segmentnr	original	folio	analyzed
PA_anya-e08_04n:0	Namo tassa bhagavato arahato sammāsambuddhassa	0	
PA_anya-e08_04n:1	Saddanītippakaraṇaṃ	0	
PA_anya-e08_04n:2	Dhātumālā	0	
PA_anya-e08_04n:3	15. Saravaggapañcakantika suddhassaradhātu	0	
PA_anya-e08_04n:4	Ito paraṃ tu sarato, kakārantādibhedato;	0	
PA_anya-e08_04n:5	Dhātuyo dhātunipphanna-rūpāni vividhāni ca.	0	
PA_anya-e08_04n:6	Sāṭṭhakathe piṭakamhi, jinapāṭhe yathābalaṃ;	0	
PA_anya-e08_04n:7	Nayaṃ upaparikkhitvā, samāsena kathessa’haṃ.	0	
PA_anya-e08_04n:8_0	I gatiyaṃ. Yesaṃ dhātūnaṃ gatiattho, buddhipi tesaṃ attho. Pavattipāpuṇānipi. Tatra	8	
PA_anya-e08_04n:8_1	gamanaṃ duvidhaṃ kāyagamanaṃ ñāṇagamanañca. Tesu kāyagamanaṃ nāma iriyāpathagamanaṃ,	8	
PA_anya-e08_04n:8_2	ñāṇagamanaṃ nāma ñāṇuppatti, tasmā payogānurūpena “gacchatī”ti padassa “jānātī”tipi	8	
PA_anya-e08_04n:8_3	attho bhavati, “pavattatī”tipi attho bhavati, “pāpuṇātī”tipi attho bhavati, iriyāpathagamanena	8	
PA_anya-e08_04n:8_4	gacchatītipi attho bhavati, ñāṇagamanena gacchatītipi attho bhavati. Tathā hi “sīghaṃ	8	
PA_anya-e08_04n:8_5	gacchatī”tiādīsu iriyāpathagamanaṃ “gamana”nti vuccati. Sundaraṃ nibbānaṃ gato. “Gatimā”tiādīsu	8	
PA_anya-e08_04n:8_6	pana ñāṇagamanaṃ. Evaṃ sabbesampi gatyatthānaṃ dhātūnaṃ yathāpayogaṃ attho gahetabbo.	8	
PA_anya-e08_04n:9_0	Tassimāni rūpāni bhavanti – iti, eti, udeti. Kārite “udāyatī”ti rūpaṃ bhavati. Uṭṭhāpetīti	9	
PA_anya-e08_04n:9_1	hi attho, dukāro āgamo. Upeti, samupeti, veti, apeti, aveti, anveti, sameti, abhisameti,	9	
PA_anya-e08_04n:9_2	samayo, abhisamayo, īdi, udi, ekodi, paṇḍito, ito, udito, upeto, samupeto, anvito,	9	
PA_anya-e08_04n:9_3	apeto, sameto, etabbo, paccetabbo, paṭiyamāno, paṭicco, ento, adhippeto, adhippāyo,	9	
PA_anya-e08_04n:9_4	paccayo, aññānipi yojetabbāni. “Itā, ita”ntiādinā yathārahaṃ itthinapuṃsakavasenapi.	9	
PA_anya-e08_04n:9_5	Paccetuṃ, upetuṃ, samupetuṃ, anvetuṃ, sametuṃ, abhisametuṃ, icca, paṭicca, samecca,	9	
PA_anya-e08_04n:9_6	abhisamecca, apecca, upecca, paṭimukhaṃ itvā, itvāna, upetvā, upetvāna, upetuna,	9	
PA_anya-e08_04n:9_7	aññānipi buddhavacanānurūpato yojetabbāni.	9	
PA_anya-e08_04n:10	Itiiti kriyāsaddo, suttantesu na dissati;	1	
PA_anya-e08_04n:11	Idamettha na vattabbaṃ, dassanāyeva me ruto.	1	
PA_anya-e08_04n:12	“Itāyaṃ kodharūpena”, iti pāḷi hi dissati;	1	
PA_anya-e08_04n:13	Aṅguttaranikāyamhi, munināhacca bhāsitā;	1	
PA_anya-e08_04n:14	Vuttañhetaṃ bhagavatā aṅguttaranikāye kodhaṃ nindantena –	1	
PA_anya-e08_04n:15	“Itāyaṃ kodharūpena, maccuveso guhāsayo;	1	
PA_anya-e08_04n:16	Taṃ damena samucchinde, paññāvīriyena diṭṭhiyā”ti.	1	
PA_anya-e08_04n:17_0	Tatra itāyanti iti ayanti chedo. Itiiti ca gacchati pavattatīti attho. Ayaṃ panettha	17	
PA_anya-e08_04n:17_1	suttapadattho – yo doso loke “kodho”ti lokiyamahājanena vuccati, nāyaṃ atthato kodhoti	17	
PA_anya-e08_04n:17_2	vattabbo. Kinti pana vattabbo, eso hi sarīrasaṅkhātaguhāsayo maccurājā eva kodhavasena	17	
PA_anya-e08_04n:17_3	pamaddanto sattasantāne gacchatīti vattabbo. Taṃ evarūpaṃ “maccurājā”ti vattabbaṃ	17	
PA_anya-e08_04n:17_4	bahuno janassa anatthakaraṃ kodhaṃ hitakāmo damena paññāya vīriyena diṭṭhiyā ca chindeyyāti.	17	
PA_anya-e08_04n:18_0	Etīti imassa pana āgacchatīti attho. “Etī”ti ettha hi āupasaggo sandhikiccena paṭicchannattā	18	
PA_anya-e08_04n:18_1	na pākaṭo valāhakāvattharito puṇṇacando viya. Tathā hi ettha ā iti etīti sandhiviggaho	18	
PA_anya-e08_04n:18_2	bhavati, ākārassa ca ikārena parena saddhiṃyeva ekārādeso. Tasmā “ayaṃ so sārathī	18	
PA_anya-e08_04n:18_3	eti. Etu vessantaro rājā”tiādīsu “āgacchati, āgacchatū”tiādinā attho kathetabbo.	18	
PA_anya-e08_04n:18_4	Byākaraṇasatthepi hi ā iti etīti sandhiviggaho dissati, tasmā ayampi nīti sādhukaṃ	18	
PA_anya-e08_04n:18_5	manasi kātabbā. Atha vā itīti rassavasena vuttaṃ padaṃ gamanaṃ bodheti, etīti vuddhivasena	18	
PA_anya-e08_04n:18_6	vuttaṃ pana yathāpayogaṃ āgamanādīni. Mattāvasenapi hi padāni savisesatthāni bhavanti.	18	
PA_anya-e08_04n:18_7	Taṃ yathā? Sāsane pabbajito, raṭṭhā pabbājitoti. Saññogāsaññogavasenapi, taṃ yathā?	18	
PA_anya-e08_04n:18_8	Gāmā niggacchati. Yasaṃ poso nigacchati, tasmā ayampi nīti sādhukaṃ manasi kātabbā. Etthetaṃ vuccati –	18	
PA_anya-e08_04n:19	I gatiyanti kathitā, dhātu vuddhiṃ gatā yadā;	1	
PA_anya-e08_04n:20	Tadā āgamanatthassa, vācikā pāyato vasā.	2	
PA_anya-e08_04n:21	Iriyāpathatthato he-sā niccāgamavācikā;	2	
PA_anya-e08_04n:22	“Ayaṃ so sārathī eti”, iccādettha nidassanaṃ.	2	
PA_anya-e08_04n:23	Aniriyāpathatthena, vattane gamanepi ca;	2	
PA_anya-e08_04n:24	Āgamane ca hotīti, dhīmā lakkheyya taṃ yathā.	2	
PA_anya-e08_04n:25	“Paṭicca phalametī”ti, evamādīsu vattane;	2	
PA_anya-e08_04n:26	Vuddhippattā ikāravhā, esā dhātu pavattati.	2	
PA_anya-e08_04n:27	“Atthamentamhi sūriye, vāḷā” iccādīsu pana;	2	
PA_anya-e08_04n:28	Gate, “etīti itī”ti-ādisvāgamane siyā.	2	
PA_anya-e08_04n:29_0	Tathā hi ītīti anatthāya eti āgacchatīti īti, upaddavo, iti āgamanattho gahetabbo.	29	
PA_anya-e08_04n:29_1	Āha ca suttanipātaṭṭhakathāyaṃ “etīti īti, āgantukānaṃ akusalabhāgīnaṃ byasanahetūnaṃ	29	
PA_anya-e08_04n:29_2	etaṃ adhivacana”nti.	29	
PA_anya-e08_04n:30_0	Idāni yathārahaṃ nipātākhyātanāmikapariyāpannānaṃ itiito saddānamatthuddhāro vuccate	30	
PA_anya-e08_04n:30_1	– tattha itisaddo hetuparisamāpanādipadattha vipariyāya pakārāvadhāraṇa nidassanādianekatthappabhedo.	30	
PA_anya-e08_04n:30_2	Tathā hesa “ruppatīti kho bhikkhave tasmā rūpanti vuccatī”tiādīsu hetuatthe dissati.	30	
PA_anya-e08_04n:30_3	“Tasmātiha me bhikkhave dhammadāyādā bhavatha, mā āmisadāyādā. Atthi me tumhesu anukampā,	30	
PA_anya-e08_04n:30_4	kinti me sāvakā dhammadāyādā bhaveyyuṃ, no āmisadāyādā”tiādīsu parisamāpane. “Iti	30	
PA_anya-e08_04n:30_5	vā iti evarūpā visūkadassanā paṭivirato”tiādīsu ādiattho. “Māgaṇḍiyoti tassa brāhmaṇassa	30	
PA_anya-e08_04n:30_6	saṅkhā samaññā paññatti vohāro nāmaṃ nāmakammaṃ nāmadheyyaṃ nirutti byañjanamabhilāpo”tiādīsu	30	
PA_anya-e08_04n:30_7	padatthavipariyāye. “Iti kho bhikkhave sappaṭibhayo bālo, appaṭibhayo paṇḍito. Saupaddavo	30	
PA_anya-e08_04n:30_8	bālo, anupaddavo paṇḍito. Saupasaggo bālo, anupasaggo paṇḍito”tiādīsu pakāro. “Atthi	30	
PA_anya-e08_04n:30_9	idappaccayā jarāmaraṇanti iti puṭṭhena satā ādanda atthītissa vacanīyaṃ. Kiṃ paccayā	30	
PA_anya-e08_04n:30_10	jarāmaraṇanti iti ce vadeyya, jātipaccayā jarāmaraṇanti iccassa vacanīya”ntiādīsu	301	
PA_anya-e08_04n:30_11	avadhāraṇe. “Atthīti kho kaccāna ayameko anto, natthīti kho kaccāna ayaṃ dutiyo anto”tiādīsu	301	
PA_anya-e08_04n:30_12	nidassane. Nipātavaseneva te payogā gahetabbā. “Itāyaṃ kodharūpenā”ti ettha pana	301	
PA_anya-e08_04n:30_13	ākhyātavasena gamane itisaddo dissati. Ayamevattho idhādhippeto, nipātattho pana	301	
PA_anya-e08_04n:30_14	na icchitabbo, viññūnaṃ atthaggahaṇe kosallupādanatthaṃ kevalaṃ atthuddhāravasena	301	
PA_anya-e08_04n:30_15	āgatoti daṭṭhabbaṃ. Itaro pana –	301	
PA_anya-e08_04n:31	Gatyatthe cimasaddatthe, itosaddo pavattati;	3	
PA_anya-e08_04n:32	Anvito”ti hi gatyatthe, paccattavacanaṃ bhave.	3	
PA_anya-e08_04n:33	Imasaddassa atthamhi, nissakkavacanaṃ bhave;	3	
PA_anya-e08_04n:34	“Ito sā dakkhiṇā disā”, itiādīsu pāḷisu.	3	
PA_anya-e08_04n:35	Gatyattho icchito ettha, itarattho na icchito;	3	
PA_anya-e08_04n:36	Atthuddhāravasā vutto, kosallatthāya viññunaṃ.	3	
PA_anya-e08_04n:37_0	Idha pana samayasaddassa atthuddhāraṃ sanibbacanaṃ vattabbampi avatvā upari ayadhātuvisayeyeva	37	
PA_anya-e08_04n:37_1	vakkhāma i e ayadhātuvasena tidhātumayattā samayasaddassa. Tatra itīti ikārānantaratyantapadassa	37	
PA_anya-e08_04n:37_2	ca “eti, udetī”tiādīnañca ekārānantaratyantapadānaṃ aññesañca evarūpānaṃ padamālā	37	
PA_anya-e08_04n:37_3	yathārahaṃ yebhuyyena attanopadāni vajjetvā yojetabbā. Īdisesu hi ṭhānesu dukkarā	37	
PA_anya-e08_04n:37_4	kriyāpadamālā. Yasmā pana imasmiṃ pakaraṇe sukarā ca dukkarā ca tyantapadamālā jānitabbā,	37	
PA_anya-e08_04n:37_5	tasmā bhūvādigaṇādīsu aṭṭhasu gaṇesu vihitehi channavutiyā vacanehi sabbasādhāraṇaṃ	37	
PA_anya-e08_04n:37_6	asabbasādhāraṇañca padamālānayaṃ brūma –	37	
PA_anya-e08_04n:38	Akārānantaratyanta-padānaṃ pantiyo budho;	3	
PA_anya-e08_04n:39	Bhavati rundhatādīnaṃ, yoje sabbattha sabbathā.	3	
PA_anya-e08_04n:40	Iti etī”ti cetesaṃ, padānaṃ pana pantiyo;	4	
PA_anya-e08_04n:41	Suddhassarapubbakānaṃ, yoje viññū yathārahaṃ.	4	
PA_anya-e08_04n:42	Ākārānantaratyanta-padānañcāpi pantiyo;	4	
PA_anya-e08_04n:43	“Yāti suṇāti asnā-ti” iccādīnaṃ yathārahaṃ.	4	
PA_anya-e08_04n:44	Ivaṇṇānantaratyanta-padānamapi pāḷiyo;	4	
PA_anya-e08_04n:45	Yoje “rundhiti rundhīti”-iccādīnaṃ yathārahaṃ.	4	
PA_anya-e08_04n:46	Ukārānantaratyanta-sutiiti padassa ca;	4	
PA_anya-e08_04n:47	Peraṇatthe pavattassa, yoje mālaṃ yathārahaṃ.	4	
PA_anya-e08_04n:48	Ekārānantaratyanta-padānampi yathārahaṃ;	4	
PA_anya-e08_04n:49	“Jeti rundheti kāreti, kārāpetī”tiādīnaṃ.	4	
PA_anya-e08_04n:50	Okārānantaratyanta-padānampi padakkame;	5	
PA_anya-e08_04n:51	“Karoti bhoti hotī”ti-ādīnaṃ yuttitovade;	5	
PA_anya-e08_04n:52	Iccevaṃ sattadhā vutto, padamālānayo mayā;	5	
PA_anya-e08_04n:53	Ito mutto nayo nāma, natthi koci kriyāpade.	5	
PA_anya-e08_04n:54	“Ādatte kurute pete”, iccādi nayadassanā;	5	
PA_anya-e08_04n:55	Yathārahaṃ yuttitoti, vacanaṃ ettha bhāsitaṃ.	5	
PA_anya-e08_04n:56_0	Idāni ikārānantaratyantapadassa kamo vuccate – iti, inti. Isi, itha. Imi, ima. Aparipuṇṇo	56	
PA_anya-e08_04n:56_1	vattamānānayo. Itu, intu. Ihi, itha. Imi, ima. Aparipuṇṇo pañcamīnayo. Ettha ca imesaṃ	56	
PA_anya-e08_04n:56_2	dvinnaṃ sāsanānurūpabhāvassa imāni sādhakapadāni “veti, apeti, anvetī”ti. Tattha	56	
PA_anya-e08_04n:56_3	vi iti veti. Vigacchatīti attho, itisaddo hettha gamanaṃ bodheti. Tathā apa iti apeti.	56	
PA_anya-e08_04n:56_4	Apagacchatīti attho. Anu iti anveti. Anugacchatīti attho. Garū pana anu eti anvetīti vadanti. Taṃ –	56	
PA_anya-e08_04n:57	“Yathā āraññakaṃ nāgaṃ, dantiṃ anveti hatthinī;	5	
PA_anya-e08_04n:58	Jessantaṃ giriduggesu, samesu visamesu ca;	5	
PA_anya-e08_04n:59	Evaṃ taṃ anugacchāmi, putte ādāya pacchato”ti.	5	
PA_anya-e08_04n:60_0	Imāya pāḷiyā na sameti “jessantaṃ anvetī”ti vacanato “anugacchāmī”ti vacanato ca.	60	
PA_anya-e08_04n:60_1	Tathā hi etisaddo yattha ce iriyāpathavācako, tattha āgamanaṃyeva joteti, na gamanaṃ,	60	
PA_anya-e08_04n:60_2	tasmā āgamanatthassa ayuttito gamanatthassa ca yuttito vi itiādinā chedo ñeyyo. Etesañca	60	
PA_anya-e08_04n:60_3	itisaddavasena katachedānaṃ atthibhāvaṃ yuttibhāvañca “itāyaṃ kodharūpenā”ti pāḷiyeva	60	
PA_anya-e08_04n:60_4	sādheti, tasmāyeva “anu iti, anu inti, anu isī”tiādinā “anvetī”tiādīnaṃ chede labbhamānanayena	60	
PA_anya-e08_04n:60_5	vuttappakāro vattamānāpañcamīnayo parassapadavasena dassito. Sattamīrūpādīni sabbathā appasiddhāni.	60	
PA_anya-e08_04n:61_0	Imāni pana bhavissantiyā rūpāni, sittā te lahumessati. Issati, issanti. Issasi, issatha.	61	
PA_anya-e08_04n:61_1	Issāmi, issāma. Issate, issante. Issase, issavhe. Issaṃ, issāmhe. Asabbadhātukattepi	61	
PA_anya-e08_04n:61_2	suddhassarattā dhātussa ikārāgamo na labbhati. Paripuṇṇo bhavissantīnayo.	61	
PA_anya-e08_04n:62_0	Atha kālātipattiyā rūpāni bhavanti, issā, issaṃsu. Isse, issatha. Issaṃ, issamhā.	62	
PA_anya-e08_04n:62_1	Issatha, issisu. Issase, issavhe. Issaṃ, issāmhase. Kālātipattibhāve ca asabbadhātukatte	62	
PA_anya-e08_04n:62_2	ca santepi suddhassarattā dhātussa akārikārāgamo na labbhati anekantikattā vā anupapannattā	62	
PA_anya-e08_04n:62_3	ca akārāgamo na hoti. Dvinnañhettha suddhassarānaṃ anantarikānaṃ ekatosannipāto anupapatti.	62	
PA_anya-e08_04n:62_4	Paripuṇṇo kālātipattinayo.	62	
PA_anya-e08_04n:63_0	Imasmiṃ pana ṭhāne sāṭṭhakathe tepiṭake buddhavacane sotūnaṃ payogatthesu paramakosallajananatthaṃ	63	
PA_anya-e08_04n:63_1	“nanu te sutaṃ brāhmaṇa bhaññamāne, devā na issanti purisaparakkamassā”ti pāḷito	63	
PA_anya-e08_04n:63_2	nayaṃ gahetvā vuttappakārehi bhavissantiyā rūpehi sabbaso samānāni asamānatthāni	63	
PA_anya-e08_04n:63_3	vattamānikarūpāni ca īsakaṃ aññamaññaṃ samānāni bhavissantīkālātipattīnaṃ rūpāni	63	
PA_anya-e08_04n:63_4	ca pakāsayissāma – vattamānāvasena tāva “issati, issanti. Issasi, issathā”ti sabbaṃ	63	
PA_anya-e08_04n:63_5	yojetabbaṃ. Attho pana “issaṃ karotī”tiādinā vattabbo. Tasmiṃyeva atthe bhavissantīvasena	63	
PA_anya-e08_04n:63_6	“ississati, ississanti. Ississasi, ississathā”ti paripuṇṇaṃ yojetabbaṃ. Attho pana	63	
PA_anya-e08_04n:63_7	“issaṃ karissatī”tiādinā vattabbo. Kālātipattivasena pana “ississā, ississaṃsu. Ississe,	63	
PA_anya-e08_04n:63_8	ississathā”ti paripuṇṇaṃ yojetabbaṃ, attho pana “issaṃ akarissā”tiādinā vattabbo.	63	
PA_anya-e08_04n:63_9	Dhātvantaravasena saṃsandanānayoyaṃ.	63	
PA_anya-e08_04n:64	Idāni ekārānantaratyantapadassa kamo vuccate –	6	
PA_anya-e08_04n:65	Eti, enti. Esi, etha. Emi, ema.	6	
PA_anya-e08_04n:66	Etu, entu. Ehi, etha. Emi, ema.	6	
PA_anya-e08_04n:67	Na ca appatvā dukkhantaṃ, vissāsaṃ eyya paṇḍito;	6	
PA_anya-e08_04n:68	Nivesanāni māpetvā, vedehassa yasassino;	6	
PA_anya-e08_04n:69	Yadā te pahiṇissāmi, tadā eyyāsi khattiya.	6	
PA_anya-e08_04n:70	Eyya, eyyuṃ. Eyyāsi, eyyātha. Eyyāmi, eyyāma. Etha, eraṃ. Etho, eyyāvho. Eyyaṃ, eyyāmhe.	7	
PA_anya-e08_04n:71	So puriso eyya, te eyyuṃ. Tvaṃ eyyāsi, tumhe eyyātha. Ahaṃ eyyāmi, mayaṃ eyyāma. So puriso etha, te eraṃ. Tvaṃ etho, tumhe eyyāvho. Ahaṃ eyyaṃ, mayaṃ eyyāmhe.	7	
PA_anya-e08_04n:72	Parokkhāhiyyattanajjatanīrūpāni sabbaso appasiddhāni.	7	
PA_anya-e08_04n:73	Essati, essanti. Essasi, essatha. Essāmi, essāma. Essate, essante. Essase, essavhe. Essaṃ, essāmhe.	7	
PA_anya-e08_04n:74	Sammodamānā gacchanti, jālamādāya pakkhino;	7	
PA_anya-e08_04n:75	Yadā te vivadissanti, tadā ehinti me vasaṃ.	7	
PA_anya-e08_04n:76	“Abhidosagato idāni ehī”ti vacanadassanato aparānipi bhavissantīrūpāni gahetabbāni.	7	
PA_anya-e08_04n:77	Ehiti, ehinti. Ehisi, ehitha. Ehimi, ehima. Ehite, ehinte. Ehise, ehivhe. Ehissaṃ, ehissāmhe.	7	
PA_anya-e08_04n:78	Essā, essaṃsu. Esse, essatha. Essaṃ essāmhā. Essatha, essisu. Essase, essavhe. Essiṃ, essāmhase.	7	
PA_anya-e08_04n:79	Athāparopi ekārānantaratyantapadakkamo bhavati;	7	
PA_anya-e08_04n:80	Udeti, udenti; Udesi, udetha; Udemi, udema.	8	
PA_anya-e08_04n:81	Udetu, udentu. Udehi, udetha. Udemi, udema, udāmase.	8	
PA_anya-e08_04n:82	Udeyya, udeyyuṃ. Sesaṃ neyyaṃ. Udissati, udissanti. Sesaṃ neyyaṃ. Udissā, udissaṃsu. Sesaṃ neyyaṃ.	8	
PA_anya-e08_04n:83	Imāni suddhassaradhāturūpāni.	8	
PA_anya-e08_04n:84	Kakārantadhātu	8	
PA_anya-e08_04n:85_0	Ku sadde ke ca. Koti, kavati, kāyati, evaṃ kattupadāni bhavanti. Kuyyati, kiyyati,	85	
PA_anya-e08_04n:85_1	evaṃ kammapadāni. Kānanaṃ, kabbaṃ, jātakaṃ, evaṃ nāmikapadāni. Kutvā, kutvāna, kavitvā,	85	
PA_anya-e08_04n:85_2	kavitvāna, kāvitvā, kāvitvāna, kāyituṃ, evaṃ abyayapadāni.	85	
PA_anya-e08_04n:86	Tatra kānananti ṭhitamajjhanhikasamaye kavati saddaṃ karotīti kānanaṃ, vanaṃ. Tathā hi –	8	
PA_anya-e08_04n:87	“Ṭhite majjhanhike kāle, sannisīvesu pakkhisu;	8	
PA_anya-e08_04n:88	Saṇateva brahāraññaṃ, sā rati paṭibhāti ma”nti	8	
PA_anya-e08_04n:89_0	Vuttaṃ. Atha vā kokilamayūrādayo kavanti saddāyanti kūjanti etthāti kānanaṃ. Manoharatāya	89	
PA_anya-e08_04n:89_1	avassaṃ kuyyati paṇḍitehīti kabbaṃ. Kāviyaṃ. Kāveyyaṃ. Aññatra pana kavīnaṃ idanti	89	
PA_anya-e08_04n:89_2	kabbanti taddhitavasena attho gahetabbo. Keci tu kābyanti saddarūpaṃ icchanti, na	89	
PA_anya-e08_04n:89_3	taṃ pāvacane pamāṇaṃ sakkaṭabhāsābhāvato. Sakkaṭabhāsātopi hi ācariyā nayaṃ gaṇhanti.	89	
PA_anya-e08_04n:89_4	Jātaṃ bhūtaṃ atītaṃ bhagavato cariyaṃ, taṃ kīyati kathīyati etenāti jātakaṃ. Jātakapāḷi	89	
PA_anya-e08_04n:89_5	hi idha “jātaka”nti vuttā. Aññatra pana jātaṃ eva jātakanti gahetabbaṃ. Tathā hi	89	
PA_anya-e08_04n:89_6	jātakasaddo desanāyampi vattati “itivuttakaṃ jātakaṃ abbhutadhamma”ntiādīsu. Jātiyampi	89	
PA_anya-e08_04n:89_7	vattati “jātakaṃ samodhānesī”tiādīsu.	89	
PA_anya-e08_04n:90_0	Pakka nīcagatiyaṃ. Nīcagamanaṃ nāma hīnagamanaṃ hīnappavatti vā. Nīcasaddo hi hīnavācako	90	
PA_anya-e08_04n:90_1	“nīce kule paccājāto”ti ettha viya. Pakkati kriyāpadamettha dissati, na nāmikapadaṃ.	90	
PA_anya-e08_04n:90_2	Yattha yattha nāmikapadaṃ na dissati, tattha tattha nāmikapadaṃ upaparikkhitvā gahetabbaṃ.	90	
PA_anya-e08_04n:90_3	Kriyāpadameva hi duddasaṃ, kriyāpade vijjamāne nāmikapadaṃ natthīti na vattabbaṃ,	90	
PA_anya-e08_04n:90_4	tasmā antamaso “pakkanaṃ, takanaṃ” iccevamādīni bhāvavācakāni nāmikapadāni sabbāsu	90	
PA_anya-e08_04n:90_5	dhātūsu yathārahaṃ labbhantīti daṭṭhabbaṃ.	90	
PA_anya-e08_04n:91	Taka hasane. Hasanaṃ hāso. Takati.	9	
PA_anya-e08_04n:92_0	Taki kicchajīvane. Kicchajīvanaṃ kasirajīvanaṃ. Taṅkati. Ātaṅkati. Ātaṅko. Ātaṅkoti	92	
PA_anya-e08_04n:92_1	kicchajīvitakaro rogo, tathā hi aṭṭhakathācariyā “appābādhaṃ appātaṅka”nti imasmiṃ	92	
PA_anya-e08_04n:92_2	pāḷippadese iti atthaṃ saṃvaṇṇesuṃ “ābādhoti visabhāgavedanā vuccati, yā ekadese	92	
PA_anya-e08_04n:92_3	uppajjitvā sakalasarīraṃ ayapaṭṭena bandhitvā viya gaṇhāti. Ātaṅkoti kicchajīvitakaro	92	
PA_anya-e08_04n:92_4	rogo. Atha vā yāpetabbarogo ātaṅko, itaro ābādho. Khuddako vā rogo ātaṅko, balavā	92	
PA_anya-e08_04n:92_5	ābādho. Keci pana ‘ajjhattasamuṭṭhāno ābādho, bahiddhāsamuṭṭhāno ātaṅko’ti vadantī”ti.	92	
PA_anya-e08_04n:93	Ātaṅko āmayo rogo,	9	
PA_anya-e08_04n:94	Byādhā’bādho gado rujā;	9	
PA_anya-e08_04n:95	Akallañceva gelaññaṃ,	9	
PA_anya-e08_04n:96	Nāmaṃ rogābhidhānakaṃ.	9	
PA_anya-e08_04n:97	Suka gatiyaṃ. Sokati, suko, sukī. Tatra sukoti suvo. Sokati manāpena gamanena gacchatīti suko. Tassa bhariyā sukī.	9	
PA_anya-e08_04n:98	Bukka bhassane. Idha bhassanaṃ nāma sunakhabhassanaṃ adhippetaṃ “sunakho bhassitvā”ti ettha viya, na “āvāso gocaraṃ bhassa”ntiādīsu viya. Vacanasaṅkhātaṃ bhassanaṃ, bukkati sā.	9	
PA_anya-e08_04n:99	Dhaka paṭighāte gatiyañca. Paṭighāto paṭihananaṃ. Dhakati.	9	
PA_anya-e08_04n:100	Caka tittipaṭighātesu. Titti tappanaṃ, paṭighātaṃ paṭihananaṃva. Cakati.	10	
PA_anya-e08_04n:101_0	Aka kuṭilagatiyaṃ. Akati. Etā kuādikā akapariyantā dhātuyo parassa bhāsāti saddasatthavidū	101	
PA_anya-e08_04n:101_1	vadanti. Tesaṃ mate etā “ti anti, tu antu” iccādīnaṃyeva visayo. Pāḷiyaṃ pana niyamo	101	
PA_anya-e08_04n:101_2	natthi, tasmā na taṃ idha pamāṇaṃ.	101	
PA_anya-e08_04n:102_0	I ajjhayane. Ajjhayanaṃ uccāraṇaṃ sikkhanaṃ vā, ayati, adhīyati, ajjhayati, adhīte,	102	
PA_anya-e08_04n:102_1	ajjhenaṃ, ajjhāyako. Dibbaṃ adhīyase māyaṃ. Adhīyanti mahārāja, dibbamāyidha paṇḍitā.	102	
PA_anya-e08_04n:102_2	Ajjhenamariyā pathaviṃ janindā. Tattha ajjhāyakoti ajjhayatīti ajjhāyako, mante parivattetīti attho.	102	
PA_anya-e08_04n:103	U sadde. Avati, avanti. Avasi. Ettha “yo ātumānaṃ sayameva pāvā”ti pāḷi papubbassa udhātussa payogoti daṭṭhabbo. Papubbassa vadadhātussa dakāralopappayogotipi vattuṃ yujjati.	10	
PA_anya-e08_04n:104	Vaṅka koṭille. Vaṅkati. Vaṅkaṃ. Vaṅkasaddo hi vakkasaddena samānattho, vakkasaddo ca vaṅkasaddena. Tathā hi –	10	
PA_anya-e08_04n:105	“Yaṃ nissitā jagatiruhaṃ, svāyaṃ aggiṃ pamuñcati;	10	
PA_anya-e08_04n:106	Disā bhajatha vakkaṅgā, jātaṃ saraṇato bhaya”nti.	10	
PA_anya-e08_04n:107_0	Pāḷi dissati. Ayaṃ pana vakkasaddo sakkaṭabhāsaṃ patvā kakārarakārasaññogakkhariko	107	
PA_anya-e08_04n:107_1	bhavati, dhātubhāvo panassa porāṇehi na vutto, tasmā kriyāpadaṃ na diṭṭhaṃ. Imassa	107	
PA_anya-e08_04n:107_2	pana vaṅkasaddassa “vaṅka koṭille”ti dhātubhāvo vutto, “vaṅkatī”ti kriyāpadañca,	107	
PA_anya-e08_04n:107_3	pāḷiyaṃ tu “vaṅkatī”ti kriyāpadaṃ na diṭṭhaṃ, tathā bhāvavācako vaṅkasaddopi. Vāccaliṅgo	107	
PA_anya-e08_04n:107_4	pana anekesu ṭhānesu diṭṭho. Tatta vaṅkatīti kriyāpadaṃ pāḷiyaṃ avijjamānampi gahetabbameva	107	
PA_anya-e08_04n:107_5	nāthatīti kriyāpadamiva. Bhāvavācakassa pana vaṅkasaddassa atthitā natthitā ca pāḷiādīsu	107	
PA_anya-e08_04n:107_6	punappunaṃ upaparikkhitabbā. Kecettha vadeyyuṃ “yadi bhāvavācako vaṅkasaddo natthi,	107	
PA_anya-e08_04n:107_7	kathaṃ ‘aṭṭhavaṅkaṃ maṇiratanaṃ uḷāra’nti ettha samāso”ti. Ettha pana aṭṭhasu ṭhānesu	107	
PA_anya-e08_04n:107_8	vaṅkaṃ aṭṭhavaṅkaṃ, na aṭṭhavaṅkāni yassāti. Dabbavācako hi vaṅkasaddo, na bhāvavācakoti daṭṭhabbaṃ.	107	
PA_anya-e08_04n:108	Vaṅkaṃ vakkañca kuṭilaṃ, jimhañca rimhamanuju;	10	
PA_anya-e08_04n:109	Vaṅkasaddādayo ete, vāccaliṅgā tiliṅgikā.	10	
PA_anya-e08_04n:110	Atha vā vaṅkasaddoyaṃ, “vaṅkaghastā”tiādisu;	11	
PA_anya-e08_04n:111	Baḷise giribhede ca, vattate sa pumā tadā.	11	
PA_anya-e08_04n:112	Ayañhi “te’me janā vaṅkaghastā sayanti. Yathāpi maccho baḷisaṃ, vaṅkaṃ maṃsena chāditaṃ. Vaṅkaghastova ambujo”tiādīsu baḷise vattati.	11	
PA_anya-e08_04n:113_0	Ettha siyā “nanu ca bho ‘yathāpi maccho baḷisaṃ, vaṅkaṃ maṃsena chādita’nti ettha	113	
PA_anya-e08_04n:113_1	vaṅkasaddo guṇavācako visesanasado, yena baḷiso visesito, tena vaṅkaṃ kuṭilaṃ baḷisanti	113	
PA_anya-e08_04n:113_2	attho viññāyatī”ti? Tanna, vaṅkasadde avuttepi baḷisasabhāvassa vaṅkattā kuṭilattho	113	
PA_anya-e08_04n:113_3	pākaṭoti natthi visesanasaddena payojanaṃ. Idaṃ pana “baḷisaṃ vaṅka”nti vacanaṃ “hatthi	113	
PA_anya-e08_04n:113_4	nāgo. Saroruhaṃ padumaṃ. Hatthī ca kuñjaro nāgo”tiādivacanamiva pariyāyavacanaṃ,	113	
PA_anya-e08_04n:113_5	tasmā “vaṅka”nti padassa “kuṭila”nti attho na gahetabbo. Atha vā yathā “yathā āraññakaṃ	113	
PA_anya-e08_04n:113_6	nāgaṃ, dantiṃ anveti hatthinī”ti ettha nāgasaddassa dantīsaddassa ca aññamaññapariyā	113	
PA_anya-e08_04n:113_7	yavacanattepi dantinti manoramadantayuttanti attho saṃvaṇṇito, tathā “baḷisaṃ vaṅka”nti	113	
PA_anya-e08_04n:113_8	imesampi aññamaññaṃ pariyāyavacanattepi vaṅkanti kuṭilanti attho vattabbo. Evañhi	113	
PA_anya-e08_04n:113_9	sati attho sālarājā viya suphullito hoti, desanā ca vilāsappattā, na pana “vaṅkaṃ	113	
PA_anya-e08_04n:113_10	baḷisa”nti saddānaṃ guṇaguṇīvasena samānādhikaraṇabhāvo icchitabbo “buddho bhagavā	1131	
PA_anya-e08_04n:113_11	verañjāyaṃ viharatī”tiādīsu “buddho bhagavā”ti imesaṃ viya samānādhikaraṇabhāvassa	1131	
PA_anya-e08_04n:113_12	anicchitabbattā. Na hi īdisesu ṭhānesu samānādhikaraṇabhāvo porāṇehi anumato.	1131	
PA_anya-e08_04n:114	“Yattha etādiso satthā, loke appaṭipuggalo;	11	
PA_anya-e08_04n:115	Tathāgato balappatto, sambuddho parinibbuto”ti,	11	
PA_anya-e08_04n:116_0	“Buddhaṃ buddhaṃ nikhilavisayaṃ suddhiyā yāva suddhi”nti ca ādīsu pana anumato. Ettha	116	
PA_anya-e08_04n:116_1	hi “etādiso”ti ca “appaṭipuggalo”ti ca “tathāgato”ti ca “balappatto”ti ca “sambuddho”ti	116	
PA_anya-e08_04n:116_2	ca “parinibbuto”ti ca imāni “satthā”ti anena padena samānādhikaraṇāni. Tathā “buddhaṃ	116	
PA_anya-e08_04n:116_3	buddha”nti dvinnaṃ padānaṃ pacchimaṃ purimena samānādhikaraṇaṃ bhavati.	116	
PA_anya-e08_04n:117_0	Iti “yathāpi maccho baḷisaṃ, vaṅkaṃ maṃsena chādita”nti ettha vaṅkasaddo baḷisassābhidhānantaraṃ,	117	
PA_anya-e08_04n:117_1	na guṇavācako. Evaṃ vaṅkasaddo baḷise vattati. “Kaṅkaṃ gacchāma pabbataṃ. Dūre vaṅkatapabbato”tiādīsu	117	
PA_anya-e08_04n:117_2	pana girivisese vattati. Ettha ca “vaṅkapabbato”ti vattabbe sukhuccāraṇatthaṃ niruttinayena	117	
PA_anya-e08_04n:117_3	majjhe animittaṃ takārāgamaṃ katvā “vaṅkatapabbato”ti vuttaṃ. Atha vā vaṅkoyeva vaṅkatā,	117	
PA_anya-e08_04n:117_4	yathā devo eva devatā. Yathā ca disā eva disatāti, evaṃ tāpaccayavasena vaṅkatā ca	117	
PA_anya-e08_04n:117_5	sā pabbato cāti “vaṅkatapabbato”ti vuttaṃ, majjhe rassavasena cetaṃ daṭṭhabbaṃ. Atha	117	
PA_anya-e08_04n:117_6	vā vaṅkamassa saṇṭhānamatthīti vaṅkatoti mantuatthe tapaccayo, yathā pabbamassa atthīti	117	
PA_anya-e08_04n:117_7	pabbatoti. Evaṃ vaṅkato ca so pabbato cāti vaṅkatapabbato. “Vaṅkapabbato” icceva	117	
PA_anya-e08_04n:117_8	vā paṇṇatti, pādakkharapāripūriyā pana “dūre vaṅkatapabbato”ti vuttanti daṭṭhabbaṃ.	117	
PA_anya-e08_04n:118_0	Loka dassane. Lokati. Loko. Ālokoti aññānipi rūpāni gahetabbāni. Curādigaṇaṃ pana	118	
PA_anya-e08_04n:118_1	patvā imissā “loketi, lokayati, oloketi, olokayatī”tiādinā rūpāni bhavanti. Lokoti	118	
PA_anya-e08_04n:118_2	tayo lokā saṅkhāraloko sattaloko okāsalokoti. Tattha “eko loko, sabbe sattā āhāraṭṭhitikā”ti	118	
PA_anya-e08_04n:118_3	āgato saṅkhāro eva loko saṅkhāraloko. Sattā eva loko sattaloko. Cakkavāḷasaṅkhāto	118	
PA_anya-e08_04n:118_4	okāso eva loko okāsaloko, yo “bhājanaloko”tipi vuccati. Tesu saṅkhāro lujjatīti lokoti.	118	
PA_anya-e08_04n:118_5	Vuttañhetaṃ bhagavatā “lujjati palujjatīti kho bhikkhu tasmā lokoti vuccatī”ti. Lokiyati	118	
PA_anya-e08_04n:118_6	ettha puññapāpaṃ tabbipāko cāti satto loko. Lokiyati vicittākārato dissatīti cakkavāḷasaṅkhāto	118	
PA_anya-e08_04n:118_7	okāso loko. Yasmā pana lokasaddo samūhepi dissati, tasmā lokiyati samudāyavasena	118	
PA_anya-e08_04n:118_8	paññāpiyatīti loko, samūhoti ayampi attho gahetabbo. Atha vā lokoti tayo lokā kilesaloko	118	
PA_anya-e08_04n:118_9	bhavaloko indriyalokoti. Tesaṃ sarūpaṃ curādigaṇe kathessāma bahuvidhatañca. Bahiddhā	118	
PA_anya-e08_04n:118_10	pana kavīhi “loko tu bhuvane jane”ti ettakameva vuttaṃ.	1181	
PA_anya-e08_04n:119_0	Siloka saṅghāte. Saṅghāto piṇḍanaṃ. Silokati, siloko, silokamanukassāmi. Akkharapadaniyamito	119	
PA_anya-e08_04n:119_1	vacanasaṅghāto siloko. So pajjanti vuccati, tathā hi “siloko yasassi pajje”ti kavayo vadanti.	119	
PA_anya-e08_04n:120	Deka dheka saddussāhesu. Saddo ravo, ussāho vāyāmo. Dekati. Dhekati.	12	
PA_anya-e08_04n:121	Reka saki saṅkāyaṃ. Rekati. Saṅkati, tasmiṃ me saṅkate mano. Saṅkā.	12	
PA_anya-e08_04n:122	Aki lakkhaṇe. Aṅkati, aṅko, sasaṅko.	12	
PA_anya-e08_04n:123	Maki maṇḍane. Maṇḍanaṃ bhūsanaṃ, maṅkati.	12	
PA_anya-e08_04n:124	Kata loliye. Lolabhāvo loliyaṃ yathā dakkhiyaṃ. Kakati, kāko, kākī. Ettha “kāko, dhaṅko, vāyaso, bali, bhoji, ariṭṭho”ti imāni kākābhidhānāni.	12	
PA_anya-e08_04n:125	Kuka vaka ādāne. Kukati, vakati, koko, vako. Ettha kokoti araññasunakho. Vakoti khuddakavanadīpiko, byagghotipi vadanti.	12	
PA_anya-e08_04n:126	Vaka dittiyaṃ paṭighāte ca. Ditti sobhā, vakati.	12	
PA_anya-e08_04n:127_0	Kaki vaki sakka tika ṭika seka gatyatthā. Kaṅkati, vaṅkati, sakkati, nisakkati, parisakkati,	127	
PA_anya-e08_04n:127_1	osakkati, vadhāya parisakkanaṃ. Biḷāranisakkamattampi. Tekati, ṭekati, ṭīkā sekati.	127	
PA_anya-e08_04n:127_2	Ettha ṭīkāti ṭikiyati jāniyati saṃvaṇṇanāya attho etāyāti ṭīkā. Etā idhātuādikā sekapariyantā	127	
PA_anya-e08_04n:127_3	dhātuyo “attanobhāsā”ti saddasatthavidū vadanti. Tesaṃ mate etā “te ante, taṃ antaṃ”iccādīnaṃyeva	127	
PA_anya-e08_04n:127_4	visayo, pāvacane pana niyamo natthi.	127	
PA_anya-e08_04n:128_0	Hikka abyattasadde. Abyattasaddo avibhāvitatthasaddo niratthakasaddo ca. Hikkati,	128	
PA_anya-e08_04n:128_1	hikkate. Imaṃ “ubhayatobhāsā”ti vadanti. Idaṃ tu pāvacanena saṃsandati. Parassattanobhāsānañhi	128	
PA_anya-e08_04n:128_2	dhātūnaṃ “bhavati, bhavate, bādhate, bādhatī”tiādinā yebhuyyena dvidhā dvidhā rūpāni sāsane dissanti.	128	
PA_anya-e08_04n:129	Imāni kakārantadhāturūpāni.	12	
PA_anya-e08_04n:130	Khakārantadhātu	13	
PA_anya-e08_04n:131_0	Khā pakathane khyā ca. Pakathanaṃ ācikkhanaṃ desanaṃ vā. Khāti, saṅkhāti. Āpubbatte	131	
PA_anya-e08_04n:131_1	visadisabhāvena khātyakkharassa dvittaṃ, ākārassa ca saññogapubbattā rassattaṃ, akkhāti.	131	
PA_anya-e08_04n:131_2	Akkhāsi purisuttamo. Akkheyyaṃ te ahaṃ ayye. Dhammo saṅkhāyati. Akkhāyati. Atra pana	131	
PA_anya-e08_04n:131_3	kakāralopo. Svākhāto bhagavatā dhammo. Saṅkhāto. Akkhāto. Akkhātāro tathāgatā. Saṅkhātā	131	
PA_anya-e08_04n:131_4	sabbadhammānaṃ vidhuro. Saṅkhā, paṭisaṅkhā. Kriyaṃ ākyāti kathetīti ākhyātaṃ. Keci	131	
PA_anya-e08_04n:131_5	pana “svākhāto”ti ca “svākkhyāto”ti ca “svākhyāto”ti ca padamicchanti. Tattha pacchimāni	131	
PA_anya-e08_04n:131_6	sakkaṭabhāsāto nayaṃ gahetvā vuttāni, itaraṃ yathāṭhitarūpanipphattivasena, ato yathādassitapadāniyeva	131	
PA_anya-e08_04n:131_7	pasatthatarāni. Tattha saṅkhāsaddassa atthuddhāro nīyate – saṅkhāsaddo ñāṇakoṭṭhāsapaññattigaṇanāsu	131	
PA_anya-e08_04n:131_8	dissati. “Saṅkhāyekaṃ paṭisevatī”tiādīsu hi ñāṇe dissati. “Papañcasaññāsaṅkhā samudācarantī”tiādīsu	131	
PA_anya-e08_04n:131_9	koṭṭhāse. “Tesaṃ tesaṃ dhammānaṃ saṅkhā samaññā”tiādīsu paññattiyaṃ. “Na sukaraṃ	131	
PA_anya-e08_04n:131_10	saṅkhātu”ntiādīsu gaṇanāyaṃ. Etthetaṃ vuccati –	1311	
PA_anya-e08_04n:132	“Ñāṇapaññattikoṭṭhāsa-gaṇanāsu padissati;	13	
PA_anya-e08_04n:133	Saṅkhāsaddoti dīpeyya, dhammadīpassa sāsane”ti.	13	
PA_anya-e08_04n:134_0	Khi khaye. Khiyanadhammaṃ khīyati. Sāsanānurūpena sare ikārassa iyyādeso, khiyyati.	134	
PA_anya-e08_04n:134_1	“Khayo, khaṃ” iccapi rūpāni ñeyyāni. Tattha khayoti khiyanaṃ khayo. Atha vā khiyanti	134	
PA_anya-e08_04n:134_2	kilesā etthāti khayo, magganibbānāni. Khayasaṅkhātena maggena pāpuṇiyattā phalampi	134	
PA_anya-e08_04n:134_3	khayo. Khanti tucchaṃ suññaṃ vivittaṃ rittaṃ, khanti vā ākāso.	134	
PA_anya-e08_04n:135_0	Khi nivāse. Khīyati, khiyyati vā. Sāsanānurūpena ikārassa īya iyyādeso daṭṭhabbo.	135	
PA_anya-e08_04n:135_1	Ayaṃ divādigaṇepi pakkhipitabbo. Khaṃ khayaṃ. Abhiramaṇīyaṃ rājakkhayaṃ. Tattha khīyatīti	135	
PA_anya-e08_04n:135_2	nivasati. Khanti cakkhādiindriyaṃ cakkhuviññāṇādīnaṃ nivāsaṭṭhena. Khayanti nivesanaṃ.	135	
PA_anya-e08_04n:135_3	Rājakkhayanti rañño nivesanaṃ. Atrāyaṃ pāḷi –	135	
PA_anya-e08_04n:136	“Sace ca ajja dhāresi, kumāraṃ cārudassanaṃ;	13	
PA_anya-e08_04n:137	Kusena jātakhattiyaṃ, savaṇṇamaṇimekhalaṃ;	13	
PA_anya-e08_04n:138	Pūjitā ñātisaṅghehi, na gacchasi yamakkhaya”nti.	13	
PA_anya-e08_04n:139	Tattha yamakkhayanti yamanivesanaṃ.	13	
PA_anya-e08_04n:140	Khu sadde. Khoti khavati.	14	
PA_anya-e08_04n:141	Khe khādanasattāsu. Khāyati. Undūrā khāyanti. Vikkhāyitakaṃ. Gokhāyitakaṃ. Assirī viya khāyati. Disāpi me na pakkhāyanti. Etthādimhi kāyatīti khādati. Atha vā upaṭṭhāti paññāyati.	14	
PA_anya-e08_04n:142_0	Sukha dukkha takriyāyaṃ. Takriyāti sukhadukkhānaṃ vedanānaṃ kriyā, sukhanaṃ dukkhananti	142	
PA_anya-e08_04n:142_1	vuttaṃ hoti. Akammakā ime dhātavo. Sukhati, dukkhati. Sukhaṃ, dukkhaṃ. Sukhito, dukkhito.	142	
PA_anya-e08_04n:142_2	Sukhaṃ sātaṃ pīṇanaṃ, dukkhaṃ vighātaṃ aghaṃ kileso. Tattha sukhanti sukhayatīti	142	
PA_anya-e08_04n:142_3	sukhaṃ. Yassuppajjati, taṃ sukhitaṃ karotīti attho. Dukkhanti dukkhayatīti dukkhaṃ.	142	
PA_anya-e08_04n:142_4	Yassuppajjati, taṃ dukkhitaṃ karotīti attho. Imāni nibbacanāni kāritavasena vuttānīti	142	
PA_anya-e08_04n:142_5	daṭṭhabbaṃ aṭṭhakathāyaṃ sukhadukkhasaddatthaṃ vadantehi garūhi sukhayati dukkhayatisaddānaṃ	142	
PA_anya-e08_04n:142_6	kammatthamādāya vivaraṇassa katattā. Tathā hi “sukheti sukhayati, sukhāpeti sukhāpayati,	142	
PA_anya-e08_04n:142_7	dukkheti dukkhayati, dukkhāpeti dukkhāpayatī”ti imāni tesaṃ kāritapadarūpāni, attānaṃ	142	
PA_anya-e08_04n:142_8	sukheti pīṇetīti ca, sukhayati sukhaṃ, dukkhayatīti dukkhanti ca,	142	
PA_anya-e08_04n:143	“Sace ca kimhici kāle,	14	
PA_anya-e08_04n:144	Maraṇaṃ me pure siyā;	14	
PA_anya-e08_04n:145	Putte ca me paputte ca,	14	
PA_anya-e08_04n:146	Sukhāpeyya mahosadho”ti ca	14	
PA_anya-e08_04n:147_0	Pāḷiādidassanato. Saddasatthe pana dhātupāṭhasaṅkhepe ca ime dhātavo curādigaṇeyeva	147	
PA_anya-e08_04n:147_1	vuttā. “Sukhayati dukkhayatī”ti ca akāritāni suddhakattupadāni icchitāni. Mayaṃ tu	147	
PA_anya-e08_04n:147_2	tesaṃ tabbacanaṃ suddhakattari ca tāni padarūpāni na icchāma pāḷiādīhi viruddhattā,	147	
PA_anya-e08_04n:147_3	tasmāyeva te imasmiṃ bhūvādigaṇe vuttā. Ayañhi suddhakattuvisaye asmākaṃ ruci “sukhatīti	147	
PA_anya-e08_04n:147_4	sukhito, dukkhatīti dukkhito”ti.	147	
PA_anya-e08_04n:148_0	Nanu ca bho “sukhati dukkhatī”ti kriyāpadāni buddhavacane na dissantīti? Saccaṃ,	148	
PA_anya-e08_04n:148_1	evaṃ santepi aṭṭhakathānayavasena gahetabbattā dissantiyeva nāma. Na hi sabbathā	148	
PA_anya-e08_04n:148_2	sabbesaṃ dhātūnaṃ rūpāni sāsane loke vā labbhanti, ekaccāni pana labbhanti, ekaccāni	148	
PA_anya-e08_04n:148_3	na labbhanti. Evaṃ santepi nayavasena labbhantiyeva. “Kappayavho patissatā”ti hi	148	
PA_anya-e08_04n:148_4	diṭṭhe “caravho bhuñjavho”tiādīnipi nayavasena diṭṭhāniyeva nāma.	148	
PA_anya-e08_04n:149_0	Tatra panāyaṃ nayo. Visuddhimaggādīsu hi “ekadviyojanamattampi addhānaṃ gatassa vāyo	149	
PA_anya-e08_04n:149_1	kuppati, gattāni dukkhantī”ti evaṃ bhūvādigaṇikaṃ akammakaṃ suddhakattuvācakaṃ “dukkhantī”ti	149	
PA_anya-e08_04n:149_2	kriyāpadaṃ dissati. Tasmiṃ diṭṭhiyeva “sukhati, sukhanti. Sukhasi, sukhatha. Sukhāmi,	149	
PA_anya-e08_04n:149_3	sukhāmā”tiādīni ca “dukkhati, dukkhanti. Dukkhasi, dukkhathā”tiādīnica diṭṭhāni nāma	149	
PA_anya-e08_04n:149_4	honti diṭṭhena adiṭṭhassa tādisassa anavajjassa nayassa gahetabbattā, tasmā “sukhatīti	149	
PA_anya-e08_04n:149_5	sukhito, dukkhatīti dukkhito”ti bhūvādinayo eva gahetabbo, na pana curādinayo. Aparampettha	149	
PA_anya-e08_04n:149_6	nibbacanaṃ, sukhaṃ sañjātaṃ etassāti sukhito, sañjātasukhoti attho. Esa nayo dukkhitoti	149	
PA_anya-e08_04n:149_7	etthāpi. Atha vā sukhena ito pavattoti sukhito. Esa nayo “dukkhito”ti etthāpi. Dullabhāyaṃ	149	
PA_anya-e08_04n:149_8	nīti sādhukaṃ manasi kātabbā.	149	
PA_anya-e08_04n:150_0	Mokkha muccane. Akammakoyaṃ dhātu. Mokkhati. Mokkho. Pātimokkho. Kārite “mokkheti,	150	
PA_anya-e08_04n:150_1	mokkhayati, mokkhāpeti, mokkhāpayatī”ti rūpāni. Keci panimaṃ “mokkha mocane”ti paṭhitvā	150	
PA_anya-e08_04n:150_2	curādigaṇe pakkhipanti. Tesaṃ mate “mokkheti, mokkhayatī”ti suddhakattupadāni bhavanti.	150	
PA_anya-e08_04n:150_3	Etāni pāḷiyā aṭṭhakathāya ca virujjhanti. Tathā hi “mokkhanti mārabandhanā. Na me	150	
PA_anya-e08_04n:150_4	samaṇe mokkhasi. Mahāyaññaṃ yajissāma, evaṃ mokkhāma pāpakā”ti pāḷiyā virujjhanti.	150	
PA_anya-e08_04n:150_5	“Yo naṃ pāti rakkhati, taṃ mokkheti moceti āpāyikādīhi dukkhehīti pātimokkho”ti aṭṭhakathāya	150	
PA_anya-e08_04n:150_6	ca virujjhanti, tasmā pāḷiyaṃ “mokkhesi mokkhemā”ti ca avatvā “mokkhasi, mokkhāmā”ti	150	
PA_anya-e08_04n:150_7	suddhakattuvācakaṃ vuttaṃ, tañca kho apādānavisayaṃ katvā. Aṭṭhakathāyaṃ pana “mokkheti,	150	
PA_anya-e08_04n:150_8	mocetī”ti hetukattuvācakaṃ vuttaṃ, tampi apādānavisayaṃyeva katvā. Evaṃ imassa dhātuno	150	
PA_anya-e08_04n:150_9	suddhakattuvisaye akammakabhāvo vidito, hetukattuvisaye ekakammakabhāvo vidito muca	150	
PA_anya-e08_04n:150_10	paca chidādayo viya. Mokkhadhātu dvigaṇikoti ce? Na, anekesu sāṭṭhakathesu pāḷippadesesu	1501	
PA_anya-e08_04n:150_11	“mokkheti, mokkhayatī”ti suddhakatturūpānaṃ adassanatoti daṭṭhabbaṃ.	1501	
PA_anya-e08_04n:151	Kakkha hasane. Kakkhati.	15	
PA_anya-e08_04n:152	Okha rākha lākha dākha dhākha sosanālamatthesu. Okhati. Rākhati. Lākhati. Dākhati. Dhākhati.	15	
PA_anya-e08_04n:153	Sākha byāpane. Sākhati. Sākhā.	15	
PA_anya-e08_04n:154	Ukha nakha makha rakha lakha rakhi lakhi ikhi rikhi gatyatthā. Ukhati. Nakhati. Makhati. Rakhati. Lakhati. Raṅkhati. Laṅkhati. Iṅkhati. Riṅkhati.	15	
PA_anya-e08_04n:155	Rakkha pālane. Rakkhati. Rakkhā, rakkhaṇaṃ, sīlaṃ rakkhito devadatto, sīlaṃ rakkhitaṃ devadattena, sīlaṃ rakkhako devadatto.	15	
PA_anya-e08_04n:156	Akkha byattisaṅkhātesu. Akkhati, akkhi, akkhaṃ.	15	
PA_anya-e08_04n:157	Nikkha cumbane. Nikkhati, nikkhaṃ.	15	
PA_anya-e08_04n:158_0	Nakkha gatiyaṃ. Nakkhati. Nakkhattaṃ. Ettha nakkhattanti etto ito cāti visamagatiyā	158	
PA_anya-e08_04n:158_1	agantvā attano vīthiyāva gamanena nakkhanaṃ gamanaṃ tāyati rakkhatīti nakkhattaṃ.	158	
PA_anya-e08_04n:158_2	Porāṇā pana “nakkharanti na nassantīti nakkhattānī”ti kathayiṃsu. “Nakkhattaṃ, joti,	158	
PA_anya-e08_04n:158_3	nirikkhaṃ, bhaṃ” iccete pariyāyā.	158	
PA_anya-e08_04n:159	Vekkha vekkhane. Vekkhati.	15	
PA_anya-e08_04n:160	Makkha saṅkhate. Makkhati.	16	
PA_anya-e08_04n:161	Takkha tapane. Tapanaṃ saṃvaraṇaṃ. Takkhati.	16	
PA_anya-e08_04n:162	Sukkha anādare. Sukkhati.	16	
PA_anya-e08_04n:163_0	Kakhi vakhi makhi kaṅkhāyaṃ. Satthari kaṅkhati. Vaṅkhati, maṅkhati. “Kaṅkhā kaṅkhāyanā	163	
PA_anya-e08_04n:163_1	kaṅkhāyitattaṃ vimati vicikicchā dveḷhakaṃ dvedhāpatho saṃsayo anekaṃsagāho āsappanā	163	
PA_anya-e08_04n:163_2	parisappanā apariyogāhanā thambhitattaṃ cittassa manovilekho” iccete kaṅkhāpariyāyā. Etesu pana –	163	
PA_anya-e08_04n:164	Vattanti lokavohāre, “kaṅkhā vimati saṃsayo;	16	
PA_anya-e08_04n:165	Vicikicchā”ti etāni, nāmāniyeva pāyato.	16	
PA_anya-e08_04n:166	Kakhi iccāyaṃ. Dhanaṃ kaṅkhati, abhikaṅkhati, nābhikaṅkhāmi maraṇaṃ. Abhikaṅkhitaṃ dhanaṃ.	16	
PA_anya-e08_04n:167	Dakhi dhakhi ghoravāsite kaṅkhāyañca. Daṅkhati. Dhaṅkhati.	16	
PA_anya-e08_04n:168	Ukkha secane. Ukkhati.	16	
PA_anya-e08_04n:169	Kakha hasane. Kakhati.	16	
PA_anya-e08_04n:170	Jakkha bhakkhaṇe ca. Hasanānukaḍḍhanatthaṃ cakāro. Jakkhati.	17	
PA_anya-e08_04n:171_0	Likha lekhane. Likhati, sallekhati. Atisallekhatevāyaṃ samaṇo. Lekhā, lekhanaṃ, lekhako,	171	
PA_anya-e08_04n:171_1	likhitaṃ, sallekhapaṭipatti, etā dakhiādikā likhapariyantā “parassabhāsā”ti saddasatthavidū vadanti.	171	
PA_anya-e08_04n:172	Dhukkha dhikkha sandīpanakilesanajīvanesu. Dhukkhati. Dhikkhati. Saddasatthavidū pana “dhukkhate dhikkhate”ti attanobhāsaṃ vadanti. Tathā ito parāni rūpānipi.	17	
PA_anya-e08_04n:173_0	Rukkha vakkha varaṇe. Varaṇaṃ saṃvaraṇaṃ. Rukkhati. Vakkhati. Rukkho, vakkho. Ettha	173	
PA_anya-e08_04n:173_1	ca vakkhoti rukkhoyeva. Tathā hi “sādūni ramaṇīyāni, santi vakkhā araññajā”ti jātakapāṭho	173	
PA_anya-e08_04n:173_2	dissati. Imāni pana rukkhassa nāmāni –	173	
PA_anya-e08_04n:174	“Rukkho mahīruho vakkho, pādapo jagatīruho;	17	
PA_anya-e08_04n:175	Ago nago kujo sākhī, sālo ca viṭapī taru;	17	
PA_anya-e08_04n:176	Dumo phalī tu phalavā, gaccho tu khuddapādapo”ti.	17	
PA_anya-e08_04n:177_0	Kecettha vadeyyuṃ “nanu ca sālasaddena sālarukkhoyeva vutto, nāñño ‘sālā phandanamāluvā’ti	177	
PA_anya-e08_04n:177_1	payogadassanato, atha kimatthaṃ sālasaddena yo koci rukkho vutto”ti? Na sālarukkhoyeva	177	
PA_anya-e08_04n:177_2	sālasaddena vutto, atha kho sālarukkhepi vanappatijeṭṭharukkhepi yasmiṃ kasmiñci	177	
PA_anya-e08_04n:177_3	rukkhepi “sālo”ti vohārassa dassanato aññepi rukkhā vuttā. Tathā hi sālarukkhopi	177	
PA_anya-e08_04n:177_4	“sālo”ti vuccati. Yathāha “seyyathāpi bhikkhave gāmassa vā nigamassa vā avidūre mahantaṃ	177	
PA_anya-e08_04n:177_5	sālavanaṃ, tañcassa elaṇḍehi sañchannaṃ. Antarena yamakasālāna”nti. Vanappatijeṭṭharukkhopi. Yathāha –	177	
PA_anya-e08_04n:178	“Taveva deva vijite, tavevuyyānabhūmiyā;	17	
PA_anya-e08_04n:179	Ujuvaṃsā mahāsālā, nīlobhāsā manoramā”ti.	17	
PA_anya-e08_04n:180	Yo koci rukkhopi. Yathāha “atha kho taṃ bhikkhave māluvabījaṃ aññatarasmiṃ sālamūle nipateyyā”ti. Atridaṃ vuccati –	18	
PA_anya-e08_04n:181	“Sālarukkhe jeṭṭharukkhe,	18	
PA_anya-e08_04n:182	Yasmiṃ kasmiñci pādape;	18	
PA_anya-e08_04n:183	Sālo iti ravo sālā,	18	
PA_anya-e08_04n:184	Sandhāgāre thiyaṃ siyā”ti.	18	
PA_anya-e08_04n:185_0	Sikkha vijjopādāne. Sikkhati. Sikkhā, sikkhanaṃ, sikkhitaṃ sippaṃ, sikkhako, sikkhito,	185	
PA_anya-e08_04n:185_1	sekkho, asekkho. Kakāralope “sekho asekho”ti rūpāni bhavanti. Tattha sikkhitoti sañjātasikkho,	185	
PA_anya-e08_04n:185_2	asikkhīti vā sikkhito, tathā hi kattuppayogo dissati “ahaṃ kho pana susikkhito anavayo	185	
PA_anya-e08_04n:185_3	sake ācariyake kumbhakārakamme”ti.	185	
PA_anya-e08_04n:186_0	Bhikkha yācane. Bhikkhati. Bhikkhu, bhikkhā, bhikkhanaṃ, bhikkhako, bhikkhitaṃ bhojanaṃ.	186	
PA_anya-e08_04n:186_1	Ettha pana “bhikkhu yati samaṇo muni pabbajito anagāro tapassī tapodhano” iccetāni	186	
PA_anya-e08_04n:186_2	pariyāyavacanāni. Etesu sāsane “bhikkhū”ti upasampanno vuccati. Kadāci pana “bhikkhusataṃ	186	
PA_anya-e08_04n:186_3	bhojesi, bhikkhusahassaṃ bhojesī”tiādīsu sāmaṇerepiupādāya “bhikkhū”ti vohāro pavattati,	186	
PA_anya-e08_04n:186_4	tāpasāpi ca samaṇasaddādīhi vuccanti, “ahū atītamaddhāne, samaṇo khantidīpano”tiādi ettha nidassanaṃ.	186	
PA_anya-e08_04n:187_0	Dakkha vuddhiyaṃ sīghatte ca. Dakkhati, dakkhiṇā, dakkho. Dakkhanti vaddhanti sattā	187	
PA_anya-e08_04n:187_1	etāya yathādhippetāhi sampattīhi iddhā vuddhā ukkaṃsagatā hontīti dakkhiṇā, dātabbavatthu.	187	
PA_anya-e08_04n:187_2	Dakkhati kusalakamme aññasmiñca kiccākicce adandhatāya sīghaṃ gacchatīti dakkho,	187	
PA_anya-e08_04n:187_3	cheko, yo “kusalo”tipi vuccati.	187	
PA_anya-e08_04n:188_0	Dikkha muṇḍiopanayananiyamabbatādesesu. Dikkhadhātu muṇḍiye, upanayane, niyame, vate,	188	
PA_anya-e08_04n:188_1	ādese ca pavattati. Dikkhati. Dikkhito muṇḍo. Ettha siyā – nanu ca bho sarabhaṅgajātake	188	
PA_anya-e08_04n:188_2	“gandho isīnaṃ ciradikkhitānaṃ, kāyā cuto gacchati mālutenā”ti etasmiṃ padese aṭṭhakathācariyehi	188	
PA_anya-e08_04n:188_3	“ciradikkhitānanti cirapabbajitāna”nti vuttaṃ. Na hi tattha “ciramuṇḍāna”nti vuttaṃ.	188	
PA_anya-e08_04n:188_4	Evaṃ sante kasmā idha “dikkhadhātu muṇḍiye vuttā”ti? Saccaṃ, tattha pana dikkhitasaddassa	188	
PA_anya-e08_04n:188_5	pabbajite vattanato “cirapabbajitāna”nti vuttaṃ, na dhātuatthassa vibhāvanatthaṃ.	188	
PA_anya-e08_04n:188_6	Ida pana dhātuatthavibhāvanatthaṃ muṇḍiye vuttā. Tāpasā hi muṇḍiyatthavācakena dikkhitasaddena	188	
PA_anya-e08_04n:188_7	vattuṃ yuttā. Tathā hi aṭṭhakathācariyehi cakkavattisuttatthavaṇṇanāyaṃ “kesamassuṃ	188	
PA_anya-e08_04n:188_8	ohāretvā kāsāyāni vatthāni acchādetvā”ti imissā pāḷiyā atthavivaraṇe “tāpasapabbajjaṃ	188	
PA_anya-e08_04n:188_9	pabbajantāpi hi paṭhamaṃ kesamassuṃ ohārenti, tato paṭṭhāya parūḷhakese bandhitvā	188	
PA_anya-e08_04n:188_10	vivaranti, tena vuttaṃ kesamassuṃ ohāretvā”ti evaṃ attho saṃvaṇṇito.	1881	
PA_anya-e08_04n:189	Ikkha dassanaṅkesu. Ikkhati, upekkhati, apekkhati. Upekkhā, apekkhā, paccavekkhaṇā. Kakāralope “upekhā, apekhā, upasampadāpekho”ti rūpāni bhavanti.	18	
PA_anya-e08_04n:190	Dukkha hiṃsāgatīsu. Dakkhati. Dakkhako.	19	
PA_anya-e08_04n:191_0	Cikkha cakkha viyattiyaṃ vācāyaṃ. Cikkhati, ācikkhati, abbhācikkhati. Ācikkhako.	191	
PA_anya-e08_04n:191_1	Cakkhati, cakkhu. Ettha cakkhūti cakkhatīti cakkhu, samavisamaṃ abhibyattaṃ vadantaṃ	191	
PA_anya-e08_04n:191_2	viya hotīti attho. Atha vā “sūpaṃ cakkhati, madhuṃ cakkhatī”tiādīsu viya yasmā assādatthopi	191	
PA_anya-e08_04n:191_3	cakkhusaddo bhavati, tasmā “cakkhati viññāṇādhiṭṭhitaṃ rūpaṃ assādentaṃ viya hotī”ti	191	
PA_anya-e08_04n:191_4	assādatthopi gahetabbo. “Cakkhuṃ kho māgaṇḍiyaṃ rūpārāmaṃ rūparataṃ rūpasammudita”nti	191	
PA_anya-e08_04n:191_5	hi vuttaṃ. Satipi sotādīnaṃ saddārāmatādibhāve nirūḷhattā nayane eva cakkhusaddo	191	
PA_anya-e08_04n:191_6	pavattati paṅkajādisaddā viya padumādīsu.	191	
PA_anya-e08_04n:192	Cakkha’kkhi nayanaṃ, locanaṃ diṭṭhi dassanaṃ;	19	
PA_anya-e08_04n:193	Pekkhanaṃ acchi pamhaṃ tu, “pakhuma”nti pavuccati.	19	
PA_anya-e08_04n:194	Etā rukkhādikā cakkhapariyantā “attanobhāsā”ti saddasatthavidū vadanti.	19	
PA_anya-e08_04n:195	Khakārantadhāturūpāni.	19	
PA_anya-e08_04n:196	Gakārantadhātu	19	
PA_anya-e08_04n:197	Gu karīsussagge. Karīsussaggo vaccakaraṇaṃ. Gavati. Ge sadde. Gāyati. Gītaṃ.	19	
PA_anya-e08_04n:198_0	Vagga gatiyaṃ. Vaggati. Vaggo, vaggitaṃ. Ettha samudāyavasena vagganaṃ pavattanaṃ	198	
PA_anya-e08_04n:198_1	vaggo. Vaggitanti gamanaṃ. Tathā hi nāgapetavatthuaṭṭhakathāyaṃ “yo so majjhe assatarīrathena	198	
PA_anya-e08_04n:198_2	catubbhi yuttena suvaggitena. Amhākaṃ putto ahu majjhimo so, amaccharī dānapatī virocatī”ti	198	
PA_anya-e08_04n:198_3	imissā pāḷiyā atthaṃ vadantehi “suvaggitenāti sundaragamanenā”ti. Kiñci bhiyyo kriyāpadampi	198	
PA_anya-e08_04n:198_4	ca diṭṭhaṃ “dhunanti vagganti pavattanti cambare”ti.	198	
PA_anya-e08_04n:199_0	Ragi lagi agi vagi magi igi rigi ligi tagi sagi gamane ca. Cakāro gatipekkhako. Raṅgati.	199	
PA_anya-e08_04n:199_1	Raṅgo. Laṅgati. Laṅgo, laṅgī. Aṅgati, aṅgeti. Aṅgo, samaṅgī, samaṅgitā, aṅgaṃ, aṅgaṇaṃ.	199	
PA_anya-e08_04n:199_2	Vaṅgati. Vaṅgo. Maṅgati. Maṅgo, upaṅgo, maṅgalaṃ. Iṅgati. Iṅgitaṃ. Riṅgati. Riṅganaṃ.	199	
PA_anya-e08_04n:199_3	Liṅgati. Liṅganaṃ. Ulliṅgati, ulliṅganaṃ. Taṅgati. Taṅganaṃ. Saṅgati. Saṅganaṃ. Tattha	199	
PA_anya-e08_04n:199_4	aṅganti yesaṃ kesañci vatthūnaṃ avayavo, sarīrampi kāraṇampi ca vuccati. Aṅgaṇanti	199	
PA_anya-e08_04n:199_5	katthaci kilesā vuccanti “rāgo aṅgaṇa”ntiādīsu. Rāgādayo hi aṅganti etehi taṃsamaṅgipuggalā	199	
PA_anya-e08_04n:199_6	nihīnabhāvaṃ gacchantīti “aṅgaṇānī”ti vuccanti. Katthaci malaṃ vā paṅko vā “tasseva	199	
PA_anya-e08_04n:199_7	rajassa vā aṅgaṇassa vā pahānāya vāyamatī”tiādīsu. Añjati makkhetīti hi aṅgaṇaṃ,	199	
PA_anya-e08_04n:199_8	malādi. Katthaci tathārūpo vivaṭappadeso “cetiyaṅgaṇaṃ, bodhiyaṅgaṇa”ntiādīsu. Añjati	199	
PA_anya-e08_04n:199_9	tattha ṭhitaṃ atisundaratāya abhibyañjetīti hi aṅgaṇaṃ, vivaṭo bhūmippadeso. Iccevaṃ –	199	
PA_anya-e08_04n:200	Rāgādīsu kilesesu, paṅke kāyamalamhi ca;	20	
PA_anya-e08_04n:201	Vivaṭe bhūmibhāge ca, “aṅgaṇa”nti ravo gato.	20	
PA_anya-e08_04n:202	Yugi jugi vajjane. Yuṅgati. Juṅgati.	20	
PA_anya-e08_04n:203	Ragi saṅkāyaṃ. Raṅgati.	20	
PA_anya-e08_04n:204	Laga saṅgeca. Ca kāro anantaravuttāpekkhako. Lagati. Ca jato na hoti laganaṃ. Baḷise laggo.	20	
PA_anya-e08_04n:205	Thagaṃ saṃvaraṇe. Thagati.	20	
PA_anya-e08_04n:206	Agga kuṭilagatiyaṃ. Aggatīti aggi, kuṭilaṃ gacchatīti attho.	20	
PA_anya-e08_04n:207	Aggi dhūmasikho joti, jātavedo sikhī gini;	20	
PA_anya-e08_04n:208	Aggini bhāṇumā tejo, pāvako tivako’nalo.	20	
PA_anya-e08_04n:209	Hutāsano dhūmaketu, vessānaro ca accimā;	20	
PA_anya-e08_04n:210	Ghatāsano vāyusakho, dahano kaṇhavattani.	21	
PA_anya-e08_04n:211	Etā guādikā aggapariyantā “parassabhāsā”ti saddasatthavidū vadanti.	21	
PA_anya-e08_04n:212	Gā gatiyaṃ. Gāti.	21	
PA_anya-e08_04n:213	Gu sadde. Gavati.	21	
PA_anya-e08_04n:214	Gu uggame. Uggamo uggamanaṃ pākaṭatā. Gavati. Saddasatthavidū panimāsaṃ “gāte gavate”ti attanobhāsattaṃ vadanti.	21	
PA_anya-e08_04n:215	Gakārantadhāturūpāni.	21	
PA_anya-e08_04n:216	Ghakārantadhātu	21	
PA_anya-e08_04n:217	Ghā gandhopādāne. Ghāti. Ghānaṃ. Gandhaṃ ghatvā. Atrāyaṃ pāḷi “gandhaṃ ghatvā sati muṭṭhā”ti. Etissā pana divādigaṇaṃ pattāya “ghāyati ghāyitvā”ti rūpāni bhavanti.	21	
PA_anya-e08_04n:218	Ghu abhigamane. Abhigamanaṃ adhigamanaṃ. Ghoti.	21	
PA_anya-e08_04n:219	Jaggha hasane. Jagghati, sañjagghati. Sañjagghittho mayā saha. Jagghitumpi na sobhati. Jagghitvā.	21	
PA_anya-e08_04n:220	Taggha pālane. Tagghati.	22	
PA_anya-e08_04n:221	Sighi āghāne. Āghānaṃ ghānena gandhānubhavanaṃ. Siṅghati, upasiṅghati. Upasiṅghitvā. Ārā siṅghāmi vārijaṃ. Etā “parassabhāsā”ti saddasatthavidū vadanti.	22	
PA_anya-e08_04n:222	Ghu sadde. Ghoti, ghavati.	22	
PA_anya-e08_04n:223	Raghi laghi gatyakkhepe. Gatyakkhepo gatiyā akkhepo. Raṅghati, laṅghati, ullaṅghati. Laṅghitā, ullaṅghikāpīti, laṅghitvā.	22	
PA_anya-e08_04n:224	Maghi ketave ca. Cakāro pubbatthāpekkho. Maṅghati.	22	
PA_anya-e08_04n:225	Rāgha lāgha sāmatthiye. Rāghati. Lāghati.	22	
PA_anya-e08_04n:226	Dāgha āyāse ca. Āyāso kilamanaṃ. Cakāro sāmatthiyāpekkhako. Dāghati. Nidāgho.	22	
PA_anya-e08_04n:227	Silāgha katthane. Katthanaṃ pasaṃsanaṃ. Silāghati. Silāghā. Buddhassa silāghate. Silāghitvā. “Attanobhāsā”ti saddasatthavidū vadanti.	22	
PA_anya-e08_04n:228	Gha kārantadhāturūpāni.	22	
PA_anya-e08_04n:229	Iti bhūvādāgaṇe kavaggantadhāturūpāni	22	
PA_anya-e08_04n:230	Samattāni.	23	
PA_anya-e08_04n:231	Cakārantadhātu	23	
PA_anya-e08_04n:232	Idāni cavaggantadhāturūpāni vuccante –	23	
PA_anya-e08_04n:233	Suca soke. Socati. Soko, socanā, socaṃ, socanto, socantī, socantaṃ kulaṃ, socitvā.	23	
PA_anya-e08_04n:234	Kuca sadde tāre. Tārasaddo accuccasaddo. Kocati. Uccasaddaṃ karotīti attho.	23	
PA_anya-e08_04n:235	Kuñca koṭilla’ppībhāvesu. Kuñcati. Kuñcikā, kuñcitakeso. Kuñcitvā.	23	
PA_anya-e08_04n:236	Luñca apanayane. Luñcati. Luñcako, luñcituṃ, luñcitvā.	23	
PA_anya-e08_04n:237	Añcu gatipūjanāsu. Maggaṃ añcati. Buddhaṃ añcati. Uddhaṃ anuggantvā tiriyaṃ añcitoti tiracchāno. Kaṭukañcukatā.	23	
PA_anya-e08_04n:238	Vañcu cañcu tañcu gatiyaṃ. Vañcati. Cañcati. Tañcati. Mañcati. Santi pādā avañcanā. Avañcanāti vañcituṃ gantuṃ asamatthā.	23	
PA_anya-e08_04n:239	Gucu gaṇecu theyyakaraṇe. Thenanaṃ theyyaṃ, corikā. Tassa kriyā theyyakaraṇaṃ. Gocati. Gaṇecati.	23	
PA_anya-e08_04n:240	Acca pūjāyaṃ accati. Brahmāsurasuraccito.	24	
PA_anya-e08_04n:241	Tacca hiṃsāyaṃ. Taccati.	24	
PA_anya-e08_04n:242	Cacca jacca paribhāsanavajjanesu. Caccati. Jaccati.	24	
PA_anya-e08_04n:243	Kuca saṃpaccanakoṭillapaṭikkamavilekhanesu. Kucati, saṅkucati. Saṅkoco.	24	
PA_anya-e08_04n:244	Taca saṃvaraṇe. Saṃvaraṇaṃ rakkhaṇaṃ. Tacati. Taco.	24	
PA_anya-e08_04n:245	Dica thutiyaṃ. Dicati.	24	
PA_anya-e08_04n:246	Kuca saṅkocane. Kocati, saṅkocati. Saṅkoco.	24	
PA_anya-e08_04n:247	Byāca byājikaraṇe. Byājikaraṇaṃ byājikriyā. Byācati.	24	
PA_anya-e08_04n:248_0	Vaca viyattiyaṃ vācāyaṃ. Viyattassa esā viyatti, tissaṃ viyattiyaṃ vācāyaṃ, viyattāyaṃ	248	
PA_anya-e08_04n:248_1	vācāyanti adhippāyo. Viyattassa hi vadato puggalassa vasena vācā viyattā nāma vuccati.	248	
PA_anya-e08_04n:248_2	Yathā pana kucchisaddatiracchānagatādisaddo “abyattasaddo”ti vuccati, na evaṃ vacanasaṅkhāto	248	
PA_anya-e08_04n:248_3	saddo “abyattasaddo”ti vuccati viññātatthattā. “Vatti, vacati, vacanti. Vacasi” iccādīni	248	
PA_anya-e08_04n:248_4	suddhakattupadāni. “Vāceti, vācenti” iccādīni hetukattupadāni. “Atthābhisamayā dhīro,	248	
PA_anya-e08_04n:248_5	paṇḍitoti pavuccati. Vuccanti. Santo sappurisā loke, devadhammāti vuccare” iccādīni	248	
PA_anya-e08_04n:248_6	kammapadāni. Garū pana vakārassa ukārādesavasena “uttaṃ uccate uccante”tiādīni icchanti,	248	
PA_anya-e08_04n:248_7	tāni sāsane appasiddhāni, sakkaṭabhāsānulomāni. Sāsanasmiñhi rakārāgamavisaye nipubbasseva	248	
PA_anya-e08_04n:248_8	vacassa vassa ukārādeso siddho “nirutti, niruttaṃ, nerutta”nti. Vacanaṃ, vācā, vaco,	248	
PA_anya-e08_04n:248_9	vacī, vuttaṃ, pavuttaṃ, vuccamānaṃ, adhivacanaṃ, vattabbaṃ, vacanīyaṃ, imāni nāmikapadāni.	248	
PA_anya-e08_04n:248_10	Vattuṃ, vattave, vatvā, vatvāna, imāni tumantādīni “parassabhāsā”ti saddasatthavidū vadanti.	2481	
PA_anya-e08_04n:249_0	Tattha vattīti vadati. Ākhyātapadañhetaṃ. Atthasaṃvaṇṇakehipi “vatti etāyāti vācā”ti	249	
PA_anya-e08_04n:249_1	nibbacanamudāhaṭaṃ. Saddasatthe ca tādisaṃ ākhyātapadaṃ diṭṭhaṃ. Ettha paneke vadanti	249	
PA_anya-e08_04n:249_2	“vacati, vacantītiādīni kriyāpadarūpāni buddhavacane aṭṭhakathāṭīkāsu satthesu ca	249	
PA_anya-e08_04n:249_3	anāgatattā chaḍḍetabbānī”ti. Tanna, yasmā sāsane “avaca, avaciṃsū”ti suddhakattupadāni	249	
PA_anya-e08_04n:249_4	ca “vāceti, vācentī”tiādīni hetukattupadāni ca dissanti, tasmā buddhavacanādīsu anāgatānipi	249	
PA_anya-e08_04n:249_5	“vacati, vacantī”tiādīni rūpāni gahetabbāni. Vaceyya, vuccatu, vucceyya. Sesaṃ sabbaṃ	249	
PA_anya-e08_04n:249_6	sabbattha vitthārato gahetabbaṃ.	249	
PA_anya-e08_04n:250	Parokkhārūpāni vadāma – vaca, vacu. Vace, vacittha. Vacaṃ, vacimha. Vacittha, vacire. Vacittho, vacivho. Vaciṃ, vacimhe.	25	
PA_anya-e08_04n:251	Hiyyattanīrūpāni vadāma – avacā, avacū. Avaco, avacuttha. Avocaṃ, avacumha. Avacuttha, avacutthuṃ. Avacase, avacuvhaṃ. Avaciṃ, avacamhase.	25	
PA_anya-e08_04n:252	Ajjatanīrūpāni vadāma – avaci, avocuṃ, avaciṃsu. Avoco, avocuttha. Avociṃ, avocumha. Avocā, avocu. Avacase, avocivaṃ. Avocaṃ, avocimhe.	25	
PA_anya-e08_04n:253	Bhavissantīrūpāni vadāma – vakkhati, vakkhanti. Vakkhasi, vakkhatha. Vakkhāmi, vakkhāma. Vakkhate, vakkhante. Vakkhase, vakkhavhe. Vakkhassaṃ vakkhamhe.	25	
PA_anya-e08_04n:254_0	Imesaṃ pana padānaṃ “kathessati, kathessantī”tiādinā attho vattabbo. Vakkha roseti	254	
PA_anya-e08_04n:254_1	dhātussa ca “vakkhati, vakkhanti. Vakkhasī”tiādīni vatvā avasāne uttamapurisekavacanaṭṭhāne	254	
PA_anya-e08_04n:254_2	“vakkhemī”ti vattabbaṃ. Attho panimesaṃ “rosati, rosantī”tiādinā vattabbo. Ayaṃ vacavakkhadhātūnaṃ	254	
PA_anya-e08_04n:254_3	bhavissantīvattamānāvasena rūpasaṃsandanānayo. Aparānipi vacadhātussa bhavissantī	254	
PA_anya-e08_04n:254_4	sahitāni rūpāni bhavanti – vakkhissati, vakkhissanti. Vakkhissasi, vakkhissatha.	254	
PA_anya-e08_04n:254_5	Vakkhissāmi, vakkhissāma. Vakkhissate, vakkhissante. Vakkhissase, vakkhissavhe. Vakkhissaṃ, vakkhissāmhe.	254	
PA_anya-e08_04n:255	Atrāyaṃ pāḷi –	25	
PA_anya-e08_04n:256	“Abhītakappe caritaṃ, ṭhapayitvā bhavābhave;	25	
PA_anya-e08_04n:257	Imamhi kappe caritaṃ, pavakkhissaṃ suṇohi me”ti.	25	
PA_anya-e08_04n:258_0	Gadratapañhepi “rājā tumhehi saddhiṃ paṭisanthāraṃ katvā gahapati patirūpaṃ āsanaṃ	258	
PA_anya-e08_04n:258_1	ñatvā nisīdathāti vakkhissatī”ti evamādiaṭṭhakathāpāṭho dissati, tasmāyeva edisī	258	
PA_anya-e08_04n:258_2	padamālā racitā. Vakkha roseti dhātussapi bhavissantīsahitāni rūpāni “vakkhissati,	258	
PA_anya-e08_04n:258_3	vakkhissantī”tiādīni bhavanti. Attho panimesaṃ “rosissati, rosissantī”tiādinā vattabbo.	258	
PA_anya-e08_04n:258_4	Ayaṃ vacavakkhadhātūnaṃ bhavissantīvaseneva rūpasaṃsandanānayo.	258	
PA_anya-e08_04n:259	Avacissā, vacissā, avacissaṃsu, vacissaṃsu. Sesaṃ sabbaṃ neyyaṃ. Idha pana vuttasaddassa atthuddhāraṃ vattabbampi avatvā upariyeva kathessāma ito ativiya vattabbaṭṭhānattā.	25	
PA_anya-e08_04n:260	Cu cavane. Cavati. Kārite “cāvetī”ti rūpaṃ. Devakāyā cuto. Cutaṃ padumaṃ. Cavituṃ, cavitvā.	26	
PA_anya-e08_04n:261	Loca dassane. Locati. Locanaṃ.	26	
PA_anya-e08_04n:262	Seca secane. Secati.	26	
PA_anya-e08_04n:263	Saca viyattiyaṃ vācāyaṃ. Sacati.	26	
PA_anya-e08_04n:264	Kaca bandhane. Kacati.	26	
PA_anya-e08_04n:265_0	Maca muci kakkane. Kakkanaṃ sarīre ubbaṭṭanaṃ. Macati. Muñcati. Maci dhāraṇucchāyapūjanesu.	265	
PA_anya-e08_04n:265_1	Dhāraṇaṃ ucchāyo pūjananti tayo atthā. Tattha ucchāyo malaharaṇaṃ. Mañcati. Mañco,	265	
PA_anya-e08_04n:265_2	mañcanaṃ. Mañcati puggalaṃ dhāretīti mañco.	265	
PA_anya-e08_04n:266	Paca byattikaraṇe. Pacati. Pāko, paripāko, vipāko, pakkaṃ phalaṃ.	26	
PA_anya-e08_04n:267	Thuca pasāde. Thocati.	26	
PA_anya-e08_04n:268	Vaca vaci dittiyaṃ. Vacati. Vañcati.	26	
PA_anya-e08_04n:269_0	Ruca dittiyaṃ rocane ca. Ditti sobhā. Rocanaṃ ruci. Rocati. Verocano. Samaṇassa rocate	269	
PA_anya-e08_04n:269_1	saccaṃ. Tassa te saggakāmassa, ekattamuparocitaṃ. Ayañca divādigaṇe ruciatthaṃ gahetvā	269	
PA_anya-e08_04n:269_2	“ruccatī”ti rūpaṃ janeti. Tena “gamanaṃ mayha ruccatī”ti pāḷi dissati. Curādigaṇe	269	
PA_anya-e08_04n:269_3	pana ruciatthaṃ gahetvā “roceti rocayatī”ti rūpāni janeti. Tena “kiṃ nu jātiṃ na	269	
PA_anya-e08_04n:269_4	rocesī”tiādikā pāḷiyo dissanti. Tegaṇikoyaṃ dhātu.	269	
PA_anya-e08_04n:270	Paca saṃpāke. Pacati, pacanti. Saddasatthavidū pana “attanobhāsā”ti vadanti.	27	
PA_anya-e08_04n:271	Añca byayagatiyaṃ. Byayagati vināsagati. Añcati.	27	
PA_anya-e08_04n:272_0	Yāca yācanāyaṃ. Brāhmaṇo nāgaṃ maṇiṃ yācati. Nāgo maṇiṃ yācito brāhmaṇena. Te taṃ	272	
PA_anya-e08_04n:272_1	asse ayācisuṃ. So taṃ rathamayācatha. Devadattaṃ āyācati. Evaṃ suddhakattari rūpāni	272	
PA_anya-e08_04n:272_2	bhavanti. Brāhmaṇo brāhmaṇena nāgaṃ maṇiṃ yāceti, yācayati, yācāpeti, yācāpayati.	272	
PA_anya-e08_04n:272_3	Evaṃ hetukattari. Rājā brāhmaṇena dhanaṃ yāciyati, yācayiyati, yācāpiyati, yācāpayiyati.	272	
PA_anya-e08_04n:272_4	Evaṃ kammani. Yācaṃ, yācanto, yācantī, yācantaṃ kulaṃ. Yācamāno, yācamānā, yācamānaṃ	272	
PA_anya-e08_04n:272_5	kulaṃ. Yācako, yācanā, yācitabbaṃ, yācituṃ, yācitvāna, yācituna, yāciya, yāciyāna.	272	
PA_anya-e08_04n:272_6	Evaṃ nāmikapadāni tumantādīni ca bhavanti.	272	
PA_anya-e08_04n:273_0	Paca pāke. Odanaṃ pacati. “Ubhayatobhāsā”ti saddasatthavidū vadanti. Yathā pana sāsane	273	
PA_anya-e08_04n:273_1	“paṇḍitoti pavuccatī”ti vacadhātussa kammani rūpaṃ pasiddhaṃ, na tathā pacadhātussa.	273	
PA_anya-e08_04n:273_2	Evaṃ santepi garū “tayā paccate odano”ti tassa kammani rūpaṃ vadanti. Sāsane pana	273	
PA_anya-e08_04n:273_3	avisesato “paccate”ti vā “paccatī”ti vā vuttassapi padassa akammakoyeva divādigaṇiko	273	
PA_anya-e08_04n:273_4	payogo icchitabbo “devadatto niraye paccati. Yāva pāpaṃ na paccatī”tiādidassanato.	273	
PA_anya-e08_04n:273_5	Kecettha vadeyyuṃ “sayameva pīyate pānīyantiādi viya bhūvādigaṇapakkhiko kammakattuppayogo	273	
PA_anya-e08_04n:273_6	esa, tasmā ‘sayamevā’ti padaṃ ajjhāharitvā ‘sayameva devadatto paccatī’tiādinā attho	273	
PA_anya-e08_04n:273_7	vattabbo”ti tanna, “sayameva pīyate pānīya”nti ettha hi pānīyaṃ manussā pivanti,	273	
PA_anya-e08_04n:273_8	na pānīyaṃ pānīyaṃ pivati. Manusseheva taṃ pīyate, na sayaṃ. Evaṃ parassa pānakriyaṃ	273	
PA_anya-e08_04n:273_9	paṭicca kammabhūtampi taṃ sukarapānakriyāvasena sukarattā attanāva sijjhantaṃ viya	273	
PA_anya-e08_04n:273_10	hotīti “sayameva pīyate pānīya”nti rūḷhiyā payogo kato.	2731	
PA_anya-e08_04n:274_0	“Sayameva kaṭo kariyate”ti etthāpi kaṭaṃ manussā karonti, na kaṭaṃ kaṭo karoti. Manusseheva	274	
PA_anya-e08_04n:274_1	kaṭo kariyate, na sayaṃ. Evaṃ parassa karaṇakriyaṃ paṭicca kammabhūtopi so sukaraṇa	274	
PA_anya-e08_04n:274_2	kriyāvasena sukarattā attanāva sijjhanto viya hotīti “sayameva kaṭo kariyate”ti rūḷhiyā payogo kato.	274	
PA_anya-e08_04n:275_0	Ettha yathā sayaṃsaddo pānīyaṃ pānīyeneva pīyate, na amhehi. Kaṭo kaṭeneva kariyate,	275	
PA_anya-e08_04n:275_1	na amhehīti sakammakavisayattā payogānaṃ aññassa kriyāpaṭisedhanasaṅkhātaṃ atthavisesaṃ	275	
PA_anya-e08_04n:275_2	vadati, na tathā “devadatto niraye paccati, kammaṃ paccatī”tiādīsu tumhehi ajjhāharito	275	
PA_anya-e08_04n:275_3	sayaṃsaddo atthavisesaṃ vadati akammakavisayattā etesaṃ payogānaṃ. Evaṃ “devadatto”tiādikassa	275	
PA_anya-e08_04n:275_4	paccattavacanassa akammakakattuvācakattā kammarahitasuddhakattuvācakattā ca “paccatī”ti	275	
PA_anya-e08_04n:275_5	idaṃ divādigaṇikarūpanti daṭṭhabbaṃ. Pacadhātu saddasatthe divādigaṇa vutto natthīti	275	
PA_anya-e08_04n:275_6	ce? Natthi vā atthi vā, kimettha saddasatthaṃ karissati, pāḷi eva pamāṇaṃ, tasmā	275	
PA_anya-e08_04n:275_7	mayaṃ lokavohārakusalassa bhagavato pāḷinayaññeva gahetvā imaṃ pacadhātuṃ divādigaṇepi	275	
PA_anya-e08_04n:275_8	pakkhipissāma. Tathā hi dhammapālācariya anuruddhācariyādīhi abhisaṅkhatā divādigaṇikappayogā dissanti –-	275	
PA_anya-e08_04n:276	Ñāṇayuttavaraṃ tattha, datvā sandhiṃ tihetukaṃ;	27	
PA_anya-e08_04n:277	Pacchā paccati pākānaṃ, pavatte aṭṭhake duve.	27	
PA_anya-e08_04n:278	Asaṅkhāraṃ sasaṅkhāra-vipākāni ca paccati	27	
PA_anya-e08_04n:279_0	Iccevamādayo. Ettha pana tesaṃ idameva pāḷiyā na sameti. Ye curādigaṇamhi sakammakabhāvena	279	
PA_anya-e08_04n:279_1	bhūvādigaṇe ca akammakabhāvena pavattassa bhūdhātusseva bhūvādigaṇe pavattassa sakamakassapi	279	
PA_anya-e08_04n:279_2	sato divādigaṇaṃ patvā akammakabhūtassa pacadhātussa sakammakattamicchanti. Etañhi	279	
PA_anya-e08_04n:279_3	sāṭṭhakathe tepiṭake buddhavacane kuto labbhā, tasmā bhagavato pāvacane sotūnaṃ saṃsayasamugghāṭatthaṃ	279	
PA_anya-e08_04n:279_4	ettha imaṃ nītiṃ paṭṭhapema –	279	
PA_anya-e08_04n:280	Vināpi upasaggena, gaṇanānattayogato;	28	
PA_anya-e08_04n:281	Sakammākammakā honti, dhātū pacabhidādayo.	28	
PA_anya-e08_04n:282_0	Puriso odanaṃ pacati. Sa bhūtapacaniṃ paci. Odano paccati. Kammaṃ paccati. Vīhisīsaṃ	282	
PA_anya-e08_04n:282_1	paccati. Rukkhaphalāni paccanti. Nāgo pākāraṃ bhindati. Taḷākapāḷi bhijjati. Bhijjanadhammaṃ	282	
PA_anya-e08_04n:282_2	bhijjati. Ettha ca sayaṃsaddaṃ ajjhāharitvā “sayameva odano paccatī”tiādinā vuttepi	282	
PA_anya-e08_04n:282_3	“puriso sayameva pāṇaṃ hanati. Bhagavā sayameva ñeyyadhammaṃ abujjhī”ti payogesu	282	
PA_anya-e08_04n:282_4	parassa āṇattisambhūtahananakriyāpaṭisedhamiva paropadesasambhūtabujjhanakriyāpaṭisedhanamiva	282	
PA_anya-e08_04n:282_5	ca aññassa kriyāpaṭisedhanavasena vuttattā yo sayaṃsaddavasena kammakattubhāvaparikappo,	282	
PA_anya-e08_04n:282_6	taṃ na pamāṇaṃ. Sayaṃsaddo hi suddhakattuatthepi dissati, na kevalaṃ “sayameva pīyate	282	
PA_anya-e08_04n:282_7	pānīya”ntiādīsu kammattheyeva, tasmā sāsanānurūpena attho gahetabbo nayaññūhi.	282	
PA_anya-e08_04n:283	Vināpi upasaggena, vināpi ca gaṇantaraṃ;	28	
PA_anya-e08_04n:284	Sakammākammakā honti, atthato divuādayo.	28	
PA_anya-e08_04n:285	Kāmaguṇehi dibbati. Paccāmitte dibbati. Aññānipi yojetabbāni.	28	
PA_anya-e08_04n:286	Gaṇantarañcopasaggaṃ, vināpi atthanānataṃ;	28	
PA_anya-e08_04n:287	Payogato sakammā ca, akammā ca gamādayo.	28	
PA_anya-e08_04n:288	Puriso maggaṃ gacchati. Gambhīresupi atthesu ñāṇaṃ gacchati. Dhammaṃ carati. Tattha tattha carati.	28	
PA_anya-e08_04n:289	Gaṇantarañcopasaggaṃ, payogañcatthanānataṃ;	28	
PA_anya-e08_04n:290	Vināpi tividhā honti, disādī rūpabhedato.	29	
PA_anya-e08_04n:291	Pāsādaṃ passati, pāsādaṃ dakkhati pāsādo dissati. Aññānipi yojetabbāni.	29	
PA_anya-e08_04n:292	Sabhāvato sakammā tu, rudadhātādayo matā;	29	
PA_anya-e08_04n:293	Sabhāvato akammā ca, nandadhātādayo matā.	29	
PA_anya-e08_04n:294	Mataṃ vā amma rodanti, idha nandati pecca nandati.	29	
PA_anya-e08_04n:295	Upasaggavaseneke, sakammāpi akammakā;	29	
PA_anya-e08_04n:296	Sambhavanti tathekacce, akammāpi sakammakā.	29	
PA_anya-e08_04n:297	Ekacce tupasaggehi, sakammā ca sakammakā;	29	
PA_anya-e08_04n:298	Akammakā akammā ca, esatthopettha dīpito;	29	
PA_anya-e08_04n:299	Puriso gāmā niggacchati, dhanaṃ adhigacchati, puriso pāṇaṃ abhibhavati, himavatā pabhavanti mahānadiyo. Aññānipi payogāni yojetabbāni.	29	
PA_anya-e08_04n:300_0	Tattha yadi sāsane pacadhātussa kammani rūpaṃ siyā, “purisena kammaṃ kariyatī”ti	300	
PA_anya-e08_04n:300_1	payogo viya “purisena odano paciyatī”ti payogo icchitabbo. Ye pana garū “tayā paccate	300	
PA_anya-e08_04n:300_2	odano”tiādīni icchanti, te saddasatthanayaṃ nissāya vadanti maññe. Evaṃ santepi upaparikkhitvā	300	
PA_anya-e08_04n:300_3	yuttāni ce, gahetabbāni. Kārite “puriso purisena purisaṃ vā odanaṃ pāceti, pācayati,	300	
PA_anya-e08_04n:300_4	pācāpeti, pācāpayati. Purisena puriso odanaṃ pāciyati, pācayiyati, pācāpiyati, pācāpayiyatī”ti	300	
PA_anya-e08_04n:300_5	rūpāni bhavanti. “Yathā daṇḍena gopālo, gāvaṃ pāceti gocara”ntiādīsu aññopi attho daṭṭhabbo.	300	
PA_anya-e08_04n:301_0	Pacaṃ, pacanto, pacantī, pacamāno, pacamānā. Pātabbaṃ, pacitaṃ, pacitabbaṃ, pacanīyaṃ,	301	
PA_anya-e08_04n:301_1	pacituṃ, pacitvā. Ettha ca “imassa maṃsañca pātabba”nti payogo udāharaṇaṃ. “Pacati,	301	
PA_anya-e08_04n:301_2	pacanti. Pacasī”tiādi padakkamo subodho.	301	
PA_anya-e08_04n:302	Sica gharaṇe. Secati, seko, “ubhatobhāsā”ti vadanti.	30	
PA_anya-e08_04n:303	Imāni cakārantadhāturūpāni.	30	
PA_anya-e08_04n:304	Chakārantadhātu	30	
PA_anya-e08_04n:305	Parassabhāsādibhāvaṃ, sabbesaṃ dhātunaṃ ito;	30	
PA_anya-e08_04n:306	Paraṃ na byākarissaṃ so, sāsane īrito na hi.	30	
PA_anya-e08_04n:307	Chu chedane. Choti. Chotvāna moḷiṃ varagandhavāsitaṃ. Acchocchuṃvata bho rukkhaṃ.	30	
PA_anya-e08_04n:308	Milecha aviyattāyaṃ vācāyaṃ. Milecchati, milakkhu. Paccantimesu janapadesu paccājāto hoti milakkhūsu aviññātāresu.	30	
PA_anya-e08_04n:309	Vachi icchāyaṃ. Vañchati. Vañchitaṃ dhanaṃ.	30	
PA_anya-e08_04n:310	Achi āyāme. Añcati. Dīghaṃ vā añchanto dīghaṃ añchāmīti pajānāti.	31	
PA_anya-e08_04n:311	Huccha koṭille. Hucchati.	31	
PA_anya-e08_04n:312	Muccha mohamucchāsu. Mucchati. Mucchito visavegena, visaññī samapajjatha. Mucchā, mucchitvā.	31	
PA_anya-e08_04n:313	Phucha visaraṇe phochati.	31	
PA_anya-e08_04n:314	Yucha pamāde. Yucchati.	31	
PA_anya-e08_04n:315	Uchi uñche. Uñcho pariyesanaṃ. Uñchati. Uñchācariyāya īhatha.	31	
PA_anya-e08_04n:316	Ucha pipāsāyaṃ. Uchati.	31	
PA_anya-e08_04n:317_0	Puccha pañhe pucchati. Pucchitā, pucchako, puṭṭho, pucchito, pucchā. Bhikkhu vinayadharaṃ	317	
PA_anya-e08_04n:317_1	pañhaṃ pucchati. Pucchi, pucchituṃ. Pucchitvā. Ettha ca pañcavidhā pucchā adiṭṭhajotanāpucchā	317	
PA_anya-e08_04n:317_2	diṭṭhasaṃsandanāpucchā vimaticchedanāpucchā anumatipucchā kathetukamyatāpucchāti.	317	
PA_anya-e08_04n:317_3	Tāsaṃ nānattaṃ aṭṭhasāliniyādito gahetabbaṃ.	317	
PA_anya-e08_04n:318	Viccha gatiyaṃ. Vicchati. Vicchikā.	31	
PA_anya-e08_04n:319	Vacchu chedane. Vucchati. Vuttā, vuttavā, vuttasiro. Vakāragatassa akārassa uttaṃ.	31	
PA_anya-e08_04n:320_0	Vuttasaddo kesoharaṇepi dissati “kāpaṭiko māṇavo daharo vuttasiro”tiādīsu. Ettha	320	
PA_anya-e08_04n:320_1	ca sirasaddena siroruhā vuttā yathā mañcasaddena mañcaṭṭhā, cakkhusaddena ca cakkhunissitaṃ	320	
PA_anya-e08_04n:320_2	viññāṇaṃ. Ropitepi “yathā sāradikaṃ bījaṃ, khette vuttaṃ virūhatī”tiādīsu. Kathitepi	320	
PA_anya-e08_04n:320_3	“vuttamidaṃ bhagavatā, vuttamarahatā”tiādisu. Atridaṃ vuccati –	320	
PA_anya-e08_04n:321	Vacchuvapavacavasā, vuttasaddo pavattati;	32	
PA_anya-e08_04n:322	Kesohāre ropite ca, kathite ca yathākkamanti.	32	
PA_anya-e08_04n:323_0	Aparo nayo – vuttasaddo “no ca kho paṭivutta”ntiādīsu vāpasamīkaraṇe dissati. “Pannalomo	323	
PA_anya-e08_04n:323_1	paradattavutto”tiādīsu jīvitavuttiyaṃ. “Paṇḍupalāso bandhanā pavutto”tiādīsu apagame.	323	
PA_anya-e08_04n:323_2	“Gītaṃ pavuttaṃ samīhita”ntiādīsu pāvacanavasena pavattite. Loke pana “vutto pārāyano”tiādīsu	323	
PA_anya-e08_04n:323_3	ajjhene dissati, atridaṃ vuccati	323	
PA_anya-e08_04n:324	“Vāpasamīkaraṇe ca, atho jīvitavuttiyaṃ;	32	
PA_anya-e08_04n:325	Apagame pāvacana-vasena ca pavattite;	32	
PA_anya-e08_04n:326	Ajjhene cevametesu, vuttasaddo padissatī”ti.	32	
PA_anya-e08_04n:327_0	Aparopi nayo – vuttasaddo saupasaggoca anupasaggo ca vapane vāpasamīkaraṇe kesohāre	327	
PA_anya-e08_04n:327_1	jīvitavuttiyaṃ pamuttabhāve pāvacanavasena pavattite ajjhene kathaneti evamādīsu	327	
PA_anya-e08_04n:327_2	dissati. Tathā hesa –	327	
PA_anya-e08_04n:328	“Gāvo tassa pajāyanti, khette vuttaṃ virūhati;	32	
PA_anya-e08_04n:329	Vuttānaṃ phalamasnāti, yo mittānaṃ na dubbhatī”ti	32	
PA_anya-e08_04n:330_0	Ādīsu vapane āgato. “No ca kho paṭivutta”ntiādīsu aṭṭhadantakādīhi vāpasamīkaraṇe.	330	
PA_anya-e08_04n:330_1	“Kāpaṭiko māṇavo daharo vuttasiro”tiādīsu kesoharaṇe. “Pannalomo paradattavutto migabhūtena	330	
PA_anya-e08_04n:330_2	cetasā viharatī”tiādīsu jīvitavuttiyaṃ. “Seyyathāpi nāma paṇḍupalāso bandhanā pavutto	330	
PA_anya-e08_04n:330_3	abhabbo haritatthāyā”tiādīsu bandhanato pamuttabhāve. “Yesamidaṃ etarahi porāṇaṃ	330	
PA_anya-e08_04n:330_4	mantapadaṃ gītaṃ pavuttaṃ samīhita”ntiādīsu pāvacanabhāvena pavattite. Loke pana	330	
PA_anya-e08_04n:330_5	“vutto gaṇo, vutto pārāyano”tiādīsu ajjhene. “Vuttaṃ kho panetaṃ bhagavatā, dhammadāyādā	330	
PA_anya-e08_04n:330_6	me bhikkhave bhavatha, mā āmisadāyādā”tiādīsu kathane. Atridaṃ vuccati –	330	
PA_anya-e08_04n:331	Vapa vatu vacchuvaca-dhātūnaṃ vasato mato;	33	
PA_anya-e08_04n:332	Sopasaggo nopasaggo, vuttasaddo yathārahaṃ.	33	
PA_anya-e08_04n:333	Vapane ca vāpasamī-karaṇe muṇḍatāya ca;	33	
PA_anya-e08_04n:334	Jīvavutyaṃ pamuttatthe, vasā pāvacanassa tu;	33	
PA_anya-e08_04n:335	Pavattite ca ajjhene, kathane cāti lakkhaye;	33	
PA_anya-e08_04n:336	Taccha tanukaraṇe. Tacchati. Tacchako dāruṃ.	33	
PA_anya-e08_04n:337	Chakārantadhāturūpāni.	33	
PA_anya-e08_04n:338	Jakārantadhātu	33	
PA_anya-e08_04n:339_0	Jijaye. Jeti. Jayati, parājayati. Dhammaṃ caranto sāmikaṃ parājeti. Dhammaṃ caranto	339	
PA_anya-e08_04n:339_1	parajjati. Rājānaṃ jayāpesuṃ. Jayāpetvā. Ettha jayāpesunti “jayatu bhava”nti āsīsavacanaṃ	339	
PA_anya-e08_04n:339_2	vadiṃsūti attho. Jayanaṃ, jitaṃ, jayo, vijitaṃ, jino, jetā, jeto, jito māro, māraṃ	339	
PA_anya-e08_04n:339_3	jito, jitavā, jitāvī, vijitāvī, māraji, lokaji, odhijino, anodhijino, jito. Vijito,	339	
PA_anya-e08_04n:339_4	jetuṃ, vijetuṃ, jitvā, vijitvā. Imassa pana dhātussa kiyādigaṇaṃ pattassa “jināti	339	
PA_anya-e08_04n:339_5	jinitvā”tyādīni rūpāni bhavanti.	339	
PA_anya-e08_04n:340_0	Ji abhibhavane. Jeti. Jino. Pubbe viya rūpāni. Ettha ca “tumhehi ānanda sappurisehi	340	
PA_anya-e08_04n:340_1	vijitaṃ, pacchimā janatāsālimaṃsodanaṃ atimaññissatī”ti pāḷi abhibhavanatthasādhakā.	340	
PA_anya-e08_04n:340_2	Ettha hi vijitanti adhibhūtanti attho.	340	
PA_anya-e08_04n:341	Ju gatiyaṃ. Ettha sīghagati adhippetā. Javati. Javanaṃ, javo, javaṃ, javanto, javanacittaṃ, javanapañño, javanahaṃso. Manojavaṃ gacchati yenakāmaṃ.	34	
PA_anya-e08_04n:342	Jekhaye. Jīyati. Ekārassa īyādeso. Sāsanānurūpena “kiṃ maṃ dhanena jīyethā”ti hi pāḷi dissati. Saddasatthavidū pana “jāyatī”ti rūpaṃ vadanti.	34	
PA_anya-e08_04n:343	Sajja gatiyaṃ. Sajjati.	34	
PA_anya-e08_04n:344	Kuju khuju theyyakaraṇe. Kojati. Khojati.	34	
PA_anya-e08_04n:345	Vaja gatiyaṃ. Dhaja dhaji ca. Vajati. Abbajati. Manussattañca abbaje. Vajo, vajanaṃ, pavajanaṃ, pabbajjā, pabbajito, pabbājito.	34	
PA_anya-e08_04n:346	Sakā raṭṭhā pabbājito, aññaṃ janapadaṃ gato;	34	
PA_anya-e08_04n:347	Mahantaṃ koṭṭhaṃ kayirātha, duruttānaṃ nidhetave.	34	
PA_anya-e08_04n:348	Dhajati. Dhajo. Dhañjati. Dhañjanaṃ. Ettha dhajoti ketu. Dhañjananti gamanaṃ.	34	
PA_anya-e08_04n:349_0	Aja khepane ca. Gatiapekkhakoyeva cakāro. Ajati. Ajo. Ettha ajoti eḷako. Imāni panassa	349	
PA_anya-e08_04n:349_1	pariyāyavacanāni “ajo eḷako urabbho avi meṇḍo”ti. Tattha urabbhoti eḷako, yo “ajo”tipi	349	
PA_anya-e08_04n:349_2	vuccati. Avīti rattalomo eḷako. Meṇḍoti kuṭilasiṅgo eḷako. Tathā hi janakajātake	349	
PA_anya-e08_04n:349_3	ajarathato meṇḍarathā visuṃ vuttā. Apica ajeḷakanti ajato eḷakassa visuṃ vacanato	349	
PA_anya-e08_04n:349_4	eḷakasaddena meṇḍopi gahetabbo, mahosadhajātakaṭṭhakathāyañhi meṇḍeḷakānaṃ nibbisesatā vuttāti.	349	
PA_anya-e08_04n:350	Ajja sajja ajjane. Ajjanaṃ ajjanakriyā. Ajjati. Sajjati.	35	
PA_anya-e08_04n:351	Kajja byathane. Byathanaṃ hiṃsā. Kajjati.	35	
PA_anya-e08_04n:352	Khajja majjane ca. Majjanaṃ suddhi. Byathanāpekkho cakāro. Khajjati. Khajjūro.	35	
PA_anya-e08_04n:353	Khaja manthe. Mantho viloḷanaṃ. Khajati.	35	
PA_anya-e08_04n:354	Khaji gativekalle. Kissa bhante ayyo khañjatīti. Ubho khañjā. Khañjanaṃ, khañjituṃ, khañjitvā.	35	
PA_anya-e08_04n:355	Khaja kampane. Khajati. Ejā. Ettha ca ejāti lābhādiṃ paṭicca ejati kampatīti ejā, balavataṇhāyetaṃ nāmaṃ.	35	
PA_anya-e08_04n:356	Buja vajiranibbese. Vajiranigghoseti keci vidū vadanti. Bojati.	35	
PA_anya-e08_04n:357	Khija kuji guji abyattasadde. Khijati. Kuñjati. Guñjati.	35	
PA_anya-e08_04n:358	Laja lāja tajja bhassane. Lajati. Lājati. Tajjati.	35	
PA_anya-e08_04n:359	Laji dittiyañca. Bhassanāpekkho cakāro. Lañjati. Tatiyo nayalañjako. Lañjeti pakāseti suttatthanti lañjako.	35	
PA_anya-e08_04n:360	Jaja jaji yuddhe. Yujjhanaṃ yuddhaṃ. Jajati. Jañjati.	36	
PA_anya-e08_04n:361	Tuja hiṃsāyaṃ. Tojati.	36	
PA_anya-e08_04n:362	Tuji balane ca. Balanaṃ balanakriyā. Hiṃsāpekkhako cakāro. Tuñjati.	36	
PA_anya-e08_04n:363_0	Gaja kuji muji gajja saddatthā. Gajati. Kuñjati. Muñjati. Gajo gajjati, megho gajjati.	363	
PA_anya-e08_04n:363_1	Yattha dāso āmajāto, ṭhito thullāni gajjati. Maṇi gajjati. Ñāṇagajjanaṃ gajjati.	363	
PA_anya-e08_04n:363_2	Gajjituṃ samattho. Gajjitā. Gajjitvā. Tattha gajoti hatthī. Hatthissa hi anekāni nāmāni –	363	
PA_anya-e08_04n:364	Hatthī nāgo gajo dantī, kuñjaro vāraṇo karī;	36	
PA_anya-e08_04n:365	Mātaṅgo dvirado saṭṭhi-hāyano’nekapo ibho.	36	
PA_anya-e08_04n:366	Thambho rammo dvipo ceva, hatthinī tu kareṇukā;	36	
PA_anya-e08_04n:367	Hatthipoto hatthicchāpo, bhiṅko ca kalabho bhave.	36	
PA_anya-e08_04n:368	Caja cāge. Cajati. Pariccajati. Cāgo. Pariccāgo. Cajanaṃ. Cajaṃ, cajanto. Cajamāno.	36	
PA_anya-e08_04n:369	Sanja saṅge. Saṅgo laganaṃ. Sañcati. Satto. Sajanaṃ, satti. Āsatti. Sajituṃ. Sajitvā.	36	
PA_anya-e08_04n:370	Īja gatiyaṃ. Ījati.	37	
PA_anya-e08_04n:371	Bhaji bhajjane. Bhajjanaṃ tāpakaraṇaṃ. Tilāni bhajjati. Purisena bhajjamānāni tilāni.	37	
PA_anya-e08_04n:372	Eja bheja bhāja dittiyaṃ. Ditti sobhā. Ejati. Bhejati. Bhājati.	37	
PA_anya-e08_04n:373_0	Tija nisāne, khamāyañca. Nisānaṃ tikkhatākaraṇaṃ. Khamā khanti. Tejati. Titikkhati.	373	
PA_anya-e08_04n:373_1	Tejano. Tejo. Tattha tejanoti kaṇḍo saro usu. Tejoti sūriyo. Atha vā tejoti tejanaṃ	373	
PA_anya-e08_04n:373_2	usmā uṇhattaṃ tāpo. Tejoti vā ānubhāvo pabhāvo.	373	
PA_anya-e08_04n:374	Sañja parissagge, āliṅganaṃ parissaggo. Sañjati.	37	
PA_anya-e08_04n:375	Khaji dāne, gatiyañca. Khañjati. Khañjanaṃ.	37	
PA_anya-e08_04n:376	Rāja dittiyaṃ bhāja ca. Rājati. Bhājati. Rājā. Rājinī. Vanarāji. Rājitvā. Virājitvā. Atra viññūnamatthavivaraṇe kosallajananatthaṃ silokaṃ racayāma –	37	
PA_anya-e08_04n:377	Ma’hā’rāja mahārāja, mahārāja mameva’hi;	37	
PA_anya-e08_04n:378	Ne’tassa iti vatvāna, dve janā kalahaṃ karuṃ.	37	
PA_anya-e08_04n:379_0	Ettha ca paṭhamapādassa dutiyapade “me ahi mahī”ti chedo “puttā me atthi puttā matthī”ti	379	
PA_anya-e08_04n:379_1	viya. “Mahi arāja mahārājā”ti ca chedo “yopi ayaṃ yopāya”nti viya. Ettha arājasaddo	379	
PA_anya-e08_04n:379_2	“atikaramakarācariyā”ti ettha akarīti atthavācako akarasaddo viya ākhyātaparokkhāvibhattiko	379	
PA_anya-e08_04n:379_3	daṭṭhabbo. Arāja virocīti attho. Ayaṃ pana gāthāya piṇḍattho “mahārāja me ahi arāja,	379	
PA_anya-e08_04n:379_4	mama eva ahi arāja, na etassa iti vatvā dve ahituṇḍikajanā kalahaṃ kariṃsū”ti.	379	
PA_anya-e08_04n:380_0	Ranja rāge. Bhikkhu cīvaraṃ rajati. Satto rūpādīsu rañjati. Rajanaṃ. Rajako. Rāgo.	380	
PA_anya-e08_04n:380_1	Virāgo. Haliddirāgo. Rājā. Rājinī. Imassa ca divādigaṇaṃ pattassa “rajjati virajjatī”ti	380	
PA_anya-e08_04n:380_2	rūpāni bhavanti. Tattha rajananti rajanavatthu. Rajakoti rajakāro vatthadhovanako.	380	
PA_anya-e08_04n:380_3	Rāgoti rajjanti sattā tena, sayaṃ vā rañjati, rañjanamattameva vā etanti rāgo, taṇhā.	380	
PA_anya-e08_04n:380_4	Imāni pana tadabhidhānāni –	380	
PA_anya-e08_04n:381	Rāgo lobho tasiṇā ca, taṇhā ejā visattikā;	38	
PA_anya-e08_04n:382	Satti āsatti mucchā ca, lubbhitattañca lubbhanā.	38	
PA_anya-e08_04n:383	Kāmo nikāmanā icchā, nikanti ca niyanti ca;	38	
PA_anya-e08_04n:384	Vanañca vanatho ceva, apekkhā bhavanetti ca.	38	
PA_anya-e08_04n:385	Anurodho ca sārāgo, saṅgo paṅko ca sibbinī;	38	
PA_anya-e08_04n:386	Nandīrāgo anunayo, gedho sañjananī tathā;	38	
PA_anya-e08_04n:387	Janikā paṇidhi ceva, ajjhosānantinekadhā.	38	
PA_anya-e08_04n:388_0	Virāgoti maggo nibbānañca. Rājāti pathavissaro. Ettha dhātudvayavasena nibbacanāni	388	
PA_anya-e08_04n:388_1	niyyante. Nānāsampattīhi rājati dibbati virocatīti rājā. Dānañca piyavacanañca atthacariyā	388	
PA_anya-e08_04n:388_2	ca samānattatā cāti imehi catūhi saṅgahavatthūhi attani mahājanaṃ rañjetītipi rājā.	388	
PA_anya-e08_04n:388_3	Rājinīti rājabhariyā. Tesaṃ abhidhānāni vuccante sahābhidhānantarehi –	388	
PA_anya-e08_04n:389	Rājā bhūpati devo ca, manujindo disampati;	38	
PA_anya-e08_04n:390	Patthivo jagatipālo, bhūbhujo pathavissaro.	39	
PA_anya-e08_04n:391	Raṭṭhādhipo bhūmipālo, manussindo janādhipo;	39	
PA_anya-e08_04n:392	Narindo khattiyo ceva, khettassāmi pabhāvako.	39	
PA_anya-e08_04n:393	Muddhābhisitto rājāti, kathito itaro pana;	39	
PA_anya-e08_04n:394	Rājañño khattiyo cāti, vutto khattiyajātiko.	39	
PA_anya-e08_04n:395	Muddhābhisitto anurājā, uparājāti bhāsito;	39	
PA_anya-e08_04n:396	Catuddīpī rājarājā, cakkavattīti bhāsito.	39	
PA_anya-e08_04n:397	Rājinī uparī devī, mahesī bhūbhujaṅganā;	39	
PA_anya-e08_04n:398	Khattiyā rājapadumī, khattiyānī ca khattiyī;	39	
PA_anya-e08_04n:399	Itthāgārantu orodho, uparītipi vuccati.	39	
PA_anya-e08_04n:400	Bhaja sevāyaṃ. Bhajati. Bhajanā. Sambhajanā. Bhatti. Sambhatti. Bhattā.	40	
PA_anya-e08_04n:401_0	Yaja devapūjasaṅgatakaraṇadānadhammesu. Devapūjaggahaṇena buddhādipūjā gahitā. Saṅgatakaraṇaṃ	401	
PA_anya-e08_04n:401_1	samodhānakaraṇaṃ. Tathā hi adhimuttattheravatthumhi “yadatthi saṅgataṃ kiñci, bhavo	401	
PA_anya-e08_04n:401_2	vā yattha labbhatī”ti gāthāyaṃ saṅgatasaddena samodhānaṃ vuttaṃ. Dānaṃ pariccāgo.	401	
PA_anya-e08_04n:401_3	Dhammo jhānasīlādi. Etesvatthesu yajadhātu vattati. Pupphehi buddhaṃ yajati. Devataṃ	401	
PA_anya-e08_04n:401_4	yajati. Devamanussehi bhagavā yajiyati. Ijjati. Yiṭṭhaṃ. Yañño. Yāgo. Dhammayāgo.	401	
PA_anya-e08_04n:401_5	Yajamāno sake pure. Yiṭṭhuṃ, yajituṃ. Puthuyaññaṃ yajitvāna. Soḷasaparikkhāraṃ mahāyaññaṃ kattukāmo.	401	
PA_anya-e08_04n:402	Majja saṃsuddhiyaṃ. Majjati. Bāhiraṃ parimajjati. Bhūmiṃ sammajjati. Majjanaṃ. Sammajjanī.	40	
PA_anya-e08_04n:403	Niñji suddhiyaṃ. Niñjati. Paniñjati. Niñjituṃ. Paniñjituṃ. Niñjitvā. Paniñjitvā. Ayaṃ pana pāḷi “tato tvaṃ moggallāna uṭṭhāyāsanā udakena akkhīni paniñjitvā disā anulokeyyāsī”ti.	40	
PA_anya-e08_04n:404	Niji abyattasadde. Niñjati.	40	
PA_anya-e08_04n:405	Bhaja pāke. Tilāni bhajjati. Bhajjamānā tilāni ca.	40	
PA_anya-e08_04n:406	Uju ajjave. Ajjavaṃ ujubhāvo. Ojati. Uju.	40	
PA_anya-e08_04n:407	Saja vissaggaparissajjanabbhukkiraṇesu. Sajati. Lokyaṃ sajantaṃ udakaṃ.	40	
PA_anya-e08_04n:408	Ruja bhaṅge. Rujati. Rujā. Rogo. Ettha rujāti byādhi rujanaṭṭhena. Rogoti rujati bhañjati aṅgapaccaṅgānīti rogo, byādhiyeva, yo “ātaṅko”tipi “ābādho”tipi vuccati.	40	
PA_anya-e08_04n:409_0	Bhuja koṭille. Āvipubbo aññatthesu ca. Urago bhujati. Ābhujati. Bhikkhu pallaṅkaṃ	409	
PA_anya-e08_04n:409_1	ābhujati, ūrubaddhāsanaṃ bandhatīti attho. Mahāsamuddo ābhujati, āvaṭṭatīti attho.	409	
PA_anya-e08_04n:409_2	Keci pana “osakkatī”ti atthaṃ vadanti. “Vaṇṇadāna”nti ābhujati, manasi karotīti attho.	409	
PA_anya-e08_04n:409_3	Mūlāni vibhujatīti mūlavibhujo, ratho. Ettha ca vibhujatīti chindati. Bhogo. Bhogī.	409	
PA_anya-e08_04n:409_4	Ābhogo. Ābhujitvā. Ettha ca bhogoti bhujayati kuṭilaṃ kariyatīti bhogo, ahisarīraṃ. Bhogīti sappo.	409	
PA_anya-e08_04n:410_0	Raji vijjhane. Nāgo dantehi bhūmiṃ rañjati. Ārañjati. Ettha ca “tathāgatarañjitaṃ	410	
PA_anya-e08_04n:410_1	itipī”ti nettipāḷi nidassanaṃ. Tassattho “idaṃ sikkhattayasaṅgahitaṃ sāsanabrahmacariyaṃ	410	
PA_anya-e08_04n:410_2	tathāgatagandhahatthino mahāvajirañāṇasabbaññutaññāṇadantehi rañjitaṃ ārañjitaṃ,	410	
PA_anya-e08_04n:410_3	tebhūmakadhammānaṃ ārañjanaṭṭhānantipi vuccatī”ti. Rañjitanti hi rañjati vijjhati	410	
PA_anya-e08_04n:410_4	etthāti ruñjitaṃ, rañjanaṭṭhānaṃ. “Idaṃ nesaṃ padakkanta”ntiādimhi viya etassa saddassa	410	
PA_anya-e08_04n:410_5	siddhi veditabbā adhikaraṇatthasambhavato.	410	
PA_anya-e08_04n:411_0	Vijī bhayacalanesu. Īkārantoyaṃ dhātu, tenassa saniggahītāgamāni rūpāni na santi.	411	
PA_anya-e08_04n:411_1	Vejati. Vego. Dhammasaṃvego. Saṃvigo vegena palāyi. Nadīvego. Ūmivego, vātavego.	411	
PA_anya-e08_04n:411_2	Ettha dhammasaṃvegoti sahottappaṃ ñāṇaṃ. “Vego, javo, rayo”ti ime ekatthā. Divādigaṇaṃ	411	
PA_anya-e08_04n:411_3	pana pattassa “vijjati saṃvijjati ubbijjatī”ti rūpāni bhavanti dvigaṇikattā.	411	
PA_anya-e08_04n:412	Lajja lajjane. Lajjati. Lajjā. Lajjāti hirī. Yā “viriḷanā”tipi vuccati.	41	
PA_anya-e08_04n:413	Vaḷaji paribhoge. Vaḷañjati.	41	
PA_anya-e08_04n:414_0	Kujja adhomukhīkaraṇe. Kujjati. Nikujjati. Ukkujjati. Paṭikujjati. Nikujjitaṃ vā	414	
PA_anya-e08_04n:414_1	ukkujjeyya. Aññissā pātiyā paṭikujjati. Avakujjo nipajjahaṃ. Tattha kujjati nikujjatīti	414	
PA_anya-e08_04n:414_2	imāni “carati vicaratī”ti padāni viya samānatthāni, adhomukhaṃ karotīti hi attho.	414	
PA_anya-e08_04n:414_3	Ukkujjatīti uparimukhaṃ karoti. Paṭikujjatīti mukhe mukhaṃ ṭhapeti.	414	
PA_anya-e08_04n:415	Mujja osīdane. Mujjati. Nimujjati. Nimuggo. Ummuggo.	41	
PA_anya-e08_04n:416	Opuji vilimpane. Gomayena pathaviṃ opuñjati.	41	
PA_anya-e08_04n:417	Jakārantadhāturūpāni.	41	
PA_anya-e08_04n:418	Jhakārantadhātu	41	
PA_anya-e08_04n:419	Jhe cintāyaṃ. Jhāyati, nijjhāyati, upanijjhāyati, ujjhāyati, sajjhāyati. Jhānaṃ, nijjhānaṃ, upanijjhānaṃ, ujjhāyanaṃ, sajjhāyanaṃ. Nijjhatti. Upajjhā, upajjhāyo. Jhāyī, ajjhāyako.	41	
PA_anya-e08_04n:420_0	Tattha jhāyananti duvidhaṃ jhāyanaṃ sobhanamasobhanañca. Tesu sobhanaṃ “jhāyī tapati	420	
PA_anya-e08_04n:420_1	brāhmaṇo. Jhāyāmi akutobhayo”tiādīsu daṭṭhabbaṃ. Asobhanaṃ pana “tattha tattha jhāyanto	420	
PA_anya-e08_04n:420_2	nisīdi. Adhomukho pajjhāyanto nisīdī”tiādīsu daṭṭhabbaṃ. Jhāyīti ārammaṇūpanijjhānena	420	
PA_anya-e08_04n:420_3	vā lakkhaṇūpanijjhānena vā jhāyanasīlo cintanasīlo. Jhāyī jhānavāti attho. Ajjhāyakoti	420	
PA_anya-e08_04n:420_4	idaṃ “na dānime jhāyanti, na dānime jhāyantīti kho vāseṭṭha ajjhāyakā ajjhāyakātveva	420	
PA_anya-e08_04n:420_5	tatiyaṃ akkharaṃ upanibbatta”nti evaṃ paṭhamakappikakāle jhānavirahitānaṃ brāhmaṇānaṃ	420	
PA_anya-e08_04n:420_6	garahavacanaṃ uppannaṃ, idāni pana taṃ ajjhāyatīti ajjhāyako, mante parivattetīti	420	
PA_anya-e08_04n:420_7	iminā atthena pasaṃsāvacanaṃ katvā voharantīti. Ayaṃ panattho “adhipubbassa i ajjhayane”ti	420	
PA_anya-e08_04n:420_8	dhātussa vasena gahetabbo. Evaṃ adhipubbassa idhātussa vasena imassa dhātussa atthaparivattanaṃ	420	
PA_anya-e08_04n:420_9	bhavati. Yaṃ sandhāya “ajjhāyako mantadharo”ti vuttaṃ.	420	
PA_anya-e08_04n:421	Jhe dittiyaṃ. Dīpo jhāyati, dārūni jhāyanti. Ettha jhāyatīti jalati. Jhāyanajalanasaddā hi ekatthā.	42	
PA_anya-e08_04n:422	Jajjha paribhāsanatajjanesu. Jajjhati.	42	
PA_anya-e08_04n:423	Ujjha ussagge. Ussaggo chaḍḍanaṃ. Ujjhati. Ujjhitaṃ.	42	
PA_anya-e08_04n:424	Jhakārantadhāturūpāni.	42	
PA_anya-e08_04n:425	Ñakārantadhātu	42	
PA_anya-e08_04n:426_0	Ñā avabodhane. “Ñāti, ñanti, ñāsi. Ñātu, ñantu. Ñeyya, ñeyyu”ntiādīni yathāpāvacanaṃ	426	
PA_anya-e08_04n:426_1	gahetabbāni. Ñāti, ñātako, añño, ñattaṃ, ñatti, paññatti, viññatti, saññatti, saññā,	426	
PA_anya-e08_04n:426_2	saññāṇaṃ, paññā, paññāṇaṃ, ñāṇaṃ, viññāṇaṃ.	426	
PA_anya-e08_04n:427_0	Tattha ñātīti jānāti. Puna ñātīti bandhu. So hi “ayaṃ amhāka”nti ñātabbaṭṭhena ñātīti.	427	
PA_anya-e08_04n:427_1	Evaṃ ñātako. Aññoti diṭṭhadhammikādayo atthe na ñāti na jānātīti añño, avidvā bāloti	427	
PA_anya-e08_04n:427_2	attho. Ñattanti jānanabhāvo. “Yāvadeva anatthāya, ñattaṃ bālassa jāyatī”ti pāḷi nidassanaṃ.	427	
PA_anya-e08_04n:427_3	Saññāṇanti cihanaṃ. Kārite “ñāpeti saññāpeti viññāpayatī”tiādīni bhavanti. Yasmā	427	
PA_anya-e08_04n:427_4	pana “aññāti paṭivijjhati. Attatthaṃ vā paratthaṃ vā ñassati. Anaññātaññassāmītindriyaṃ.	427	
PA_anya-e08_04n:427_5	Ekacce nabbhaññaṃsu, ekacce abbhaññaṃsū”ti pāḷiyo dissanti, tasmā ñātītiādīni ākhyātikapadāni	427	
PA_anya-e08_04n:427_6	diṭṭhāniyeva honti nayavasena. Tathā hi aññātīti ettha āiti upasaggo, so parassakkharassa	427	
PA_anya-e08_04n:427_7	saññoguccāraṇicchāya rassaṃ katvā niddiṭṭho. Ñātīti sāsane ākhyātikapadaṃ diṭṭhaṃ,	427	
PA_anya-e08_04n:427_8	tasmāyeva “ñāti, ñanti. Ñāsī”tiādinā padamālākaraṇe nattheva doso.	427	
PA_anya-e08_04n:428	Ñā māraṇatosananisānesu. Māraṇaṃ jīvitindriyupacchedakaraṇaṃ. Tosanaṃ tuṭṭhi. Nisānaṃ tikkhatā. Ñatti. Manuññaṃ. Paññatti.	42	
PA_anya-e08_04n:429_0	Ettha ñattīti māretīti vā tosetīti vā nisetīti vā attho. Ayañca ñattisaddo “vatti	429	
PA_anya-e08_04n:429_1	etāyāti vācā”ti ettha vattisaddo viya ākhyātikapadanti daṭṭhabbo. Tathā ādatteti	429	
PA_anya-e08_04n:429_2	ettha vibhattibhūtassa tesaddassa viya vibhattibhūtassa tisaddassa saññogabhāvo ca	429	
PA_anya-e08_04n:429_3	dhātuantassarassa rassattañca. Manuññanti manaṃ ābhuso ñeti tosetīti manuññaṃ. Ayamattho	429	
PA_anya-e08_04n:429_4	manasaddūpapadassa āpubbassimassa ñādhātussa vasena daṭṭhabbo. Paññattīti nānappakārato	429	
PA_anya-e08_04n:429_5	pavattinivāraṇena akusalānaṃ dhammānaṃ ñatti māraṇaṃ paññatti. Atha vā dhammaṃ suṇantānaṃ	429	
PA_anya-e08_04n:429_6	dhammadesanāya citte anekavidhena somanassuppādanaṃ. Atikhiṇabuddhīnaṃ anekavidhena	429	
PA_anya-e08_04n:429_7	ñāṇatikhiṇakaraṇañca paññatti nāma, tathā sotūnaṃ cittatosanena cittanisānena ca	429	
PA_anya-e08_04n:429_8	paññāpanaṃ paññattīti daṭṭhabbaṃ.	429	
PA_anya-e08_04n:430	Iti bhūvādigaṇe cavaggantadhāturūpāni	43	
PA_anya-e08_04n:431	Samattāni.	43	
PA_anya-e08_04n:432	Ṭakārantadhātu	43	
PA_anya-e08_04n:433	Idāni ṭavaggantadhāturūpāni vuccante –	43	
PA_anya-e08_04n:434	Soṭu gabbe. Gabbaṃ dabbanaṃ. Soṭati.	43	
PA_anya-e08_04n:435	Yoṭu sambandhe. Yoṭati.	43	
PA_anya-e08_04n:436	Meṭu mileṭu ummāde. Meṭati. Mileṭati.	43	
PA_anya-e08_04n:437	Kaṭa vassāvaraṇesu. Kaṭati.	43	
PA_anya-e08_04n:438	Saṭa paribhāsane. Saṭati.	43	
PA_anya-e08_04n:439	Laṭa bālye ca. Pubbāpekkhāya cakāro. Laṭati. Lāṭo.	43	
PA_anya-e08_04n:440	Saṭa rujāvisaraṇagatyāvasānesu. Rujā pīḷā. Visaraṇaṃ vippharaṇaṃ. Gatyāvasānaṃ gatiyā avasānaṃ osānaṃ abhāvakaraṇaṃ, nisīdananti vuttaṃ hoti. Saṭati. Sāṭo vuccati sāṭako.	44	
PA_anya-e08_04n:441	Vaṭa vedhane. Vaṭati. Vaṭo. Vāṭo.	44	
PA_anya-e08_04n:442	Khiṭa uttāsane. Kheṭati, ākheṭako, kheṭo, ukkheṭito, samukkheṭito.	44	
PA_anya-e08_04n:443	Siṭa anādare. Seṭati.	44	
PA_anya-e08_04n:444	Jaṭa ghaṭa saṅghāte. Jaṭati. Jaṭā, jaṭilo, jaṭī. Antojaṭā bahijaṭā, jaṭāya jaṭitā pajā. Kārite “so imaṃ vijaṭaye jaṭaṃ. Arahattamaggakkhaṇe vijaṭeti nāmā”ti payogo.	44	
PA_anya-e08_04n:445	Bhaṭa bhattiyaṃ. Bhaṭati. Bhaṭo. Vetanaṃ bhaṭako yathā.	44	
PA_anya-e08_04n:446	Taṭa ussaye. Ussayo āroho ubbedho. Taṭati. Taṭo, giritaṭo, nadītaṭo, taṭī, taṭaṃ.	44	
PA_anya-e08_04n:447	Khaṭa kaṃse. Khaṭati. Khaṭo.	44	
PA_anya-e08_04n:448	Naṭa natiyaṃ. Naṭati. Naṭo, nāṭakaṃ.	44	
PA_anya-e08_04n:449_0	Piṭa saddasaṅghāṭesu. Peṭati. Peṭako, piṭakaṃ. Piṭakasaddo “mā piṭakasampadānenā”tiādīsu	449	
PA_anya-e08_04n:449_1	pariyattiyaṃ dissati. “Atha puriso āgaccheyya kudālapiṭakaṃ ādāyā”tiādīsu yasmiṃ kismiñci bhājane.	449	
PA_anya-e08_04n:450	Haṭa dittiyaṃ. Haṭati. Hāṭakaṃ, haṭakaṃ. Yaṃ jātarūpaṃ haṭakanti vuccati.	45	
PA_anya-e08_04n:451	Saṭa avayave. Saṭati.	45	
PA_anya-e08_04n:452	Luṭa viloṭhane. Loṭati.	45	
PA_anya-e08_04n:453	Ciṭa pesane. Ceṭati. Ceṭako.	45	
PA_anya-e08_04n:454	Viṭa sadde. Veṭati. Veṭako.	45	
PA_anya-e08_04n:455_0	Aṭa paṭa iṭa kiṭa kaṭa gatiyaṃ. Aṭati. Paṭati. Eṭati. Keṭati. Kaṭati. Paṭo icceva	455	
PA_anya-e08_04n:455_1	nāmikapadaṃ diṭṭhaṃ. Paṭati jiṇṇabhāvaṃ gacchatīti paṭo. Paṭoti vatthaṃ. Vatthassa hi anekāni nāmāni –	455	
PA_anya-e08_04n:456	Paṭo coḷo sāṭako ca, vāso vasanamaṃsukaṃ;	45	
PA_anya-e08_04n:457	Dussamacchādanaṃ vatthaṃ, celaṃ vasani ambaraṃ.	45	
PA_anya-e08_04n:458	Muṭa pamaddane. Moṭati.	45	
PA_anya-e08_04n:459	Cuṭa appībhāve. Coṭati.	45	
PA_anya-e08_04n:460	Vaṭi vibhājane. Vaṭati. Vaṇṭo.	46	
PA_anya-e08_04n:461	Ruṭi luṭi theyye. Ruṇṭati. Luṇṭati. Ruṇṭako. Luṇṭako.	46	
PA_anya-e08_04n:462	Phuṭa visaraṇe phoṭati. Phoṭo.	46	
PA_anya-e08_04n:463	Ceṭa ceṭāyaṃ. Ceṭati. Ceṭako.	46	
PA_anya-e08_04n:464	Ghuṭa parivattane. Ghoṭati.	46	
PA_anya-e08_04n:465	Ruṭa luṭa paṭighāte. Roṭati. Loṭati.	46	
PA_anya-e08_04n:466	Ghaṭa cetāyaṃ. Ghaṭati. Ghaṭo. Ghaṭo vuccati kumbho. Imāni tadabhidhānāni –	46	
PA_anya-e08_04n:467	Ghaṭo kumbho ghaṭī kumbhī, tuṇḍikiro tu ukkhalī;	46	
PA_anya-e08_04n:468	Mahantabhājanaṃ cāṭi, atikhuddaṃ kuṭṭaṃ bhave;	46	
PA_anya-e08_04n:469	Caṭa bhaṭa paribhāsane deṭa ca. Caṭati. Bhaṭati. Deṭati.	46	
PA_anya-e08_04n:470	Kuṭa koṭille. Kuṭati. Paṭikuṭati.	47	
PA_anya-e08_04n:471	Puṭa saṃkilesane. Puṭati.	47	
PA_anya-e08_04n:472	Cuṭa chuṭa kuṭa chedane. Cuṭati. Chuṭati. Kuṭati.	47	
PA_anya-e08_04n:473	Phuṭa vikasane. Phuṭati.	47	
PA_anya-e08_04n:474	Muṭa aggisaddapakkhepamaddanesu. Muṭati.	47	
PA_anya-e08_04n:475	Tuṭa kalahakammani. Tuṭati.	47	
PA_anya-e08_04n:476	Ghuṭa paṭighāte. Ghuṭati. Ghoṭako.	47	
PA_anya-e08_04n:477	Ṭakārantadhāturūpāni.	47	
PA_anya-e08_04n:478	Ṭhakārantadhātu	47	
PA_anya-e08_04n:479_0	Ṭhā gatinivattiyaṃ. Gatinivatti uppajjamānassa gamanassupacchedo. Ṭhāti, ṭhanti.	479	
PA_anya-e08_04n:479_1	Tiṭṭhati. Patiṭṭhāti. Adhiṭṭhāti. Adhiṭṭheti. Saṇṭhāti. Saṇṭhahati. Adhiṭṭhahati.	479	
PA_anya-e08_04n:479_2	Upaṭṭhahati. Ṭhātu. Tiṭṭhatu. Tiṭṭheyya. Aṭṭha, aṭṭhu. Aṭṭhā, aṭṭhū, aṭṭhāsi, aṭṭhaṃsu.	479	
PA_anya-e08_04n:479_3	Yāvassa kāyo ṭhassati. Tiṭṭhissati. Upassuti tiṭṭhissatha. Aṭṭhissā, aṭṭhissaṃsu.	479	
PA_anya-e08_04n:479_4	Atiṭṭhissā, atiṭṭhissaṃsu. Ṭhātuṃ, upaṭṭhātuṃ. Upaṭṭhahituṃ. Adhiṭṭhātuṃ. Adhiṭṭhahituṃ.	479	
PA_anya-e08_04n:479_5	Ṭhatvā, adhiṭṭhitvā. Upaṭṭhahitvā, adhiṭṭhahitvā. Ṭhānaṃ, ṭhiti, saṇṭhiti, avaṭṭhiti.	479	
PA_anya-e08_04n:479_6	Saṇṭhānaṃ, paṭṭhānaṃ. Upaṭṭhāko, ṭhito. Pabbataṭṭho bhūmaṭṭho. Upaṭṭhahaṃ iccādīni.	479	
PA_anya-e08_04n:480_0	Tattha ṭhānasaddo issariyaṭhitikhaṇakāraṇesu dissati. “Kiṃ panāyasmā devānamindo	480	
PA_anya-e08_04n:480_1	kammaṃ katvā imaṃ ṭhānaṃ patto”tiādīsu hi issariye dissati. “Ṭhānakusalo hoti akkhaṇavedhī”tiādīsu	480	
PA_anya-e08_04n:480_2	ṭhitiyaṃ. “Ṭhānasopetaṃ tathāgataṃ paṭibhātī”tiādīsu khaṇe. “Ṭhānañca ṭhānaso ñatvā	480	
PA_anya-e08_04n:480_3	aṭṭhānañca aṭṭhānaso”tiādīsu kāraṇe. Kāraṇañhi yasmā tattha phalaṃ tiṭṭhati tadāyattavuttibhāvena,	480	
PA_anya-e08_04n:480_4	tasmā ṭhānanti vuccati.	480	
PA_anya-e08_04n:481	Issariye ṭhitiyañca, khaṇasmimpi ca kāraṇe;	48	
PA_anya-e08_04n:482	Catūsvatthesu etesu, ṭhānasaddo pavattatīti.	48	
PA_anya-e08_04n:483	Ṭhe saddasaṅkātesu. Ṭhīyati.	48	
PA_anya-e08_04n:484	Ṭhe veṭhane. Ṭhāyati.	48	
PA_anya-e08_04n:485_0	Paṭha viyattiyaṃ vācāyaṃ. Dhammaṃ paṭhati. Pāṭho, nakkhattapāṭhako, so horapāṭhakaṃ	485	
PA_anya-e08_04n:485_1	pucchi. Sabbapāṭhī bhavissati. Paṭhituṃ, paṭhitave, paṭhitvā, paṭhitvāna, paṭhituna, paṭhiya, paṭhiyāna.	485	
PA_anya-e08_04n:486_0	Evaṃvidhaṃ tuṃpaccayantādivibhāgaṃ sabbattha yathārahaṃ vattukāmāpi gantha vitthārabhayena	486	
PA_anya-e08_04n:486_1	na vadāma. Avuttopi īdiso vibhāgo nayānusārena yathāsambhavaṃ sabbattha yojetabbo.	486	
PA_anya-e08_04n:486_2	Yattha pana pāḷinidassanādiviseso icchitabbo hoti, tatthevetaṃ dassessāma.	486	
PA_anya-e08_04n:487_0	Vaṭha thūliye. Vaṭhati. Vaṭharo. Vaṭharoti thūlaghanasarīrasmiṃ vattabbavacanaṃ.	487	
PA_anya-e08_04n:487_1	Tathā hi vinayaṭṭhakathāyaṃ “vaṭharoti thūlo, thūlo ca ghanasarīro cāyaṃ bhikkhūti	487	
PA_anya-e08_04n:487_2	vuttaṃ hotī”ti vuttaṃ.	487	
PA_anya-e08_04n:488	Maṭha nivāse. Maṭhati. Maṭho.	48	
PA_anya-e08_04n:489	Kaṭha kicchajīvane. Kaṭhati. Kaṭho.	48	
PA_anya-e08_04n:490	Raṭha paribhāsane. Raṭhati.	49	
PA_anya-e08_04n:491	Sāṭha balakkāre. Balakkāro nāma attano balena yathājjhāsayaṃ dabbalassa abhibhavanaṃ. Sāṭhati. Sāṭho.	49	
PA_anya-e08_04n:492	Uṭha ruṭha luṭha upaghāte. Oṭhati. Roṭhati. Loṭhati.	49	
PA_anya-e08_04n:493	Piṭha hiṃsāsaṃkilesesu. Peṭhati. Piṭharo.	49	
PA_anya-e08_04n:494	Saṭha ketave ca. Pubbatthesu cakāro. Saṭhati. Saṭho saṭhoti kerāṭiko vuccati.	49	
PA_anya-e08_04n:495	Suṭha gatipaṭighāte. Gamanapaṭihananaṃ gatipaṭighāto. Soṭhati.	49	
PA_anya-e08_04n:496	Kuṭhi luṭhi ālassiye ca. Cakāro pubbatthe ca. Kuṇṭhati. Kuṇṭho. Luṇṭhati. Luṇṭho.	49	
PA_anya-e08_04n:497	Suṭhi sosane. Suṇṭhati.	49	
PA_anya-e08_04n:498	Ruṭhi luṭhi aṭhi gatiyaṃ. Ruṇṭhati. Luṇṭhati. Aṇṭhati.	49	
PA_anya-e08_04n:499	Veṭha veṭhane. Veṭhati, nibbeṭhati. Veṭhanaṃ, nibbeṭhanaṃ.	49	
PA_anya-e08_04n:500	Vaṭhi ekacariyāyaṃ. Vaṇṭhati.	50	
PA_anya-e08_04n:501	Maṭha kuṭhi soke. Maṭhati. Kuṇṭhati.	50	
PA_anya-e08_04n:502	Eṭha heṭha vibādhāyaṃ. Eṭhati. Heṭhati. Viheṭhati. Viheṭhanaṃ.	50	
PA_anya-e08_04n:503	Luṭha paṭighāte. Loṭhati.	50	
PA_anya-e08_04n:504	Paṭha vikhyāne. Paṭhati.	50	
PA_anya-e08_04n:505	Luṭha saṃkilese. Loṭhati.	50	
PA_anya-e08_04n:506	Ṭhakārantadhāturūpāni.	50	
PA_anya-e08_04n:507	Ḍakārantadhātu	50	
PA_anya-e08_04n:508	Ḍi vihāyasagatiyaṃ gamanamatte ca. Ḍeti, ḍayati. Ḍemāno. Ucce sakuṇa ḍemāna. Ye maṃ pure paccuḍḍenti.	50	
PA_anya-e08_04n:509	Ḍi khipanuḍḍanesu. Ḍeti. Uḍḍeti.	50	
PA_anya-e08_04n:510	Ito bahiddhā pāsaṇḍā, diṭṭhīsu pasīdanti te;	51	
PA_anya-e08_04n:511	Na tesaṃ dhammaṃ rocemi, na te dhammassa kovidā.	51	
PA_anya-e08_04n:512	Ettha ca pāsaṇḍāti pāsaṃ ḍentīti pāsaṇḍā, sattānaṃ cittesu diṭṭhipāsaṃ khipantīti attho. Atha vā taṇhāpāsaṃ diṭṭhipāsañca ḍenti uḍḍentīti pāsaṇḍā.	51	
PA_anya-e08_04n:513	Muḍi kaṇḍane. Muṇḍati. Kumāraṃ muṇḍiṃsu. Muṇḍo.	51	
PA_anya-e08_04n:514	Cuḍḍa hāvakaraṇe. Cuḍḍati.	51	
PA_anya-e08_04n:515	Aḍḍa abhiyoge. Aḍḍati.	51	
PA_anya-e08_04n:516	Gaḍi vadanekadese. Gaṇḍati. Gaṇḍo.	51	
PA_anya-e08_04n:517	Huḍi piḍi saṅghāte. Huṇḍati. Piṇḍati. Piṇḍo.	51	
PA_anya-e08_04n:518	Hiḍi gatiyaṃ. Hiṇḍati, āhiṇḍati.	51	
PA_anya-e08_04n:519	Kuḍi dāhe. Kuṇḍati. Kuṇḍo.	51	
PA_anya-e08_04n:520	Vaḍi maḍi veṭhane. Vaṇḍati. Maṇḍati. Maṇḍalaṃ.	52	
PA_anya-e08_04n:521	Bhaḍi paribhāsane. Bhaṇḍati. Bhaṇḍanaṃ. Bhaṇḍo.	52	
PA_anya-e08_04n:522	Maḍi majjane. Maṇḍati. Maṇḍanaṃ.	52	
PA_anya-e08_04n:523	Tuḍi toḷane. Tuṇḍati. Tuṇḍo. Tuṇḍenādāya gaccheyya.	52	
PA_anya-e08_04n:524	Bhuḍi bharaṇe. Bhuṇḍati.	52	
PA_anya-e08_04n:525	Caḍi kope. Caṇḍati. Caṇḍo. Caṇḍālo, caṇḍikkaṃ.	52	
PA_anya-e08_04n:526	Saḍi rujāyaṃ. Saṇḍati. Saṇḍo.	52	
PA_anya-e08_04n:527	Taḍi tāḷane. Taṇḍati. Vitaṇḍā.	52	
PA_anya-e08_04n:528_0	Paḍi gatiyaṃ. Paṇḍati. Paṇḍā, paṇḍito. Ettha paṇḍāti paññā. Sā hi sukhumesupi atthesu	528	
PA_anya-e08_04n:528_1	paṇḍati gacchati dukkhādīnaṃ pīḷanādikampi ākāraṃ jānātīti “paṇḍā”ti vuccati. Paṇḍitoti	528	
PA_anya-e08_04n:528_2	paṇḍāya ito gato pavattoti paṇḍito. Atha vā sañjātā paṇḍā etassāti paṇḍito. Paṇḍati	528	
PA_anya-e08_04n:528_3	ñāṇagatiyā gacchatītipi paṇḍito. Tathā hi aṭṭhakathāyaṃ vuttaṃ “paṇḍantīti paṇḍitā.	528	
PA_anya-e08_04n:528_4	Sandiṭṭhikasamparāyikatthesu ñāṇagatiyā gacchantīti attho”ti.	528	
PA_anya-e08_04n:529	Gaḍi made. Gaṇḍati.	52	
PA_anya-e08_04n:530	Khaḍi manthe. Khaṇḍati. Khaṇḍito, khaṇḍo.	53	
PA_anya-e08_04n:531	Laḍi jivhāmathane. Laṇḍati. Laṇḍo.	53	
PA_anya-e08_04n:532	Ḍakārantadhāturūpāni.	53	
PA_anya-e08_04n:533	Ḍakārantadhātu	53	
PA_anya-e08_04n:534	Vaḍḍha vaḍḍhane. Vaḍḍhati. Sirivaḍḍhako, dhanavaḍḍhako, vaḍḍhito, buḍḍho. Ettha ca vakārassa bakāro, akārassa cukāro.	53	
PA_anya-e08_04n:535	Kaḍḍha ākaḍḍhane. Kaḍḍhati, ākaḍḍhati, nikaḍḍhati. Akāmā parikaḍḍhanti, ulūkaññeva vāyasā.	53	
PA_anya-e08_04n:536	Imāni ḍhakārantadhāturūpāni.	53	
PA_anya-e08_04n:537	Ṇakārantadhātu	53	
PA_anya-e08_04n:538_0	Aṇa raṇa vaṇa bhaṇa maṇa kaṇa sadde. Aṇati. Aṇako brāhmaṇo. Raṇati. Raṇaṃ. Vaṇati.	538	
PA_anya-e08_04n:538_1	Vāṇako. Bhaṇati. Bhāṇako. Maṇati. Maṇiko. Kaṇati. Kāṇo. Tattha brāhmaṇoti brahmaṃ	538	
PA_anya-e08_04n:538_2	aṇatīti brāhmaṇo, mante sajjhāyatīti attho. Akkharacintakā pana “brahmuno apaccaṃ	538	
PA_anya-e08_04n:538_3	brāhmaṇo”ti vadanti. Ariyā pana bāhitapāpattā brāhmaṇoti.	538	
PA_anya-e08_04n:539	Brāhmaṇo sottiyo vippo, bhovādī brahmabandhu ca;	53	
PA_anya-e08_04n:540	Brahmasūnu dvijo brahmā, kamalāsanasūnu ca;	54	
PA_anya-e08_04n:541	Raṇasaddo “saraṇā dhammā araṇā dhammā”tiādīsu kilesesu vattati. Kilesā hi raṇanti kandanti etehīti raṇāti vuccanti.	54	
PA_anya-e08_04n:542	“Dhanuggaho asadiso, rājaputto mahabbalo;	54	
PA_anya-e08_04n:543	Sabbāmitte raṇaṃ katvā, saṃyamaṃ ajjhupāgamī”ti	54	
PA_anya-e08_04n:544_0	Ettha yuddhe vattati. Raṇaṃ katvāti hi yuddhaṃ katvāti attho. “Tiṇañca kaṭṭhañca	544	
PA_anya-e08_04n:544_1	raṇaṃ karontā, dhāviṃsu te aṭṭhadisā samantato”ti ettha cuṇṇavicuṇṇakaraṇe vattati.	544	
PA_anya-e08_04n:544_2	Raṇaṃ karontāti hi cuṇṇavicuṇṇaṃ karontāti attho. Evaṃ atthavivaraṇampi saddasaṅkhātamatthaṃ	544	
PA_anya-e08_04n:544_3	antoyeva katvā adhippāyatthavasena kataṃ, na dhātunānatthavasenāti daṭṭhabbaṃ. Atha	544	
PA_anya-e08_04n:544_4	vā dhātūnamatthātisayayogopi bhavati, tena evaṃ atthavivaraṇaṃ katantipi daṭṭhabbaṃ.	544	
PA_anya-e08_04n:545	Bhaṇa bhaṇane. Parittaṃ bhaṇati, vacanaṃ bhaṇati. Dīghabhāṇako, piyabhāṇī, bhāṇavāro. Ettha bhāṇavāroti –	54	
PA_anya-e08_04n:546	“Aṭṭhakkharā ekapadaṃ, ekā gāthā catuppadaṃ;	54	
PA_anya-e08_04n:547	Gāthā cekāmato gantho, gantho bāttiṃsatakkharo;	54	
PA_anya-e08_04n:548	Bāttiṃsakkharaganthānaṃ, paññāsaṃ dvisataṃ pana;	54	
PA_anya-e08_04n:549	Bhāṇavāro mato eko, svaṭṭhakkharasahassako”ti.	54	
PA_anya-e08_04n:550	Evaṃ aṭṭhakkharasahassaparimāṇo pāṭho vuccati.	55	
PA_anya-e08_04n:551	Oṇaṃ apanayane. Oṇati.	55	
PA_anya-e08_04n:552	Soṇa vaṇṇagatīsu. Soṇati, soṇo.	55	
PA_anya-e08_04n:553	Soṇa siloṇa saṅghāte. Soṇati. Siloṇati.	55	
PA_anya-e08_04n:554	Ghiṇi ghuṇi ghaṇi gahaṇe. Ghiṇṇati. Ghuṇṇati. Ghaṇṇati.	55	
PA_anya-e08_04n:555	Ghuṇa ghuṇṇa gamane. Ghoṇati. Ghuṇṇati.	55	
PA_anya-e08_04n:556	Paṇa byavahāre, thutiyañca. Paṇati vāṇijo, vohāraṃ karoti iccattho. Saddho buddhaṃ paṇati, thomayati iccattho, āpaṇaṃ, sāpaṇo gāmo.	55	
PA_anya-e08_04n:557	Gaṇa raṇa gatiyaṃ. Gaṇati. Raṇati.	55	
PA_anya-e08_04n:558	Caṇa saṇa dāne. Caṇati. Saṇati.	55	
PA_anya-e08_04n:559	Phaṇa gatiyaṃ. Phaṇati. Phaṇaṃ.	55	
PA_anya-e08_04n:560	Veṇu ñāṇacintānisāmanesu. Veṇati.	56	
PA_anya-e08_04n:561	Pīṇa pīṇane. Pīṇanaṃ paripuṇṇatā. Pīṇati. Pīṇo divā na bhuñjati, pīṇorakkhaṃsabāhu.	56	
PA_anya-e08_04n:562	Miṇa hiṃsāyaṃ. Miṇati.	56	
PA_anya-e08_04n:563	Duṇa gatiyañca. Hiṃsāpekkhako cakāro. Duṇati.	56	
PA_anya-e08_04n:564	Saṇa abyattasadde. Saṇati. Saṇateva brahmāraññaṃ. Saṇatevāti nadati viya.	56	
PA_anya-e08_04n:565	Tuṇa koṭille. Toṇati.	56	
PA_anya-e08_04n:566	Puṇa nipuṇe. Puṇati, nipuṇati. Nipuṇadhammo. Ettha ca nipuṇasaṇhasukhumasaddā vevacanasaddā kusalachekadakkhasaddā viyāti daṭṭhabbaṃ.	56	
PA_anya-e08_04n:567	Muṇa paṭiññāṇe. Muṇati.	56	
PA_anya-e08_04n:568	Kuṇa saddopakaraṇe. Koṇati.	56	
PA_anya-e08_04n:569	Cuṇa chedane. Coṇati.	56	
PA_anya-e08_04n:570	Maṇa cāge. Veraṃ maṇatīti veramaṇi.	57	
PA_anya-e08_04n:571	Phuṇa vikiraṇe vidhunane ca. Phuṇati. Aṅgārakāsuṃ apare phuṇanti.	57	
PA_anya-e08_04n:572	Imāni ṇakārantadhāturūpāni.	57	
PA_anya-e08_04n:573	Iti bhūvādigaṇe ṭavaggantadhāturūpāni	57	
PA_anya-e08_04n:574	Samattāni.	57	
PA_anya-e08_04n:575	Takārantadhātu	57	
PA_anya-e08_04n:576	Atha tavaggantadhāturūpāni vuccante –	57	
PA_anya-e08_04n:577_0	Te pālane. Pālanaṃ rakkhaṇaṃ. Tāyati. Tāṇaṃ, gottaṃ, nakkhattaṃ. Aghassa tātā. Kicchenādhigatā	577	
PA_anya-e08_04n:577_1	bhogā, te tāto vidhami dhamaṃ. Tattha gottanti gaṃ tāyatīti gottaṃ. “Gotamo kassapo”ti	577	
PA_anya-e08_04n:577_2	hi ādinā pavattamānaṃ gaṃ vacanaṃ buddhiñca tāyati ekaṃsikavisayatāya rakkhatīti	577	
PA_anya-e08_04n:577_3	gottaṃ. Yathā hi buddhi ārammaṇabhūtena atthena vinā na vattati, tathā abhidhānaṃ	577	
PA_anya-e08_04n:577_4	abhidheyyabhūtena, tasmā so gottasaṅkhāto attho tāni tāyati rakkhatīti vuccati. Ko	577	
PA_anya-e08_04n:577_5	pana soti? Aññakulaparamparāsādhāraṇaṃ tassa kulassa ādipurisasammuditaṃ taṃkulapariyāpannasādhāraṇaṃ sāmaññarūpaṃ.	577	
PA_anya-e08_04n:578_0	Nakkhattanti visamagatiyā agantvā attano vīthiyāva gamanena nakkhanaṃ gamanaṃ tāyati	578	
PA_anya-e08_04n:578_1	rakkhatīti nakkhattaṃ, taṃ pana assayujādivasena sattavīsatividhaṃ hoti. Tathā hi	578	
PA_anya-e08_04n:578_2	assayujo bharaṇī kattikā rohaṇī migasiro addā punabbasu phusso assaliso māgho pubbaphagguṇī	578	
PA_anya-e08_04n:578_3	uttaraphagguṇī hattho cittaṃ svāti visākhā anurādhā jeṭṭhā mūlaṃ pubbāsaḷhaṃ uttarāsaḷhaṃ	578	
PA_anya-e08_04n:578_4	sāvaṇaṃ dhanasiṭṭhā satabhisattaṃ pubbabhaddapadaṃ uttarabhaddapadaṃ revatī cāti	578	
PA_anya-e08_04n:578_5	sattavīsati nakkhattāni. Tāni pana attano gamanaṭṭhānaṃ īsakampi na vijahanti kiñci	578	
PA_anya-e08_04n:578_6	sīghaṃ kiñci dandhaṃ, kadāci sīghaṃ, kadāci dandhaṃ, etto ito cāti evaṃ visamagatiyā	578	
PA_anya-e08_04n:578_7	agantvā yantacakke paṭipāṭiyā yojitāni viya samappamāṇagatiyā attano vīthiyāva gacchantāni	578	
PA_anya-e08_04n:578_8	maṇḍalākārena sineruṃ parivattanti. Evaṃ imāni nakkhanaṃ gamanaṃ tāyanti rakkhantīti	578	
PA_anya-e08_04n:578_9	nakkhattānīti vuccanti. Porāṇā pana kharadhātuvasena “nakkharanti na nassantīti nakkhattānī”ti	578	
PA_anya-e08_04n:578_10	āvocuṃ, “nakkhattaṃ joti rikkhaṃ taṃ” iccetāni nakkhattatārakānaṃ nāmāni. “Uḷu tārā	5781	
PA_anya-e08_04n:578_11	tārakā”ti imāni pana sabbāsampi tārakānaṃ sādhāraṇanāmāni. Osadhīti pana tārakāvisesassa nāmaṃ.	5781	
PA_anya-e08_04n:579_0	Citi saññāṇe. Saññāṇaṃ cihanaṃ lakkhaṇakaraṇaṃ. Cetati. Cihanaṃ karotīti attho. Īkārantavasena	579	
PA_anya-e08_04n:579_1	vuttattā asmā dhātuto saki saṅkāyanti dhātuto viya niggahītāgamo na hoti. Esa nayo	579	
PA_anya-e08_04n:579_2	aññesupi īdisesu ṭhānesu.	579	
PA_anya-e08_04n:580_0	Pata gatiyaṃ. Patati. Papatati papātaṃ, papateyyahaṃ. Pāpattaṃ nirayaṃ bhusaṃ. Ahaṃsaddena	580	
PA_anya-e08_04n:580_1	yojetabbaṃ, pāpattaṃ papatitosmīti attho. Pāpattha nirayaṃ bhusaṃ, sokumāroti yojetabbaṃ,	580	
PA_anya-e08_04n:580_2	pāpattha papatitoti attho. Parokkhāpadañhietaṃ dvayaṃ. “Pāvadaṃ pāvadā”tiādīsu viya	580	
PA_anya-e08_04n:580_3	upasaggapadassa dīghabhāvo, tato aṃsaddassa ttaṃādeso, asaddassa ca tthādeso bhavati.	580	
PA_anya-e08_04n:580_4	Acinteyyo hi pāḷinayo.	580	
PA_anya-e08_04n:581_0	Ata sātaccagamane. Sātaccagamanaṃ nirantaragamanaṃ. Atati. Yasmā pana atadhātu sātaccagamanatthavācikā,	581	
PA_anya-e08_04n:581_1	tasmā bhavābhavaṃ dhāvanto jātijarābyādhimaraṇādibhedaṃ anekavihitaṃ saṃsāradukkhaṃ	581	
PA_anya-e08_04n:581_2	atati satataṃ gacchati pāpuṇāti adhigacchatīti attātipi nibbacanamicchitabbaṃ. Atthantaravasena	581	
PA_anya-e08_04n:581_3	pana “āhito ahaṃmāno etthāti attā, attabhāvo”ti ca “sukhadukkhaṃ adati anubhavatīti	581	
PA_anya-e08_04n:581_4	attā”ti ca “attamanoti pītisomanassena gahitamano”ti ca attho daṭṭhabbo, yattha yattha	581	
PA_anya-e08_04n:581_5	yathā yathā attho labbhati, tattha tattha tathā tathā atthassa gahetabbatoti.	581	
PA_anya-e08_04n:582	Cuta āsecane kharaṇe ca. Cotati.	58	
PA_anya-e08_04n:583_0	Ati bandhane. Antati. Antaṃ. Antiyatibandhiyati antaguṇenāti antaṃ. Idha anta saddassa	583	
PA_anya-e08_04n:583_1	atthuddhāro vuccate “antaṃ antaguṇaṃ udariya”nti ettha dvattiṃsākārantogadhaṃ kuṇapantaṃ	583	
PA_anya-e08_04n:583_2	antaṃ nāma. “Kāyabandhanassa anto jīrati. Haritantaṃ vā”ti ettha antimamariyādanto	583	
PA_anya-e08_04n:583_3	anto nāma. “Antamidaṃ bhikkhave jīvikāna”nti ettha lāmakanto. “Sakkāyo eko anto”ti	583	
PA_anya-e08_04n:583_4	ettha koṭṭhāsanto. “Esevanto dukkhassa sappaccayasaṅkhayā”ti ettha koṭanto. Iccevaṃ –	583	
PA_anya-e08_04n:584	Kuṇapantaṃ antimañca, mariyādo ca lāmakaṃ;	58	
PA_anya-e08_04n:585	Koṭṭhāso koṭi’me attho, antasaddena bhāsitā.	58	
PA_anya-e08_04n:586_0	Kita nivāse rogāpanayane ca. Ketati. Sāketaṃ na garaṃ, niketo, niketaṃ pāvisi. Āmodamāno	586	
PA_anya-e08_04n:586_1	gacchati sanniketaṃ. Tikicchati, cikicchati, cikicchā, cikicchako. Tattha sāketanti	586	
PA_anya-e08_04n:586_2	sāyaṃ gahitavasanaṭṭhānattā sāketaṃ, yaṃsaddalopo.	586	
PA_anya-e08_04n:587_0	Yata patiyatane. Patiyatanaṃ vāyāmakaraṇaṃ. Yatati. Yati, yatavā, payatanaṃ, āyatanaṃ,	587	
PA_anya-e08_04n:587_1	lokāyataṃ. Ettha āyatananti āyatanato āyatanaṃ, cakkhurūpādīni. Etāni hi taṃdvārārammaṇacittacetasikā	587	
PA_anya-e08_04n:587_2	dhammā sena sena anubhavanādikiccena āyatanti uṭṭhahanti ghaṭanti vāyamanti etesūti	587	
PA_anya-e08_04n:587_3	“āyatanānī”ti vuccanti. Ettha pana nītanudhātūnaṃ vasenapi āyatanasaddattho vattabbo	587	
PA_anya-e08_04n:587_4	siyā, so uttari āvibhavissati.	587	
PA_anya-e08_04n:588_0	Āyatanasaddo nivāsaṭṭhāne ākare samosaraṇaṭṭhāne sañjātidese kāraṇe ca. Tathā hi	588	
PA_anya-e08_04n:588_1	“loke issarāyatanaṃ vāsudevāyatana”ntiādīsu nivāsaṭṭhāne āyatanasaddo vattati. “Suvaṇṇāyatanaṃ	588	
PA_anya-e08_04n:588_2	rajatāyatana”ntiādīsu ākare. Sāsane pana “manorame āyatane, sevanti naṃ vihaṅgamā”tiādīsu	588	
PA_anya-e08_04n:588_3	samosaraṇaṭṭhāne. “Dakkhiṇāpatho gunnaṃ āyatana”ntiādīsu sañjātidese. “Tatra tatreva	588	
PA_anya-e08_04n:588_4	sakkhibhabbataṃ pāpuṇāti sati satiāyatane”tiādīsu kāraṇe vattatīti veditabbo. So	588	
PA_anya-e08_04n:588_5	ca nānāpavattinimittavasena gahetabbo.	588	
PA_anya-e08_04n:589	Nivāse ākāre ceva, jātidese ca kāraṇe;	58	
PA_anya-e08_04n:590	Samosaraṇaṭṭhāne ca, āyatanaravo gato.	59	
PA_anya-e08_04n:591_0	Lokāyataṃ nāma “sabbaṃ ucchiṭṭhaṃ, sabbaṃ nucchiṭṭhaṃ. Seto kāko, kāḷo bako iminā	591	
PA_anya-e08_04n:591_1	ca iminā ca kāraṇenā”ti evamādiniratthakakāraṇapaṭisaṃyuttaṃ titthiyasatthaṃ, yaṃ	591	
PA_anya-e08_04n:591_2	loke “vitaṇḍasattha”nti vuccati, yañca sandhāya bodhisatto asamadhuro vidhurapaṇḍito	591	
PA_anya-e08_04n:591_3	“na seve lokāyatikaṃ, netaṃ paññāya vaḍḍhana”nti āha. Āyatiṃ hitaṃ tena loko na yatati	591	
PA_anya-e08_04n:591_4	na īhatīti lokāyataṃ, kintaṃ? Vitaṇḍasatthaṃ. Tañhi ganthaṃ nissāya sattā puññakriyāya	591	
PA_anya-e08_04n:591_5	cittampi na uppādenti. Aññatthāpi hi evaṃ vuttaṃ “lokāyatasippanti ‘kāko seto, aṭṭhīnaṃ	591	
PA_anya-e08_04n:591_6	setattā, balākā rattā, lohitassa rattattā’ti evamādinayappavattaṃ paralokanibbānānaṃ	591	
PA_anya-e08_04n:591_7	paṭisedhakaṃ vitaṇḍasatthasippa”nti.	591	
PA_anya-e08_04n:592	Yuta juta bhāsane. Bhāsanaṃ udīraṇaṃ. Yotati. Jotati.	59	
PA_anya-e08_04n:593_0	Jutadittiyaṃ. Jotati, vijjotati. Juti, joti. Kārite “joteti, jotayitvāna saddhamma”nti	593	
PA_anya-e08_04n:593_1	payogā. Ettha ca jutīti āloko siri vā. Jotīti patāpo. Atha vā jotīti candādīni. Vuttampi	593	
PA_anya-e08_04n:593_2	ceta sirimāvimāna vatthuaṭṭhakathāyaṃ “jotīti candimasūriyanakkhattatārakānaṃ sādhāraṇanāma”nti.	593	
PA_anya-e08_04n:593_3	Atha vā “joti jotiparāyaṇo”ti vacanato yo koci jotati khattiyakulādīsu jātattā ca	593	
PA_anya-e08_04n:593_4	rūpasobhāyuttattā ca, so “jotī”ti vuccati.	593	
PA_anya-e08_04n:594_0	Sita vaṇṇo. Sitadhātu setavaṇṇe vattati. Kiñcāpettha vaṇṇasāmaññaṃ vuttaṃ, tathāpi	594	
PA_anya-e08_04n:594_1	idha nīlapītādīsu setavaṇṇoyeva gahetabbo payogadassanavasena. Setati. Setaṃ vatthaṃ.	594	
PA_anya-e08_04n:594_2	Vāccaliṅgattā pana setasaddo tiliṅgo gahetabbo.	594	
PA_anya-e08_04n:595	Setaṃ sitaṃ suci sukkaṃ, paṇḍaraṃ dhavalampi ca;	59	
PA_anya-e08_04n:596	Akaṇhaṃ goramodātaṃ, setanāmāni honti hi.	59	
PA_anya-e08_04n:597	Vatu vattane. Vattati, pavattati, saṃvattati, anuvattati, parivattati. Pavattaṃ.	59	
PA_anya-e08_04n:598	Kilota addabhāve. Addabhāvo tintabhāvo. Kilotati, pakilotati, temetīti attho. Kārite pakiloteti, pakilotayati. Uṇhodakasmiṃ pakilotayitvā, temetvāti attho.	59	
PA_anya-e08_04n:599	Vata yācane. Vatati.	59	
PA_anya-e08_04n:600	Kita ñāṇe. Ketati. Ketanaṃ, ketako, saṅketo.	60	
PA_anya-e08_04n:601	Kati suttajanane. Suttaṃ kantati.	60	
PA_anya-e08_04n:602	Kati chedane. Maṃsaṃ kantati, vikantati, ayokanto. Sallakanto mahāvīro. Mā no ajja vikantiṃsu, rañño sūdā mahānase.	60	
PA_anya-e08_04n:603	Catī hiṃsāgandhesu. Īkārantattā imasmā niggahītāgamo na hoti. Catati.	60	
PA_anya-e08_04n:604	Takārantadhāturūpāni.	60	
PA_anya-e08_04n:605	Thakārantadhātu	60	
PA_anya-e08_04n:606_0	Thā gatinivattiyaṃ. Thāti. Avatthā, vavatthānaṃ, vavatthitaṃ, vanatho. “Chetvā vanaṃ	606	
PA_anya-e08_04n:606_1	vanathañcā”ti ettha hi mahantā rukkhā vanaṃ nāma, khuddakā pana tasmiṃ vane ṭhitattā	606	
PA_anya-e08_04n:606_2	vanatho nāma vuccanti.	606	
PA_anya-e08_04n:607	Thu thutiyaṃ. Thavati, abhitthavati. Thavanā, abhitthavanā, thuti, abhitthuti.	60	
PA_anya-e08_04n:608	Yadi hi rūpinī siyā, paññā me vasumatī na sameyya;	60	
PA_anya-e08_04n:609	Anomadassissa bhagavato, phalametaṃ ñāṇathavanāya.	60	
PA_anya-e08_04n:610	Tehi thutippasattho so, yenidaṃ thavitaṃ ñāṇaṃ, buddhaseṭṭho ca thomito. Tatra thavanāti pasaṃsanā. Pasaṃsāya hi anekāni nāmāni.	61	
PA_anya-e08_04n:611	Thavanā ca pasaṃsā ca, silāghā vaṇṇanā thuti;	61	
PA_anya-e08_04n:612	Panuti thomanā vaṇṇo, katthanā guṇakittanaṃ;	61	
PA_anya-e08_04n:613_0	The saddasaṅghātesu. Thīyati, patitthīyati. Thī. Atrimā pāḷiyo – abhisajjati kuppati	613	
PA_anya-e08_04n:613_1	byāpajjati patitthīyati, kopañca dosañca appaccayañca pātukaroti. Thiyo naṃ paribhāsiṃsūti.	613	
PA_anya-e08_04n:613_2	Tatra “thīyati patitthīyatī”timāni ekārassīyādesavasena sambhūtāni. Thīyati saṅghātaṃ	613	
PA_anya-e08_04n:613_3	gacchati gabbho etissāti thī. Ācariyā pana itthīsaddasseva evaṃ nibbacanaṃ vadanti, na thīsaddassa.	613	
PA_anya-e08_04n:614	Gabbho thīyati etissā, iti thī iti no ruci;	61	
PA_anya-e08_04n:615	Gabbho thīyati etissā, iti itthīti ācariyā.	61	
PA_anya-e08_04n:616	Tesaṃ sudukkarovāde, “itthī”ti padasambhavo;	61	
PA_anya-e08_04n:617	Ayaṃ vinicchayo patto, nicchayaṃ bho suṇātha me.	61	
PA_anya-e08_04n:618	Thīsaddena samānattho, itthīsaddo yato tato;	61	
PA_anya-e08_04n:619	Thīsadde labbhamānatthaṃ, itthīsaddamhi ropiya.	61	
PA_anya-e08_04n:620	Appānaṃ bahutā ñāye, gahite sati yujjati;	62	
PA_anya-e08_04n:621	Tathā hi “dve duve, taṇhā, tasiṇā”ti nidassanaṃ.	62	
PA_anya-e08_04n:622	Atha vā pana “itthī”ti-idaṃ vaṇṇāgamādito;	62	
PA_anya-e08_04n:623	Niruttilakkhaṇenāpi, sijjhatīti pakāsaye.	62	
PA_anya-e08_04n:624	Icchatīti nare itthī, icchāpetīti vā pana;	62	
PA_anya-e08_04n:625	Idaṃ nibbacanañcāpi ñeyyaṃ nibbacanatthinā.	62	
PA_anya-e08_04n:626	Atrimāni itthīnamabhidhānāni –	62	
PA_anya-e08_04n:627	Itthī thī vanitā nārī, abalā bhīru sundarī;	62	
PA_anya-e08_04n:628	Kantā sīmaninī mātu-gāmo piyā ca kāminī.	62	
PA_anya-e08_04n:629	Ramaṇī pamadā dayitā, lalanā mahilā’ṅganā;	62	
PA_anya-e08_04n:630	Tāsaṃyeva ca nāmāni, avatthāto imānipi.	63	
PA_anya-e08_04n:631	Gorī ca dārikā kaññā, kumārī ca kumārikā;	63	
PA_anya-e08_04n:632	Yuvatī taruṇī māṇa-vikā therī mahallikā.	63	
PA_anya-e08_04n:633_0	Tathā hi aṭṭhavassikā gorītipi dārikātipi vuccati. Dasavassikā kaññāti vuccati. Anibbiddhā	633	
PA_anya-e08_04n:633_1	vā yobbanitthī kaññāti vuccati. Dvādasavassikā kumārītipi vuccati kumārikātipi. Atho	633	
PA_anya-e08_04n:633_2	jaraṃ appattā yuvatītipi taruṇītipi māṇavikātipi vuccati. Jaraṃ pattā pana therītipi	633	
PA_anya-e08_04n:633_3	mahallikātipi vuccati. Purisesupi ayaṃ nayo yathārahaṃ veditabbo.	633	
PA_anya-e08_04n:634_0	Kiñcāpettha evaṃ niyamo vutto, tathāpi katthaci aniyamavasenapi vohāro pavattati.	634	
PA_anya-e08_04n:634_1	Tathā hi “rājā kumāramādāya, rājaputtī ca dārika”nti ca “acchā kaṇhājinaṃ kañña”nti	634	
PA_anya-e08_04n:634_2	ca imāsaṃ dvinnaṃ pāḷīnaṃ vasena yā itthī dārikāsaddena vattabbā, sā kaññāsaddenapi	634	
PA_anya-e08_04n:634_3	vattabbā jātā. Yāpi ca kaññāsaddena vattabbā, sāpi dārikāsaddena vattabbā jātā. Tathā	634	
PA_anya-e08_04n:634_4	“rājā kumāramādāya, rājaputtī ca dārika”nti ca “kumāriye upaseniye, niccaṃ nigaḷamaṇḍite”ti	634	
PA_anya-e08_04n:634_5	ca imāsaṃ pana pāḷīnaṃ vasena yā itthī dārikāsadena vattabbā, sā kumārikāsaddenapi	634	
PA_anya-e08_04n:634_6	vattabbā jātā. Yā ca pana kumārīsaddena vattabbā, sāpi dārikāsaddena vattabbā jātā.	634	
PA_anya-e08_04n:634_7	Apicettha “rājakaññā rucā nāmā”ti ca “tato maddimpi nhāpesuṃ, sivikaññā samāgatā”ti	634	
PA_anya-e08_04n:634_8	ca imāsaṃ dvinnaṃ pāḷīnaṃ dassanato yā anibbiddhā vā hotu nibbiddhā vā, yāva jaraṃ	634	
PA_anya-e08_04n:634_9	na pāpuṇāti, tāva sā kaññāyeva nāmātipi veditabbaṃ.	634	
PA_anya-e08_04n:635_0	Kecettha vadeyyuṃ – yaṃ tumhehi “aṭṭhavassikā gorītipi dārikātipi vuccatī”ti vuttaṃ,	635	
PA_anya-e08_04n:635_1	etasmiṃ pana vacane “yadāhaṃ dārako homi, jātiyā aṭṭhavassiko”ti vacanato aṭṭhavasso	635	
PA_anya-e08_04n:635_2	dārako hotu, “tatthaddasakumāraṃ so, ramamānaṃ sake pure”ti pāḷiyaṃ pana puttadārehi	635	
PA_anya-e08_04n:635_3	saṃvaddho vessantaramahārājā kathaṃ “kumāro”ti vattuṃ yujjissati dvādasavassātikkantattā?	635	
PA_anya-e08_04n:635_4	Yujjateva bhagavato icchāvasena. Bhagavā hi dhammissarattā vohārakusalatāya ca yaṃ	635	
PA_anya-e08_04n:635_5	yaṃ veneyyajanānurūpaṃ desanaṃ desetuṃ icchati, taṃ taṃ deseti eva, tasmā bhagavatā	635	
PA_anya-e08_04n:635_6	tassa mātāpitūnaṃ atthitaṃ sandhāya kumāraparihārena vaddhitattañca evaṃ desanā katā.	635	
PA_anya-e08_04n:635_7	Tathā hi āyasmā kumārakassapo kumāraparihārena vaddhitattā mahallakopi samāno kumārakassapotveva	635	
PA_anya-e08_04n:635_8	vohariyati. “Na vāyaṃ kumārako mattamaññāsī”ti ettha pana sirasmiṃ palitesu jātesupi	635	
PA_anya-e08_04n:635_9	āyasmantaṃ ānandaṃ āyasmā mahākassapo tasmiṃ there adhimattavissāso hutvā komāravādena	635	
PA_anya-e08_04n:635_10	ovadanto kumārakoti avocāti gahetabbaṃ. Udānaṭṭhakathāyaṃ pana “sattā jātadivasato	6351	
PA_anya-e08_04n:635_11	paṭṭhāya yāva pañcadasavassaṃ, tāva kumārakā, bālāti ca vuccanti, tato paraṃ vīsativassāni yuvāno”ti vuttaṃ.	6351	
PA_anya-e08_04n:636	Mantha mattha viloḷane. Manthati. Manthañca madhupiṇḍikañca ādāya. Abhimatthati dummedhaṃ vajiraṃvamhamayaṃ maṇiṃ. Sineruṃ matthaṃ katvā.	63	
PA_anya-e08_04n:637	Kuthi puthi luthi hiṃsāsaṃkilesesu. Kunthati. Kuntho, kunthakipillikaṃ. Disvāna patitaṃ sāmaṃ, puttakaṃ paṃsukunthitaṃ. Punthati. Lunthati.	63	
PA_anya-e08_04n:638_0	Nātha yācanopatāpissariyāsīsāsu. Nāthadhātu yācane upatāpe issariye āsīsane cāti	638	
PA_anya-e08_04n:638_1	catūsvatthesu vattati. Tenāhu porāṇā “nāthatīti nātho, veneyyānaṃ hitasukhaṃ āsīsati	638	
PA_anya-e08_04n:638_2	pattheti, parasantānagataṃ vā kilesabyasanaṃ upatāpeti, “sādhu bhikkhave bhikkhu	638	
PA_anya-e08_04n:638_3	kālena kālaṃ attasampattiṃ paccavekkheyyā’tiādinā taṃ taṃ hitapaṭipattiṃ yācatīti	638	
PA_anya-e08_04n:638_4	attho, paramena cittissariyena samannāgato sabbasatte vā guṇehi īsati abhibhavatīti	638	
PA_anya-e08_04n:638_5	paramissaro bhagavā ‘nātho’ti vuccatīti nāthatīti nātho”ti. Saddasatthavidū pana	638	
PA_anya-e08_04n:638_6	tesu catūsu atthesu nātha nādha iti dhātudvayaṃ paṭhanti. Attanobhāsattā pana tassa	638	
PA_anya-e08_04n:638_7	“nāthate nādhate”ti rūpāni bhavanti.	638	
PA_anya-e08_04n:639_0	Ettha siyā “yadi yācanatthena nāthatīti nātho, evaṃ sante yo koci yācako daliddo,	639	
PA_anya-e08_04n:639_1	so eva nātho siyā. Yo pana ayācako samiddho, so na nāthati na yācatīti anātho siyā”ti?	639	
PA_anya-e08_04n:639_2	Na, nāthasaddo hi yācanatthādīsu pavattamāno lokasaṅketavasena uttamapurisesu nirūḷho,	639	
PA_anya-e08_04n:639_3	bhagavā ca uttamesu sātisayaṃ uttamo, tena taṃ taṃ hitapaṭipattiṃ yācatīti nāthasaddassattho	639	
PA_anya-e08_04n:639_4	vutto. Anāthasaddo pana ittarajanesu nirūḷho, so ca kho “na nāthoti anātho. Natthi	639	
PA_anya-e08_04n:639_5	nātho etassāti vā anātho”ti dabbapaṭisedhavasena, na pana “na nāthati na yācatīti	639	
PA_anya-e08_04n:639_6	anātho”ti dhātuatthapaṭisedhavasena. Yo hi aññassa saraṇaṃ gati patiṭṭhā hoti, so	639	
PA_anya-e08_04n:639_7	nātho, yo ca aññassa saraṇaṃ gati patiṭṭhā na hoti, nāpi attano añño saraṇaṃ gati	639	
PA_anya-e08_04n:639_8	patiṭṭhā hoti, so anāthoti vuccati saṅketavasena. Tathā hi “saṅketavacanaṃ saccaṃ,	639	
PA_anya-e08_04n:639_9	lokasammutikāraṇa”nti vuttaṃ. Imassa panatthassa āvibhāvatthaṃ imasmiṃ ṭhāne “lokanātho	639	
PA_anya-e08_04n:639_10	tuvaṃ eko, saraṇaṃ sabbapāṇina”nti ca “anāthānaṃ bhavaṃ nātho”ti ca –	6391	
PA_anya-e08_04n:640	“Evāhaṃ cintayitvāna, nekakoṭisataṃ dhanaṃ;	64	
PA_anya-e08_04n:641	Nāthānāthānaṃ datvāna, himavantamupāgami”nti ca	64	
PA_anya-e08_04n:642_0	Pāḷiyo nidassanāni bhavanti. Yasmā pana sāsane ca loke ca yācako “nātho”ti na vuccati,	642	
PA_anya-e08_04n:642_1	ayācako ca “anātho”ti. Lokassa pana saraṇaṃ “nātho”ti vuccati. Yassa saraṇaṃ na vijjati,	642	
PA_anya-e08_04n:642_2	so “anātho”ti vuccati, tathā samiddho “nātho”ti vuccati, asamiddho “anātho”ti. Tasmā	642	
PA_anya-e08_04n:642_3	paññavatā sabbesu ṭhānesu dhātuatthamattena lokasamaññaṃ anatidhāvitvā yathānurūpaṃ	642	
PA_anya-e08_04n:642_4	attho gahetabbo. Ayañca nīti sādhukaṃ manasi kātabbā.	642	
PA_anya-e08_04n:643	Vithu yācane. Vethati.	64	
PA_anya-e08_04n:644	Satha seṭhille. Sathati. Sathalo hi paribbājo, bhiyyo ākirate rajaṃ. Siṭhilotipi pāḷi dissati. Tadā ṭhikāro muddhajo gahetabbo.	64	
PA_anya-e08_04n:645	Kathi koṭille. Kanthati.	64	
PA_anya-e08_04n:646_0	Kattha silāghāyaṃ. Katthati, vikatthati. Katthanā, vikatthanā. Tattha katthatīti	646	
PA_anya-e08_04n:646_1	pasaṃsati. Vikatthatīti virūpaṃ katthati abhūtavatthudīpanato. Ettha ca “bahumpi	646	
PA_anya-e08_04n:646_2	so vikattheyya, aññaṃ janapadaṃ gato”ti ca “idhekacco katthī hoti vikatthī, so katthati	646	
PA_anya-e08_04n:646_3	‘ahamasmi sīlasampannoti vā vattasampannoti vā vikatthatī’ti” ca ādayo payogā.	646	
PA_anya-e08_04n:647	Byatha dukkhabhayacalanesu. Byathati. Bhantā byathitamānasā. Tato kumārābyathitā, sutvā luddassa bhāsitaṃ. Itthetaṃ dvayaṃ calañceva byathañca.	64	
PA_anya-e08_04n:648	Sutha kutha katha hiṃsāyaṃ. Sothati. Kothati. Kathati.	64	
PA_anya-e08_04n:649_0	Patha gatiyaṃ. Pathati. Patho. Pathoti maggo. So duvidho mahājanena padasā paṭipajjitabbo	649	
PA_anya-e08_04n:649_1	pakatimaggo ca paṇḍitehinibbānatthikehi paṭipajjitabbo paṭipadāsaṅkhāto ariyamaggo	649	
PA_anya-e08_04n:649_2	cāti. Tattha pakatimaggo uppannakiccākiccehi janehi pathiyati gacchiyatīti patho,	649	
PA_anya-e08_04n:649_3	paṭipadā pana amatamahāpuraṃ gantukāmehi kulaputtehi saddhāpātheyyaṃ gahetvā pathiyati	649	
PA_anya-e08_04n:649_4	paṭipajjiyatīti patho. Atha vā pātheti kārakaṃ puggalaṃ gameti nibbānaṃ sampāpetīti	649	
PA_anya-e08_04n:649_5	vā patho, paṭipadāyeva. Maggābhidhānaṃ curādigaṇe maggadhātukathanaṭṭhāne kathessāma.	649	
PA_anya-e08_04n:650	Katha nippāke. Kathati.	65	
PA_anya-e08_04n:651	Matha vilothane. Mathati.	65	
PA_anya-e08_04n:652	Potha pariyāyanabhāve. Pothati. Pothako. Pothetīti ayaṃ curādigaṇepi vattati. Tena “samantā anupariyeyyuṃ, nippothentā catuddisā”ti payogo dissati.	65	
PA_anya-e08_04n:653	Gottha vaṃse. Gotthati. Gotthulo, gotthu.	65	
PA_anya-e08_04n:654	Puthu vitthāre. Pothati. Puthavī.	65	
PA_anya-e08_04n:655	Thakārantadhāturūpāni.	65	
PA_anya-e08_04n:656	Dakārantadhātu	65	
PA_anya-e08_04n:657_0	Dā dāne. Āpubbo gahaṇe. Saddho dānaṃ dadāti deti, sīlaṃ ādadāti ādeti. Imāni suddhakattupadāni	657	
PA_anya-e08_04n:657_1	taddīpakattā. Saddho assaddhaṃ dānaṃ dāpeti, sīlaṃ ādapeti, samādapeti. Ye dhammamevādapayanti	657	
PA_anya-e08_04n:657_2	santo. Imāni kāritapadāni hetukattupadānīti ca vuccanti taddīpakattā. Saddhena dānaṃ	657	
PA_anya-e08_04n:657_3	dīyati, sīlaṃ ādīyati, samādīyati, imāni kammapadāni taddīpakattā. Ayañca dā dāneti	657	
PA_anya-e08_04n:657_4	dhātu sāsanānurūpasutivasena divādigaṇaṃ patvā supanakriyaṃ vadanto “dāyati niddāyati	657	
PA_anya-e08_04n:657_5	niddā”ti sanāmapadāni suddhakattupadāni janayati. Dānamavakhaṇḍanañca vadanto “diyati	657	
PA_anya-e08_04n:657_6	dānaṃ dātta”nti sanāmapadāni suddhakattupadāni janayati. Suddhiṃvadanto “dāyati vedāyati	657	
PA_anya-e08_04n:657_7	vodāna”nti sanāmapadāni suddhakattupadāni janayati, imasmiṃ pana bhūvādigaṇe dānaṃ	657	
PA_anya-e08_04n:657_8	vadanto āpubbavasena gahaṇañca vadanto “dadāti deti ādadāti ādeti dānaṃ ādāna”nti	657	
PA_anya-e08_04n:657_9	sanāmapadāni suddhakattupadāni janayati. Tathā kucchitagamanaṃ vadanto “dāti suddāti	657	
PA_anya-e08_04n:657_10	suddo suddī”ti sanāmapadāni suddhakattupadāni janayatīti ayaṃ viseso daṭṭhabbo. Yathā	6571	
PA_anya-e08_04n:657_11	cettha, evamaññatrāpi yathāsambhavaṃ viseso upaparikkhitabbo nayaññūhi.	6571	
PA_anya-e08_04n:658_0	Idānissa nāmapadāni tumantādīni brūma. “Dānaṃ, deyyaṃ, dātabbaṃ, brahmadeyyaṃ, dinnaṃ,	658	
PA_anya-e08_04n:658_1	dāyako, dāyikā, dakkhiṇā” iccādīni, “dātuṃ, padātuṃ, dātave, padātave, datvā, datvāna,	658	
PA_anya-e08_04n:658_2	dadātuna, daditvā, daditvāna, dadiya, dajjā, dadiyāna, ādātuṃ, ādāya, ādiya” iccādīni ca yojetabbāni.	658	
PA_anya-e08_04n:659_0	Tattha dānanti dātabbaṃ, dadanti etenāti atthe na deyyadhammo dānacetanā ca vuccati.	659	
PA_anya-e08_04n:659_1	Kasmā pana tattha dinnasaddoyeva kathiyati, na dattasaddoti? Akathane kāraṇamatthi.	659	
PA_anya-e08_04n:659_2	“Dānaṃ dinna”ntiādīsu hi dinnasaddaṭṭhāne dattasaddo na dissati, tasmā na kathiyati.	659	
PA_anya-e08_04n:660	Guṇabhūto dattasaddo, na diṭṭho jinabhāsite;	66	
PA_anya-e08_04n:661	“Manasā dānaṃ mayā dinnaṃ”, iti dinnapadaṃ viya.	66	
PA_anya-e08_04n:662	“Devadatto yaññadatto, datto” iti ca ādiko;	66	
PA_anya-e08_04n:663	Paṇṇattivacane diṭṭho, samāsabyāsato pana.	66	
PA_anya-e08_04n:664_0	Tasmā “devadatto”tiādīsu “devena dinno”ti samāsaṃ katvā paṇṇattivacanattā dinnasaddassa	664	
PA_anya-e08_04n:664_1	dattādeso kātabbo sāsanānurūpena. Upari hi “dinnassa datto kvaci paṇṇattiya”nti lakkhaṇaṃ	664	
PA_anya-e08_04n:664_2	passissatha. Ayameva hi sāsane nīti avilaṅghanīyā. Idaṃ panettha vavatthānaṃ –	664	
PA_anya-e08_04n:665	Sakkaṭe dattasaddova, dinnasaddo na dissati;	66	
PA_anya-e08_04n:666	Byāsamhi dinnasaddova, dattasaddo na pāḷiyaṃ.	66	
PA_anya-e08_04n:667	“Manasā dānaṃ mayā dinnaṃ, dānaṃ dinno”tiādisu;	66	
PA_anya-e08_04n:668	“Dhammadinnā mahāmāyā”, iccādīsu ca pāḷisu.	66	
PA_anya-e08_04n:669	Iti byāsasamāsānaṃ, vasā dvedhā pavattati;	66	
PA_anya-e08_04n:670	Dinnasaddoti dīpeyya, na so sakkaṭabhāsite.	67	
PA_anya-e08_04n:671	Guṇabhūto dattasaddo, asamāsamhi kevalo;	67	
PA_anya-e08_04n:672	Na dissati munimate, dinnasaddova kevalo.	67	
PA_anya-e08_04n:673	Teneva dinnasaddassa, dattādeso kato mayā;	67	
PA_anya-e08_04n:674	“Dattaṃ sirappadāna”nti, kavayo pana abravuṃ.	67	
PA_anya-e08_04n:675	Ediso pāḷiyaṃ natthi, nayo tasmā na so varo;	67	
PA_anya-e08_04n:676	“Datto”ti bhūridattassa, saññā paṇṇattiyaṃ gatā.	67	
PA_anya-e08_04n:677	“Brahmadatto buddhadatto, datto” iti hi sāsane;	67	
PA_anya-e08_04n:678	Paṇṇattiyaṃ dattasaddo, asamāsasamāsiko.	67	
PA_anya-e08_04n:679	“Paradattabhojana”nti, evamādīsu pāḷisu;	67	
PA_anya-e08_04n:680	Samāse guṇabhūtoyaṃ, dattasaddo patiṭṭhito.	68	
PA_anya-e08_04n:681	“Manasā dānaṃ mayā dinnaṃ, dānaṃ dinno”tiādisu;	68	
PA_anya-e08_04n:682	Guṇabhūto dinnasaddo, asamāsamhi dissati.	68	
PA_anya-e08_04n:683	“Dinnādāyī dhammadinnā”, iccevamādīsu pana;	68	
PA_anya-e08_04n:684	Samāse guṇapaṇṇatti-bhāvenesa padissati.	68	
PA_anya-e08_04n:685	Koci pana saddasatthavidū garu evaṃ saddaracanamakāsi –	68	
PA_anya-e08_04n:686	“Yassaṅkurehi jimutambujaloditehi,	68	
PA_anya-e08_04n:687	Vāteritehi patitehi suṇehi tehi.	68	
PA_anya-e08_04n:688	Jenantacīvaramasobhatha brahmadattaṃ,	68	
PA_anya-e08_04n:689	Vandāmi taṃ caladalaṃ varabodhirukkha”nti.	68	
PA_anya-e08_04n:690_0	Ettha ca brahmadattanti idaṃ sakkaṭabhāsāto nayaṃ gahetvā vuttaṃ, na pāḷito. Pāḷinayañhipatvā	690	
PA_anya-e08_04n:690_1	“brahmadattiya”nti vā “brahmadinna”nti vā “devadattiya”nti vā “devadinna”nti vā rūpena	690	
PA_anya-e08_04n:690_2	bhavitabbaṃ. Tathā hi “bodhisatto ca maddī ca sammodamānā sakkadattiye assame vasiṃsū”ti	690	
PA_anya-e08_04n:690_3	pāḷinayānurūpo aṭṭhakathāpāṭho dissati. Tasmā etthevaṃ vadāma –	690	
PA_anya-e08_04n:691	“Dattasaddassa ṭhānamhi, “dattiya”nti ravo gato;	69	
PA_anya-e08_04n:692	Devadattiyapatto ca, assamo sakkadattiyo”ti.	69	
PA_anya-e08_04n:693	Ayaṃ nīti sādhukaṃ manasi kātabbā. Atra pana paripuṇṇāparipuṇṇavasena yathārahaṃ padakkamo bhavati.	69	
PA_anya-e08_04n:694_0	Dadāti, dadanti. Dadāsi, dadātha. Dadāmi, dadāma. Dadātu, dadantu. Dadāhi, dadātha.	694	
PA_anya-e08_04n:694_1	Dadāmi, dadāma, dadāmase. Dadeyya, dade, dajjā. Dajjā sappuriso dānaṃ. Dadeyyuṃ,	694	
PA_anya-e08_04n:694_2	dajjuṃ. Pitā mātā ca te dajjuṃ. Dadeyyāsi, dajjāsi, dajjesi iccapi. Dajjāsi abhayaṃ	694	
PA_anya-e08_04n:694_3	mama. Mātaraṃ kena dosena, dajjāsi dakarakkhino. Sīlavantesu dajjesi, dānaṃ maddi	694	
PA_anya-e08_04n:694_4	yathārahaṃ. Dadeyyātha, dajjātha. Dadeyyāmi, dajjāmi, dadeyyāma, dajjāma. Dadetha,	694	
PA_anya-e08_04n:694_5	daderaṃ. Dadetho, dadeyyāvho, dajjāvho. Dadeyyaṃ, dajjaṃ. Neva dajjaṃ mahosadhaṃ.	694	
PA_anya-e08_04n:694_6	Dadeyyāmhe, dajjāmhe. Ayamasmākaṃ khanti. Garūnaṃ pana khanti aññathā bhavati. Tathā hi –	694	
PA_anya-e08_04n:695	Garū “dajjati dajjanti”, itiādinayena tu;	69	
PA_anya-e08_04n:696	Aṭṭhannampi vibhattīnaṃ, vasenāhu padakkamaṃ.	69	
PA_anya-e08_04n:697	Pāḷiṃ upaparikkhitvā, tañce yujjati gaṇhatha;	69	
PA_anya-e08_04n:698	Na hi sabbappakārena, pāḷiyo paṭibhanti no.	69	
PA_anya-e08_04n:699_0	Tattha asmākaṃ khantiyā “dajjā dajja”ntiādīni yyakārasahiteyeva sattamiyā padarūpe	699	
PA_anya-e08_04n:699_1	sijjhanti. “Dajjā sappuriso dāna”nti ettha hi “dajjā idaṃ “dadeyyā”ti padarūpaṃ patiṭṭhapetvā	699	
PA_anya-e08_04n:699_2	yyakāre pare saralopaṃ katvā tato tiṇṇaṃ byañjanānaṃ saṃyogañca tīsusaññogabyañjanesu	699	
PA_anya-e08_04n:699_3	dvinnaṃ sarūpānamekassa lopañca dyakārasaññogassa ca jakāradvayaṃ katvā tato dīghavasenuccāritabbattā	699	
PA_anya-e08_04n:699_4	animittaṃ dīghabhāvaṃ katvā nipphajjati. Evaṃ sāsanassānurūpo vaṇṇasandhi bhavati.	699	
PA_anya-e08_04n:699_5	Duvidho hi sandhi padasandhi vaṇṇasandhīti. Tesu yattha padacchedo labbhati, so padasandhi.	699	
PA_anya-e08_04n:699_6	Yathā? Tatrāyaṃ. Yattha pana na labbhati, so vaṇṇasandhi. Yathā? Atrajo. Yathā ca	699	
PA_anya-e08_04n:699_7	sugato, yathā ca paddhāni. Evaṃ duvidhesu sandhīsu “dajjā”ti ayaṃ vaṇṇasandhi eva.	699	
PA_anya-e08_04n:700	Aparopi rūpanayo bhavati tvāpaccayantavasena –	70	
PA_anya-e08_04n:701	“Ayaṃ so indako yakkho, dajjā dānaṃ parittakaṃ;	70	
PA_anya-e08_04n:702	Atirocati amhehi, cando tāragaṇe yathā”ti	70	
PA_anya-e08_04n:703_0	Dassanato. Ettha hi dajjāti datvāti attho. Idaṃ pana datvāsaddena samānatthaṃ “dadiyya”	703	
PA_anya-e08_04n:703_1	iti padarūpaṃ patiṭṭhapetvā yyakāre pare saralopaṃ katvā saññogesu sarūpalopañca	703	
PA_anya-e08_04n:703_2	tato dyakārasaññogassa jjakāradvayaṃ dīghattañca katvā nipphajjati.	703	
PA_anya-e08_04n:704_0	Athāparopi rūpanayo bhavati kammani yapaccayavasena. Tathā hi “petānaṃ dakkhiṇaṃ	704	
PA_anya-e08_04n:704_1	dajjā”ti ca “dakkhiṇā dajjā”ti ca dve pāṭhā dissanti. Tattha pacchimassa dajjāti	704	
PA_anya-e08_04n:704_2	dātabbāti attho kammani yapaccayavasena. Idha pana dādhātuto yapaccayaṃ katvā dhātussa	704	
PA_anya-e08_04n:704_3	dvittañca pubbassa rassattañca tato yakāre pare saralopaṃ saññogabhāvañca jjakāradvayañca	704	
PA_anya-e08_04n:704_4	itthiliṅgattā āpaccayādiñca katvā “dajjā”ti nipphajjati. Evaṃ “dajjā dadeyyā”ti ca	704	
PA_anya-e08_04n:704_5	“dajjā dadiyya datvā”ti ca “dajjā dātabbā”ti ca etāni paccekaṃ pariyāyavacanāni bhavanti.	704	
PA_anya-e08_04n:704_6	“Dajjuṃ. Dajjāsi, dajjātha. Dajjāmi, dajjāma. Dajjāvho, dajja”nti etānipi “dadeyyuṃ	704	
PA_anya-e08_04n:704_7	dadeyyāsī”tiādinā padarūpāni patiṭṭhapetvā yyakāre pare saralopaṃ saññogesu sarūpalopaṃ	704	
PA_anya-e08_04n:704_8	dyakārasamaññogassa jjakāradvayañca katvā nipphajjanti. Etesu dajjāsīti yaṃ rūpaṃ	704	
PA_anya-e08_04n:704_9	tassāvayavassa ākārassa ekāraṃ katvā aparampi “dajjesī”ti rūpaṃ bhavatīti daṭṭhabbaṃ.	704	
PA_anya-e08_04n:704_10	Esa nayo aññatrāpi yathāsambhavaṃ yojetabbo.	7041	
PA_anya-e08_04n:705_0	Acinteyyānubhāvassa hi sammāsambuddhassa pāḷinayo acinteyyoyeva hoti, gambhīro dukkhogāḷho,	705	
PA_anya-e08_04n:705_1	na yena kenaci lakkhaṇena sādhetabbo, yathātanti viraciteheva lakkhaṇehi sādhetabbo.	705	
PA_anya-e08_04n:705_2	Tathā hi “khattiyā titthiyā cetiyānī”tiādīsu yakāre pare saralopo bhavati, tena “athetthekasataṃ	705	
PA_anya-e08_04n:705_3	khatyā. Evampi titthyā puthuso vadanti. Ārāmarukkhacetyānī”ti payogā dissanti. Tathā	705	
PA_anya-e08_04n:705_4	“sākacchati taccha”nti etthāpi “saha kathayatī”tivā “saṃkathayatī”ti vā “tathya”nti	705	
PA_anya-e08_04n:705_5	ca padarūpaṃ patiṭṭhapetvā sahasaddassa hakāralopaṃ, saṃsadde ca niggahītalopaṃ katvā	705	
PA_anya-e08_04n:705_6	sakāragatassa sarassa dīghaṃ katvā yakāre pare saralopaṃ katvā tato thyakārasaññogassa	705	
PA_anya-e08_04n:705_7	cchayugaṃ katvā visabhāgasaññoge eko ekassa sabhāgattamāpajjati. Tena “sākacchati	705	
PA_anya-e08_04n:705_8	taccha”nti rūpāni sijjhanti. Tathā hi “aññamaññaṃ sākacchiṃsu. Kālena dhammasākacchā.	705	
PA_anya-e08_04n:705_9	Bhūtaṃ tacchaṃ. Yathātathiyaṃ viditvāpi dhammaṃ, sammā so loke paribbajeyyā”ti savikapāni	705	
PA_anya-e08_04n:705_10	payogāni dissanti. “Najjā”tiādīsupi “nadiyā”tiādīni padarūpāni patiṭṭhapetvā vaṇṇasandhivasena	7051	
PA_anya-e08_04n:705_11	yakāre pare lopavidhi labbhatiyeva. Vividho hi sāsanānukūlo rūpanipphādanupāyo, upari	7051	
PA_anya-e08_04n:705_12	ca etesaṃ sādhanatthaṃ “saralopo yamanarādīsū”tiādīni lakkhaṇāni bhavissanti. Tattha –	7051	
PA_anya-e08_04n:706	“Dajjā dajju”ntiādīni, sattamīnaṃ vasena me;	70	
PA_anya-e08_04n:707	Vuttāni yogirājassa, sāsanatthaṃ mahesino.	70	
PA_anya-e08_04n:708_0	Atridaṃ vattabbaṃ, kiñcāpi aṭṭhakathācariyehi “mātaraṃ tena dosena, dajjāhaṃ dakarakkhino”ti	708	
PA_anya-e08_04n:708_1	ettha dajjanti padassa “dammī”ti vattamānāvasena vivaraṇaṃ kataṃ, tathāpi sattamīpayogoyeva.	708	
PA_anya-e08_04n:708_2	Ācariyā hi “sattamīpayogo aya”nti jānantāpi “kadāci aññe parikappatthampi gaṇheyyu”nti	708	
PA_anya-e08_04n:708_3	āsaṅkāya evaṃ vivaraṇamakaṃsu. Tathā kiñcāpi tehi “anāparādhakammantaṃ, na dajjaṃ	708	
PA_anya-e08_04n:708_4	dakarakkhino”ti ettha na dajjanti padassa “nāhaṃ dakarakkhassa dassāmī”ti bhavissantīvasena	708	
PA_anya-e08_04n:708_5	vivaraṇaṃ kataṃ, tathāpi sattamīpayogoyeva, anāgataṃ pana paṭicca vattabbatthattā	708	
PA_anya-e08_04n:708_6	evaṃ vivaraṇaṃ kataṃ. “Neva dajjaṃ mahosadha”nti ettha pana “na tveva dadeyya”nti	708	
PA_anya-e08_04n:708_7	sattamīpayogavaseneva vivaraṇaṃ katanti. Evaṃ dajjaṃpadassa vinicchayo veditabbo.	708	
PA_anya-e08_04n:709_0	Idāni parokkhādivasena padakkamo kathiyati. “Dada, dadū. Dadū”ti ca idaṃ “nārado	709	
PA_anya-e08_04n:709_1	iti nāmena, kassapo iti maṃ vidū”tiādīsu vidūsaddena samaṃ. Dade, dadittha, dadaṃ,	709	
PA_anya-e08_04n:709_2	dadimha. Dadittha, dadire. Dadittho, dadivho.	709	
PA_anya-e08_04n:710_0	Ettha ca daditthoti idaṃ “sañjagghittho mayā saha. Mā kisittho mayā vinā. Mā naṃ	710	
PA_anya-e08_04n:710_1	kalale akkamittho”tiādīsu “sañjagghittho”tiādīhi samaṃ. Iminā nayena sabbattha labbhamānavasena	710	
PA_anya-e08_04n:710_2	sadisatā upaparikkhitabbā. Dadaṃ, dadimhe. Parokkhāsahibharūpāni.	710	
PA_anya-e08_04n:711_0	Adadā, adadū. Adade, adadattha. Adadaṃ, adadamha. Adadattha, adadatthuṃ. Adadase,	711	
PA_anya-e08_04n:711_1	adadavhaṃ. Adadiṃ adadamhase. Iti anakārapubbampi rūpaṃ gahetabbaṃ “yesaṃ no na dadamhase”ti	711	
PA_anya-e08_04n:711_2	dassanato. Hiyyattanīsahitarūpāni.	711	
PA_anya-e08_04n:712	Adadi, adaduṃ, adadiṃsu. Adado, adadittha. Adadiṃ, adadimhā. Adadā, adadū. Adadase, adadivhaṃ. Adadaṃ, adadimhe. Ajjatanīsahitarūpāni.	71	
PA_anya-e08_04n:713	“Dadissati, dadissanti” iccādi sabbaṃ neyyaṃ. Bhavissantīsahitarūpāni.	71	
PA_anya-e08_04n:714	“Adadisā, dadissā, adadissaṃsu, dadissaṃsu” iccādi ca sabbaṃ neyyaṃ. Kālātipattisahitarūpāni.	71	
PA_anya-e08_04n:715_0	Aparānipi vattamānādisahitarūpāni bhavanti. Deti, denti. Desi, detha. Demi, dammi,	715	
PA_anya-e08_04n:715_1	dema, damma. Detu, dentu. Dehi, detha. Demi, dammi, dema, damma. Attanopadāni appasiddhāni.	715	
PA_anya-e08_04n:715_2	Sattamīnayo ca parokkhānayo ca appasiddho. Hiyuttanīnayo pana ajjatanīnayo ca koci	715	
PA_anya-e08_04n:715_3	koci pasiddho pāḷiyaṃ āgatattā, sakkā ca “adā, adū, ado, ada”ntiādinā yojetuṃ. Tathā	715	
PA_anya-e08_04n:715_4	hi nayo dissati. Adā dānaṃ purindado. Varañceme ado sakka. Brāhmaṇānaṃ adaṃ gajaṃ.	715	
PA_anya-e08_04n:715_5	Adāsime. Adaṃsu te mamokāsaṃ. Adāsiṃ brāhmaṇe tadāti. “Dassati, dassanti” iccādi	715	
PA_anya-e08_04n:715_6	sabbaṃ neyyaṃ. “Adassā, dassā, adassaṃsu, dassaṃsu, dassiṃsu” iccādi ca sabbaṃ neyyaṃ.	715	
PA_anya-e08_04n:716_0	Tathā ādadāti, ādadanti. Ādadāsi, ādadātha. Ādadāmi, ādadāma. Kaccāyanamate “ādatte”ti	716	
PA_anya-e08_04n:716_1	attanopadaṃ vuttaṃ. Evaṃ “ādadātu, ādadeyya” iccādi sabbaṃ neyyaṃ. Ādetu ādeyya iccādi	716	
PA_anya-e08_04n:716_2	yathārahaṃ yojetabbaṃ. Evameva ca “dāpeti, ādāpetī”tiādīnipi yathārahaṃ yojetabbāni.	716	
PA_anya-e08_04n:717_0	Dākucchite gamane. Dāti. Suddāti. Suddo, suddī. Tattha suddoti suddātīti suddo, parapothanādiluddācārakammunā	717	
PA_anya-e08_04n:717_1	dārukammādikhuddācārakammunā ca lahuṃ lahuṃ kucchitaṃ gacchatīti attho. Tathā hi	717	
PA_anya-e08_04n:717_2	su iti sīghatthe nipāto, dā iti garahattho dhātu kucchitagativācakattā. Suddassa bhariyā suddī.	717	
PA_anya-e08_04n:718	Du gatiyaṃ. Davati. Dumo. Ettha ca davati gacchati mūlakkhandhasākhāviṭapapattapallavapupphaphalehi vuddhiṃ virūḷhiṃ vepullaṃ pāpuṇātīti dumo.	71	
PA_anya-e08_04n:719	Desodhane. Sodhanaṃ pariyodāpanaṃ. Dāyati. Dāyanaṃ. Yathā gāyati, gāyanaṃ. Dāyituṃ, dāyitvā, dhātāvayavassekārassa āyādeso. “Dātuṃ, datvā” iccapi rūpāni.	71	
PA_anya-e08_04n:720_0	Tatra dātunti sodhetuṃ. Datvāti sodhetvāti attho gahetabbo. Tathā hi “bālo abyatto	720	
PA_anya-e08_04n:720_1	nappaṭibalo anuyuñjiyamāno anuyogaṃ dātu”nti ettha dātunti padassa sodhetunti attho.	720	
PA_anya-e08_04n:720_2	Keci “dānattha”nti atthaṃ vadanti, taṃ na yuttaṃ. Na hi yo parehi anuyuñjiyati, so	720	
PA_anya-e08_04n:720_3	anuyogaṃ deti nāmāti. Tasmā “ācariyassa anuyogaṃ datvā bārāṇasiṃ paccāgacchī”tiādīsupi	720	
PA_anya-e08_04n:720_4	anuyogaṃ datvāti anuyogaṃ sodhetvāti atthoyeva gahetabbo. Tathā hi pubbācariyehi	720	
PA_anya-e08_04n:720_5	“anuyogadāpanattha”nti etasmiṃ padese esoyevattho vibhāvito. Kathaṃ? Anuyogadāpanatthanti	720	
PA_anya-e08_04n:720_6	anuyogaṃ sodhāpetuṃ. Vimaddakkhamañhi sīhanādaṃ nadanto atthato anuyogaṃ sodheti	720	
PA_anya-e08_04n:720_7	nāma, anuyuñjanto ca naṃ sodhāpeti nāmāti. Idampi ca tehi vuttaṃ. Dātunti sodhetuṃ.	720	
PA_anya-e08_04n:720_8	Keci “dānattha”nti atthaṃ vadanti, taṃ na yuttaṃ. Na hi yo sīhanādaṃ nadati, so eva	720	
PA_anya-e08_04n:720_9	tattha anuyogaṃ detīti. Samantapaṭṭhānamahāpakaraṇa saṃvaṇṇanāyampi pubbācariyehi	720	
PA_anya-e08_04n:720_10	“dānaṃ datvāti taṃ cetanaṃ pariyodāpetvā”ti sodhanattho vutto. Dullabhā ayaṃ nīti	7201	
PA_anya-e08_04n:720_11	sādhukaṃ citte ṭhapetabbā.	7201	
PA_anya-e08_04n:721_0	De pālane. Dīyati. Dānaṃ, uddānaṃ dāyituṃ, dāyitvā. Tattha dānanti duggatito dāyati	721	
PA_anya-e08_04n:721_1	rakkhatīti dānaṃ, dānacetanā. Uddānanti vuttassa atthassa vakkhamānassa vā vippakiṇṇabhāvena	721	
PA_anya-e08_04n:721_2	nassituṃ adatvā uddhaṃ dānaṃ rakkhaṇaṃ uddānaṃ, saṅgahavacananti attho. Atha vā uddānanti	721	
PA_anya-e08_04n:721_3	pacchuddānādikaṃ uddānaṃ.	721	
PA_anya-e08_04n:722	Khāda bhakkhane. Khādati. Khādikā, khādanaṃ, aññamaññakhādikā. Pubbaphalakhādikā, khajjaṃ, khādanīyaṃ, khandhā.	72	
PA_anya-e08_04n:723_0	Tattha khajjanti pūvo. Khādanīyanti pūvaphalāphalādi. “Khādanīyaṃ vā bhojanīyaṃ vā”ti	723	
PA_anya-e08_04n:723_1	visuṃ bhojanīyassa vacanato khādanaṃ nāma khajjassa vā khādanīyassa vā bhakkhanaṃ.	723	
PA_anya-e08_04n:723_2	Apica hiṃsāpi “khādana”nti vuccati. Jātijarābyādhidukkhādīhi khajjantīti khandhā,	723	
PA_anya-e08_04n:723_3	rūpavedanāsaññāsaṅkhāraviññāṇāni. “Cīvarāni nassantipi ḍayhantipi undūrehipi khajjantī”ti	723	
PA_anya-e08_04n:723_4	ettha viya khajjanti saddo kammattho.	723	
PA_anya-e08_04n:724	Bada theriye. Thirabhāvo theriyaṃ, yathā dakkhiyaṃ. Badati. Badarī, badaraṃ. Atridaṃ vuccati –	72	
PA_anya-e08_04n:725	Kakkandhu badarī kolī, kolaṃ kulavamiccapi;	72	
PA_anya-e08_04n:726	Tenilaṃ badarañcāti, nāmaṃ rukkhassa koliyāti.	72	
PA_anya-e08_04n:727	Khada dhitihiṃsāsu ca. Theriyāpekkhāya cakāro. Khadati. Khadiro.	72	
PA_anya-e08_04n:728	Gada viyattiyaṃ vācāyaṃ. Gadati. Āgadanaṃ, tatho āgado etassāti tathāgato. Suṭṭhu gadatīti sugado.	72	
PA_anya-e08_04n:729	Rada vilekhane. Radati. Radano, rado, dāṭhārado. Atra radanoti danto.	72	
PA_anya-e08_04n:730	Nada abyattasadde. Sīho nadati, paṇadati. Nādo, nadī. Pabbatesu vanādīsu nadatīti nadī. Nada i iti dhātudvayavasena pana “nadantī gacchatīti nadī”tipi nibbacanaṃ vadanti.	73	
PA_anya-e08_04n:731_0	Kecettha vadeyyuṃ yā panesā “nada abyattasadde’ti dhātu tumhehi vuttā, sā kiṃniccamabyattasaddeyeva	731	
PA_anya-e08_04n:731_1	vattati, udāhu katthaci viyattiyampi vācāyaṃ vattatī”ti? Niccamabyattasaddeyeva vattatīti.	731	
PA_anya-e08_04n:731_2	Yajjevaṃ “sīho nadatī”tiādīsu tiracchānagatādisaddabhāvena avibhāvitatthatāya nadasaddo	731	
PA_anya-e08_04n:731_3	abyattasaddo hotu, “sīho viya ayaṃ puriso nadatī”tiādīsu pana manussabhāsāpi abyattasaddo	731	
PA_anya-e08_04n:731_4	siyāti? Tanna viyattāpi samānā manussabhāsā sīho viyāti evaṃ samupekkhāvasena sīhapadatthassāpekkhanato	731	
PA_anya-e08_04n:731_5	nadasaddena niddisiyati, na purisāpekkhanavasena. Yathā hi valāhakūpamāvasena kathitaṃ,	731	
PA_anya-e08_04n:731_6	“kathañca puggalo gajjitā ca vassitā ca hotī”ti pāḷiyaṃ gajjanaṃ vassanañca puggale	731	
PA_anya-e08_04n:731_7	alabbhamānampi valāhakassa gajjanavassanasadisatāya bhāsanakaraṇakriyāyūpalabbhanato	731	
PA_anya-e08_04n:731_8	vattabbameva hoti, evameva nibbhayabhāvena sīhanādasadisiyā vācāya niccharaṇato sīho	731	
PA_anya-e08_04n:731_9	viya nadatīti avibhāvitatthavantena nadasaddena manussabhāsāpi niddisitabbā hoti.	731	
PA_anya-e08_04n:732_0	Ettha ca ambaphalūpamādayopi āharitvā dassetabbā. Na hi pakkāmakatādīni puggalesu	732	
PA_anya-e08_04n:732_1	vijjanti, atha kho ambaphalādīsu eva vijjanti, evaṃ santepi bhagavatā aññenākārena	732	
PA_anya-e08_04n:732_2	sadisattaṃ vibhāvetuṃ ambaphalūpamādayo vuttā, evameva nadasaddo abyattasaddabhāvena	732	
PA_anya-e08_04n:732_3	tiracchānagatasaddādīsu eva vattabbopi atthantaravibhāvanatthaṃ “sīho viya nadatī”tiādīsu	732	
PA_anya-e08_04n:732_4	manussabhāsāyampi rūḷhiyā vutto, na sabhāvato. Tathā hi sabhāvato nadasaddenapi vassitasaddādīhipi	732	
PA_anya-e08_04n:732_5	manussabhāsā niddisitabbā na hotīti. Yadi evaṃ –	732	
PA_anya-e08_04n:733	“Suvijānaṃ siṅgālānaṃ, sakuṇānañca vassitaṃ;	73	
PA_anya-e08_04n:734	Manussavassitaṃ rāja, dubbijānataraṃ tato”ti	73	
PA_anya-e08_04n:735_0	Ettha kasmā vassitasaddena manussabhāsā niddisiyatīti? Saccaṃ manussabhāsāpi vassitasaddena	735	
PA_anya-e08_04n:735_1	niddiṭṭhā dissati, evaṃ santepi sā “suvijānaṃ siṅgālānaṃ, sakuṇānañca vassita”nti	735	
PA_anya-e08_04n:735_2	vassitasaddavasena payogassa vacanato tadanurūpaṃ niddisituṃ arahatīti mantvā vassitasaddasadisī	735	
PA_anya-e08_04n:735_3	niddiṭṭhā. Na hi “manusso vassatī”tiādinā visuṃ payogā dissanti, “sakuṇo vassati,	735	
PA_anya-e08_04n:735_4	kūjatī”tiādinā pana payogā dissanti, tasmā “saṅgāmaṃ otaritvāna, sīhanādaṃ nadi kuso”tiādīsu	735	
PA_anya-e08_04n:735_5	viya yathārahaṃ attho gahetabbo. Evaṃ nadadhātu sabhāvato abyattasaddeyeva hoti,	735	
PA_anya-e08_04n:735_6	na viyattiyaṃ vācāyanti daṭṭhabbaṃ.	735	
PA_anya-e08_04n:736	Adda gatiyaṃ yācane ca. Addati.	73	
PA_anya-e08_04n:737	Nadda gadda sadde. Naddati. Gaddati.	73	
PA_anya-e08_04n:738	Tadda hiṃsāyaṃ. Taddati.	73	
PA_anya-e08_04n:739	Kadda kucchite sadde. Kaddati. Kaddamo.	73	
PA_anya-e08_04n:740	Khadda daṃsane. Daṃsanamiha dantasukatakattikā kriyā abhidhīyate. Sabhāvattā dhātuyā sādhanappayogasamavāyī. Khaddati.	74	
PA_anya-e08_04n:741_0	Adi bandhane. Andati. Andu. Andusaddopanettha itthiliṅgo gahetabbo pāḷiyaṃ itthiliṅgappayogadassanato	741	
PA_anya-e08_04n:741_1	“seyyathāpi vāseṭṭha ayaṃ aciravatī nadī pūrā udakassa samatittikā kākapeyyā, atha	741	
PA_anya-e08_04n:741_2	puriso āgaccheyya pāratthiko pāragavesī pāragāmī pāraṃ taritukāmo, so orimatīre daḷhāya	741	
PA_anya-e08_04n:741_3	anduyā pacchābāhaṃ gāḷhabandhanabandho”ti. Tatra andūti yaṃ kiñci bandhanaṃ vā. “Yathā	741	
PA_anya-e08_04n:741_4	andughare puriso”ti hi vuttaṃ. Bandhanaviseso vā, “andubandhanādīni chinditvā palāyiṃsū”ti	741	
PA_anya-e08_04n:741_5	hi vuttaṃ. Apica andanaṭṭhena bandhanaṭṭhena andu viyātipi andu, pañca kāmaguṇā.	741	
PA_anya-e08_04n:741_6	Vuttañhetaṃ bhagavatā “ime kho vāseṭṭha pañca kāmaguṇā ariyassa vinaye andūtipi bandhanantipi	741	
PA_anya-e08_04n:741_7	vuccantī”ti. Niggahītāgamavasenāyaṃ dhātu vuttā. Katthaci pana vigataniggahītāgamopi	741	
PA_anya-e08_04n:741_8	hoti, taṃ yathā? “Avijjā bhikkhave pubbaṅgamā akusalānaṃ dhammānaṃ samāpattiyā anvadeva	741	
PA_anya-e08_04n:741_9	ahirika”nti pāḷi. Ettha anuandati anubandhatīti anvadi. Anvadi eva anvadevāti kitaviggaho	741	
PA_anya-e08_04n:741_10	sandhiviggaho ca veditabbo. Tathā hi aṭṭhakathāyaṃ “anvadevāti anubandhamānamevā”ti	7411	
PA_anya-e08_04n:741_11	vuttaṃ, taṃ avijjamahirikaṃ anubandhamānameva hotīti attho.	7411	
PA_anya-e08_04n:742	Idi paramissariye indati. Indanaṃ, indo.	74	
PA_anya-e08_04n:743	Ettha indoti adhipatibhūto yo koci. So hi indati paresu issariyaṃ pāpuṇātīti indoti vuccati. Apica indoti sakko. Sakkassa hi anekāni nāmāni –	74	
PA_anya-e08_04n:744	Sakko purindado indo, vatrabhū pākasāsano;	74	
PA_anya-e08_04n:745	Sahassanetto maghavā, devarājā sujampati.	74	
PA_anya-e08_04n:746	Sahassakkho dasasata-locano vajirāvudho;	74	
PA_anya-e08_04n:747	Hūtapati mahindo ca, kosiyo devakuñjaro.	74	
PA_anya-e08_04n:748	Surādhipo suranātho, vāsavo tidivādhibhū;	74	
PA_anya-e08_04n:749	Jambāri ceva vajira-hattho asurasāsano;	74	
PA_anya-e08_04n:750	Gandharājā devindo, surindo asurābhibhūti.	75	
PA_anya-e08_04n:751	Evaṃ anekāni nāmāni. Ekopi hi attho anekasaddappavattinimittatāya anekanāmo. Tenāha bhagavā –	75	
PA_anya-e08_04n:752_0	Sakko mahāli devānamindo pubbe manussabhūto samāno magho nāma māṇavo ahosi, tasmā	752	
PA_anya-e08_04n:752_1	“maghavā”ti vuccati. Sakko mahāli devānamindo pubbe manussabhūto samāno pure dānaṃ	752	
PA_anya-e08_04n:752_2	adāsi, tasmā “purindado”ti vuccati. Sakko mahāli devānamindo pubbe manussabhūto samāno	752	
PA_anya-e08_04n:752_3	sakkaccaṃ dānaṃ adāsi, tasmā “sakko”ti vuccati. Sakko mahāli devānamindo pubbe manussabhūto	752	
PA_anya-e08_04n:752_4	samāno āvāsaṃ adāsi, tasmā “vāsavo”ti vuccati. Sakko mahāli devānamindo sahassaṃ	752	
PA_anya-e08_04n:752_5	atthānaṃ muhuttena cinteti, tasmā “sahassakkho”ti vuccati. Sakkassa mahāli devānamindassa	752	
PA_anya-e08_04n:752_6	sujā nāma asurakaññā pajāpati, tasmā “sujampatī”ti vuccati. Sakko mahāli devānamindo	752	
PA_anya-e08_04n:752_7	devānaṃ tāvatiṃsānaṃ issariyādhipaccaṃ rajjaṃ kāreti, tasmā “devānamindo”ti vuccatīti.	752	
PA_anya-e08_04n:753	Evamekassāpi atthassa anekāni saddappavattinimittāni dissanti.	75	
PA_anya-e08_04n:754_0	Tathā hi yena pavattinimittena tāvatiṃsādhipatimhi indasaddo pavatto, na tena tattha	754	
PA_anya-e08_04n:754_1	sakkādisaddā pavattā, atha kho aññena. Tathā yena sammādiṭṭhiyaṃ paññāsaddo pavatto,	754	
PA_anya-e08_04n:754_2	na tena tattha vijjādisaddā. Yena sampayuttadhammānaṃ pubbaṅgamabhāvena uppannadhammasmiṃ	754	
PA_anya-e08_04n:754_3	cittasaddo pavatto, na tena tattha viññāṇādisaddā. Na hi vinā kenaci pavattinimittena	754	
PA_anya-e08_04n:754_4	saddo pavattatīti. Ekopi attho sammutyattho ca paramattho ca anekasaddappavttinimittatāya	754	
PA_anya-e08_04n:754_5	anekanāmoti daṭṭhabbaṃ.	754	
PA_anya-e08_04n:755_0	Ettha siyā “nāmānīti vadatha, kiṃ nāmaṃ nāmā”ti. Vuccate – īdise ṭhāne atthesu saddappavattinimittaṃ	755	
PA_anya-e08_04n:755_1	“nāma”nti gahitaṃ, yaṃ “liṅga”ntipi vuccati. Tathā hi “nāma”nti ca “liṅga”nti ca	755	
PA_anya-e08_04n:755_2	saddopi vuccati, “aññaṃ sobhanaṃ nāmaṃ pariyesissāmi. Liṅgañca nippajjate”tiādīsu	755	
PA_anya-e08_04n:755_3	viya. Asabhāvadhammabhūtaṃ nāmapaññattisaṅkhātaṃ atthesu saddappavattinimittampi	755	
PA_anya-e08_04n:755_4	vuccati “nāmagottaṃ na jīrati. Sataliṅgo”tiādīsu viya. Iti nāmasaddenapi liṅgasaddenapi	755	
PA_anya-e08_04n:755_5	saddappavattinimittassa kathanaṃ daṭṭhabbaṃ. Saddappavattinimittañca nāma lokasaṅketasiddho	755	
PA_anya-e08_04n:755_6	taṃtaṃvacanatthaniyato sāmaññākāravisesoti gahetabbaṃ. So evaṃbhūtoyeva sāmaññākāraviseso	755	
PA_anya-e08_04n:755_7	nāma paññattīti pubbācariyā vadanti. So hi tasmiṃ tasmiṃ atthe saddaṃ nāmeti tassa	755	
PA_anya-e08_04n:755_8	tassa atthassa nāmasaññaṃ karotīti nāmaṃ, pakārehi ñāpanato paññatti ca. Saviññattivikārassa	755	
PA_anya-e08_04n:755_9	pana saddassa sammutiparamatthasaccānaṃ pakārehi ñāpanato paññattibhāve vattabbameva	755	
PA_anya-e08_04n:755_10	natthi. Saddasseva hi ekantena paññattibhāvo icchitabbo “niruttipaṭisambhidā parittārammaṇā”ti	7551	
PA_anya-e08_04n:755_11	ca “niruttipaṭisambhidā paccuppannārammaṇā”ti ca “niruttipaṭisambhidā bahiddhārammaṇā”ti	7551	
PA_anya-e08_04n:755_12	ca pāḷidassanato. Idha pana saddappavattinimittādhikārattā nāmavasena attho pakāsito.	7551	
PA_anya-e08_04n:755_13	Evaṃ anekavidhassa sāmaññākāravisesoti pubbācariyehi gahitassa nāmapaññattisaṅkhātassa	7551	
PA_anya-e08_04n:755_14	saddappavattinimittassa vasena ekopi ñeyyattho anekaliṅgoti gahetabbo. Tenāha āyasmā	7551	
PA_anya-e08_04n:755_15	suhemanto pabhinnapaṭisambhido –	7551	
PA_anya-e08_04n:756	“Sataliṅgassa atthassa, satalakkhaṇadhārino;	75	
PA_anya-e08_04n:757	Ekaṅgadassī dummedho, satadassīva paṇḍito”ti.	75	
PA_anya-e08_04n:758	Evaṃ sabbābhidhānesupi iminā nayena yathārahaṃ attho vibhāvetabbo nayaññūhi.	75	
PA_anya-e08_04n:759	Vidi avayave. Vindati. Yadi abhidhānamatthi, “vindo”ti dissati. Yathā kaṇḍati. Kaṇḍo.	75	
PA_anya-e08_04n:760	Khidi avayaveti candaviduno vadanti. Tesaṃ mate “khindatī”ti rūpaṃ.	76	
PA_anya-e08_04n:761	Nidi kucchāyaṃ. Kucchāsaddo garahattho. Nindati. Nindā.	76	
PA_anya-e08_04n:762	Porāṇametaṃ atula, netaṃ ajjatanāmiva;	76	
PA_anya-e08_04n:763	Nindanti tuṇhimāsīnaṃ, nindanti bahubhāṇinaṃ;	76	
PA_anya-e08_04n:764	Mitabhāṇimpi nindanti, natthi loke anindito.	76	
PA_anya-e08_04n:765	Avaṇṇo aguṇo nindā, garahā ayasopi ca;	76	
PA_anya-e08_04n:766	Asiloko akitti ca, asilāghā ca atthuti.	76	
PA_anya-e08_04n:767_0	Nanda samiddhiyaṃ. Akammikā dhātu. Nandati puttehi puttimā. Nandāya nuna maraṇena.	767	
PA_anya-e08_04n:767_1	Nandasi sirivāhana. Nandanaṃ vanaṃ. Abhisaddayoge panāyaṃ sakammakopi. Abhinandanti	767	
PA_anya-e08_04n:767_2	āgataṃ nābhinandanti maraṇaṃ.	767	
PA_anya-e08_04n:768	Sirīva rūpiniṃ disvā, nanditaṃ āsi taṃ kulaṃ;	76	
PA_anya-e08_04n:769	Tena nandāti me nāmaṃ, sundaraṃ pavaraṃ ahu.	76	
PA_anya-e08_04n:770	Rammaṃ veḷuvanaṃ yena, na diṭṭhaṃ sugatālayaṃ;	77	
PA_anya-e08_04n:771	Na tena nandanaṃ diṭṭhaṃ, iti maññe mahesayaṃ.	77	
PA_anya-e08_04n:772	Yena veḷuvanaṃ diṭṭhaṃ, naranandananandanaṃ;	77	
PA_anya-e08_04n:773	Sudiṭṭhaṃ nandanaṃ tena, amarindasunandanaṃ.	77	
PA_anya-e08_04n:774	Cadi hilādane dittiyañca. Hilādanaṃ sukhanaṃ. Ditti sobhā. Candati. Candano, cando.	77	
PA_anya-e08_04n:775_0	Ettha ca candanassapi anekāni nāmāni – candanaṃ, gandhasāro, malayajo, suvaṇṇacandanaṃ,	775	
PA_anya-e08_04n:775_1	haricandanaṃ, rattacandanaṃ, gosītacandanaṃ. Candayati hilādayati sītaguṇasamaṅgitāya	775	
PA_anya-e08_04n:775_2	sattānaṃ paliḷāhaṃ vūpasamentaṃ sukhaṃ uppādetīti candanaṃ. Candoti somo, sopi candayati	775	
PA_anya-e08_04n:775_3	hilādayati sītaguṇasampattiyā attano pabhāya sattānaṃ pariḷāhaṃ vūpasamento sukhaṃ	775	
PA_anya-e08_04n:775_4	uppādetīti candoti vuccati. Atha vā candati dibbati siriyā virocatīti cando. Āgamaṭṭhakathāsu	775	
PA_anya-e08_04n:775_5	pana “chandaṃ janetīti cando”ti vuttaṃ. Tassāpi anekāni nāmāni –	775	
PA_anya-e08_04n:776	Cando nakkhattarājā ca, indu somo nisākaro;	77	
PA_anya-e08_04n:777	Candimā mā nisānātho, osadhī so nisāpati.	77	
PA_anya-e08_04n:778	Uḷurājā sasaṅko ca, himaraṃsi sasīpi ca;	77	
PA_anya-e08_04n:779	Dvijarājā sasadharo, tārāpati himaṃsu ca.	77	
PA_anya-e08_04n:780	Kumudabandhavo ceva, migaṅko ca kalānidhi;	78	
PA_anya-e08_04n:781	Sudhaṃ sudhi dhūpi yūpa-rasmi ceva khamākaro;	78	
PA_anya-e08_04n:782	Nakkhatteso ca rajanī-karo subbhaṃsu eva ca.	78	
PA_anya-e08_04n:783	Tadi cetāyaṃ. Tandati. Tandī.	78	
PA_anya-e08_04n:784	Kadi kaladi avhāne rodane ca. Kandati, pakkandati. Pakkanduṃ, kandanto, kalandako.	78	
PA_anya-e08_04n:785	Kalidi paridevane. Kalindati.	78	
PA_anya-e08_04n:786	Khoda paṭighāte. Khodati.	78	
PA_anya-e08_04n:787	Khanda gatisosanesu. Khandati. Khando. Khando nāma eko devo, yo “kumāro sattidharo”ti ca vuccati.	78	
PA_anya-e08_04n:788	Khudi āpavane. Khundati.	78	
PA_anya-e08_04n:789	Sidi sītiye. Sītiyaṃ sītibhāvo. Sindati. Sosindo, sotatto.	78	
PA_anya-e08_04n:790	Vanda abhivādanathutīsu. Vandati, abhivandati. Abhivandanā, vandanaṃ, vandako.	79	
PA_anya-e08_04n:791	Ettha pana vandatīti padassa namassati thometi vāti attho. Tathā hi suttantaṭīkākāro “vandeti vandāmi thomemi vā”ti āha.	79	
PA_anya-e08_04n:792	Bhadi kallāṇe sokhiye ca. Kallāṇaṃ kalyāṇaṃ, sokhiyaṃ sukhino bhāvo, sukhamiccevattho. Bhandati. Bhandako, bhaddo, bhadro.	79	
PA_anya-e08_04n:793	Madi thutimodamadasupanagatīsu. Mandati. Mando.	79	
PA_anya-e08_04n:794_0	Ettha pana mandoti aññāṇīpi bāladārakopi vuccati. Tattha aññāṇī mandati aññāṇabhāvena	794	
PA_anya-e08_04n:794_1	appasaṃsitabbampi puggalaṃ thometīti mando. Mandati amoditabbaṭṭhānepi modatīti mando.	794	
PA_anya-e08_04n:794_2	Mandati dānasīlādipuññakriyāsu pamajjatīti mando. Mandati attano ca paresañca hitāhitaṃ	794	
PA_anya-e08_04n:794_3	acintento khādanīyabhojanīyādīhi attano kāyaṃ sañjātamedaṃ kurumāno supatīti mando.	794	
PA_anya-e08_04n:794_4	Mandati ayuttaṃ paresaṃ kriyaṃ diṭṭhānugatiāpajjanena gacchati gaṇhātīti mando. Atha	794	
PA_anya-e08_04n:794_5	vā mandati punappunaṃ paṭisandhiggahaṇavasena gabbhaṃ gacchatīti mando. Vuttañhi	794	
PA_anya-e08_04n:794_6	bhagavatā “punappunaṃ gabbhamupeti mando”ti. Bāladārako pana mandati yuttāyuttamajānanto	794	
PA_anya-e08_04n:794_7	uttānaseyyaṃparivattanaseyyaṃ vā supatīti mando. Tathā hi –	794	
PA_anya-e08_04n:795	“Nonītasukhumālaṃ maṃ, jātapallavakomalaṃ;	79	
PA_anya-e08_04n:796	Mandaṃ uttānasayanaṃ, pisācabhayatajjitā.	79	
PA_anya-e08_04n:797	Pādamūle mahesissa, sāyesuṃ dīnamānasā;	79	
PA_anya-e08_04n:798	Idaṃ dadāma te nātha, saraṇaṃ hohi nāyakā”ti	79	
PA_anya-e08_04n:799_0	Vuttaṃ, iti uttānasayanato paṭṭhāya yāva mandadasakaṃ, tāva “mando”ti “dārako”ti	799	
PA_anya-e08_04n:799_1	daṭṭhabbo. Appatthavācakopi pana mandasaddo hoti, so pāṭipadikattā idha nādhippeto,	799	
PA_anya-e08_04n:799_2	atha vā mandati appabhāvena gacchati pavattatīti nipphannapāṭipadikavasenapi gahetabbo.	799	
PA_anya-e08_04n:800	Muda hāse. Hasanaṃ hāso tuṭṭhi. Modati, pamodati. Sammodati. Sammodako. Sammodamānā gacchanti muditā. Mudā.	80	
PA_anya-e08_04n:801	Hada karīsossagge. Karīsossaggo nāma karīsassa ossajjanaṃ vissajjanaṃ. Hadati. Uhadati. Hadano.	80	
PA_anya-e08_04n:802_0	Ettha ca “yesaṃ no santhate dārakā uhadantipi ummihantipī”ti ayaṃ pāḷi nidassanaṃ,	802	
PA_anya-e08_04n:802_1	tatra uhadantipīti vaccampi karonti. Ummihantipīti passāvampi karonti. Pacchimapadassattho	802	
PA_anya-e08_04n:802_2	miha secaneti dhātuvasena daṭṭhabbo. Ayaṃ pana curādigaṇepi vattati dvigaṇikattā.	802	
PA_anya-e08_04n:802_3	Imasmiñhi ṭhāne “mutteti ohadeti cā”ti cariyāpiṭakapāḷippadeso nidassanaṃ. Tattha	802	
PA_anya-e08_04n:802_4	muttetīti passāvaṃ karoti. Ohadetīti karīsaṃ vissajjeti.	802	
PA_anya-e08_04n:803	Uda mode kīḷāyañca. Udati. Udānaṃ. Udaggo.	80	
PA_anya-e08_04n:804_0	Tattha udānanti kenaṭṭhena udānaṃ? Udānanaṭṭhena. Kimidaṃ udānanaṃ nāma? Pībhivegasamuṭṭhāpito	804	
PA_anya-e08_04n:804_1	udāhāro. Yathā hi yaṃ telādi minitabbavatthu mānaṃgahetuṃ na sakkoti, vissanditvā	804	
PA_anya-e08_04n:804_2	gacchati, taṃ “avaseko”ti vuccati. Yañca jalaṃ taḷākaṃ gahetuṃ na sakkoti, ajjhottharitvā	804	
PA_anya-e08_04n:804_3	gacchati, taṃ “ogho”ti vuccati, evameva yaṃ pītivegasamuṭṭhāpitaṃ vitakkavipphāraṃ	804	
PA_anya-e08_04n:804_4	hadayaṃ sandhāretuṃ na sakkoti, so adhiko hutvā anto asaṇṭhahitvā vacīdvārena nikkhamanto	804	
PA_anya-e08_04n:804_5	paṭiggāhakanirapekkho udāhāraviseso “udāna”nti vuccati. Udaggoti sañjātasomanasso.	804	
PA_anya-e08_04n:805	Kuda khuda guda kīḷāyameva. Kodati. Khodati. Godati.	80	
PA_anya-e08_04n:806	Sūda paggharaṇe. Sūdati. Suttaṃ. Sūdo. Rañño sūdā mahānase.	80	
PA_anya-e08_04n:807_0	Ettha ca suttanti sūdati dhenu viya khīraṃ atthe paggharāpetīti suttaṃ, tepiṭakaṃ	807	
PA_anya-e08_04n:807_1	buddhavacanaṃ. Sakammikadhātuttā pana “paggharāpetī”ti kāritavasena attho kathetuṃ	807	
PA_anya-e08_04n:807_2	labbhati. Tathā hi “karotī”ti padassa “nipphādetī”ti attho kathetuṃ labbhati. Sūdoti	807	
PA_anya-e08_04n:807_3	bhattakāro. Yo “āḷāriko, odaniko, sūpakāro, rasako”ti ca vuccati. Sūdati “evañcevañca	807	
PA_anya-e08_04n:807_4	kate khādanīyaṃ vā bhojanīyaṃ vā sugandhaṃ manāpaṃ surasañca bhavissatī”ti randhanakriyāya	807	
PA_anya-e08_04n:807_5	sukusalatāya rasaṃ paggharāpeti abhinibbattetīti sūdo.	807	
PA_anya-e08_04n:808	Rahada abyattasadde. Rahadati. Rahado.	80	
PA_anya-e08_04n:809	Hilādi sukhe ca. Cakāro pubbatthāpekkhako. Hilādati. Hilādanaṃ, hilādo, mettāsahāyakatasattamahāhilādo.	80	
PA_anya-e08_04n:810	Sadda kucchite sadde. Saddati.	81	
PA_anya-e08_04n:811	Mida snehe. Sneho nāma vasāsaṅkhāto sneho pītisnehoti duvidho. Idha pana vasāsaṅkhāto sneho adhippeto, medati medo.	81	
PA_anya-e08_04n:812_0	Ettha ca medatīti medasahito bhavati ayaṃ purisoti attho. Medo nāma thūlassa sakalasarīraṃ	812	
PA_anya-e08_04n:812_1	pharitvā kisassa jaṅghamaṃsādīni nissāya ṭhito patthinnasineho, so vaṇṇena haliddivaṇṇo	812	
PA_anya-e08_04n:812_2	hoti. Kārite “medeti medayatī”ti rūpāni. Tathā hi “te imaṃ kāyaṃ balaṃ gāhenti nāma	812	
PA_anya-e08_04n:812_3	brūhenti nāma medenti nāmā”ti pāḷi dissati. Tattha medentīti sañjātamedaṃ karontīti	812	
PA_anya-e08_04n:812_4	attho. Imissā pana dhātuyā divādigaṇaṃ pattāya pītisinehatthe “mejjatī”ti suddhakatturūpaṃ	812	
PA_anya-e08_04n:812_5	bhavati. Curādigaṇaṃ pana pattāya “medeti medayatī”ti suddhakatturūpāni bhavantīti daṭṭhabbaṃ.	812	
PA_anya-e08_04n:813	Sida mocane. Sidati. Sedo.	81	
PA_anya-e08_04n:814	Sanda pasavane. Pasavanaṃ sandanaṃ avicchedappavatti. Sandati udakaṃ. Mahanto puññābhisando.	81	
PA_anya-e08_04n:815	Ettha ca puññābhisandoti puññappavāho, puññanadītipi vattuṃ yujjati.	81	
PA_anya-e08_04n:816	Madda maddane. Maddabhi, pamaddati. Mārasenappamaddano. Kaṇṭakaṃ maddati.	81	
PA_anya-e08_04n:817	Kadi velambe. Vilambabhāvo velambo. Kandati.	81	
PA_anya-e08_04n:818	Kada avhāne rodane ca. Kadati.	81	
PA_anya-e08_04n:819	Khadi ujjhane. Chandati.	81	
PA_anya-e08_04n:820	Sada sādane. Sadati. Assādo.	82	
PA_anya-e08_04n:821_0	Sīda visaraṇagatyāvasānesu. Visaraṇaṃ vippharaṇaṃ. Gatyāvasānaṃ gamanassa avasānaṃ	821	
PA_anya-e08_04n:821_1	osānaṃ abhāvakaraṇaṃ, nisīdananti attho. Sīdati, lābūni sīdanti. Saṃsīdati, osīdati,	821	
PA_anya-e08_04n:821_2	pasīdati, vippasīdati. Pasādo. Pasanno. Vippasanno. Pasādako. Pasādito. Pāsādo. Osīdāpako.	821	
PA_anya-e08_04n:821_3	Kusīto. Āsīno. Nisinno. Nisinnako. Sannisīvesu pakkhisu. Nisīdanaṃ, nisinnaṃ. Nisajjā.	821	
PA_anya-e08_04n:821_4	Gonisādo, upanisā. Sīdeti. Sīdayati. Sīdāpeti. Sīdāpayati. Pasādeti. Nisīdituṃ. Nisīdāpetuṃ,	821	
PA_anya-e08_04n:821_5	nisādetuṃ, nisīdāpeti, nisīdāpetvā. Ucchaṅge maṃ nisādetvā, pitā atthānusāsati. Nisīditvātipi	821	
PA_anya-e08_04n:821_6	pāṭho. Nisīditvā. Nisīditvāna. Nisīdituna. Nisīdiya. Nisīdiyāna. Saṃsīditvā. Avasīditvā. Osīditvā.	821	
PA_anya-e08_04n:822_0	Tattha kusītoti vīriyenādhigantabbassa atthassa alābhato kucchitenākārena sīdatīti	822	
PA_anya-e08_04n:822_1	kusīto. Atha vā sayampi kucchitenākārena sīdati aññepi sīdāpeti taṃ nissāya aññesaṃ	822	
PA_anya-e08_04n:822_2	sīdanassa sambhavatoti kusīto. Tathā hi vuttaṃ –	822	
PA_anya-e08_04n:823	“Parittaṃ kaṭṭhamārūyha, yathā sīde mahaṇṇave;	82	
PA_anya-e08_04n:824	Evaṃ kusītamāgamma, sādhajīvīpi sīdatī”ti;	82	
PA_anya-e08_04n:825_0	Kusītoti cettha dassa tattaṃ “sugato”ti ettha viya “satasmīti hotī”ti ettha viya	825	
PA_anya-e08_04n:825_1	ca. Tathā hi sīdatīti sataṃ, aniccassetaṃ adhivacanaṃ. Iminā ucchedadiṭṭhi vuttā.	825	
PA_anya-e08_04n:825_2	Sataiti cettha avibhattiko niddeso. Sannisīvesūti parissamavinodanatthaṃ sabbaso	825	
PA_anya-e08_04n:825_3	nisīdantesu, vissamamānesūti attho, dakārassa vakāraṃ katvā niddeso. Nisīdananti	825	
PA_anya-e08_04n:825_4	nisīdanakriyā. Mañcapīṭhādikaṃ vā āsanaṃ. Tañhi nisīdanti etthāti nisīdananti vuccati.	825	
PA_anya-e08_04n:825_5	Nisinnanti nisīdanakriyā eva. Ettha pana “gate ṭhite nisinne sutte jāgarite bhāsite	825	
PA_anya-e08_04n:825_6	tuṇhībhāve sampajānakārī hoti. Mātugāmena saddhiṃ raho maññe tayā nisinnanti kukkuccaṃ	825	
PA_anya-e08_04n:825_7	upadahatītiādīsu cassa payogo veditabbo. Ettha hi gamanaṃ gabhaṃ, ṭhānaṃ ṭhitaṃ,	825	
PA_anya-e08_04n:825_8	nisīdanaṃ nisannaṃ, supanaṃ suttaṃ, jāgaraṇaṃ jāgaritaṃ, bhāsanaṃ bhāsitanti vuccati.	825	
PA_anya-e08_04n:825_9	Nisajjāti nisīdanā. Gonisādoti gonisajjanā. Upanisāti upanisīdati phalaṃ etthāti	825	
PA_anya-e08_04n:825_10	upanisā, kāraṇaṃ. Nisādetunti nisīdāpetuṃ. Nisādetvāti nisīdāpetvā.	8251	
PA_anya-e08_04n:826	Bhāve napuṃsako ñeyyo, nisinnanti ravo pana;	82	
PA_anya-e08_04n:827	Vāccaliṅgo tiliṅgo so, gatādīsupyayaṃ nayo.	82	
PA_anya-e08_04n:828	Cada yācane. Yācanaṃ ajjhesanaṃ. Cadati.	82	
PA_anya-e08_04n:829	Mida meda medhāhiṃsāsu. Midati. Medati.	82	
PA_anya-e08_04n:830	Nida neda kucchāsannikarisesu. Kucchā garahā. Sannikarisaṃ vohāraviseso. Nidati. Nedati.	83	
PA_anya-e08_04n:831	Bundi nisāne. Nisānaṃ tejanaṃ tikkhatā. Bundati. Bondi.	83	
PA_anya-e08_04n:832_0	Ettha ca bondīti sarīraṃ. Tañhi bundāni tikkhāni pisuṇapharusavācādīni vā paññāvīriyādīni	832	
PA_anya-e08_04n:832_1	vā ettha santīti bondīti vuccati, saññogaparattepi ukārassokārādeso, pāpakalyāṇajanavasenesa	832	
PA_anya-e08_04n:832_2	attho daṭṭhabbo. Bondisaddassa sarīravācakatā pana –	832	
PA_anya-e08_04n:833	“Nāhaṃ puna na ca puna, na cāpi apunappunaṃ;	83	
PA_anya-e08_04n:834	Hatthibondiṃ pavekkhāmi, tathā hi bhayatajjito”tiādīsu	83	
PA_anya-e08_04n:835	Daṭṭhabbā. Imānissa nāmāni –	83	
PA_anya-e08_04n:836	Kāyo dehaṃ sarīrañca, vapu bimbañca viggahaṃ;	83	
PA_anya-e08_04n:837	Bondi gattaṃ tanu ceva, attabhāvo tathūpadhi;	83	
PA_anya-e08_04n:838	Samussayoti cetāni, dehanāmāni honti hi.	83	
PA_anya-e08_04n:839_0	Vada viyattiyaṃ vācāyaṃ. Vadati, vajjati. Vadeti, ovadati, ovadeti, paṭivadati. Abhivadati,	839	
PA_anya-e08_04n:839_1	anuvadati, upavadati, apavadati. Nivadati. Aññānipi yojetabbāni. Tattha “vajjantu	839	
PA_anya-e08_04n:839_2	bhonto amma”nti pāḷidassanato vajjatīti padaṃ vuttaṃ. Keci pana garū “vajjetī”ti	839	
PA_anya-e08_04n:839_3	rūpaṃ icchanti, taṃ upaparikkhitvā yuttañce gahetabbaṃ, “upāsako bhikkhuṃ vadeti.	839	
PA_anya-e08_04n:839_4	Tena yogena janakāyaṃ, ovadeti mahāmunī”ti ca dassanato vadeti ovadetīti ca vuttaṃ.	839	
PA_anya-e08_04n:839_5	Sabbānetāni suddhakattupadāni.	839	
PA_anya-e08_04n:840	Ovādeti, vādayati, vādāpeti, vādāpayati. Vajjento, vajjayanto, imāni hetukattupadāni.	84	
PA_anya-e08_04n:841_0	Kamme “vadiyati, ovadiyati, vajjiyati. Vadiyamāno, vajjamāno, ovadiyamāno, ovajjamāno	841	
PA_anya-e08_04n:841_1	na karoti sāsanaṃ” iccādīni bhavanti. “Vādo, ovādo, paṭivādo, pavādo, abhivādanaṃ,	841	
PA_anya-e08_04n:841_2	anuvādo, upavādo, apavādo, vivādo, nivādanaṃ, vajjaṃ, vadanaṃ” iccevamādīni nāmikapadāni yojetabbāni.	841	
PA_anya-e08_04n:842	“Vadituṃ, vaditvā, vivaditvā” iccevamādīni ca tumantādīni padāni.	84	
PA_anya-e08_04n:843_0	Tattha vādoti kathā. Vaditabbaṃ vattabbanti vajjaṃ, kiṃ taṃ? Vacanaṃ. Etena saccavajjena,	843	
PA_anya-e08_04n:843_1	samaṅginī sāmikena homīti ettha hi vacanaṃ “vajja”nti vuccati. Vadanti etenāti vadanaṃ,	843	
PA_anya-e08_04n:843_2	mukhaṃ. Mukhassa hi imāni nāmāni –	843	
PA_anya-e08_04n:844	Vadanaṃ lapanaṃ tuṇḍaṃ, mukha massañca ānanaṃ;	84	
PA_anya-e08_04n:845	Sūkarādimukhaṃ tuṇḍa-miti ñeyyaṃ visesato.	84	
PA_anya-e08_04n:846	Tatra vadatīti pitā puttaṃ vadati. Apica vadatīti bherī vadati, nādaṃ muñcatīti attho. Esa nayo vajjatīti etthāpi.	84	
PA_anya-e08_04n:847	Tatrāyaṃ padamālā, vadati, vadanti. Vadasi, vadatha. Vadāmi, vadāma. Vadate, vadante. Vadase, vadavhe. Vade, vadamhe.	84	
PA_anya-e08_04n:848	Vadatu, vadantu. Vadāhi, vada, vadatha. Vadāmi, vadāma. Vadataṃ, vadantaṃ. Vadassu, vadavho. Vade, vadāmase.	84	
PA_anya-e08_04n:849	Vajjati, vajjanti. Vajjasi, vajjatha. Vajjāmi, vajjāma. Vajjate, vajjante. Vajjase, vajjavhe. Vajje, vajjamhe.	84	
PA_anya-e08_04n:850_0	Vajjatu, vajjantu. Vajjāhi, vajja, vajjatha. Vajjāmi, vajjāma. Vajjataṃ, vajjantaṃ.	850	
PA_anya-e08_04n:850_1	Vajjassu, vajjavho. Vajje, vajjāmhase. Imā dve padamālā vadadhātussa vajjādesavasena	850	
PA_anya-e08_04n:850_2	vuttāti daṭṭhabbaṃ. Atrāyaṃ sukhumatthavinicchayo, “mānussakā ca dibbā ca, tūriyā	850	
PA_anya-e08_04n:850_3	vajjanti tāvade”ti pāḷi. Ettha vajjantīti idaṃ suddhakattupadaṃ taddīpakattā. Kiṃ viya?	850	
PA_anya-e08_04n:851	“Udīrayantu saṅkhapaṇavā, vadantu ekapokkharā;	85	
PA_anya-e08_04n:852	Nadantu bheī sannaddhā, vaggū vadantu dundubhī”ti	85	
PA_anya-e08_04n:853_0	Ettha “udīrayantu vadantu”ādīni viya. Tathā hi aṭṭhakathāyaṃ “vajjantīti vajjiṃsūti	853	
PA_anya-e08_04n:853_1	atītavacane vattamānavacanaṃ veditabba”nti suddhakattuvasena vivaraṇaṃ kataṃ, tasmā	853	
PA_anya-e08_04n:853_2	īdisesu ṭhānesu vadadhātussa vajjādeso daṭṭhabbo.	853	
PA_anya-e08_04n:854	“Saṅkhā ca paṇavā ceva, athopi diṇḍimā bahū;	85	
PA_anya-e08_04n:855	Antalikkhamhi vajjanti, disvānaccherakaṃ nabhe”ti	85	
PA_anya-e08_04n:856_0	Ettha pana vajjantīti hetukattupadaṃ taddīpakattā. Tañca kho vaṇṇasandhivisayattā	856	
PA_anya-e08_04n:856_1	vādayantīti kāritapadarūpena siddhaṃ. Tathā hi “vādayantī”ti padarūpaṃ patiṭṭhapetvā	856	
PA_anya-e08_04n:856_2	yakāre pare saralopo kato, dyakārasaññogassa jjakāradvayaṃ pubbakkharassa rassattañca	856	
PA_anya-e08_04n:856_3	bhavati. Tenāha aṭṭhakathāyaṃ “vajjantīti vādayantī”ti hetukattuvasena vivaraṇaṃ.	856	
PA_anya-e08_04n:856_4	Tathā hi “devatā nabhe accherakaṃ bhagavato yamakapāṭihāriyaṃ disvā antalikkhe etāni	856	
PA_anya-e08_04n:856_5	saṅkhapaṇavādīni tūriyāni vādayantī”ti hetukattuvasena attho gahetabbo bhavati, tasmā	856	
PA_anya-e08_04n:856_6	īdisesu ṭhānesu vadassa vajjādeso na bhavati.	856	
PA_anya-e08_04n:857_0	Kecettha vadeyyuṃ “antalikkhamhi vajjanti, disvānaccherakaṃ nabhe”ti etthāpi “vajjantī”ti	857	
PA_anya-e08_04n:857_1	padaṃ suddhakattupadameva, na hetukattupadaṃ “vajjantīti vādayantī”ti vivaraṇe katepi,	857	
PA_anya-e08_04n:857_2	tathā hi “ye kecime diṭṭhiparibbasānā, “idameva sacca’nti vivādayantī”ti ca “evampi	857	
PA_anya-e08_04n:857_3	viggayha vivādayantī”ti ca evamādīsu vadantipadena samānatthaṃ “vādayantī”ti padañca	857	
PA_anya-e08_04n:857_4	sāsane diṭṭha”nti? Tanna, “disvā”ti dassanakriyāvacanato. Na hi saṅkhapaṇavādīnaṃ	857	
PA_anya-e08_04n:857_5	pāṭihāriyādidassanaṃ upapajjati dassanacittassa abhāvatoti. Saccaṃ, tathāpi –	857	
PA_anya-e08_04n:858	“Rādante dārake disvā, ubbiddhā vipulā dumā;	85	
PA_anya-e08_04n:859	Sayamevonamitvāna, upagacchanti dārake”ti	85	
PA_anya-e08_04n:860	Ettha viya upacaritattā upapajjateva dassanavacanaṃ. Tasmā “vajjantīti vādayantī”ti vivaraṇaṃ suddhakattuvasena katanti? Tanna, heṭṭhā –	86	
PA_anya-e08_04n:861	“Saṅgītiyo ca vattanti, ambare anilañjase;	86	
PA_anya-e08_04n:862	Cammanaddhāni vādenti, disvānaccherakaṃ nabhe”ti	86	
PA_anya-e08_04n:863_0	Iminnā gāthāya “vādentīti vādayanti devatā”ti sapāṭhasesassa atthavivaraṇassa hetukattuvasena	863	
PA_anya-e08_04n:863_1	katattā. Athāpi vadeyyuṃ “saṅkhā ca paṇavā ceva, athopi diṇḍimā bahū’ti paccattavacanavasena	863	
PA_anya-e08_04n:863_2	vuttattā vajjantīti padaṃ kammavācakapada”nti ce? Tampi na, kammavasena vivaraṇassa	863	
PA_anya-e08_04n:863_3	akatattā, kattuvasena pana katattāti niṭṭhamettha gantabbaṃ.	863	
PA_anya-e08_04n:864_0	Ayamettha vinicchayo veditabbo. Dvigaṇiko vadadhātu bhūvādigaṇiko ca curādigaṇiko	864	
PA_anya-e08_04n:864_1	ca. So hi bhūvādigaṇe vattanto “vadati vajjatī”ti suddhakatturūpāni janetvā “vādeti,	864	
PA_anya-e08_04n:864_2	vādayati, vādāpeti, vādāpayatī”ti cattāri hetukatturūpāni janeti, curādigaṇe pana	864	
PA_anya-e08_04n:864_3	“vādeti, vādayatī”ti suddhakatturūpāni janetvā “vādāpeti, vādāpayatī”ti ca dve hetukatturūpāni	864	
PA_anya-e08_04n:864_4	janeti, tasmā sāsane “vādenti vādayantī”ti suddhakattupadāni dissanti. “Vadeyya,	864	
PA_anya-e08_04n:864_5	vadeyyuṃ” iccādi sabbaṃ neyyaṃ. “Vajjeyya, vajjeyyuṃ” iccādi ca sabbaṃ neyyaṃ vajjādesavasena.	864	
PA_anya-e08_04n:865_0	Atha vā vadeyya, vadeyyuṃ, vajjuṃ. Pitā mātā ca te dajjunti padamiva. Ettha ca “vajjuṃ	865	
PA_anya-e08_04n:865_1	vā te na vā vajjuṃ, natthi nāsāya rūhanā”ti pāḷi nidassanaṃ. Vadeyyuṃ vāna vadeyyuṃvāti	865	
PA_anya-e08_04n:865_2	attho. Vadeyyāsi, vajjāsi, vajjesi iccapi. Vutto vajjāsi vandanaṃ. Vajjesi kho tvaṃ	865	
PA_anya-e08_04n:865_3	vāmūraṃ. Vadeyyātha, vajjātha. Ammaṃ arogaṃ vajjātha. Vadeyyāmi, vajjāmi, vadeyyāma,	865	
PA_anya-e08_04n:865_4	vajjāma. Vadetha, vaderaṃ. Vadetho, vadeyyāvho, vajjāvho. Vadeyyaṃ, vajjaṃ, vadeyyāmhe,	865	
PA_anya-e08_04n:865_5	vajjāmhe. Pubbe viya idhāpi yakāre pare saralopo daṭṭhabbo. Aññānipi upaparikkhitvā gahetabbāni.	865	
PA_anya-e08_04n:866_0	Idāni parokkhādirūpāni kathayāma. Vada, pāvada, yathā babhuva. Dakāralope “pāva”	866	
PA_anya-e08_04n:866_1	itipi rūpaṃ bhavati, “paṭipaṃ vadehi bhaddante”ti ettha “paṭipa”nti padaṃ viya. Tathā	866	
PA_anya-e08_04n:866_2	hi “yo ātumānaṃ sayameva pāva” iti pāḷi dissati. Ettha pasaddo upasaggo dīghaṃ katvā	866	
PA_anya-e08_04n:866_3	vutto “pāvadati pāvacana”ntiādīsu viya, pāvāti ca idaṃ atītavacanaṃ, aṭṭhakathāyaṃ	866	
PA_anya-e08_04n:866_4	pana atītavacanaṃ idanti jānantopi garu vattamānavacanavasena “pāvāti vadatī”ti vivaraṇamakāsi	866	
PA_anya-e08_04n:866_5	īdisesu ṭhānesu kālavipallāsavasena atthassa vattabbattā.	866	
PA_anya-e08_04n:867_0	Āyasmāpi ca sāriputto niddese “yo ātumānaṃ sayameva pāvā”ti padaṃ nikkhipitvā ātumā	867	
PA_anya-e08_04n:867_1	vuccati attā, sayameva pāvāti sayameva attānaṃ pāvadati, “ahamasmi sīlasampanno”ti	867	
PA_anya-e08_04n:867_2	vā “vatasampanno”ti vāti vattamānavacanena atthaṃ niddisi. Atha vā pāvāti idaṃ na	867	
PA_anya-e08_04n:867_3	kevalaṃ vadadhātuvaseneva nipphannaṃ, atha kho udhātuvasenapi. Tathā hi idaṃ papubbassa	867	
PA_anya-e08_04n:867_4	usadde iti dhātussa payoge ukārassa okārādesaṃ katvā tato parokkhābhūte akāre pare	867	
PA_anya-e08_04n:867_5	okārassa āvādesaṃ tato ca sandhikiccaṃ katvā sijjhati, tasmā udhātussa vadadhātuyā	867	
PA_anya-e08_04n:867_6	samānatthattā tannipphannarūpassa ca vadadhātuyā nipphannarūpena samānarūpattā “sayameva	867	
PA_anya-e08_04n:867_7	attānaṃ pāvadatī”ti vadadhātuvasena niddisīti daṭṭhabbaṃ.	867	
PA_anya-e08_04n:868_0	Idāni vicchinnā padamālā ghaṭīyati. Vada, vaduṃ. Vade, vadittha, vadaṃ, vadimha.	868	
PA_anya-e08_04n:868_1	Vadittha, vadire. Vadittho, vadivho. Vadiṃ, vadimhe. Pāvada, pāva iccapi. Pāvadu.	868	
PA_anya-e08_04n:868_2	Pāvade, pāvadittha. Pāvadaṃ, pāvadimha. Pāvadittha, pāvadire. Pāvadittho, pāvadivho.	868	
PA_anya-e08_04n:868_3	Pāvadiṃ, pāvadimhe. Tathā “vajja, vajju” iccādīni parokkhārūpāni.	868	
PA_anya-e08_04n:869	“Avadā, avadū. Avajjā, avajjū” iccādīni hiyyattanīrūpāni.	86	
PA_anya-e08_04n:870	“Avadi, vadi, avaduṃ, vaduṃ, avadiṃsu, vadiṃsu. Avajji, vajji” iccādīni ajjatanīrūpāni.	87	
PA_anya-e08_04n:871	“Vadissati, vadissanti. Vajjissati, vajjissanti” iccādīni bhavissantīrūpāni.	87	
PA_anya-e08_04n:872_0	“Avadissā, vadissā, avajjissā, vajjissā” iccādīni kālātipattirūpāni. Sesāni sabbānipi	872	
PA_anya-e08_04n:872_1	yathāsambhavaṃ vitthāretabbāni. Yā panettha vadadhātu viyattiyaṃ vācāyaṃ vuttā, sā	872	
PA_anya-e08_04n:872_2	katthaci “vadantaṃ ekapokkharā. Bherivādako”tiādīsu abyattasaddepi vattati upacaritavasenāti daṭṭhabbaṃ.	872	
PA_anya-e08_04n:873_0	Vida ñāṇe. Ñāṇaṃ jānanaṃ. Vidati. Vedo. Vidū. Kārite “vedeti. Vedayati. Sayaṃ abhiññā	873	
PA_anya-e08_04n:873_1	sacchikatvā pavedeti. Vedayanti ca te tuṭṭhiṃ, devā mānusakā ubho”ti payogā. Tattha	873	
PA_anya-e08_04n:873_2	pavedetīti bodheti ñāpeti pakāseti. Vedoti vidati sukhumampi kāraṇaṃ ājānātīti vedo,	873	
PA_anya-e08_04n:873_3	paññāyetaṃ nāmaṃ. “Vedehamunī”ti ettha hi ñāṇaṃ vedoti vuccati. Vedoti vā vedaganthassapi	873	
PA_anya-e08_04n:873_4	nāmaṃ vidanti jānanti etena uccāritamattena tadādhāraṃ puggalaṃ “brāhmaṇo aya”nti,	873	
PA_anya-e08_04n:873_5	vidanti vā etena brāhmaṇā attanā kattabbakiccanti vedo. So pana iruvedayajuvedasāmavedavasena	873	
PA_anya-e08_04n:873_6	tividho. Āthabbaṇavedaṃ pana paṇītajjhāsayā na sikkhanti parūpaghātasahitattā. Tasmā	873	
PA_anya-e08_04n:873_7	pāḷiyaṃ “tiṇṇaṃ vedānaṃ pāragū”ti vuttaṃ. Eteyeva “chando, manto, sutī”ti ca vuccanti.	873	
PA_anya-e08_04n:874	Paññāyaṃ tuṭṭhiyaṃ vede, vedasaddo pavattati;	87	
PA_anya-e08_04n:875	Pāvakepi ca so diṭṭho, jātasaddapurecaro;	87	
PA_anya-e08_04n:876	Pacchānuge jātasadde, sati tuṭṭhajanepi ca;	87	
PA_anya-e08_04n:877	“Vedagū sabbadhamme”ti etthāpi viditesu ca.	87	
PA_anya-e08_04n:878	Vidūti paṇḍitamanusso. So hi yathāsabhāvato kammañca phalañca kusalādibhede ca dhamme vidatīti “vidū”ti vuccati.	87	
PA_anya-e08_04n:879	Ruda assuvimocane, sakammikavasenimissā attho gahetabbo. Rodati, rudati iccapi. Ruṇṇaṃ. Ruditaṃ. Rodanaṃ. Rodanto. Rodamāno. Rodantī. Rodamānā. Rudamukhā. Rudaṃ. Rudanto.	87	
PA_anya-e08_04n:880_0	Tattha rodatīti kiṃ rodati? Mataṃ puttaṃ vā bhātaraṃ vā rodati. Tatrāyaṃ pāḷi “nāhaṃ	880	
PA_anya-e08_04n:880_1	bhante etaṃ rodāmi, yaṃ maṃ bhante bhagavā evamāha”. Ayaṃ panettha attho – “yaṃ maṃ	880	
PA_anya-e08_04n:880_2	bhante bhagavā evamāha, ahaṃ etaṃ bhagavato byākaraṇaṃ na parodāmi na paridevāmi	880	
PA_anya-e08_04n:880_3	na anutthunāmī’ti evaṃ sakammikavasenattho veditabbo, na assumuñcanamattena.	880	
PA_anya-e08_04n:881	‘Mataṃ vā amma rodanti, yo vā jīvaṃ na dissati;	88	
PA_anya-e08_04n:882	Jīvantaṃ amma passanti, kasmā maṃ amma rodasī’ti	88	
PA_anya-e08_04n:883_0	Ayañcettha payogo”ti idamaṭṭhakathāvacanaṃ. Idaṃ pana ṭīkāvacanaṃ – “yathā sakammakā	883	
PA_anya-e08_04n:883_1	dhātusaddā atthavisesavasena akammakā honti ‘vibuddho puriso vibuddho kamalasaṇḍo’ti,	883	
PA_anya-e08_04n:883_2	evaṃ atthavisesavasena akammakāpi sakammakā hontīti dassetuṃ ‘na paridevāmi na anutthunāmī’ti	883	
PA_anya-e08_04n:883_3	āha. Anutthunasaddo sakammakavasena payujjati ‘purāṇāni anutthuna’ntiādīsu. Ayañcettha	883	
PA_anya-e08_04n:883_4	payogoti iminā gāthāya anutthunanaṃ rudanaṃ adhippetanti dassetī”ti.	883	
PA_anya-e08_04n:884_0	Dalidda duggatiyaṃ. Dukkhassa gati patiṭṭhāti duggatīti ayaṃ attho “apāyaṃ duggatiṃvinipātaṃ	884	
PA_anya-e08_04n:884_1	nirayaṃ upapajjatī”tiādīsu yujjati, idha pana idaṃ atthaṃ aggahetvā añño attho gahetabbo.	884	
PA_anya-e08_04n:884_2	Kathaṃ duggatīti? Dukkhena kicchena gati gamanaṃ annapānādilābho duggatīti. Daliddati.	884	
PA_anya-e08_04n:884_3	Daliddo, daliddī, dāliddiyaṃ. Tattha daliddatīti sabbaṃ icchiticchitaṃ paraṃ yācitvā	884	
PA_anya-e08_04n:884_4	eva dukkhena adhigacchati, na ayācitvāti attho. Duliddoti duggatamanusso. Daliddīti	884	
PA_anya-e08_04n:884_5	duggatā nārī. Daliddassa bhāvo dāliddiyaṃ. Ettha ca sabbameva “daliddatī”ti lokikappayogadassanato	884	
PA_anya-e08_04n:884_6	“daliddatī”ti kriyāpadaṃ vibhāvitaṃ. Sāsane pana taṃ kriyāpadaṃ na āgataṃ, “daliddo	884	
PA_anya-e08_04n:884_7	daliddī”ti nāmapadāniyeva āgatāni. Anāgatampi taṃ “nāthatī”ti padamiva sāsanānulomattā	884	
PA_anya-e08_04n:884_8	gahetabbameva. Garū pana kaccāyanamatavasena dala duggatimhīti duggativācakadaladhātuto	884	
PA_anya-e08_04n:884_9	iddapaccayaṃ katvā “daliddo”ti nāmapadaṃ dassesuṃ.	884	
PA_anya-e08_04n:885	Tuda byathane. Tudati, vitudati. Kammani “tujjati, vitujjamāno, vedanābhibhunno”ti rūpāni.	88	
PA_anya-e08_04n:886	Tudanti vācāhi janā asaññatā,	88	
PA_anya-e08_04n:887	Sarehi saṅgāmagataṃva kuñjaraṃ;	88	
PA_anya-e08_04n:888	Sutvāna vākyaṃ pharusaṃ udīritaṃ,	88	
PA_anya-e08_04n:889	Adhivāsaye bhikkhu aduṭṭhacitto;	88	
PA_anya-e08_04n:890	Nuda peraṇe. Peraṇaṃ cuṇṇikaraṇaṃ pisanaṃ, nudati, panudati. Panudanaṃ.	89	
PA_anya-e08_04n:891	Vidi lābhe. Vindati. Uṭṭhātā vindate dhanaṃ. Govindo.	89	
PA_anya-e08_04n:892	Khadi parighāte. Parighātaṃ samantato hananaṃ. Khandati.	89	
PA_anya-e08_04n:893	Dakārantadhāturūpāni.	89	
PA_anya-e08_04n:894	Dhakārantadhātu	89	
PA_anya-e08_04n:895_0	Dhā dhāraṇe. Dadhāti, vidadhāti. Yaṃ paṇḍito nipuṇaṃ saṃvidheti. Nidhiṃ nidheti.	895	
PA_anya-e08_04n:895_1	Nidhi nāma nidhīyati. Tāva sunihito santo. Yato nidhiṃ parihari. Nidahati. Kuhiṃ	895	
PA_anya-e08_04n:895_2	deva nidahāmi. Paridahati. Yo vattaṃ paridahissati. Dhassati. Paridhassati. Bāloti	895	
PA_anya-e08_04n:895_3	paraṃ padahati. Sakyā kho ambaṭṭha rājānaṃ ukkākaṃ pitāmahaṃ dahanti. Saddahati tathāgatassa	895	
PA_anya-e08_04n:895_4	bodhiṃ. Saddhā, saddahanā, saddhātabbaṃ, saddahitabbaṃ, saddhāyiko, paccayiko. Saddheyyavacasā	895	
PA_anya-e08_04n:895_5	upāsikā. Saddahituṃ, saddahitvā. Visesādhānaṃ. Sotāvadhānaṃ. Sotaṃ odahati. Ohitasoto.	895	
PA_anya-e08_04n:895_6	Sotaṃ odahitvā. Maccudheyyaṃ, māradheyyaṃ, nāmadheyyaṃ, dhātu, dhātā, vidhātā. Vidhi.	895	
PA_anya-e08_04n:895_7	Abhidhānaṃ, abhidheyyaṃ, nidhānavatī vācā, ādhānagāhī, sandhi. Aññānipi yojetabbāni.	895	
PA_anya-e08_04n:896	Vipubbo dhā karotyatthe, abhipubbo tu bhāsane;	89	
PA_anya-e08_04n:897	Nyāsaṃpubbo yathāyogaṃ, nyāsāropanasandhisu.	89	
PA_anya-e08_04n:898_0	Imasmā pana dhādhātuto pubbassa api iccupasaggassa akāro kvaci niccaṃ lopaṃ pappoti,	898	
PA_anya-e08_04n:898_1	kvaci niccaṃ lopaṃ na pappoti. Atra lopo vuccate, dvāraṃ pidahati, dvāraṃ pidahanto,	898	
PA_anya-e08_04n:898_2	pidahituṃ, pidahitvā, evaṃ akāralopo bhavati. Dvāraṃ apidahitvā, evaṃ akāralopo na	898	
PA_anya-e08_04n:898_3	bhavati. Ettha hi akāro apiupasaggassa avayavo na hoti. Kinti ce? Paṭisedhatthavācako	898	
PA_anya-e08_04n:898_4	nipātoyeva, upasaggāvayavo pana adassanaṃ gato, ayaṃ niccālopo. Evaṃ dhādhātuto pubbassa	898	
PA_anya-e08_04n:898_5	api iccupasaggassa akāro kvaci niccaṃ lopaṃ pappoti, kvaci niccaṃ lopaṃ na pappoti.	898	
PA_anya-e08_04n:898_6	Idaṃ acchariyaṃ idaṃ abbhutaṃ. Yatra hi nāma bhagavato pāvacane evarūpapopi nayo	898	
PA_anya-e08_04n:898_7	sandissati viññūnaṃ hadayavimhāpanakaro, yo ekasmiṃyeva dhātumhi ekasmiṃyeva upasagge	898	
PA_anya-e08_04n:898_8	ekasmiṃyevatthe kvaci lopālopavasena vibhajituṃ labbhati. Idāni mayaṃ sotūnaṃ paramakosallajananatthaṃ	898	
PA_anya-e08_04n:898_9	tadubhayampi ākāraṃ ekajjhaṃ karontā tadākāravatiṃ jinavarapāḷiṃ ānayāma –	898	
PA_anya-e08_04n:899	“Gaṅgaṃ me pidahissanti, na taṃ sakkomi brāhmaṇa;	89	
PA_anya-e08_04n:900	Apidhetuṃ mahāsindhuṃ, taṃ kathaṃ so bhavissati;	90	
PA_anya-e08_04n:901	Na te sakkomi akkhātuṃ, atthaṃ dhammañca pucchito.	90	
PA_anya-e08_04n:902	Cittatthasādhaniṃ etaṃ, gāthaṃ sambhavajātake;	90	
PA_anya-e08_04n:903	Paññāsambhavamicchanto, kare citte sumedhaso”ti.	90	
PA_anya-e08_04n:904	Dhu gatitheriyesu. Gati gamanaṃ, theriyaṃ thirabhāvo. Dhavati. Dhuvaṃ.	90	
PA_anya-e08_04n:905_0	Ettha ca dhuvanti thiraṃ. “Nicco dhuvo sassato avipariṇāmadhammo”tiādīsu viya, tasmā	905	
PA_anya-e08_04n:905_1	dhuvanti thiraṃ kiñci dhammajātaṃ. Atha vā dhuvanti idaṃ gatitheriyatthavasena nibbānasseva	905	
PA_anya-e08_04n:905_2	adhivacanaṃ bhavitumarahati. Tañhi jātijarābyādhimaraṇasokādito muccitukāmehi dhavitabbaṃ	905	
PA_anya-e08_04n:905_3	gantabbanti dhuvaṃ, uppādavayābhāvena vā niccasabhāvattā dhavati thiraṃ sassataṃ	905	
PA_anya-e08_04n:905_4	bhavatīti dhuvaṃ. Yañhi sandhāya bhagavatā “dhuvañca vo bhikkhave desessāmi dhuvagāminiñca	905	
PA_anya-e08_04n:905_5	paṭipada”nti vuttaṃ. Dhuvasaddo “vacanaṃ dhuvasassata”nti ettha thire vattati. “Dhuvañca	905	
PA_anya-e08_04n:905_6	bhikkhave desessāmī”ti ettha nibbāne. “Dhuvaṃ buddho bhavissasī”ti ettha pana ekaṃse	905	
PA_anya-e08_04n:905_7	nipātapadabhāvena vattatīti daṭṭhabbaṃ.	905	
PA_anya-e08_04n:906	Dhū vidhūnane. Ūkārassa ūvattaṃ. Dhūvati. Dhūvitā, dhūvitabbaṃ. Rassatte “dhuto, dhutavā” iccapi rūpāni bhavanti.	90	
PA_anya-e08_04n:907	Dhe pāne. Dhayati, dhīyati. Dhena.	90	
PA_anya-e08_04n:908_0	Ettha ca dhenūti dhayati pivati ito khīraṃ potakoti dhenu, “godhenu, assadhenu, migadhenū”ti	908	
PA_anya-e08_04n:908_1	dhenusaddo sāmaññavasena sapotikāsu tiracchānagatitthīsu vattati, evaṃ santepi yebhuyyena	908	
PA_anya-e08_04n:908_2	gāviyaṃ vattati. Tathā hi “satta dhenusate datvā”ti pāḷi dissati.	908	
PA_anya-e08_04n:909_0	Sidhu gatiyaṃ sedhati, nisedhati, paṭisedhati. Siddho, pasiddho, nisiddho, paṭisiddho,	909	
PA_anya-e08_04n:909_1	paṭisedhito, paṭisedhako, paṭisedho, paṭisedhituṃ, paṭisedhitvā. Idha acinteyyabalattā	909	
PA_anya-e08_04n:909_2	upasaggānaṃ taṃyoge sidhudhātussa nānappakārā atthā sambhavanti, aññesampi evameva.	909	
PA_anya-e08_04n:910	Sidhu satthe maṅgalye ca. Satthaṃ sāsanaṃ, maṅgalyaṃ pāpavināsanaṃ vuddhikāraṇaṃ vā. Sedhati. Siddho, pasiddho, pasiddhi.	91	
PA_anya-e08_04n:911_0	Dadha dhāraṇe. Janassa tuṭṭhiṃ dadhateti dadhi. Dhakārassa hakāratte “dahatī”ti rūpaṃ.	911	
PA_anya-e08_04n:911_1	Ayaṃ itthī imaṃ itthiṃ ayyikaṃ dahati. Ime purisā imaṃ purisaṃ pitāmahaṃ dahanti.	911	
PA_anya-e08_04n:911_2	Cittaṃ samādahātabbaṃ. Samādahaṃ cittaṃ.	911	
PA_anya-e08_04n:912	Edha vuddhiyaṃ lābhe ca. Edhati. Edho, sukhedhito. Gambhīre gādhamedhati.	91	
PA_anya-e08_04n:913	Ettha ca edhoti edhati. Vaḍḍhati etena pāvakoti edho. Indanaṃ, upādānaṃ. Sukhedhitoti sukhena edhito, sukhasaṃvaḍḍhitoti attho. Gādhamedhatīti gādhaṃ patiṭṭhitaṃ edhati labhati.	91	
PA_anya-e08_04n:914	Baddha saṃharise. Saṃhariso vinibaddhakriyā. Baddhati, vinibaddhati. Vinibaddhā.	91	
PA_anya-e08_04n:915	Gādha patiṭṭhānissayagandhesu. Gādhati. Gādhaṃ kattā. Gambhīrato agādhaṃ.	91	
PA_anya-e08_04n:916	Bādha viloḷane bādhati, vibādhati. Ābādho. Ābādhati cittaṃ viloḷetīti ābādho.	91	
PA_anya-e08_04n:917	Nādha yācanādīsu. Nādhati. Nādhanaṃ.	91	
PA_anya-e08_04n:918	Bandha bandhane bandhati. Bandhanako, bandho, bandhāpito, paṭibandho, bandhanaṃ, bandho, sambandhanaṃ, sambandho, pabandho, bandhu.	91	
PA_anya-e08_04n:919_0	Tattha bandhananti bandhanti satte etenāti bandhanaṃ, saṅkhalikādi. “Ayaṃ amhākaṃ	919	
PA_anya-e08_04n:919_1	vaṃso”ti sambandhitabbaṭṭhena bandhu, theragāthāsaṃvaṇṇanāyaṃ pana “pemabandhanena bandhū”ti vuttaṃ.	919	
PA_anya-e08_04n:920	Dadhi asīghacāre. Asīghacāro asīghappavatti. Dandhati. Dandho, dandhapañño. Yo dandhakāle tarati, taraṇīye ca dandhati.	92	
PA_anya-e08_04n:921	Vaddha vaddhane. Vaddhati. Vaddhi, vuddhi, vaddho, vuddho, jātivuddho, guṇavuddho, vayovuddho.	92	
PA_anya-e08_04n:922	Ye vuddhamapacāyanti, narā dhammassa kovidā;	92	
PA_anya-e08_04n:923	Diṭṭheva dhamme pāsaṃsā, samparāye ca suggatiṃ.	92	
PA_anya-e08_04n:924	Sadhu saddakucchiyaṃ. Sadhati.	92	
PA_anya-e08_04n:925	Piḷadhi alaṅkāre. Piḷandhati. Piḷandhanaṃ.	92	
PA_anya-e08_04n:926	Piḷandhanamalaṅkāro, maṇḍanañca vibhūsanaṃ;	92	
PA_anya-e08_04n:927	Pasādhanañcābharaṇaṃ, pariyāyā ime matā.	92	
PA_anya-e08_04n:928_0	Medha hiṃsāyaṃ saṅgame ca. Medhati. Medhā, medhāvī. Atra medhāti asani viya siluccaye	928	
PA_anya-e08_04n:928_1	kilese medhati hiṃsatīti medhā. Medhati vā siriyā sīlādīhi ca sappurisadhammehi saha	928	
PA_anya-e08_04n:928_2	gacchati na ekikā hutvā tiṭṭhatīti medhā, paññāyetaṃ nāmaṃ. Tathā hi –	928	
PA_anya-e08_04n:929	“Paññā hi seṭṭhā kusalā vadanti,	92	
PA_anya-e08_04n:930	Nakkhattarājāriva tārakānaṃ;	93	
PA_anya-e08_04n:931	Sīlaṃ sirī cāpi satañca dhammo,	93	
PA_anya-e08_04n:932	Anvāyikā paññavato bhavantī”ti	93	
PA_anya-e08_04n:933	Vuttaṃ. Medhāvīti dhammojapaññāya ca samannāgato puggalo.	93	
PA_anya-e08_04n:934	Sadhu madhu unde. Sadhati. Madhati. Madhu.	93	
PA_anya-e08_04n:935_0	Budha bodhane. Bodhati. Buddho. Abhisambuddhāno. Sambuddhaṃ. Asambuddhaṃ. Bodhi.	935	
PA_anya-e08_04n:935_1	Divādigaṇepi ayaṃ dissati. Tatrahi “bujjhatī”ti rūpaṃ, idha pana “bodhatī”ti rūpaṃ.	935	
PA_anya-e08_04n:935_2	“Yo nindaṃ apabodhatī”ti pāḷi dissati. Kārite pana “bodheti” iccādīni.	935	
PA_anya-e08_04n:936	Yudha sampahāre. Yodhati. Yodho. Yodhetha māraṃ paññāvudhena. Yuddhaṃ. Caraṇāyudho, caraṇāvudho vā. Āvudhaṃ. Divādigaṇikassa panassa “yujjhatī”ti rūpaṃ.	93	
PA_anya-e08_04n:937	Dīdhi dittivedhanesu. Dīdhati. Dīdhiti. Ettha ca dīdhitīti rasmi. Anekāni hi rasmināmāni.	93	
PA_anya-e08_04n:938	Rasmi ābhā pabhā raṃsi, ditti bhā ruci dīdhiti;	93	
PA_anya-e08_04n:939	Marīci juti bhāṇva’su, mayūkho kiraṇo karo;	93	
PA_anya-e08_04n:940	Nāgadhāmo ca āloko, iccete rasmivācakā.	94	
PA_anya-e08_04n:941	Cakārantarūpāni.	94	
PA_anya-e08_04n:942	Nakārantadhātu	94	
PA_anya-e08_04n:943_0	Nī naye. Neti, nayati, vineti. Vineyya hadaye daraṃ. Āneti. Ānayati. Netā. Vinetā.	943	
PA_anya-e08_04n:943_1	Nāyako. Neyyo. Veneyyo. Venayiko. Vinīto puriso. Nīyamāne pisācena, kinnu tāta udikkhati.	943	
PA_anya-e08_04n:943_2	Nīyanto. Nettaṃ. Netti. Bhavanetti samūhatā. Nettiko. Udakañhi nayanti nettikā. Nettā.	943	
PA_anya-e08_04n:943_3	Nette ujuṃ gate sati. Nayo. Vinayo. Āyatanaṃ. Netuṃ. Vinetuṃ. Netvā. Vinetvā iccādīni.	943	
PA_anya-e08_04n:944_0	Tattha nettanti samavisamaṃ dassentaṃ attabhāvaṃ netīti nettaṃ, cakkhu. Nettīti nenti	944	
PA_anya-e08_04n:944_1	etāya satteti netti, rajju. Bhavanettīti bhavarajju, taṇhāyetaṃ nāmaṃ. Tāya hi sattā	944	
PA_anya-e08_04n:944_2	goṇā viya gīvāya bandhitvā taṃ taṃ bhavaṃ niyyanti, tasmā bhavanettīti vuccati. Nettikāti	944	
PA_anya-e08_04n:944_3	kassakā. Nettāti gavajeṭṭhako yūthapati. Nayoti nayanaṃ gamanaṃ nayo, pāḷigati. Atha	944	
PA_anya-e08_04n:944_4	vā tattha tattha netabboti nayo, sadisabhāvena netabbākāro. Nīyatīti nayo, tathattanayādi.	944	
PA_anya-e08_04n:944_5	Nīyati etenāti nayo, antadvayavivajjananayādi.	944	
PA_anya-e08_04n:945_0	Tathā hi chabbidho nayo tathattanayo pattinayo desanānayo antadvayavivajjananayo	945	
PA_anya-e08_04n:945_1	acinteyyanayo adhippāyanayoti. Tesu tathattanayo antadvayavivajjananayena nīyati,	945	
PA_anya-e08_04n:945_2	pattinayo acinteyyanayena, desanānayo adhippāyanayena nīyati. Etthādimhi tividho	945	
PA_anya-e08_04n:945_3	nayo kammasādhanena nīyatīti “nayo”ti vuccati, pacchimo pana tividho nayo karaṇasādhanena	945	
PA_anya-e08_04n:945_4	nīyati etena tathattādinayattayamiti “nayo”ti vuccati. Imasmiṃ atthe papañciyamāne	945	
PA_anya-e08_04n:945_5	ganthavitthāro siyāti vitthāro na dassito.	945	
PA_anya-e08_04n:946	Aparopi catubbidho nayo ekattanayo nānattanayo abyāpāranayo evaṃdhammatānayoti.	94	
PA_anya-e08_04n:947_0	Vineti satte ettha, etenāti vā vinayo. Kāyavācānaṃ vinayanatopi vinayo. Āyatananti	947	
PA_anya-e08_04n:947_1	anamatagge saṃsāre pavattaṃ atīva āyataṃ saṃsāradukkhaṃ yāva na nivattati, tāva nayateva	947	
PA_anya-e08_04n:947_2	pavattatevāti āyatanaṃ.	947	
PA_anya-e08_04n:948	Ayaṃ panettha atthuddhāro. “Āyatananti assānaṃ kambojo āyatanaṃ, gunnaṃ dakkhiṇāpatho āyatana”nti ettha sañjātiṭṭhānaṃ āyaanaṃ nāma. “Manorame āyatane, sevanti naṃ vihaṅgamā.	94	
PA_anya-e08_04n:949_0	Chāyaṃ chāyatthino yanti, phalatthaṃ phalabhojino”ti ettha samosaraṇaṭṭhānaṃ. “Pañcimāni	949	
PA_anya-e08_04n:949_1	bhikkhave vimuttāyatanānī”ti ettha kāraṇaṃ. Aññepi pana payogā yata patiyataneti ettha pakāsitā.	949	
PA_anya-e08_04n:950	Nī pāpane. Neti, nayati. Nayanaṃ.	95	
PA_anya-e08_04n:951	Nu thutiyaṃ. Noti, navati. Nuto.	95	
PA_anya-e08_04n:952	Thana pana dhana sadde. Thanati. Panati. Dhanati.	95	
PA_anya-e08_04n:953	Kana dittikantīsu. Kanati. Kaññā. Kanakaṃ.	95	
PA_anya-e08_04n:954_0	Ettha ca yobbanibhāve ṭhitattā rūpavilāsena kanati dippati virocatīti kaññā. Atha	954	
PA_anya-e08_04n:954_1	vā kaniyati kāmiyabhi abhipatthiyati purisehītipi kaññā, yobbanitthī. Kanakanti kanati,	954	
PA_anya-e08_04n:954_2	kanīyatīti vā kanakaṃ, suvaṇṇaṃ. Suvaṇṇassa hi anekāni nāmāni.	954	
PA_anya-e08_04n:955	Suvaṇṇaṃ kanakaṃ hemaṃ, kañcanaṃ haṭakampi ca;	95	
PA_anya-e08_04n:956	Jātarūpaṃ tapanīyaṃ, vaṇṇaṃ tabbhedakā pana;	95	
PA_anya-e08_04n:957	Jambunadaṃ siṅgikañca, cāmikaranti bhāsitā.	95	
PA_anya-e08_04n:958	Vana sana sambhattiyaṃ. Vanati. Vanaṃ. Sanati.	95	
PA_anya-e08_04n:959	Tattha vananti. Taṃ sambhajanti mayūrakokilādayo sattāti vanaṃ, araññaṃ. Vanati sambhajati saṃkilesapuggalanti vanaṃ, taṇhā.	95	
PA_anya-e08_04n:960	Mana abbhāse. Manati. Mano.	96	
PA_anya-e08_04n:961	Māna vīmaṃsāyaṃ, vīmaṃsati. Vīmaṃsā.	96	
PA_anya-e08_04n:962	Jana suna sadde. Janati. Sunati.	96	
PA_anya-e08_04n:963	Ettha ca “kasmā te eko bhujo janati, eko te na janatī bhujo”ti pāḷi nidassanaṃ. Tattha janatīti sunati saddaṃ karoti.	96	
PA_anya-e08_04n:964	Khanu avadāraṇe khanati. Sukhaṃ. Dukkhaṃ. Khato āvāṭo.	96	
PA_anya-e08_04n:965_0	Tattha sukhanti suṭṭhu dukkhaṃ khanatīti sukhaṃ. Duṭṭhu khanati kāyikacetasikasukhanti	965	
PA_anya-e08_04n:965_1	dukkhaṃ. Aññamaññapaṭipakkhā hi ete dhammā. Dvidhā cittaṃ khanatīti vā dukkhaṃ. Curādigaṇavasena	965	
PA_anya-e08_04n:965_2	pana “sukhayatīti sukhaṃ, dukkhayatīti dukkha”nti nibbacanāni gahetabbāni. Samāsapaavasena	965	
PA_anya-e08_04n:965_3	“sukaraṃ khamassāti sukhaṃ, dukkaraṃ khamassāti dukkha”nti nibbacanānipi vividhā	965	
PA_anya-e08_04n:965_4	hi saddānaṃ byuppatti pavatti nimittañca.	965	
PA_anya-e08_04n:966	Dāna avakhaṇḍane. Dānati. Apadānaṃ.	96	
PA_anya-e08_04n:967	Sāna tejane. Tejanaṃ nisānaṃ. Sānati.	96	
PA_anya-e08_04n:968_0	Hana hiṃsāgatīsu. Ettha pana hiṃsāvacanena pharusāya vācāya pīḷanañca daṇḍādīhi paharaṇañca	968	
PA_anya-e08_04n:968_1	gahitaṃ, tasmā hana hiṃsāpaharaṇagatīsūti attho gahetabbo. Tathā hi “rājāno coraṃ	968	
PA_anya-e08_04n:968_2	gahetvā haneyyuṃ vā bandheyyuṃ vā”ti. Pāṭhassa atthaṃ saṃvaṇṇentehi “haneyyunti potheyyuñceva	968	
PA_anya-e08_04n:968_3	chindeyyuñcā”ti vuttaṃ. Ettha ca chedanaṃ nāma hatthapādādichedanaṃ vā sīsacchedavasena	968	
PA_anya-e08_04n:968_4	māraṇaṃ vā. Hanassa vadhādeso ghātādeso ca bhavati, hanti hanati, hananti. Hanasi,	968	
PA_anya-e08_04n:968_5	hanatha. Sesaṃ sabbaṃ neyyaṃ.	968	
PA_anya-e08_04n:969_0	Hiṃsādayo cattāro atthā labbhanti. “Hanti hatthehi pādehī”ti ettha pana hantīti paharatīti	969	
PA_anya-e08_04n:969_1	attho. “Kuddho hi pitaraṃ hanti. Vikkosamānā tibbāhi, hanti nesaṃ varaṃ vara”nti.	969	
PA_anya-e08_04n:969_2	Ettha hantīti mārentīti attho. “Vadhati, vadheti, ghāteti” iccapi rūpāni bhavanti.	969	
PA_anya-e08_04n:969_3	Tattha “vadhati na rodati, āpatti dukkaṭassa. Attānaṃ vadhitvā vadhitvā rodatī”tiādīsu	969	
PA_anya-e08_04n:969_4	vadho paharaṇaṃ. Pāṇaṃ vadheti. Pāṇavadho. “Esa vadho khaṇḍahālassa. Satte ghātetī”ti	969	
PA_anya-e08_04n:969_5	ca ādīsu vadho māraṇaṃ.	969	
PA_anya-e08_04n:970_0	“Upāhanaṃ, vadhū”ti ca ettha hanavadhasaddatthogamanaṃ. “Purisaṃ hanati. Sītaṃ uṇhaṃ	970	
PA_anya-e08_04n:970_1	paṭihanati” iccādīni kattupadāni. Devadatto yaññadattena haññati. Tato vātātape ghore,	970	
PA_anya-e08_04n:970_2	sañjāte paṭihaññati. Paccattavacanassekārattaṃ, yathā “vanappagumbe”ti. Vihārenāti	970	
PA_anya-e08_04n:970_3	padaṃ sambandhitabbaṃ, iccādīni kammapadāni. Hantā. Hato. Vadhako. Vadhū. Āghāto.	970	
PA_anya-e08_04n:970_4	Upaghāto. Ghātako. Paṭigho. Saṅgho. Byaggho. Sakuṇagghi. Hantuṃ, hanituṃ, hantvā,	970	
PA_anya-e08_04n:970_5	hanitvā. Vajjhetvā, vadhitvā iccādīni sanāmikāni tumantādipadāni.	970	
PA_anya-e08_04n:971_0	Tattha upāhananti taṃ taṃ ṭhānaṃ upahananti upagacchanti tato ca āhananti āgacchanti	971	
PA_anya-e08_04n:971_1	etenāti upāhanaṃ. Vadhūti kilesavasena sunakhampi upagamanasīlāti vadhū, sabbāsaṃ	971	
PA_anya-e08_04n:971_2	itthīnaṃ sādhāraṇametaṃ. Atha vā vadhūti suṇisā. Tathā hi “tena hi vadhu yadā utunī	971	
PA_anya-e08_04n:971_3	ahosi, pupphaṃ te uppannaṃ, atha me āroceyyāsī”ti ettha vadhūti suṇisā vuccati. Sā	971	
PA_anya-e08_04n:971_4	pana “ayaṃ no puttassa bhariyā”ti sassusasurehi adhigantabbā jānitabbāti vadhūti	971	
PA_anya-e08_04n:971_5	vuccati. Gatyatthānaṃ katthaci buddhiyatthakathanato ayamattho labbhateva. “Suṇhā,	971	
PA_anya-e08_04n:971_6	suṇisā, vadhū” iccete pariyāyā. Saṅghoti bhikkhusamūho. Samaggaṃ kammaṃ samupagacchatīti	971	
PA_anya-e08_04n:971_7	saṅgho, suṭṭhu vā kilese hanti tena tena maggāsinā māretītipi saṅgho, puthujjanāriyavasena	971	
PA_anya-e08_04n:971_8	vuttānetāni. Vividhe satte āhanati bhuso ghātetīti byaggho. So eva “viyaggho, vaggho”ti	971	
PA_anya-e08_04n:971_9	ca vuccati. Aparampi puṇḍarīkoti tassa nāmaṃ. Dubbale sakuṇe hantīti sakuṇagghi,	971	
PA_anya-e08_04n:971_10	seno, ayaṃ pana hanadhātu divādigaṇe “paṭihaññatī”ti akammakaṃ kattupadaṃ janeti.	9711	
PA_anya-e08_04n:971_11	Tathā hi “buddhassa bhagavato vohāro lokiye sote paṭihaññatī”tiādikā pāḷiyo dissanti.	9711	
PA_anya-e08_04n:972_0	Ana pāṇane. Pāṇanaṃ sasanaṃ. Anati. Ānaṃ, pānaṃ. “Tattha ānanti assāso. Pānanti passāso.	972	
PA_anya-e08_04n:972_1	Etesu assāsoti bahi nikkhamanavāto. Passāsoti anto pavisanavāto”ti vinayaṭṭhakathāyaṃ	972	
PA_anya-e08_04n:972_2	vuttaṃ, suttantaṭṭhakathāsu pana uppaṭipāṭiyā āgataṃ. Tattha yasmā sabbesampi gabbhaseyyakānaṃ	972	
PA_anya-e08_04n:972_3	mātukucchito nikkhamanakāle paṭhamaṃ abbhantaravāto bahi nikkhamati, pacchā bāhiravāto	972	
PA_anya-e08_04n:972_4	sukhumaṃ rajaṃ gahetvā abbhantaraṃ pavisanto tāluṃ āhacca nibbāyati, tasmā vinayaṭṭhakathāyaṃ	972	
PA_anya-e08_04n:972_5	“assāsoti bahi nikkhamanavāto, passāsoti anto pavisanavāto”ti vuttaṃ. Etesu dvīsu	972	
PA_anya-e08_04n:972_6	nayesu vinayanayena anto uṭṭhitasasanaṃ assāso, bahi uṭṭhitasasanaṃ passāso. Suttantanayena	972	
PA_anya-e08_04n:972_7	pana bahi uṭṭhahitvāpi anto sasanato assāso. Anto uṭṭhahitvāpi bahi sasanato passāso.	972	
PA_anya-e08_04n:972_8	Ayameva ca nayo “assāsādimajjhapariyosānaṃ satiyā anugacchato ajjhattaṃ vikkhepagatena	972	
PA_anya-e08_04n:972_9	cittena kāyopi cittampi sāraddhā ca honti iñjitā ca phanditā cā”ti, “passāsādimajjhapariyosānaṃ	972	
PA_anya-e08_04n:972_10	satiyā anugacchato bahiddhā vikkhepagatena cittena kāyopi cittampi sāraddhā ca honti	9721	
PA_anya-e08_04n:972_11	iñjitā ca phanditā cā”ti imāya pāḷiyā sametīti veditabbaṃ.	9721	
PA_anya-e08_04n:973_0	Dhana dhaññe. Dhananaṃ dhaññaṃ, siripuññapaññānaṃ sampadāti attho. Dhātuattho hi	973	
PA_anya-e08_04n:973_1	yebhuyyena bhāvavasena kathiyati ṭhapetvā vakkarukkhataceti evamādippabhedaṃ. Yathā	973	
PA_anya-e08_04n:973_2	bhāvatthe vattamānena yapaccayena saddhiṃ nakārassa yyakāraṃ katvā thenanaṃ theyyanti	973	
PA_anya-e08_04n:973_3	vuccati, evamidha yapaccayena saddhiṃ nakārassa ññakāraṃ katvā dhananaṃ dhaññanti	973	
PA_anya-e08_04n:973_4	vuccati. Dhanino vā bhāvo dhaññaṃ, tasmiṃ dhaññe. Dhanti, dhanati. Dhanitaṃ. Dhaññaṃ.	973	
PA_anya-e08_04n:973_5	Yasmā pana dhaññasaddena siripuññapaññāsampadā gahitā, tasmā “dhaññapuññalakkhaṇasampannaṃ	973	
PA_anya-e08_04n:973_6	puttaṃ vijāyī”tiādīsu dhaññasaddena siripaññāva gahetabbā puññassa visuṃ vacanato.	973	
PA_anya-e08_04n:974	“Nadato parisāyante, vāditabbapahārino;	97	
PA_anya-e08_04n:975	Ye te dakkhanti vadanaṃ, dhaññā te narapuṅgava.	97	
PA_anya-e08_04n:976	Dīghaṅgulī tambanakhe, subhe āyatapaṇhike;	97	
PA_anya-e08_04n:977	Ye pāde paṇamissanti, tepi dhaññā guṇandhara.	97	
PA_anya-e08_04n:978	Madhurāni pahaṭṭhāni, dosagghāni hitāni ca;	97	
PA_anya-e08_04n:979	Yetevākyāni sossanti, tepi dhaññānaruttamā”ti	97	
PA_anya-e08_04n:980_0	Evamādīsu pana dhaññasaddena puññasampadā gahetabbā, puññasampadāya vā saddhiṃ siripaññāsampadāpi	980	
PA_anya-e08_04n:980_1	gahetabbā. Idamettha nibbacanaṃ “dhaññaṃ siripuññapaññāsampadā etesaṃ atthīti dhaññā”ti.	980	
PA_anya-e08_04n:980_2	“Dhaññaṃ maṅgalasammata”nti ettha tu “uttamaratanaṃ ida”nti dhanāyitabbaṃ saddhāyitabbanti	980	
PA_anya-e08_04n:980_3	dhaññaṃ, sirisampannaṃ puññasampannaṃ paññāsampannantipi attho yujjati. “Dhaññaṃ	980	
PA_anya-e08_04n:980_4	dhanaṃ rajataṃ jātarūpa”nti ca ādīsu “natthi dhaññasamaṃ dhana”nti vacanato dhanāyitabbanti	980	
PA_anya-e08_04n:980_5	dhaññaṃ, kiṃ taṃ? Pubbaṇṇaṃ. Apica osadhivisesopi dhaññanti vuccati. Dhanasaddassa	980	
PA_anya-e08_04n:980_6	ca pana samāsavasena “adhano, niddhano”ti ca natthi dhanaṃ etassāti atthena daliddapuggalo	980	
PA_anya-e08_04n:980_7	vuccati. “Nidhanaṃ yātī”tiettha tu kampanatthavācakassa dhūdhātussa vasena vināso	980	
PA_anya-e08_04n:980_8	nidhananti vuccatīti.	980	
PA_anya-e08_04n:981	Muna gatiyaṃ. Munati.	98	
PA_anya-e08_04n:982	Cine maññanāyaṃ. Aluttantoyaṃ dhātu, yathā gile, yathā ca mile. Cināyati, ocināyati. “Sabbo taṃ jano ocināyatū”ti idamettha pāḷi nidassanaṃ. Ocināyatati avamaññatūti.	98	
PA_anya-e08_04n:983	Iti bhūvādigaṇe tavaggantadhāturūpāni	98	
PA_anya-e08_04n:984	Samattāni.	98	
PA_anya-e08_04n:985	Pakārantadhātu	98	
PA_anya-e08_04n:986	Idāni pavaggantadhāturūpāni vuccante –	98	
PA_anya-e08_04n:987	Pā pāne. Pānaṃ pivanaṃ. “Pāti, pānti. Pātu, pāntu” iccādi yathārahaṃ yojetabbaṃ.	98	
PA_anya-e08_04n:988	Khippaṃ gīvaṃ pasārehi, na te dassāmi jīvitaṃ;	98	
PA_anya-e08_04n:989	Ayañhite mayā rūḷho, saro pāssati lohitanti.	98	
PA_anya-e08_04n:990_0	Atra hi pāssatīti pivissati. “Pāssati, pāssanti. Pāssasi, pāssatha. Pāssāmi, pāssāma”	990	
PA_anya-e08_04n:990_1	iccādinā, “apassā, apassaṃsu” iccādinā ca nayena sesaṃ sabbaṃ yojetabbaṃ nayaññūhi.	990	
PA_anya-e08_04n:990_2	Ko hi samattho sabbāni buddhavacanasāgare vicitrāni vippakiṇṇarūpantararatanāni uddharitvā	990	
PA_anya-e08_04n:990_3	dassetuṃ, tasmā sabbāsupi dhātūsu saṅkhepena gahaṇūpāyamattameva dassitaṃ. Pivati,	990	
PA_anya-e08_04n:990_4	pivanti. Pivaṃ, pivanto, pivamāno, pivaṃ bhāgirasodakaṃ. Kārite kumāraṃ khīraṃ pāyeti.	990	
PA_anya-e08_04n:990_5	Muhuttaṃ taṇhāsamanaṃ, khīraṃ tvaṃ pāyito mayā. Kamme pīyati, pītaṃ. Tumādīsu “pātuṃ,	990	
PA_anya-e08_04n:990_6	pivituṃ, pitvā, pivitvā, pāyetvā” iccādīni yojetabbāni. Aññesupi ṭhānesu pāḷinayānurūpena	990	
PA_anya-e08_04n:990_7	saddarūpāni evameva yojetabbāni.	990	
PA_anya-e08_04n:991	Pā rakkhaṇe. Pāti. Nipāti. Pitā, gopo.	99	
PA_anya-e08_04n:992	Pā pūraṇe. Pāti, vippāti. Vippo.	99	
PA_anya-e08_04n:993_0	Vippoti brāhmaṇo. So hi vippeti pūreti visiṭṭhena veduccāraṇādinā attano brāhmaṇakammena	993	
PA_anya-e08_04n:993_1	lokassa ajjhāsayaṃ attano ca hadaye vedānīti vippoti vuccati. “Jāto vippakule aha”nti	993	
PA_anya-e08_04n:993_2	ettha hi brāhmaṇo “vippo”ti vuccati. Tassa kulaṃ vippakulanti.	993	
PA_anya-e08_04n:994	Pū pavane. Pavati. Putto, puññaṃ. Ettha puttoti attano kulaṃ pavati sodhetīti putto. Kiyādigaṇaṃ pana patvā “punātī”ti vattabbaṃ.	99	
PA_anya-e08_04n:995	Putto’trajo suto sūnu,	99	
PA_anya-e08_04n:996	Tanujo tanayo’raso;	99	
PA_anya-e08_04n:997	Puttanattādayo cātha,	99	
PA_anya-e08_04n:998	Apaccanti pavuccare.	99	
PA_anya-e08_04n:999	Itthiliṅgamhi vattabbe, puttīti atrajāti ca;	99	
PA_anya-e08_04n:1000	Vattabbaṃ sesaṭṭhānesu, yathārahamudīraye;	100	
PA_anya-e08_04n:1001	Pāḷiyañhi atrajāti, itthī puttī kathiyati;	100	
PA_anya-e08_04n:1002	Ettha pana –	100	
PA_anya-e08_04n:1003	“Tato dve sattarattassa, vedehassatrajā piyā;	100	
PA_anya-e08_04n:1004	Rājakaññā rucā nāma, dhātimātaramabravī”ti	100	
PA_anya-e08_04n:1005_0	Ayaṃ pāḷi nidassanaṃ. “Puttī, dhītā, duhitā, attajā”ti iccete pariyāyā. Evaṃ atrajāti	1005	
PA_anya-e08_04n:1005_1	itthivācakassa itthiliṅgassa dassanato sutasaddādīsupi itthiliṅganayo labbhamānālabbhamānavasena	1005	
PA_anya-e08_04n:1005_2	upaparikkhitabbo. Tathā hi loke “vesso, suddo, naro, kiṃpuriso” iccādīnaṃ yugaḷabhāvena	1005	
PA_anya-e08_04n:1005_3	“vessī, suddī, nārī, kiṃpurisī”tiādīni itthivācakāni liṅgāni dissanti. “Puriso pumā”	1005	
PA_anya-e08_04n:1005_4	iccādīnaṃ pana yugaḷabhāvena itthivācakāni itthiliṅgāni na dissanti. Puññanti ettha	1005	
PA_anya-e08_04n:1005_5	pana attano kārakaṃ pavati sodhetīti puññaṃ. Kiyādigaṇaṃ pana patvā punātīti puññanti vattabbaṃ.	1005	
PA_anya-e08_04n:1006	Añño atthopi vattabbo, niruttilakkhaṇassito;	100	
PA_anya-e08_04n:1007	Tasmā nibbacanaṃ ñeyyaṃ, janapūjādito idha.	100	
PA_anya-e08_04n:1008	Paraṃ pujjabhavaṃ janetīti puññaṃ. Sadā pūjitaṃ vā janetīti puññaṃ. Janaṃ attakāraṃ punātīti puññaṃ. Asesaṃ apuññaṃ punātīti puññaṃ.	100	
PA_anya-e08_04n:1009	Kalyāṇaṃ kusalaṃ puññaṃ, subhamicceva niddise;	100	
PA_anya-e08_04n:1010	Kammassa kusalassādhi-vacanaṃ vacane paṭu.	101	
PA_anya-e08_04n:1011_0	Pe gatiyaṃ. Peti, penti. Pesi, petha. Idha bhikkhave ekacco assakhaḷuṅko pehīti vutto	1011	
PA_anya-e08_04n:1011_1	viddho samāno codito sārathinā pacchato paṭisakkati, piṭṭhito rathaṃ paṭivatteti.	1011	
PA_anya-e08_04n:1011_2	Ummaggaṃ gaṇhāti, ubbaṭumaṃ rathaṃ karoti.	1011	
PA_anya-e08_04n:1012_0	Pe vuddhiyaṃ payati. Pāyo, apāyo. Ettha apāyoti natthi pāyo vuddhi etthāti apāyo.	1012	
PA_anya-e08_04n:1012_1	Ayadhātuvasenapi attho netabbo, ayato vuddhito, sukhato vā apetoti apāyo, nirayatiracchānayonipettivisayaasurakāyā.	1012	
PA_anya-e08_04n:1013	Pe sosane. Pāyati, payati vā. Nipako. Ettha nipako nipayati visoseti paṭipakkhaṃ, tato vā attānaṃ nipāti rakkhatīti nipako, sampajāno.	101	
PA_anya-e08_04n:1014	Gupa rakkhaṇe. Gopati. Gopako.	101	
PA_anya-e08_04n:1015	Nagaraṃ yathā paccantaṃ, guttaṃ sāntarabāhiraṃ.	101	
PA_anya-e08_04n:1016	Evaṃ gopetha attānaṃ, khaṇo ve mā upaccagā.	101	
PA_anya-e08_04n:1017	Gopethāti gopeyya rakkheyya.	101	
PA_anya-e08_04n:1018	Vapa santāne. Vapati.	101	
PA_anya-e08_04n:1019	Sapa samavāye. Sapati.	101	
PA_anya-e08_04n:1020	Cupa mandagatiyaṃ. Copati.	102	
PA_anya-e08_04n:1021	Tupa hiṃsāyaṃ. Topati. Tuppati.	102	
PA_anya-e08_04n:1022	Gupa gopanajigucchanesu. Gopati, jigucchati. Jigucchaṃ, jigucchamāno. Jegucchī. Jigucchitvā iccādīni.	102	
PA_anya-e08_04n:1023	Kapu hiṃsātakkalagandhesu. Kappati. Kappūro.	102	
PA_anya-e08_04n:1024	Kapu sāmatthiye. Idaṃ amhākaṃ kappati. Netaṃ amhesu kappati.	102	
PA_anya-e08_04n:1025	Kapa karuṇāyaṃ. Kapati. Kapaṇo, kāpaññaṃ. Tattha kapatīti karuṇāyati, kāpaññanti kapaṇabhāvo.	102	
PA_anya-e08_04n:1026	Sapa akkose. Sapati. Sapatho, abhisapatho, abhisapito, sapanako.	102	
PA_anya-e08_04n:1027	Vapa bījanikkhepe. Bījaṃ vapati. Vāpako. Vāpitaṃ dhaññaṃ. Vuttaṃ bījaṃ purisena. Bījaṃ vappati. Vappamaṅgalaṃ.	102	
PA_anya-e08_04n:1028	Supa sayane. Supati. Sukhaṃ supanti munayo, ye itthīsu na bajjhare. Sutto puriso, supanaṃ, suttaṃ.	102	
PA_anya-e08_04n:1029	Khipa peraṇe. Peraṇaṃ cuṇṇikaraṇaṃ pisanaṃ. Khepati. Khepako.	102	
PA_anya-e08_04n:1030	Khipa abyattasadde. Khipati. Khipitasaddo. Yadā ca dhammaṃ desento, khipi lokagganāyako.	103	
PA_anya-e08_04n:1031	Khipa chaḍḍano. Khipati, ukkhipati, vikkhipati, avakhipati, saṃkhipati. Khittaṃ, ukkhittaṃ, pakkhittaṃ, vikkhittaṃ iccādīni.	103	
PA_anya-e08_04n:1032	Opa niṭṭhubhane. Niṭṭhubhanaṃ kheḷapātanaṃ. Opati. Osadhaṃ saṅkharitvā mukhe kheḷaṃ opi.	103	
PA_anya-e08_04n:1033	Lipi upalepe. Lepati. Littaṃ paramena tejasā.	103	
PA_anya-e08_04n:1034	Khipi gatiyaṃ. Khimpati.	103	
PA_anya-e08_04n:1035	Ḍipa khepe. Ḍepati.	103	
PA_anya-e08_04n:1036_0	Nidapi nidampane. Nidampanaṃ nāma sassarukkhādīsu vīhisīsaṃ vā varakasīsaṃ vā acchinditvā	1036	
PA_anya-e08_04n:1036_1	khuddakasākhaṃ vā abhañjitvā yathāṭhitameva hatthena gahetvā ākaḍḍhitvā bījamattasseva	1036	
PA_anya-e08_04n:1036_2	vā paṇṇamattasseva vā gahaṇaṃ. Puriso vīhisīsaṃ nidampati, rukkhapattaṃ nidampati.	1036	
PA_anya-e08_04n:1036_3	Nidampako, nidampitaṃ, nidampituṃ, nidampitvā.	1036	
PA_anya-e08_04n:1037	Tapa dittiyaṃ. Ditti virocanaṃ. Divā tapatiādicco.	103	
PA_anya-e08_04n:1038	Tapa ubbege. Ubbego utrāso bhīrutā. Tapati, uttapati. Ottappaṃ, ottappiyaṃ dhanaṃ.	103	
PA_anya-e08_04n:1039	Tapa dhūpa santāpe. Tapati. Tapodhanaṃ, ātāpo. Ātāpī. Ātapaṃ. Dhūpati, sandhūpano, kamme tāpiyati. Dhūpiyati. Bhāve tāpanaṃ, tāpo, paritāpo, santāpo. Dhūpanaṃ.	103	
PA_anya-e08_04n:1040	Pakārantadhāturūpāni.	104	
PA_anya-e08_04n:1041	Phakārantadhātu	104	
PA_anya-e08_04n:1042_0	Puppha vikasane. Akammako cāyaṃ sakammako ca. Pupphati. Pupphaṃ, pupphanaṃ, pupphito,	1042	
PA_anya-e08_04n:1042_1	pupphituṃ, pupphitvā. Pupphanti pupphino dumā. Thalajā dakajā pupphā, sabbe pupphanti	1042	
PA_anya-e08_04n:1042_2	tāvade. Mañjūsako nāma rukkho yattakāni udake vā thale vā pupphāni, sabbāni pupphati.	1042	
PA_anya-e08_04n:1043	Tupha hiṃsāyaṃ. Tophati.	104	
PA_anya-e08_04n:1044	Dapha daphi vappha gatiyaṃ. Daphati. Damphati. Vapphati.	104	
PA_anya-e08_04n:1045	Dipha kathanayuddhanindāhiṃsādānesu. Dephati. Depho.	104	
PA_anya-e08_04n:1046	Tapha tittiyaṃ. Titti tappanaṃ, taphati.	104	
PA_anya-e08_04n:1047	Dupha upakkilese. Upakkilissanaṃ upakkileso. Dophati.	104	
PA_anya-e08_04n:1048	Gupha ganthe. Gantho ganthikaraṇaṃ. Gophati.	104	
PA_anya-e08_04n:1049	Phakārantadhāturūpāni.	104	
PA_anya-e08_04n:1050	Bakārantadhātu	105	
PA_anya-e08_04n:1051	Bhabba hiṃsāyaṃ. Bhabbati. Bhabbo.	105	
PA_anya-e08_04n:1052	Pabba vabba mabba kabba khabba gabba sabba cabba gatiyaṃ. Pabbati. Vabbati. Mabbati. Kabbati. Khabbati. Gabbati. Sabbati. Cabbati.	105	
PA_anya-e08_04n:1053	Abba sabba hiṃsāyañca. Gatyāpekkhāya cakāro. Abbati. Sabbati.	105	
PA_anya-e08_04n:1054	Kubi acchādane. Kubbati.	105	
PA_anya-e08_04n:1055	Lubi tubi addane. Lumbati. Tumbati. Lumbinīvanaṃ. Udakatumbo. Athopi dve ca tumbāni.	105	
PA_anya-e08_04n:1056_0	Cubi vadanasaṃyoge. Puttaṃ muddhani cumbati. Mukhe cumbati. Ettha siyā “yadi vadanasaṃyoge	1056	
PA_anya-e08_04n:1056_1	cubidhātu vattati, kathaṃ ambudharabinducumbitakūṭoti ettha avadane aviññāṇake pabbatakūṭe	1056	
PA_anya-e08_04n:1056_2	ambudharabindūnaṃ cumbanaṃ vutta”nti? Saccaṃ, taṃ pana cumbanākārasadisenākārena	1056	
PA_anya-e08_04n:1056_3	sambhavaṃ cetasi ṭhapetvā vuttaṃ, yathā adassanasambhavepi dassanasadisenākārena	1056	
PA_anya-e08_04n:1056_4	sambhūtattā “rodante dārake disvā, ubbiddhā vipulā dumā”ti acakkhukānampi rukkhānaṃ	1056	
PA_anya-e08_04n:1056_5	dassanaṃ vuttaṃ, evamidhāpi cumbanākārasadisenākārena sambhūtattā avadanānampi ambudharabindūnaṃ	1056	
PA_anya-e08_04n:1056_6	cumbanaṃ vuttaṃ. Sabhāvato pana aviññāṇakānaṃ dassanacumbanādīni ca natthi, saviññāṇakānaṃyeva	1056	
PA_anya-e08_04n:1056_7	tāni hontīti. Ayaṃ nayo kamu padavikkhepetiādīsupi netabbo.	1056	
PA_anya-e08_04n:1057_0	Ubbi tubbi thubbi dubbi dhubbi hiṃsatthā. Ubbati. Tubbati. Thubbati. Dubbati. Dubbā.	1057	
PA_anya-e08_04n:1057_1	Dhubbati. Ettha dubbāti dabbatiṇaṃ, yaṃ “tiriyā nāma tiṇajātī”ti pāḷiyaṃ āgataṃ.	1057	
PA_anya-e08_04n:1057_2	Ettha ca dubbāti itthiliṅgaṃ, dabbanti napuṃsakaliṅganti daṭṭhabbaṃ.	1057	
PA_anya-e08_04n:1058	Mubbi bandhane. Mubbati.	105	
PA_anya-e08_04n:1059	Kubbi uggame. Kubbati.	105	
PA_anya-e08_04n:1060_0	Pubba pabba sabba pūraṇe. Pubbati. Pabbati. Sabbati. Etta siyā “nanu bho pubbasabbasaddā	1060	
PA_anya-e08_04n:1060_1	sabbanāmāni, kasmā panete dhātucintāyaṃ gahitā”ti? Vuccate – sabbanāmesu ca tumantādivirahitesu	1060	
PA_anya-e08_04n:1060_2	ca nipātesu upasaggesu ca dhātucintā nāma natthi, imāni pana sabbanāmāni na honti.	1060	
PA_anya-e08_04n:1060_3	Kevalaṃ sutisāmaññena sabbanāmāni viya upaṭṭhahanti, tena te tabbhāvamuttattā dhātucintāyaṃ	1060	
PA_anya-e08_04n:1060_4	pubbācariyehi gahitā “pubbati sabbatī”ti payogadassanatoti. Yadi evaṃ kasmā buddhavacane	1060	
PA_anya-e08_04n:1060_5	etāni rūpāni na santīti? Anāgamanabhāvena na santi, na avijjamānabhāvena. Kiñcāpi	1060	
PA_anya-e08_04n:1060_6	buddhavacanesu etāni rūpāni na santi, tathāpi porāṇehi anumatā purāṇabhāsāti gahetabbāni,	1060	
PA_anya-e08_04n:1060_7	yathā “nāthatīti nātho”ti ettha “nāthatī”ti rūpaṃ buddhavacane avijjamānampi gahetabbaṃ	1060	
PA_anya-e08_04n:1060_8	hoti, evaṃ imānipi. Tasmā vohāresu viññūnaṃ kosallatthāya sāsane avijjamānāpi sāsanānurūpā	1060	
PA_anya-e08_04n:1060_9	lokikappayogā gahetabbāti “pubbati sabbatī”ti rūpāni gahitāni. Esa nayo aññesupi ṭhānesu veditabbo.	1060	
PA_anya-e08_04n:1061	Camba adane. Cambati.	106	
PA_anya-e08_04n:1062	Kabba khabba gabba dabbe. Dabbo ahaṅkāro. Kabbati. Khabbati. Gabbati.	106	
PA_anya-e08_04n:1063	Abi dabi sadde. Ambati. Ambā, ambu. Dambati.	106	
PA_anya-e08_04n:1064_0	Labi avasaṃsane. Avasaṃsanaṃ avalambanaṃ. Lambati, vilambati, byālambati. Nīce co’lambate	1064	
PA_anya-e08_04n:1064_1	sūriyo. Ālambati. Ālambanaṃ, tadālambanaṃ, tadālambaṇaṃ, tadālambaṃ vā. Lābu. Alābu	1064	
PA_anya-e08_04n:1064_2	vā, akāro hi tabbhāve.	1064	
PA_anya-e08_04n:1065	Bakārantadhāturūpāni.	106	
PA_anya-e08_04n:1066	Bhakārantadhātu	106	
PA_anya-e08_04n:1067	Bhā dittiyaṃ. Cando bhāti, pañhā maṃ paṭibhāti. Ratti vibhāti. Bhāṇu, paṭibhānaṃ. Vibhātā ratti.	106	
PA_anya-e08_04n:1068	Bhī bhaye. Bhāyati. Bhayaṃ, bhayānako, bhīmo, bhīmaseno, bhīru, bhīruko, bhīrukajātiko. Kārite “bhāyeti, bhāyayati, bhāyāpeti, bhāyāpayatī”ti rūpāni.	106	
PA_anya-e08_04n:1069	Sabhu sambhu hiṃsāyaṃ. Sabhati. Sambhati.	106	
PA_anya-e08_04n:1070	Sumbha bhāsane ca. Cakāro hiṃsāpekkhako. Sumbhati. Sumbho. Kusumbho.	107	
PA_anya-e08_04n:1071	Ettha sumbhoti āvāṭo. “Sumbhaṃ nikkhanāhī”ti idamettha nidassanaṃ. Kusumbhoti khuddakaāvāṭo, “pabbatakandarapadarasākhāparipūrā kusumbhe paripūrentī”ti idamettha nidassanaṃ.	107	
PA_anya-e08_04n:1072	Abbha vabbha mabbha gatiyaṃ. Abbhati. Abbho. Vabbhati. Mabbhati.	107	
PA_anya-e08_04n:1073_0	Ettha abbhoti megho. So hi abbhati anekasatapaṭalo hutvā gacchatīti “abbho”ti vuccati.	1073	
PA_anya-e08_04n:1073_1	“Vijjumālī satakkakū”ti vuttaṃ. Satakkakūti ca anekasatapaṭalo. Ettha ca abbhasaddo	1073	
PA_anya-e08_04n:1073_2	tiliṅgiko daṭṭhabbo. Tathā hi ayaṃ “abbhuṭṭhitova sa yāti, sa gacchaṃ na nivattatī”ti	1073	
PA_anya-e08_04n:1073_3	ettha pulliṅgo. “Abbhā, mahikā, dhūmo, rajo, rāhū”ti ettha itthiliṅgo. “Abbhāni candamaṇḍalaṃ	1073	
PA_anya-e08_04n:1073_4	chādentī”ti ettha napuṃsakaliṅgo.	1073	
PA_anya-e08_04n:1074	Imāni pana meghassa nāmāni –	107	
PA_anya-e08_04n:1075	Megho valāhako laṅghi, jīmūto ambudo ghano;	107	
PA_anya-e08_04n:1076	Dhārādharo ambudharo, pajjunno himagabbhako.	107	
PA_anya-e08_04n:1077	Yabha methune. Mithunassa janadvayassa idaṃ kammaṃ methūnaṃ, tasmiṃ methune yabhadhātu vattati. Yabhati. Yābhassaṃ.	107	
PA_anya-e08_04n:1078_0	Ettha ca “methuna”nti esā sabbhivācā, lajjāsampannehi puggalehi vattabbabhāsābhāvato.	1078	
PA_anya-e08_04n:1078_1	Tathā hi “methuno dhammo na paṭisevitabbo”ti ca “na me rājā sakhā hoti, na rājā hoti	1078	
PA_anya-e08_04n:1078_2	methuno”ti ca sobhane vācāvisaye ayaṃ bhāsā āgatā. “Yabhatī”tiādikā pana bhāsā “sikharaṇī”tiādikā	1078	
PA_anya-e08_04n:1078_3	bhāsā viya asambhivācā. Na hi hirottappasampanno lokiyajanopi īdisiṃ vācaṃ bhāsati.	1078	
PA_anya-e08_04n:1078_4	Evaṃ santepi adhimattukkaṃsagatahirottappopi bhagavā mahākaruṇāya sañcoditahadayo	1078	
PA_anya-e08_04n:1078_5	lokānukampāya parisamajjhe abhāsi. Aho tathāgatassa mahākaruṇāti.	1078	
PA_anya-e08_04n:1079	Imāni pana methunadhammassa nāmāni –	107	
PA_anya-e08_04n:1080	Saṃvesanaṃ niddhuvanaṃ, methunaṃ sūrataṃ rataṃ;	108	
PA_anya-e08_04n:1081	Byathayo gāmadhammo ca, yābhassaṃ mohanaṃ rati.	108	
PA_anya-e08_04n:1082	Asaddhammo ca vasala-dhammo mīḷhasukhampi ca;	108	
PA_anya-e08_04n:1083	Dvayaṃdvayasamāpatti, dvando gammo’dakantiko.	108	
PA_anya-e08_04n:1084	Sibha vibha katthane. Sibhati. Vibhati.	108	
PA_anya-e08_04n:1085	Debha abhi dabhi sadde. Debhati. Ambhati. Ambho. Dambhati.	108	
PA_anya-e08_04n:1086	Ettha ca ambho vuccati udakaṃ. Tañhi nijjīvampi samānaṃ oghakālādīsu vissandamānaṃ ambhati saddaṃ karotīti ambhoti vuccati.	108	
PA_anya-e08_04n:1087	Imānissa nāmāni –	108	
PA_anya-e08_04n:1088	Pānīyaṃ udakaṃ toyaṃ, jalaṃ pāto ca ambu ca;	108	
PA_anya-e08_04n:1089	Dakaṃ kaṃ salilaṃ vāri, āpo ambho papampi ca.	108	
PA_anya-e08_04n:1090	Nīrañca kepukaṃ pāni, amataṃ elameva ca,	109	
PA_anya-e08_04n:1091	Āponāmāni etāni, āgatāni tato tato.	109	
PA_anya-e08_04n:1092	Ettha ca “vālaggesu ca kepuke. Pivitañca tesaṃ bhusaṃ hoti pānī”tiādayo payogā dassetabbā.	109	
PA_anya-e08_04n:1093	Thabhi khabhi paṭibaddhe thambhati, vitthambhati. Khambhati, vikkhambhati. Thambho. Thaddho, upatthambho. Upatthambhinī. Vikkhambho. Vikkhambhitakileso.	109	
PA_anya-e08_04n:1094	Jabha jabhi gattavināme. Jabhati. Jambhati, vijambhati. Vijambhanaṃ, vijambhitā. Vijambhanto, vijambhamāno, vijambhito.	109	
PA_anya-e08_04n:1095	Sabbha kathane. Sabbhati.	109	
PA_anya-e08_04n:1096	Vabbha bhojane. Vabbhati.	109	
PA_anya-e08_04n:1097	Gabbha dhāraṇe. Gabbhati. Gabbho.	109	
PA_anya-e08_04n:1098_0	Ettha gabbhoti mātukucchipi vuccati kucchigataputtopi. Tathā hi “yamekarattiṃ paṭhamaṃ,	1098	
PA_anya-e08_04n:1098_1	gabbhe vasati māṇavo”ti ettha mātukucchi “gabbho”ti vuccati. “Gabbho me deva patiṭṭhito.	1098	
PA_anya-e08_04n:1098_2	Gabbho ca patito chamā”ti ca ettha pana kucchigataputto. Apica gabbhoti āvāsaviseso.	1098	
PA_anya-e08_04n:1098_3	“Gabbhaṃ paviṭṭho”tiādīsu hi ovarako “gabbho”ti vuccati.	1098	
PA_anya-e08_04n:1099	Rabha rābhasse. Āpubbo rabha hiṃsākaraṇavāyamanesu. Rābhassaṃ rābhasabhāvo. Taṃsamaṅgino pana pāḷiyaṃ “caṇḍā ruddhā rabhasā”ti evaṃ āgatā.	109	
PA_anya-e08_04n:1100_0	Tattha rabhasāti karaṇuttariyā. Rabhati, ārabhati, samārabhati, ārambhati. Rabhaso.	1100	
PA_anya-e08_04n:1100_1	Ārambho. Samārambho, ārabhanto. Samārabhanto. Āraddhaṃ me vīriyaṃ. Sārambhaṃ. Anārambhaṃ.	1100	
PA_anya-e08_04n:1100_2	Sārambho te na vijjati. Pakāraṇārambho. Vīriyārambho. Ārabhituṃ. Ārabhitvā. Ārabbha.	1100	
PA_anya-e08_04n:1101	Ettha vīriyārambhoti vīriyasaṅkhāto ārambho. Ārambhasaddo kamme āpattiyaṃ kriyāya vīriye hiṃsāya vikopaneti anekesu atthesu āgato.	110	
PA_anya-e08_04n:1102	“Yaṃ kiñci dukkhaṃ sambhobhi, sabbaṃ ārambhapaccayā;	110	
PA_anya-e08_04n:1103	Ārambhānaṃ nirodhena, natthi dukkhassa sambhavo”ti	110	
PA_anya-e08_04n:1104_0	Ettha hi kammaṃ ārambhoti āgataṃ. “Ārambhati ca vippaṭisārī ca hotī”ti ettha āpatti.	1104	
PA_anya-e08_04n:1104_1	“Mahāyaññā mahārambhā, na te honti mahapphallā”ti ettha yūpussāpanādikriyā. “Ārambhatha	1104	
PA_anya-e08_04n:1104_2	nikkamatha, yuñjatha buddhasāsane”ti ettha vīriyaṃ. “Samaṇaṃ gotamaṃ uddissa pāṇaṃ	1104	
PA_anya-e08_04n:1104_3	ārambhantī”ti ettha hiṃsā. “Bījagāmabhūtagāmasamārambhā paṭivirato hotī”ti ettha	1104	
PA_anya-e08_04n:1104_4	chedanabhañjanādikaṃ vikopanaṃ. Iccevaṃ –	1104	
PA_anya-e08_04n:1105	Kamme āpattiyañceva, vīriye hiṃsākriyāsu ca;	110	
PA_anya-e08_04n:1106	Vikopane ca ārambha-saddo hotīti niddise;	110	
PA_anya-e08_04n:1107	Labha lābhe. Labhati, labbhati. Lābho, laddhaṃ, alattha, alatthuṃ.	110	
PA_anya-e08_04n:1108	Subha dittiyaṃ. Sobhati. Sobhā, sobhanaṃ, sobhito.	110	
PA_anya-e08_04n:1109	Khubha sañcalane. Khobhati, saṅkhobhati. Hatthināge padinnamhi, khubbhittha nagaraṃ tadā. Khobhā, saṅkhobho.	110	
PA_anya-e08_04n:1110	Nabha tubha hiṃsāyaṃ. Nabhati. Tubhati.	111	
PA_anya-e08_04n:1111	Sambha vissāse. Sambhati. Sambhatti, sambhatto.	111	
PA_anya-e08_04n:1112_0	Lubha vimohane. Lobhati, palobhati. Thullakumārīpalobhanaṃ. Kārite pana “lobheti,	1112	
PA_anya-e08_04n:1112_1	palobheti, palobhetvā”ti rūpāni bhavanti. Divādigaṇaṃ pana patvā giddhiyatthe “lubbhatī”ti rūpaṃ bhavati.	1112	
PA_anya-e08_04n:1113	Dabhi ganthane. Dambhati. Dambhanaṃ.	111	
PA_anya-e08_04n:1114	Rubhi nivāraṇe. Rumbhati, sannirumbhati. Sannirumbho, sannirumbhitvā.	111	
PA_anya-e08_04n:1115	Ubha ubbha umbha pūraṇe. Ubhati. Ubbhati. Umbhati. Ubhanā. Ubbhanā. Umbhanā. Obho. Keṭubhaṃ. Ubbhaṃ. Kumbho. Kumbhī. Kārite “obheti. Ubbheti. Umbhetī”ti rūpāni bhavanti.	111	
PA_anya-e08_04n:1116_0	Tattha keṭubhanti kriyākappavikappo kavīnaṃ upakāriyasatthaṃ. Idaṃ panettha nibbacanaṃ	1116	
PA_anya-e08_04n:1116_1	kiṭeti gameti kriyādivibhāgaṃ, taṃ vā anavasesapariyādānato keṭento gamento obheti	1116	
PA_anya-e08_04n:1116_2	pūretīti keṭutaṃ kiṭaubhadhātuvasena. Ubbhati ubbheti pūretīti ubbhaṃ, pūraṇanti	1116	
PA_anya-e08_04n:1116_3	attho. Cariyāpiṭakepi hi īdisī saddagati dissati, taṃ yathā? “Mahādānaṃ pavattesi,	1116	
PA_anya-e08_04n:1116_4	accubbhaṃ sāgarūpama”nti. Tattha ca accubbhanti ativiya yācakānaṃ ajjhāsayaṃ pūraṇaṃ.	1116	
PA_anya-e08_04n:1116_5	Akkhumbhantipi pāṭho. Kumbhoti kaṃ vuccati udakaṃ, tena ubbhetabboti kumbho, so eva	1116	
PA_anya-e08_04n:1116_6	itthiliṅgavasena kumbhī. Ettha ca “kumbhī dhovati onato”ti payogo.	1116	
PA_anya-e08_04n:1117	Kumbhasaddo ghaṭe hatthi-siropiṇḍe dasambaṇe;	111	
PA_anya-e08_04n:1118	Pavattatīti viññeyyo, viññunā nayadassinā.	111	
PA_anya-e08_04n:1119	Bhakārantadhāturūpāni.	111	
PA_anya-e08_04n:1120	Makārantadhātu	112	
PA_anya-e08_04n:1121	Mā māne sadde ca. Māti. Mātā. Ettha mātāti janikā vā cūḷamātā vā mahāmātā vā.	112	
PA_anya-e08_04n:1122	Mū bandhane. Mavati. Kiyādigaṇassa panassa “munātī”ti rūpaṃ.	112	
PA_anya-e08_04n:1123	Me paṭidānaādānesu. Meti, mayati. Medhā.	112	
PA_anya-e08_04n:1124_0	Ettha medhāti paññā. Sā hi sukhumampi atthaṃ dhammañca khippameva meti ca dhāreti	1124	
PA_anya-e08_04n:1124_1	cāti medhāti vuccati. Ettha pana metīti gaṇhāti. Tathā hi aṭṭhasāliniyaṃ vuttaṃ “asani	1124	
PA_anya-e08_04n:1124_2	viya siluccaye kilese medhati hiṃsatīti medhā, khippaṃ gahaṇadhāraṇaṭṭhena vā medhā”ti.	1124	
PA_anya-e08_04n:1124_3	Saṅgamatthavācakassa pana medhadhātussa vasena medhati sīlasamādhiādīhi saddhammehi	1124	
PA_anya-e08_04n:1124_4	siriyā ca saṅgacchatīti medhāti attho gahetabbo. Etthetaṃ vuccati –	1124	
PA_anya-e08_04n:1125	“Dvidhātuyekadhātuyā, dviratthavatiyāpi ca;	112	
PA_anya-e08_04n:1126	Medhāsaddassa nipphattiṃ, jaññā sugatasāsane”ti.	112	
PA_anya-e08_04n:1127	Omā sāmatthiye. Sāmatthiyaṃ samatthabhāvo. Aluttantoyaṃ dhātu, omāti, omanti.	112	
PA_anya-e08_04n:1128	Atrāyaṃ pāḷi “omāti bhante bhagavā iddhiyā manomayena kāyena brahmalokaṃ upasaṅkamitu”nti. Tattha omātīti pahoti sakkoti.	112	
PA_anya-e08_04n:1129	Timu addabhāve. Addabhāvo tintabhāvo. Temati. Tinto, temiyo. Temitukāmā temiṃsu.	112	
PA_anya-e08_04n:1130	Ettha temiyoti evaṃnāmako kāsirañño putto bodhisatto. So hi rañño ceva mahājanassa ca hadayaṃ temento addabhāvaṃ pāpento sītalabhāvaṃ janento jātoti “temiyo”ti vuccati.	113	
PA_anya-e08_04n:1131	Nitami kilamane. Nitammati. Hadayaṃ dayhate nitammāmi.	113	
PA_anya-e08_04n:1132	Camu chamu japu jhamu umu jimu adane. Camati. Camū. Camūti senā. Chamati. Jamati. Jhamati. Umati. Jemati.	113	
PA_anya-e08_04n:1133_0	Kamu padavikkhepe. Padavikkhepo padasā gamanaṃ. Idaṃ pana vohārasīsamattaṃ vacanaṃ,	1133	
PA_anya-e08_04n:1133_1	tasmā “nāssa kāye aggi vā visaṃ vā satthaṃ vā kamatī”tiādīsu apadavikkhepatthopi	1133	
PA_anya-e08_04n:1133_2	gahetabbo. Kamati. Caṅkamati, atikkamati. Abhikkamati. Paṭikkamati. Pakkamati. Parakkamati.	1133	
PA_anya-e08_04n:1133_3	Vikkamati. Nikkamati. Saṅkamati. Saṅkamanaṃ. Saṅkanti. Kamanaṃ. Caṅkamanaṃ. Atikkamo.	1133	
PA_anya-e08_04n:1133_4	Abhikkamo. Paṭikkamo. Pakkamo. Vikkamo. Nikkamo. Atikkanto puriso. Abhikkantā ratti.	1133	
PA_anya-e08_04n:1133_5	Nikkhamati. Abhinikkhamati. Kārite nikkhāmeti. Aññānipi yojetabbāni. Yasmā panāyaṃ	1133	
PA_anya-e08_04n:1133_6	dhātu curādigaṇaṃ patvā icchākanti yatthesu vattati, tasmā tepi atthe upasaggavisesite	1133	
PA_anya-e08_04n:1133_7	katvā idha abhikkantasaddassa atthuddhāraṃ vattabbampi avatvā upari curādigaṇeyeva kathessāma.	1133	
PA_anya-e08_04n:1134	Yamu uparame. Uparamo viramanaṃ. Yamabhi. Yamo. “Pare ca na vijānanti, mayamettha yamāmase”ti idamettha nidassanaṃ. Tattha yamāmaseti uparamāma, nassāma, marāmāti attho.	113	
PA_anya-e08_04n:1135	Nama bahutte sadde. Bahutto saddo nāma uggatasaddo. Namati.	113	
PA_anya-e08_04n:1136	Ama dama hamma mima chama gatimhi. Amati. Damati. Hammati. Mimati. Chamati. Chamā.	113	
PA_anya-e08_04n:1137_0	Chamāti pathavī. Chamāsaddo itthiliṅgo daṭṭhabbo, “na chamāyaṃ nisīditvā āsane nisinnassa	1137	
PA_anya-e08_04n:1137_1	agilānassa dhammaṃ desessāmīti sikkhā karaṇīyā”ti ca “chamāyaṃ parivattāmi vāricarova	1137	
PA_anya-e08_04n:1137_2	ghamme”ti ca payogadassanato. So ca kho sattahi aṭṭhahi vā vibhattīhi dvīsu ca vacanesu	1137	
PA_anya-e08_04n:1137_3	yojetabbo. Chamanti gacchanti etthāti chamā.	1137	
PA_anya-e08_04n:1138_0	Dhama saddaggisaṃ yogesu. Dhamadhātu sadde ca mukhavātena saddhiṃ aggisaṃyoge ca	1138	
PA_anya-e08_04n:1138_1	vattati. Tattha paṭhamatthe “saṅkhaṃ dhamati. Saṅkhadhamako. Bheriṃ dhamati. Bheridhamako.	1138	
PA_anya-e08_04n:1138_2	Dhame dhame nātidhame”ti payogo. Dutiyatthe “aggiṃ dhamati. Samuṭṭhāpeti attānaṃ,	1138	
PA_anya-e08_04n:1138_3	aṇuṃ aggiṃva sandhama”nti payogo.	1138	
PA_anya-e08_04n:1139	Bhāma kodhe. Bhāmati.	113	
PA_anya-e08_04n:1140_0	Namu namane. Namati. Namo. Nataṃ, namanaṃ. Nati. Namaṃ. Namamāno. Namanto. Namito.	1140	
PA_anya-e08_04n:1140_1	Nāmaṃ. Nāmitaṃ. Namituṃ. Natvā, natvāna. Namitvā, namitvāna, namituna. Kārite “nāmeti,	1140	
PA_anya-e08_04n:1140_2	nāmayati. Nāmetvā. Nāmayitvā”ti rūpāni bhavanti. Tatra hi “namati namitvā”ti evaṃpakārāni	1140	
PA_anya-e08_04n:1140_3	padāni namanatthe vandanāyañca daṭṭhabbāni, “namo natvā”ti evaṃpakārāni pana vandanāyameva.	1140	
PA_anya-e08_04n:1140_4	Atrāyamupalakkhaṇamattā payogaracanā –	1140	
PA_anya-e08_04n:1141	Rukkho phalī phalabhāragarutāya namitvāna bhijjati;	114	
PA_anya-e08_04n:1142	Vuddho jarājajjaratāya namati namitvā gacchati;	114	
PA_anya-e08_04n:1143	Saddho buddhaṃ namati namitvā gacchati;	114	
PA_anya-e08_04n:1144	Namo buddhassa satthāraṃ natvāna agamāsīti;	114	
PA_anya-e08_04n:1145_0	Ettha namoti padaṃ nipātesupi labbhati. Tena hi paccattopayogavacanāni abhinnarūpāni	1145	
PA_anya-e08_04n:1145_1	dissanti “devarāja namo tyatthu. Namo katvā mahesino”ti. Upasaggehipi ayaṃ yojetabbā	1145	
PA_anya-e08_04n:1145_2	“paṇamati, paṇāmo, uṇṇamati, uṇṇati” iccādinā.	1145	
PA_anya-e08_04n:1146	Khamu sahane. Khamati. Khanti. Khamo, khamanaṃ, evaṃ bhāve. Kattari pana “khantā. Khamitā. Khamo hoti sītassapi uṇhassapī”ti payogā.	114	
PA_anya-e08_04n:1147	Sama adassane. Samati, vūpasamati aggi.	114	
PA_anya-e08_04n:1148	Yama parivesane. Yamati. Yamo. Yamarājā.	114	
PA_anya-e08_04n:1149	Sama sadde. Samati.	114	
PA_anya-e08_04n:1150	Sama thama velambe. Samati. Thamati.	115	
PA_anya-e08_04n:1151	Vāyama īhāyaṃ. Vāyamati. Vāyāmo.	115	
PA_anya-e08_04n:1152	Gamu gatiyaṃ. Gacchati. Gamako. Gato. Gati. Gamanaṃ. Kārite “gameti, gamayati, gacchāpetī”tiādīni bhavanti.	115	
PA_anya-e08_04n:1153_0	Ramu kīḷāyaṃ. Ramati. Viramati. Paṭiviramati. Uparamati. Ārati. Virati. Paṭivirati.	1153	
PA_anya-e08_04n:1153_1	Uparati. Veramaṇi. Viramaṇaṃ. Rati. Ramaṇaṃ. Rato. Ārato virato paṭivirato. Uparato, uparamo. Ārāmo.	1153	
PA_anya-e08_04n:1154	Vamu uggiraṇe. Vamati. Vamathu. Vammiko.	115	
PA_anya-e08_04n:1155	Dhīratthu taṃ visaṃ vantaṃ, yamahaṃ jīvitakāraṇā;	115	
PA_anya-e08_04n:1156	Vantaṃ paccāvamissāmi, mataṃ me jīvitā varaṃ.	115	
PA_anya-e08_04n:1157_0	Tattha vammikoti vamatīti, vantakoti, vantussayoti, vantasinehasambandhoti vammiko.	1157	
PA_anya-e08_04n:1157_1	So hi ahinakulaundūragharagoḷikādayo nānappakāre pāṇake vamatīti vammiko. Upacikāhi	1157	
PA_anya-e08_04n:1157_2	vantakoti vammiko. Upacikāhi vamitvā mukhatuṇḍakena ukkhittapaṃsucuṇṇena kaṭippamāṇenapi	1157	
PA_anya-e08_04n:1157_3	porisappamāṇenapi ussitoti vammiko. Upacikāhi vantakheḷasinehena ābaddhatāya sattasattāhaṃ	1157	
PA_anya-e08_04n:1157_4	deve vassantepi na vippakirayati, nidāghepi tato paṃsumuṭṭhiṃ gahetvā tasmiṃ muṭṭhinā	1157	
PA_anya-e08_04n:1157_5	pīḷiyamāne sinehova nikkhamati, evaṃ vantasinehasambandhoti vammiko.	1157	
PA_anya-e08_04n:1158_0	Ettha pana “bhagavā, himavā”tiādīni padāni na kevalaṃ vantupaccayavaseneva nipphādetabbāni,	1158	
PA_anya-e08_04n:1158_1	atha kho vamudhātuvasenapi nipphādetabbāni, tenāha visuddhimaggakārako “yasmā pana	1158	
PA_anya-e08_04n:1158_2	tīsu bhavesu taṇhāsaṅkhātaṃ gamanamanena vantaṃ, tasmā “bhavesu vantagamano’ti vattabbe	1158	
PA_anya-e08_04n:1158_3	bhavasaddato bhakāraṃ, gamanasaddato gakāraṃ, vantasaddato vakārañca dīghaṃ katvā	1158	
PA_anya-e08_04n:1158_4	ādāya bhagavāti vuccati, yathā loke ‘mehanassa khassa mālā’ti vattabbe mekhalā”ti	1158	
PA_anya-e08_04n:1158_5	vadatā niruttinayena saddasiddhi dassitā.	1158	
PA_anya-e08_04n:1159_0	Ettha, siyā “visamamidaṃ nidassanaṃ, yena ‘mehanassa khassa mālā’ti ettha mekārakhakāralākārānaṃ	1159	
PA_anya-e08_04n:1159_1	kamato gahaṇaṃ dissati, “bhavesu vantagamano’ti ettha pana bhakāravakāragakārānaṃ	1159	
PA_anya-e08_04n:1159_2	kamato gahaṇaṃ na dissatī”ti? Saccaṃ, idha pana “aggāhito, vijjācaraṇasampanno”tiādīsu	1159	
PA_anya-e08_04n:1159_3	viya guṇasaddassa paranipātavasena “bhavesu gamanavanto”ti vattabbepi evamavatvā	1159	
PA_anya-e08_04n:1159_4	saddasatthe yebhuyyena guṇasaddānaṃ pubbanipātabhvassa icchitattā saddasatthavidūnaṃ	1159	
PA_anya-e08_04n:1159_5	kesañca viññūnaṃ manaṃ tosetuṃ “bhagavā”ti pade akkharakkamaṃ anapekkhitvā atthamattanidassanavasena	1159	
PA_anya-e08_04n:1159_6	“āhitaggi, sampannavijjācaraṇo”tiādīni viya pubbanipātavasena “bhavesu vantagamano”ti	1159	
PA_anya-e08_04n:1159_7	vuttaṃ. Īdisasmiñhi ṭhāne “āhitaggī”ti vā “aggāhito”ti vā “chinnahattho”ti vā “hatthacchinno”ti	1159	
PA_anya-e08_04n:1159_8	vā padesu yathā tathā ṭhitesupi atthassa ayutti nāma natthi aññamaññaṃ samānatthattā tesaṃ saddānaṃ.	1159	
PA_anya-e08_04n:1160_0	Vedajātotiādīsu pana ṭhānesu atthevāti daṭṭhabbaṃ. Evaṃ visuddhimagge “bhagavā”ti	1160	
PA_anya-e08_04n:1160_1	padassa vamudhātuvasenapi nipphatti dassitā, taṭṭīkāyampi ca dassitā “bhage vamīti	1160	
PA_anya-e08_04n:1160_2	bhagavā. Bhāge vamīti bhagavā”ti. Nibbacanaṃ pana evaṃ veditabbaṃ – bhagasaṅkhātaṃ	1160	
PA_anya-e08_04n:1160_3	siriṃ issariyaṃ yasañca vami uggiri kheḷapiṇḍaṃ viya anapekkho chaḍḍayīti bhagavā.	1160	
PA_anya-e08_04n:1160_4	Atha vā bhāni nāma nakkhattāni, tehi samaṃ gacchanti pavattantīti bhagā, sineruyugandharauttarakuruhimavantādibhājanalokā,	1160	
PA_anya-e08_04n:1160_5	visesasannissayasobhākappaṭṭhiyabhāvato. Tepi bhagavā vami tannivāsisattāvāsasamatikkamanato	1160	
PA_anya-e08_04n:1160_6	tappaṭibaddhachandarāgappahānena pajahīti bhagavā.	1160	
PA_anya-e08_04n:1161	Cakkavattisiriṃ yasmā, yasaṃ issariyaṃ sukhaṃ;	116	
PA_anya-e08_04n:1162	Pahāsi lokacittañca, sugato bhagavā tato.	116	
PA_anya-e08_04n:1163_0	Tathā khandhāyatanadhātādibhede dhammakoṭṭhāse sabbaṃ papañca sabbaṃ yogaṃ sabbaṃ	1163	
PA_anya-e08_04n:1163_1	ganthaṃ sabbaṃ saṃyojanaṃ samucchinditvā amataṃ dhātuṃ samadhigacchanto vami uggiri	1163	
PA_anya-e08_04n:1163_2	anapekkho chaḍḍayi na paccāvamīti bhagavā. Atha vā sabbepi kusalākusale sāvajjānavajje	1163	
PA_anya-e08_04n:1163_3	hīnappaṇīte kaṇhasukkasappaṭibhāge dhamme ariyamaggañāṇamukhena vami uggiri anapekkho	1163	
PA_anya-e08_04n:1163_4	pariccaji pajahīti bhagavā.	1163	
PA_anya-e08_04n:1164	Khandhāyatanadhātādī, dhammabhedā mahesinā;	116	
PA_anya-e08_04n:1165	Kaṇhasukkā yato vantā, tatopi bagavā mato.	116	
PA_anya-e08_04n:1166_0	Jātakaṭṭhakathāyaṃ pana himavāti padassa vamudhātuvasenapi nipphatti dassitā. Tathā	1166	
PA_anya-e08_04n:1166_1	hi sambhavajātakaṭṭhakathāyaṃ “himavāti himapātasamaye himayuttoti himavā. Gimhakāle	1166	
PA_anya-e08_04n:1166_2	himaṃ vamatīti himavā”ti vuttaṃ. Evaṃ jātakaṭṭhakathāyaṃ “himavā”ti padassa vamudhātuvasenapi	1166	
PA_anya-e08_04n:1166_3	nipphatti dassitā, ayaṃ nayo īdisesu ṭhānesupi netabbo. “Guṇavāgaṇavā”tiādīsu pana	1166	
PA_anya-e08_04n:1166_4	na netabbo. Yadi nayeyya, “guṇavā gaṇavā”ti padānaṃ “nigguṇo parihīnaguṇo”ti evamādiattho	1166	
PA_anya-e08_04n:1166_5	bhaveyya, tasmā ayaṃ nayo sabbatthapi na netabbo. Ettha siyā “yadi “bhagavā’tiādipadānaṃ	1166	
PA_anya-e08_04n:1166_6	vamudhātuvasena nipphatti hoti, kathaṃ “bhagavanto, bhagavanta”ntiādīni sijjhantī”ti?	1166	
PA_anya-e08_04n:1166_7	Yathā “bhagavā”ti padaṃ niruttinayena sijjhati, tathā tānipi teneva sijjhanti. Acinteyyo	1166	
PA_anya-e08_04n:1166_8	hi niruttinayo kevalaṃ atthayuttipaṭibandhamattova, atthayuttiyaṃ sati nipphādetumasakkuṇeyyānipi	1166	
PA_anya-e08_04n:1166_9	rūpāni aneneva sijjhanti. Ettha ca yaṃ niruttilakkhaṇaṃ āharitvā dassetabbaṃ siyā,	1166	
PA_anya-e08_04n:1166_10	taṃ upari rūpanipphādanādhikāre udāharaṇehi saddhiṃ pakāsessāma.	11661	
PA_anya-e08_04n:1167	Idha sāramate munirājamate,	116	
PA_anya-e08_04n:1168	Paramaṃ paṭutaṃ sujano pihayaṃ;	116	
PA_anya-e08_04n:1169	Vipulatthadharaṃ dhaninītimimaṃ,	116	
PA_anya-e08_04n:1170	Satataṃ bhajataṃ matisuddhakaraṃ.	117	
PA_anya-e08_04n:1171	Iti navaṅge sāṭṭhakathe piṭakattaye byappathagatīsu viññunaṃ	117	
PA_anya-e08_04n:1172	Kosallatthāya kate saddanītippakaraṇe	117	
PA_anya-e08_04n:1173	Saravaggapañcakantiko nāma dhātuvibhāgo	117	
PA_anya-e08_04n:1174	Pannarasamo paricchedo.	117	
PA_anya-e08_04n:1175	16. Bhūvādigaṇikapariccheda	117	
PA_anya-e08_04n:1176	Ito paraṃ avaggantā, missakā ceva dhātuyo;	117	
PA_anya-e08_04n:1177	Vakkhāmi dhātubhedādi-kusalassa matānugā.	117	
PA_anya-e08_04n:1178	Yakārantadhātu	117	
PA_anya-e08_04n:1179_0	Yā gatipāpuṇesu. Yāti, yanti. Yātu, yantu. Yeyya, yeyyuṃ, anupariyeyyuṃ. Yathāsambhavaṃ	1179	
PA_anya-e08_04n:1179_1	padamālā yojetabbā. Yanto puriso. Yantī itthī. Yantaṃ kulaṃ. Yānaṃ, upayānaṃ, uyyānaṃ	1179	
PA_anya-e08_04n:1179_2	iccādīni. Divādigaṇikassa panassa “yāyati, yāyantī”tiādīni rūpāni bhavanti.	1179	
PA_anya-e08_04n:1180_0	Tatra yānantiādīsu yanti etenāti yānaṃ, rathasakaṭādi. Upayanti etena issarassa vā	1180	
PA_anya-e08_04n:1180_1	piyamanāpassa vā santikaṃ gacchantīti upayānaṃ, paṇṇākāraṃ. “Upayānāni me dajjuṃ,	1180	
PA_anya-e08_04n:1180_2	rājaputta tayi gate”ti ettha hi paṇṇākārāni “upayānānī”ti vuccanti. Sampannadassanīyapupphaphalāditāya	1180	
PA_anya-e08_04n:1180_3	uddhaṃ olokentā yanti gacchanti etthāti uyyānaṃ.	1180	
PA_anya-e08_04n:1181_0	Byā ummīsane. Byāti, byanti. Byāsi, byātha. Byāmi, byāma. Yathāsambhavaṃ padamālā	1181	
PA_anya-e08_04n:1181_1	yojetabbā. Tatra panāyaṃ pāḷi “yāva byāti nimmīsati, tatrāpi rasatibbayo”ti. Tattha	1181	
PA_anya-e08_04n:1181_2	yāva byātīti yāva ummīsati, purāṇabhāsā esā, ayañhi yasmiṃ kāle bodhisatto cūḷabodhiparibbājako	1181	
PA_anya-e08_04n:1181_3	ahosi, tasmiṃ kāle manussānaṃ vohāro.	1181	
PA_anya-e08_04n:1182	Yu missane gatiyañca. Yoti, yavati. Āyu, yoni.	118	
PA_anya-e08_04n:1183_0	Tattha “āyū”ti āsaddo upasaggo. Āyavanti missībhavanti sattā etenāti āyu. Atha vā	1183	
PA_anya-e08_04n:1183_1	āyavanti āgacchanti pavattanti tasmiṃ sati arūpadhammāti āyu. Tathā hi aṭṭhasāliniyaṃ	1183	
PA_anya-e08_04n:1183_2	vuttaṃ “āyavanaṭṭhena āyu. Tasmiñhi sati arūpadhammā āyavanti āgacchanti pavattanti,	1183	
PA_anya-e08_04n:1183_3	tasmā āyūti vuccatī”ti. “Āyu, jīvitaṃ, pāṇo” iccete pariyāyā lokavohāravasena. Abhidhammavasena	1183	
PA_anya-e08_04n:1183_4	pana “ṭhiti yapanā yāpanā jīvitindriyaṃ” iccetepi teheva saddhiṃ pariyāyā. Yonīti	1183	
PA_anya-e08_04n:1183_5	aṇḍajādīnaṃ aṇḍajādīhi saddhiṃ yāya missībhāvo hoti, sā yoni. Idaṃ panettha nibbacanaṃ	1183	
PA_anya-e08_04n:1183_6	“yavanti ettha sattā ekajātisamanvayena aññamaññaṃ missakā hontīti yoni” iti. Ettha	1183	
PA_anya-e08_04n:1183_7	ca yonisaddassa atthuddhāro nīyate. Yonīti khandhakoṭṭhāsassapi kāraṇassapi passāvamaggassapi	1183	
PA_anya-e08_04n:1183_8	nāmaṃ. “Catasso nāgayoniyo. Catasso supaṇṇayoniyo”ti ettha hi khandhakoṭṭhāso yoni	1183	
PA_anya-e08_04n:1183_9	nāma. “Yoni hesā bhūmija phalassa adhigamāyā”ti ettha kāraṇaṃ. “Na cāhaṃ brāhmaṇaṃ	1183	
PA_anya-e08_04n:1183_10	brūmi, yonijaṃ mattisambhava”nti ettha passāvamaggo. Etthetaṃ vuccati –	11831	
PA_anya-e08_04n:1184	Khandhānañcāpi koṭṭhāse, muttamagge ca kāraṇe;	118	
PA_anya-e08_04n:1185	Imesu tīsu atthesu, yonisaddo pavattati.	118	
PA_anya-e08_04n:1186	Bye saṃvaraṇe. Byāyati.	118	
PA_anya-e08_04n:1187	Bye pavattiyaṃ. Byeti sahabyo.	118	
PA_anya-e08_04n:1188	Ettha sahabyoti saha byeti saha pavattatīti sahabyo, sahāyo, ekabhavūpago vā. Tathā hi “tāvatiṃsānaṃ devānaṃ sahabyataṃ upapanno”tiādīsu ekabhavūpago “sahabyo”ti vuccati.	118	
PA_anya-e08_04n:1189	Haya gatiyaṃ. Hayati. Hayo. Hayoti asso. So hi hayati sīghaṃ gacchatīti hayoti vuccati. Imāni panassa nāmāni –	118	
PA_anya-e08_04n:1190	Asso turaṅgo turago, vājī vāho hayopi ca;	119	
PA_anya-e08_04n:1191	Tabbhedā sindhavo ceva, gojo assataropi ca.	119	
PA_anya-e08_04n:1192	Kāraṇākāraṇaññū tu, ājānīyo hayuttamo;	119	
PA_anya-e08_04n:1193	Ghoṭako tu khaḷuṅkasso, vaḷavoti ca vuccati;	119	
PA_anya-e08_04n:1194	Assapoto kisoroti, khaḷuṅkotipi vuccati;	119	
PA_anya-e08_04n:1195	Hariya gatigelaññesu. Hariyati.	119	
PA_anya-e08_04n:1196_0	Aya vaya paya maya taya caya raya gatiyaṃ. Ayati. Vayati. Payati. Mayati. Tayati.	1196	
PA_anya-e08_04n:1196_1	Cayati. Rayati. Ayo, samayo, vayo, payo, rayo. Mayatayacayadhātūnaṃ nāmikapadāni upaparikkhitabbāni.	1196	
PA_anya-e08_04n:1197_0	Tattha ayoti kāḷalohaṃ, ayati nānākammārakiccesu upayogaṃ gacchatīti ayo. Vayoti	1197	
PA_anya-e08_04n:1197_1	paṭhamavayādiāyukoṭṭhāso, vayati parihāniṃ gacchatīti vayo. Payoti khīrassapi udakassapi	1197	
PA_anya-e08_04n:1197_2	nāmaṃ, payati janena pātabbabhāvaṃ gacchatīti payo. Rayoti vego, yo “javo”tipi vuccati,	1197	
PA_anya-e08_04n:1197_3	tasmā rayanaṃ javanaṃ rayo. Ettha samayasaddassa atthuddhāro vuccate aha nibbacanena. Samayasaddo –	1197	
PA_anya-e08_04n:1198	Samavāye khaṇe kāle, samaye hetudiṭṭhisu;	119	
PA_anya-e08_04n:1199	Paṭilābhe pahāne ca, paṭivedhe ca dissati.	119	
PA_anya-e08_04n:1200_0	Tathā hi “appeva nāma svepi upasaṅkameyyāma kālañca samayañca upādāyā”ti evamādīsu	1200	
PA_anya-e08_04n:1200_1	samavāyo attho. “Ekova kho bhikkhave khaṇo ca samayo ca brahmacariyavāsāyā”tiādīsu	1200	
PA_anya-e08_04n:1200_2	khaṇo. “Uṇhasamayo pariḷāhasamayo”tiādīsu kālo. “Mahāsamayo pavanasmi”ntiādīsu samūho.	1200	
PA_anya-e08_04n:1200_3	“Samayopi kho te bhaddāli appaṭividdho ahosī”tiādīsu hetu. “Tena samayena uggāhamāno	1200	
PA_anya-e08_04n:1200_4	paribbājako samaṇamuṇḍikāputto samayappavādake tindukācīre ekasālake mallikāya ārāme	1200	
PA_anya-e08_04n:1200_5	paṭivasatī”tiādīsu diṭṭhi.	1200	
PA_anya-e08_04n:1201	“Diṭṭhe dhamme ca yo attho, yo cattho samparāyiko;	120	
PA_anya-e08_04n:1202	Atthābhisamayā dhīro, paṇḍitoti pavuccatī”ti	120	
PA_anya-e08_04n:1203_0	Ādīsu paṭilābho. “Sammā mānābhisamayā antamakāsi dukkhassā”tiādīsu pahānaṃ. “Dukkhassa	1203	
PA_anya-e08_04n:1203_1	pīḷanaṭṭho saṅkhataṭṭho santāpaṭṭho abhisamayaṭṭho”tiādīsu paṭivedho. Ettha ca upasaggānaṃ	1203	
PA_anya-e08_04n:1203_2	jotakamattattā tassa tassa atthassa vācako samayasaddo evāti samayasaddassa atthuddhārepi	1203	
PA_anya-e08_04n:1203_3	saupasaggo abhisamayasaddo vutto.	1203	
PA_anya-e08_04n:1204_0	Tattha sahakārīkāraṇatāya sannijjhaṃ sameti samavetīti samayo, samavāyo. Sameti samāgacchati	1204	
PA_anya-e08_04n:1204_1	maggabrahmacariyaṃ ettha tadādhārapuggaloti samayo, khaṇo. Samenti ettha, etena vā	1204	
PA_anya-e08_04n:1204_2	saṅgacchanti dhammā sahajātadhammehi uppādādīhi vāti samayo, kālo. Dhammappavattimattatāya	1204	
PA_anya-e08_04n:1204_3	atthato abhūtopi hi kālo dhammappavattiyā adhikaraṇaṃ karaṇaṃ viya ca parikappanāmattasiddhena	1204	
PA_anya-e08_04n:1204_4	rūpena vohariyatīti. Samaṃ, saha vā avayavānaṃ ayanaṃ pavatti avaṭṭhānanti samayo,	1204	
PA_anya-e08_04n:1204_5	samūho, yathā “samudāyo”ti. Avayavasahāvaṭṭhānameva hi samūho. Paccayantarasamāgame	1204	
PA_anya-e08_04n:1204_6	eti phalaṃ etasmā uppajjati pavattati cāti samayo, hetu, yathā “samudayo”ti. Sameti	1204	
PA_anya-e08_04n:1204_7	saṃyojanabhāvato sambandhā eti attano visaye pavattati, daḷhaggahaṇabhāvato vā saṃyuttā	1204	
PA_anya-e08_04n:1204_8	ayanti pavattanti sattā yathābhinivesaṃ etenāti samayo, diṭṭhi. Diṭṭhisaṃyojanena	1204	
PA_anya-e08_04n:1204_9	hi sattā ativiya bajjhanti. Samiti saṅgati samodhānanti samayo, paṭilābho. Samassa	1204	
PA_anya-e08_04n:1204_10	nirodhassa yānaṃ, sammā vā yānaṃ apagamo appavattīti samayo, pahānaṃ. Ñāṇena abhimukhaṃ	12041	
PA_anya-e08_04n:1204_11	sammā etabbo adhigantabboti samayo, dhammānaṃ aviparīto sabhāvo, abhimukhabhāvena	12041	
PA_anya-e08_04n:1204_12	sammā eti gacchati bujjhatīti samayo. Yathābhūtasabhāvāvabodho. Evaṃ tasmiṃ tasmiṃ	12041	
PA_anya-e08_04n:1204_13	atthe samayasaddassa pavatti veditabbā.	12041	
PA_anya-e08_04n:1205_0	Nanu ca atthamattaṃ pati saddā abhinivisantīti na ekena saddena aneke atthā abhidhīyantīti?	1205	
PA_anya-e08_04n:1205_1	Saccametaṃ saddavisese apekkhite. Saddavisese hi apekkhamāne ekena saddena anekatthābhidhānaṃ	1205	
PA_anya-e08_04n:1205_2	na sambhavati. Na hi yo kālattho samayasaddo, soyeva samūhādiatthaṃ vadati. Ettha	1205	
PA_anya-e08_04n:1205_3	pana tesaṃ tesaṃ atthānaṃ samaya saddavacanīyatā sāmaññamupādāya anekatthatā samayasaddassa	1205	
PA_anya-e08_04n:1205_4	vuttā. Evaṃ sabbattha atthuddhāre adhippāyo veditabbo.	1205	
PA_anya-e08_04n:1206	Ito yāto ayato ca, nipphattiṃ samudīraye;	120	
PA_anya-e08_04n:1207	Viññū samayasaddassa, samavāyādivācino.	120	
PA_anya-e08_04n:1208	Ito yāto ayato ca, samānatthehi dhātuhi;	120	
PA_anya-e08_04n:1209	Evaṃ samānarūpāni, bhavantīti ca īraye.	120	
PA_anya-e08_04n:1210	Naya rakkhaṇe ca. Cakāro gatipekkhako. Nayati. Nayo. Nayoti nayanaṃ gamananti nayo, pāḷigati. Nayanti vā rakkhanti atthaṃ etenāti nayo, tathattanayādi.	121	
PA_anya-e08_04n:1211	Daya dānagatihiṃsādānarakkhāsu. Dayati. Dayā.	121	
PA_anya-e08_04n:1212_0	Dayāti mettāpi vuccati karuṇāpi. “Dayāpanno”ti ettha hi mettā “dayā”ti, mettacittataṃ	1212	
PA_anya-e08_04n:1212_1	āpannoti hi attho. “Adayāpanno”ti ettha pana karuṇā “dayā”ti vuccati. Nikkaruṇataṃ	1212	
PA_anya-e08_04n:1212_2	āpannoti hi attho. Evaṃ dayāsaddassa mettākaruṇāsu pavatti veditabbā. Tathā hi abhidhammaṭīkāyaṃ	1212	
PA_anya-e08_04n:1212_3	vuttaṃ “dayāsaddo yattha yattha pavattati, tattha tattha adhippāyavasena yojetabbo.	1212	
PA_anya-e08_04n:1212_4	Dayāsaddo hi anurakkhaṇatthaṃ antonītaṃ katvā pavattamāno mettāya ca karuṇāya ca pavattatī”ti.	1212	
PA_anya-e08_04n:1213_0	Vacanattho panettha evaṃ veditabbo – dayati dadāti sattānaṃ abhayaṃ etāyāti dayā.	1213	
PA_anya-e08_04n:1213_1	Dayati gacchati vibhāgaṃ akatvā pāpakalyāṇajanesu samaṃ vattati, sītena samaṃ pharantaṃ	1213	
PA_anya-e08_04n:1213_2	rajomalañca pavāhentaṃ udakamivātipi dayā, mettā. Dayati vā hiṃsati kāruṇikaṃ yāva	1213	
PA_anya-e08_04n:1213_3	yathādhippetaṃ parassa hitanipphattiṃ na pāpuṇāti, tāvāti dayā. Dayati anuggaṇhāti	1213	
PA_anya-e08_04n:1213_4	pāpajanampi sajjano etāyātipi dayā. Dayati attano sukhampi pahāya khedaṃ gaṇhāti	1213	
PA_anya-e08_04n:1213_5	sajjano etāyāti dayā. Dayanti gaṇhanti etāya mahābodhisattā buddhabhāvāya abhinīhārakaraṇakāle	1213	
PA_anya-e08_04n:1213_6	hatthagatampi arahattaphalaṃ chaḍḍetvā saṃsārasāgarato satte samuddharitukāmā anassāsakaraṃ	1213	
PA_anya-e08_04n:1213_7	atibhayānakaṃ mahantaṃ saṃsāradukkhaṃ, pacchimabhave ca saha amatadhātupaṭilābhena	1213	
PA_anya-e08_04n:1213_8	anekaguṇasamalaṅkataṃ sabbaññutaññāṇañcātipi dayā, karuṇā. Karuṇāmūlakā hi sabbe buddhaguṇā.	1213	
PA_anya-e08_04n:1214_0	Aparo nayo – dayanti anurakkhanti satte etāya, sayaṃ vā anudayati, anudayamattameva	1214	
PA_anya-e08_04n:1214_1	vā etanti dayā, mettā ceva karuṇā ca. Kiñci payogamettha kathayāma “seyyathāpi gahapati	1214	
PA_anya-e08_04n:1214_2	gijjho vā kaṅko vā kulalo vā maṃsapesiṃ ādāya dayeyya. Puttesu maddī dayesi, sassuyā	1214	
PA_anya-e08_04n:1214_3	sasuramhi ca. Dayitabbo rathesabha”. Tattha dayeyyāti uppatitvā gaccheyya, gatyatthavasenetaṃ	1214	
PA_anya-e08_04n:1214_4	daṭṭhabbaṃ. Dayesīti mettacittaṃ kareyyāsi. Dayitabboti piyāyitabbo. Ubhayampetaṃ	1214	
PA_anya-e08_04n:1214_5	vivaraṇaṃ rakkhaṇatthaṃ antogadhaṃ katvā adhippāyatthavasena katanti veditabbaṃ.	1214	
PA_anya-e08_04n:1215	Ūyī tantasantāne. Ūyati. Ūto, ūtavā.	121	
PA_anya-e08_04n:1216	Pūyī visaraṇe duggandhe ca. Pūyati. Pūto, pūtavā. Pūtimacchaṃ kusaggena, yo naro upanayhati.	121	
PA_anya-e08_04n:1217	Kanuyī sadde. Kanuyati. Kanuto, kanutavā.	121	
PA_anya-e08_04n:1218	Khamāya vidhūnane. Khamāyati. Khamāto, khamātavā.	121	
PA_anya-e08_04n:1219	Phāyi pāyi vuddhiyaṃ. Phāyati. Phīto, phatavā.	121	
PA_anya-e08_04n:1220_0	Tattha tatavantupaccayā, yakāralopo, dhātvantassa sarassa ikārādeso ca daṭṭhabbo.	1220	
PA_anya-e08_04n:1220_1	Esa nayo “pūto pūtavā”tiādīsupi yathāsambhavaṃ daṭṭhabbo. Pāyati. Pāyo. Apāyo. Ettha	1220	
PA_anya-e08_04n:1220_2	ca natthi pāyo vuddhi etthāti apāyo. Atha vā pana ayato sukhato apetoti apāyotipi	1220	
PA_anya-e08_04n:1220_3	nibbacanīyaṃ. Apāyoti ca nirayo tiracchānayoni pettivisayo asurakāyoti cattāro apāyā.	1220	
PA_anya-e08_04n:1221_0	Tāyu santānapālanesu. Tāyati. Tāyanaṃ. Divādigaṇe pana tā pālaneti dhātuṃ passatha,	1221	
PA_anya-e08_04n:1221_1	tassa “tāyati tāṇa”nti rūpāni. Ubhayesaṃ kriyāpadaṃ samaṃ. Akārayakārapaccayamatteneva	1221	
PA_anya-e08_04n:1221_2	nānattaṃ, nāmikapadāni pana visadisāni “tāyanaṃ, tāṇa”nti.	1221	
PA_anya-e08_04n:1222_0	Cāyu pūjānisāmanesu. Pūjā pūjanā. Nisāmanaṃ olokanaṃ savanañca vuccati. “Iṅgha maddi	1222	
PA_anya-e08_04n:1222_1	nisāmehi. Nisāmayatha sādhavo”ti ca ādīsu hi olokanasavanāni nisāmanasaddena vuttāni.	1222	
PA_anya-e08_04n:1222_2	Apica ñāṇena upaparikkhaṇampi nisāmanamevāti gahetabbaṃ. Cāyati, apacāyati. Anagāre	1222	
PA_anya-e08_04n:1222_3	pabbajite, apace brahmacāriye. Ye vuddhamapacāyanti. Apacitiṃ dasseti. Niccaṃ vuddhāpacāyino.	1222	
PA_anya-e08_04n:1223	Yakārantadhāturūpāni.	122	
PA_anya-e08_04n:1224	Rakārantadhātu	122	
PA_anya-e08_04n:1225	Rā ādāne. Rāti.	122	
PA_anya-e08_04n:1226	Ri santāne. Reti. Reṇu. Reṇūti rajo.	122	
PA_anya-e08_04n:1227	Ru gatiyaṃ rosane ca. Ravati, viravati.	122	
PA_anya-e08_04n:1228	Ru sadde. Roti, ravati. Ravo, uparavo. Rutamanuññaṃ ruciyā ca piṭṭhi. Rutanti ravanaṃ rutaṃ, saddo.	122	
PA_anya-e08_04n:1229	Re sadde. Rāyati. Rā. Ratti. Ettha ca rāti saddo. Rattīti nisāsaṅkhāto sattānaṃ saddassa vūpasamakālo. Rā tiyyati ucchijjati etthāti ratti.	122	
PA_anya-e08_04n:1230	Brū viyattiyaṃ vācāyaṃ. Api hantvā hato brūti.	123	
PA_anya-e08_04n:1231	Bravīti, brunti. Brūsi, brūtha. Brūmi, brūma. Brūte, bruvante. Brūse, bruvhe. Bruve, brumhe.	123	
PA_anya-e08_04n:1232	Brūtu, bruvitu, bruvantu. Brūhi, brūtha. Brūmi, brūma. Brūtaṃ, bruvantaṃ.	123	
PA_anya-e08_04n:1233	Ettha ca ambaṭṭhasutte “puna bhavaṃ gotamo bruvitū”ti pāḷidassanato “bruvitū”ti vuttaṃ. Evaṃ sabbatthāpi upaparikkhitvā nayo gahetabbo.	123	
PA_anya-e08_04n:1234	Bruveyya, bruve, bruveyyuṃ. Bruveyyāsi, bruveyyātha. Bruveyyāmi, bruveyyāma. Bruvetha, bruveraṃ. Bruvetho, bruveyyāvho. Bruveyyaṃ. Bruveyyāmhe.	123	
PA_anya-e08_04n:1235	Pabrūti. Anubrūti. Pabrūtu, anubrūtu. Pabruveyya, anubruveyya. Evaṃ sabbattha paanuupasaggehipi yathāsambhavaṃ padamālā yojetabbā.	123	
PA_anya-e08_04n:1236	Āha, āhu. Brave, bravittha, bravire. Bravittho, bravivho. Braviṃ, bravimhe. Parokkhāvasena vuttāni.	123	
PA_anya-e08_04n:1237	Abravā, abravū. Abravo, abravattha. Abravaṃ, abravamhā. Abravattha, abravatthuṃ. Abravase, abravhaṃ. Abraviṃ, abravimhase. Hiyyattanīvasena vuttāni.	123	
PA_anya-e08_04n:1238	Abravi, abravuṃ. Abravo, abravittha. Abraviṃ, abravimhā. Abravā, abravū. Abravase, abravivhaṃ. Abravaṃ, abravimhe. Ajjatanīvasena vuttāni.	123	
PA_anya-e08_04n:1239	Bruvissati, bruvissanti. Abravissā, abravissaṃsu. Sesaṃ sabbaṃ netabbaṃ. Kammapadaṃ appasiddhaṃ. Sace pana siyā, “brūyatī”ti siyā “luyati, lūyatī”ti padāni viya.	123	
PA_anya-e08_04n:1240	Jīra brūhane. Brūhanaṃ vaḍḍhanaṃ. Jīrati. Jīraṃ. Jīramāno. Jīraṇaṃ. Appassutāyaṃ puriso, balibaddova jīrati.	124	
PA_anya-e08_04n:1241_0	Pūra pūraṇe. Pūrati. Pūratova mahodadhi. Sabbe pūrentu saṅkappā. Pūrituṃ, pūritvā,	1241	
PA_anya-e08_04n:1241_1	pūraṃ, pūritaṃ. Puṇṇaṃ, paripuṇṇaṃ. Sampuṇṇaṃ, pūraṇaṃ. Pūraṇo kassapo. Kārite “pāramiyo	1241	
PA_anya-e08_04n:1241_2	pūreti, pūrayati, pūrāpeti, pūrāpayati. Pūretvā, pūrayitvā, pūrāpetvā, pūrāpayitvā,	1241	
PA_anya-e08_04n:1241_3	paripūretvā” iccādīni bhavanti.	1241	
PA_anya-e08_04n:1242	Ghora gatipaṭighāte. Gatipaṭighātaṃ gatipaṭihananaṃ. Ghorati.	124	
PA_anya-e08_04n:1243	Dhora gaticāturiye. Gaticāturiyaṃ gatichekabhāvo. Dhoreti.	124	
PA_anya-e08_04n:1244	Sara gatiyaṃ. Sarati, visarati, ussarati. Ussāraṇā. Saro. Saṃsāro iccādīni. Tattha saroti rahado. Saṃsāroti vaṭṭaṃ, yo “bhavo”tipi vuccati.	124	
PA_anya-e08_04n:1245	Cara caraṇe. Carati, vicarati, anucarati, sañcarati.	124	
PA_anya-e08_04n:1246	Cara gatibhakkhanesu. Carati, vicarati, anucarati, sañcarati, paṭicarati. Cariyā. Caritā. Cāro. Vicāro. Anuvicāro. Upavicāro. Caraṇaṃ. Cārako. Ocarako. Brahmacariyaṃ iccādīni.	124	
PA_anya-e08_04n:1247_0	Tattha caratīti gacchati, bhakkhati vā. Tathā hi caranti padassa gacchanto khādanto	1247	
PA_anya-e08_04n:1247_1	cāti atthaṃ vadanti garū. Paṭicaratīti paṭicchādeti. Cārakoti taṃpavesitānaṃ sattānaṃ	1247	
PA_anya-e08_04n:1247_2	sukhaṃ carati bhakkhatīti cārako, rodho. Ocarakoti adhocārī. Brahmacariyanti dānampi	1247	
PA_anya-e08_04n:1247_3	veyyāvaccampi sikkhāpadampi brahmavihāropi dhammadesanāpi methunaviratipi sadārasantosopi	1247	
PA_anya-e08_04n:1247_4	uposathopi ariyamaggopi sakalaṃ sāsanampi ajjhāsayopi vuccati.	1247	
PA_anya-e08_04n:1248	Kinte vataṃ kiṃ pana brahmacariyaṃ,	124	
PA_anya-e08_04n:1249	Kissa suciṇṇassa ayaṃ vipāko;	124	
PA_anya-e08_04n:1250	Iddhijutibalavīriyūpapatti,	125	
PA_anya-e08_04n:1251	Idañca te nāga mahāvimānaṃ.	125	
PA_anya-e08_04n:1252	Ahañca bhariyā ca manussaloke,	125	
PA_anya-e08_04n:1253	Saddhā ubho dānapatī ahumhā;	125	
PA_anya-e08_04n:1254	Opānabhūtaṃ me gharaṃ tadāsi,	125	
PA_anya-e08_04n:1255	Santappitā samaṇabrāhmaṇā ca.	125	
PA_anya-e08_04n:1256	Taṃ me vataṃ taṃ pana brahmacariyaṃ,	125	
PA_anya-e08_04n:1257	Tassa suciṇṇassa ayaṃ vipāko;	125	
PA_anya-e08_04n:1258	Iddhijutibalavīriyūpapatti,	125	
PA_anya-e08_04n:1259	Idañca me dhīra mahāvimāna”nti	125	
PA_anya-e08_04n:1260	Imasmiñhi puṇṇakajātake dānaṃ “brahmacariya”nti vuttaṃ.	126	
PA_anya-e08_04n:1261	“Kena pāṇi kāmadado, kena pāṇi madhussavo;	126	
PA_anya-e08_04n:1262	Kena te brahmacariyena, puññaṃ pāṇimhi ijjhati.	126	
PA_anya-e08_04n:1263	Tena pāṇi kāmadado, tena pāṇi madhussavo;	126	
PA_anya-e08_04n:1264	Tena me brahmacariyena, puññaṃ pāṇimhi ijjhatī”ti	126	
PA_anya-e08_04n:1265_0	Imasmiṃ aṅkurapetavatthumhi veyyāvaccaṃ “brahmacariya”nti vuttaṃ. “Idaṃ kho taṃ bhikkhave	1265	
PA_anya-e08_04n:1265_1	tittiriyaṃ nāma brahmacariyaṃ ahosī”ti imasmiṃ tittirajātake sikkhāpadaṃ “brahmacariya”nti	1265	
PA_anya-e08_04n:1265_2	vuttaṃ. “Taṃ kho pana pañcasikha brahmacariyaṃ neva nibbidāya na virāgāya…pe… yāvadeva	1265	
PA_anya-e08_04n:1265_3	brahmalokūpapattiyā”ti imasmiṃ mahāgovindasutte brahmavihārā “brahmacariya”nti vuttā.	1265	
PA_anya-e08_04n:1265_4	“Ekasmiṃ brahmacariyasmiṃ, sahassaṃ maccuhāyino”ti ettha dhammadesanā “brahmacariya”nti	1265	
PA_anya-e08_04n:1265_5	vuttā. “Pare abrahmacārī bhavissanti, mayamettha brahmacārino bhavissāmā”ti sallekhasutte	1265	
PA_anya-e08_04n:1265_6	methunavirati “brahmacariya”nti vuttā.	1265	
PA_anya-e08_04n:1266	Mayañca bhariyā nātikkamāma,	126	
PA_anya-e08_04n:1267	Amhe ca bhariyā nātikkamanti;	126	
PA_anya-e08_04n:1268	Aññatra tāha brahmacariyaṃ carāma;	126	
PA_anya-e08_04n:1269	Tasmā hi amhaṃ daharā na mīyare”ti	126	
PA_anya-e08_04n:1270	Mahādhammapālajātake sadārasantoso “brahmacariya”nti vutto.	127	
PA_anya-e08_04n:1271	Hīnena brahmacariyena, khattiye upapajjati;	127	
PA_anya-e08_04n:1272	Majjhimena ca devesu, uttamena visujjhatī”ti	127	
PA_anya-e08_04n:1273_0	Evaṃ nimijātake avītikkamavasena kato uposatho “brahmacariya”nti vutto. “Idaṃ kho	1273	
PA_anya-e08_04n:1273_1	pana pañcasikha brahmacariyaṃ ekantanibbidāya virāgāya…pe… ayameva ariyo aṭṭhaṅgiko	1273	
PA_anya-e08_04n:1273_2	maggo”ti mahāgovindasuttasmiṃyeva ariyamaggo “brahmacariya”nti vutto. “Tayidaṃ brahmacariyaṃ	1273	
PA_anya-e08_04n:1273_3	iddhañceva phītañca vitthārikaṃ bāhujaññaṃ puthubhūtaṃ yāvadeva manussehi suppakāsita”nti	1273	
PA_anya-e08_04n:1273_4	pāsādikasutte sikkhattayasaṅgahaṃ sakalaṃ sāsanaṃ “brahmacariya”nti vuttaṃ.	1273	
PA_anya-e08_04n:1274	“Api ataramānānaṃ, phalāsāva samijjhati;	127	
PA_anya-e08_04n:1275	Vipakkabrahmacariyosmi, evaṃ jānāhi gāmaṇī”ti	127	
PA_anya-e08_04n:1276	Ettha ajjhāsayo “brahmacariya”nti vutto. Iccevaṃ –	127	
PA_anya-e08_04n:1277	Dānaṃ veyyāvaṭiyañca, sikkhā brahmavihārakā;	127	
PA_anya-e08_04n:1278	Dhammakkhānaṃ methunatā-virati ca uposatho.	127	
PA_anya-e08_04n:1279	Sadāresu ca santoso, ariyamaggo ca sāsanaṃ;	127	
PA_anya-e08_04n:1280	Ajjhāsayo cime brahma-cariyasaddena vuccare.	128	
PA_anya-e08_04n:1281	Hura koṭille. Hurati.	128	
PA_anya-e08_04n:1282	Sara saddopatāpesu. Sarati. Saro, saraṇaṃ.	128	
PA_anya-e08_04n:1283_0	Ettha ca saroti saddopi vuccati usupi. Saraṇanti sarati upatāpeti hiṃsati saraṇagatānaṃ	1283	
PA_anya-e08_04n:1283_1	teneva saraṇagamanena bhayaṃ santāpaṃ dukkhaṃ duggatiṃ parikilesañcāti saraṇaṃ, buddhādiratanattayaṃ.	1283	
PA_anya-e08_04n:1283_2	Atha vā saddhā pasannā manussā “amhākaṃ saraṇamida”nti saranti cintenti, taṃ tattha	1283	
PA_anya-e08_04n:1283_3	ca vācaṃ niccharanti gacchanti cātipi saraṇaṃ.	1283	
PA_anya-e08_04n:1284_0	Sara cintāyaṃ. Sarati, susarati iccapi payogo. Appakkharānañhi bahubhāvo aññathābhāvo	1284	
PA_anya-e08_04n:1284_1	ca hoti, yathā “dve, duve, taṇhā tasiṇā, pamhaṃ, pakhuma”nti. Anussarati, paṭissarati.	1284	
PA_anya-e08_04n:1284_2	Saranti etāya sattā, sayaṃ vā sarati, saraṇamattameva vā etanti sati. Anussati, paṭissati.	1284	
PA_anya-e08_04n:1284_3	Saratīti sato. Punappunaṃ saratīti paṭissato.	1284	
PA_anya-e08_04n:1285_0	Dvara saṃvaraṇe. Saṃvaraṇaṃ rakkhaṇā. Dvarati. Dvāraṃ. Dvisaddūpapadaaradhātuvasenapi	1285	
PA_anya-e08_04n:1285_1	idaṃ rūpaṃ sijjhati. Tatrimāni nibbacanāni – dvaranti saṃvaranti rakkhanti etenāti	1285	
PA_anya-e08_04n:1285_2	dvāraṃ, atha vā dve kavāṭā aranti gacchanti pavattanti etthātipi dvāranti. Gehadvārampi	1285	
PA_anya-e08_04n:1285_3	kāyadvārādīnipi upāyopi dvāranti vuccati. Pāḷiyaṃ tu “dvāraṃ dvārā”ti ca itthinapuṃsakavasena	1285	
PA_anya-e08_04n:1285_4	dvārasaddo vutto. Tathā hi “dvārampi surakkhitaṃ hotī”ti ca “dvārāpesā”ti ca tassa dviliṅgatā vuttā.	1285	
PA_anya-e08_04n:1286	Gara ghara secane. Garati. Gharati. Gharaṃ.	128	
PA_anya-e08_04n:1287	Dhūra hucchane. Hucchana koṭillaṃ. Dhūrati.	128	
PA_anya-e08_04n:1288_0	Tara plavanasaraṇesu. Tarati. Taraṇaṃ. Titthaṃ. Tiṇṇo. Uttiṇṇo. Otiṇṇo iccādīni.	1288	
PA_anya-e08_04n:1288_1	Tattha taraṇaṃ vuccati nāvā, tarati udakapiṭṭhe plavati, taranti uttaranti vā nadiṃ etenāti atthena.	1288	
PA_anya-e08_04n:1289	Nāvā plavo taraṃ poto, taraṇaṃ uttaraṃ tathā;	128	
PA_anya-e08_04n:1290	Jalayānanti etāni, nāvānāmāni honti tu.	129	
PA_anya-e08_04n:1291	Tara sambhame. Sambhamo anavaṭṭhānaṃ. Tarati. Tarito. Turaṅgo.	129	
PA_anya-e08_04n:1292	Ettha ca “so māsakhettaṃ tarito avāsari”nti pāḷi nidassanaṃ. Tattha taritoti turito sambhamanto. Avāsarinti upagacchiṃ upavisiṃ vā.	129	
PA_anya-e08_04n:1293_0	Jara roge. Ettha jararogoyeva “rogo”ti adhippeto payogavasena. Jarasaddassa hi jararoge	1293	
PA_anya-e08_04n:1293_1	pavattaniyamanatthaṃ “roge”ti vuttaṃ. Tena añño rogo idha rogasaddena na vuccati.	1293	
PA_anya-e08_04n:1293_2	Jarati. Jaro. Sajjaro. Pajjararogo. Jarena pīḷitā manussā. Yattha tu ayaṃ vayohānivācako,	1293	
PA_anya-e08_04n:1293_3	tattha payoge “jīrati, jarā”ti cassa rūpāni bhavanti.	1293	
PA_anya-e08_04n:1294	Dara bhaye. Darati. Darī. “Bīlāsayā darīsayā”ti nidassanaṃ. Tattha darīti bhāyitabbaṭṭhena darī.	129	
PA_anya-e08_04n:1295	Dara ādarānādaresu. Darati, ādarati, anādarati. Ādaro, anādaro.	129	
PA_anya-e08_04n:1296_0	Ettha ca daratīti daraṃ karotīti ca anādaraṃ karotīti ca attho. Yathā hi ārakāsaddo	1296	
PA_anya-e08_04n:1296_1	dūrāsannavācako, tathāyampi daradhātu ādarānādaravācako daṭṭhabbo. Darasaddo ca kāyadarathe	1296	
PA_anya-e08_04n:1296_2	cittadarathe kilesadarathe ca vattati. Ayañhi –	1296	
PA_anya-e08_04n:1297	Ādittaṃ vata maṃ santaṃ, ghatasittaṃva pāvakaṃ;	129	
PA_anya-e08_04n:1298	Vārinā viya osiñci, sabbaṃ nibbāpaye dara”nti	129	
PA_anya-e08_04n:1299_0	Ettha kāyadarathe cittadarathe ca vattati. “Vītaddaro vītasoko vītasallo, sayaṃ abhiññāya	1299	
PA_anya-e08_04n:1299_1	abhāsi buddho”ti ettha pana kilesadarathe vattati. Vītaddaroti hi aggamaggena sabbakilesānaṃ	1299	
PA_anya-e08_04n:1299_2	samucchinnattā vigatakilesadarathoti attho.	1299	
PA_anya-e08_04n:1300	Nara nayane. Narati. Naro, nārī.	130	
PA_anya-e08_04n:1301_0	Ettha naroti puriso. So hi narati netīti naro. Yathā paṭhamapakatibhūto satto datarāya	1301	
PA_anya-e08_04n:1301_1	pakatiyā seṭṭhaṭṭhena puri uccāṭṭhāne seti pavattatīti purisoti vuccati, evaṃ nayanaṭṭhena	1301	
PA_anya-e08_04n:1301_2	naroti vuccati. Puttabhātubhūtopi hi puggalo mātujeṭṭhabhaginīnaṃ netuṭṭhāne tiṭṭhati,	1301	
PA_anya-e08_04n:1301_3	pageva itaro itarāsaṃ. Nārīti narena yogato, narassāyanti vā nārī. Aparampettha narasaddassa	1301	
PA_anya-e08_04n:1301_4	nibbacanaṃ, nariyati sakena kammena niyyatīti naro, satto manusso vā. “Kammena niyyateo	1301	
PA_anya-e08_04n:1301_5	loko”ti hi vuttaṃ. Tattha narasaddassa tāva purisavacane “narā ca atha nāriyo”ti	1301	
PA_anya-e08_04n:1301_6	nidassanaṃ. Sattamanussavacane pana “buddho ayaṃ edisako naruttamo. Āmoditā naramarū”ti	1301	
PA_anya-e08_04n:1301_7	ca nidassanaṃ, tasmā “naroti puriso, naroti satto, naroti manusso”ti tattha tattha	1301	
PA_anya-e08_04n:1301_8	yathāsambhavaṃ attho saṃvaṇṇetabbo.	1301	
PA_anya-e08_04n:1302_0	Hara haraṇe. Haraṇaṃ pavattanaṃ. Harati. Sāvatthiyaṃ viharati. Vihāsi. Vihaṃsu. Viharissati.	1302	
PA_anya-e08_04n:1302_1	Appamatto vihissati. Voharati. Saṃvoharati. sabbo harati vā. Rūpiyasaṃvohāro, rūpiyasabbohāro	1302	
PA_anya-e08_04n:1302_2	vā. Pāṭihāriyaṃ. Pītipāmojjahāro. Vihāro. Vohāro. Abhihāro. Cittaṃ abhinīharati.	1302	
PA_anya-e08_04n:1302_3	Sāsane viharaṃ, viharanto, viharamāno. Vihātabbaṃ, viharituṃ. Viharitvā. Aññānipi yojetabbāni.	1302	
PA_anya-e08_04n:1303_0	Tattha pāṭihāriyanti samāhite citte vigatūpakkilese katakiccena pacchā haritabbaṃ	1303	
PA_anya-e08_04n:1303_1	pavattetabbanti pāṭihāriyaṃ. Paṭīti hi ayaṃ saddo “pacchā”ti etassa atthaṃ bodheti	1303	
PA_anya-e08_04n:1303_2	“tasmiṃ paṭipaviṭṭhamhi, añño āgañchi brāhmaṇo”tiādīsu viya. Vihāroti ṭhānanisajjādinā	1303	
PA_anya-e08_04n:1303_3	viharanti etthāti vihāro, bhikkhūnaṃ āvāso. Viharaṇaṃ vā vihāro, viharaṇakriyā. Vohāroti	1303	
PA_anya-e08_04n:1303_4	byavahāropi paṇṇattipi vacanampi cetanāpi. Tattha	1303	
PA_anya-e08_04n:1304	Yo hi koci manussesu, vohāraṃ upajīvati;	130	
PA_anya-e08_04n:1305	Evaṃ vāseṭṭha jānāti, vāṇijo so nabrāhmaṇo”ti.	130	
PA_anya-e08_04n:1306_0	Ayaṃ byavahāravohāro nāma. “Saṅkhā samaññā paññatti vohāro”ti ayaṃ paṇṇattivohāro	1306	
PA_anya-e08_04n:1306_1	nāma. Tathā tathā voharanti parāmasantīti ayaṃ vacanavohāro nāma. “Aṭṭha ariyavohārā,	1306	
PA_anya-e08_04n:1306_2	aṭṭha anariyavohārā”ti ayaṃ cetanāvohāro nāma. Iccevaṃ –	1306	
PA_anya-e08_04n:1307	Byavahāre vacane ca, paṇṇatticetanāsu ca;	130	
PA_anya-e08_04n:1308	Vohārasaddo catūsu, imesvatthesu dissati.	130	
PA_anya-e08_04n:1309_0	Hara apanayane. Apanayanaṃ nīharaṇaṃ. Dosaṃ harati. Nīharati. Nīhāro, pariharati.	1309	
PA_anya-e08_04n:1309_1	Parihāro. Rajoharaṇaṃ. Sabbadosaharo dhammo. Bhagavato ca sāsanassa ca paṭipakkhe	1309	
PA_anya-e08_04n:1309_2	titthiye haratīti pāṭihāriyaṃ. Mattāvaṇṇabhedenettha “pāṭiheraṃ pāṭihīraṃ pāṭihāriya”nti	1309	
PA_anya-e08_04n:1309_3	tīṇi padarūpāni, bhavanti.	1309	
PA_anya-e08_04n:1310_0	Hara ādāne. Adinnaṃ harati. Harissati. Hāhiti iccapa. “Kharājinaṃ para suñca, khārikājañca	1310	
PA_anya-e08_04n:1310_1	hāhitī”ti idamettha nidassanaṃ. Āharati, avaharati, saṃharati, apaharati, upaharati,	1310	
PA_anya-e08_04n:1310_2	paharati, sampaharati, samāharati. Manoharo pāsādo. Parassaharaṇaṃ. Āhāro, avahāro,	1310	
PA_anya-e08_04n:1310_3	saṃhāro, upahāro, sampahāro, samāhāro. Hariyyati, āhariyyati. Āhariyyanti. Āhaṭaṃ,	1310	
PA_anya-e08_04n:1310_4	harituṃ, āharituṃ, āharitvā, āharitvāna. Aññānipi yojetabbāni.	1310	
PA_anya-e08_04n:1311	Dhara dharaṇe. Dharaṇaṃ vijjamānatā. Dharati. Dharate satthusāsanaṃ.	131	
PA_anya-e08_04n:1312	Dhara aviddhaṃsane. Nibbānaṃ niccaṃ dharati.	131	
PA_anya-e08_04n:1313	Khara khaye. Kharati. Kharaṇaṃ. Nakkharanti na khiyyantīti akkharāni. Nakkharanti na nassantīti nakkhattānīti porāṇā.	131	
PA_anya-e08_04n:1314	Jāgaraniddakkhaye jāgarati. Jāgaro, jāgaraṇaṃ, jāgaraṃ. Dīghā jāgarato ratti. Jāgaramāno. Ayañca dhātu tanādigaṇaṃ patvā “jāgaroti, paṭijāgarotī”ti rūpāni janeti.	131	
PA_anya-e08_04n:1315	Īra vacane gatikampanesu ca. Īrati. Īritaṃ. Eritaṃ. Samīraṇo. Jinerito dhammo. Kuppanti vātassapi eritassa.	131	
PA_anya-e08_04n:1316	Tattha samīraṇoti vāto. So hi samīrati vāyati, samīreti ca rukkhasākhāpaṇṇādīni suṭṭhu kampetīti “samīraṇo”ti vuccati.	131	
PA_anya-e08_04n:1317	Hare lajjāyaṃ. Aluttantoyamekāranto dhātu, gile pītikkhayeti dhātu viya. Harāyati. Harāyanaṃ. Aṭṭīyāmi harāyāmi.	131	
PA_anya-e08_04n:1318	Ettha harāyatīti lajjati, hiriṃ karotīti attho.	131	
PA_anya-e08_04n:1319	Para pālanapūraṇesu. “Parati, paramo”timassa rūpāni, nara nayaneti dhātussa “narati naro”ti rūpāni viya.	131	
PA_anya-e08_04n:1320_0	Tattha paratīti pāleti, pūrati vā. Suddhakattuvasenidaṃ padaṃ vuttaṃ. Hetukattuvasena	1320	
PA_anya-e08_04n:1320_1	hi “pāreti pārayatī”tiādīni rūpāni bhavanti. Paramoti pālako pūrako vā. Ettha ca	1320	
PA_anya-e08_04n:1320_2	“pāramī”ti padaṃ etassatthassa sādhakaṃ. Tathā hi pāramīti parati, pāreti cāti paramo,	1320	
PA_anya-e08_04n:1320_3	dānādīnaṃ guṇānaṃ pālako pūrako ca mahābodhisatto. Paramassa idaṃ, paramassa vā bhāvo,	1320	
PA_anya-e08_04n:1320_4	kammaṃ vā pāramī, dānādikriyā. Garūhi pana “pūretīti paramo, dānādīnaṃ guṇānaṃ pūrako	1320	
PA_anya-e08_04n:1320_5	pālako cā”ti vuttaṃ, taṃ vīmaṃsitabaṃ.	1320	
PA_anya-e08_04n:1321	Vara varaṇe. Varati. Vāraṇo, varuṇo.	132	
PA_anya-e08_04n:1322	Gira niggiraṇo. Niggiraṇaṃ paggharaṇaṃ. Girati, giri.	132	
PA_anya-e08_04n:1323_0	Ettha girīti pabbatā, yo ‘selo”tiādīhi anekehi nāmehi kathiyati. So hi sandhisaṅkhātehi	1323	
PA_anya-e08_04n:1323_1	pabbehi citattā pabbamassa atthīti pabbato. Himavamanādivasena jalassa sārabhūtānaṃ	1323	
PA_anya-e08_04n:1323_2	bhesajjādivatthūnañca giraṇato girīti vuccati.	1323	
PA_anya-e08_04n:1324	Imāni panassa nāmāni –	132	
PA_anya-e08_04n:1325	Pabbato acalo selo, nago giri mahīdharo;	132	
PA_anya-e08_04n:1326	Addi siluccayo cāti, giripaṇṇattiyo imā.	132	
PA_anya-e08_04n:1327	Sura issariyadittīsu. Surati. Suro, asuro.	132	
PA_anya-e08_04n:1328_0	Tatra saroti surati īsati devissariyaṃ pāpuṇāti virocati cāti suro. Sundarā rā vācā	1328	
PA_anya-e08_04n:1328_1	assāti vā suro, devo. Devābhidhānāni divādigaṇe pakāsessāma. Asuroti devo viya na	1328	
PA_anya-e08_04n:1328_2	surati na īsati na virocati cāti asuro. Surānaṃ vā paṭipakkho mittapaṭipakkhā amittā	1328	
PA_anya-e08_04n:1328_3	viyāti asuro, dānavo, yo “pubbadevo”tipi vuccati. Tathā hi kumbhajātake vuttaṃ –	1328	
PA_anya-e08_04n:1329	“Yaṃ ve pivitvā pubbadevā pamattā,	132	
PA_anya-e08_04n:1330	Tidivā cutā sassatiyā samāyā;	133	
PA_anya-e08_04n:1331	Taṃ tādisaṃ majjamimaṃ niratthaṃ,	133	
PA_anya-e08_04n:1332	Jānaṃ mahārāja kathaṃ piveyyā”ti.	133	
PA_anya-e08_04n:1333	Sagāthāvaggasaṃvaṇṇanāyaṃ pana “na suraṃ pivimha, na suraṃ pivimhā’ti āhaṃsu, tato paṭṭhāya asurā nāma jātā”ti vuttaṃ.	133	
PA_anya-e08_04n:1334	Imāni tadabhidhānāni –	133	
PA_anya-e08_04n:1335	Asuro pubbadevo ca, dānavo devatāri tu;	133	
PA_anya-e08_04n:1336	Nāmāni asurānanti, imāni niddise vidū.	133	
PA_anya-e08_04n:1337	Pāko iti tu yaṃ nāmaṃ, ekassa asurassa tu;	133	
PA_anya-e08_04n:1338	Paṇṇattītipi ekacce, garavo pana abravuṃ.	133	
PA_anya-e08_04n:1339	Kura sadde akkose ca. Kurati. Kuraro, kurarī. Kummo, kummī.	133	
PA_anya-e08_04n:1340	Khura chedane vilekhane ca. Khurati. Khuro.	134	
PA_anya-e08_04n:1341	Mura saṃveṭhane. Murati. Muro, moro.	134	
PA_anya-e08_04n:1342	Ghura abhimatta saddesu. Ghurati. Ghoro.	134	
PA_anya-e08_04n:1343	Pura aggagamane. Aggagamanaṃ nāma padhānagamanaṃ, paṭhamameva gamanaṃ vā. Purati. Puraṃ, purī. Avāpurati. Avāpuretaṃ amatassa dvāraṃ. Avāpuraṇaṃ ādāya gacchati.	134	
PA_anya-e08_04n:1344_0	Tattha puranti rājadhānī. Tathā hi “nagaraṃ puraṃ purī rājadhānī”ti ete pariyāyā.	1344	
PA_anya-e08_04n:1344_1	“Eso āḷāriko poso, kumārī puramantare”tiādīsu pana gehaṃ “pura”nti vuccati. Padhānatāya	1344	
PA_anya-e08_04n:1344_2	purato purato gamanena gantabbanti puraṃ, rājadhānī ceva gehañca. Avāpuraṇanti avāpuranti	1344	
PA_anya-e08_04n:1344_3	vivaranti dvāraṃ etenāti avāpuraṇaṃ, yaṃ “kuñcikā”tipi “tāḷo”tipi vuccati. Avāpuratītiādīsu	1344	
PA_anya-e08_04n:1344_4	ava āiccubho upasaggāti daṭṭhabbā.	1344	
PA_anya-e08_04n:1345	Phara pharaṇe. Pharaṇaṃ nāma byāpanaṃ gamanaṃ vā. Samaṃ pharati sītena. Āhāratthaṃ pharati. Pharaṇaṃ.	134	
PA_anya-e08_04n:1346	Gara uggame. Garati. Garu.	134	
PA_anya-e08_04n:1347_0	Garūti mātāpitādayo gāravayuttapuggalā. Te hi garanti uggacchanti uggatā pākaṭā hontīti	1347	
PA_anya-e08_04n:1347_1	garūti vuccanti. Apica pāsāṇacchattaṃ viya bhāriyaṭṭhena garūti vuccanti. Garusaddo	1347	
PA_anya-e08_04n:1347_2	“idamāsanaṃ atra bhavaṃ nisīdatu, bhavañhi me aññataro garūna”nti ettha mātāpitūsu	1347	
PA_anya-e08_04n:1347_3	dissati. “Sanarāmaralokagaru”nti ettha sabbalokācariye sabbaññumhi. Apica garusaddo	1347	
PA_anya-e08_04n:1347_4	aññesvatthesupi dissati. Sabbametaṃ ekato katvā atridaṃ vuccati –	1347	
PA_anya-e08_04n:1348	Mātāpitācariyesu, dujjare alahumhi ca;	134	
PA_anya-e08_04n:1349	Mahante cuggate ceva, nichekādikaresu ca;	134	
PA_anya-e08_04n:1350	Tathā vaṇṇavisesesu, garusaddo pavattati.	135	
PA_anya-e08_04n:1351_0	Keci panācariyā “garu garū”ti ca dvidhā gahetvā bhāriyavācakatte garusaddo ṭhito.	1351	
PA_anya-e08_04n:1351_1	Ācariyavācakatte pana gurusaddoti vadanti, taṃ na gahetabbaṃ. Pāḷivisaye hi sabbesampi	1351	
PA_anya-e08_04n:1351_2	yathāvuttānaṃ atthānaṃ vācakatte garusaddoyeva icchitabbo, akārassa ākārabhāve “gārava”nti	1351	
PA_anya-e08_04n:1351_3	savuddhikassa taddhitantapadassa dassanato. Sakkaṭabhāsāvisaye pana gurusaddoyeva	1351	
PA_anya-e08_04n:1351_4	icchitabbo, ukārassa vuddhibhāve aññathā taddhitantapadassa dassanato.	1351	
PA_anya-e08_04n:1352_0	Mara pāṇacāge. Marati. Mattuṃ. Maritvā. Hetukattari “puriso purisaṃ māreti, mārayati.	1352	
PA_anya-e08_04n:1352_1	Puriso purisena purisaṃ mārāpeti, mārāpayati. Puriso purisaṃ māretuṃ māretvā” iccādīni	1352	
PA_anya-e08_04n:1352_2	rūpāni. Macco. Maru. Maraṇaṃ, maccu. Maṭṭu. Māro.	1352	
PA_anya-e08_04n:1353_0	Tattha mattunti marituṃ. Tathā hi alīnasattujātake “yo mattumicche pituno pamokkhā”ti	1353	
PA_anya-e08_04n:1353_1	pāḷi dissati. Maccoti maritabbasabhāvatāya “macco”ti laddhanāmo satto. Marūti dīghāyukopi	1353	
PA_anya-e08_04n:1353_2	samāno maraṇasīloti maru, devo. Maraṇanti cuti.	1353	
PA_anya-e08_04n:1354	Maraṇaṃ antako maccu, hindaṃ kālo ca maṭṭu ca;	135	
PA_anya-e08_04n:1355	Nikkhepo cuti cetāni, nāmāni maraṇassa ve.	135	
PA_anya-e08_04n:1356	Māroti sattānaṃ kusalaṃ māretīti māro, kāmadevo.	135	
PA_anya-e08_04n:1357	Imānissa nāmāni –	135	
PA_anya-e08_04n:1358	Māro namuci kaṇho ca, vasavatti pajāpati;	135	
PA_anya-e08_04n:1359	Pamattabandhu maddano, pāpimā dabbakopi ca;	135	
PA_anya-e08_04n:1360	Kandappo ca ratipati, kāmo ca kusumāyudho.	136	
PA_anya-e08_04n:1361	Aññe aññānipi nāmāni vadanti, tāni sāsanānulomāni na hontīti idha na dassitāni. Aṭṭhakathāsu pana “māro, namuci, kaṇho, pamattabandhū”ti cattārova nāmāni āgatāni.	136	
PA_anya-e08_04n:1362	Ettha ca māroti devaputtamārena saddhiṃ pañca mārā kilesamāro khandhamāro abhisaṅkhāramāro maccumāro devaputtamāroti.	136	
PA_anya-e08_04n:1363	Dhara avatthāne. Dharati.	136	
PA_anya-e08_04n:1364	Bhara posane. Bharati. Bharito, bhattā.	136	
PA_anya-e08_04n:1365	Thara santharaṇe. Tharati, santharati. Santharaṇaṃ.	136	
PA_anya-e08_04n:1366	Dara vidāraṇe. Bhūmiṃ darati. Kudālo.	136	
PA_anya-e08_04n:1367	Dara dāhe. Kāyo darati. Daro, daratho.	136	
PA_anya-e08_04n:1368	Tira adhogatiyaṃ. Tirati. Tiracchāno, tiracchā vā.	136	
PA_anya-e08_04n:1369	Ara gatiyaṃ. Arati. Atthaṃ, attho, utu.	136	
PA_anya-e08_04n:1370	Ettha atthaṃ vuccati nibbānaṃ. Taṃ taṃ sattakiccaṃ arati vattetīti utu.	137	
PA_anya-e08_04n:1371	Rakārantadhāturūpāni.	137	
PA_anya-e08_04n:1372	Lakārantadhātu	137	
PA_anya-e08_04n:1373	Lā ādāne. Lāti. Lānaṃ, garuḷo, sīhaḷo, rāhulo, kusalaṃ, bālo, mahallako, mahallikā.	137	
PA_anya-e08_04n:1374_0	Tatra garuḷoti garuṃ lāti ādadāti gaṇhātīti garuḷo, yo “supaṇṇo, dijādhipo, nāgāri,	1374	
PA_anya-e08_04n:1374_1	karoṭī”ti ca vuccati. Sīhaḷoti sīhaṃ lāti ādadāti gaṇhātīti sīhaḷo, pubbapuriso.	1374	
PA_anya-e08_04n:1374_2	Tabbaṃse jātā etarahi sabbepi sīhaḷā nāma jātā.	1374	
PA_anya-e08_04n:1375_0	Rāhulotiādīsu pana rāhu viya lāti gaṇhātīti rāhulo, ko so? Sikkhākāmo āyasmā rāhulabhaddo	1375	
PA_anya-e08_04n:1375_1	buddhaputto. Tassa hi jātadivase suddhodanamahārājā “puttassa me tuṭṭhiṃ nivedethā”ti	1375	
PA_anya-e08_04n:1375_2	uyyāne kīḷantassa bodhisattassa sāsanaṃ pahiṇi. Bodhisatto taṃ sutvā “rāhu jāto bandhanaṃ	1375	
PA_anya-e08_04n:1375_3	jāta”nti āha. Puttassa hi jāyanaṃ rāhuggaho viya hoti. Taṇhākilissanatāpādanato bāḷhena	1375	
PA_anya-e08_04n:1375_4	ca saṅkhalikādibandhanena bandhaṃ viya hoti muccituṃ appadānatoti “rāhu jāto bandhanaṃ	1375	
PA_anya-e08_04n:1375_5	jāta”nti āha. Rājā “kiṃ me putto avacā”ti pucchitvā taṃ vacanaṃ sutvā “ito paṭṭhāya	1375	
PA_anya-e08_04n:1375_6	me nattā ‘rāhulo’ tveva hotū”ti āha, tato paṭṭhāya kumāro rāhulo nāma jāto.	1375	
PA_anya-e08_04n:1376_0	Mahāpadānasuttaṭīkāyañhi “rāhu jāto”ti ettha “rāhūti rāhuggaho”ti vuttaṃ, taṃ pana	1376	
PA_anya-e08_04n:1376_1	“rāhulo”ti vacanassatthaṃ pākaṭaṃ kātuṃ adhippāyatthavasena vuttaṃ. Na hi kevalo	1376	
PA_anya-e08_04n:1376_2	“rāhū”ti saddo “rāhuggaho”ti atthaṃ vadati, atha kho jātasaddasambandhaṃ labhitvā	1376	
PA_anya-e08_04n:1376_3	vadati. Tathā hi “rāhu jāto”ti bodhisattena vuttavacanassa “rāhuggaho jāto”ti atthौ	1376	
PA_anya-e08_04n:1376_4	bhavati, tasmā suddhodanamahārājā “mama nattā rāhu viya lātīti rāhuloti vattabbo”ti	1376	
PA_anya-e08_04n:1376_5	cintetvā “rāhulotveva hotū”ti āhāti daṭṭhabbaṃ.	1376	
PA_anya-e08_04n:1377_0	Keci pana “rāhulo jāto bandhanaṃ jāta”nti paṭhanti, katthaci potthake ca likhanti,	1377	
PA_anya-e08_04n:1377_1	taṃ na sundaraṃ, atthassa ayuttito ṭīkāya ca saddhiṃvirocato. Na hi “rāhulo”ti kumārassa	1377	
PA_anya-e08_04n:1377_2	nāmaṃ paṭhamaṃ uppannaṃ, pacchāyeva pana uppannaṃ ayyakena dinnattā, tasmā tadā bodhisattena	1377	
PA_anya-e08_04n:1377_3	“rāhulo jāto”ti vattuṃ na yujjati. Yathā hi anabhisitte arājini puggale “mahārājā”ti	1377	
PA_anya-e08_04n:1377_4	vohāro nappavattati. Ṭīkāyañca “rāhūti rāhuggaho”ti vuttaṃ. Athāpi tesaṃ siyā “rāhulo	1377	
PA_anya-e08_04n:1377_5	jāto bandhanaṃ jāta”nti padassa vijjamānattā eva ṭīkāyaṃ “rāhuggaho”ti bhāvavasena	1377	
PA_anya-e08_04n:1377_6	lāsaddena samānattho ādānattho gahasaddo vuttoti evampi nupapajjati, “rāhulānaṃ jātaṃ	1377	
PA_anya-e08_04n:1377_7	bandhanaṃ jāta”nti pāṭhassa vattabbattā. Rāhuloti hi idaṃ padaṃ “sīhaḷo”ti padaṃ	1377	
PA_anya-e08_04n:1377_8	viya dabbavācakaṃ, na kadācipi bhāvavācakaṃ, tasmā “rāhulo jāto bandhanaṃ jāta”nti	1377	
PA_anya-e08_04n:1377_9	etaṃ ekaccehi duropitaṃ pāṭhaṃ aggahetvā “rāhu jāto bandhanaṃ jāta”nti ayameva pāṭho	1377	
PA_anya-e08_04n:1377_10	gahetabbo, sārato ca paccetabbo suparisuddhesu anekesu potthakesu diṭṭhattā, porāṇehi	13771	
PA_anya-e08_04n:1377_11	ca gambhīrasukhumañāṇehi ācariyapacāriyehi paṭhitattā.	13771	
PA_anya-e08_04n:1378_0	Ayaṃ panettha sādhippāyā atthappakāsanā – rāhu jātoti bodhisatto puttassa jātasāsanaṃ	1378	
PA_anya-e08_04n:1378_1	sutvā saṃvegappatto “idāni mama rāhu jāto”ti vadati, muccituṃ appadānavasena mama	1378	
PA_anya-e08_04n:1378_2	gahaṇatthaṃ rāhu uppannoti hi attho. Bandhanaṃ jātanti iminā “mama bandhanaṃ jāta”nti	1378	
PA_anya-e08_04n:1378_3	vadati. Tathā hi ṭīkāyaṃ vuttaṃ “rāhūti rāhuggaho”ti. Tattha rāhuggahoti gaṇhātīti	1378	
PA_anya-e08_04n:1378_4	gaho, rāhu eva gaho rāhuggaho, mama gāhako rāhu jātoti attho. Atha vā gahaṇaṃ gaho,	1378	
PA_anya-e08_04n:1378_5	rāhuno gaho rāhuggaho, rāhuggahaṇaṃ mama jātanti attho. Putto hi rāhusadiso. Pitā	1378	
PA_anya-e08_04n:1378_6	candasadiso puttarāhunā gahitattā.	1378	
PA_anya-e08_04n:1379_0	Ekacce pana “rāhulotveva hotū”ti imaṃ padesaṃ disvā “rāhu jāto”ti vutte iminā na	1379	
PA_anya-e08_04n:1379_1	sameti, “rāhulo jāto”ti vutteyeva pana sametīti maññamānā evaṃ pāṭhaṃ paṭhanti likhanti	1379	
PA_anya-e08_04n:1379_2	ca, tasmā so anupaparikkhitvā paṭhito duropito pāṭho na gahetabbo, yathāvutto porāṇako	1379	
PA_anya-e08_04n:1379_3	porāṇācariyehi abhimato pāṭhoyeva āyasmantehi gahetabbo atthassa yuttito, ṭīkāya	1379	
PA_anya-e08_04n:1379_4	ca saddhiṃ avirodhatoti.	1379	
PA_anya-e08_04n:1380_0	Tattha kusalanti kucchitānaṃ pāpadhammānaṃ sānato tanukaraṇato ñāṇaṃ kusaṃ nāma,	1380	
PA_anya-e08_04n:1380_1	tena kusena lātabbaṃ pavattetabbanti kusalaṃ. Bāloti diṭṭhadhammikasamparāyikasaṅkhāte	1380	
PA_anya-e08_04n:1380_2	dve anatthe devadattakokālikādayo viya lāti ādadātīti bālo. Imāni pana taṃnāmāni –	1380	
PA_anya-e08_04n:1381	Bālo avidvā añño ca, aññāṇī avicakkhaṇo;	138	
PA_anya-e08_04n:1382	Apaṇḍito akusalo, dummedho kumati jaḷo.	138	
PA_anya-e08_04n:1383	Eḷamūgo ca nippañño, dummedhī avidū mago;	138	
PA_anya-e08_04n:1384	Aviññū andhabālo ca, duppañño ca aviddasu.	138	
PA_anya-e08_04n:1385	Mahallakoti mahattaṃ lāti gaṇhātīti mahallako, jiṇṇapuriso. Imānissa nāmāni –	138	
PA_anya-e08_04n:1386	Jiṇṇo mahallako vuddho, buddho vuḍḍho ca kattaro;	138	
PA_anya-e08_04n:1387	Thero cāti ime saddā, jiṇṇapaññattiyo siyuṃ.	138	
PA_anya-e08_04n:1388	Tathā hi –	138	
PA_anya-e08_04n:1389	“Dure apassaṃ therova, cakkhuṃ yācitumāgato”;	138	
PA_anya-e08_04n:1390	Evamādīsu daṭṭhabbo, therasaddo mahallake.	139	
PA_anya-e08_04n:1391	Imāni pana nāmāni itthiyā itthiliṅgavasena vattabbāni –	139	
PA_anya-e08_04n:1392	Jiṇṇā mahallikā vuddhī, buddhī vuḍḍhī ca kattarā;	139	
PA_anya-e08_04n:1393	Therī cāti ime saddā, nāmaṃ jiṇṇāya itthiyā;	139	
PA_anya-e08_04n:1394	Dala phala visaraṇe. Dalati. Phalati. Dalito rukkho. Phalito bhūmibhāgo.	139	
PA_anya-e08_04n:1395_0	Ala bhūsane. Alati. Alaṅkāro, alaṅkato, alaṅkataṃ. “Sālaṅkānanayogepi, sālaṅkānanavajjitā”ti	1395	
PA_anya-e08_04n:1395_1	imissañhi kavīnaṃ kabbaracanāyaṃ alaṅkasaddo bhūsanavisesaṃ vadati. Keci panettha	1395	
PA_anya-e08_04n:1395_2	ala bhūsanapariyāpanavāranesūti dhātuṃ paṭhanti, “alatī”ti ca rūpaṃ icchanti. Mayaṃ	1395	
PA_anya-e08_04n:1395_3	pana aladhātussa pariyattinivāraṇatthavācakattaṃ na icchāma payogādassanato. Nipātabhūto	1395	
PA_anya-e08_04n:1395_4	pana alaṃsaddo pariyattinivāraṇatthavācako dissati “alametaṃ sabbaṃ. Alaṃ me tena rajjenā”tiādīsu.	1395	
PA_anya-e08_04n:1396	Mīla nimelane. Mīlati, nimīlati, ummīlati. Nimīlanaṃ.	139	
PA_anya-e08_04n:1397	Bila patitthambhe. Bilati.	139	
PA_anya-e08_04n:1398	Nīla vaṇṇe. Nīlavatthaṃ.	139	
PA_anya-e08_04n:1399	Sīla samādhimhi. Sīlati. Sīlaṃ, sīlanaṃ.	139	
PA_anya-e08_04n:1400_0	Ettha sīlanti sīlanaṭṭhena sīlaṃ. Vuttañhetaṃ visuddhimagge “sīlanti kenaṭṭhena sīlaṃ?	1400	
PA_anya-e08_04n:1400_1	Sīlanaṭṭhena sīlaṃ, kimidaṃ sīlanaṃ nāma? Samādhānaṃ vā kāyakammādīnaṃ susīlyavasena	1400	
PA_anya-e08_04n:1400_2	avippakiṇṇatāti attho. Upadhāraṇaṃ vā kusalānaṃ dhammānaṃ patiṭṭhānavasena ādhārabhāvoti	1400	
PA_anya-e08_04n:1400_3	attho. Etadeva hi ettha atthadvayaṃ saddalakkhaṇavidū anujānanti. Aññe pana ‘siraṭṭho	1400	
PA_anya-e08_04n:1400_4	sīlaṭṭho, sītalaṭṭho sīlaṭṭho’ti evamādinā nayenettha atthaṃ vaṇṇentī”ti. Tattha	1400	
PA_anya-e08_04n:1400_5	“atthadvayaṃ saddalakkhaṇa vidū anujānantī”ti idaṃ “sīla samādhimhi sīla upadhāraṇe”ti	1400	
PA_anya-e08_04n:1400_6	dvigaṇikassa sīladhātussa atthe sandhāya vuttaṃ. Imassa hi curādigaṇaṃ pattassa upadhāraṇe	1400	
PA_anya-e08_04n:1400_7	“sīleti, sīlayatī”ti rūpāni bhavanti, upadhāretītipi tesaṃ attho. Idha pana bhūvādigaṇikattā	1400	
PA_anya-e08_04n:1400_8	samādhānatthe “sīlatī”ti rūpaṃ bhavati, samādhiyatīti tassa attho. Punapi ettha sotūnaṃ	1400	
PA_anya-e08_04n:1400_9	sukhaggahaṇatthaṃ nibbacanāni vuccante. Sīlati samādhiyati kāyakammādīnaṃ susīlyavasena	1400	
PA_anya-e08_04n:1400_10	na vippakiratīti sīlaṃ. Atha vā sīlanti samādahanti cittaṃ etenāti sīlaṃ. Imāni bhūvādigaṇikavasena	14001	
PA_anya-e08_04n:1400_11	nibbacanāni. Curādigaṇikavasena pana sīleti kusale dhamme upadhāreti patiṭṭhābhāvena	14001	
PA_anya-e08_04n:1400_12	bhuso dhāretīti sīlaṃ. Sīlenti vā etena kusale dhamme upadhārenti bhuso dhārenti	14001	
PA_anya-e08_04n:1400_13	sādhavoti sīlanti nibbacanāni.	14001	
PA_anya-e08_04n:1401	Kila bandhe. Kilati. Kilaṃ.	140	
PA_anya-e08_04n:1402	Kūla āvaraṇe. Kulati. Kūlaṃ. Vahe rukkhe pakūlaje. Kūlaṃ bandhati. Nadīkūle vasāmahaṃ. Kūlati āvarati udakaṃ bahi nikkhamituṃ na detīti kūlaṃ.	140	
PA_anya-e08_04n:1403	Sūla rujāyaṃ. Sūlati. Sūlaṃ. Kaṇṇasūlaṃ na janeti.	140	
PA_anya-e08_04n:1404	Tūla nikkarīse. Nikkarīsaṃ nāma karīsamattenapi aminetabbato lahubhāvoyeva. Tūlati. Tūlaṃ bhaṭṭhaṃva māluto.	140	
PA_anya-e08_04n:1405	Pula saṅghāte. Pulati. Pañcapuli.	140	
PA_anya-e08_04n:1406_0	Mūla patiṭṭhāyaṃ mūlati. Mūlaṃ. Mūlasaddo “mūlāni uddhareyya antamaso ussīranāḷimattānipī”tiādīsu	1406	
PA_anya-e08_04n:1406_1	mūlamūle dissati. “Lobho akusalamūla”ntiādīsu asādhāraṇahetumhi. “Yāvamajjhanhike	1406	
PA_anya-e08_04n:1406_2	kāle chāyā pharati, nivāte paṇṇāni patanti, ettāvatā rukkhamūla”ntiādīsu samīpe. Atridaṃ vuccati –	1406	
PA_anya-e08_04n:1407	Mūlamūle mūlasaddo, padissati tatheva ca;	140	
PA_anya-e08_04n:1408	Asādhāraṇahetumhi, samīpamhi ca vattati.	140	
PA_anya-e08_04n:1409	Phala nibbattiyaṃ. Rukkho phalati. Rukkhaphalāni bhuñjantā. Mahapphalaṃ mahānisaṃsaṃ. Sotāpattiphalaṃ. Tattha phalanti mahānibbattikaṃ.	140	
PA_anya-e08_04n:1410	Phala bhede. Phalati. Muddhā te phalatu sattadhā. Pādā phaliṃsu. Tattha phalatūti bhajjitu.	141	
PA_anya-e08_04n:1411	Phala abyattasadde. Asanī phalati. Dveme bhikkhave asaniyā phalantiyā na santasanti. Phalantiyāti saddaṃ karontiyā.	141	
PA_anya-e08_04n:1412	Culla hāvakaraṇe. Hāvakaraṇaṃ vilāsakaraṇaṃ. Cullati.	141	
PA_anya-e08_04n:1413	Phulla vikasanabhedesu. Phullati. Phullaṃ. Phullito kiṃsuko. Suphullitamaravindavanaṃ.	141	
PA_anya-e08_04n:1414	Asītihatthamubbedho, dīpaṅkaro mahāmuni;	141	
PA_anya-e08_04n:1415	Sobhati dīparukkhova, sālarājāva phullito.	141	
PA_anya-e08_04n:1416	Khaṇḍaphullapaṭisaṅkharaṇaṃ.	141	
PA_anya-e08_04n:1417	Cilla seṭhille. Siṭhilabhāvo seṭhillaṃ. Cillati.	141	
PA_anya-e08_04n:1418	Velu celu kelu khelu pelu belu selu sala tila gatiyaṃ. Velati. Celati. Kelati. Khelati. Pelati. Belati. Selati. Salati. Tilati. Celaṃ, belako. Ettha celanti vatthaṃ. Pelakoti saso.	141	
PA_anya-e08_04n:1419	Khala calane. Khalati. Khalo. Khaloti dujjano asādhu asappuriso pāpajano.	141	
PA_anya-e08_04n:1420_0	Khala sañcinane. Khalati. Khalaṃ. Khalanti vīhiṭṭhapanokāsabhūtaṃ bhūmimaṇḍalaṃ.	1420	
PA_anya-e08_04n:1420_1	Tañhi khalanti sañcinanti rāsiṃ karonti ettha dhaññānīti khalanti vuccati. “Khalaṃ	1420	
PA_anya-e08_04n:1420_2	sālaṃ pasuṃ khettaṃ, gantā cassa abhikkhaṇa”nti payogo.	1420	
PA_anya-e08_04n:1421	Gila ajjhoharaṇe. Gilati. Gilamakkhaṃ puriso na bujjhati.	142	
PA_anya-e08_04n:1422	Gala adane. Galati. Galo. Galanti adanti ajjhoharanti etenāti galo. Galoti gīvā vuccati.	142	
PA_anya-e08_04n:1423	Sala salla āsugatiyaṃ. Āsugati sīghagamanaṃ. Salati. Sallati. Sallaṃ. Ettha ca “sallaṃ usu saro sallo kaṇḍo tejano”ti pariyāyā ete.	142	
PA_anya-e08_04n:1424	Khola gatipaṭighāte. Kholati.	142	
PA_anya-e08_04n:1425	Gile pītikkhaye. Gilāyati. Gilāno, gelaññaṃ. Gilānoti akallako. Vinayepi hi vuttaṃ “nāhaṃ akallako”ti. Aṭṭhakathāyañca “nāhaṃ akallakoti nāhaṃ gilāno”ti vuttaṃ.	142	
PA_anya-e08_04n:1426	Mile gattavināme. Milāyati. Milāyano, milāyanto, milāyamāno.	142	
PA_anya-e08_04n:1427	Kele mamāyane. Mamāyanaṃ taṇhādiṭṭhivasena “mama ida”nti gahaṇaṃ. Kelāyati. Tvaṃ kaṃ kelāyati.	142	
PA_anya-e08_04n:1428	Sala calane saṃvaraṇe ca, vala valla calane ca. Saṃvaraṇāpekkhāyaṃ cakāro. Salati. Kusalaṃ. Valati. Vallati. Vallūro.	142	
PA_anya-e08_04n:1429_0	Tattha kusalanti kucchite pāpadhamme salayati calayati kampeti viddhaṃsetīti kusalaṃ.	1429	
PA_anya-e08_04n:1429_1	Kucchitaṃ apāyadvāraṃ salanti saṃvaranti pidahanti sādhavo etenāti kusalaṃ. Vallanti	1429	
PA_anya-e08_04n:1429_2	saṃvaranti rakkhanti ito kākasenādayo satte akhādanatthāyāti vallūro.	1429	
PA_anya-e08_04n:1430	Mala malla dhāraṇe. Malati. Malaṃ. Mallati. Mallo.	143	
PA_anya-e08_04n:1431	Bhala bhalla paribhāsanahiṃsādānesu. Bhalati. Bhallati.	143	
PA_anya-e08_04n:1432	Kala saṅkhyāne. Kalati. Kalā, kālo.	143	
PA_anya-e08_04n:1433	Ettha kalāti soḷasabhāgādibhāgo. Kāloti “ettako atkkanto”tiādinā kalitabbo saṅkhātabboti kālo, pubbaṇhādisamayo.	143	
PA_anya-e08_04n:1434	Kalla asadde. Asaddo. Nissaddo. Kallati.	143	
PA_anya-e08_04n:1435	Jala dittiyaṃ. Jalati. Jalaṃ, jalanto, pajjalanto, jalamāno.	143	
PA_anya-e08_04n:1436	Ko eti siriyā jalaṃ. Jalaṃva yasasā aṭṭhā, devadattoti me sutaṃ. Saddhammapajjoto jalito.	143	
PA_anya-e08_04n:1437	Hula calane. Hulati. Halo. Haloti phālo, so hi holeti bhūmiṃ bhindanto mattikakhaṇḍaṃ cāletīti “halo”ti vuccati ukārassa akāraṃ katvā.	143	
PA_anya-e08_04n:1438	Cala kampane. Calati. Calito, acalo. Mahanto bhūmicālo. Calanaṃ, cālo.	143	
PA_anya-e08_04n:1439	Jala dhaññe. Jalati. Jalaṃ.	143	
PA_anya-e08_04n:1440	Ṭala ṭula velambe. Ṭalati. Ṭulati.	144	
PA_anya-e08_04n:1441_0	Thala ṭhāne. Thalati. Thalo. Thaloti nirudakappadeso. Pabbajjānibbānesupi taṃsadisattā	1441	
PA_anya-e08_04n:1441_1	tabbohāro. Yathā hi loke udakoghena anottharaṇaṭṭhānaṃ “thalo”ti vuccati, evaṃ kilesoghena	1441	
PA_anya-e08_04n:1441_2	anottharaṇīyattā pabbajjā nibbānañca “thalo”ti vuccati, “tiṇṇo pāraṅgato thale tiṭṭhati	1441	
PA_anya-e08_04n:1441_3	brāhmaṇo”ti hi vuttaṃ.	1441	
PA_anya-e08_04n:1442	Phāla vilekhane. Phālati bhūmiṃ vilekhati bhindatīti phālo.	144	
PA_anya-e08_04n:1443	Nala ganthe. Nalati.	144	
PA_anya-e08_04n:1444	Bala pāṇane. Iha pāṇanaṃ jīvanaṃ sasanañca. Balati. Balaṃ, bālo.	144	
PA_anya-e08_04n:1445_0	Ettha balanti jīvitaṃ kappenti etenāti balaṃ, kāyabalabhogabalādikaṃ balaṃ. Atha	1445	
PA_anya-e08_04n:1445_1	vā balanti sammājīvanaṃ jīvanti etenāti balaṃ, saddhādikaṃ balaṃ. Āgamaṭṭhakathāyaṃ	1445	
PA_anya-e08_04n:1445_2	pana “assaddhiye na kampatīti saddhābala”ntiādi vuttaṃ, taṃ daḷhaṭṭhena balanti vattabbānaṃ	1445	
PA_anya-e08_04n:1445_3	saddhādīnaṃ akampanabhāvadassanatthaṃ vuttanti daṭṭhabbaṃ. Atha vā dhātūnaṃ atthātisayayogato	1445	
PA_anya-e08_04n:1445_4	assaddhiyādīnaṃ abhibhavanena saddhādibalānaṃ abhibhavanatthopi gahetabbo “abalā	1445	
PA_anya-e08_04n:1445_5	naṃ baliyantī”ti ettha viya. Bāloti balati assasati ceva passasati cāti bālo, assasitapassasitamattena	1445	
PA_anya-e08_04n:1445_6	jīvati, na seṭṭhena paññājīvitenāti vuttaṃ hoti. Tathā hi aṭṭhakathāyaṃ vuttaṃ “balantīti	1445	
PA_anya-e08_04n:1445_7	bālā, assasitapassasitamattena jīvanti, na paññājīvitenāti attho”ti. Paññājīvinoyeva	1445	
PA_anya-e08_04n:1445_8	hi jīvitaṃ seṭṭhaṃ nāma. Tenāha bhagavā “paññājīviṃ jīvitamāhu seṭṭha”nti.	1445	
PA_anya-e08_04n:1446	Pula mahatte. Pulati. Vipulaṃ.	144	
PA_anya-e08_04n:1447	Kula saṅkhāne bandhumhi ca. Kolati. Kulaṃ, kolo.	144	
PA_anya-e08_04n:1448	Sala gamane. Salati.	144	
PA_anya-e08_04n:1449	Kila pītiya kīḷanesu. Pītassa bhāvo pītiyaṃ yathā dakkhiyaṃ. Kīḷanaṃ kīḷāyeva. Kilati.	144	
PA_anya-e08_04n:1450	Ila kampane. Ilati. Elaṃ, elā. Ettha elaṃ vuccati doso. Kenaṭṭhena? Kampanaṭṭhena. Dosoti cettha aguṇo veditabbo, na paṭigho. “Nelaṅgo setapacchādo”ti idamettha nidassanaṃ.	145	
PA_anya-e08_04n:1451_0	Apica elaṃ vuccati udakaṃ. Tathā hi “elambujaṃ kaṇṭakiṃ vārijaṃ yathā”ti imissā pāḷiyā	1451	
PA_anya-e08_04n:1451_1	atthaṃ niddisanto āyasmā sāriputto “elaṃ vuccati udaka”nti āha. Elāti lālā vuccati	1451	
PA_anya-e08_04n:1451_2	“elamūgo”ti ettha viya. Apica elāti kheḷo vuccati “sutvā nelapatiṃ vācaṃ, vāḷā panthā	1451	
PA_anya-e08_04n:1451_3	apakkamu”nti ettha viya. Ettha nelapatiṃ vācanti kheḷabindunipātavirahitaṃ vacananti	1451	
PA_anya-e08_04n:1451_4	attho. Lālākheḷavācakassa tu elāsaddassa aññaṃ pavattinimittaṃ pariyesitabbaṃ. Anekappavattinimittā	1451	
PA_anya-e08_04n:1451_5	hi saddā. Kiṃ vā aññena pavattinimittena, ila kampaneti evaṃ vuttaṃ kampanaṃ eva	1451	
PA_anya-e08_04n:1451_6	lālākheḷavācakassa elāsaddassa pavattinimittaṃ, tasmā ilanti jigucchitabbabhāvena	1451	
PA_anya-e08_04n:1451_7	kampenti hadayacalanaṃ pāpuṇanti janā etthāti elāti attho gahetabbo. Samānapavattinimittāyeva	1451	
PA_anya-e08_04n:1451_8	hi saddā lokasaṅketavasena nānāpadatthavācakāpi bhavanti. Taṃ yathā? Hinoti gacchatīti	1451	
PA_anya-e08_04n:1451_9	hetu, sappati gacchatīti sappo, gacchatīti goti. Tathā asamānappavattinimittāyeva	1451	
PA_anya-e08_04n:1451_10	samānapadatthavācakāpi bhavanti. Taṃ yathā? Rañcatīti rājā, bhūmiṃ pāletīti bhūmipālo,	14511	
PA_anya-e08_04n:1451_11	nare indatīti narindoti. Esa nayo sabbatthāpi vibhāvetabbo.	14511	
PA_anya-e08_04n:1452	Ila gatiyaṃ. Ilati.	145	
PA_anya-e08_04n:1453	Hila hāvakaraṇe. Helati.	145	
PA_anya-e08_04n:1454	Sila uñche. Silati.	145	
PA_anya-e08_04n:1455	Tila sinehane. Tilati. Tilaṃ, telaṃ, tilo.	145	
PA_anya-e08_04n:1456	Cila vasane. Cilati.	145	
PA_anya-e08_04n:1457	Vala vilāsane. Valati.	145	
PA_anya-e08_04n:1458	Pila gahaṇe. Pilati.	145	
PA_anya-e08_04n:1459	Mila sinehane. Milati.	145	
PA_anya-e08_04n:1460	Phula sañcale pharaṇe ca. Phulati.	146	
PA_anya-e08_04n:1461	Lakārantadhāturūpāni.	146	
PA_anya-e08_04n:1462	Vakārantadhātu	146	
PA_anya-e08_04n:1463	Vā gatigandhanesu. Vāti. Vāto.	146	
PA_anya-e08_04n:1464	Vī pajanakanti asanakhādana gatīsu. Pajanaṃ calanaṃ. Kanti abhiruci. Asanaṃ bhattaparibhogo. Khādanaṃ pūvādibhakkhanaṃ. Gati gamanaṃ. Veti.	146	
PA_anya-e08_04n:1465	Ve tantasantāne. Vāyati. Tantavāyo.	146	
PA_anya-e08_04n:1466	Ve sosane. Vāyati.	146	
PA_anya-e08_04n:1467	Dhivu khivu nidassane. Dhevati. Khevati.	146	
PA_anya-e08_04n:1468	Thivu dittiyaṃ. Thevati. Madhumadhukā thevanti.	146	
PA_anya-e08_04n:1469	Jīva pāṇadhāraṇe. Jīvati. Jīvitaṃ, jīvo, jīvikā. Atthi no jīvikā deva, sā ca yādisakīdisā. Jīvitaṃ kappeti.	146	
PA_anya-e08_04n:1470	Piva miva tiva niva thūliye. Pivati. Pivaro. Mivati. Tivati. Nivati.	147	
PA_anya-e08_04n:1471	Ettha ca pivaroti kacchapo, yo koci vā thūlasarīro. Tathā hi “pivaro kacchape thūle”ti pubbācariyehi vuttaṃ.	147	
PA_anya-e08_04n:1472	Ava pālane. Avati. Buddho mama avataṃ.	147	
PA_anya-e08_04n:1473	Bhava gatiyaṃ. Savati.	147	
PA_anya-e08_04n:1474	Kava vaṇṇe. Kavati.	147	
PA_anya-e08_04n:1475	Khivu made. Khivati.	147	
PA_anya-e08_04n:1476	Dhovu dhovane. Dhovati.	147	
PA_anya-e08_04n:1477	Devu deva devane. Devati ādevati, paridevati, ādevo, paridevo, ādevanā, paridevanā, ādevitattaṃ, paridevitattaṃ.	147	
PA_anya-e08_04n:1478	Sevu kevu khevu gevu gilevu mevu milevu secane. Sevati. Kevati. Khevati. Gevati. Gilevati. Mevati milevati.	147	
PA_anya-e08_04n:1479	Devu plutagatiyaṃ. Plutagati pariplutagamanaṃ. Devati.	147	
PA_anya-e08_04n:1480	Dhātu gatisuddhiyaṃ. Dhāvati, vidhāvati. Ādhāvati, paridhāvati. Dhāvako.	148	
PA_anya-e08_04n:1481	Civu ādānasaṃvaresu. Civati.	148	
PA_anya-e08_04n:1482	Cevi cetanātulye. Cevati.	148	
PA_anya-e08_04n:1483	Vakārantadhāturūpāni.	148	
PA_anya-e08_04n:1484	Sakārantadhātu	148	
PA_anya-e08_04n:1485	Sā pāke. Sāti.	148	
PA_anya-e08_04n:1486	Si sevāyaṃ. Sevati. Sevanā, sevako, sevito, sivo, sivaṃ.	148	
PA_anya-e08_04n:1487	Nihīyati puriso nihīnasevī,	148	
PA_anya-e08_04n:1488	Na ca hāyetha kadāci tulyasevī;	148	
PA_anya-e08_04n:1489	Seṭṭhamupagamaṃ udeti khippaṃ,	148	
PA_anya-e08_04n:1490	Tasmā attano uttaritaraṃ bhajetha;	149	
PA_anya-e08_04n:1491	Si gatibuddhīsu. Seti, atiseti. Atisituṃ, atisitvā, setu.	149	
PA_anya-e08_04n:1492	Sī saye. Sayo supanaṃ. Seti. Sayati. Senaṃ. Sayanaṃ.	149	
PA_anya-e08_04n:1493	Su gatiyaṃ. Savati. Pasavati. Pasuto, suto.	149	
PA_anya-e08_04n:1494	Ettha sutoti dūto, “vittiñhi maṃ vindati suta disvā”ti “devasuto ca mātalī”ti ca imāni tattha payogāni.	149	
PA_anya-e08_04n:1495	Su savane. Savanaṃ sandanaṃ. Savati. Āsavo.	149	
PA_anya-e08_04n:1496	Sū pasave. Pasavo jananaṃ. Savati, pasavati. Suttaṃ.	149	
PA_anya-e08_04n:1497	Ettha pana suttanti atthe savati janetīti suttaṃ, tepiṭakaṃ buddhavacanaṃ, tadaññampi vā hatthisuttādi suttaṃ.	149	
PA_anya-e08_04n:1498	Sū pāṇagabbhavimocanesu. Sūti. Pasūti. Pasūto.	149	
PA_anya-e08_04n:1499	Su peraṇe. Suti.	149	
PA_anya-e08_04n:1500	Se khaye. Sīyati. Ekārassīyādeso.	150	
PA_anya-e08_04n:1501	Se pāke. Seti.	150	
PA_anya-e08_04n:1502	Se gatiyaṃ. Seti. Setu.	150	
PA_anya-e08_04n:1503	Hiṃsa hiṃsāyaṃ. Hiṃsati. Hiṃsako, hiṃsanā, hiṃsā.	150	
PA_anya-e08_04n:1504	Issa issāyaṃ. Issati. Purisaparakkamassa devā na issanti. Issā, issāyanā.	150	
PA_anya-e08_04n:1505	Namassa vandanānatiyaṃ. Vandanānati nāma vandanāsaṅkhātaṃ namanaṃ, sakammakoyevāyaṃ dhātu, na namudhātu viya sakammako ceva akammako ca. Namassati.	150	
PA_anya-e08_04n:1506	Ghusa sadde. Ghusati, ghosati. Paṭighoso, nigghoso, vacīghoso.	150	
PA_anya-e08_04n:1507	Cusa pāne. Cusati.	150	
PA_anya-e08_04n:1508	Pusa buddhiyaṃ. Pusati. Poso. Sampīḷe mama posanaṃ. Posananti vaḍḍhanaṃ.	150	
PA_anya-e08_04n:1509	Musa theyye. Thenanaṃ theyyaṃ corikā. Musati. Duddikkho cakkhumusano. Musalo.	150	
PA_anya-e08_04n:1510	Pusa pasave. Pusati.	151	
PA_anya-e08_04n:1511	Vāsi bhūsa alaṅkāre. Vāsati. Bhūsati, vibhūsati. Bhūsanaṃ, vibhūsanaṃ.	151	
PA_anya-e08_04n:1512	Usa rujāyaṃ. Usati.	151	
PA_anya-e08_04n:1513	Isa ucche. Esati. Isi.	151	
PA_anya-e08_04n:1514	Ettha pana sīlādayo guṇe esantīti isayo, buddhādayo ariyā tāpasapabbajjāya ca pabbajitā narā. “Isi tāpaso jaṭilo jaṭī jaṭādharo”ti ete tāpasapariyāyā.	151	
PA_anya-e08_04n:1515	Kasa vilekhane. Kasati, kassati. Kassako, ākāso.	151	
PA_anya-e08_04n:1516	Ettha kassakoti kasikārako. Ākāsoti nabhaṃ. Tañhi na kassatīti ākāso. Kasituṃ vilekhituṃ na sakkāti attho. Imāni tadabhidhānāni –	151	
PA_anya-e08_04n:1517	Ākāso ambaraṃ abbhaṃ, antalikkha’maghaṃ nabhaṃ;	151	
PA_anya-e08_04n:1518	Vehāso gaganaṃ devo, kha’mādiccapathopi ca.	151	
PA_anya-e08_04n:1519	Tārāpatho ca nakkhatta-patho ravipathopi ca;	151	
PA_anya-e08_04n:1520	Vehāyasaṃ vāyupatho, apatho anilañjasaṃ.	152	
PA_anya-e08_04n:1521	Kasa sisa jasa jhasa vasa masa disa jusa yusa hiṃsatthā. Kasati. Sisati. Jasati. Jhasati. Vasati. Masati. Masako. Omasati, omasavādo. Disati. Jusati. Yūsati.	152	
PA_anya-e08_04n:1522	Tattha omasatīti vijjhati. Omasavādoti paresaṃ sūciyā viya vijjhanavādo. Masakoti makaso.	152	
PA_anya-e08_04n:1523	Bhassa bhassane. Bhassanti kathanaṃ vuccati “āvāso gocaro bhassaṃ. Bhassakāraka”ntiādīsu viya. Bhassati. Bhaṭṭhaṃ. Bhaṭṭhanti bhāsitaṃ, vacananti attho. Ettha pana –	152	
PA_anya-e08_04n:1524	“Subhāsitā atthavatī, gāthāyo te mahāmuni;	152	
PA_anya-e08_04n:1525	Nijjhattomhi subhaṭṭhena, tvañca me saraṇaṃ bhavā”ti	152	
PA_anya-e08_04n:1526	Pāḷi nidassanaṃ. Tattha nijjhattoti nijjhāpito dhammojapaññāya paññattigato amhi. Subhaṭṭhenāti subhāsitena.	152	
PA_anya-e08_04n:1527	Jisu nisu visu misu vassa secane. Jesati. Nesati. Vesati. Mesati. Devo vassati.	152	
PA_anya-e08_04n:1528	Marisu sahane ca. Cakāro secanāpekkhako. Marisati.	152	
PA_anya-e08_04n:1529	Pusa posane. Posati. Poso. Kammacittautuāhiārehi posiyatīti poso. “Aññepi devo posetī”ti dassanato pana curādigaṇepi imaṃ dhātuṃ vakkhāma.	152	
PA_anya-e08_04n:1530	Pisu silisu pusu palusu usu upadāhe. Pesati. Silesati. Sileso. Posati. Palosati. Osati. Usu.	153	
PA_anya-e08_04n:1531	Ghasu saṃharise. Saṃhariso saṅghaṭṭanaṃ. Ghassati.	153	
PA_anya-e08_04n:1532	Hasu āliṅge. Āliṅgo upagūhanaṃ. Hassati.	153	
PA_anya-e08_04n:1533_0	Hasa hasane. Hasati. Assā hasanti, ājānīyā hasanti, pahasati, uhasati. Kārite “hāseti”iccādi,	1533	
PA_anya-e08_04n:1533_1	uhasiyamāno, hāso, pahāso, hasanaṃ, pahasanaṃ, hasitaṃ. Hakāralopena mandahasanaṃ	1533	
PA_anya-e08_04n:1533_2	“sita”nti vuccati “sitaṃ pātvākāsī”tiādīsu.	1533	
PA_anya-e08_04n:1534_0	Tattha uhasatīti avahasati. Udasiyamānoti avahasiyamāno. Tatrāyaṃ pāḷi “idha bhikkhuṃ	1534	
PA_anya-e08_04n:1534_1	araññagataṃ vā rukkhamūlagataṃ vā suññāgāragataṃ vā mātugāmo upasaṅkamitvā uhasati”	1534	
PA_anya-e08_04n:1534_2	iti ca “so mātugāmena uhasiyamāno” iti ca. Hāsoti hasanaṃ vā somanassaṃ vā “hāso	1534	
PA_anya-e08_04n:1534_3	me upapajjathā”tiādīsu viya.	1534	
PA_anya-e08_04n:1535	Tusa hasa hisa rasa sadde. Tusati, hasati, hisati, rasati, rasitaṃ. Atrāyaṃ pāḷi “bheriyo sabbā vajjantu, vīṇā sabbā rasantu tā” iti.	153	
PA_anya-e08_04n:1536	Rasa assādane. Rasati. Raso.	153	
PA_anya-e08_04n:1537	Rasa assādasinehesu. Rasati. Raso.	153	
PA_anya-e08_04n:1538	Rasa hāniyaṃ. Rasati. Rasanaṃ, raso.	153	
PA_anya-e08_04n:1539	Atrāyaṃ pāḷi –	153	
PA_anya-e08_04n:1540	“Naheva ṭhita nā’sīnaṃ, na sayānaṃ na paddhaguṃ;	154	
PA_anya-e08_04n:1541	Yāva byāti nimīsati, tatrāpi rasatibbayo”ti.	154	
PA_anya-e08_04n:1542	Tattha rasatibbayoti so so vayo rasati parihāyati, na vaḍḍhatīti attho.	154	
PA_anya-e08_04n:1543	Lasa silesanakīḷanesu. Lasati. Lāso. Lasī ca te nippalitā. Lasi vuccati matthaluṅgaṃ. Nippalitāti nikkhantā.	154	
PA_anya-e08_04n:1544	Nisa samādhimhi. Samādhi samādhānaṃ cittekaggatā. Nesati.	154	
PA_anya-e08_04n:1545	Misa masa sadde rose ca. Mesati. Masati. Meso. Masako.	154	
PA_anya-e08_04n:1546	Pisi pesu gatiyaṃ. Pisati. Pesati.	154	
PA_anya-e08_04n:1547	Sasu hiṃsāyaṃ. Sasati. Satthaṃ. Satthaṃ vuccati asi.	154	
PA_anya-e08_04n:1548_0	Saṃsa thutiyañca. Cakāro hiṃsāpekkhāya. Saṃsati, pasaṃsati. Pasaṃsā, pasaṃsanā. Pasattho	1548	
PA_anya-e08_04n:1548_1	bhagavā. Pasaṃsamāno, pasaṃsito, pasaṃsako, pasaṃsitabbo, pasaṃsanīyo, pāsaṃso, pasaṃsitvā iccādīni.	1548	
PA_anya-e08_04n:1549	Disa pekkhane. Etissā pana nānārūpāni bhavanti – “dissati padissati” iccādi akammakaṃ. “Passati dakkhati”iccādi sakammakaṃ.	154	
PA_anya-e08_04n:1550_0	Dissatu, passatu, dakkhatu. Disseyya, passeyya, dakkheyya. Disse, passe, dakkhe.	1550	
PA_anya-e08_04n:1550_1	Dissa, passa, dakkha. Adissā, apassā. Addā sīdantare nage. Addakkhā, addakkhuṃ, adassuṃ.	1550	
PA_anya-e08_04n:1550_2	Adassi, apassi, adakkhi.	1550	
PA_anya-e08_04n:1551_0	Dassissati, passissati, dakkhissati. Adassissā, apassissā, dakkhissā. Evaṃ vattamānapañcamiyādivasena	1551	
PA_anya-e08_04n:1551_1	vitthāretabbāni. Kārite “dasseti dassayatī”ti rūpāni. Kamme “passiyati” iccādīni.	1551	
PA_anya-e08_04n:1552_0	Disā. Passo. Passaṃ. Passitā. Dassetā. Dassanaṃ. Vipassanā, ñāṇadassananti nāmikapadāni.	1552	
PA_anya-e08_04n:1552_1	Tadatthe pana tumatthe ca “dakkhitāye”ti rūpaṃ. “Āgatāmha imaṃ dhammasamayaṃ, dakkhitāye	1552	
PA_anya-e08_04n:1552_2	aparājitasaṅgha”nti hi pāḷi. Imasmiṃ pana pāḷippadese “dakkhitāye”ti idaṃ tadatthe	1552	
PA_anya-e08_04n:1552_3	tumatthe vā catutthiyā rūpaṃ. Tathā hi dakkhitāyeti imassa dassanatthāyāti vā passitunti	1552	
PA_anya-e08_04n:1552_4	vā attho yojetabbo. Disātiādīsu pana puratthimādibhedāpi disāti vuccati. Yathāha –	1552	
PA_anya-e08_04n:1553	“Disā catasso vidisā catasso,	155	
PA_anya-e08_04n:1554	Uddhaṃ adho dasa disatā imāyo;	155	
PA_anya-e08_04n:1555	Katamaṃ disaṃ tiṭṭhati nāgarājā,	155	
PA_anya-e08_04n:1556	Yamaddasā supine chabbisāṇa”nti.	155	
PA_anya-e08_04n:1557	Mātāpitādayopi. Yathāha –	155	
PA_anya-e08_04n:1558	“Mātāpitā disā pubbā, ācariyā dakkhiṇā disā;	155	
PA_anya-e08_04n:1559	Puttadārā disā pacchā, mittāmaccā ca uttarā;	155	
PA_anya-e08_04n:1560	Dāsakammakarā heṭṭhā, uddhaṃ samaṇabrāhmaṇā;	156	
PA_anya-e08_04n:1561	Etā disā namasseyya, alamatto kule gihī”ti;	156	
PA_anya-e08_04n:1562	Paccayadāyakāpi. Yathāha – “agārino annadapānavatthadā, avhāyikā nampi disaṃ vadantī”ti.	156	
PA_anya-e08_04n:1563	Nibbānampi. Yathāha –	156	
PA_anya-e08_04n:1564	“Etādisā paramā setaketu,	156	
PA_anya-e08_04n:1565	Yaṃ patvā niddukkhā sukhino bhavantī”ti;	156	
PA_anya-e08_04n:1566_0	Evaṃ disāsaddena vuccamānaṃ attharūpaṃ ñatvā idānissa nibbacanamevaṃ daṭṭhabbaṃ.	1566	
PA_anya-e08_04n:1566_1	Dissati candāvaṭṭanādivasena “ayaṃ purimā ayaṃ pacchimā”tiādinā nānappakārato paññāyatīti	1566	
PA_anya-e08_04n:1566_2	disā, puratthimadisādayo. Tathā “ime amhākaṃ garuṭṭhāna’ntiādinā passitabbāti disā,	1566	
PA_anya-e08_04n:1566_3	mātāpitādayo. Dissanti sakāya puññakriyāya ime dāyakāti paññāyantīti disā, paccayadāyakā.	1566	
PA_anya-e08_04n:1566_4	Dissati uppādavayābhāvena niccadhammattā sabbakālampi vijjatīti disā, nibbānaṃ. Passoti	1566	
PA_anya-e08_04n:1566_5	kāraṇākāraṇaṃ passatīti passo. Evaṃ passatīti passaṃ. Atrāyaṃ pāḷi –	1566	
PA_anya-e08_04n:1567	“Passati passo passantaṃ, apassantampi passati;	156	
PA_anya-e08_04n:1568	Apassanto apassantaṃ, passantampi na passatī”ti.	156	
PA_anya-e08_04n:1569_0	Passatīti passitā. Dassetīti dassitā. Dassananti dassanakriyā. Apica dassananti cakkhuviññāṇaṃ.	1569	
PA_anya-e08_04n:1569_1	Tañhi rūpārammaṇaṃ passatīti dassananti vuccati. Tathā “dassanena pahātabbā dhammā”ti	1569	
PA_anya-e08_04n:1569_2	vacanato dassanaṃ nāma sotāpattimaggo. Kasmā sotāpattimaggo dassanaṃ? Paṭhamaṃ nibbānadassanato.	1569	
PA_anya-e08_04n:1569_3	Nanu gotrabhū paṭhamataraṃ passatīti? No na passati, disvā kattabbakiccaṃ pana na	1569	
PA_anya-e08_04n:1569_4	karoti saṃyojanānaṃ appahānato, tasmā “passatī”ti na vattabbo. Yattha katthaci rājānaṃ	1569	
PA_anya-e08_04n:1569_5	disvāpi paṇṇākāraṃ datvā kiccanipphattiyā adiṭṭhattā ajjāpi rājānaṃ na passāmīti	1569	
PA_anya-e08_04n:1569_6	vadanto gāmavāsī nidassanaṃ.	1569	
PA_anya-e08_04n:1570_0	Vipassanāti aniccādivasena khandhānaṃ vipassanakaṃ ñāṇaṃ. Ñāṇadassananti dibbacakkhupi	1570	
PA_anya-e08_04n:1570_1	vipassanāpi maggopi phalampi paccavekkhaṇañāṇampi sabbaññutaññāṇampi vuccati. “Appamatto	1570	
PA_anya-e08_04n:1570_2	samāno ñāṇadassanaṃ ārādhetī”ti ettha hi dibbacakkhu ñāṇadassanaṃ nāma. “Ñāṇadassanāya	1570	
PA_anya-e08_04n:1570_3	cittaṃ abhinīharati abhininnāmetī”ti ettha vipassanāñāṇaṃ. “Abhabbā te ñāṇadassanāya	1570	
PA_anya-e08_04n:1570_4	anuttarāya sambodhāyā”ti ettha maggo, “ayamañño uttarimanussadhammo alamariyañāṇadassanaviseso	1570	
PA_anya-e08_04n:1570_5	adhigato phāsuvihāro”ti ettha phalañāṇaṃ. “Ñāṇañca pana me dassanaṃ udapādi, akuppā	1570	
PA_anya-e08_04n:1570_6	me cetovimutti, ayamantimā jāti, natthi dāni punabbhavo”ti ettha paccavekkhaṇañāṇaṃ.	1570	
PA_anya-e08_04n:1570_7	“Ñāṇañca pana me dassanaṃ udapādi sattāhakālaṅkato āḷāro kālāmo”ti ettha sabbaññutaññāṇaṃ. Etthetaṃ bhavati –	1570	
PA_anya-e08_04n:1571	“Dibbacakkhupi maggopi, phalañcāpi vipassanā;	157	
PA_anya-e08_04n:1572	Paccavekkhaṇañāṇampi, ñāṇaṃ sabbaññutāpi ca;	157	
PA_anya-e08_04n:1573	Ñāṇadassanasaddena, ime atthā pavuccare”ti.	157	
PA_anya-e08_04n:1574	Daṃsa daṃsane. Daṃsati, vidaṃsati. Danto. Kārite ālokaṃ vidaṃseti.	157	
PA_anya-e08_04n:1575	Esa buddhiyaṃ. Esati.	157	
PA_anya-e08_04n:1576	Saṃsa kathane. Saṃsati. Yo me saṃse mahānāgaṃ.	157	
PA_anya-e08_04n:1577	Kilisa bādhane. Kilisati. Kileso.	157	
PA_anya-e08_04n:1578	Ettha bādhanaṭṭhena rāgādayopi “kilesā”ti vuccanti dukkhampi. Etesu dukkhavasena –	157	
PA_anya-e08_04n:1579	“Idañca paccayaṃ laddhā, pubbe kilesamattano;	157	
PA_anya-e08_04n:1580	Ānandiyaṃ vicariṃsu, ramaṇīye giribbaje”ti	158	
PA_anya-e08_04n:1581	Payogo veditabbo. Divādigaṇaṃ pana pattassa “kilissatī”ti rūpaṃ.	158	
PA_anya-e08_04n:1582	Vasa sinehane. Vasati. Vasā.	158	
PA_anya-e08_04n:1583	Ettha ca vasā nāma vilīnasineho. Sā vaṇṇato nāḷikeratelavaṇṇā. Ācāme āsittatelavaṇṇātipi vattuṃ vaṭṭati.	158	
PA_anya-e08_04n:1584	Īsa hiṃsāgatidassanesu. Īsati. Īso.	158	
PA_anya-e08_04n:1585	Bhāsabyattāyaṃ vācāyaṃ. Bhāsati. Bhāsā, bhāsitaṃ, bhātā. Paribhāsati. Paribhāsā, paribhāsako.	158	
PA_anya-e08_04n:1586_0	Tatra bhāsanti atthaṃ etāyāti bhāsā, māgadhabhāsādi. Bhāsitanti vacanaṃ. Vacanattho	1586	
PA_anya-e08_04n:1586_1	hi bhāsitasaddo niccaṃ napuṃsakaliṅgo daṭṭhabbo. Yathā “sutvā luddassa bhāsita”nti.	1586	
PA_anya-e08_04n:1586_2	Vāccaliṅgo pana bhāsitasaddo tiliṅgo daṭṭhabbo. Yathā “bhāsito dhammo, bhāsitaṃ catusaccaṃ,	1586	
PA_anya-e08_04n:1586_3	bhāsitā vācā”ti. Pubbe bhāsatīti bhātā, jeṭṭhabhātāti vuttaṃ hoti. So hi pubbe jātattā	1586	
PA_anya-e08_04n:1586_4	evaṃ vattuṃlabhati. Kiñcāpi bhātusaddo “bhātikasataṃ, sattabhātaro. Bhātaraṃ kena	1586	
PA_anya-e08_04n:1586_5	dosena, dujjāsi dakarakkhino”tiādīsu jeṭṭhakaniṭṭhabhātūsu vattati, tathāpi yebhuyyena	1586	
PA_anya-e08_04n:1586_6	jeṭṭhake nirūṭṭho, “bhātā”ti hi vutte jeṭṭhabhātāti viññāyati, tasmā katthaci ṭhāne	1586	
PA_anya-e08_04n:1586_7	“kaniṭṭhabhātā”ti visesetvā vuttaṃ.	1586	
PA_anya-e08_04n:1587_0	Nanu ca bho katthaci “jeṭṭhabhātā”ti visesetvā vuttanti? Saccaṃ, taṃ pana bhātāsaddassa	1587	
PA_anya-e08_04n:1587_1	kaniṭṭhepi vattanato pākaṭīkaraṇatthaṃ “jeṭṭhabhātā”ti vuttaṃ. Yathā hi hariṇesu	1587	
PA_anya-e08_04n:1587_2	vattamānassa migasaddassa kadāci avasesacatuppadesupi vattanato “hariṇamigo”ti visesetvā	1587	
PA_anya-e08_04n:1587_3	vācaṃ bhāsanti, evaṃ sampadamidaṃ veditabbaṃ. Yathā ca gohatthimahiṃsaacchasūkarasasabiḷārādīsu	1587	
PA_anya-e08_04n:1587_4	sāmaññavasena migasadde vattamānepi “migacammaṃ migamaṃsa”nti āgataṭṭhāne “hariṇassā”ti	1587	
PA_anya-e08_04n:1587_5	visesanasaddaṃ vināpi “hariṇamigacammaṃ hariṇamigamaṃsa”nti visesatthādhigamo hoti,	1587	
PA_anya-e08_04n:1587_6	ettha na gohatthiādīnaṃ cammaṃ vā maṃsaṃ vā viññāyati. Tathā “migamaṃsaṃ khādantī”ti	1587	
PA_anya-e08_04n:1587_7	vacanassa gohatthiādīnaṃ maṃsaṃ khādantīti attho na sambhavati, evameva katthaci	1587	
PA_anya-e08_04n:1587_8	vināpi jeṭṭhakaiti visesanasaddaṃ “bhātā”ti vutteyeva “jeṭṭhakabhātā”ti attho viññāyatīti.	1587	
PA_anya-e08_04n:1587_9	Nanu ca bho “migacammaṃ, migamaṃsa”nti ettha cammamaṃsasaddeheva visesatthādhigamo	1587	
PA_anya-e08_04n:1587_10	hotīti? Na hoti, migasaddassa iva cammamaṃsasaddānaṃ sāmaññavasena vattanato, evañca	15871	
PA_anya-e08_04n:1587_11	sati kena visesatthādhigamo hotīti ce? Lokasaṅketavasena, tathā hi migasadde ca cammasaddādīsu	15871	
PA_anya-e08_04n:1587_12	ca sāmaññavasena vattamānesupi lokasaṅketena paricchinnattā gohatthiādīnaṃ cammādīni	15871	
PA_anya-e08_04n:1587_13	na ñāyanti lokena, atha kho hariṇacammādīniyeva ñāyanti. “Saṅketavacanaṃ saccaṃ,	15871	
PA_anya-e08_04n:1587_14	lokasammuti kāraṇa”nti hi vuttanti daṭṭhabbaṃ.	15871	
PA_anya-e08_04n:1588	Gilesu anvicchāyaṃ. Punappunaṃ icchā anvicchā. Gilesati.	158	
PA_anya-e08_04n:1589	Yesu payatane. Yesati.	158	
PA_anya-e08_04n:1590	Jesu nesu esu hesu gatiyaṃ. Jesati. Nesati. Esati. Hesati. Dhātvantassa pana saññogavasena “jessati, nessatī”tiādīnipi gahetabbāni. Jessamāno. Jessaṃ, jessanto. Ettha ca –	159	
PA_anya-e08_04n:1591	“Yathā āraññakaṃ nāgaṃ, dantiṃ anveti hatthinī;	159	
PA_anya-e08_04n:1592	Jessantaṃ giriduggesu, samesu visamesu cā”ti	159	
PA_anya-e08_04n:1593	Pāḷi nidassanaṃ.	159	
PA_anya-e08_04n:1594	Desu hesu abyattasadde. Desati. Hesati.	159	
PA_anya-e08_04n:1595	Kāsa saddakucchāyaṃ. Kāsati, ukkāsati. Kāso. Kāsaṃ sāsaṃ daraṃ balyaṃ, khīṇamedho nigacchati.	159	
PA_anya-e08_04n:1596	Kāsu bhāsu dittiyaṃ. Dittīti pākaṭatā, virājanatā vā. Kāsati, pakāsati. Pakāsati tejo. Dūre santo pakāsenti. Bhāsati. Pabhāsati midaṃ byamhaṃ. Pakāso. Kāsu obhāso.	159	
PA_anya-e08_04n:1597	Tatra pakāsatīti pakāso, pākaṭo hotīti attho. Tucchabhāvena puñjabhāvena vā kāsati pakāsati pākaṭā hotīti kāsu. “Kāsu” iti āvāṭopi vuccati rāsipi.	159	
PA_anya-e08_04n:1598	“Kiṃnu santaramānova, kāsuṃ khanasi sārathi;	159	
PA_anya-e08_04n:1599	Puṭṭho me samma akkhāhi, kiṃkāsuyā karissasī”ti	159	
PA_anya-e08_04n:1600_0	Ettha hi āvāṭo kāsu nāma. “Aṅgārakāsuṃ apare phuṇanti, narā rudantā paridaḍḍhagattā”ti	1600	
PA_anya-e08_04n:1600_1	ettha rāsi. Kārite – pakāsetīti pakāsako. Obhāsetīti obhāsako. Kamme pakāsiyatīti	1600	
PA_anya-e08_04n:1600_2	pakāsito. Evaṃ bhāsito. Bhāve – kāsanā. Saṅkāsanā. Pakāsanā. Tumantāditte “pakāsituṃ,	1600	
PA_anya-e08_04n:1600_3	pakāsetuṃ, obhāsituṃ, obhāsetuṃ. Pakāsitvā, pakāsetvā, obhāsitvā, obhāsetvā”ti rūpāni	1600	
PA_anya-e08_04n:1600_4	bhavanti. Taddhite bhāsu etassa atthīti bhāsuro, pabhassaro yo koci. Bhāsuroti vā	1600	
PA_anya-e08_04n:1600_5	kesarasīho. Imasmiṃ atthe bhāsusaddo “rāja dittiya”nti ettha rājasaddo viya virājanavācako	1600	
PA_anya-e08_04n:1600_6	siyā, tasmā rūpasiriyā virājanasampannatāya bhāsu virājanatā etassa atthīti bhāsuroti nibbacanaṃ ñeyyaṃ.	1600	
PA_anya-e08_04n:1601	Nāsu rāsu sadde. Nāsati. Rāsati. Nāsā, nāsikā.	160	
PA_anya-e08_04n:1602_0	Tatra nāsāti hatthisoṇḍāpi nāsāti vuccati “sace maṃ nāganāsūrū, olokeyya pabhāvatī”tiādīsu	1602	
PA_anya-e08_04n:1602_1	viya. Manussādīnaṃ nāsikāpi nāsāti vuccati “yo te hatthe ca pāde ca, kaṇṇanāsañca	1602	
PA_anya-e08_04n:1602_2	chedayī”tiādīsu viya. Nāsanti abyattasaddaṃ karonti etāyāti nāsā. Nāsā eva nāsikā.	1602	
PA_anya-e08_04n:1602_3	Yattha nibbacanaṃ na vadāma, tattha taṃ suviññeyyattā appasiddhattā vā na vuttanti	1602	
PA_anya-e08_04n:1602_4	daṭṭhabbaṃ, avuttampi payogavicakkhaṇehi upaparikkhitvā yojetabbaṃ. Atridaṃ vuccati –	1602	
PA_anya-e08_04n:1603	Nāsā soṇḍā karo hattho,	160	
PA_anya-e08_04n:1604	Hatthidabbe samā matā;	160	
PA_anya-e08_04n:1605	Nāsā ca nāsikā ca dve,	160	
PA_anya-e08_04n:1606	Narādīsu samā matā”ti.	160	
PA_anya-e08_04n:1607	Nasa koṭille. Nasati.	160	
PA_anya-e08_04n:1608	Bhisi bhaye. Bhiṃsati. Bhiṃsanako. Tadāsi yaṃ bhiṃsanakaṃ. Bhesmākāyo.	160	
PA_anya-e08_04n:1609	Āsisi icchāyaṃ. Āpubbo sisi icchāyaṃ vattati. Āsisati. Āsisateva puriso. Āsisanā. Āsisattaṃ. Āsisanto, āsisamāno, āsamāno. “Suggatimāsamānā”ti pāḷi ettha nidassanaṃ.	160	
PA_anya-e08_04n:1610	Gasu adane. Gasati.	161	
PA_anya-e08_04n:1611	Ghusī kantikaraṇe. Īkārantoyaṃ, tena ito na niggahītāgamo. Ghusati.	161	
PA_anya-e08_04n:1612	Paṃsu bhaṃsu avasaṃsane. Paṃsati. Bhaṃsati.	161	
PA_anya-e08_04n:1613	Dhaṃsu gatiyaṃ. Dhaṃsati. Rajo nuddhaṃsati uddhaṃ.	161	
PA_anya-e08_04n:1614	Pasa vitthāre. Pasati. Pasu.	161	
PA_anya-e08_04n:1615	Kusa avhāne rodane ca. Kosati, pakkosati. Pakkosako, pakkosito, pakkosanaṃ.	161	
PA_anya-e08_04n:1616	Kassa gatiyaṃ. Kassati, parikassati. Paṭikassati. Mūlāya paṭikasseyya. Paṭikasseyyāti ākaḍḍheyya, mūlāpattiyaṃyeva patiṭṭhāpeyyāti attho.	161	
PA_anya-e08_04n:1617	Asa dityādānesu ca. Cakāro gatipekkhako. Asati.	161	
PA_anya-e08_04n:1618	Disa ādānasaṃvaraṇesu. Dissati puriso.	161	
PA_anya-e08_04n:1619	Dāsu dāne. Dāsati.	161	
PA_anya-e08_04n:1620	Rosa bhaye. Rosati. Rosako.	162	
PA_anya-e08_04n:1621	Bhesu calane. Bhesati.	162	
PA_anya-e08_04n:1622	Pasa bādhanaphassanesu. Pasati. Pāso, nāgapāso, hatthapāso.	162	
PA_anya-e08_04n:1623	Lasa kantiyaṃ. Lasati, abhilasati, vilasati. Lāso, vilāso, vilasanaṃ.	162	
PA_anya-e08_04n:1624	Casa bhakkhaṇe. Casati.	162	
PA_anya-e08_04n:1625	Kasa hiṃsāyaṃ. Kasati.	162	
PA_anya-e08_04n:1626	Tisa tittiyaṃ. Titti tappanaṃ paripuṇṇatā suhitatā. Tisati. Titti.	162	
PA_anya-e08_04n:1627	Vasa nivāse. Vasati, vasiyati, vacchati. Vatthu, vatthaṃ, parivāso, nivāso, āvāso, upavāso, uposatho, vippavāso, cirappavāsī, cirappavuttho, vasitvā, vattuṃ, vasituṃ iccādīni.	162	
PA_anya-e08_04n:1628_0	Atra upavāsoti annena vajjito vāso upavāso. Uposathoti upavasanti etthāti uposatho,	1628	
PA_anya-e08_04n:1628_1	upavasanti sīlena vā anasanena vā upetā hutvā vasantīti attho. Ayaṃ panettha atthuddhāro	1628	
PA_anya-e08_04n:1628_2	– “āyāmāvuso kappina uposathaṃ gamissāmā”tiādīsu pātimokkhuddeso uposatho. “Evaṃ	1628	
PA_anya-e08_04n:1628_3	aṭṭhaṅgasamannāgato kho visākhe uposatho upavuttho”tiādīsu sīlaṃ. “Suddhassa ve sadā	1628	
PA_anya-e08_04n:1628_4	phaggu, suddhassuposatho sadā”tiādīsu upavāso. “Uposatho nāma nāgarājā”tiādīsu paññatti.	1628	
PA_anya-e08_04n:1628_5	“Na bhikkhave tadahuposathe sabhikkhukā āvāsā”tiādīsu upavasitabbadivasoti.	1628	
PA_anya-e08_04n:1629	Vasa kantiyaṃ. Vacchati. Jinavacchayo.	162	
PA_anya-e08_04n:1630	Sasa susane. Sasati. Saso.	163	
PA_anya-e08_04n:1631	Sasa pāṇane. Sasati. Satova assasati, satova passasati. Saso, sasanaṃ. Assāso passāso assasanto passasanto.	163	
PA_anya-e08_04n:1632	Asa bhuvi. Atthi. Asa.	163	
PA_anya-e08_04n:1633_0	Ettha atthīti ākhyātapadaṃ. Na atthi khīrā brāhmaṇī. Atthitā, atthibhāvo, “yaṃ kiñci	1633	
PA_anya-e08_04n:1633_1	ratanaṃ atthī”tiādīsu viya nipātapadaṃ. Tasmā atthīti padaṃ ākhyātanipātavasena duvidhanti	1633	
PA_anya-e08_04n:1633_2	veditabbaṃ. Asaiti avibhattikaṃ nāmikapadaṃ. Ettha ca “asasmīti hotī”ti pāḷi nidassanaṃ.	1633	
PA_anya-e08_04n:1633_3	Tattha atthīti asa, niccassetaṃ adhivacanaṃ. Iminā sassatadiṭṭhi vuttā.	1633	
PA_anya-e08_04n:1634_0	Tatrāyaṃ padamālā – “atthi, santi. Asi, attha. Asmi, asma, amhi, amha” iccetāni pasiddhāni.	1634	
PA_anya-e08_04n:1634_1	“Atthu, santu. Āhi, attha. Asmi, asma amhi, amha” iccetāni ca, “siyā, assa, siyuṃ,	1634	
PA_anya-e08_04n:1634_2	assu, siyaṃsu. Assa, assatha. Siyaṃ, assa, assāma” iccetāni ca pasiddhāni.	1634	
PA_anya-e08_04n:1635_0	Ettha pana “tesañca kho bhikkhave samaggānaṃ sammodamānānaṃ…pe… siyaṃsu dve bhikkhū	1635	
PA_anya-e08_04n:1635_1	abhidhamme nānāvādā”ti pāḷi nidassanaṃ. Tattha siyaṃsūti bhaveyyuṃ. Abhidhammeti visiṭṭhe dhamme.	1635	
PA_anya-e08_04n:1636_0	Idāni siyāsaddassa atthuddhāro pabhedo ca vuccate. Siyāti ekaṃse ca vikappane ca	1636	
PA_anya-e08_04n:1636_1	“pathavīdhātu siyā ajjhattikā, siyā bāhirā”ti ekaṃse. “Siyā aññatarassa bhikkhuno	1636	
PA_anya-e08_04n:1636_2	āpattivītikkamo”ti vikappane.	1636	
PA_anya-e08_04n:1637_0	Siyāti ekamārakhyātapadaṃ, ekamabyayapadaṃ. Ākhyātatte ekavacanantaṃ, abyayatte yathāpāvacanaṃ.	1637	
PA_anya-e08_04n:1637_1	“Puttā matthi dhanā matthī”ti ettha atthīti abyayapadamiva ekavacanantampi bahuvacanantampi	1637	
PA_anya-e08_04n:1637_2	bhavati. Tassākhyātatte payogoviditova. Abyayatte pana “sukhaṃ na sukhasahagataṃ,	1637	
PA_anya-e08_04n:1637_3	siyā pītisahagata”nti “ime dhammā siyā parittārammaṇā”ti ca ekavacanabahuvacanappayogā	1637	
PA_anya-e08_04n:1637_4	veditabbā. Ettha dhātuyā kiccaṃ natthi. Parokkhāyaṃ “itiha asa itiha asā”ti dassanato	1637	
PA_anya-e08_04n:1637_5	asa iti padaṃ gahetabbaṃ. Hiyyattanīrūpāni appasiddhāni. Ajjataniyā pana “āsi, āsiṃsu,	1637	
PA_anya-e08_04n:1637_6	āsuṃ. Āsi, āsittha. Āsiṃ, āsimhā” iccetāni pasiddhāni. Bhavissantiyā “bhavissati,	1637	
PA_anya-e08_04n:1637_7	bhavissanti” iccādīni. Kālātipattiyā “abhavissā, abhavissaṃsu” iccādīni bhavanti.	1637	
PA_anya-e08_04n:1638	Sāsa anusiṭṭhiyaṃ. Sāsati, anusāsati. Kammantaṃ vo sāsati, sāsanaṃ, anusāsanaṃ, anusāsanī, anusiṭṭhi, satthā, satthaṃ, anusāsako, anusāsikā.	163	
PA_anya-e08_04n:1639_0	Tatra sāsananti adhisīlādisikkhattayasaṅgahitasāsanaṃ, pariyattipaṭipattipaṭivedhasaṅkhātaṃ	1639	
PA_anya-e08_04n:1639_1	vā sāsanaṃ. Tañhi sāsati etena, ettha vāti “sāsana”nti pavuccati. Apica sāsananti	1639	
PA_anya-e08_04n:1639_2	“rañño sāsanaṃ pesetī”tiādīsu viya pāpetabbavacanaṃ. Tathā sāsananti ovādo, yo “anusāsanī”ti	1639	
PA_anya-e08_04n:1639_3	ca, “anusiṭṭhī”ti ca vuccati. Satthāti tividhayānamukhena sadevakaṃ lokaṃ sāsatīti	1639	
PA_anya-e08_04n:1639_4	satthā, diṭṭhadhammikasamparāyikaparamatthehi yathārahaṃ satte anusāsatīti attho.	1639	
PA_anya-e08_04n:1639_5	Satthanti sadde ca atthe ca sāsati ācikkhati etenāti satthaṃ. Kiṃtaṃ? Byākaraṇaṃ.	1639	
PA_anya-e08_04n:1640	Īsa issariye. Issariyaṃ issarabhāvo. Īsati. Vaṅgīso, janapadeso, manujeso.	164	
PA_anya-e08_04n:1641	Tatra vaṅgīsoti vācāya īso issaroti vaṅgīso. Ko so? Āyasmā vaṅgīso arahā. Āha ca sayameva –	164	
PA_anya-e08_04n:1642	“Vaṅge jātoti vaṅgīso, vacane issaroti ca;	164	
PA_anya-e08_04n:1643	‘Vaṅgīso’ iti me nāmaṃ, abhavī lokasammata”nti;	164	
PA_anya-e08_04n:1644	Āsa upavesane. Upavesanaṃ nisīdanaṃ “āsane upaviṭṭho saṅgho”ti ettha viya. Āsati. Acchati. Āsīno. Āsanaṃ. Upāsati. Upāsako.	164	
PA_anya-e08_04n:1645	Tattha āsananti āsati nisīdati etthāti āsanaṃ, yaṃ kiñci nisīdanayoggaṃ mañcapīṭhādi.	164	
PA_anya-e08_04n:1646	Kasī gatisosanesu. Īkārantoyaṃ dhātu, tenito na niggahītāgamo. Kasati.	164	
PA_anya-e08_04n:1647	Nisī cumbane. Nisati.	164	
PA_anya-e08_04n:1648	Disī appītiyaṃ. Dhammaṃ dessati. Diso. Diṭṭho. Dessī. Desso. Dessiyo.	164	
PA_anya-e08_04n:1649_0	Tatra disoti ca diṭṭhoti ca paccāmittassādhivacanametaṃ. So hi pare dessati nappiyāyati,	1649	
PA_anya-e08_04n:1649_1	parehi vā dessiyati piyo na kariyatīti “diso”ti ca “diṭṭho”ti ca vuccati. Atha vā	1649	
PA_anya-e08_04n:1649_2	disoti coro vāpaccāmitto vā. Diṭṭhoti paccāmittoyeva. Atrime payogā –	1649	
PA_anya-e08_04n:1650	“Diso disaṃ yaṃ taṃ kayirā, verī vā pana verinaṃ;	165	
PA_anya-e08_04n:1651	Micchāpaṇihitaṃ cittaṃ, pāpiyo naṃ tato kare”ti ca.	165	
PA_anya-e08_04n:1652	“Disā hi me dhammakathaṃ suṇantū”ti ca, “disā hi me te manusse bhajantu ye dhammamevādapayanti santo”ti ca,	165	
PA_anya-e08_04n:1653	“Yassete caturo dhammā, vānarinda yathā tava;	165	
PA_anya-e08_04n:1654	Saccaṃ dhammo dhiti cāgo, diṭṭhaṃ so ativattatī”ti ca.	165	
PA_anya-e08_04n:1655	Dessīti dessanasīlo appiyāyanasīloti dessī. “Dhammakāmo bhavaṃ hoti, dhammadessī parābhavo”ti idamettha payoganidassanaṃ. Dessoti appiyo, tathā dessiyoti. Ettha ca –	165	
PA_anya-e08_04n:1656	“Na me dessā ubho puttā, maddīdevī na dessiyā;	165	
PA_anya-e08_04n:1657	Sabbaññutaṃ piyaṃ mayhaṃ, tasmā piye adāsaha”nti ca,	165	
PA_anya-e08_04n:1658	“Na me sā brāhmaṇī dessā, napi me balaṃ na vijjatī”ti ca,	165	
PA_anya-e08_04n:1659	“Mātā pitā na me dessā, napi dessaṃ mahāyasaṃ;	165	
PA_anya-e08_04n:1660	Sabbaññutaṃ piyaṃ mayhaṃ, tasmā vatamadhiṭṭhahi”nti ca	166	
PA_anya-e08_04n:1661	Payogā. Sabbattha meti ca mayhanti ca sāmivacanaṃ daṭṭhabbaṃ.	166	
PA_anya-e08_04n:1662	Imāni pana paccāmittassa nāmāni –	166	
PA_anya-e08_04n:1663	“Paccamitto ripu diṭṭho, diso verī ca satva’ri;	166	
PA_anya-e08_04n:1664	Amitto ca sapatto ca, evaṃ paṇṇattikārisū”ti.	166	
PA_anya-e08_04n:1665	Esu gatiyaṃ. Esati.	166	
PA_anya-e08_04n:1666	Bhassa bhassanadittīsu. Bhassanaṃ vacanaṃ. Ditti sobhā. Bhassati. Bhassaṃ, pabhassaraṃ.	166	
PA_anya-e08_04n:1667	Dhisa sadde. Dhisati.	166	
PA_anya-e08_04n:1668	Disa atisajjane. Disati, upadisati, sandisati, niddisati, paccādisati, paṭisandisati, uddisati. Deso, uddeso iccādīni.	166	
PA_anya-e08_04n:1669	Pisu avayave. Pisati.	166	
PA_anya-e08_04n:1670	Isi gatiyaṃ. Isati.	167	
PA_anya-e08_04n:1671_0	Phusa samphasse. Phusati. Phasso, phusanā, samphusanā, samphusitattaṃ. Evarūpo kāyasamphasso	1671	
PA_anya-e08_04n:1671_1	ahosi. Phoṭṭhabbaṃ, phusitaṃ. Devo ca ekamekaṃ phusāyati. Phuṭṭhuṃ, phusituṃ, phusitvā,	1671	
PA_anya-e08_04n:1671_2	phusitvāna, phusiya, phusiyāna. Phussa phussa byantiṃ karoti.	1671	
PA_anya-e08_04n:1672	Tatra phassoti ārammaṇaṃ phusanti etena, sayaṃ vā phusati, phusanamattameva vā etanti phasso, ārammaṇe phusanalakkhaṇo dhammo.	167	
PA_anya-e08_04n:1673	Rusa risa hiṃsāyaṃ. Rosati. Risati. Puriso.	167	
PA_anya-e08_04n:1674	Ettha ca “puṃ vuccati nirayo, taṃ risatīti puriso”ti ācariyā vadanti.	167	
PA_anya-e08_04n:1675	Risa gatiyaṃ. Resati.	167	
PA_anya-e08_04n:1676	Visa pavesane. Visati, pavisati. Paveso, pavesanaṃ, nivesanaṃ, pavisaṃ. Ettha nivesanaṃ vuccati gehaṃ.	167	
PA_anya-e08_04n:1677	Masa āmasane. Masati, āmasati, parāmasati. Parāmāso, parāmasanaṃ.	167	
PA_anya-e08_04n:1678_0	Ettha parāmāsoti parato āmasatīti parāmāso, aniccādidhamme niccādivasena gaṇhātīti	1678	
PA_anya-e08_04n:1678_1	attho. “Parāmāso micchādiṭṭhi kummaggo micchāpatho”tiādīni bahūni vevacanapadāni	1678	
PA_anya-e08_04n:1678_2	abhidhammato gahetabbāni.	1678	
PA_anya-e08_04n:1679	Isu icchāyaṃ. Icchati, sampaṭicchati. Sampaṭicchanaṃ, icchā, abhicchā, icchaṃ, icchamāno.	167	
PA_anya-e08_04n:1680	Vesu dāne. Vecchati, pavecchati, paveccheti. Pavecchaṃ, pavecchanto.	168	
PA_anya-e08_04n:1681	Nisa baddhāyaṃ. Baddhāti vinibaddho, ahaṅkārassetaṃ adhivacanaṃ. Nisati.	168	
PA_anya-e08_04n:1682	Jusi pītisevanesu. Josati.	168	
PA_anya-e08_04n:1683	Isa pariyesane. Esati. Isi, iṭṭhaṃ, aniṭṭhaṃ, esaṃ, esamāno.	168	
PA_anya-e08_04n:1684	Saṃkase acchane. Acchanaṃ nisīdanaṃ. Saṅkasāyati.	168	
PA_anya-e08_04n:1685	Sakārantadhāturūpāni.	168	
PA_anya-e08_04n:1686	Hakārantadhātu	168	
PA_anya-e08_04n:1687	Hā cāge. Jahati, vijahati. Vijahanaṃ, jahituṃ, jahātave, jahitvā, jahāya.	168	
PA_anya-e08_04n:1688	Mhī īsaṃhasane. Mhayate, umhayate vimhayate.	168	
PA_anya-e08_04n:1689_0	Tattha mhayateti sitaṃ karoti. Umhayateti pahaṭṭhākāraṃ dasseti. Vimhayateti vimhayanaṃ	1689	
PA_anya-e08_04n:1689_1	karoti. Tatrāyaṃ pāḷi “na naṃ umhayate disvā. Pekkhitena mhitena ca. Mhitapubbaṃva	1689	
PA_anya-e08_04n:1689_2	bhāsati. Yadā umhayamānā maṃ, rājaputtī udikkhati. Umhāpeyya pabhāvatī. Pamhāpeyya pabhāvatī”ti.	1689	
PA_anya-e08_04n:1690	Tattha umhayamānāti pahaṭṭhākāraṃ dassetvā hasamānā. Umhāpeyyāti sitavasena pahaṃseyya. Pamhāpeyyāti mahāhasitavasena parihāseyya.	169	
PA_anya-e08_04n:1691	Hu dāne. Havati. Huti.	169	
PA_anya-e08_04n:1692	Hu pasajjakaraṇe. Pasajjakaraṇaṃ pakārena sajjanakriyā. Havati. Huto, hutavā, hutāvī, āhuti.	169	
PA_anya-e08_04n:1693_0	Hū sattāyaṃ. Hoti, honti. Hosi, hotha. Homi, homa. Pahoti, pahonti. Pahūtaṃ, pahūtā,	1693	
PA_anya-e08_04n:1693_1	kuto pahūtā kalahā vivādā. Honto, hontā, hontaṃ, pahonto. Pacchāsamaṇena hotabbaṃ.	1693	
PA_anya-e08_04n:1693_2	Hotuṃ hotuye, pahotuṃ, hutvāna. Vattamānāvibhattirūpādīni. Ettha pasiddharūpāneva gahitāni.	1693	
PA_anya-e08_04n:1694	Hotu, hontu. Hosi, hotha. Homi, homa. Pañcamīvibhattirūpāni. Etthāpi pasiddharūpāneva gahitāni.	169	
PA_anya-e08_04n:1695_0	Huveyya, huveyyuṃ. Huveyyāsi, huveyyātha. Huveyyāmi, huveyyāma. Huvetha, huveraṃ.	1695	
PA_anya-e08_04n:1695_1	Huvetho, huveyyāvho. Huveyyaṃ, huveyyāmhe. Sattamiyā rūpāni. Ettha pana “upako ājīvako	1695	
PA_anya-e08_04n:1695_2	‘huveyya pāvuso’ti vatvā sīsaṃ okampetvā ummaggaṃ gahetvā pakkamī”ti pāḷiyaṃ huveyyāti	1695	
PA_anya-e08_04n:1695_3	padassa dassanato nayavasena ‘huveyya, huveyyu”ntiādīni vuttāni. Hupeyyātipi pāṭho	1695	
PA_anya-e08_04n:1695_4	dissati, yathā paccapekkhaṇā. Tabbasena “hupeyya, hupeyyuṃ. Hupeyyāsī”tiādinā vakārassa	1695	
PA_anya-e08_04n:1695_5	pakārādesabhūtāni rūpānipi gahetabbāni.	1695	
PA_anya-e08_04n:1696_0	Aparo nayo – heyya, heyyuṃ. Heyyāsi, heyyātha. Heyyāmi, heyyāma. Hetha, heraṃ. Hetho,	1696	
PA_anya-e08_04n:1696_1	heyyāvho. Heyyaṃ, heyyāmhe. Imāni aṭṭhakathānayena gahitarūpāni. Ettha pana “na ca	1696	
PA_anya-e08_04n:1696_2	uppādo hoti. Sace heyya, uppādassāpi uppādo pāpuṇeyyā”ti idampi nidassanaṃ daṭṭhabbaṃ.	1696	
PA_anya-e08_04n:1697_0	Huva, huvu. Huve, huvittha. Huvaṃ, huvimha. Huvittha, hotha iccapi saññogatakāralopena	1697	
PA_anya-e08_04n:1697_1	ahosīti attho. Tathāhi “kasirā jīvikā hothā”ti padassatthaṃ vaṇṇentehi “dukkhā no	1697	
PA_anya-e08_04n:1697_2	jīvikā ahosī”ti attho vutto. huvire. Huvittho, huvivho. Huviṃ, huvimhe. Parokkhāya rūpāni.	1697	
PA_anya-e08_04n:1698	Ahuvā, ahuvū. Ahuvo, ahuvattha. Ahuvaṃ, ahuvamha. Ahuvattha, ahuvatthuṃ. Ahuvase, ahuvavhaṃ. Ahuviṃ, ahuvamhase. Hiyyattanīrūpāni.	169	
PA_anya-e08_04n:1699_0	Ettha ahuvamhaseti mayaṃ bhavamhaseti attho. “Akaramhasa te kiccaṃ, yaṃ balaṃ ahuvamhase”ti	1699	
PA_anya-e08_04n:1699_1	pāḷiyaṃ pana “ahuva amhase” iti vā padacchedo kātabbo “ahu amhase”ti vā. Pacchimanaye	1699	
PA_anya-e08_04n:1699_2	vakārāgamo “ahuvā”ti ca “ahū”ti ca dvinnampi ahosīti attho. Amhanti amhākaṃ. Seti	1699	
PA_anya-e08_04n:1699_3	nipātamattaṃ. Idaṃ vuttaṃ hoti – amhākaṃ yaṃ balaṃ ahosi, mayaṃ tena balena tava kiccaṃ akaramhāti.	1699	
PA_anya-e08_04n:1700_0	Ahosi, ahuṃ, ahesuṃ. Ahuvo, ahuvittha. Ahositthaiccapi. Ahosiṃ, ahuvāsiṃ iccapi,	1700	
PA_anya-e08_04n:1700_1	ahosimhā, ahumhā. Ahuvā, ahuvu, ahuvase, ahuvivhaṃ. Ahuvaṃ, ahuṃ iccapi. Ahuvimhe. Ajjataniyā rūpāni.	1700	
PA_anya-e08_04n:1701_0	Ettha “ahaṃ kevaṭṭagāmasmiṃ, ahuṃ kevaṭṭadārako”ti dassanato “ahu”nti vuttaṃ, ahosinti	1701	
PA_anya-e08_04n:1701_1	attho. “Ahaṃ bhadante ahuvāsiṃ pubbe sumedhanāmassa jinassa sāvako”ti dassanato “ahuvāsi”nti	1701	
PA_anya-e08_04n:1701_2	iccevattho. Tathā hi anekavaṇṇavimānavatthuaṭṭhakathāyaṃ imissā pāḷiyā atthaṃ vaṇṇentehi	1701	
PA_anya-e08_04n:1701_3	ahuvāsinti ahosinti attho pakāsito.	1701	
PA_anya-e08_04n:1702	“Hessati, hehissati, hehiti, hohitī”ti imāni cattāri bhavissantiyā mātikāpadāni veditabbāni.	170	
PA_anya-e08_04n:1703_0	Idāni tāni vibhajissāmi – hessāti, hessanti. Hessasi, hessatha. Hessāmi, hessāma.	1703	
PA_anya-e08_04n:1703_1	Hessate, hessante. Hessase, hessavhe. Hessaṃ, hessāmhe. Imāni “anāgatamhi addhāne,	1703	
PA_anya-e08_04n:1703_2	hessāma sammukhā ima”nti dassanato vuttāni.	1703	
PA_anya-e08_04n:1704	Hehissati, hehissanti. Hehissasi. Sesaṃ vitthāretabbaṃ.	170	
PA_anya-e08_04n:1705	Hohissati, hohissanti. Hohissasi. Sesaṃ vitthāretabbaṃ.	170	
PA_anya-e08_04n:1706	Hehiti, hehinti. Hehisi. Sesaṃ vitthāretabbaṃ.	170	
PA_anya-e08_04n:1707	Hohiti, hohinti. Hohisi. Sesaṃ vitthāretabbaṃ. Bhavissantiyā rūpāni.	170	
PA_anya-e08_04n:1708	Ahuvissā, ahuvissaṃsu. Ahuvissase, ahuvissatha. Ahuvissaṃ, ahuvissamhā. Ahuvissatha, ahuvissisu. Ahuvissase, ahuvissavhe. Ahuvissiṃ, ahuvissāmhase. Kālātipattirūpāni.	170	
PA_anya-e08_04n:1709_0	Vhe avhāyane baddhāyaṃ sadde ca. Avhāyanaṃ pakkosanaṃ. Baddhāti ahaṅkāro, ghaṭṭanaṃ	1709	
PA_anya-e08_04n:1709_1	vā sārambhakaraṇaṃ vā. Saddo ravo. Vheti, vhāyati, avheti, avhāyati, avhāsi iccapi.	1709	
PA_anya-e08_04n:1709_2	Kaccāyano māṇavakosmi rāja, anūnanāmo iti mavhayanti. Āsaddo upasaggova, so saññogaparattā	1709	
PA_anya-e08_04n:1709_3	rasso jāto. Avhito. Anavhito tato āgā. Avhā, avhāyanā. Vāraṇavhayanā rukkhā. Kāmavhe	1709	
PA_anya-e08_04n:1709_4	visaye. Kumāro candasavhayo.	1709	
PA_anya-e08_04n:1710	“Sattatantiṃ sumadhuraṃ,	171	
PA_anya-e08_04n:1711	Rāmaṇeyyaṃ avācayiṃ;	171	
PA_anya-e08_04n:1712	So maṃ raṅgamhi avheti,	171	
PA_anya-e08_04n:1713	Saraṇaṃ me hohi kosiyā”ti.	171	
PA_anya-e08_04n:1714_0	Ettha avhetīti sārambhavasena attano visayaṃ dassetuṃ saṅghaṭṭatīti attho. “Samāgate	1714	
PA_anya-e08_04n:1714_1	ekasataṃ samagge, avhettha yakkho avikampamāno”ti etthāpi sārambhavasena ghaṭṭanaṃ avhāyanaṃ nāma.	1714	
PA_anya-e08_04n:1715	“Tattha naccanti gāyanti, avhāyanti varāvaraṃ;	171	
PA_anya-e08_04n:1716	Accharā viya devesu, nāriyo samalaṅkatā”ti	171	
PA_anya-e08_04n:1717	Ettha pana avhāyanti varāvaranti varato varaṃ naccañca gītañca karontiyo sārambhaṃ karontīti attho daṭṭhabbo.	171	
PA_anya-e08_04n:1718_0	Pañha pucchāyaṃ. Bhikkhu garuṃ pañhaṃ pañhati. Pañho. Ayaṃ pana pāḷi “paripucchati	1718	
PA_anya-e08_04n:1718_1	paripañhati idaṃ bhante kathaṃ imassa ko attho”ti. Pañhasaddo pulliṅgavasena gahetabbo.	1718	
PA_anya-e08_04n:1718_2	“Pañho maṃ paṭibhāti, taṃ suṇā”ti yebhuyyena pulliṅgappayogadassanato. Katthaci pana	1718	
PA_anya-e08_04n:1718_3	itthiliṅgopi bhavati napuṃsakaliṅgopi. Tathā hi “pañhā mesā kusalehi cintitā. Koṇḍañña	1718	
PA_anya-e08_04n:1718_4	pañhāni viyākarohī”ti taddīpikā pāḷiyo dissanti, liṅgavipallāso vā tattha daṭṭhabbo.	1718	
PA_anya-e08_04n:1719_0	Pañha icchāyaṃ. Pañhati. Pañho. Ettha ca pañhoti ñātuṃ icchito attho. Idaṃ panettha	1719	
PA_anya-e08_04n:1719_1	nibbacanaṃ pañhiyati ñātuṃ icchiyati soti pañhoti. Tathā hi vuttaṃ “vissajjitamhi	1719	
PA_anya-e08_04n:1719_2	pañhe”ti imissā nettipāḷiyā atthaṃ saṃvaṇṇentena “pañheti ñātuṃ icchite atthe”ti.	1719	
PA_anya-e08_04n:1720	Miha secane. Mihati, ummihati. Megho, mehanaṃ.	172	
PA_anya-e08_04n:1721	Tattha ummihatīti passāvaṃ karoti. Meghoti mihati siñcati lokaṃ vassadhārāhīti megho, pajjunno. Mehananti itthīnaṃ guyhaṭṭhānaṃ.	172	
PA_anya-e08_04n:1722_0	Daha bhasmīkaraṇe dhāraṇe ca. Āgārāni aggi dahati. Ayaṃ puriso imaṃ itthiṃ ayyikaṃ	1722	
PA_anya-e08_04n:1722_1	dahati, mama ayyikāti dhāretīti attho. Imassa purisassa ayaṃ itthī ayyikā hotīti	1722	
PA_anya-e08_04n:1722_2	adhippāyo. Atra panāyaṃ pāḷi “sakyā kho ambaṭṭha rājānaṃ ukkākaṃ pitāmahaṃ dahantī”ti.	1722	
PA_anya-e08_04n:1722_3	Agginā daḍḍhaṃ gehaṃ, dayhati, dayhamānaṃ. Dassa ḍādese “ḍahatī”ti rūpaṃ. “Ḍahantaṃ	1722	
PA_anya-e08_04n:1722_4	bālamanveti, bhasmāchannova pāvako”tiādayo payogā ettha nidassanāni bhavanti.	1722	
PA_anya-e08_04n:1723	Caha parisakkane. Cahati.	172	
PA_anya-e08_04n:1724	Raha cāge. Rahati. Raho, rahito.	172	
PA_anya-e08_04n:1725	Rahi gatiyaṃ. Rahati. Raho, rahaṃ.	172	
PA_anya-e08_04n:1726	Dahi bahi vuddhiyaṃ. Dahati. Bahati.	172	
PA_anya-e08_04n:1727	Bahi saddhe ca. Cakāro vuddhāpekkho. Bahati.	172	
PA_anya-e08_04n:1728	Tuhi duhi addane. Tuhati. Duhati.	172	
PA_anya-e08_04n:1729	Araha maha pūjāyaṃ. Arahati. Arahaṃ, arahā. Mahati.	172	
PA_anya-e08_04n:1730	Mahanaṃ, maho. Vihāramaho. Cetiyamaho.	173	
PA_anya-e08_04n:1731	Tatra nikkilesattā ekantadakkhiṇeyyabhāvena attano katapūjāsakkārādīnaṃ mahapphalabhāvakaraṇena arahaṇīyo pūjanīyoti arahā, khīṇāsavo.	173	
PA_anya-e08_04n:1732	Īha cetāyaṃ. Īhati. Īhā. Īhā vuccati vīriyaṃ.	173	
PA_anya-e08_04n:1733	Vaha maha buddhiyaṃ. Vahati, mahati.	173	
PA_anya-e08_04n:1734	Ahi pilahi gatiyaṃ. Ahati. Pilahati, ahi.	173	
PA_anya-e08_04n:1735	Ettha ca ahīti nippādopi samāno ahati gacchati gantuṃ sakkotīti ahi.	173	
PA_anya-e08_04n:1736	Garaha kalaha kucchane. Garahati. Garahā, kalahati, kalaho.	173	
PA_anya-e08_04n:1737	Varaha valaha padhāniye paribhāsanahiṃsādānesu ca. Varahati. Valahati. Varāho.	173	
PA_anya-e08_04n:1738_0	Ettha ca varāhoti sūkaropi hatthīpi vuccati. Tathā hi “eneyyā ca varāhā ca. Mahāvarāhova	1738	
PA_anya-e08_04n:1738_1	nivāpapuṭṭho”tiādīsu sūkaro “varāho”ti nāmena vuccati. “Mahāvarāhassa nadīsu jaggato,	1738	
PA_anya-e08_04n:1738_2	bhisaṃ ghasamānassā”tiādīsu pana hatthī “varāho”ti nāmena vuccati. Mahāvarāhassāti	1738	
PA_anya-e08_04n:1738_3	hi mahāhatthinoti attho.	1738	
PA_anya-e08_04n:1739	Vehu jehu vāhu payatane. Vehati, jehati. Vāhati. Vāhano.	173	
PA_anya-e08_04n:1740	Vāhano vuccati asso. So hi vāhanti saṅgāmādīsu kicce uppanne payatanti vīriyaṃ karonti, etenāti vāhanoti vuccati.	174	
PA_anya-e08_04n:1741	Dāhu niddakkhaye. Dāhati.	174	
PA_anya-e08_04n:1742	Ūha vitakke. Ūhati, āyūhati, viyūhati, byūhati apohati. Ūhanaṃ, āyūhanaṃ, byūho, apoho.	174	
PA_anya-e08_04n:1743	Tattha ūhatīti vitakketi, āyūhatīti vāyamati, viyūhatīti paṃsuṃ uddharati. Evaṃ byūhatīti etthāpi. Apohatīti chaḍḍeti, atha vā viveceti.	174	
PA_anya-e08_04n:1744	Gāhu viloḷane. Gāhati. Gāho, candaggāho, sūriyaggāho, nakkhattaggāho.	174	
PA_anya-e08_04n:1745	Gaha gahaṇe. Gahati, paggahati. Āhutiṃpaggahissāmi. Paggaho, paggāho.	174	
PA_anya-e08_04n:1746	Paggahoti patto. Paggāhoti vīriyaṃ.	174	
PA_anya-e08_04n:1747	Saha parisahane. Parisahanaṃ khanti. Sahati. Saho, asaho, asayho.	174	
PA_anya-e08_04n:1748	Ruha cammani pātubhāve. Ruhati. Rukkho.	174	
PA_anya-e08_04n:1749	Mātu māne. Māhati.	174	
PA_anya-e08_04n:1750	Guhū saṃvaraṇe. Guhati nigguhati. Guho, guyhako.	175	
PA_anya-e08_04n:1751	Vaha pāpuṇe. Vahati. Vārivaho.	175	
PA_anya-e08_04n:1752	Duha papūraṇe. Duhati, dohati. Duyhamānā gāvī.	175	
PA_anya-e08_04n:1753	Diha upacaye. Dehati. Deho. Dehoti sarīraṃ.	175	
PA_anya-e08_04n:1754	Liha assādane. Lehati, palehati. Lehanīyaṃ. Atrāyaṃ pāḷi “sunakhā himassa palihiṃsu pāde”ti. Ayaṃ panattho – sunakhā imassa kumārassa pādatale attano jivhāya palihiṃsūti.	175	
PA_anya-e08_04n:1755	Oha cāge. Ohati. Sabbamanatthaṃ apohati. Apoho.	175	
PA_anya-e08_04n:1756	Brahma uggame. Brahati. Brahā.	175	
PA_anya-e08_04n:1757	Daha thaha hiṃsatthā. Dahati. Thahati.	175	
PA_anya-e08_04n:1758	Brūha vaḍḍhane. Uparūpari brūhatīti brahmā. Kārite “vivekamanubrūhetuṃ vaṭṭatī”ti payogo.	175	
PA_anya-e08_04n:1759_0	Brahmāti tehi tehi guṇavisesehi brūhitoti brahmā. Brahmāti mahābrahmāpi vuccati tathāgatopi	1759	
PA_anya-e08_04n:1759_1	brāhmaṇopi mātāpitaropi seṭṭhampi. “Sahasso brahmā dvisahasso brahmā”tiādīsu hi mahābrahmā	1759	
PA_anya-e08_04n:1759_2	“brahmā”ti vuccati. “Brahmāti kho bhikkhave tathāgatassetaṃ adhivacana”nti ettha tathāgato.	1759	
PA_anya-e08_04n:1760	“Tamonudo buddho samantacakkhu,	176	
PA_anya-e08_04n:1761	Lokantagū sabbabhavātivatto;	176	
PA_anya-e08_04n:1762	Anāsavo sabbadukkhappahīno,	176	
PA_anya-e08_04n:1763	Saccavhayo brahme upāsito me”ti	176	
PA_anya-e08_04n:1764	Ettha brāhmaṇo. “Brahmāti mātāpitaro, pubbācariyāti vuccare”ti ettha mātāpitaro. “Brahmacakkaṃ pavattetī”ti ettha seṭṭhaṃ. Etthetaṃ vuccati –	176	
PA_anya-e08_04n:1765	“Mahābrahmani vippe ca, atho mātāpitūsu ca;	176	
PA_anya-e08_04n:1766	Tathāgate ca seṭṭhe ca, brahmasaddo pavattatī”ti.	176	
PA_anya-e08_04n:1767	Aparo nayo – brahmāti tividhā brahmāno sammutibrahmāno upapattibrahmāno visuddhibrahmānoti.	176	
PA_anya-e08_04n:1768	“Sampannaṃ sālikedāraṃ, suvā bhuñjanti kosiya;	176	
PA_anya-e08_04n:1769	Paṭivedemi te brahme, na ne vāretumussahe,	176	
PA_anya-e08_04n:1770	Paribbaja mahābrahme, pacantaññepi pāṇino”ti ca	177	
PA_anya-e08_04n:1771	Evamādīsu hi brahmasaddena sammutibrahmāno vuttā.	177	
PA_anya-e08_04n:1772	“Apārutā tesaṃ amatassa dvārā,	177	
PA_anya-e08_04n:1773	Ye sotavanto pamuñcantu saddhaṃ;	177	
PA_anya-e08_04n:1774	Vihiṃsasaññī paguṇaṃ na bhāsiṃ,	177	
PA_anya-e08_04n:1775	Dhammaṃ paṇītaṃ manujesu brahme,	177	
PA_anya-e08_04n:1776_0	Atha kho brahmā sahampatī”ti ca evamādīsu brahmasaddena upapattibrahmā. “Brahmacakkaṃ	1776	
PA_anya-e08_04n:1776_1	pavattetī”tiādivacanato brahmanti ariyadhammo vuccati. Tato nibbattā avisesena sabbepi	1776	
PA_anya-e08_04n:1776_2	ariyā visuddhibrahmāno nāma paramatthabrahmatāya. Visesato pana “brahmāti kho bhikkhave	1776	
PA_anya-e08_04n:1776_3	tathāgatassetaṃ adhivacana”nti vacanato sammāsambuddho uttamabrahmā nāma sadevake	1776	
PA_anya-e08_04n:1776_4	loke brahmabhūtehi guṇehi ukkaṃsapāramippattito. Etthetaṃ vuccati –	1776	
PA_anya-e08_04n:1777	“Sammutiyupapattīnaṃ, visuddhīnaṃ vasena ca;	177	
PA_anya-e08_04n:1778	Brahmāno tividhā honti, uttamena catubbidhā”ti.	177	
PA_anya-e08_04n:1779	Dhimha niṭṭhubhane. Dhimheti. “Paṭivāmagataṃ sallaṃ, passa dhimhāmi lohita”nti pāḷi nidassanaṃ.	177	
PA_anya-e08_04n:1780	Tattha dhimhāmīti niṭṭhubhāmīti attho.	178	
PA_anya-e08_04n:1781	Hakārantadhāturūpāni.	178	
PA_anya-e08_04n:1782	Ḷakārantadhātu	178	
PA_anya-e08_04n:1783	Biḷa akkose. Beḷati. Biḷāro.	178	
PA_anya-e08_04n:1784	Kīḷa vihāre. Kīḷati. Kīḷā.	178	
PA_anya-e08_04n:1785	Aḷa uggame. Aḷati. Vāḷo.	178	
PA_anya-e08_04n:1786	Laḷa vilāse. Laḷati. Laḷito asso.	178	
PA_anya-e08_04n:1787	Kaḷa made kakkasse ca. Kakkassaṃ kassasiyaṃ pharusabhāvo. Kaḷati.	178	
PA_anya-e08_04n:1788	Tuḷa toḷane. Toḷati.	178	
PA_anya-e08_04n:1789	Huḷa hoḷa gatiyaṃ. Huḷati. Hoḷati.	178	
PA_anya-e08_04n:1790	Roḷa anādare. Roḷati.	179	
PA_anya-e08_04n:1791	Loḷa ummāde. Loyati.	179	
PA_anya-e08_04n:1792	Heḷa hoḷa anādare. Heḷati. Hoḷati.	179	
PA_anya-e08_04n:1793	Vāḷa ālape. Vāḷati.	179	
PA_anya-e08_04n:1794	Dāḷa dhāḷa visaraṇe. Dāḷati. Dhāḷati.	179	
PA_anya-e08_04n:1795	Haḷa silāghāyaṃ. Haḷati.	179	
PA_anya-e08_04n:1796	Hīḷa anādare. Hīḷati. Hīḷā, hīḷiko, hīḷito.	179	
PA_anya-e08_04n:1797	Kaḷa secane. Kaḷati. Kaḷanaṃ.	179	
PA_anya-e08_04n:1798	Heḷa veṭhane. Heḷati.	179	
PA_anya-e08_04n:1799	Īḷa thutiyaṃ. Īḷati.	179	
PA_anya-e08_04n:1800	Juḷa gatiyaṃ. Juḷati, joḷati.	180	
PA_anya-e08_04n:1801	Puḷa muḷa sukhane. Puḷati. Muḷati.	180	
PA_anya-e08_04n:1802	Guḷa rakkhāyaṃ. Guḷati. Guḷo.	180	
PA_anya-e08_04n:1803	Juḷa bandhane. Juḷati.	180	
PA_anya-e08_04n:1804	Kuḷa ghasane. Kuḷati.	180	
PA_anya-e08_04n:1805	Khuḷa bālye ca. Cakāro ghasanāpekkhako. Khuḷati.	180	
PA_anya-e08_04n:1806	Suḷa buḷa saṃvaraṇe. Suḷati. Buḷati.	180	
PA_anya-e08_04n:1807	Puḷa saṅghāte. Puḷati. Puḷinaṃ.	180	
PA_anya-e08_04n:1808	Saḷa abyattasadde. Saḷati. Sāḷiko, sāḷikā.	180	
PA_anya-e08_04n:1809	“Usabhova mahī nadati,	180	
PA_anya-e08_04n:1810	Migarājāva kūjati;	181	
PA_anya-e08_04n:1811	Susumārova saḷati,	181	
PA_anya-e08_04n:1812	Kiṃ vipāko bhavissatī”ti nidassanaṃ;	181	
PA_anya-e08_04n:1813	Imāni ḷakārantadhāturūpāni.	181	
PA_anya-e08_04n:1814	Iti bhūvādigaṇe avaggantadhāturūpāni samattāni. Ettāvatā sabbāpi bhūvādigaṇe dhātuyo pakāsitā.	181	
PA_anya-e08_04n:1815_0	Idāni bhūvādigaṇikadhātūnaṃyeva kāci asamānasutikā, kāci asamānantikā. Tāsu kāci	1815	
PA_anya-e08_04n:1815_1	samānatthavasena samodhānetvā pubbācariyehi vuttā, tāyeva dhātuyo ekadesena rūpavibhāvanādīhi	1815	
PA_anya-e08_04n:1815_2	saddhiṃ pakāsayissāma. Taṃ yathā?	1815	
PA_anya-e08_04n:1816_0	Hū bhū sattāyaṃ hoti, bhavati. Pahoti, pabhavati. Huveyya pāvuso. Sace uppādo heyya.	1816	
PA_anya-e08_04n:1816_1	Ajesi yakkho naravīraseṭṭhaṃ, tatthappanādo tumulo bahūva. Ambā’yaṃ ahuvā pure. Ahu	1816	
PA_anya-e08_04n:1816_2	rājā videhānaṃ. Pahūtaṃ me dhanaṃ sakka. Pahūtamariyo pakaroti puññaṃ. Pahūtavitto	1816	
PA_anya-e08_04n:1816_3	puriso. Pahūtajivho bhagavā. Piyappabhūtā kalahā vivādā. Pacchāsamaṇena hotabbaṃ.	1816	
PA_anya-e08_04n:1816_4	Bhavitabbaṃ. Hotuṃ, hetuye, bhavituṃ. Hutvā, hutvāna. Bhavitvā, bhavitvāna.	1816	
PA_anya-e08_04n:1817_0	Ettha pana “atthi hehiti so maggo, na so sakkā na hetuye”ti pāḷi nidassanaṃ. Tattha	1817	
PA_anya-e08_04n:1817_1	nahetuyeti abhavituṃ. Hūdhātuto tuṃpaccayassa tavepaccayassa vā tuye ādeso, ūkārassa	1817	
PA_anya-e08_04n:1817_2	ca ekārādeso katoti daṭṭhabbaṃ. Atha vā hetubhāvāya na na sakkātipi attho. Ayaṃ panattho	1817	
PA_anya-e08_04n:1817_3	idha nādhippeto, purimoyevattho adhippeto hotissa dhātuno payogabhāvāya udāharitapadassatthabhāvato.	1817	
PA_anya-e08_04n:1817_4	Tattha pahotīti idaṃ vatthaṃ vipulabhāvena cīvaraṃ kātuṃ pahoti, no nappahoti. Pahotīti	1817	
PA_anya-e08_04n:1817_5	vā puriso arayo jetuṃ sakkoti. Atha vā pahotīti hoti. Pabhavatīti sandati. Pahūtanti	1817	
PA_anya-e08_04n:1817_6	vipulaṃ, mahantanti attho. Pahūtavittoti vipulavitto mahaddhano. Pahūtajivhoti suputhulasudīghasumudukajivho,	1817	
PA_anya-e08_04n:1817_7	piyappabhūtāti piyato nibbattā.	1817	
PA_anya-e08_04n:1818_0	Gamu sappa gatiyaṃ. Gacchati, gamati, ghammati, āgacchati, uggacchati, atigacchati,	1818	
PA_anya-e08_04n:1818_1	paṭigacchati, avagacchati, adhigacchati, anugacchati, upagacchati, apagacchati, vigacchati,	1818	
PA_anya-e08_04n:1818_2	nigacchati, niggacchati. Aññānipi yojetabbāni. “Samuggacchatī”tiādinā upasaggadvayavasenapi	1818	
PA_anya-e08_04n:1818_3	yathāsambhavaṃ yojetabbāni. Sappati, saṃsappati, parisappati. Aññānipi yojetabbāni.	1818	
PA_anya-e08_04n:1819_0	Tattha gamatīti gacchati. Kārite “devadattaṃ gameti gamayatī”ti rūpāni bhavanti.	1819	
PA_anya-e08_04n:1819_1	“Apāyaṃ gametīti apāyagamanīya”nti idamettha nidassanaṃ. Curādigaṇaṃ pattassa āpubbassa	1819	
PA_anya-e08_04n:1819_2	imassa “āgameti, āgamayati, āgamento, āgamayamāno”ti suddhakatturūpāni bhavanti.	1819	
PA_anya-e08_04n:1820_0	Tattha āgametīti muhuttaṃ adhivāsetīti attho. Ghammatīti gacchati. Āgacchatīti āyāti.	1820	
PA_anya-e08_04n:1820_1	Uggacchatīti uyyāti uddhaṃ gacchati. Atigacchatīti atikkamitvā gacchati. Paṭigacchatīti	1820	
PA_anya-e08_04n:1820_2	puna gacchati. Avagacchatīti jānāti. Adhigacchatīti labhati jānāti vā. Anugacchatīti	1820	
PA_anya-e08_04n:1820_3	pacchato gacchati. Upagacchatīti samīpaṃ gacchati. Apagacchatīti apeti. Vigacchatīti	1820	
PA_anya-e08_04n:1820_4	vigamati. Nigacchatīti labhati. “Yasaṃ poso nigacchatī”ti idaṃ nidassanaṃ. Niggacchatīti	1820	
PA_anya-e08_04n:1820_5	nikkhamati. Sappatīti gacchati. Saṃsappatīti saṃsaranto gacchati. Parisappatīti samantato gacchati.	1820	
PA_anya-e08_04n:1821_0	Idāni pana viññūnaṃ sāṭṭhakathe tepiṭake buddhavacane paramakosallajananatthaṃ sappayogaṃ	1821	
PA_anya-e08_04n:1821_1	padamālaṃ kathayāma. Seyyathidaṃ? So gacchati, te gacchanti, gacchare. Tvaṃ gacchasi,	1821	
PA_anya-e08_04n:1821_2	tumhe gacchatha. Ahaṃ gacchāmi, mayaṃ gacchāma. So gacchate, te gacchante. Tvaṃ gacchase,	1821	
PA_anya-e08_04n:1821_3	tumhe gacchavhe. Ahaṃ gacche, mayaṃ gacchāmhe. Vattamānāya rūpāni.	1821	
PA_anya-e08_04n:1822_0	So gacchatu, te gacchantu. Tvaṃ gacchāhi, gaccha, gacchassu, tumhe gacchatha. Ahaṃ	1822	
PA_anya-e08_04n:1822_1	gacchāmi, mayaṃ gacchāma. So gacchataṃ, te gacchantaṃ. Tvaṃ gacchassu, tumhe gacchavho.	1822	
PA_anya-e08_04n:1822_2	Ahaṃ gacche, mayaṃ gacchāmase. Pañcamiyā rūpāni.	1822	
PA_anya-e08_04n:1823_0	So gaccheyya, gacche, te gaccheyyuṃ. Tvaṃ gaccheyyāsi, tumhe gaccheyyātha. Ahaṃ gaccheyyāmi,	1823	
PA_anya-e08_04n:1823_1	mayaṃ gaccheyyāma, gacchemu. So gacchetha, te gaccheraṃ. Tvaṃ gacchetho, tumhe gaccheyyāvho.	1823	
PA_anya-e08_04n:1823_2	Ahaṃ gaccheyyaṃ, mayaṃ gaccheyyāmhe. Sattamiyā rūpāni.	1823	
PA_anya-e08_04n:1824_0	So gaccha, te gacchu. Tvaṃ gacche, tumhe gacchittha, gañchittha. Ahaṃ gacchaṃ, mayaṃ	1824	
PA_anya-e08_04n:1824_1	gacchimha, gañchimha. So gacchittha, gañchittha, te gacchire. Tvaṃ gacchittho, tumhe	1824	
PA_anya-e08_04n:1824_2	gacchivho. Ahaṃ gacchiṃ, gañchiṃ, mayaṃ gacchimhe. Parokkhāya rūpāni.	1824	
PA_anya-e08_04n:1825_0	So agacchā, te agacchū. Tvaṃ agacche, tumhe agacchatha. Ahaṃ agacchaṃ, mayaṃ agacchamhā.	1825	
PA_anya-e08_04n:1825_1	So agacchatha, te agacchatthuṃ. Tvaṃ agacchase, tumhe agacchivhaṃ. Ahaṃ agacchaṃ,	1825	
PA_anya-e08_04n:1825_2	mayaṃ agacchimhe. Ajjataniyā rūpāni.	1825	
PA_anya-e08_04n:1826_0	So gacchissati, te gacchissanti. Tvaṃ gacchissasi, tumhe gacchissatha. Ahaṃ gacchissāmi,	1826	
PA_anya-e08_04n:1826_1	mayaṃ gacchissāma. So gacchissate, te gacchissante. Tvaṃ gacchissase, tumhe gacchissavhe.	1826	
PA_anya-e08_04n:1826_2	Ahaṃ gacchissaṃ, mayaṃ gacchissāmhe. Bhavissantiyā rūpāni.	1826	
PA_anya-e08_04n:1827_0	So agacchissā, te agacchissaṃsu. Tvaṃ agacchisse, tumhe agacchissatha. Ahaṃ agacchissaṃ,	1827	
PA_anya-e08_04n:1827_1	mayaṃ agacchissāmhā. So agacchissatha, te agacchissisu. Tvaṃ agacchissase, tumhe	1827	
PA_anya-e08_04n:1827_2	agacchissavhe. Ahaṃ agacchissaṃ, mayaṃ agacchissāmhase. Kālātipattiyā rūpāni.	1827	
PA_anya-e08_04n:1828_0	Tattha ajjataniyā kālātipattiyā ca akārāgamaṃ sabbesu purisesu sabbesu vacanesu labbhamānampi	1828	
PA_anya-e08_04n:1828_1	sāsane aniyataṃ hutvā labbhatīti daṭṭhabbaṃ. Tathā hi “agacchi, gacchi, agacchissā,	1828	
PA_anya-e08_04n:1828_2	gacchissā”tiādinā dve dve rūpāni dissanti. Gamati, gamanti. Gamatu, gamantu. Gameyya.	1828	
PA_anya-e08_04n:1828_3	Gameyyuṃ. Sesaṃ sabbaṃ vitthāretabbaṃ.	1828	
PA_anya-e08_04n:1829_0	Idāni parokkhāhiyyattanajjatanīsu viseso vuccate – so puriso maggaṃ ga, sā itthī	1829	
PA_anya-e08_04n:1829_1	ghara’māga. Te maggaṃ gu, tā ghara’māgu. Ekārassa akārādesaṃ tvaṃ maggaṃ ga, tvaṃ	1829	
PA_anya-e08_04n:1829_2	ghara”māga. Tumhe maggaṃ guttha, tumhe ghara’māguttha. Ahaṃ maggaṃ gaṃ, ahaṃ ghara’māgaṃ.	1829	
PA_anya-e08_04n:1829_3	Ahaṃ taṃ purisaṃ anvagaṃ, mayaṃ maggaṃ gumha, mayaṃ gharaṃ āgumha, mayaṃ taṃ purisaṃ	1829	
PA_anya-e08_04n:1829_4	anvagumha. Ayaṃ tāva parokkhāya viseso.	1829	
PA_anya-e08_04n:1830	“So maggaṃ agamā, te maggaṃ agamū” iccādi hiyyattaniyā rūpaṃ. “So agami, te agamuṃ, te guṃ” iccādi ajjataniyā rūpaṃ.	183	
PA_anya-e08_04n:1831_0	Idāni tesaṃ padarūpāni pākaṭīkaraṇatthaṃ kiñci suttaṃ kathayāma – “sopāgā samitiṃ	1831	
PA_anya-e08_04n:1831_1	vanaṃ. Athettha pañcamo āgā. Āguṃ devā yasassino. Māhaṃ kākova dummedho, kāmānaṃ	1831	
PA_anya-e08_04n:1831_2	vasamanvagaṃ. Agamā rājagahaṃ buddho. Vaṅkaṃ agamu pabbataṃ. Brāhmaṇā upagacchu ma”nti evamādīni bhavanti.	1831	
PA_anya-e08_04n:1832	Ga gu ga guttha gaṃ gumha, agu agamu agamuṃ;	183	
PA_anya-e08_04n:1833	Agamā’gami gacchanti, ādibhedaṃ mane kare.	183	
PA_anya-e08_04n:1834_0	Idāni nāmikapadāni vuccante – gato, gantā, gacchaṃ, gacchantī, gacchantaṃ kulaṃ,	1834	
PA_anya-e08_04n:1834_1	sahagataṃ, gati, gamanaṃ, gamo, āgamo, avagamo, gantabbaṃ, gamanīyaṃ, gammaṃ, gammamānaṃ,	1834	
PA_anya-e08_04n:1834_2	gamiyamānaṃ, go, mātugāmo, hiṅgu, jagu, indagū, medhago iccādīni, kārite – gacchāpeti,	1834	
PA_anya-e08_04n:1834_3	gacchāpayati, gaccheti, gacchayati, gammeti. Kamme – gammati, gamiyati, adhigammati,	1834	
PA_anya-e08_04n:1834_4	adhigamiyati. Tumantāditte “gantuṃ, gamituṃ, gantvā, gantvāna, gamitvā, gamitvāna,	1834	
PA_anya-e08_04n:1834_5	gamiya, gamiyāna, gamma, āgamma, āgantvā, adhigamma, adhigantvā” iccādīni. Sappadhātussa	1834	
PA_anya-e08_04n:1834_6	pana “sappo, sappinī, pīṭhasappī, sappi” iccādīni rūpāni bhavanti.	1834	
PA_anya-e08_04n:1835_0	Tattha sahagatasaddo tabbhāve vokiṇṇe nissaye ārammaṇe saṃsaṭṭheti imesu atthesu	1835	
PA_anya-e08_04n:1835_1	dissati. Tattha “yāyaṃ taṇhā ponobbhavikā nandirāgasahagatā”ti tabbhāve veditabbo,	1835	
PA_anya-e08_04n:1835_2	nandirāgabhūtāti attho. “Yāyaṃ bhikkhave vīmaṃsā kosajjasahagatā kosajjasampayuttā”ti	1835	
PA_anya-e08_04n:1835_3	vokiṇṇe veditabbo, antarantarā uppajjamānena kosajjena vokiṇṇāti ayamettha attho.	1835	
PA_anya-e08_04n:1835_4	“Aṭṭhikasaññāsahagataṃ satisambojjhaṅgaṃ bhāvetī”ti nissaye veditabbo, aṭṭhikasaññaṃ	1835	
PA_anya-e08_04n:1835_5	nissāya aṭṭhikasaññaṃ bhāvetvā paṭiladdhanti attho. “Lābhī hoti rūpasahagatānaṃ vā	1835	
PA_anya-e08_04n:1835_6	samāpattīnaṃ arūpasahagatānaṃ vā”ti ārammaṇe, rūpārūpārammaṇānanti attho. “Idaṃ sukhaṃ	1835	
PA_anya-e08_04n:1835_7	imāya pītiyā sahagataṃ sahajātaṃ sampayutta”nti saṃsaṭṭhe, imissā pītiyā saṃsaṭṭhanti	1835	
PA_anya-e08_04n:1835_8	attho. Etthetaṃ vuccati –	1835	
PA_anya-e08_04n:1836	Tabbhāve ceva vokiṇṇe, nissayārammaṇesu ca;	183	
PA_anya-e08_04n:1837	Saṃsaṭṭhe ca sahagata-saddo dissati pañcasu;	183	
PA_anya-e08_04n:1838	Gatīti gatigati nibbattigabhi ajjhāsayagati vibhavagati nipphattigati ñāṇagatīti bahuvidhā gati nāma.	183	
PA_anya-e08_04n:1839_0	Tattha “taṃ gatiṃ pecca gacchāmī”ti ca “yassa gatiṃ na jānanti, devā gandhabbamānusā”ti	1839	
PA_anya-e08_04n:1839_1	ca ayaṃ gatigatināma. “Imesaṃ kho ahaṃ bhikkhūnaṃ sīlavantānaṃ neva jānāmi gatiṃvā	1839	
PA_anya-e08_04n:1839_2	agatiṃvā”ti ayaṃ nibbattigati nāma. “Evaṃ kho te ahaṃ brahme gatiñca jānāmi jutiñca	1839	
PA_anya-e08_04n:1839_3	jānāmī”ti ayaṃ ajjhāsayagati nāma. “Vibhavo gati dhammānaṃ, nibbānaṃ arahato gatī”ti	1839	
PA_anya-e08_04n:1839_4	ayaṃ vibhavagati nāma. “Dve gatiyo bhavanti anaññā”ti ayaṃ nipphattigati nāma. “Taṃ	1839	
PA_anya-e08_04n:1839_5	tattha gatimā dhibhimā”ti ca “sundaraṃ nibbānaṃ gato”ti ca ayaṃ ñāṇagati nāma. Etthetaṃ vuccati –	1839	
PA_anya-e08_04n:1840	Gatigatyañca nibbatyaṃ, vibhavajjhāsayesu ca;	184	
PA_anya-e08_04n:1841	Nipphattiyañca ñāṇe ca, gatisaddo pavattati.	184	
PA_anya-e08_04n:1842	Gacchatīti go. Mātuyā samabhāvaṃ missībhāvañca gacchati pāpuṇātīti mātugāmo. Rogaṃ hiṃsantaṃ gacchatīti hiṅgu.	184	
PA_anya-e08_04n:1843	Imāni tassa nāmāni	184	
PA_anya-e08_04n:1844	Hiṅgu hiṅgujatucceva, tathā hiṅgusipāṭikā;	184	
PA_anya-e08_04n:1845	Hiṅgujātīti kathitā, vinayaṭṭhakathāya hi.	184	
PA_anya-e08_04n:1846_0	Jagūti cutito jātiṃ gacchatīti jagu. Indriyena gacchatīti indagū. Atha vā indabhūtena	1846	
PA_anya-e08_04n:1846_1	kammunā gacchatīti indagu. “Hindagū”tipi pāḷi. Tattha hindanti maraṇaṃ. Taṃ gacchatīti	1846	
PA_anya-e08_04n:1846_2	hindagū. Sabbametaṃ sattādhivacanaṃ, liṅgato pulliṅgaṃ. Medhagoti attano nissayañca	1846	
PA_anya-e08_04n:1846_3	parañca medhamāno hiṃsamāno gacchati pavattatīti medhago, kalaho. “Tato sammanti	1846	
PA_anya-e08_04n:1846_4	medhagā”ti ettha hi kalaho medhagasaddena bhagavatā vutto. Gamitvāti ettha –	1846	
PA_anya-e08_04n:1847	“Isivhayaṃ gamitvāna, vinitvā pañcavaggiye;	184	
PA_anya-e08_04n:1848	Tato vinesi bhagavā, gantvā gantvā tahiṃ tahi”nti	184	
PA_anya-e08_04n:1849_0	Ayaṃ pāḷi nidassanaṃ. Sappoti sappatīti sappo, saṃsappanto gacchatīti attho. Tenāha	1849	
PA_anya-e08_04n:1849_1	āyasmā sāriputto “yo kāme parivajjeti, sappasseva padāsiro”ti imissā pāḷiyā niddese	1849	
PA_anya-e08_04n:1849_2	“sappo vuccati ahi. Kenaṭṭhena sappo? Saṃsappanto gacchatīti sappo. Bhujanto gacchatīti	1849	
PA_anya-e08_04n:1849_3	bhujago. Urena gacchatīti urago. Pannasiro gacchatīti pannago. Sarīrena sappatīti	1849	
PA_anya-e08_04n:1849_4	sarīsapo. Bile sayatīti bilāsayo. Dāṭhā tassa āvudhoti dāṭhāvudho. Visaṃ tassaghoranti	1849	
PA_anya-e08_04n:1849_5	ghoraviso. Jivhā tassa duvidhāti dujivho. Dvīhi jivhāhi rasaṃ sāyatīti dvirasaññū”ti.	1849	
PA_anya-e08_04n:1849_6	Sappinīti uragī. Pīṭhasappīti pīṭhena sappati gacchatīti pīṭhasappī, paṅguḷo. Sappīti	1849	
PA_anya-e08_04n:1849_7	yo na paribhuñjati, tassa balāyuvaḍḍhanatthaṃ sappati gacchati pavattatīti sappi, ghataṃ.	1849	
PA_anya-e08_04n:1850	Sakka ṭeka laṅgha gatyattā. Sakkati, nisakkati, parisakkati. Nisakko, parisakkanaṃ. Ṭekati. Ṭīkā. Laṅghati, ullaṅghati, olaṅghati, laṅghako, ullaṅghikā pīti.	185	
PA_anya-e08_04n:1851	Ke re ge sadde. Kāyati. Rāyati. Gāyati. Jātakaṃ. Rā. Gītaṃ. Kāyituṃ. Rāyituṃ, gāyituṃ. Kāyitvā. Rāyitvā. Gāyitvā.	185	
PA_anya-e08_04n:1852_0	Tattha jātakanti jātaṃ bhūtaṃ atītaṃ attano caritaṃ kāyati katheti bhagavā etenāti	1852	
PA_anya-e08_04n:1852_1	jātakaṃ. Jātakapāḷi hi idha jātakanti vuttaṃ. Aññatra pana jātaṃ evaṃ jātakanti gahetabbā.	1852	
PA_anya-e08_04n:1852_2	Tathā hi jātakasaddo pariyattiyampi vattati “itivuttakaṃ jātakaṃ abbhutadhamma”ntiādīsu,	1852	
PA_anya-e08_04n:1852_3	jātiyampi vattati “jātakaṃ samodhānesī”tiādīsu. Rā vuccati saddo. Gītanti gāyanaṃ.	1852	
PA_anya-e08_04n:1853	Khe je se khaye. Khāyati. Jāyati. Sāyati. Khayaṃ gacchatīti attho.	185	
PA_anya-e08_04n:1854_0	Ettha pana siyā “nanu ca bho khāyatīti padassa khādatīti vā paññāyatīti vā attho	1854	
PA_anya-e08_04n:1854_1	bhavati, tathā jāyatīti padassa nibbattatīti attho, sāyatīti padassa rasaṃ assādetīti	1854	
PA_anya-e08_04n:1854_2	attho, evaṃ sante bho kasmā idha evaṃ attho tumhehi kathiyatī”ti? Saccaṃ, dhātūnantu	1854	
PA_anya-e08_04n:1854_3	anekatthattā evaṃ attho kathetuṃ labbhati. Tathā hi “appassutāyaṃ puriso, balibaddova	1854	
PA_anya-e08_04n:1854_4	jīratī”ti ettha jīratīti ayaṃ saddo jaraṃ pāpuṇātīti atthaṃ avatvā vaḍḍhatīti atthameva	1854	
PA_anya-e08_04n:1854_5	vadati, evaṃ sampadamidaṃ daṭṭhabbaṃ.	1854	
PA_anya-e08_04n:1855	Gu ghu ku u sadde. Gavati. Ghavati. Kavati. Avati.	185	
PA_anya-e08_04n:1856	Khu ru ku sadde. Khoti. Roti. Koti.	185	
PA_anya-e08_04n:1857	Cu ju pu plu gā se gatiyaṃ. Cavati. Javati. Pavati. Plavati. Gāti. Seti. Cavanaṃ, cuti. Javanaṃ, javo. Pavanaṃ, plavanaṃ. Gānaṃ. Setu. Poto. Plavo.	185	
PA_anya-e08_04n:1858_0	Ettha gānanti gamanaṃ. Pototi pavati gacchati udake etenāti poto, nāvā. Tathā plavati	1858	
PA_anya-e08_04n:1858_1	na sīdatīti plavo, nāvā eva. “Bhinnaplavo sāgarasseva majjhe”ti hi jātakapāḷi dissati.	1858	
PA_anya-e08_04n:1858_2	“Nāvā, poto, plavo, jalayānaṃ, taraṇa”nti nāvābhidhānāni.	1858	
PA_anya-e08_04n:1859	Dhe the saddasaṅghātesu. Dhāyati. Thāyati. Bhāve – dhiyati, thiyati. Itthī. Thī.	185	
PA_anya-e08_04n:1860	De te pālane. Dāyati. Dayā. Tāṇaṃ.	186	
PA_anya-e08_04n:1861	Rā lā ādāne. Rāti. Lāti.	186	
PA_anya-e08_04n:1862	Ati adi bandhane. Antati. Andati. Antaṃ. Andu.	186	
PA_anya-e08_04n:1863	Jutasubha ruca dittiyaṃ. Jotati. Sobhati. Rocati, virocati.	186	
PA_anya-e08_04n:1864	Aka aga kuṭilāyaṃ gatiyaṃ. Akati. Agati.	186	
PA_anya-e08_04n:1865	Nātha nādha yācanopatāpissariyāsīsāsu. Nāthati. Nādhati.	186	
PA_anya-e08_04n:1866	Sala hula cala kampane. Salati. Hulati. Calati. Kusalaṃ.	186	
PA_anya-e08_04n:1867_0	Ettha ca kucchite pāpake dhamme salayatīti kusalaṃ, hetukattuvasenidaṃ nibbacanaṃ	1867	
PA_anya-e08_04n:1867_1	daṭṭhabbaṃ. Tathā hi aṭṭhasāliniyaṃ “kucchite pāpake dhamme salayanti calayanti kampenti	1867	
PA_anya-e08_04n:1867_2	viddhaṃsentīti kusalā”ti hetukattuvasena attho kathito. Idaṃ saladhātuvasena kusalasaddassa	1867	
PA_anya-e08_04n:1867_3	nibbacanaṃ. Aññesampi dhātūnaṃ vasena kusalasaddassa nibbacanaṃ bhavati. Tathā hi	1867	
PA_anya-e08_04n:1867_4	aṭṭhasāliniyaṃ aññānipi nibbacanāni dassitāni. Kathaṃ? “Kucchitena vā ākārena sayantīti	1867	
PA_anya-e08_04n:1867_5	kusā, te akusaladhammasaṅkhāte kuse lunanti chindantīti kusalā. Kucchitānaṃ vā sānato	1867	
PA_anya-e08_04n:1867_6	tanukaraṇato ñāṇaṃ kusaṃ nāma, tena kusena lātabbāti kusalā, gahetabbā pavattetabbāti	1867	
PA_anya-e08_04n:1867_7	attho. Yathā vā kusā ubhayabhāgagataṃ hatthappadesaṃ lunanti, evamimepi uppannānuppannabhāvena	1867	
PA_anya-e08_04n:1867_8	ubhayabhāgagataṃ kilesapakkhaṃ lunanti, tasmā kusā viya lunantītipi kusalā”ti. Evaṃ	1867	
PA_anya-e08_04n:1867_9	aññānipi nibbacanāni dassitāni. Tatra “dhammā” iti padāpekkhaṃ katvā tadanurūpaliṅgavacanavasena	1867	
PA_anya-e08_04n:1867_10	“kusalā”ti niddeso kato, idha pana sāmaññaniddesavasena “kusala”nti napuṃsakekavacananiddeso	18671	
PA_anya-e08_04n:1867_11	amhehi kato. Puññavācako hi kusalasaddo ārogyavācako ca ekantena napuṃsakaliṅgo,	18671	
PA_anya-e08_04n:1867_12	itaratthavācako pana tiliṅgiko, yathā kusalo phasso, kusalā vedanā. Kusalaṃ cittanti.	18671	
PA_anya-e08_04n:1867_13	Kusalasaddo imasmiṃ bhūvādigaṇe lādhātusaladhātuvasena nipphattiṃ gatoti veditabbo.	18671	
PA_anya-e08_04n:1867_14	Iti bhūvādigaṇe samodhānagatadhātuyo samattā.	18671	
PA_anya-e08_04n:1868	Iccevaṃ –	186	
PA_anya-e08_04n:1869	Vitthārato ca saṅkhepā, bhūvādīnaṃ gaṇo mayā;	186	
PA_anya-e08_04n:1870	Yo vibhatto sauddeso, saniddeso yathārahaṃ.	187	
PA_anya-e08_04n:1871	Upasagganipātehi, nānāatthayutehi ca;	187	
PA_anya-e08_04n:1872	Yojetvāna padānettha, dassitāni visuṃ visuṃ.	187	
PA_anya-e08_04n:1873	Pāḷinidassanādīhi, dassitāni saheva tu;	187	
PA_anya-e08_04n:1874	Tyādyantāni ca rūpāni, syānyantāni ca sabbaso.	187	
PA_anya-e08_04n:1875	Padānaṃ sadisattañca, tathā visadisattanaṃ;	187	
PA_anya-e08_04n:1876	Codanāparihārehi, sahito catthanicchayo.	187	
PA_anya-e08_04n:1877	Atthuddhāro’bhidhānañca, liṅgattayavimissanaṃ;	187	
PA_anya-e08_04n:1878	Abhidheyyakaliṅgesu, savisesapadāni ca.	187	
PA_anya-e08_04n:1879	Nānāpadabahuppada-samodhānañca dassitaṃ;	187	
PA_anya-e08_04n:1880	Rūḷhīsaddādayo ceva, suvibhattā anākulā.	188	
PA_anya-e08_04n:1881	Sabbanāmaṃ sabbanāma-sadisāni padāni ca;	188	
PA_anya-e08_04n:1882	Nānāpadehi yojetuṃ, dassitāni yathārahaṃ.	188	
PA_anya-e08_04n:1883	Tumantāni ca rūpāni, tvādyantāni ca viññūnaṃ;	188	
PA_anya-e08_04n:1884	Piṭake pāṭavatthāya, sabbametaṃ pakāsitaṃ.	188	
PA_anya-e08_04n:1885	Ye saddanītimhi imaṃ vibhāgaṃ,	188	
PA_anya-e08_04n:1886	Jānanti sammā munisāsane te;	188	
PA_anya-e08_04n:1887	Atthesu sabbesupi vītakaṅkhā,	188	
PA_anya-e08_04n:1888	Acchambhino sīhasamā bhavanti.	188	
PA_anya-e08_04n:1889	Vibhūtabhutaggasayambhucakke,	188	
PA_anya-e08_04n:1890	Subhūtabhūriṃ vadatā narānaṃ;	189	
PA_anya-e08_04n:1891	Yo saddanītimhi bhuvādikaṇḍo,	189	
PA_anya-e08_04n:1892	Vutto mayā taṃ bhajathatthakāmo.	189	
PA_anya-e08_04n:1893	Iti navaṅge sāṭṭhakathe piṭakattaye byappathagatīsu viññūnaṃ	189	
PA_anya-e08_04n:1894	Kosallatthāya kate saddanītippakaraṇe	189	
PA_anya-e08_04n:1895	Pannarasahi paricchedehi maṇḍito bhūvādigaṇo nāma	189	
PA_anya-e08_04n:1896	Soḷasamo paricchedo.	189	
PA_anya-e08_04n:1897	17. Rudhādichakka	189	
PA_anya-e08_04n:1898	Rudhādigaṇika	189	
PA_anya-e08_04n:1899	Ito paraṃ pavakkhāmi, rudhādikagaṇādayo;	189	
PA_anya-e08_04n:1900	Sāsanassopakārāya, gaṇe tu chabbidhe kathaṃ.	190	
PA_anya-e08_04n:1901_0	Rudhi āvaraṇe. Rudhidhātu āvaraṇe vattati. Ettha āvaraṇaṃ nāma pidahanaṃ vā parirundhanaṃ	1901	
PA_anya-e08_04n:1901_1	vā palibuddhanaṃ vā harituṃ vā appadānaṃ, sabbametaṃ vaṭṭati. Rundhati, rundhiti,	1901	
PA_anya-e08_04n:1901_2	rundhīti, rundheti, avarundheti. Kammani – maggo purisena rundhiyati. Rodho, orodho,	1901	
PA_anya-e08_04n:1901_3	virodho, paṭivirodho, viruddho, paṭiviruddho, pariruddho. Rundhituṃ, parirundhituṃ.	1901	
PA_anya-e08_04n:1901_4	Rundhitvā. Parirundhitvā.	1901	
PA_anya-e08_04n:1902_0	Tatra rodhoti cārako. So hi rundhati pavesitānaṃ kurūrakammantānaṃ sattānaṃ gamanaṃ	1902	
PA_anya-e08_04n:1902_1	āvaratīti rodhoti vuccati. Orodhoti rājubbarī, sā pana yathākāmacāraṃ carituṃ appadānena	1902	
PA_anya-e08_04n:1902_2	orundhiyati avarundhiyatīti orodho. Virodhoti ananukūlatā. Paṭivirodhoti punappunaṃ	1902	
PA_anya-e08_04n:1902_3	ananukūlatā. Viruddhoti virodhaṃ āpanno. Paṭiviruddhoti paṭisattubhāvena virodhaṃ	1902	
PA_anya-e08_04n:1902_4	āpanno. Pariruddhoti gahaṇatthāya samparivārito. Vuttañhi “yathā arīhi pariruddho,	1902	
PA_anya-e08_04n:1902_5	vijjante gamane pathe”ti. Avaruddhoti pabbājito.	1902	
PA_anya-e08_04n:1903	Muca mocane. Migaṃ bandhanā muñcati. Muñcanaṃ, mocanaṃ. Dukkhappamocanaṃ, moco.	190	
PA_anya-e08_04n:1904	Mocoti cettha aṭṭhikakadalīrukkho. Muñcituṃ. Muñcitvā. Kārite “moceti, mocetuṃ, mocetvā”tiādīni.	190	
PA_anya-e08_04n:1905	Rica virecane. Riñcati. Riñcanaṃ, virecanaṃ, vireko, virecako. Riñcituṃ. Riñcitvā.	190	
PA_anya-e08_04n:1906_0	Sica paggharaṇe. Udakena bhūmiṃ siñcati. Puttaṃ rajje abhisiñci. Abhiseko. Muddhābhisitto	1906	
PA_anya-e08_04n:1906_1	khattiyo. Siñca bhikkhu imaṃ nāvaṃ, sittā te lahumessati. Sittaṭṭhānaṃ. Siñcituṃ. Siñcitvā.	1906	
PA_anya-e08_04n:1907_0	Yuja yoge. Yuñjati, anuyuñjati. Kammani “yuñjiyatī”ti rūpāni. Keci “yuñjate”ti icchanti.	1907	
PA_anya-e08_04n:1907_1	Yuñjanaṃ, saṃyogo, anuyogo, bhāvanānuyutto, saññogo, saññojanaṃ, atthayojanā. Dīghaṃ	1907	
PA_anya-e08_04n:1907_2	santassa yojanaṃ. Yuñjituṃ, anuyuñjituṃ. Anuyuñjitvā. Yojeti. Tattha saṃyojananti	1907	
PA_anya-e08_04n:1907_3	bandhanaṃ kāmarāgādi. Yojananti –	1907	
PA_anya-e08_04n:1908	Vidatthi dvādasaṅgulyo, tadvayaṃ ratanaṃ mataṃ;	190	
PA_anya-e08_04n:1909	Sattaratanikā yaṭṭhi, usabhaṃ vīsayaṭṭhikaṃ;	190	
PA_anya-e08_04n:1910	Gāvutaṃ usabhāsīti, yojanaṃ catugāvutaṃ.	191	
PA_anya-e08_04n:1911_0	Bhuja pālanabyavaharaṇesu. Pālanaṃ rakkhaṇaṃ. Byavaharaṇaṃ ajjhoharaṇaṃ. Bhuñjati,	1911	
PA_anya-e08_04n:1911_1	paribhuñjati, saṃbhuñjati. Dāsaparibhogena paribhuñji. Kārite “bhojeti bhojayatī”tiādīni	1911	
PA_anya-e08_04n:1911_2	rūpāni. Bhojanaṃ, sambhogo, mahibhujo, gāmabhojako, upabhogo, paribhogo. Bhutto odano	1911	
PA_anya-e08_04n:1911_3	bhavatā. Sace bhutto bhaveyyāhaṃ. Odanaṃ bhutto bhuttavā bhuttāvī. Tumantāditte “bhuñjituṃ,	1911	
PA_anya-e08_04n:1911_4	paribhuñjituṃ, bhojetuṃ, bhojayituṃ, bhuñjitvā, bhuñjitvāna, bhuñjiya, bhuñjiyāna,	1911	
PA_anya-e08_04n:1911_5	bhojetvā, bhojetvāna, bhojayitvā, bhojayitvāna” iccādīni parisaddādīhi visesitabbāni.	1911	
PA_anya-e08_04n:1912_0	Tatra bhuñjatīti bhattaṃ bhuñjati, bhojanīyaṃ bhuñjati. Tathā hi “khādanīyaṃ vā bhojanīyaṃ	1912	
PA_anya-e08_04n:1912_1	vā khādati vā bhuñjati vā”tiādi vuttaṃ. Apica kadāci khādanīyepi “bhuñjatī”ti vohāro	1912	
PA_anya-e08_04n:1912_2	dissati. “Phalāni khuddakappāni, bhuñja rāja varāvara”nti hi vuttaṃ. Paribhuñjatīti	1912	
PA_anya-e08_04n:1912_3	cīvaraṃ paribhuñjati, piṇḍapātaṃ paribhuñjati, gilānapaccayabhesajjaparikkhāraṃ paribhuñjati,	1912	
PA_anya-e08_04n:1912_4	paṭisevatīti vuttaṃ hoti. Teneva ca paṭisevatīti paribhuñjatīti attho saṃvaṇṇiyati.	1912	
PA_anya-e08_04n:1912_5	Apica “kāme bhuñjatī”ti ca “pañcakāmaguṇe paribhuñjatī”ti ca dassanato pana bhuñjanaparibhuñjanasaddā	1912	
PA_anya-e08_04n:1912_6	paṭisevanatthena katthaci samānatthāpi hontīti avagantabbā. Saṃbhuñjatīti sambhogaṃ	1912	
PA_anya-e08_04n:1912_7	karoti, ekato vāsaṃ karotīti attho. Ettha siyā “nanu ca bho atra bhujadhātu pālanabyavaharaṇesu	1912	
PA_anya-e08_04n:1912_8	vutto, so kathaṃ ettakesupi atthesu vattatī”ti? Vattateva, anekatthā hi dhātavo,	1912	
PA_anya-e08_04n:1912_9	te upasaggasahāye labhitvāpi anekatthatarāva honti. Ito paṭṭhāya tumantādīni rūpāni	1912	
PA_anya-e08_04n:1912_10	na vakkhāma. Yattha pana viseso dissati, tattha vakkhāma.	19121	
PA_anya-e08_04n:1913	Kati chedane. Kantati, vikantati. Sallakatto.	191	
PA_anya-e08_04n:1914	Bhidi vidāraṇe. Bhindati. Anāgatatthe vattabbe “bhejjissati, bhindissatī”ti dvidhā bhavanti rūpāni. Pāpake akusale dhamme bhindatīti bhikkhu. Tenāha –	191	
PA_anya-e08_04n:1915	“Na tena bhikkhu so hoti, yāvatā bhikkhate pare;	191	
PA_anya-e08_04n:1916	Visaṃ dhammaṃ samādāya, bhikkhu hoti na tāvatā.	191	
PA_anya-e08_04n:1917	Yodha puññañca pāpañca, bāhitvā brahmacariyaṃ;	191	
PA_anya-e08_04n:1918	Saṅkhāya loke carati, save ‘bhikkhū’ti vuccatī”ti.	191	
PA_anya-e08_04n:1919_0	Idañca khīṇāsavaṃ sandhāya vuttaṃ, sekkhaputhujjanasamaṇāpi yathāsambhavaṃ “bhikkhū”ti	1919	
PA_anya-e08_04n:1919_1	vattabbataṃ pāpuṇantiyeva. Saṅghaṃ bhindatīti saṅghabhedako. Devadattena saṅgho bhinno,.	1919	
PA_anya-e08_04n:1919_2	Bhindiyatīti bhinnoti hi nibbacanaṃ. Na te kaṭṭhāni bhinnāni. Bhindatīti bhettā.	1919	
PA_anya-e08_04n:1920_0	Chidi dvedhākaraṇe. Chindatīti chedako, evaṃ chettā. Kese chettuṃ vaṭṭati. Chindiyatīti	1920	
PA_anya-e08_04n:1920_1	chinno. Chinnopi rukkho punadeva rūhati. Idaṃ pana bhidichididvayaṃ divādigaṇaṃ patvā	1920	
PA_anya-e08_04n:1920_2	“bhijjati chijjatī”ti suddhakattuvācakaṃ rūpadvayaṃ janeti, tasmā “bhijjatīti bhinno”tiādinā	1920	
PA_anya-e08_04n:1920_3	suddhakattuvasenapi nibbacanaṃ kātabbaṃ.	1920	
PA_anya-e08_04n:1921	Tadi hiṃsānādaresu. Tandati. Tandī, taddu. Taddati kacchu.	192	
PA_anya-e08_04n:1922	Udi pasavakiledanesu. Pasavanaṃ sandanaṃ. Kiledanaṃ tindatā. Undati. Undūro, samuddo.	192	
PA_anya-e08_04n:1923	Vida lābhe. Vindati. Govindo, vitti. Ettha vittīti anubhavanaṃ, vedanā vā.	192	
PA_anya-e08_04n:1924	Vida tuṭṭhiyaṃ. Vindati, nibbindati. Nibbindanaṃ. Virajjati. Nibbindo kāmaratiyā. Vitti, vittaṃ, vedo. Labhati atthavedaṃ dhammavedaṃ.	192	
PA_anya-e08_04n:1925_0	Ettha vittīti somanassaṃ. “Vitti hi maṃ vindati suta disvā”ti hi vuttaṃ. Vittanti	1925	
PA_anya-e08_04n:1925_1	vittijananattā vittasaṅkhātaṃ dhanaṃ. Vedoti ganthopi ñāṇampi somanassampi vuccati.	1925	
PA_anya-e08_04n:1925_2	“Tiṇṇaṃ vedānaṃ pāragū”tiādīsu hi gantho “vedo”ti vuccati. “Brāhmaṇaṃ vedagumabhijaññā	1925	
PA_anya-e08_04n:1925_3	akiñcanaṃ kāmabhave asatta”ntiādīsu ñāṇaṃ. “Ye vedajātā vicaranti loke”tiādīsu somanassaṃ.	1925	
PA_anya-e08_04n:1926	Vedaganthe ca ñāṇe ca, somanasse ca vattati;	192	
PA_anya-e08_04n:1927	Vedasaddo imaṃ nānā-dhātuto samudīraye.	192	
PA_anya-e08_04n:1928	Lipa limpane. Limpati, limpako. Avalepo. Avalepoti ahaṅkāro.	192	
PA_anya-e08_04n:1929	Lupa acchedane. Lumpati. Vilumpako, vilutto vilopo.	192	
PA_anya-e08_04n:1930	Vilumpateva puriso, yāvassa upakappati;	193	
PA_anya-e08_04n:1931	Yadā caññe vilumpanti, so vilutto vilumpatīti.	193	
PA_anya-e08_04n:1932_0	Pisa cuṇṇane. Piṃsati. Pisako. Pisuṇā vācā. Āgamaṭṭhakathāyaṃ pana “attano piyabhāvaṃ	1932	
PA_anya-e08_04n:1932_1	parassa ca suññabhāvaṃ yāya vācāya bhāsati, sā pisuṇā vācā”ti vuttaṃ, taṃ niruttilakkhaṇena	1932	
PA_anya-e08_04n:1932_2	vuttanti daṭṭhabbaṃ.	1932	
PA_anya-e08_04n:1933	Hisi vihiṃsāyaṃ. Hiṃsati, vihiṃsati. Hiṃsako.	193	
PA_anya-e08_04n:1934	Ahiṃsakoti me nāmaṃ, hiṃsakassa pure sato;	193	
PA_anya-e08_04n:1935	Ajjāhaṃ saccanāmomhi, na naṃ hiṃsāmi kiñcanaṃ.	193	
PA_anya-e08_04n:1936	Hiṃsitabbaṃ kiṃsatīti sīho. Ādiantakkharavipallāsavasena saddasiddhi, yathā “kantanaṭṭhena takka”nti. Vihesako, vihesanaṃ.	193	
PA_anya-e08_04n:1937	Sumbha pahāre. Yo no gāvova sumbhati. Parisumbhati. Sumbhoti. Atrime pāḷito payogā –	193	
PA_anya-e08_04n:1938	“Saṃsumbhamānā attānaṃ, kālamāgamayāmase”ti ca,	193	
PA_anya-e08_04n:1939	“Kesaggahaṇamukkhepā, bhūmyā ca parisumbhanā;	193	
PA_anya-e08_04n:1940	Datvā ca no pakkamati, bahudukkhaṃ anappaka”nti ca,	194	
PA_anya-e08_04n:1941	“Bhūmiṃ sumbhāmi vegasā”ti ca.	194	
PA_anya-e08_04n:1942_0	Aññattha pana aññāpi vuttā. Tā idha anupapattito na vuttā. Kecettha maññeyyuṃ, yathā	1942	
PA_anya-e08_04n:1942_1	bhūvādigaṇe “saki saṅkāyaṃ khaji gativekalle”tiādīnaṃ dhātūnaṃ paṭiladdhavaggantabhāvassa	1942	
PA_anya-e08_04n:1942_2	niggahītāgamassa vasena “saṅkati khañjatī”ti rūpāni bhavanti, tathā imasmiṃ rudhādigaṇe	1942	
PA_anya-e08_04n:1942_3	“muca mocane kati chedane”tiādīnaṃ dhātūnaṃ paṭiladdhavaggantabhāvassa niggahītāgamassa	1942	
PA_anya-e08_04n:1942_4	vasena “muñcati kantatī”tiādīni rūpāni bhavanti. Evaṃ sante ko imesaṃ tesañca visesoti?	1942	
PA_anya-e08_04n:1942_5	Ettha vuccate – ye bhūvādigaṇasmiṃ anekassarā asaṃyogantā ikārantavasena niddiṭṭhā,	1942	
PA_anya-e08_04n:1942_6	te ākhyātattañca nāmikattañca patvā suddhakattuhetukattuvisayesu ekantato niggahītāgamena	1942	
PA_anya-e08_04n:1942_7	nipphannarūpā bhavanti, na katthacipi tesaṃ vinā niggahītāgamena rūpappavatti dissati.	1942	
PA_anya-e08_04n:1942_8	Taṃ yathā? Saṅkati, saṅkā, khañjati, khañjo iccādi. Ayaṃ anekassarānaṃ ikārantavasena	1942	
PA_anya-e08_04n:1942_9	niddiṭṭhānaṃ bhūvādigaṇikānaṃ viseso.	1942	
PA_anya-e08_04n:1943_0	Ye ca rudhādigaṇasmiṃ anekassarā asaṃyogantvā akārantavasena vā ukārantavasena vā	1943	
PA_anya-e08_04n:1943_1	niddiṭṭhā, te ākhyātattaṃ patvā suddhakattuvisayeyeva ekantato niggahītāgamena nipphannarūpā	1943	
PA_anya-e08_04n:1943_2	bhavanti, na hetukattuvisaye. Nāmikattaṃ pana sahaniggahītāgamena vinā ca niggahītāgamena	1943	
PA_anya-e08_04n:1943_3	nipphannarūpā bhavanti. Yattha vinā niggahītāgamena nipphannarūpā, tattha sasaṃyogarūpāyeva	1943	
PA_anya-e08_04n:1943_4	bhavanti. Taṃ yathā? Muñcati, muñcāpeti, moceti, mocāpeti. Chindāpeti. Chedeti, chedāpeti.	1943	
PA_anya-e08_04n:1943_5	Chindanaṃ, chedo. Muñcanaṃ, mocanaṃ. Kantati, kantanaṃ, sallakatto. Piṭṭhimaṃsāni	1943	
PA_anya-e08_04n:1943_6	attano, sāmaṃ ukkacca khādasi iccādīni. Tattha ukkaccāti ukkantitvā, chinditvāti attho.	1943	
PA_anya-e08_04n:1944_0	Nanu ca bho evaṃ sante ākhyātanāmikabhāvaṃ patvā suddhakattuhetukattuvisayesu ekantato	1944	
PA_anya-e08_04n:1944_1	paṭiladdhaniggahītāgamehi saki khaji ādīhiyeva rudhādigaṇikehi bhavitabbaṃ, na pana	1944	
PA_anya-e08_04n:1944_2	mucachidiādīhīti? Tanna, mucachidiādīhiyeva rudhādigaṇikehi bhavitabbaṃ rucadhātuyā	1944	
PA_anya-e08_04n:1944_3	samānagatikattā, tathā hi yathā “rundhissa, rundhayati, rundhāpeti, rundhanaṃ, rodho,	1944	
PA_anya-e08_04n:1944_4	virodho”tiādīsu niggahītāgamāniggahītāgamavasena dvippakārāni rūpāni dissanti, tathā	1944	
PA_anya-e08_04n:1944_5	mucachidiādīnampīti.	1944	
PA_anya-e08_04n:1945_0	Nanu kaccāyane niggahītāgamassa niccavidhānatthaṃ “rudhādito niggahītapubbañcā”ti	1945	
PA_anya-e08_04n:1945_1	lakkhaṇaṃ vuttanti? Saccaṃ, taṃ pana kriyāpadattaṃ sandhāya vuttaṃ. Yadi ca nāmikapadattampi	1945	
PA_anya-e08_04n:1945_2	sandhāya vuttaṃ bhaveyya, “virodho”tiādīnaṃ dassanato vāsaddaṃ pakkhipitvā vattabbaṃ	1945	
PA_anya-e08_04n:1945_3	siyā, na ca vāsaddaṃ pakkhipitvā vuttaṃ, tena ñāyati kriyāpadattaṃyeva sandhāya vuttanti.	1945	
PA_anya-e08_04n:1946_0	Nanu ca bho evaṃ sante sakikhajiādīnaṃ niccaṃ saniggahītāgamakriyāpadattaṃyeva sandhāya	1946	
PA_anya-e08_04n:1946_1	“rudhādito niggahītapubbañcā”ti idaṃ vuttanti sakkā mantunti? Na sakkā, sakikhajiādīnaṃ	1946	
PA_anya-e08_04n:1946_2	rudhadhātuyā asamānagatikattā nāmikatte dvippakārassa asambhavato. Tathā hi yesaṃ	1946	
PA_anya-e08_04n:1946_3	yā nāmikatte niggahītāgamāniggahītāgamavasena dvippakāravantatā, sā eva tesaṃ rudhādigaṇabhāvassa	1946	
PA_anya-e08_04n:1946_4	lakkhaṇaṃ. Tañca sakikhajiādīnaṃ natthi. “Saṅkā khañjo”tiādinā hi nāmatte ekoyeva	1946	
PA_anya-e08_04n:1946_5	pakāro dissati saniggahītāgamo, “kamu padavikkhepe”iccādīnaṃ pana “kamo, kamanaṃ,	1946	
PA_anya-e08_04n:1946_6	caṅkamo, caṅkamana”ntiādinā nāmikatte dvippakāravantatāsambhavepi niggahītāgamassa	1946	
PA_anya-e08_04n:1946_7	abbhāsavisaye pavattattā sā dvippakāravantatā rudhādigaṇabhāvassa lakkhaṇaṃ na hoti,	1946	
PA_anya-e08_04n:1946_8	tasmā abbhāsavisaye pavattaṃ niggahītāgamaṃ vajjetvā yā dvippakāravantatā, sāyeva	1946	
PA_anya-e08_04n:1946_9	rudhādigaṇikabhāvassa lakkhaṇanti sanniṭṭhānaṃ kātabbaṃ. Ayaṃ nayo atīva sukhumo	1946	
PA_anya-e08_04n:1946_10	sammā manasi kātabbo.	19461	
PA_anya-e08_04n:1947	Rudhādī ettakā diṭṭhā, dhātavo me yathābalaṃ;	194	
PA_anya-e08_04n:1948	Suttesvaññepi pekkhitvā, gaṇhavho atthayuttitoti.	194	
PA_anya-e08_04n:1949	Dudhādigaṇoyaṃ.	194	
PA_anya-e08_04n:1950	Divādigaṇika	195	
PA_anya-e08_04n:1951_0	Divu kīḷāvijigisābyavahārajutithutikantigatisattīsu. Ettha ca kīḷāti laḷanā, vihāro	1951	
PA_anya-e08_04n:1951_1	vā. Laḷanāti ca laḷitānubhavanavasena ramaṇaṃ. Vihāro iriyāpathaparivattanādinā vattanaṃ.	1951	
PA_anya-e08_04n:1951_2	Vijigisāti vijayicchā. Byavahāroti vohāro. Jutīti sobhā. Thutīti thomanā. Kantīti	1951	
PA_anya-e08_04n:1951_3	kamanīyatā. Gatīti gamanaṃ. Sattīti sāmatthiyaṃ. Imesu atthesu divudhātu vattati.	1951	
PA_anya-e08_04n:1951_4	Dibbati. Devo. Devī. Devatā.	1951	
PA_anya-e08_04n:1952_0	Ettha devoti tividhā devā sammutidevā upapattidevā visuddhidevāti. Tesu mahāsammatakālato	1952	
PA_anya-e08_04n:1952_1	paṭṭhāya lokena “devā”ti sammatattā rājarājakumārādayo sammutidevā nāma. Devaloke	1952	
PA_anya-e08_04n:1952_2	upapannā upapattidevā nāma. Khīṇāsavā visuddhidevā nāma. Vuttampi cetaṃ “sammutidevā	1952	
PA_anya-e08_04n:1952_3	nāma rājāno deviyo kumārā. Upapattidevā nāma bhummadeve upādāya taduttaridevā. Visuddhidevā	1952	
PA_anya-e08_04n:1952_4	nāma buddhapaccekabuddhakhīṇāsavā”ti.	1952	
PA_anya-e08_04n:1953_0	Idaṃ panettha nibbacanaṃ – dibbanti kāmaguṇajhānābhiññācittissariyādīhi kīḷanti,	1953	
PA_anya-e08_04n:1953_1	tesu vā viharantīti devā. Dibbanti yathābhilāsitaṃ visayaṃ appaṭighātena gacchantīti	1953	
PA_anya-e08_04n:1953_2	devā. Dibbanti yathicchitanipphādane sakkontīti devā. Atha vā taṃtaṃbyasananittharaṇatthikehi	1953	
PA_anya-e08_04n:1953_3	saraṇaṃ parāyaṇanti devanīyā abhitthavanīyāti devā. Sobhāvisesayogena kamanīyāti vā devā.	1953	
PA_anya-e08_04n:1954_0	Ettha ca thutikanti atthā kammasādhanavasena daṭṭhabbā, kīḷādayo cha atthā kattusādhanavasena.	1954	
PA_anya-e08_04n:1954_1	Keci pana “divu kīḷāvijigisābyavahārajutithutigatīsū”ti paṭhanti. Keci “gatī”ti padaṃ	1954	
PA_anya-e08_04n:1954_2	vihāya “jutithutīsū”ti paṭhanti. Keci “thutī”ti padaṃ vihāya “jutigatīsū”ti paṭhanti,	1954	
PA_anya-e08_04n:1954_3	keci pana divudhātuṃ “sattithutika”ntiatthepi icchanti. Tenāha abhidhammassa anuṭīkākāro	1954	
PA_anya-e08_04n:1954_4	“devasaddo yathā kīḷāvijigisāvohārajutigatiattho, evaṃ sattiabhitthavakamanatthopi	1954	
PA_anya-e08_04n:1954_5	hoti dhātusaddānaṃ anekatthabhāvato”tiādi.	1954	
PA_anya-e08_04n:1955_0	Idaṃ pana yathāvuttesu sammutidevādīsu paccekaṃ nibbacanaṃ – dibbanti kīḷanti attano	1955	
PA_anya-e08_04n:1955_1	visaye issariyaṃ karontīti devā, rājāno. Dibbanti kīḷanti pañcahi kāmaguṇehi, paṭipakkhe	1955	
PA_anya-e08_04n:1955_2	vā vijetuṃ icchanti, voharanti ca lokassa yuttāyuttaṃ, jotanti paramāya sarīrajutiyā,	1955	
PA_anya-e08_04n:1955_3	thomiyanti tabbhāvatthikehi, kāmiyanti daṭṭhuṃ sotuñca sobhāvisesayogena, gacchanti	1955	
PA_anya-e08_04n:1955_4	ca yathicchitaṭṭhānaṃ appaṭihatagamanena, sakkonti ca ānubhāvasampattiyā taṃtaṃkiccaṃ	1955	
PA_anya-e08_04n:1955_5	nipphādetunti devā, cātumahārājikādayo. Kīḷanti paramāya jhānakīḷāya, vijetuṃ icchanti	1955	
PA_anya-e08_04n:1955_6	paṭipakkhaṃ, paramasukhumañāṇavisesavisayaṃ atthañca voharanti, jotanti sabbakilesadosakalusābhāvā	1955	
PA_anya-e08_04n:1955_7	paramavisuddhāya ñāṇajutiyā, thomiyanti ca viññātasabhāvehi paramanimmalaguṇavisesayogato,	1955	
PA_anya-e08_04n:1955_8	kāmiyanti ca anuttarapuññakkhettatāya daṭṭhuṃ sotuṃ pūjituñca, gacchanti ca amatamahānibbānaṃ	1955	
PA_anya-e08_04n:1955_9	apaccāgamanīyāya gatiyā, sakkonti ca cittācāraṃ ñatvā te te satte hite niyojetuṃ	1955	
PA_anya-e08_04n:1955_10	amatamahānibbānasukhe ca patiṭṭhāpetunti devā, visuddhidevā.	19551	
PA_anya-e08_04n:1956_0	Devasadda “viddhe vigatavalāhake deve”tiādīsu ajaṭākāse āgato. “Devo ca thokaṃ thokaṃ	1956	
PA_anya-e08_04n:1956_1	phusāyatī”tiādīsu meghe. “Ayañhi deva kumāro”tiādīsu khattiye. “Ahaṃ deva sakalajambudīpe	1956	
PA_anya-e08_04n:1956_2	aññassa rañño santike kiñci bhayaṃ na passāmī”tiādīsu issarapuggale. “Pañcahi kāmaguṇehi	1956	
PA_anya-e08_04n:1956_3	samappito samaṅgībhūto paricāreti devo maññe”tiādīsu upapattideve. “Devātidevaṃ naradammasārathi”ntiādīsu visuddhideve āgato.	1956	
PA_anya-e08_04n:1957_0	Devīti rājabhariyāpi devadhītāpi “devī”ti vuccati. Devassa bhariyāti hi devī, sāpi	1957	
PA_anya-e08_04n:1957_1	atthato “dibbatīti devī”ti vattabbā, yathā “bhikkhatīti bhikkhunī”ti. Tathā hi vuttaṃ	1957	
PA_anya-e08_04n:1957_2	vimānavatthuaṭṭhakathāyaṃ “dibbati attano puññiddhiyā kīḷatīti devī”ti.	1957	
PA_anya-e08_04n:1958_0	Devatāti devaputtopi brahmāpi devadhītāpi. “Atha kho aññatarā devatā abhikkantāya	1958	
PA_anya-e08_04n:1958_1	ruttiyā abhikkantavaṇṇā”tiādīsu hi devaputto “devatā”ti vutto “devoyeva devatā”ti	1958	
PA_anya-e08_04n:1958_2	katvā, tathā “tā devatā sattasatā uḷārā, brahmā vimānā abhinikkhamitvā”tiādīsu brahmāno.	1958	
PA_anya-e08_04n:1959	“Abhikkantena vaṇṇena, yā tvaṃ tiṭṭhasi devate;	195	
PA_anya-e08_04n:1960	Obhāsentī disā sabbā, osadhī viya tārakā”ti-	196	
PA_anya-e08_04n:1961	Ādīsu devadhītā.	196	
PA_anya-e08_04n:1962	Imāni upapattidevānaṃ nāmāni –	196	
PA_anya-e08_04n:1963	Devo suro ca vibudho, nijjaro amaro maru;	196	
PA_anya-e08_04n:1964	Sudhāsī tidaso sagga-vāsī animisopi ca;	196	
PA_anya-e08_04n:1965	Divoko’matapāyī ca, saggaṭṭho devatāni ca.	196	
PA_anya-e08_04n:1966	Khi khaye. Khiyati. Khayo. Khiyanaṃ. Rāgakkhayo.	196	
PA_anya-e08_04n:1967	Khi nivāse kodhahiṃsāsu ca. Khiyati. Na gacchasi yamakkhayaṃ. Nāgadānena khiyanti.	196	
PA_anya-e08_04n:1968	Tattha khiyatīti nivasati. Yamakkhayanti yamanivesanaṃ. Khiyantīti kujjhanti hiṃsanti vā.	196	
PA_anya-e08_04n:1969	Ghā gandhopādāne. Ghāyatīti ghānaṃ. Ghānena gandhaṃ ghāyituṃ ghāyitvā.	196	
PA_anya-e08_04n:1970_0	Ruca rocane. Rocanaṃ ruci. Bhattaṃ me ruccati. Bhattampitassa na ruccati. Pabbajjā	1970	
PA_anya-e08_04n:1970_1	mama ruccati. Ruccituṃ, ruccitvā. Keci pana imasmiṃ divādigaṇe “ruca dittimhī”ti	1970	
PA_anya-e08_04n:1970_2	paṭhanti. Taṃ na yuttaṃ katthacipi dittisaṅkhātasobhanatthavācakassa rucadhātuno	1970	
PA_anya-e08_04n:1970_3	“ruccatī”ti rūpābhāvato. Tasmā evaṃ sallakkhetabbaṃ, dittirucīnaṃ vācako rucadhātu	1970	
PA_anya-e08_04n:1970_4	bhuvādigaṇiko. Tassa hi “rocati, virocati. Ekattamuparocita”nti rūpāniyeva bhavanti,	1970	
PA_anya-e08_04n:1970_5	na “ruccatī”ti rūpaṃ. Ruciyāyeva vācako pana divādigaṇikopi hoti curādigaṇikopi.	1970	
PA_anya-e08_04n:1970_6	Tassa hi divādigaṇikakāle “gamanaṃ mayhaṃ ruccatī”ti rūpaṃ. Curādigaṇikakāle “kiṃ	1970	
PA_anya-e08_04n:1970_7	nu jātiṃ na rocesī”ti rūpaṃ. Āpubbo ce ācikkhane vattati, “āroceti, ārocayatī”ti rūpāni dissanti.	1970	
PA_anya-e08_04n:1971	Muca mokkhe. Dukkhato muccati. Saddhāya adhimuccati. Mutti, vimutti, adhimutti, muccamāno.	197	
PA_anya-e08_04n:1972	Uca samavāye. Uccati. Oko, ūkā, ukkā.	197	
PA_anya-e08_04n:1973	Okoti udakampi āvāsopi. “Okapuṇṇehi cīvarehī”ti ca, “vārijova thale khitto, okamokatamubbhato”ti cettha payogo. Ūkāti sīse nibbattakimiviseso.	197	
PA_anya-e08_04n:1974_0	Ukkāti dīpikādayo vuccanti. “Ukkāsu dhāriyamānāsū”ti hi āgataṭṭhāne dīpikā “ukkā”ti	1974	
PA_anya-e08_04n:1974_1	vuccati. “Ukkaṃ bandheyya, ukkaṃ bandhitvā, ukkāmukhaṃ ālimpeyyā”ti āgataṭṭhāne aṅgārakapallaṃ.	1974	
PA_anya-e08_04n:1974_2	“Kammārānaṃ yathā ukkā, anto jhāyati no bahī”ti āgataṭṭhāne kammāruddhanaṃ. “Evaṃ	1974	
PA_anya-e08_04n:1974_3	vipāko ukkāpāto bhavissatī”ti āgataṭṭhāne vātavego “ukkā”ti vuccati. “Saṇḍāsena jātarūpaṃ	1974	
PA_anya-e08_04n:1974_4	gahetvā ukkāmukhe pakkhipeyyā”ti āgataṭṭhāne suvaṇṇakārānaṃ mūsā “ukkā”ti veditabbā. Iccevaṃ –	1974	
PA_anya-e08_04n:1975	Dīpikāvātavegesu, kammārānañca uddhane;	197	
PA_anya-e08_04n:1976	Mūsāyampi ca aṅgāra-kapalle cāti pañcasu;	197	
PA_anya-e08_04n:1977	Visayesu panetesu, ukkāsaddo pavattati;	197	
PA_anya-e08_04n:1978	Che chedane. Chiyati, chiyanti. Avacchitaṃ, avacchātaṃ. Chetvāna moḷiṃ varagandhavāsitaṃ.	197	
PA_anya-e08_04n:1979	Saja saṅge. Saṅgo laganaṃ. Sajjati. Sajjanaṃ, sajjito, satto.	197	
PA_anya-e08_04n:1980	Yuja samādhimhi. Samādhānaṃ samādhi, kāyakammādīnaṃ sammāpayogavasena avippakiṇṇatāti attho. Yujjati. Yogo, yogī.	198	
PA_anya-e08_04n:1981	Ettha yogoti vīriyaṃ. Tañhi –	198	
PA_anya-e08_04n:1982	“Vāyametheva puriso, na nibbindeyya paṇḍito;	198	
PA_anya-e08_04n:1983	Passāmi vo’ha’mattānaṃ, yathā icchiṃ tathā ahu”nti	198	
PA_anya-e08_04n:1984	Vacanato avassaṃ kātuṃ yujjati upapajjatīti yogoti vuccati.	198	
PA_anya-e08_04n:1985_0	Ranja rāge. Rajjati. Virajjati. Rajjamāno, rajjaṃ, rajjanto, rāgo, virāgo, rajjanaṃ,	1985	
PA_anya-e08_04n:1985_1	virajjanaṃ, rajanīyaṃ. Upasaggavasena añño attho bhavati. Samhā raṭṭhā nirajjati,	1985	
PA_anya-e08_04n:1985_2	attano raṭṭhā niggacchatīti attho.	1985	
PA_anya-e08_04n:1986	Tattha virāgoti virajjanti ettha saṃkilesadhammāti virāgo, nibbānaṃ maggo ca.	198	
PA_anya-e08_04n:1987	Vijī bhayacalanesu. Vijjati, saṃvijjati. Saṃvego, saṃvejanīyaṃ. Ubbijjati. Ubbego, ubbiggahadayo.	198	
PA_anya-e08_04n:1988	Luja vināse. Lujjatīti loko. Lopo, lutti, lujjanaṃ, lutto.	198	
PA_anya-e08_04n:1989	Ṭhā gatinivattiyaṃ. Ṭhāyati. Ṭhāyī, ṭhiti, ṭhānaṃ, ṭhito, tatraṭṭho, tiṭṭhaṃ, kappaṭṭhāyī, āsabhaṭṭhānaṭṭhāyī.	198	
PA_anya-e08_04n:1990	“Sukhaṃ sayāmi ṭhāyāmi, sukhaṃ kappemi jīvitaṃ;	199	
PA_anya-e08_04n:1991	Ahatthapāso mārassa, aho satthānukampako”ti	199	
PA_anya-e08_04n:1992	Pāḷi nidassanaṃ. Lāpaṃ gocaraṭṭhāyinanti ca. Tattha ṭhāyāmīti tiṭṭhāmi.	199	
PA_anya-e08_04n:1993	Ḍigatiyaṃ. Ḍiyati. Ḍemāno. Ḍino vā. “Ucce sakuṇa ḍemāna, pattayāna vihaṅgama. Vajjesi kho tvaṃ vāmūru”nti nidassanaṃ.	199	
PA_anya-e08_04n:1994	Ettha ḍiyatīti ḍemānoti nibbacanaṃ gahetabbaṃ.	199	
PA_anya-e08_04n:1995	Tā pālane. Tāyati. Aghassa tātā. So nūna kapaṇo tāto, ciraṃ rujjati assame. Tāṇaṃ, parittaṃ, gottaṃ. Tvaṃ khosi upāsaka katakalyāṇo katabhīruttāṇo.	199	
PA_anya-e08_04n:1996	Tatra parittanti mahātejavantatāya samantato sattānaṃ bhayaṃ upaddavaṃ upasaggañca tāyati rakkhatīti parittaṃ, gaṃ tāyatīti gottaṃ.	199	
PA_anya-e08_04n:1997	Nata gattavināme. Gattavināmo gattavikkhepo. Naccati. Naccaṃ. Nigaṇṭho nāṭaputto.	199	
PA_anya-e08_04n:1998	Dā sodhane. Dāyati. Dānaṃ. Anuyogadāpanatthaṃ. Anuyogaṃ datvā. Dānaṃ datvā.	199	
PA_anya-e08_04n:1999	Dā supane. Dāyati. Niddāyati. Niddāyanaṃ, niddāyamāno, niddāyanto.	199	
PA_anya-e08_04n:2000_0	Dādāne. Puriso dānaṃ dāyati. Āpubbo gahaṇe. Adinnaṃ ādiyati. Sīlaṃ samādiyati. Kamme	2000	
PA_anya-e08_04n:2000_1	– purisena dānaṃ dīyati, adinnaṃ ādiyati. Kārite – ādapeti, samādapeti, ādapayati,	2000	
PA_anya-e08_04n:2000_2	samādapayati, ye dhammamevādapayanti santo.	2000	
PA_anya-e08_04n:2001	Dā avakhaṇḍane. Diyati, diyanti. Parittaṃ.	200	
PA_anya-e08_04n:2002	Ettha ca parittanti samantato khaṇḍitattā parittaṃ. Appamattakañhi gomayapiṇḍaṃ parittanti vuccati. Tasmā parittanti appakassa nāmaṃ kāmāvacarassa ca dhammassa appesakkhattā.	200	
PA_anya-e08_04n:2003	Dā suddhiyaṃ. Dāyati. Vodāyati. Vodānaṃ. Akammakoyaṃ dhātu. Tathā hi “vodāyati sujjhati etenāti vodānaṃ, samathavipassanā”ti nettisaṃvaṇṇanāyaṃ vuttaṃ.	200	
PA_anya-e08_04n:2004	Dī khaye. Dīyate. Dīno, ādīnavo.	200	
PA_anya-e08_04n:2005	Tatra dīnoti parikkhīṇañātidhanādibhāvena dukkhito. Ādīnavotiādīnaṃ dukkhaṃ vāti adhigacchati etenātiādīnavo, doso.	200	
PA_anya-e08_04n:2006	Du paritāpe. Duyate. Duno, dūto.	200	
PA_anya-e08_04n:2007	Bhidi bhijjane. Bhijjanadhammaṃ bhijjati. Bhijjatīti bhinno. Bhijjanaṃ bhedo.	200	
PA_anya-e08_04n:2008	Chidi chijjane. Suttaṃ chijjati. Chijjatīti chinno. Evaṃ chiddaṃ. Chijjanaṃ chedo.	200	
PA_anya-e08_04n:2009	Khidi dīniye. Dīnabhāvo dīniyaṃ, yathā dakkhiyaṃ. Khijjati, khinno, akhinnamati, khedo, khedaṅgato lokahitāya nātho.	200	
PA_anya-e08_04n:2010	Ettha khedaṅgatoti kāyikadukkhasaṅkhātaṃ parissamaṃ patto, dukkhamanubhavīti attho.	201	
PA_anya-e08_04n:2011_0	Pada gatiyaṃ. Pajjati. Maggaṃ paṭipajjati. Paṭipattiṃ paṭipajjati. Addhānamaggappaṭipanno	2011	
PA_anya-e08_04n:2011_1	hoti, phalasamāpattiṃ samāpajjati. Āpattiṃ āpajjati. Akammakampi bhavati, tesaṃ adhammo	2011	
PA_anya-e08_04n:2011_2	āpajjati, pajjo, byagghapajjo, sampadāyo.	2011	
PA_anya-e08_04n:2012	Ettha ca pajjoti maggo. Byagghapajje saddulapathe jātoti byagghapajjo, evaṃnāmako kulaputto. Sampadiyati ñāpiyati dhammo etenāti sampadāyo, akkhātā.	201	
PA_anya-e08_04n:2013	Vida sattāyaṃ. Sattā vijjamānākāro. Vijjati, saṃvijjati. Jātavedo, vijjā, avijjā, vidito.	201	
PA_anya-e08_04n:2014_0	Tattha jātavedoti aggi. So hi jātova vedayati dhūmajāluṭṭhānena paññāyati, tasmā	2014	
PA_anya-e08_04n:2014_1	jātavedoti vuccati. Vijjāti dhammānaṃ sabhāvaṃ viditaṃ karotīti vijjā, ñāṇaṃ. Avijjāti	2014	
PA_anya-e08_04n:2014_2	khandhānaṃ rāsaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ, saccānaṃ tathaṭṭhaṃ,	2014	
PA_anya-e08_04n:2014_3	indriyānaṃ adhipatiyaṭṭhaṃ aviditaṃ karotīti avijjā. Dukkhādīnaṃ pīḷanādivasena vuttaṃ	2014	
PA_anya-e08_04n:2014_4	catubbidhaṃ atthaṃ aviditaṃ karotīti avijjā, moho.	2014	
PA_anya-e08_04n:2015_0	Mada ummāde. Ummādo nāma muyha naṃ vā sativippavāso vā cittavikkhepo vā. Majjati,	2015	
PA_anya-e08_04n:2015_1	pamajjati. Matto, surāmadamatto. Matto ahaṃ mahārāja. Puttamaṃsāni khādayiṃ. Mattahatthī, pamatto, ummatto.	2015	
PA_anya-e08_04n:2016	Appamādo amataṃ padaṃ, pamādo maccuno padaṃ;	201	
PA_anya-e08_04n:2017	Appamattā na miyyanti, ye pamattā yathā matā.	201	
PA_anya-e08_04n:2018	Mida sinehane. Mejjati. Mettā, metti, mittaṃ, mitto.	201	
PA_anya-e08_04n:2019	Antaradhā adassane. Antarapubbo dhādhātu vijjamānassa vatthuno adassane vattati. Antaradhāyati. Antaradhānaṃ, antaradhāyanto. Sā devatā antarahitā. Antarāpidhāyati.	201	
PA_anya-e08_04n:2020	Budha avagamane. Avagamanaṃ jānanaṃ. Bujjhati, buddho, buddhi, buddhaṃ, bodho, bodhi. Bujjhitā saccāni. Sakalaṃ buddho, buddhavā, vibodheti, bodhetā, buddho, vibuddho iccādīni.	202	
PA_anya-e08_04n:2021_0	Tatra buddhoti bujjhitā saccānīti buddho, bodhetā pajāyāti buddho. Atha vā pāramitāparibhāvitāya	2021	
PA_anya-e08_04n:2021_1	paññāya sabbampi ñeyyaṃ abujjhīti buddho. Keci pana kammenapi buddhasaddassa siddhaṃ	2021	
PA_anya-e08_04n:2021_2	icchantā evaṃ nibbacanaṃ karonti “sammāsambuddho vata so bhagavāti adhigataguṇavisesehi	2021	
PA_anya-e08_04n:2021_3	khīṇāsavehi bujjhitabboti buddho”ti. Vitthāro pana niddese vuttanayena gahetabbo.	2021	
PA_anya-e08_04n:2021_4	Buddhīti bujjhatīti buddhi. Evaṃ buddhaṃ bodho bodhi ca. Atha vā bujjhanaṃ buddhi.	2021	
PA_anya-e08_04n:2021_5	Evaṃ bodho bodhi ca, sabbametaṃ paññāyādhivacanaṃ.	2021	
PA_anya-e08_04n:2022_0	Idāni bodhisaddassa atthuddhāraṃ vadāma. Bodhīti hi rukkhopi maggopi sabbaññutaññāṇampi	2022	
PA_anya-e08_04n:2022_1	nibbānampi evaṃpaṇṇattiko puggalopi vuccati, tathā hi “bodhirukkhamūle paṭhamābhisambuddho”ti	2022	
PA_anya-e08_04n:2022_2	ca, “antarā ca bodhiṃ antarā ca gaya”nti ca āgataṭṭhāne rukkho bodhīti vuccati. “Catūsu	2022	
PA_anya-e08_04n:2022_3	maggesu ñāṇa”nti āgataṭṭhāne maggo. “Pappoti bodhiṃ varabhūri sumedhaso”ti āgataṭṭhāne	2022	
PA_anya-e08_04n:2022_4	sabbaññutaññāṇaṃ. “Patvāna bodhiṃ amataṃ asaṅkhata”nti āgataṭṭhāne nibbānaṃ. “Bodhi	2022	
PA_anya-e08_04n:2022_5	bhante rājakumāro bhagavato pāde sirasā vandatī”ti “ariyasāvako bodhīti vuccatī”ti	2022	
PA_anya-e08_04n:2022_6	ca āgataṭṭhāne evaṃpaṇṇattiko puggalo.	2022	
PA_anya-e08_04n:2023	Atridaṃ vuccati –	202	
PA_anya-e08_04n:2024	Rukkhe magge ca nibbāne, ñāṇe sabbaññutāya ca;	202	
PA_anya-e08_04n:2025	Tathā paṇṇattiyañceva, bodhisaddo pavattati.	202	
PA_anya-e08_04n:2026	Bujjhatīti bujjhitā, bodhetīti bodhetā.	202	
PA_anya-e08_04n:2027_0	Ettha ca koci payogo tumantādīni ca rūpāni vuccante – “guyhamatthamasambuddhaṃ, sambodhayati	2027	
PA_anya-e08_04n:2027_1	yo naro. Paraṃ sambuddhumarahati. Bujjhituṃ, buddhuṃ, bujjhitvā, bujjhitvāna, bujjhituna,	2027	
PA_anya-e08_04n:2027_2	buddhiya, buddhiyāna, buddhā, buddhāna” iti bhavanti.	2027	
PA_anya-e08_04n:2028	Tatra asambuddhanti parehi aññātaṃ, “asambodha”ntipi pāṭho, paresaṃ bodhetuṃ ayuttanti attho. Sambuddhunti saṃbujjhituṃ. Buddhāti bujjhitvā, evaṃ buddhānāti etthāpi.	202	
PA_anya-e08_04n:2029_0	Keci pana “nāmarūpaparicchede ‘bodhimaggena budhvā’ti ca, “budhvā bodhitale yamāha	2029	
PA_anya-e08_04n:2029_1	sugato’ti ca dhakāravakārasaññogavato padassa dassanato tvāpaccayantabhāvato ca dhakāravakārasaṃyogavasena	2029	
PA_anya-e08_04n:2029_2	“budhvā”ti padasiddhi icchitabbā”ti vadanti, taṃ tādisassa padarūpassa buddhavacane	2029	
PA_anya-e08_04n:2029_3	adassanato ca, buddhavacanassa ananukūlatāya ca, parisuddhe ca porāṇapotthake vakārasaṃyogavigatassa	2029	
PA_anya-e08_04n:2029_4	“bodhimaggena buddhā”tica, “buddhā bodhitale”ti ca padassa dassanato na gahetabbaṃ.	2029	
PA_anya-e08_04n:2029_5	Tathā hi na tādiso pāṭho buddhavacanassa anukūlo hotīti. Na hi buddhavacane vassasatampi	2029	
PA_anya-e08_04n:2029_6	vassasahassampi pariyesantā tādisaṃ vakāradhakārasaññogapadaṃ passissanti. Evaṃ “budhvā”ti	2029	
PA_anya-e08_04n:2029_7	padarūpassa buddhavacanassa ananukūlatā daṭṭhabbā. Tañhi sakkaṭaganthe kataparicayabhāvena	2029	
PA_anya-e08_04n:2029_8	vañcitehi vidūhi icchitaṃ, na saddhammanītividūhi. Ettha imāni nidassanapadāni veditabbāni –	2029	
PA_anya-e08_04n:2030	Ko maṃ viddhā nilīyati. Laddhā macco yadicchati. Laddhāna pubbāpariyaṃ visesaṃ, adassanaṃ maccurājassa gacche.	203	
PA_anya-e08_04n:2031	Ummādantimahaṃ diṭṭhā, āmukkamaṇikuṇḍalaṃ;	203	
PA_anya-e08_04n:2032	Na supāmi divārattiṃ, sahassaṃva parājito”ti;	203	
PA_anya-e08_04n:2033_0	Tattha viddhāti vijjhitvā. Laddhāti labhitvā. Laddhānāti labhitvāna. Diṭṭhāti disvā.	2033	
PA_anya-e08_04n:2033_1	Iti “viddhā laddhā laddhāna diṭṭhā”ti padāni tvāpaccayena saddhiṃ gatānipi saññogavasena	2033	
PA_anya-e08_04n:2033_2	vakārapaṭibaddhāni na honti, tasmā “buddhā buddhāna” iccetānipi “laddhā laddhāna”	2033	
PA_anya-e08_04n:2033_3	iccādīni viya parihīnavakārasaññogāni eva gahetabbāni. Ye “budhvā”ti rūpaṃ icchanti	2033	
PA_anya-e08_04n:2033_4	paṭhanti ca, maññe te tvāpaccayo vañceti, tena te vañcanaṃ pāpuṇanti, tasmā tādisaṃ	2033	
PA_anya-e08_04n:2033_5	rūpaṃ aggahetvā yo saddanītiyaṃ saddavinicchayo vutto, soyeva āyasmantehi sārato paccetabbo.	2033	
PA_anya-e08_04n:2034_0	Budha bodhane. Sakammakākammakoyaṃ dhātu. Tathā hi bodhanasadduccāraṇena jānanaṃ	2034	
PA_anya-e08_04n:2034_1	vikasanaṃ niddakkhayo ca gahito, tasmā “budha ñāṇe, budha vikasane, budha niddakkhaye”ti	2034	
PA_anya-e08_04n:2034_2	vuttaṃ hoti. Bujjhati bhagavā, dhamme bujjhati, pabujjhati, padumaṃ bujjhati. Puriso	2034	
PA_anya-e08_04n:2034_3	buddho, pabuddho, bodhati, pabodhati iccādīni.	2034	
PA_anya-e08_04n:2035	Saṃdhā sandhimhi. Saṃpubbo dhādhātu sandhimhi vattati. Nevassa maddī bhākuṭi, na sandhiyati na rodati. Na sandhiyatīti idaṃ aññehi pakaraṇehi asādhāraṇaṃ divādirūpaṃ.	203	
PA_anya-e08_04n:2036	Dhanu yācane. Mātā hi tava irandhati, vidharassa hadayaṃ dhaniyyati. Idampi asādhāraṇaṃ divādirūpaṃ.	203	
PA_anya-e08_04n:2037	Dhī anādare. Dhīyate. Dhīno.	203	
PA_anya-e08_04n:2038	Yudha sampahāre. Yujjhati. Yodho, yuddhaṃ, caraṇāyudho, yakārassa vakārabhāve “āvudha”nti rūpaṃ. Tatra caraṇāyudhoti kukkuṭo.	203	
PA_anya-e08_04n:2039	Kudha kope. Kujjhati. Kodho, kujjhanā, kujjhitattaṃ. Kuddho atthaṃ na jānāti, kuddho dhammaṃ na passati.	203	
PA_anya-e08_04n:2040	Sudha soceyye. Soceyyaṃ sucibhāvo. Sujjhati. Suddhi, visuddhi, sujjhanaṃ, suddho, visuddho, parisuddho. Kārite “sodheti, sodhako” iccādīni.	204	
PA_anya-e08_04n:2041	Sidhu saṃrādhane. Sijjhati. Siddhi.	204	
PA_anya-e08_04n:2042	Radha hiṃsāyaṃ. Rajjhati, virajjhati, aparajjhati. Aparādho.	204	
PA_anya-e08_04n:2043	Rādha sādha saṃsiddhiyaṃ. Rādhayati, sādhayati. Ārādhanaṃ, sādhanaṃ. Saparahitaṃ sādhetīti sādhu, sappuriso. Accantaṃ sādhetabbanti sādhu, laddhakaṃ sundaraṃ dānasīlādi.	204	
PA_anya-e08_04n:2044	Vidha vijjhane. Vijjhati. Paṭivijjhati. Khaṇa viddha, vidhu, vijjhanako, viddho, paṭividdho, vijjhanaṃ, vedho, paṭivedho, vijjhitvā, viddhā, viddhāna. Ko maṃ viddhā nilīyati.	204	
PA_anya-e08_04n:2045	Idha vuddhiyaṃ. Ijjhati, samijjhati. Iddhi, ijjhanaṃ, samijjhanaṃ, iddho. Tattha iddhīti ijjhanaṃ iddhi. Ijjhanti vā sattā etāya iddhā vuddhā ukkaṃsagatā hontīti iddhi.	204	
PA_anya-e08_04n:2046	Gidhu abhikaṅkhāyaṃ. Gijjhati, gijjho. Gaddho. Gaddhabādhipubbo. Kāmagiddho na jānāsi. Gedho.	204	
PA_anya-e08_04n:2047	Rudhi āvaraṇe. Rujjhati, virujjhati, paṭivirujjhati. Virodhako, viruddho. Rodho, virodho, paṭivirodho, anuvirodho.	204	
PA_anya-e08_04n:2048	Anuvidhā anukaraṇe. Anuvipubbo dhādhātu anukriyāyaṃ vattati. Puriso aññassa purisassa kriyaṃ anuvidhīyati tatrāyaṃ pāḷi –	204	
PA_anya-e08_04n:2049	Dūsito giridattena, hayo sāmassa paṇḍavo;	204	
PA_anya-e08_04n:2050	Porāṇaṃ pakatiṃ hitvā, tassevānuvidhīyatī”ti.	205	
PA_anya-e08_04n:2051	Idampi asādhāraṇaṃ divādirūpaṃ.	205	
PA_anya-e08_04n:2052	Anurudha kāme. Kāmo icchā. Anupubbo rudhadhātu icchāyaṃ vattati. Anuruddho, anurodho. Anusmāti kiṃ virodho.	205	
PA_anya-e08_04n:2053	Tattha anuruddhoti anurujjhati paṇītaṃ paṇītaṃ vatthuṃ kāmetīti anuruddho. Anurodhoti anukūlatā. Ayaṃ pāḷi “so uppannaṃ lābhaṃ anurujjhati, alābhe paṭivirujjhatī”ti.	205	
PA_anya-e08_04n:2054	Byadha tāḷane. Byajjhati. Byādho. Byādhoti luddho. Taṃ taṃ migaṃ byajjhati tāḷeti hiṃsatīti byādho.	205	
PA_anya-e08_04n:2055	Gudha pariveṭhane. Gujjhati. Godhā.	205	
PA_anya-e08_04n:2056	Mana ñāṇe. Maññati, avamaññati, atimaññati. Seyyādivasena maññatīti māno. “Maññanā, maññitattaṃ, māno, ahaṅkāro, unnati, ketu, paggaho, avalepo”ti pariyāyā.	205	
PA_anya-e08_04n:2057_0	Jana janane. Sakammakoyaṃ dhātu. “Jaññatī”timassa rūpaṃ, karotīti attho. Kārite –	2057	
PA_anya-e08_04n:2057_1	janesi phussatī mamaṃ. Janayati, sukhaṃ janeti, janayatīti janako, pitā, yo koci	2057	
PA_anya-e08_04n:2057_2	vā nibbattetā. Puthu kilese janetīti puthujjano. Tattha “janeti janayatī”ti rūpāni	2057	
PA_anya-e08_04n:2057_3	curādigaṇaṃ patvā suddhakatturūpāni bhavanti. Karotīti hi tesaṃ attho. Hetukattuvasenapi	2057	
PA_anya-e08_04n:2057_4	tadattho vattabbo “nibbattetī”ti.	2057	
PA_anya-e08_04n:2058_0	Janī pātubhāve. Īkārantoyaṃ akammako dhātu, vipubbo ce, sakammako. Putto jāyati,	2058	
PA_anya-e08_04n:2058_1	jāto. Puthu kilesā jāyanti etthāti puthujjano. Jananaṃ jāti, “sañjāti, nibbatti,	2058	
PA_anya-e08_04n:2058_2	abhinibbatti, khandhānaṃ pātubhāvo”ti pariyāyā. Itthī puttaṃ vijāyati, itthī puttaṃ	2058	
PA_anya-e08_04n:2058_3	vijātā. So puriso vijātamātuyāpi amanāpo. Upavijaññā itthī. Kārite “jāpeti, jāpayati.	2058	
PA_anya-e08_04n:2058_4	Atthajāpikā paññā”ti rūpāni.	2058	
PA_anya-e08_04n:2059_0	Hana hiṃsāyaṃ. Idha hiṃsāvacanena ghaṭṭanaṃ gahetabbaṃ. Saddo sotamhi haññati. Paṭihaññati.	2059	
PA_anya-e08_04n:2059_1	Buddhassa bhagavato vohāro lokile sote paṭihaññati. Imāni kattupadāni. Bhūvādigaṇaṃ	2059	
PA_anya-e08_04n:2059_2	pana patvā “lohena ve haññati jātarūpaṃ, na jātarūpena hananti loha”nti pāḷiyaṃ “haññatī”ti	2059	
PA_anya-e08_04n:2059_3	padaṃ kammapadaṃ, jātarūpaṃ lohena kammārehi haññatīti attho. “Hanantī”ti padaṃ kattupadaṃ,	2059	
PA_anya-e08_04n:2059_4	lohaṃ jātarūpena kammārā hanantīti hi attho. Ettha hananaṃ paharaṇanti gahetabbaṃ.	2059	
PA_anya-e08_04n:2060	Rūpa ruppane. Ruppanaṃ kuppanaṃ ghaṭṭanaṃ pīḷanaṃ. Ruppati. Rūpaṃ, ruppanaṃ. Imassa pana “rūpa rūpakriyāya”nti curādigaṇe ṭhitassa “rūpeti rūpayatī”ti rūpāni bhavanti.	206	
PA_anya-e08_04n:2061_0	Tattha rūpanti kenaṭṭhena rūpaṃ? Ruppanaṭṭhena rūpaṃ. Vuttañhetaṃ bhagavatā “kiñca	2061	
PA_anya-e08_04n:2061_1	bhikkhave rūpaṃ? Ruppatīti kho bhikkhave tasmā ‘rūpa’nti vuccati. Kena ruppati? Sītenapi	2061	
PA_anya-e08_04n:2061_2	ruppati, uṇhenapi ruppati, jighacchāyapi ruppati, pipāsāyapi ruppati, ḍaṃsamakasavātātapasarīsapasamphassenapi	2061	
PA_anya-e08_04n:2061_3	ruppati, ruppatīti kho bhikkhave tasmā ‘rupa’nti vuccatī”ti.	2061	
PA_anya-e08_04n:2062_0	Tattha ruppatīti kuppati ghaṭṭiyati pīḷiyati, bhijjatīti attho. Bhijjatīti vikāraṃ	2062	
PA_anya-e08_04n:2062_1	āpajjati, vikārāpatti ca sītādisannipāte visadisarūpappavattiyeva. Ettha ca kuppatīti	2062	
PA_anya-e08_04n:2062_2	etena kattuatthe rūpapadasiddhiṃ dasseti, ghaṭṭiyati pīḷiyatīti etehi kammatthe.	2062	
PA_anya-e08_04n:2062_3	Kopādikriyāyeva hi ruppanakriyāti, so pana kattubhūto kammabhūto ca attho bhijjamāno	2062	
PA_anya-e08_04n:2062_4	nāma hotīti imassa atthassa dassanatthaṃ “bhijjatīti attho”ti vuttaṃ.	2062	
PA_anya-e08_04n:2063_0	Atha vā ruppatīti rūpanti kammakattutthe rūpapadasiddhi vuttā. Vikāro hi ruppananti	2063	
PA_anya-e08_04n:2063_1	vuccati, teneva bhijjatīti atthoti kammakattutthena bhijjatīti saddena atthaṃ dasseti.	2063	
PA_anya-e08_04n:2063_2	Tattha yadā kammatthe “ruppatī”ti padaṃ, tadā “sītenā”tiādi kattuatthe karaṇavacanaṃ.	2063	
PA_anya-e08_04n:2063_3	Yadā pana “ruppatī”ti padaṃ kattuatthe kammakattuatthe vā, tadā hetumhi karaṇavacanaṃ daṭṭhabbaṃ.	2063	
PA_anya-e08_04n:2064_0	Rūpasaddo khandha bhava nimitta paccaya sarīra vaṇṇasaṇṭhānādīsu atthesu vattati.	2064	
PA_anya-e08_04n:2064_1	Ayañhi “yaṃ kiñci rūpaṃ atītānāgatapaccuppanna”nti ettha rūpakkhandhe vattati. “Rūpūpapattiyā	2064	
PA_anya-e08_04n:2064_2	maggaṃ bhāvetī”ti ettha rūpabhave. “Ajjhattaṃ arūpasaññī bahiddhārūpāni passatī”ti	2064	
PA_anya-e08_04n:2064_3	ettha kasiṇanimitte. “Sarūpā bhikkhave uppajjanti pāpakā akusalā dhammā, no arūpā”ti	2064	
PA_anya-e08_04n:2064_4	ettha paccaye. “Ākāso parivārito rūpantveva saṅkhaṃ gacchatī”ti ettha sarīre. “Cakkhuñca	2064	
PA_anya-e08_04n:2064_5	paṭicca rūpe ca uppajjati cakkhuviññāṇa”nti ettha vaṇṇe. “Rūpappamāṇo rūpappasanno”ti	2064	
PA_anya-e08_04n:2064_6	ettha saṇṭhāne. Iccevaṃ –	2064	
PA_anya-e08_04n:2065	Khandhe bhave nimitte ca, sarīre paccayepi ca;	206	
PA_anya-e08_04n:2066	Vaṇṇe saṇṭhānaādimhi, rūpasaddo pavattati.	206	
PA_anya-e08_04n:2067	Kupa kope. Kuppati. Kuppanti vātassapi eritassa. Kopo, pakopo. Vacīpakopaṃ rakkheyya.	206	
PA_anya-e08_04n:2068	Tapa santāpe. Tappati, santappati. Santāpo.	206	
PA_anya-e08_04n:2069	Tapa pīṇane. Tappati. Tappanaṃ.	206	
PA_anya-e08_04n:2070	Dapa hāse. Dappati.	207	
PA_anya-e08_04n:2071	Dīpa dittiyaṃ. Dippati. Dīpo.	207	
PA_anya-e08_04n:2072	Lupa adassane. Luppanaṃ, lopo, lutti.	207	
PA_anya-e08_04n:2073	Khipa peraṇe. Khippati. Khippaṃ.	207	
PA_anya-e08_04n:2074_0	Lubha giddhiyaṃ. Lubbhati. Attanoyeva jaṇṇukaṃ olubbha tiṭṭhati. Lubbhanaṃ, lobho,	2074	
PA_anya-e08_04n:2074_1	lubbhitvā, lubbhitvāna, lubbhiya, lubbhiyāna, olubbhitvā, olubbhitvāna, olubbhiya,	2074	
PA_anya-e08_04n:2074_2	olubbhiyāna, lubbhituṃ, olubbhituṃ.	2074	
PA_anya-e08_04n:2075_0	Tattha lobhoti lubbhanti tena sattā, sayaṃ vā lubbhati, lubbhanamattameva vā tanti	2075	
PA_anya-e08_04n:2075_1	lobho. Ettha pana “lobho lubbhanā lubbhitattaṃ rāgo taṇhā tasiṇā mucchā ejā vanaṃ	2075	
PA_anya-e08_04n:2075_2	vanatho” iccādīni lobhassa bahunāmāni veditabbāni.	2075	
PA_anya-e08_04n:2076	Khubha sañcalane. Khubbhati, saṃkhubbhati. Khubbhitthanagaraṃ. Saṅkhobho. Kārite – khobheti, khobhayati.	207	
PA_anya-e08_04n:2077	Samu upasame. Cittaṃ sammati, upasammati, vūpasammati, samaṇo, santi, santo.	207	
PA_anya-e08_04n:2078_0	Ettha samaṇoti sammati santacitto bhavatīti samaṇo. Kāritavasena pana kilese sameti	2078	
PA_anya-e08_04n:2078_1	upasametīti samaṇoti nibbacanaṃ daṭṭhabbaṃ. Tathā hi “yaṃ sametīti idaṃ ariyaṃ. Samayatītidha	2078	
PA_anya-e08_04n:2078_2	sattāna”nti dve kāritarūpāni.	2078	
PA_anya-e08_04n:2079	Samu khede nirodhe ca. Khedo. Kilamanaṃ. Nirodho abhāvagamanaṃ. Addhānamaggappaṭipannassa kāyo sammati. Aggi sammati. Santo.	207	
PA_anya-e08_04n:2080_0	Santasaddo “dīghaṃ santassa yojana”ntiādīsu kilantabhāve āgato. “Ayañca vitakko ayañca	2080	
PA_anya-e08_04n:2080_1	vicāro santā honti samitā”tiādīsu niruddhabhāve. “Adhigato kho myāyaṃ dhammo gambhīro	2080	
PA_anya-e08_04n:2080_2	duddaso duranubodho santo paṇīto”tiādīsu santañāṇagocaratāyaṃ. “Upasantassa sadā	2080	
PA_anya-e08_04n:2080_3	satīmato”tiādīsu kilesavūpasame. “Santo have sabbhi pavedayantī”tiādīsu sādhūsu.	2080	
PA_anya-e08_04n:2080_4	“Pañcime bhikkhave mahācorā santo saṃvijjamānā”tiādīsu atthibhāve. Etthetaṃ vuccati –	2080	
PA_anya-e08_04n:2081	“Kilantatte niruddhatte, santadhīgocarattane;	208	
PA_anya-e08_04n:2082	Kilesūpasame ceva, atthibhāve ca sādhusu;	208	
PA_anya-e08_04n:2083	Imesu chasu ṭhānesu, santasaddo panāgato”ti.	208	
PA_anya-e08_04n:2084	Damu damane. Dammati. Danto, damo, damanaṃ. Kārite “cittaṃ dameti, damayatī”ti rūpāni.	208	
PA_anya-e08_04n:2085_0	Tattha damoti indriyasaṃvarādīnaṃ etaṃ nāmaṃ. “Saccena danto damasā upeto. Vedantagū	2085	
PA_anya-e08_04n:2085_1	vusitabrahmacariyo”ti ettha hi indriyasaṃvaro “damo”ti vutto. “Yadi saccā damā cāgā,	2085	
PA_anya-e08_04n:2085_2	khantyā bhiyyodha vijjatī”ti ettha paññā “damo”ti vuttā. “Dānena damena saṃyamena	2085	
PA_anya-e08_04n:2085_3	saccavajjenā”ti ettha uposathakammaṃ “damo”ti vuttaṃ. “Damupasamenā”ti ettha khanti	2085	
PA_anya-e08_04n:2085_4	“damo”ti vuttā. Iccevaṃ –	2085	
PA_anya-e08_04n:2086	“Indriyasaṃvaro paññā, khanti cāpi uposatho;	208	
PA_anya-e08_04n:2087	Ime atthā pavuccanti, damasaddena sāsane”ti.	208	
PA_anya-e08_04n:2088	Yā gatipāpuṇesu. Yāyati, yāyanti. Pariyāyo. Yāyamāno mahārājā, addā sīdantare nage. Yāyanto. Yāyantamanuyāyati. Yātānuyāyī. Yāyituṃ, yāyitvā iccādīni.	208	
PA_anya-e08_04n:2089_0	Ettha pariyāyasaddassa atthuddhāro vuccate, pariyāyasaddo vāradesanākāraṇesu samantato	2089	
PA_anya-e08_04n:2089_1	gantabbaṭṭhāne ca sadise ca vattati. “Kassa nu kho ānanda ajja pariyāyo bhikkhuniyo	2089	
PA_anya-e08_04n:2089_2	ovaditu”ntiādīsu hi vāre vattati. “Madhupiṇḍikapariyāyotinaṃ dhārehī”tiādīsu desanāyaṃ.	2089	
PA_anya-e08_04n:2089_3	“Imināpi kho te rājañña pariyāyena evaṃ hotū”tiādīsu kāraṇe. “Pariyāyapatho”tiādīsu	2089	
PA_anya-e08_04n:2089_4	samantato gantabbaṭṭhāne. “Kopasaddo khobhapariyāyo”tiādīsu sadise vattati. Iccevaṃ –	2089	
PA_anya-e08_04n:2090	Pariyāyaravo vāra-desanākāraṇesu ca;	209	
PA_anya-e08_04n:2091	Samantatova gantabba-ṭṭhāne ca sadise siyā.	209	
PA_anya-e08_04n:2092	Ri vasane. Riyati.	209	
PA_anya-e08_04n:2093	Vilī vilīnabhāve. Sappi vilīyati. Kārite vilāpayati.	209	
PA_anya-e08_04n:2094	Vā gatigandhanesu. Vāyati. Vāyo, vāto.	209	
PA_anya-e08_04n:2095	Sivu tantasantāne. Sibbati, saṃsibbati. Sibbaṃ, sibbanto. Kārite – sibbeti, sibbayati, sibbāpeti, sibbāpayati.	209	
PA_anya-e08_04n:2096	Sivu gatisosanesu. Sibbati.	209	
PA_anya-e08_04n:2097	Dhivu khivu nidassane. Dhibbati. Khibbati.	209	
PA_anya-e08_04n:2098	Sā tanukaraṇe. Siyati, siyanti.	209	
PA_anya-e08_04n:2099	Sā antakammani. Siyati anavasesato mānaṃ siyati samucchindatīti aggamaggo mānasanti hi vuttaṃ.	209	
PA_anya-e08_04n:2100	Sā assādane. Rasaṃ sāyati. Sāyitaṃ, sāyanaṃ.	210	
PA_anya-e08_04n:2101	Si pāṇippasave. Sūyati, pasūyati. Pasūtā gāvī.	210	
PA_anya-e08_04n:2102	Kusu haraṇadittīsu. Kusayati.	210	
PA_anya-e08_04n:2103	Silisa āliṅgane. Silissati. Sileso.	210	
PA_anya-e08_04n:2104_0	Kilisa upatāpe. Kilissati, saṃkilissati. Kileso, saṃkileso. Ikāralope klissati kleso	2104	
PA_anya-e08_04n:2104_1	iccādīni. Apica malīnatāpi kilisasaddena vuccati, kiliṭṭhavatthaṃ paridahati. “Cittena	2104	
PA_anya-e08_04n:2104_2	saṃkiliṭṭhena, saṃkilissanti māṇavā”tiādīsu dhātūnaṃ anekatthatāya.	2104	
PA_anya-e08_04n:2105	Masa appībhāve khamāyañca. Massati.	210	
PA_anya-e08_04n:2106	Līsa appībhāve. Lissati. Leso. “Lisa lesane”tipi paṭhanti ācariyā.	210	
PA_anya-e08_04n:2107	Tasa pipāsāyaṃ. Tassati, paritassati. Paritassanā, tasiṇā, tasito.	210	
PA_anya-e08_04n:2108	Dusa dosane. Dussati. Doso, dosanaṃ, dosito.	210	
PA_anya-e08_04n:2109	Dusa appītiyaṃ. Dussati, padussati. Doso, padoso, duṭṭho, paduṭṭho, dūsako, dūsito, dūsanā.	210	
PA_anya-e08_04n:2110	Asu khepe. Khepo khipanaṃ. Assati. Nirassatiādiyati ca dhammaṃ. Issāso.	211	
PA_anya-e08_04n:2111	Ettha ca nirassatīti chaḍḍeti satthāraṃ tathā dhammakkhānādīni. Issāsoti usuṃ assati khipatīti issāso, dhanuggaho.	211	
PA_anya-e08_04n:2112	Yasu payatane. Yassati. Niyasakammaṃ.	211	
PA_anya-e08_04n:2113_0	Ettha ca yena vinayakammena “nissāya te vatthabba”nti niyassiyati bhajāpiyatīti niyaso	2113	
PA_anya-e08_04n:2113_1	bālaṃ, taṃ niyasakammaṃ nāma. “Karohi me yakkha niyasakamma”nti ettha pana niggahakammaṃ niyasakammaṃ nāma.	2113	
PA_anya-e08_04n:2114	Bhassa bhassane. Bhassati. Bhassaṃ, bhassakārako.	211	
PA_anya-e08_04n:2115	Vasa sadde. Sakuṇo vassati. Adhamo migajātānaṃ, siṅgālo tāta vassati. Maṇḍūko vassati.	211	
PA_anya-e08_04n:2116	Nasa adassane. Nassanadhammaṃ nassati. Panassati. Vinassati. Nassa vasali, cara pire vinassa. Naṭṭho, vinaṭṭho. Kārite – nāseti, nāsayati.	211	
PA_anya-e08_04n:2117_0	Susa sosane. Paṇṇaṃ sussati. Kārite – vāto paṇṇaṃ soseti, sosayati. Kamme – vātena	2117	
PA_anya-e08_04n:2117_1	paṇṇaṃ sosiyati. Bhāve kriyāpadamappasiddhaṃ. Soso, sukkhaṃ kaṭṭhaṃ. Sussaṃ, sussanto. Sussamāno dahado.	2117	
PA_anya-e08_04n:2118	Tusa tuṭṭhiyaṃ. Tussati, santussati. Santuṭṭhi, santoso, tosanaṃ, tuṭṭhabbaṃ, tussitabbaṃ, tusitā. Kārite “toseti” iccādīni.	211	
PA_anya-e08_04n:2119_0	Hā parihāniyaṃ. Hāyati, parihāyati. Hāyanti tattha vaḷavā. Bhāve “bhayaṃ vā chambhitattaṃ	2119	
PA_anya-e08_04n:2119_1	vā lomahaṃso vā, so pahīyissatī”ti ca “rāgo pahīyatī”ti ca rūpaṃ. Kamme kriyāpadamappasiddhaṃ.	2119	
PA_anya-e08_04n:2119_2	“Rāgo pahīyatī”ti idaṃ pana “hā cāge”ti vuttassa bhūvādigaṇikadhātussa rūpaṃ “rāgaṃ	2119	
PA_anya-e08_04n:2119_3	pajahatī”ti kattupadassa dassanato.	2119	
PA_anya-e08_04n:2120	Naha bandhane. Nayhati. Upanayhati. Sannayhati. Sannāho. Sannaddho.	212	
PA_anya-e08_04n:2121_0	Muha vecitte. Muyhati, sammuyhati, pamuyhati. Moho, pamoho. Mūḷho. Momūho puriso.	2121	
PA_anya-e08_04n:2121_1	Momūhaṃ cittaṃ. Kārite – moheti. Pamohako. Ettha ca momūhoti avisadatāya momūho, mahāmūḷhoti attho.	2121	
PA_anya-e08_04n:2122	Saha suha sattiyaṃ. Sayhati. Suyhati.	212	
PA_anya-e08_04n:2123_0	Nhā soceyye. Nhāyati, appakkharānaṃ bahubhāve nahāyati. Nahāyitvā, nhāyitvā. Nahānaṃ,	2123	
PA_anya-e08_04n:2123_1	nhānaṃ. Sīsaṃ nhāto. Ettha ca sīsaṃ nhātoti sīsaṃ dhovitvā nhātoti attho gahetabbo	2123	
PA_anya-e08_04n:2123_2	porāṇehi anumatattā.	2123	
PA_anya-e08_04n:2124	Siniha pītiyaṃ. Siniyhati. Sinehako, sinehito, siniddho. Putte sineho ajāyatha. Ikāralopena sneho. Tathā hi “nisnehamabhikaṅkhāmī”ti pāḷi dissati.	212	
PA_anya-e08_04n:2125	Viriḷa lajjāyaṃ codane ca. Viriḷito. Lajjāvasena attho pasiddho, na codanāvasena. Tathā hi “viriḷitoti lajjito”ti atthasaṃvaṇṇakā garū vadanti “lajjanākārappatto”ti ca.	212	
PA_anya-e08_04n:2126	Divādī ettakā diṭṭhā, dhātavo me yathābalaṃ;	212	
PA_anya-e08_04n:2127	Suttesvaññepi pekkhitvā, gaṇhavho atthayuttitoti.	212	
PA_anya-e08_04n:2128	Divādigaṇoyaṃ.	212	
PA_anya-e08_04n:2129	Svādigaṇika	212	
PA_anya-e08_04n:2130_0	Su savane. “Suṇoti, suṇāti. Suṇiṃsu. Paṭissuṇi, paṭissuṇiṃsu. Assosi, assosuṃ. Paccassosi,	2130	
PA_anya-e08_04n:2130_1	paccassosuṃ” iccādīni, “suṇissati, sossati” iccādīni ca bhavanti. Abbhāsavisaye “sussūsati,	2130	
PA_anya-e08_04n:2130_2	sussūsā” iccādīni. Anabbhāsavisaye – sāvako, soto, suṇaṃ, suṇanto, suṇamāno, suyyamāno,	2130	
PA_anya-e08_04n:2130_3	savanaṃ, sutaṃ. Asuyitthāti vā sutaṃ. Sutavā, sotaṃ, soṇo, suṇituṃ, sotuṃ. Suṇitvā,	2130	
PA_anya-e08_04n:2130_4	suṇiya, suṇiyāna, sutvā, sutvāna. Kārite – sāveti, sāvayati. Kamme – saddo suyyati,	2130	
PA_anya-e08_04n:2130_5	sūyati ca. Bhāve padarūpamappasiddhaṃ.	2130	
PA_anya-e08_04n:2131_0	Tattha sāvakoti antevāsiko, so duvidho āgatapphalo anāgatapphalo ca, tattha āgatapphalo	2131	
PA_anya-e08_04n:2131_1	savanante ariyāya jātiyā jātoti “sāvako”ti vuccati, itaro garūnaṃ ovādaṃ suṇātīti	2131	
PA_anya-e08_04n:2131_2	“sāvako”ti. Sāvako, antevāsiko, sissoti pariyāyā.	2131	
PA_anya-e08_04n:2132	Ettha sutasaddassa atthuddhāraṃ vadāma saddhiṃ sotasaddassa atthuddhārena. Sutasaddo saupasaggo anupasaggo ca anupapadena, sutasaddo ca –	213	
PA_anya-e08_04n:2133	Gamane vissute tinte, niyogo’pacitepi ca;	213	
PA_anya-e08_04n:2134	Sadde ca sotadvārānu-sārañātesu dissati.	213	
PA_anya-e08_04n:2135_0	Tathā hi “senāya pasuto”tiādīsu gacchantoti attho. “Sutadhammassa passato”tiādīsu	2135	
PA_anya-e08_04n:2135_1	vissutadhammassāti attho. “Avassutā avassutassa purisapuggalassā”tiādīsu tintassāti	2135	
PA_anya-e08_04n:2135_2	attho. “Ye jhānappasutā dhīrā”tiādīsu anuyuttāti attho. “Tumhehi puññaṃ pasutaṃ anappaka”ntiādīsu	2135	
PA_anya-e08_04n:2135_3	upacitanti attho. “Diṭṭhaṃ sutaṃ mutaṃ viññāta”ntiādīsu saddoti attho. “Bahussuto	2135	
PA_anya-e08_04n:2135_4	hoti sutadharo sutasannicayo”tiādīsu sotadvārānusāraviññātadhammadharoti attho.	2135	
PA_anya-e08_04n:2136	Sotasaddopi anekatthappabhedo. Tathā hesa –	213	
PA_anya-e08_04n:2137	Maṃsaviññāṇañāṇesu, taṇhādīsu ca dissati;	213	
PA_anya-e08_04n:2138	Dhārāyaṃ ariyamagge, cittasantatiyampi ca.	213	
PA_anya-e08_04n:2139_0	“Sotāyatanaṃ, sotadhātu, sotindriya”ntiādīsu sotasaddo maṃsasote dissati, “sotena	2139	
PA_anya-e08_04n:2139_1	saddaṃ sutvā”tiādīsu sotaviññāṇe. “Dibbāya sotadhātuyā”tiādīsu ñāṇasote. “Yāni sotāni	2139	
PA_anya-e08_04n:2139_2	lokasminti, yāni etāni sotāni mayā kittitāni pakittitāni ācikkhitāni desitāni paññapitāni	2139	
PA_anya-e08_04n:2139_3	paṭṭhapitāni vivaritāni vibhattāni uttānīkatāni pakāsitāni. Seyyathidaṃ? Taṇhāsoto	2139	
PA_anya-e08_04n:2139_4	diṭṭhisoto kilesasoto duccaritasoto avijjāsoto”tiādīsu pañcasu dhammesu. “Addasā	2139	
PA_anya-e08_04n:2139_5	kho bhagavā mahantaṃ dārukkhandhaṃ gaṅgāya nadiyā sotena vuyhamāna”ntiādīsu udakadhārāyaṃ.	2139	
PA_anya-e08_04n:2139_6	“Ariyassetaṃ āvuso aṭṭhaṅgikassa maggassa adhivacanaṃ, yadidaṃ soto”tiādīsu ariyamagge.	2139	
PA_anya-e08_04n:2139_7	“Purisassa ca viññāṇasotaṃ pajānāti ubhayato abbocchinnaṃ idhaloke patiṭṭhitañca	2139	
PA_anya-e08_04n:2139_8	paraloke patiṭṭhitañcā”tiādīsu cittasantatiyanti.	2139	
PA_anya-e08_04n:2140	Soṇoti sunakho. So hi sāmikassa vacanaṃ suṇātīti soṇoti vuccati.	214	
PA_anya-e08_04n:2141	Imāni tadabhidhānāni –	214	
PA_anya-e08_04n:2142	Sunakho sārameyyo ca, suṇo sūno ca kukkuro;	214	
PA_anya-e08_04n:2143	Soṇo svāno suvāno ca, sāḷuro migadaṃsano.	214	
PA_anya-e08_04n:2144	Sā sunidhāti’me saddā, pumānesu pavattare;	214	
PA_anya-e08_04n:2145	Sunakhī kukkurī sī’ti, ime itthīsu vattare.	214	
PA_anya-e08_04n:2146	Sunakhā sārameyyāti, ādi bahuvaco pana;	214	
PA_anya-e08_04n:2147	Pavattati pumitthīsu, aññatrāpi ayaṃ nayo;	214	
PA_anya-e08_04n:2148	Kukkuroti ayaṃ tattha, bālakāle ravena ve;	214	
PA_anya-e08_04n:2149	Mahallakepi sunakhe, rūḷhiyā sampavattati.	214	
PA_anya-e08_04n:2150_0	Tathā hi aṭṭhakathācariyā kukkurajātake “ye kukkurā rājakulamhi vaḍḍhā, koleyyakā	2150	
PA_anya-e08_04n:2150_1	vaṇṇabalūpapannā”tiimasmiṃpadese evamatthaṃ vaṇṇayiṃsu “ye kukkurāti ye sunakhā.	2150	
PA_anya-e08_04n:2150_2	Yathā hi taruṇopi passāvo pūtimuttanti tadahujātopi siṅgālo “jarasiṅgālo’ti, komalāpi	2150	
PA_anya-e08_04n:2150_3	gaḷācīlatā ‘pūtilatā’ti, suvaṇṇavaṇṇopi kāyo ‘pūtikāyo’ti vuccati, evameva vassasatikopi	2150	
PA_anya-e08_04n:2150_4	sunakho ‘kukkuro’ti vuccati, tasmā mahallakā kāyūpapannāpi te ‘kukkurā’tveva vuttā”ti.	2150	
PA_anya-e08_04n:2151	Ki hiṃsāyaṃ. Kiṇoti, kiṇāti, kiṇanti.	215	
PA_anya-e08_04n:2152	Saka sāmatthiye. Samatthabhāvo sāmatthiyaṃ, yathā dakkhiyaṃ. Sakkuṇāti, sakkuṇanti. Asakkhi. Sakkhissati. Sakko. Sakkī.	215	
PA_anya-e08_04n:2153_0	Ettha sakkoti devarājā. So hi parahitaṃ sakahitañca kātuṃ sakkuṇātīti sakko. Apica	2153	
PA_anya-e08_04n:2153_1	sakyakulajāto yo kocipi. Tathā hi “atha kho mahānāmo sakko”tiādi vuttaṃ. “Bhagavantañca	2153	
PA_anya-e08_04n:2153_2	piṅgiyo maṃ sakka samuddharāhīti ālapi. Sakyā vata bho kumārā paramasakyā vata bho	2153	
PA_anya-e08_04n:2153_3	kumārā”ti vacanamupādāya sabbepi sakyakule jātā “sakyā”ti ca “sākiyā”ti ca “sakkā”ti	2153	
PA_anya-e08_04n:2153_4	ca vuccanti. Ettha svādittepi anekassaradhātuto ekova uṇāpaccayo hoti, na ṇu ṇāpaccayāti daṭṭhabbaṃ.	2153	
PA_anya-e08_04n:2154	Khī khaye. Khīṇoti. Khīṇāti. Khīṇā jāti. Khīṇo. Ayogā bhūrisaṅkhayo.	215	
PA_anya-e08_04n:2155	Ge sadde. Giṇoti, giṇāti.	215	
PA_anya-e08_04n:2156	Ci caye. Ṇakārassa nakārattaṃ. Pākāraṃ cinoti. Citaṃ kusalaṃ. Ceto puggalo.	215	
PA_anya-e08_04n:2157	Ru upatāpe. Ruṇoti, ruṇāti.	215	
PA_anya-e08_04n:2158	Rādha sādha saṃsiddhiyaṃ. Rādhuṇāti. Sādhuṇāti. Rādhanaṃ. Ārādhanaṃ. Sādhanaṃ.	215	
PA_anya-e08_04n:2159	Pī pītiyaṃ. Pīṇoti, pīṇāti. Pīti, piyo.	215	
PA_anya-e08_04n:2160	Apa pāpuṇe sambhu ca. Pāpuṇoti, pāpuṇāti. Patto. Sabbaññutaṃ satthā patto. Sampatto yamasādhanaṃ. Sambhuṇāti, na kiñci atthaṃ abhisambhuṇāti. Sambhuṇanto, abhisambhuṇamāno.	216	
PA_anya-e08_04n:2161_0	Tattha pattoti pasaddo upasaggo “pappotī”ti ettha pasaddo viya. Tathā hi “patto”ti	2161	
PA_anya-e08_04n:2161_1	ettha pāpuṇīti atthe papubbassa apadhātussa pakāre lutte tapaccayassa dvibhāvo bhavati.	2161	
PA_anya-e08_04n:2161_2	Tattha na abhisambhuṇātīti na sampāpuṇāti, na sādhetīti vuttaṃ hoti.	2161	
PA_anya-e08_04n:2162	Khipa khepe. Khipuṇāti. Khippaṃ. Khippanti macchapañjaro.	216	
PA_anya-e08_04n:2163	Āpa byāpane. Āpuṇāti. Āpo.	216	
PA_anya-e08_04n:2164	Mi pakkhepane. Minoti. Mitto.	216	
PA_anya-e08_04n:2165_0	Ettha ca sabbaguyhesu nimiyati pakkhipiyatīti mitto. “Mitto have sattapadena hotī”ti	2165	
PA_anya-e08_04n:2165_1	vacanaṃ pana vohāravasena vuttaṃ, na atthavasena. Vucceyya ce, yo koci avissāsiko	2165	
PA_anya-e08_04n:2165_2	attano paṭiviruddhopi ca mitto nāma bhaveyya, na cevaṃ daṭṭhabbaṃ. Evañca pana daṭṭhabbaṃ	2165	
PA_anya-e08_04n:2165_3	“sattapadavītihāramattenapi saha gacchanto saha gacchantassa piyavācānicchāraṇena	2165	
PA_anya-e08_04n:2165_4	aññamaññaṃ ālāpasallāpakaraṇamattena mitto nāma hotīti vattabbaṃ. Kiṃkāraṇā? Daḷhavissāso	2165	
PA_anya-e08_04n:2165_5	mitto nāma na bhaveyyāti mittassa guṇapasaṃsāvasena evaṃ vutta”nti.	2165	
PA_anya-e08_04n:2166	Vu saṃvaraṇe. Vuṇoti, vuṇāti, saṃvuṇoti, saṃvuṇāti. Paṇḍito sīlasaṃvuto.	216	
PA_anya-e08_04n:2167	Su abhisave. Abhisavo nāma pīḷanaṃ manthanaṃ sandhānaṃ sinhānaṃ vā. Suṇoti, suṇāti.	216	
PA_anya-e08_04n:2168	Si bandhane. Sinoti.	216	
PA_anya-e08_04n:2169	Si nisāne. Siṇoti, siṇāti. Nisitasatthaṃ.	216	
PA_anya-e08_04n:2170	Na hi nūnāyaṃ sā khujjā, labhati jivhāya chedanaṃ;	217	
PA_anya-e08_04n:2171	Sunisitena satthena, evaṃ dubbhāsitaṃ bhaṇaṃ;	217	
PA_anya-e08_04n:2172	Ettha bhaṇanti bhaṇantī.	217	
PA_anya-e08_04n:2173	Vusa pāgabbiye. Pāgabbiyaṃ nāma kāyavācāmanehi pagabbabhāvo. Vusuṇāti.	217	
PA_anya-e08_04n:2174	Asu byāpane. Asuṇāti. Assu.	217	
PA_anya-e08_04n:2175	Hi gatibuddhīsu upatāpe ca. Hinoti.	217	
PA_anya-e08_04n:2176	Ettha pana asamānantattepi samānatthānaṃ samodhānaṃ vuccati.	217	
PA_anya-e08_04n:2177_0	Tika tiga sagha dikkha kivi ciri jiri dāsa du hiṃsāyaṃ. Tikuṇāti. Tiguṇāti. Saghuṇāti.	2177	
PA_anya-e08_04n:2177_1	Dikkhuṇāti. Kivuṇāti. Ciruṇāti. Jiruṇāti. Dāsuṇāti. Duṇoti, duṇātīti rūpāni hiṃsāvācakāni bhavanti.	2177	
PA_anya-e08_04n:2178	Suvādī ettakā diṭṭhā, dhātavo me yathābalaṃ;	217	
PA_anya-e08_04n:2179	Suttesvaññepi pekkhitvā, gaṇavho atthayuttito.	217	
PA_anya-e08_04n:2180	Svādigaṇoyaṃ.	218	
PA_anya-e08_04n:2181	Kiyādigaṇika	218	
PA_anya-e08_04n:2182_0	Kī dabbavinimaye. Dabbavinimayo kayavikkayavasena bhaṇḍassa parivattanaṃ. Kiṇāti,	2182	
PA_anya-e08_04n:2182_1	kiṇanti. Vikkiṇāti, vikkiṇanti. Ketuṃ, kiṇituṃ. Vikketuṃ, vikkiṇituṃ. Kiṇitvā, vikkiṇitvā.	2182	
PA_anya-e08_04n:2182_2	Kītaṃ bhaṇḍaṃ. Kayo, vikkayo. Vikkiṇeyya haneyya vā.	2182	
PA_anya-e08_04n:2183	Khi gatiyaṃ. Khiṇāti. Atikhiṇo saro. Khaṃ, khāni. Nakārassa ṇakārattaṃ.	218	
PA_anya-e08_04n:2184_0	Tattha khiṇātīti gacchati. Atikhinoti atigato. Atrāyaṃ pāḷi “senti cāpātikhiṇāva,	2184	
PA_anya-e08_04n:2184_1	purāṇāni anutthuna”nti. Tattha cāpātikhiṇā’ti cāpato atikhiṇā atigatā. Aṭṭhakathāyaṃ	2184	
PA_anya-e08_04n:2184_2	pana “cāpātikhiṇāti cāpato atikhiṇā cāpā vinimuttāti attho”ti padatthavivaraṇaṃ kataṃ,	2184	
PA_anya-e08_04n:2184_3	tampi gatatthaññeva sandhāya adhippāyatthavasena katanti daṭṭhabbaṃ. Tatra khanti	2184	
PA_anya-e08_04n:2184_4	saggo. So hi katapuññehi gantabbattā “kha”nti vuccati. Khānīti saggā.	2184	
PA_anya-e08_04n:2185_0	Ci caye. Puññaṃ cināti. Pākāraṃ cināti. Pāramiyo vicināti, vicinati ca. Pupphaṃ ocināti,	2185	
PA_anya-e08_04n:2185_1	ocinati vā. Pacināti. Pacinitvā. Citaṃ kusalaṃ. Cayo sañcayo. Cito pākāro. Cinātīti	2185	
PA_anya-e08_04n:2185_2	ceto, iṭṭhakavaḍḍhakī. Yo satto puññasañcayo. “Sañcayo rāsi samūho piṇḍo gaṇo saṅgho	2185	
PA_anya-e08_04n:2185_3	kadambo vaggo karo ghaṭā”iccevamādayo pariyāyā.	2185	
PA_anya-e08_04n:2186_0	Ji jaye. Jināti, vijināti, jiniyati. Jetā, jino. Jito māro. Māraṃ jito. Jitavā, jitāvī,	2186	
PA_anya-e08_04n:2186_1	jitabbo, jeyyo, jayanaṃ, jitaṃ, vijitaṃ, jayo, parājayanaṃ, parājayo. Yassa jitaṃ	2186	
PA_anya-e08_04n:2186_2	nāvajīyati. Jitamassa noyāti koci loke. Jayo hi buddhassa sirīmato ayaṃ, mārassa	2186	
PA_anya-e08_04n:2186_3	ca pāpimato parājayo.	2186	
PA_anya-e08_04n:2187_0	Tattha jetāti jinātīti jetā, yo koci puggalo. Ajinīti jino, sabbaññū dhammarājā.	2187	
PA_anya-e08_04n:2187_1	Kiṃ so ajini? Pāpake akusale dhamme mārādiarayo ca. Iti pāpake akusale dhamme mārādayo	2187	
PA_anya-e08_04n:2187_2	ca arayo ajinīti jino. Vuttampi cetaṃ –	2187	
PA_anya-e08_04n:2188	“Mādisā ve jinā honti, ye pattā āsavakkhayaṃ;	218	
PA_anya-e08_04n:2189	Jitā me pāpakā dhammā, tasmāhaṃ upaka jino”ti,	218	
PA_anya-e08_04n:2190	“Tathāgato bhikkhave abhibhū anabhibhūto”ti ca.	219	
PA_anya-e08_04n:2191_0	Jinasaddo hi kevalo sabbaññumhi pavattati, sopapado pana paccekabuddhādīsu tamhi	2191	
PA_anya-e08_04n:2191_1	ca yathārahaṃ pavattati. “Paccekajino, odhijino, anodhijino, vipākajino, avipākajino”ti	2191	
PA_anya-e08_04n:2191_2	imānettha nidassanapadāni.	2191	
PA_anya-e08_04n:2192	Ji jāniyaṃ. Jināti, na jināti na jāpaye, jino rathassaṃ maṇikuṇḍale ca, putte ca dāre ca tatheva jino. Jino dhanañca dāse ca.	219	
PA_anya-e08_04n:2193_0	Ñā avabodhane. Jānāti, ñāyati, nāyati. Animittā na nāyare. Jaññā so yadi hāpaye.	2193	
PA_anya-e08_04n:2193_1	Mā maṃ jaññūti icchati. “Ime amhāka”nti ñātabbaṭṭhena ñāti, ñātako. Ñātimittā suhajjā	2193	
PA_anya-e08_04n:2193_2	ca. Ñātako no nisinnoti. Ñātabbaṃ ñeyyaṃ, saṅkhāravikāralakkhaṇanibbānapaññattidhammā.	2193	
PA_anya-e08_04n:2193_3	Īdisesu ṭhānesu ñeyyasaddo ekantena napuṃsako, vāccaliṅgatte sabbaliṅgiko, yathā?	2193	
PA_anya-e08_04n:2193_4	Ñeyyo phasso. Ñeyyā vedanā. Ñeyyaṃ cittaṃ. Ñeyyo puriso, ñeyyā itthī, ñeyyaṃ dhananti ca.	2193	
PA_anya-e08_04n:2194	Thu abhitthave. Thunāti. Abhitthunāti. Thuti, abhitthuti. Thavanā, abhitthavanā, thuto, abhitthuto.	219	
PA_anya-e08_04n:2195	Thu nitthunane. Thunāti.	219	
PA_anya-e08_04n:2196	Uṭṭhehi revate supāpadhamme,	219	
PA_anya-e08_04n:2197	Apārutadvāre adānasīle;	219	
PA_anya-e08_04n:2198	Nessāma taṃ yattha thunanti duggatā,	219	
PA_anya-e08_04n:2199	Samappitā nerayikā dukkhena;	219	
PA_anya-e08_04n:2200	Purāṇāni anutthuna”nti ca payogo.	220	
PA_anya-e08_04n:2201	Du hiṃsāyaṃ. Dunāti. Mittaddu. Dumo.	220	
PA_anya-e08_04n:2202_0	Ettha mittaddūti mittaṃ dunāti hiṃsati dubbhatīti mittaddu. Atra “vedā na tāṇāya	2202	
PA_anya-e08_04n:2202_1	bhavanti tassa, mittadduno bhūnahuno narassā”ti pāḷi nidassanaṃ. Dumoti duniyati	2202	
PA_anya-e08_04n:2202_2	gehasambhārādiatthāya hiṃsiyati chindiyati, paṇṇapupphādiatthikehi vā paṇṇapupphādiharaṇena pīḷiyatīti dumo.	2202	
PA_anya-e08_04n:2203	Dhū kampane. Dhunāti. Dhūmo, dhonā, dhono, dhuto. Dhunanto vākacīrāni, gacchāmi ambare tadā.	220	
PA_anya-e08_04n:2204_0	Tattha dhūmoti dhunāti kampatīti dhūmo. Dhūmasaddo kodhe taṇhāya vitakke pañcasu	2204	
PA_anya-e08_04n:2204_1	kāmaguṇesu dhammadesanāyaṃ pakatidhūmeti imesu atthesu vattati. “Kodho dhūmo bhasmāni	2204	
PA_anya-e08_04n:2204_2	mosavajja”nti ettha hi kodhe vattati. “Icchā dhūmāyito sadā”ti ettha taṇhāyaṃ. “Tena	2204	
PA_anya-e08_04n:2204_3	kho pana samayena aññataro bhikkhu bhagavato avidūre dhūmāyanto nisinno hotī”ti ettha vitakke.	2204	
PA_anya-e08_04n:2205	“Paṅko ca kāmā palipo ca kāmā,	220	
PA_anya-e08_04n:2206	Bhayañca metaṃ timulaṃ pavuttaṃ;	220	
PA_anya-e08_04n:2207	Rajo ca dhūmo ca mayā pakāsito,	220	
PA_anya-e08_04n:2208	Hitvā tuvaṃ pabbaja brahmadattā”ti	220	
PA_anya-e08_04n:2209	Ettha pañcasu kāmaguṇesu. “Dhūmaṃ kattā hotī”ti ettha dhammadesanāyaṃ. “Dhajo rathassa paññāno, dhūmo paññānamaggino”ti ettha pakatidhūme. Iccevaṃ –	220	
PA_anya-e08_04n:2210	Kodhataṇhāvitakkesu, pañcakāmaguṇesu ca;	221	
PA_anya-e08_04n:2211	Desanāyañca pakati-dhūme dhūmo pavattati.	221	
PA_anya-e08_04n:2212_0	Dhonāti paññā. Vuttañhetaṃ niddese “dhonā vuccati paññā, yā paññā pajānanā sammādiṭṭhi,	2212	
PA_anya-e08_04n:2212_1	kiṃkāraṇā dhonāti vuccati paññā? Yaṃ tāya paññāya kāyaduccaritaṃ dhutañca dhotañca	2212	
PA_anya-e08_04n:2212_2	sandhotañca niddhotañca, vacīduccaritaṃ manoduccaritaṃ dhutañca dhotañca sandhotañca	2212	
PA_anya-e08_04n:2212_3	niddhotañca. Taṃkāraṇā dhonā vuccati paññā. Atha vā sammādiṭṭhi micchādiṭṭhiṃ dhutā	2212	
PA_anya-e08_04n:2212_4	ca dhotā ca sandhotā ca niddhotā ca, taṃkāraṇā dhonā vuccati paññā”ti. “Dhonassa	2212	
PA_anya-e08_04n:2212_5	hi natthi kuhiñci loke, pakappitā diṭṭhi bhavābhavesū”ti ayamettha pāḷi nidassanaṃ.	2212	
PA_anya-e08_04n:2212_6	Atra dhonā assa atthīti dhono, tassa dhonassāti nibbacanaṃ. Dhātūnamanekatthatāya	2212	
PA_anya-e08_04n:2212_7	dhūdhātu kampanatthepi dhovanatthepi vattati.	2212	
PA_anya-e08_04n:2213_0	Muna ñāṇe. Munāti. Monaṃ, muni. Imasmiṃ ṭhāne dhātuyā ākhyātatte ekantena antalopo	2213	
PA_anya-e08_04n:2213_1	bhavati. Sobhitattheragāthāyaṃ pana anāgatavacane ukārassa vuddhivasena “ahaṃ monena	2213	
PA_anya-e08_04n:2213_2	monissa”nti rūpantarañca dissati. Tattha monissanti jānissaṃ. Nāmatte antalopo na	2213	
PA_anya-e08_04n:2213_3	hoti. Tattha monanti kiñcāpi “na monena muni hotī”ti ettha tuṇhībhāvo “mona”nti vuccati,	2213	
PA_anya-e08_04n:2213_4	tathāpi idha “ñāṇe”ti vacanato na so adhippeto, ñāṇamevādhippetaṃ, tasmā moneyyapaṭipadāsaṅkhātaṃ	2213	
PA_anya-e08_04n:2213_5	maggañāṇamonampi gahetabbaṃ. Munīti munāti jānāti hitāhitaṃ paricchindatīti muni.	2213	
PA_anya-e08_04n:2213_6	Atha vā khandhādiloke tulaṃ āropetvā minanto viya “ime ajjhattikā khandhā, ime bāhirā”tiādinā	2213	
PA_anya-e08_04n:2213_7	nayena ime ubho atthe munātīti muni. Tenāha bhagavā –	2213	
PA_anya-e08_04n:2214	“Na monena muni hoti, mūḷharūpo aviddasu;	221	
PA_anya-e08_04n:2215	Yo ca tulaṃva paggayha, varamādāya paṇḍito.	221	
PA_anya-e08_04n:2216	Pāpāni parivajjeti, sa muni tena so muni;	221	
PA_anya-e08_04n:2217	Yo munāti ubho loke, muni tena pavuccatī”ti.	221	
PA_anya-e08_04n:2218_0	Aparāpettha bhavati atthavibhāvanā. Munīti monaṃ vuccati ñāṇaṃ, kāyamoneyyādīsu vā	2218	
PA_anya-e08_04n:2218_1	aññataraṃ, tena samannāgatattā puggalo “munī”ti vuccati. So panesa agāriyamuni anagāriyamuni	2218	
PA_anya-e08_04n:2218_2	sekkhamuni asekkhamuni paccekamuni munimunīti anekavidho. Tattha agāriyamunīti gihipi	2218	
PA_anya-e08_04n:2218_3	āgataphalo viññātasāsano. Anagāriyamunīti tathārūpova pabbajito. Sekkhamunīti satta	2218	
PA_anya-e08_04n:2218_4	sekkhā. Asekkhamunīti khīṇāsavo. Paccekamunīti paccekabuddho. Munimunīti sammāsambuddho.	2218	
PA_anya-e08_04n:2218_5	Tathā hi āyasmāpi sāriputto āha “munīti vuccati tathāgato arahaṃ sammāsambuddho”ti.	2218	
PA_anya-e08_04n:2219	Pū pavane. Pavanaṃ sodhanaṃ. Punāti. Puññaṃ, putto, dantapoṇaṃ.	221	
PA_anya-e08_04n:2220_0	Ettha ca puññanti attano kārakaṃ punāti sodhetīti puññaṃ. Atha vā yattha sayaṃ uppannaṃ	2220	
PA_anya-e08_04n:2220_1	taṃsantānaṃ punāti visodhetīti puññaṃ. Kintaṃ? Sucaritaṃ kusalakammaṃ. Sakammikattā	2220	
PA_anya-e08_04n:2220_2	dhātussa kāritavasena atthavivaraṇaṃ labbhati. Puttoti attano kulaṃ punāti sodhetīti	2220	
PA_anya-e08_04n:2220_3	putto. Evañca sati hīnajaccānaṃ caṇḍālādīnaṃ putto nāma na bhaveyyāti na vattabbaṃ	2220	
PA_anya-e08_04n:2220_4	saddānamatthakathanassa nānappakārena pavattito, tasmā attano pitu hadayaṃ pūretīti	2220	
PA_anya-e08_04n:2220_5	puttoti evamādināpi nibbacanaṃ gahetabbameva. Nānādhātuvasenapi hi padāni siddhiṃ samupagacchanti.	2220	
PA_anya-e08_04n:2221_0	Putto ca nāma atrajo khetrajo antevāsiko dinnakoti catubbidho. Tattha attānaṃ paṭicca	2221	
PA_anya-e08_04n:2221_1	jāto atrajo nāma. Sayanapīṭhe pallaṅke ureti evamādīsu nibbatto khetrajo nāma. Santike	2221	
PA_anya-e08_04n:2221_2	sippuggaṇhanako antevāsiko nāma. Posāpanatthāya dinno dinnako nāma dantapoṇanti dante	2221	
PA_anya-e08_04n:2221_3	punanti visodhenti etenāti dantapoṇaṃ, dantakaṭṭhaṃ.	2221	
PA_anya-e08_04n:2222_0	Pī tappanakantīsu. Piṇātīti pīti. Ettha ca pītīti pīṇanaṃ pīti, tappanaṃ kantīti	2222	
PA_anya-e08_04n:2222_1	ca vuttaṃ hoti. Idaṃ bhāvavasena nibbacanaṃ. Idaṃ pana hetukattuvasena piṇayatīti	2222	
PA_anya-e08_04n:2222_2	pīti, tappetīti attho.	2222	
PA_anya-e08_04n:2223_0	Sā panesā khuddakāpīti khaṇikāpīti okkantikāpīti ubbegāpīti pharaṇāpītīti pañcavidhā	2223	
PA_anya-e08_04n:2223_1	hoti. Tattha khuddakāpīti sarīre lomahaṃsanamattameva kātuṃ sakkoti. Khaṇikāpīti	2223	
PA_anya-e08_04n:2223_2	khaṇe khaṇe vijjuppādasadisā hoti. Okkantikāpīti samuddatīraṃ vīci viya kāyaṃ okkamitvā	2223	
PA_anya-e08_04n:2223_3	okkamitvā bhijjati. Ubbegāpīti balavatī hoti kāyaṃ uddhaggaṃ katvā ākāse laṅghāpanappamāṇā	2223	
PA_anya-e08_04n:2223_4	hoti. Pharaṇāpītiyā pana uppannāya sakalasarīraṃ dhamitvā pūritavatthi viya mahatā	2223	
PA_anya-e08_04n:2223_5	udakoghena pakkhandapabbatakucchi viya ca anupariphuṭaṃ hoti, evaṃ pañcavidhā pīti,	2223	
PA_anya-e08_04n:2223_6	sā sampiyāyanalakkhaṇattā “piṇātī”ti pītīti suddhakattuvasenapi vattuṃ yujjati. Ettha	2223	
PA_anya-e08_04n:2223_7	“piyāyati, pitā, piyo, pemo”tiādīni pīdhātuyā eva rūpāni. Tattha “puttaṃ piyāyatīti	2223	
PA_anya-e08_04n:2223_8	pitā”ti vadanti. Piyāyitabboti piyo. Pemanaṃ pemo.	2223	
PA_anya-e08_04n:2224	Mā parimāṇe. Mināti. Mānaṃ, parimāṇaṃ, mattaṃ, mattā, mano, vimānaṃ, minitabbaṃ, metabbaṃ, chāyā metabbā. Īdisesu ṭhānesu anīyapaccayo na labbhati.	222	
PA_anya-e08_04n:2225_0	Ettha manoti ekāya nāḷiyā ekāya ca tulāya minamāno viya ārammaṇaṃ mināti paricchindatīti	2225	
PA_anya-e08_04n:2225_1	mano. Visesato miniyate paricchindiyateti vimānaṃ, devānaṃ puññabalena nibbattabyamhaṃ	2225	
PA_anya-e08_04n:2225_2	devaniketaṃ. Yaṃ vimānaṃ upasobhitaṃ, pabhāsatimidaṃ byamhanti ca ādinā thomiyati.	2225	
PA_anya-e08_04n:2226	Mī hiṃsāyaṃ. Mināti. Mīno, kumīnaṃ.	222	
PA_anya-e08_04n:2227_0	Ettha mīnoti maccho. Macchassa hi “mīno maccho ambujo vārijo vāricaro”ti anekāni	2227	
PA_anya-e08_04n:2227_1	nāmāni. Visesanāmāni pana “amaro khaliso candakulo kandaphali indaphali indavalo	2227	
PA_anya-e08_04n:2227_2	kuliso vāmi kuṅkutalo kaṇḍiko sakulo maṅguro siṅgī satavaṅko rohito pāṭhīno kāṇo	2227	
PA_anya-e08_04n:2227_3	savaṅko pāvuso” iccevamādīni, “timi timiṅgalo” iccevamādīni ca bhavanti. Kumīnanti	2227	
PA_anya-e08_04n:2227_4	kucchitenākārena macche minanti hiṃsanti etenāti kumīnaṃ, macchabandhanapañjaro.	2227	
PA_anya-e08_04n:2227_5	So pana pāḷiyaṃ kumīnasaddena vuccati. Tathā hi –	2227	
PA_anya-e08_04n:2228	“Vārijasseva me sato, bandhassa kumināmukhe;	222	
PA_anya-e08_04n:2229	Akkosati paharati, piye putte apassato”ti	222	
PA_anya-e08_04n:2230	Pāḷi dissati.	223	
PA_anya-e08_04n:2231	Mū bandhane. Munāti. Muni.	223	
PA_anya-e08_04n:2232	Ettha munīti attano cittaṃ munāti mavati bandhati rāgadosādivasaṃ gantuṃ na detīti muni.	223	
PA_anya-e08_04n:2233	Ri gatidesanesu. Rikāti. Reṇu. Nakārassa ṇattaṃ.	223	
PA_anya-e08_04n:2234	Lī silese. Lināti, nilināti. Līnaṃ, sallīnaṃ, paṭisallānaṃ.	223	
PA_anya-e08_04n:2235_0	Vī tantasantāne. Vatthaṃ vināti. Iminā suttena cīvaraṃ vināhi. Kamme – idaṃ kho āvuso	2235	
PA_anya-e08_04n:2235_1	cīvaraṃ maṃ uddissa viyyati. Vītaṃ. Suvītaṃ. Appakaṃ hoti vetabbaṃ. Kārite “vāyāpeti,	2235	
PA_anya-e08_04n:2235_2	tantavāyehi cīvaraṃ vāyāpessāmā’ti cīvaraṃ vāyāpesuṃ” iccevamādīni bhavanti.	2235	
PA_anya-e08_04n:2236	Vī hiṃsāyaṃ. Vināti. Veṇu. Veṇūti vaṃso.	223	
PA_anya-e08_04n:2237	Lū chedane. Lunāti. Loṇaṃ, kusalaṃ, bālo, lūto.	223	
PA_anya-e08_04n:2238_0	Ettha ca loṇanti lunāti vītarasabhāvaṃ vināseti sarasabhāvaṃ karotīti loṇaṃ, lavaṇaṃ.	2238	
PA_anya-e08_04n:2238_1	Kuso viya hatthappadesaṃ akusaladhamme lunātīti kusalaṃ, anavajjaiṭṭhavipākalakkhaṇo	2238	
PA_anya-e08_04n:2238_2	dhammo. Diṭṭhadhammikasamparāyike dve atthe lunātīti bālo, avidvā. Lūtoti makkaṭako	2238	
PA_anya-e08_04n:2238_3	vuccati. Tassa hi suttaṃ “lūtasutta”nti vadanti. Yūsaṃ pātuṃ paṭaṅgamakkhikādīnaṃ	2238	
PA_anya-e08_04n:2238_4	jīvitaṃ lunātīti lūto.	2238	
PA_anya-e08_04n:2239	Si bandhane. Sināti. Sīmā, sīsaṃ.	223	
PA_anya-e08_04n:2240_0	Ettha sīmāti sinīyate samaggena saṅghena kammavācāya bandhiyateti sīmā. Sā duvidhā	2240	
PA_anya-e08_04n:2240_1	baddhasīmā abaddhasīmāti. Tāsu abaddhasīmā mariyādakaraṇavasena “sīmā”ti veditabbā.	2240	
PA_anya-e08_04n:2240_2	Sināti bandhati kese moḷikaraṇavasena etthāti sīsaṃ. Aññānipi yojetabbāni.	2240	
PA_anya-e08_04n:2241	Sā pāke. Sināti.	224	
PA_anya-e08_04n:2242	Su hiṃsāyaṃ. Suṇāti. Parasu. Paraṃ suṇanti hiṃsanti etenāti parasu.	224	
PA_anya-e08_04n:2243	Asa bhojane. Vuttānaṃ phalamasnāti. Asanaṃ.	224	
PA_anya-e08_04n:2244	Ettha asananti āhāro. So hi asiyati bhuñjiyatīti “asana”nti vuccati. “Asnātha khādatha pivathā”ti idamettha nidassanaṃ.	224	
PA_anya-e08_04n:2245	Kilisa vibādhane. Kilisnāti. Kileso.	224	
PA_anya-e08_04n:2246	Ettha ca kilesoti rāgādayopi dukkhampi vuccati.	224	
PA_anya-e08_04n:2247	Uddhasa uñche. Uñcho pariyesanaṃ. Uddhasnāti.	224	
PA_anya-e08_04n:2248	Isa abhikkhaṇe. Isnāti.	224	
PA_anya-e08_04n:2249	Visa vippayoge. Visnāti. Visaṃ.	224	
PA_anya-e08_04n:2250	Pusa sinehasavanapūraṇesu. Pusnāti.	225	
PA_anya-e08_04n:2251	Pusa posane. Pusnāti.	225	
PA_anya-e08_04n:2252	Musa theyye. Musnāti. Musalo.	225	
PA_anya-e08_04n:2253	Kiyādī ettakā diṭṭhā, dhātavo me yathābalaṃ;	225	
PA_anya-e08_04n:2254	Suttesvaññepi pekkhitvā, gaṇhavho atthayuttito.	225	
PA_anya-e08_04n:2255	Sāsanā lokato cete,	225	
PA_anya-e08_04n:2256	Dassitā tesu lokato;	225	
PA_anya-e08_04n:2257	Sāsanassopakārāya,	225	
PA_anya-e08_04n:2258	Vuttā tadanurūpakā.	225	
PA_anya-e08_04n:2259	Kiyādigaṇoyaṃ.	225	
PA_anya-e08_04n:2260	Gahādigaṇika	226	
PA_anya-e08_04n:2261	Idāni gahādigaṇo vuccate. Ettheke evaṃ maññanti.	226	
PA_anya-e08_04n:2262	Gahādīnaṃ gaṇo nāma, paccekaṃ nupalabbhati;	226	
PA_anya-e08_04n:2263	Athameko gahadhātu, gahādīnaṃ gaṇo siyā.	226	
PA_anya-e08_04n:2264	Yato ppaṇhā parā heyyuṃ, dhātuto jinasāsane;	226	
PA_anya-e08_04n:2265	Tepi aññe na vijjanti, aññatra gahadhātuyā.	226	
PA_anya-e08_04n:2266	Iti cintāya ekacce, gahadhātuṃ kiyādinaṃ;	226	
PA_anya-e08_04n:2267	Pakkhipiṃsu gaṇe evaṃ, na vadiṃsu gahādikaṃ.	226	
PA_anya-e08_04n:2268	Na tesaṃ gahaṇaṃ dhīro, gaṇheyya suvicakkhaṇo;	226	
PA_anya-e08_04n:2269	Yato kaccāyane vutto, gahādīnaṃ gaṇo visuṃ.	226	
PA_anya-e08_04n:2270	“Gahādito ppaṇhā” iti, lakkhaṇaṃ vadatā hi so;	227	
PA_anya-e08_04n:2271	Kaccāyanena garunā, dassito nanu sāsane.	227	
PA_anya-e08_04n:2272	Sace visuṃ gahādīnaṃ, gaṇo nāma na labbhati;	227	
PA_anya-e08_04n:2273	Gahādidīpake sutte, hitvāna bāhiraṃ idaṃ.	227	
PA_anya-e08_04n:2274	“Gahato ppaṇhā” icceva, vattabbaṃ atha vā pana;	227	
PA_anya-e08_04n:2275	“Kiyādito nāppaṇhā”ti, kātabbaṃ ekalakkhaṇaṃ.	227	
PA_anya-e08_04n:2276	Yasmā tathā na vuttañca, na katañcekalakkhaṇaṃ;	227	
PA_anya-e08_04n:2277	Tasmā ayaṃ visuṃyeva, gaṇo icceva ñāyati.	227	
PA_anya-e08_04n:2278	“Sarā sare lopa”miti-ādīni lakkhaṇāniva;	227	
PA_anya-e08_04n:2279	Gambhīraṃ lakkhaṇaṃ etaṃ, dujjānaṃ takkagāhinā.	227	
PA_anya-e08_04n:2280	Usādayopi sandhāya, ādiggaho kato tahiṃ;	228	
PA_anya-e08_04n:2281	Tathā hi “uṇhāpetī”ti, ādirūpāni dissare.	228	
PA_anya-e08_04n:2282	Idāni pākaṭaṃ katvā, ādisaddaphalaṃ ahaṃ;	228	
PA_anya-e08_04n:2283	Sappayogaṃ gahādīnaṃ, gaṇaṃ vakkhāmi me suṇa.	228	
PA_anya-e08_04n:2284_0	Gaha upādāne. Upādānaṃ gahaṇaṃ, na kilesupādānaṃ. Upasaddo hettha na kiñci atthavisesaṃ	2284	
PA_anya-e08_04n:2284_1	vadati. Atha vā kāyena cittena vā upagantvā ādānaṃ gahaṇaṃ upādānanti samīpattho	2284	
PA_anya-e08_04n:2284_2	upasaddo. Katthaci hi upasaddo ādānasaddasahito daḷhaggahaṇe vattati “kāmupādāna”ntiādīsu.	2284	
PA_anya-e08_04n:2284_3	Idha pana daḷhaggahaṇaṃ vā hotu sithilaggahaṇaṃ vā, yaṃ kiñci gahaṇaṃ upādānameva,	2284	
PA_anya-e08_04n:2284_4	tasmā gahadhātu gahaṇe vattatīti attho gahetabbo. Gheppati, gaṇhāti vā. Pariggaṇhāti,	2284	
PA_anya-e08_04n:2284_5	paṭiggaṇhāti, adhigaṇhāti, paggaṇhāti, niggaṇhāti. Padhānagaṇhanako. Gaṇhituṃ, uggaṇhituṃ.	2284	
PA_anya-e08_04n:2284_6	Gaṇhitvā, uggaṇhitvā. Aññathāpi rūpāni bhavanti. Ahaṃ jāliṃ gahessāmi. Gahetuṃ. Gahetvā.	2284	
PA_anya-e08_04n:2284_7	Uggāhako, saṅgāhako, ajjhogāḷho. Kārite “gaṇhāpeti, gaṇhāpayati, aññataraṃ satipaṭṭhānaṃ	2284	
PA_anya-e08_04n:2284_8	uggaṇhāpenti, saddhiṃ amaccasahassena gaṇhāpetvā. Upajjhaṃ gāhāpetabbo. Upajjhaṃ	2284	
PA_anya-e08_04n:2284_9	gāhāpetvā. Gāheti, gāhayati, gāhāpessati. Gāhāpayanti sabbhāvaṃ. Gāhako, gāhetvā”	2284	
PA_anya-e08_04n:2284_10	iccādīni. Kammani – gayhati, saṅgayhati, gaṇhiyati vā. Tathā hi “gaṇhiyanti uggaṇhiyantī”ti	22841	
PA_anya-e08_04n:2284_11	niddesapāḷi dissati. “Gehaṃ, gāho, pariggaho, saṅgāhako, saṅgahetā” iccādīni yojetabbāni.	22841	
PA_anya-e08_04n:2285_0	Tatra akārānantaratyantapadānaṃ “gheppati, gheppanti. Gheppasī”ti ca “gaṇhati, gaṇhanti.	2285	
PA_anya-e08_04n:2285_1	Gaṇhasī”ti ca ādinā nayena sabbāsu vibhattīsu sabbathā padamālā yojetabbā. Ākārekārānantaratyantapadānaṃ	2285	
PA_anya-e08_04n:2285_2	“gaṇhāti gaṇhāpetī”tiādinā yathāsambhavaṃ padamālā yojetabbā vajjetabbaṭṭhānaṃ vajjetvā.	2285	
PA_anya-e08_04n:2286_0	Imāni pana pasiddhāni kānici ajjatanīrūpāni “aggahī mattikāpattaṃ. Aggahuṃ, aggahiṃsu,	2286	
PA_anya-e08_04n:2286_1	aggahesu”nti. Bhavissantīādīsu gahessati, gahessanti. Sesaṃ paripuṇṇaṃ kātabbaṃ.	2286	
PA_anya-e08_04n:2286_2	Aggahissā, aggahissaṃsu. Sesaṃ paripuṇṇaṃ kātabbaṃ.	2286	
PA_anya-e08_04n:2287_0	Usa dāhe. Dāho uṇhaṃ. Usati dahatīti uṇhaṃ. Uṇhasaddo “uṇhaṃ bhattaṃ bhuñjatī”tiādīsu	2287	
PA_anya-e08_04n:2287_1	dabbamapekkhati, “sītaṃ uṇhaṃ paṭihanatī”tiādīsu pana guṇaṃ uṇhabhāvassa icchitattā.	2287	
PA_anya-e08_04n:2287_2	Uṇhabhāvo hi sītabhāvo ca guṇo.	2287	
PA_anya-e08_04n:2288	Tasa vipāsāyaṃ. Taṇhā. Kenaṭṭhena taṇhā? Tassati paritassatīti atthena.	228	
PA_anya-e08_04n:2289	Jusi pītisevanesu. Juṇho samayo. Kāḷe vā yadi vā juṇhe, yadā vāyati māluto.	228	
PA_anya-e08_04n:2290	Tattha juṇhoti joseti lokassa pītiṃsomanassañca uppādetīti juṇho.	229	
PA_anya-e08_04n:2291	Juta dittiyaṃ. Juṇhā ratti. Jotati sayaṃ nippabhāpi samānā candatārakappabhāsenapi dibbati virocati sappabhā hotīti juṇhā.	229	
PA_anya-e08_04n:2292	Sā tanukaraṇe. Saṇhavācā. Siyati tanukariyati, na pharusabhāvena kakkasā kariyatīti saṇhā.	229	
PA_anya-e08_04n:2293	So antakammani. Saṇhaṃ, ñāṇaṃ. Siyati sayaṃ sukhumabhāvena atisukhumampi atthaṃ antaṃ karoti nipphattiṃ pāpetīti saṇhaṃ.	229	
PA_anya-e08_04n:2294	Tija nisāne. Nisānaṃ tikkhatā. Tiṇho parasu. Titikkhatīti tiṇho.	229	
PA_anya-e08_04n:2295_0	Si sevāyaṃ. Attano hitamāsīsantehi seviyateti sippaṃ, yaṃ kiñci jīvitahetu sikkhitabbaṃ	2295	
PA_anya-e08_04n:2295_1	sippāyatanaṃ. Apica sippanti aṭṭhārasa mahāsippāni – suti sūramati byākaraṇaṃ chandoviciti	2295	
PA_anya-e08_04n:2295_2	nirutti jotisatthaṃ sikkhā mokkhañāṇaṃ kriyāvidhi dhanubbedo hatthisikkhā kāmatantaṃ	2295	
PA_anya-e08_04n:2295_3	assalakkhaṇaṃ purāṇaṃ itihāso nīti takko vejjakañcāti.	2295	
PA_anya-e08_04n:2296	Ku kucchāyaṃ. Kucchā garahā. Kaṇhā dhammā. Kaṇho puriso.	229	
PA_anya-e08_04n:2297_0	Tattha kaṇhāti apabhassarabhāvakaraṇattā paṇḍitehi kucchitabbā garahitabbāti kaṇhā,	2297	
PA_anya-e08_04n:2297_1	akusaladhammā. Kāḷavaṇṇattā suvaṇṇavaṇṇādikaṃ upanidhāya kucchitabbo ninditabboti	2297	
PA_anya-e08_04n:2297_2	kaṇho, kāḷavaṇṇo. Vuttampi cetaṃ –	2297	
PA_anya-e08_04n:2298	“Kaṇho vatāyaṃ puriso, kaṇhaṃ bhuñjati bhojanaṃ;	229	
PA_anya-e08_04n:2299	Kaṇhe bhūmippadesasmiṃ, na mayhaṃ manaso piyo”ti ca,	229	
PA_anya-e08_04n:2300	“Na kaṇho tacasā hoti,	230	
PA_anya-e08_04n:2301	Antosāro hi brāhmaṇo;	230	
PA_anya-e08_04n:2302	Yasmiṃ pāpāni kammāni,	230	
PA_anya-e08_04n:2303	Sa ve kaṇho sujampatī”ti ca.	230	
PA_anya-e08_04n:2304	Iccevaṃ –	230	
PA_anya-e08_04n:2305	Gahādike dhātugaṇe, sandhāya tasiādayo;	230	
PA_anya-e08_04n:2306	Ādiggaho kato ppaṇhā, gahādīsu yathārahaṃ.	230	
PA_anya-e08_04n:2307	Gahato dhātuto hi ppo,ākhyātattevadissati;	230	
PA_anya-e08_04n:2308	Ākhyātatte ca nāmatte, ṇhāsaddo usato tathā.	230	
PA_anya-e08_04n:2309	Usagahehi aññasmā, nāmatteva duve matā;	230	
PA_anya-e08_04n:2310	Evaṃ visesato ñeyyo, gahādigaṇanicchayo.	231	
PA_anya-e08_04n:2311_0	Ettha pana kiñcāpi sāsane “taṇhāyatī”ti kriyāpadampi dissati, tathāpi tassa “pabbatāyati,	2311	
PA_anya-e08_04n:2311_1	mettāyatī”tiādīni viya nāmasmā vihitassa āyapaccayassa vasena siddhattā kriyāpadattepi	2311	
PA_anya-e08_04n:2311_2	ṇhāpaccayo mukhyato labbhatīti na sakkā vattuṃ. “Taṇhāyatī”ti hi idaṃ ṇhāpaccayavatā	2311	
PA_anya-e08_04n:2311_3	tasadhātuto nipphannataṇhāsaddasmā parassa āyapaccayassa vasena nipphannaṃ. Tathā	2311	
PA_anya-e08_04n:2311_4	kiñcāpi rūpiyasaṃvohārasikkhāpadavaṇṇanāyaṃ “vāsiphalaṃ tāpetvā udakaṃ vā khīraṃ	2311	
PA_anya-e08_04n:2311_5	vā uṇhāpetī”ti imasmiṃ padese “uṇhāpetī”ti hetukattuvācakaṃ kriyāpadaṃ dissati, tathāpi	2311	
PA_anya-e08_04n:2311_6	tassa ṇhāpaccayavatā usadhātuto nipphannauṇhāsaddato vihitassa kāritasaññassa ṇāpepaccayassa	2311	
PA_anya-e08_04n:2311_7	vasena nipphannattā kriyāpadattepi ṇhāpaccayo mukhyato labbhatīti na sakkā vattuṃ.	2311	
PA_anya-e08_04n:2311_8	“Uṇhāpetī”ti idaṃ vuttappakārauṇhāsaddato ṇāpepaccayavasena nipphannaṃ, etasmiṃ diṭṭhe	2311	
PA_anya-e08_04n:2311_9	“uṇhāpayatī”ti padampi diṭṭhameva hoti.	2311	
PA_anya-e08_04n:2312_0	Kiñca bhiyyo vinayaṭṭhakathāyaṃ “uṇhāpetī”ti kāritapadassa diṭṭhattāyeva “uṇhatī”ti	2312	
PA_anya-e08_04n:2312_1	kattupadampi nayato diṭṭhameva hoti kattukāritapadānaṃ ekadhātumhi upalabbhamānattā,	2312	
PA_anya-e08_04n:2312_2	yathā? Gaṇhati, gaṇhāpeti, gacchati, gacchāpetīti, tasmā “usa dāhe”ti dhātussa “uṇhatī”ti	2312	
PA_anya-e08_04n:2312_3	rūpaṃ upalabbhatīti mantvā “uṇhatīti uṇha”nti nibbacanaṃ kātabbaṃ. Iti ppapaccayo	2312	
PA_anya-e08_04n:2312_4	gahato ca aññato ca ekadhā labbhati, ṇhāpaccayo pana gahato usato ca dvidhā aññato	2312	
PA_anya-e08_04n:2312_5	ekadhā labbhatīti daṭṭhabbaṃ. Kiñcāpettha evaṃ niyamo vutto, tathāpi sāṭṭhakathe	2312	
PA_anya-e08_04n:2312_6	tepiṭake buddhavacane aññānipi ekekassa dhātussa nāmikapadāni dve dve kriyāpadāni	2312	
PA_anya-e08_04n:2312_7	vicinitabbāni. Yena pana buddhavacanānurūpena nayena gahādigaṇe ādisaddena tasadhātādayo	2312	
PA_anya-e08_04n:2312_8	amhehi gahitā, imasmā nayā añño nayo pasatthataro natthi, ayameva pasatthataro, tasmā	2312	
PA_anya-e08_04n:2312_9	ayaṃ nīti sāsanaṭṭhitiyā āyasmantehi sādhukaṃ dhāretabbā vācetabbā ca.	2312	
PA_anya-e08_04n:2313	Gahādī ettakā diṭṭhā, dhātavo me yathābalaṃ;	231	
PA_anya-e08_04n:2314	Suttesvaññepi pekkhitvā, gaṇhavho atthayuttito.	231	
PA_anya-e08_04n:2315	Gahādigaṇoyaṃ.	231	
PA_anya-e08_04n:2316	Tanādigaṇika	231	
PA_anya-e08_04n:2317_0	Tanu vitthāre. Tanoti. Āyatanaṃ, tanu. Kammani “taniyyati, taniyyanti. Vitaniyyatī”ti	2317	
PA_anya-e08_04n:2317_1	rūpāni. Atrāyaṃ pāḷi “yathā hi āsabhaṃ cammaṃ, pathabyā vitaniyyatī”ti. Garū pana	2317	
PA_anya-e08_04n:2317_2	“patāyate, pataññatī”ti rūpāni vadanti. Tanituṃ, tanitvāna. Tumantādirūpāni.	2317	
PA_anya-e08_04n:2318_0	Tattha āyatananti āyabhūte dhamme tanoti vitthāretīti āyatanaṃ. Tanūti sarīraṃ. Tañhi	2318	
PA_anya-e08_04n:2318_1	kalalato paṭṭhāya kammādīhi yathāsambhavaṃ taniyyati vitthāriyati mahattaṃ pāpiyatīti	2318	
PA_anya-e08_04n:2318_2	“tanū”ti vuccati. “Tanu vapu sarīraṃ puṃ kāyo deho”tiādayo sarīravācakā saddā. Sarīraṃ	2318	
PA_anya-e08_04n:2318_3	khandhapañcakaṃ. Yañhi mahājano sarīranti vadati, taṃ paramatthato khandhapañcakamattameva,	2318	
PA_anya-e08_04n:2318_4	na tato attā vā attaniyaṃ vā upalabbhati. “Kāmarāgabyāpādānaṃ tanuttakaraṃ sakadāgāmimaggacitta”ntiādīsu	2318	
PA_anya-e08_04n:2318_5	pana tanusaddo appatthavācako, appatthavācakassa ca tassa kriyāpadaṃ na passāma,	2318	
PA_anya-e08_04n:2318_6	tasmā nipātapadena tena bhavitabbaṃ. Tanusaddo nipātapadanti vuttaṭṭhānampi na passāma,	2318	
PA_anya-e08_04n:2318_7	nicchayena pana anipphannapāṭipadikoti gahetabbo.	2318	
PA_anya-e08_04n:2319	Tanoti, tanonti. Tanosi, tanotha. Tanomi, tanoma. Tanute, tanunte. Tanuse, tanuse, tanuvhe. Tane, tanumhe. Sesaṃ yathāsambhavaṃ vitthāretabbaṃ.	231	
PA_anya-e08_04n:2320_0	Tanotu, tanontu. Taneyya, tane, taneyyuṃ. Vitana, vitanu. Atanā, atanu. Ammāya patanu	2320	
PA_anya-e08_04n:2320_1	kesā. Atani, ataniṃsu. Tanissati, tanissanti. Atanissā, atanissaṃsu. Kammani “taniyyati,	2320	
PA_anya-e08_04n:2320_2	taniyyanti. Taniyyasī”tiādinā vitthāretabbaṃ.	2320	
PA_anya-e08_04n:2321	Saka sattiyaṃ. Satti samatthabhāvo. Sakkoti sakko. Viññāpetuṃ asakkhi. Sakkhissasi. Sakkhati. Tvampi amma pabbajituṃ sakkhissasi. Sakkate jarāya paṭikammaṃ kātunti pāḷi.	232	
PA_anya-e08_04n:2322_0	Tattha sakkoti devarājā. So hi atthānaṃ sahassampi muhuttena cintanasamatthatāya	2322	
PA_anya-e08_04n:2322_1	saparahitaṃ kātuṃ sakkotīti “sakko”ti vuccati. Aññatra pana dhātūnaṃ avisaye taddhitavasena	2322	
PA_anya-e08_04n:2322_2	sakkaccaṃ dānaṃ adāsīti sakkoti evampi atthaṃ gahetvā sakkasaddo niruttinayena sādhetabbo.	2322	
PA_anya-e08_04n:2322_3	Vuttañhi bhagavatā “sakko mahāli devānamindo pubbe manussabhūto samāno sakkaccaṃ	2322	
PA_anya-e08_04n:2322_4	dānaṃ adāsi, tasmā ‘sakko’ti vuccatī”ti. Sakkonto. Sakkontī. Sakkontaṃ kulaṃ.	2322	
PA_anya-e08_04n:2323	Khuṇu khiṇu hiṃsāyaṃ. Khuṇoti. Khiṇoti.	232	
PA_anya-e08_04n:2324	Iṇu gatiyaṃ. Iṇoti. Iṇaṃ iṇāyiko.	232	
PA_anya-e08_04n:2325	Tiṇu adane. Tiṇoti. Tiṇaṃ. Ettha tiṇanti yavasaṃ. Tañhi tiṇiyate tiṇabhakkhehi goṇādīhi adiyate khādiyateti tiṇaṃ.	232	
PA_anya-e08_04n:2326	Ghiṇu dittiyaṃ. Ghiṇoti.	232	
PA_anya-e08_04n:2327	Hanu apanayane. Apanayanaṃ anālāpakaraṇaṃ nibbacanatākaraṇaṃ. Hanoti. Hanute.	232	
PA_anya-e08_04n:2328	Panu dāne panoti. Panute.	232	
PA_anya-e08_04n:2329	Manu bodhane. Manoti. Manute. Mano. Manaṃ. Mānasaṃ. Manusso. Mānavo. Māṇavo.	232	
PA_anya-e08_04n:2330_0	Ettha manoti manute bujjhatīti mano, evaṃ manaṃ. Imesaṃ pana dvinnaṃ manasaddānaṃ	2330	
PA_anya-e08_04n:2330_1	“yasmiṃ mano nivisati. Santaṃ tassa manaṃ hotī”tiādīsu punnapuṃsakaliṅgatā daṭṭhabbā.	2330	
PA_anya-e08_04n:2330_2	Mānasanti rāgopi cittampi arahattampi. “Antalikkhacaro pāso, yvāyaṃ carati mānaso”ti	2330	
PA_anya-e08_04n:2330_3	ettha hi rāgo mānasaṃ. “Cittaṃ mano mānasa”nti ettha cittaṃ. “Appattamānaso sekkho,	2330	
PA_anya-e08_04n:2330_4	kālaṃ kayirā jane suto”ti ettha arahattaṃ. Etthetaṃ vuccati –	2330	
PA_anya-e08_04n:2331	Rāgo cittaṃ arahattañca, “mānasa”nti samīritaṃ;	233	
PA_anya-e08_04n:2332	Satthuno sāsane pāpa-sāsane’khilasāsane.	233	
PA_anya-e08_04n:2333_0	Tattha sampayuttamanasi bhavoti rāgo mānaso. Mano eva mānasanti katvā cittaṃ mānasaṃ.	2333	
PA_anya-e08_04n:2333_1	Anavasesato mānaṃ siyati samucchindatīti aggamaggo mānasaṃ. Tannibbattattā pana arahattassa	2333	
PA_anya-e08_04n:2333_2	mānasatā daṭṭhabbā. Manūti satto. “Yena cakkhupasādena, rūpāni manu passatī”ti ettha	2333	
PA_anya-e08_04n:2333_3	hi “manū”ti satto vutto. Atha vā manūti paṭhamakappikakāle manussānaṃ mātāpibhuṭṭhāne	2333	
PA_anya-e08_04n:2333_4	ṭhito manunāmako puriso, yo sāsane “mahāsammatarājā”ti vutto. So hi sakalalokassa	2333	
PA_anya-e08_04n:2333_5	hitaṃ kātuṃ manute jānātīti “manū”ti vuccati. Yathābalaṃ attano hitaṃ manute jānātīti	2333	
PA_anya-e08_04n:2333_6	manusso, manassa vā ussannattā manusso. Atha vā vuttappakārassa manuno apaccaṃ manusso.	2333	
PA_anya-e08_04n:2333_7	Evaṃ mānavo māṇavo ca, nakārassa hi ṇakāre kate “māṇavo”ti rūpaṃ sijjhati. Keci panāhu	2333	
PA_anya-e08_04n:2333_8	“dantajanakārasahito mānavasaddo sabbasattasādhāraṇavacano, muddhajaṇakārasahito	2333	
PA_anya-e08_04n:2333_9	pana māṇavasaddo kucchitamūḷhāpaccavacano”ti, taṃ vīmaṃsitvā yuttañce, gahetabbaṃ,	2333	
PA_anya-e08_04n:2333_10	na panettha vattabbaṃ “māṇavasaddassa atthuddhāravacane idaṃ vacanaṃ virujjhatī”ti	23331	
PA_anya-e08_04n:2333_11	antarasaddassa atthuddhāre antaraantarikāsaddānampi āharaṇassa dassanato.	23331	
PA_anya-e08_04n:2334_0	Tatra panāyaṃ vīmaṃsanā – cūḷakammavibhaṅgasuttasmiñhi “subho māṇavotodeyyaputto”ti	2334	
PA_anya-e08_04n:2334_1	imasmiṃ padese aṭṭhakathācariyehi “subhoti so kira dassanīyo ahosi pāsādiko, tenassa	2334	
PA_anya-e08_04n:2334_2	aṅgasubhatāya ‘subho’tveva nāmaṃ akaṃsu. ‘Māṇavo’ti pana taṃ taruṇakāle vohariṃsu,	2334	
PA_anya-e08_04n:2334_3	so mahallakakālepi teneva vohārena vohariyatī”ti evaṃ muddhajaṇakārassa māṇavasaddassa	2334	
PA_anya-e08_04n:2334_4	attho pakāsito, taṭṭīkāyampi garūhi “yaṃ apaccaṃ kucchitaṃ muddhaṃ vā, tattha loke	2334	
PA_anya-e08_04n:2334_5	māṇavavohāro, yebhuyyena ca sattā daharakāle muddhadhātukā hontīti vuttaṃ ‘taruṇakāle	2334	
PA_anya-e08_04n:2334_6	vohariṃsū”ti, evaṃ muddhajaṇakārassa māṇavasaddassa attho pakāsito. Idāni māṇavasaddassa	2334	
PA_anya-e08_04n:2334_7	atthuddhāro bhavati, māṇavoti sattopi coropi taruṇopi vuccati. “Coditā devadūtehi,	2334	
PA_anya-e08_04n:2334_8	ye pamajjanti māṇavā”tiādīsu hi satto “māṇavo”ti vutto. “Māṇavehi saha gacchanti	2334	
PA_anya-e08_04n:2334_9	katakammehipi akatakammehipī”tiādīsu coro. “Ambaṭṭho māṇavo”tiādīsu taruṇo “māṇavo”ti vutto.	2334	
PA_anya-e08_04n:2335	Appa pāpuṇe. Appoti. Āpo.	233	
PA_anya-e08_04n:2336	Ettha āpoti appoti taṃ taṃ ṭhānaṃ vissaratīti āpo.	233	
PA_anya-e08_04n:2337	Mā parimāṇe. Minoti. Upamā, upamānaṃ, vimānaṃ. Aññānipi yojetabbāni.	233	
PA_anya-e08_04n:2338_0	Ettha ca yā accantaṃ na minoti na vicchindati, sā mānassa samīpe vattatīti upamā	2338	
PA_anya-e08_04n:2338_1	yathā “goṇo viya gavajo”ti. Upamānanti upamā eva. Tathā hi “vītopamānamappamāṇamanāthanātha”nti.	2338	
PA_anya-e08_04n:2338_2	Ettha vītopamānanti imassa vītopamaṃ, nirupamanti attho. Atha vā upamānanti upametabbākāro	2338	
PA_anya-e08_04n:2338_3	“sīho viya bhagavā”ti. Ettha hi sīho upamā, bhagavā upameyyo tejoparakkamādīhi upametabbattā,	2338	
PA_anya-e08_04n:2338_4	tejoparakkamādayo upametabbākāro. Ettha pana sātisayattā kiñcāpi sīhassa tejādīhi	2338	
PA_anya-e08_04n:2338_5	bhagavato tejādiupametabbākāro natthi, tathāpi hīnūpamāvasena “sīho viya bhagavā”ti	2338	
PA_anya-e08_04n:2338_6	vuttanti daṭṭhabbaṃ. Vimānanti utusamuṭṭhānattepi kammapaccayautusamuṭṭhānattā kammena	2338	
PA_anya-e08_04n:2338_7	visesato miniyati paricchindiyatīti vimānaṃ.	2338	
PA_anya-e08_04n:2339_0	Kara karaṇe. “Karoti, kayirati, kubbati, krubbati, pakaroti, upakaroti, apakaroti,	2339	
PA_anya-e08_04n:2339_1	paṭikaroti, nirākaroti, paṭisaṅkharoti, abhisaṅkharoti” iccevamādīni kattari bhavanti.	2339	
PA_anya-e08_04n:2339_2	Kamme pāḷinayavasena ikārāgamaṭṭhāne yakārassa dvebhāvo. Tasmiṃyevaṭhāne rayakārānaṃ	2339	
PA_anya-e08_04n:2339_3	vipariyāye sati na dvebhāvo. Tathā īkārāgamaṭṭhāne “kariyyati, kayirati, karīyati,	2339	
PA_anya-e08_04n:2339_4	kayyati, pakarīyati, pakariyyati, paṭisaṅkhariyyati, abhisaṅkhariyyati” iccevamādīni kammani bhavanti.	2339	
PA_anya-e08_04n:2340_0	Ettha ca kayiratīti padaṃ dvīsu ṭhānesu dissati kattari kamme ca. Tesa kattuvasena	2340	
PA_anya-e08_04n:2340_1	“puriso kammaṃ kayiratī”ti yojetabbaṃ, kammavasena pana ayaṃ pāḷi “kuṭi me kayirati	2340	
PA_anya-e08_04n:2340_2	adesitavatthukā”ti. Tattha ca kattuvasena vuttaṃ kattupadaṃ yirapaccayena siddhaṃ.	2340	
PA_anya-e08_04n:2340_3	Kammavasena pana vuttaṃ kammapadaṃ ikārāgamassa ādiantabhūtānaṃ rayakārānaṃ vipariyāyenāti	2340	
PA_anya-e08_04n:2340_4	daṭṭhabbaṃ. “Kāreti, kārayati, kārāpeti, kārāpayatī”ti cattāri kāritarūpāni, yāni	2340	
PA_anya-e08_04n:2340_5	“hetukatturūpānī”ti vuccanti taddīpakattā.	2340	
PA_anya-e08_04n:2341_0	Idāni pana padamālā vattabbā, tatra paṭhamaṃ “kubbatī”ti padasseva padamālaṃ yojessāma	2341	
PA_anya-e08_04n:2341_1	sabbāsu vibhattīsu ekākārena yojetabbattā. “Karotī”ti okārānantaratyantapadassa pana	2341	
PA_anya-e08_04n:2341_2	“kāretī”ti ekārānantaratyantapadassa ca padamālaṃ yathāsambhavaṃ pacchā yojessāma	2341	
PA_anya-e08_04n:2341_3	ekākārena ayojetabbattā.	2341	
PA_anya-e08_04n:2342	Tatra kubbati, kubbanti. Kubbasi, kubbatha. Kubbāmi, kubbāma. Kubbate, kubbante. Kubbase, kubbavhe. Kubbe, kubbamhe. Vattamānāvasena vuttarūpāni.	234	
PA_anya-e08_04n:2343	Pañcamiyādīnaṃ vasena pana kubbatu, kubbantu. Kubbeyya, kubbeyyuṃ. Sesaṃ “bhavati, bhavantī”ti vuttanayānusārena sabbattha vitthāretabbaṃ.	234	
PA_anya-e08_04n:2344_0	“Kariyatī”tiādīnipi a kārānantaratyantapadāni evameva yojetabbāni. Ettha ca “kubbati,	2344	
PA_anya-e08_04n:2344_1	kubbanti. Kubbasī”tiādinā vuttā ayaṃ padamālā pāḷinayadassanato edisī vuttā. Saddasatthavidū	2344	
PA_anya-e08_04n:2344_2	pana sāsanikā saddasattheyeva ādaraṃ katvā “kubbati, kubbasī”ti evaṃpakārāni rūpāni	2344	
PA_anya-e08_04n:2344_3	pāḷiyaṃ natthīti maññantā na icchanti. Tehi saddasatthe viya pāḷiyampi “asanto nānukubbantī”tiādīsu	2344	
PA_anya-e08_04n:2344_4	okārapaccayassādesabhūto ukāro sareyeva pare vakāraṃ pappotīti maññamānā “kubbanti,	2344	
PA_anya-e08_04n:2344_5	kubbante”tiādīniyeva rūpāni icchanti, parasarassābhāvato “kubbati, kubbasī”tiādīni	2344	
PA_anya-e08_04n:2344_6	pāḷiyaṃ natthīti na icchanti. Mayaṃ pana pāḷinayadassanato tāni rūpāni icchāma. Atra	2344	
PA_anya-e08_04n:2344_7	sotārānaṃ kaṅkhāvinodanatthaṃ kiñci pāḷinayaṃ vadāma – “sīlavanto na kubbanti, bālo	2344	
PA_anya-e08_04n:2344_8	sīlāni kubbatī”ti ca, “kasmā bhavaṃ vijanamaraññanissito, tapo idha krubbatī”ti ca,	2344	
PA_anya-e08_04n:2344_9	“pharusāhi vācāhi pakrubbamāno”ti ca. Īdisesu pana ṭhānesu akārāgamo kātabbo. Acinteyyo	2344	
PA_anya-e08_04n:2344_10	hi pāḷinayo, yebhuyyena saddasatthanayavidūro ca. Tathā hi yathā “agginiṃ sampajjalitaṃ	23441	
PA_anya-e08_04n:2344_11	pavisantī”ti pāḷigatidassanato “aggini, agginī, agginayo. Agginiṃ, agginī, agginayo.	23441	
PA_anya-e08_04n:2344_12	Aggininā”ti padamālā kātabbā hoti, evameva “bālo sīlāni kubbatī”ti pāḷigatidassanato	23441	
PA_anya-e08_04n:2344_13	“kubbati, kubbanti. Kubbasī”ti padamālāpi yojetabbāva.	23441	
PA_anya-e08_04n:2345_0	Yathā ca “bahumpetaṃ asabbhi jātavedā”ti pāḷigatidassanato “santo sabbhīhi saddhiṃ	2345	
PA_anya-e08_04n:2345_1	sataṃ dhammo na jaraṃ upetīti pavedayantī”ti aṭṭhakathāgatidassanato ca “sabbhi,	2345	
PA_anya-e08_04n:2345_2	sabbhī, sabbhayo. Sabbhiṃ, sabbhī, sabbhayo. Sabbhinā”ti padamālā yojetabbā hoti,	2345	
PA_anya-e08_04n:2345_3	evameva “bālo sīlāni kubbatī”ti pāḷigatidassanato “kubbati, kubbanti. Kubbasī”ti	2345	
PA_anya-e08_04n:2345_4	padamālāpi yojetabbāva. Tathā “krubbati, krubbanti. Krubbasī”tiādi sabbaṃ sabbattha yojetabbaṃ.	2345	
PA_anya-e08_04n:2346_0	Idāni yathāpaṭiññātā padamālā anuppattā. Karoti, karonti. Karosi, karotha. Karomi,	2346	
PA_anya-e08_04n:2346_1	kummi, karoma, kumma. Kurute, kubbante. Kuruse, kuruvhe. Kare, karumhe. Vattamānāvasena vuttarūpāni.	2346	
PA_anya-e08_04n:2347	Karotu, kurutu, karontu. Karohi, karotha. Karomi, kummi, karoma, kumma. Kurutaṃ, kubbantaṃ. Karassu, kurussu, kuruvho. Kare, kubbāmase. Pañcamīvasena vuttarūpāni.	234	
PA_anya-e08_04n:2348	Ettha pana koci vadeyya –	234	
PA_anya-e08_04n:2349	“Na no vivāho nāgehi, katapubbo kudācanaṃ;	234	
PA_anya-e08_04n:2350	Taṃ vivāhaṃ asaṃyuttaṃ, kathaṃ amhe karomase”ti	235	
PA_anya-e08_04n:2351_0	Pāḷidassanato “karomase”ti padaṃ kasmā idha na vuttaṃ, nanu karadhātuto paraṃ okāraṃ	2351	
PA_anya-e08_04n:2351_1	paṭicca āmasevacanassāvayavabhūto ākāro lopaṃ pappotīti? Tanna, “karomase”ti ettha	2351	
PA_anya-e08_04n:2351_2	“āmase”ti vacanassa abhāvato mavacanassa sabbhāvato. Ettha hi sekāro āgamo, tasmā	2351	
PA_anya-e08_04n:2351_3	“karomā”ti vattamānāvacanavasena attho gahetabbo, na pana pañcamīvacanavasena. Evaṃbhūto	2351	
PA_anya-e08_04n:2351_4	ca sekāro katthaci nāmikapadato paro hoti “ye keci buddhaṃ saraṇaṃ gatāse. Yaṃ balaṃ	2351	
PA_anya-e08_04n:2351_5	ahuvamhase”tiādīsu. Katthaci panākhyātikapadato sādesanirādesavasena –	2351	
PA_anya-e08_04n:2352	“Akaramhasa te kiccaṃ; Okkantāmasi bhūtāni;	235	
PA_anya-e08_04n:2353	Sutaṃ netaṃ abhiṇhaso, tasmā evaṃ vademase”ti	235	
PA_anya-e08_04n:2354	Ādīsu.	235	
PA_anya-e08_04n:2355	Kareyya, kareyyuṃ. Kareyyāsi, kareyyātha. Kareyyāmi, kareyyāma. Kubbetha, kubberaṃ. Kubbetho, kubbeyyavho. Kareyyaṃ, kare, kareyyāmhe. Sattamīvasena vuttarūpāni.	235	
PA_anya-e08_04n:2356	Kara, karu. Kare, karittha. Karaṃ, karimha. Karittha, karire. Karittho, karivho. Kariṃ, karimhe. Parokkhāvasena vuttarūpāni.	235	
PA_anya-e08_04n:2357_0	Ettha karāti puriso kammaṃ karīti paṭhamapurisayojanāya yojetabbaṃ. “Āguṃ kara mahārāja,	2357	
PA_anya-e08_04n:2357_1	akaraṃ kammadukkaṭa”nti etthāpi “mahārāja bhavaṃ āguṃ karī”ti paṭhamapurisayojanāya	2357	
PA_anya-e08_04n:2357_2	yojetabbaṃ. Evañhi sati ayaṃ payogo “maññe bhavaṃ patthayati, rañño bhariyaṃ patibbata”ntiādayo	2357	
PA_anya-e08_04n:2357_3	viya paṭhamapurisappayogo bhavati.	2357	
PA_anya-e08_04n:2358_0	Jātakaṭṭhakathāyaṃ pana majjhimapurisappayogo vutto “āguṃ karāti mahārāja tvaṃ mahāparādhaṃ	2358	
PA_anya-e08_04n:2358_1	mahāpāpaṃ kari. Dukkaṭanti yaṃ kataṃ dukkaṭaṃ hoti,taṃ lāmakaṃ kammaṃ akara”nti,	2358	
PA_anya-e08_04n:2358_2	tasmā jātakaṭṭhakathāvasenāpi kadāci karaiti ca karīti ca akaranti ca majjhimapurisappayogo	2358	
PA_anya-e08_04n:2358_3	bhavatīti daṭṭhabbaṃ. Yebhuyyavasena pana “puriso kammaṃ kara, puriso kammaṃ kari,	2358	
PA_anya-e08_04n:2358_4	ahaṃ kammaṃ akara”nti paṭhamuttamapurisappayogo daṭṭhabbo. Ettha ca karaiti yathāvuttavibhattivasena,	2358	
PA_anya-e08_04n:2358_5	karīti ajjatanīvasena, akaranti hiyyattanīvasena vuttaṃ. Tattha “karittho”ti padaṃ	2358	
PA_anya-e08_04n:2358_6	“aññaṃ bhattāraṃ pariyesa, mā kisittho mayā vinā”ti ettha “kisittho”ti padena samaṃ	2358	
PA_anya-e08_04n:2358_7	parokkhāyattanopadamajjhimapurisekavacanavasena, ediso pana nayo aññatrāpi yathāsambhavaṃ yojetabbo.	2358	
PA_anya-e08_04n:2359_0	Akā, akarā, akara iti rassapāṭhopi. Akaru. Ettha “sabbārivijayaṃ akā”ti padaṃ nidassanaṃ.	2359	
PA_anya-e08_04n:2359_1	Akarāti puriso kammaṃ akāsīti atītakriyāvācako paṭhamapurisappayogo daṭṭhabbo. Tathā	2359	
PA_anya-e08_04n:2359_2	hi “rajjassa kira so bhīto, akarā ālaye bahū”ti pāḷi dissati. “Mā metaṃ akarā kammaṃ,	2359	
PA_anya-e08_04n:2359_3	mā me udakamāharī”ti ettha pana santepi atītavācakapaṭṭhamapurisappayogabhāve māsaddayogato	2359	
PA_anya-e08_04n:2359_4	hiyyattanajjatanīvibhattiyo pañcamīvibhattiatthe anuttakālikā hutvā “tvaṃ mā karosi,	2359	
PA_anya-e08_04n:2359_5	mā āharasī”ti majjhimapurisappayogārahā bhavanti.	2359	
PA_anya-e08_04n:2360_0	Kiñca bhiyyo “jarādhammaṃ mā jīrīti alabbhaneyyaṃ ṭhāna”ntiādīsupi santepi atītavācakapaṭhamapurisappayogabhāve	2360	
PA_anya-e08_04n:2360_1	māsaddayogato ajjatanīvibhattipañcamīvibhattiatthe anuttakālikā hutvā “mā jīratū”tiādinā	2360	
PA_anya-e08_04n:2360_2	paṭhamapurisappayogārahā bhavanti. Tenāhu aṭṭhakathācariyā “jarādhammaṃ mā jīrīti	2360	
PA_anya-e08_04n:2360_3	yaṃ mayhaṃ jarāsabhāvaṃ, taṃ mā jīritu. Esa nayo sesesupī”ti. Yaṃ panamhehi “akara	2360	
PA_anya-e08_04n:2360_4	iti rassapāṭhopī”ti vuttaṃ, tassa “atikara’makarā’cariya, mayhampetaṃ na ruccatī”ti	2360	
PA_anya-e08_04n:2360_5	imāya pāḷiyā vasena atthitā veditabbā. Tassāyamattho “ācariya bhavaṃ atikkantakaraṇaṃ	2360	
PA_anya-e08_04n:2360_6	akarā”ti paṭhamapurisavasena gahetabbo. Apica “bhava”nti vattabbe atthe “tva”nti	2360	
PA_anya-e08_04n:2360_7	vacanaṃ vattabbamevāti adhippāyavasena “ācariya tvaṃ atikkantakaraṇaṃ karosī”ti yojanāpi kātabbāva.	2360	
PA_anya-e08_04n:2361_0	Akaro, akattha, akarotha. Akaraṃ, akaṃ, akaramha, akamha. Ettha “saṃvaḍḍhayitvā puḷinaṃ,	2361	
PA_anya-e08_04n:2361_1	akaṃ puḷinacetiya”nti pāḷi nidassanaṃ. Akattha, akatthuṃ. Akuruse, akaravhaṃ. Akariṃ,	2361	
PA_anya-e08_04n:2361_2	akaraṃ, akaramhase. Hiyyattanīvasena vuttarūpāni.	2361	
PA_anya-e08_04n:2362_0	Ettha ca pañcavidho sekāro āharitvā dassetabbo. Tathā hi pañcavidho sekāro padāvayava	2362	
PA_anya-e08_04n:2362_1	apadāvayavaanekantapadāvayava sosaddattha ādesavasena. Tattha padāvayavo sekāro “tvaṃ	2362	
PA_anya-e08_04n:2362_2	kammaṃ kuruse, tvaṃ atthakusalo abhavase”tiādīsu daṭṭhabbo. Apadāvayavo pana “tasmā	2362	
PA_anya-e08_04n:2362_3	evaṃ vademase. Mūlā akusalā samūhatāse”tiādīsu daṭṭhabbo. Anekantapadāvayavo “arogā	2362	
PA_anya-e08_04n:2362_4	ca bhavāmase. Maṇiṃ tāta gaṇhāmase”ādīsu daṭṭhabbo. Ettha hi sekāro yadi pañcamīvibhattiyaṃ	2362	
PA_anya-e08_04n:2362_5	āmasevacanassāvayavo, tadā pañcamīvibhattiyuttānaṃ patthanāsīsanatthānaṃ “bhavāmase,	2362	
PA_anya-e08_04n:2362_6	gaṇhāmase”ti padānaṃ avayavo hoti. Yadi pana āgamo, pañcamīvibhattiyuttānaṃ patthanāsīsanatthānaṃ	2362	
PA_anya-e08_04n:2362_7	“bhavāma, gaṇhāmā”ti padānaṃ avayavo na hoti, evaṃ “bhavāmase”tiādīsu sekārassa anekantapadāvayavattaṃ	2362	
PA_anya-e08_04n:2362_8	veditabbaṃ. Sosaddattho “esese eke ekaṭṭhe”ti ettha daṭṭhabbo. Eseseti imassa hi	2362	
PA_anya-e08_04n:2362_9	“esoso eko ekaṭṭho”ti attho. Ādeso “akaramhasa te kicca”nti ettha, “okkantāmasi bhūtānī”ti	2362	
PA_anya-e08_04n:2362_10	cettha daṭṭhabbo ekārassa akārikārādesakaraṇavasena. Tattha “akaramhasa te kicca”nti	23621	
PA_anya-e08_04n:2362_11	imassa “akaramhase te kicca”nti attho. “Akaramhase”ti cettha sace sekāro āgamo, tadā	23621	
PA_anya-e08_04n:2362_12	“karamhā”ti padaṃ hiyyattanīparassapade uttamapurisabahuvacanantaṃ. Sace pana mhasevacanassāvayavo,	23621	
PA_anya-e08_04n:2362_13	tadā “akaramhase”ti padaṃ hiyyattanīattanopade uttamapurisabahuvacanantaṃ. Evaṃ pañcavidho	23621	
PA_anya-e08_04n:2362_14	sekāro bhavatīti avagantabbaṃ.	23621	
PA_anya-e08_04n:2363	Akari, kari, akāsi, akaruṃ, akariṃsu, akaṃsu, akaṃsuṃ. Akaro, akarittha, akāsittha.	236	
PA_anya-e08_04n:2364_0	Ettha ca akaroti tvaṃ akaroti yojetabbaṃ. “Akaro” iti hi padaṃ “varañce me ado sakkā”ti	2364	
PA_anya-e08_04n:2364_1	ettha majjhimapurisekavacanatthaṃ “ado”ti padamiva daṭṭhabbaṃ pāḷiyaṃ avijjamānattepi	2364	
PA_anya-e08_04n:2364_2	nayavasena gahetabbattā. Garū pana “akaro”ti vuttaṭṭhāne “akāsī”ti majjhimapurisavacanaṃ	2364	
PA_anya-e08_04n:2364_3	icchanti. Tādisañhi padaṃ yebhuyyena paṭhamapurisavacanameva hoti. Tathā hi “adāsi	2364	
PA_anya-e08_04n:2364_4	me, akāsi me”ti paṭhamapurisapāḷiyo bahū sandissanti. “Mākāsi mukhasā pāpaṃ, mā kho	2364	
PA_anya-e08_04n:2364_5	sūkaramukho ahū”tiādīsu pana māsaddayogato “tvaṃ pāpaṃ mā akāsi, mā sūkaramukho ahosī”ti	2364	
PA_anya-e08_04n:2364_6	padayojanā kātabbā hotīti daṭṭhabbaṃ.	2364	
PA_anya-e08_04n:2365	Akariṃ, kariṃ, akāsiṃ, akarimha, karimha, akāsimha. Akarā, akarū. Akaruse, akarivhaṃ. Akaraṃ, akarimhe. Ajjatanīvasena vuttarūpāni.	236	
PA_anya-e08_04n:2366_0	Karissati, karissanti. Karissasi, karissatha. Karissāmi, karissāma. Karissate, karissante.	2366	
PA_anya-e08_04n:2366_1	Karissase, karissavhe. Karissaṃ, kassaṃ iccapi. Tathā hi pāḷi dissati “kassaṃ purisakāriya”nti.	2366	
PA_anya-e08_04n:2366_2	Karissamhe. Tathā kāhati, kāhanti. Kāhasi, kāhatha. Kāhāmi, kāhāma. Kāhiti, kāhinti.	2366	
PA_anya-e08_04n:2366_3	Kāhisi iccevamādinā yathāsambhavaṃ yojetabbaṃ. Bhavissantīvasena vuttarūpāni.	2366	
PA_anya-e08_04n:2367	Akarissā, akarissa, akarissaṃsūti sesaṃ sabbaṃ yojetabbaṃ. Kālātipattivasena vuttarūpāni.	236	
PA_anya-e08_04n:2368	Kayirati, kayiranti. Kayirasi, kayirātha. Kayirāmi, kayirāma. Kayirate. Sesaṃ yojetabbaṃ. Vattamānāvasena vuttarūpāni.	236	
PA_anya-e08_04n:2369	Kayiratu, kayirantu. Sesaṃ yojetabbaṃ. Pañcamīvasena vuttarūpāni.	236	
PA_anya-e08_04n:2370_0	Kayirā, kuyirā. Kayiruṃ. Atrāyaṃ pāḷi “kumbhimhipa’ñjaliṃ kuyirā, cātañcāpi padakkhiṇa”nti.	2370	
PA_anya-e08_04n:2370_1	Tattha kumbhimhipi añjalinti chedo. Kayirāsi, kayirātha. Kayirāmi, kayirāma. Kayiretha,	2370	
PA_anya-e08_04n:2370_2	kayireraṃ. Kayiretho, kayirāvho. Kayiraṃ, kayirāmhe. Sattamīvasena vuttarūpāni.	2370	
PA_anya-e08_04n:2371_0	Tattha kayirāti idaṃ “puññañce puriso kayirā”ti dassanato paṭhamapurisavasena yojetabbaṃ,	2371	
PA_anya-e08_04n:2371_1	“adhammaṃ sārathi kayirā”ti etthāpi “sārathi bhavaṃ adhammaṃ kareyyā”ti paṭhamapurisavasena	2371	
PA_anya-e08_04n:2371_2	yojetabbaṃ, na majjhimapurisavasena. Atha vā “kayirāsī”ti vattabbe sikāralopaṃ katvā	2371	
PA_anya-e08_04n:2371_3	“kayirā”ti majjhimapurisavacanaṃ vuttanti gahetabbaṃ.	2371	
PA_anya-e08_04n:2372_0	Ettha pana siyā – yathā “puttaṃ labhetha varada”nti pāḷiyaṃ “labhethā”ti imassa padassa	2372	
PA_anya-e08_04n:2372_1	“sabbhireva samāsetha, sabbhi kubbetha santhava”ntiādīsu “samāsethā”tiādīnaṃ viya	2372	
PA_anya-e08_04n:2372_2	paṭhamapurisavasena atthaṃ aggahetvā purisavipallāsaṃ katvā “labheyya”nti uttamapurisavasenattho	2372	
PA_anya-e08_04n:2372_3	aṭṭhakathācariyehi gahito, tathā tumhehipi “adhammaṃ sārathi kayirā”ti ettha “kayirā”ti	2372	
PA_anya-e08_04n:2372_4	padassa purisavipallāsaṃ katvā “kareyyāsī”ti majjhimapurisavasenattho vattabbo, aṭṭhakathācariyehipi	2372	
PA_anya-e08_04n:2372_5	“kareyyāsī”ti tadattho vuttoti? Saccaṃ, evaṃ santepi aṭṭhakathācariyehi vohāratthesu	2372	
PA_anya-e08_04n:2372_6	paramakosallasamannāgatattā “tva”nti vattabbe atthe bhavaṃsaddo pavattati, “bhava”nti	2372	
PA_anya-e08_04n:2372_7	vattabbe atthe tvaṃsaddo pavattatīti cintetvā adhippāyatthavasena “kareyyāsī”ti attho	2372	
PA_anya-e08_04n:2372_8	vutto, na purisavipallāsavasena. Tathā hi “puttaṃ labhetha varada”nti imassa aṭṭhakathāyaṃ	2372	
PA_anya-e08_04n:2372_9	“labhethā”ti ulliṅgitvā “labheyya”nti purisavipallāsavasena vivaraṇaṃ kataṃ. “Adhammaṃ	2372	
PA_anya-e08_04n:2372_10	sārathi kayirā”ti imassa pana aṭṭhakathāyaṃ “kayirā”ti ulliṅgitvā “kareyyāsī”ti vivaraṇaṃ	23721	
PA_anya-e08_04n:2372_11	kataṃ, tasmā “adhammaṃ sārathi kayirā”ti ettha purisavipallāso na cintetabbo. Atha	23721	
PA_anya-e08_04n:2372_12	vā yathā “puttaṃ labhetha varada”nti ettha ca “kāye rajo na limpethā”tiādīsu ethavacanaṃ	23721	
PA_anya-e08_04n:2372_13	gahitaṃ, evaṃ ethavacanaṃ aggahetvā “labhe athā”ti padacchedo karaṇīyo. Evañhi sati	23721	
PA_anya-e08_04n:2372_14	purisavipallāsena kiccaṃ natthi. Tattha labheti sattamiyā uttamapurisavacanaṃ “vajjhañcāpi	23721	
PA_anya-e08_04n:2372_15	pamocaye”ti padamiva. Athāti adhikārantare nipāto padapūraṇe vā. Ettha ca adhikārantaravasena	23721	
PA_anya-e08_04n:2372_16	aparampi varaṃ puttaṃ labheyyanti attho. Yasmā panettha dvinnamatthānaṃ uppatti dissati,	23721	
PA_anya-e08_04n:2372_17	yasmā cetesu dvīsu dujjāno bhagavato adhippāyo, tasmā dvepi atthā gahetabbāva.	23721	
PA_anya-e08_04n:2373_0	Ettha pana kiñcāpi liṅgavipallāso vibhattivipallāso vacanavipallāso kālavipallāso	2373	
PA_anya-e08_04n:2373_1	purisavipallāso akkharavipallāsoti chabbidho vipallāso āharitvā dassetabbo, tathāpi	2373	
PA_anya-e08_04n:2373_2	so upari āvibhavissatīti na dassito. Tatra kayirāthāti padaṃ sattamiyā parassapadavasena	2373	
PA_anya-e08_04n:2373_3	attanopadavasena ca dvidhā bhijjati, tathā majjhimapurisabahuvacanavasena paṭhamapurisekavacanavasena	2373	
PA_anya-e08_04n:2373_4	ca. Tathā hi “yathā puññāni kayirātha, dadantā aparāpara”nti ettha “kayirāthā”ti	2373	
PA_anya-e08_04n:2373_5	idaṃ sattamiyā parassapadavasena majjhimapurisabahuvacanavasena ca vuttaṃ. Yathānurūpaṃ	2373	
PA_anya-e08_04n:2373_6	puññāni kareyyāthayevāti hi attho. “Kayirātha dhīro puññānī”ti ettha pana “kayirāthā”ti	2373	
PA_anya-e08_04n:2373_7	idaṃ sattamiyā attanopadavasena paṭhamapurisekavacanavasena ca vuttaṃ. Kareyyāti	2373	
PA_anya-e08_04n:2373_8	hi attho. Idha parokkhādivasena yirapaccayasahitāni rūpāni yebhuyyena sāsane appasiddhānīti na dassitāni.	2373	
PA_anya-e08_04n:2374_0	Attano phalaṃ karotīti kāraṇaṃ. Karotīti kattā, evaṃ kārako kārakaṃ vā. Ettha hi	2374	
PA_anya-e08_04n:2374_1	kārakasaddo yattha kattukārakakammakārakādivācako, tattha pulliṅgopi hoti, yebhuyyena	2374	
PA_anya-e08_04n:2374_2	napuṃsakaliṅgopi. Yattha pana rajatakārakammakāralohakārādivācako, tattha pulliṅgo	2374	
PA_anya-e08_04n:2374_3	eva. Kārāpetīti kārāpako. Karaṃ, kubbaṃ, krubbaṃ, karonto, kubbanto, kubbāno, kurumāno,	2374	
PA_anya-e08_04n:2374_4	pakruṃbbamāno. Kārikā, kārāpikā. Karontī, kubbantī. Kārakaṃ kulaṃ. Kārāpakaṃ, karontaṃ,	2374	
PA_anya-e08_04n:2374_5	kubbantaṃ, kurumānaṃ. Saṅkhāro, parikkhāro, parikkhato, purakkhato, karaṇaṃ, kriyā.	2374	
PA_anya-e08_04n:2374_6	Akkharacintakā pana “kriyā” iccapi padamicchanti. Ettha kriyāsaddo kiñcāpi “aphalā	2374	
PA_anya-e08_04n:2374_7	hoti akrubbato”tiādīsu kakārarakārasaṃyogavantāni padāni dissanti, tathāpi klesasaddo	2374	
PA_anya-e08_04n:2374_8	viya pāḷiyaṃ na dissati, adissamānopi so aṭṭhakathācariyādīhi garūhi gahitattā gahetabbova.	2374	
PA_anya-e08_04n:2374_9	Tathā hi “kriyākriyāpattivibhāgadesako”tiādikā saddaracanā dissati.	2374	
PA_anya-e08_04n:2375	Kātuṃ, kattuṃ. Kātave, kāretuṃ. Katvā, katvāna, kātuna, karitvā, karitvāna, kacca, adhikacca, kariya, kariyāna, purakkhitvā, kāretvā. Aññānipi tumantādīni yojetabbāni.	237	
PA_anya-e08_04n:2376_0	Tatra kaccāti katvā. Adhikaccāti adhikaṃ katvā. Akkharacintakā pana saddasatthanayaṃ	2376	
PA_anya-e08_04n:2376_1	nissāya “adhikicca” iti rūpaṃ icchanti, mayaṃ panetādisaṃ rūpaṃ pāḷiyā anukūlaṃ na	2376	
PA_anya-e08_04n:2376_2	hotīti na icchāma. Tathā hi therikāgāthāyaṃ gotamiyā parinibbānavacane “padakkhiṇaṃ	2376	
PA_anya-e08_04n:2376_3	kacca nipacca pāde”ti pāḷi dissati. Tattha hi padakkhiṇaṃ katvāti attho. Kaccāti	2376	
PA_anya-e08_04n:2376_4	padassa dassanena adhikaccāti padampi diṭṭhameva hoti, esa nayo aññatrāpi yathārahaṃ veditabbo.	2376	
PA_anya-e08_04n:2377	Idāni karotissa dhātussa appamattakaṃ atthātisayayogaṃ kathayāma – taṇhaṅkaro. Kāraṇā. Pharusāhi vācāhi pakrubbamāno. Sante na kurute piyanti.	237	
PA_anya-e08_04n:2378_0	Tatra taṇhaṅkaroti veneyyānaṃ taṇhaṃ lobhaṃ karoti hiṃsatīti taṇhaṅkaro. Atha vā	2378	
PA_anya-e08_04n:2378_1	rūpakāyadhammakāyasampattiyā attani sakalalokassa taṇhaṃ sinehaṃ karoti janetīti	2378	
PA_anya-e08_04n:2378_2	taṇhaṅkaro. Kāraṇāti hiṃsanā. Pakrubbamānoti hiṃsamāno. Sante na kurute piyanti sappurise	2378	
PA_anya-e08_04n:2378_3	attano piye iṭṭhe kante manāpe na karotīti attho. Atha vā piyaṃ piyāyamāno tussamāno	2378	
PA_anya-e08_04n:2378_4	modamāno sante na kurute na sevatīti attho. Yathā “rājānaṃ sevatī”ti etasmiṃ atthe	2378	
PA_anya-e08_04n:2378_5	rājānaṃ piyaṃ kuruteti saddasatthavidū mantenti, dullabhāyaṃ nīti sādhukaṃ manasi kātabbā.	2378	
PA_anya-e08_04n:2379_0	Ettha ca parikkhārasaddassa atthuddhāro nīyate, “parikkhāroti sattahi nagaraparikkhārehi	2379	
PA_anya-e08_04n:2379_1	suparikkhittaṃ hotī”tiādīsu parivāro vuccati. “Ratho setaparikkhāro, jhānakkho cakkavīriyo”tiādīsu	2379	
PA_anya-e08_04n:2379_2	alaṅkāro. “Ye cime pabbajitena jīvitaparikkhārā samudānetabbā”tiādīsu sambhāro. Etthetañhi vuccati –	2379	
PA_anya-e08_04n:2380	Sāsanaññūhi viññūhi, parikkhāroti sāsane;	238	
PA_anya-e08_04n:2381	Parivāro alaṅkāro, sambhāro ca pavuccati.	238	
PA_anya-e08_04n:2382	Jāgara niddakkhaye. Jāgaroti. Jāgaraṃ. Dīghā jāgarato ratti.	238	
PA_anya-e08_04n:2383	Tanādī ettakā diṭṭhā, dhātavo me yathābalaṃ;	238	
PA_anya-e08_04n:2384	Suttesvaññepi pekkhitvā, gaṇhavho atthayuttitoti.	238	
PA_anya-e08_04n:2385	Tanādigaṇoyaṃ.	238	
PA_anya-e08_04n:2386	Rudhādichakkaṃ vividhatthasāraṃ,	238	
PA_anya-e08_04n:2387	Matiṅkaraṃ viññujanādhirāmaṃ;	238	
PA_anya-e08_04n:2388	Uḷārachandehi susevanīyaṃ,	238	
PA_anya-e08_04n:2389	Suvaṇṇahaṃsehi suciṃva ṭhānaṃ.	238	
PA_anya-e08_04n:2390	Iti navaṅge sāṭṭhakathe piṭakattaye byappathagatīsu viññūnaṃ	239	
PA_anya-e08_04n:2391	Kosallatthāya kate saddanītippakaraṇe rudhādichakkaṃ	239	
PA_anya-e08_04n:2392	Nāma	239	
PA_anya-e08_04n:2393	Sattarasamo paricchedo.	239	
PA_anya-e08_04n:2394	18. Curādigaṇaparidīpana	239	
PA_anya-e08_04n:2395	Ito paraṃ pavakkhāmi, pacuratthahitakkaraṃ;	239	
PA_anya-e08_04n:2396	Curādikagaṇanāmaṃ, nāmato aṭṭhamaṃ gaṇaṃ.	239	
PA_anya-e08_04n:2397_0	Cura theyye. Thenanaṃ theyyaṃ, corikāti vuttaṃ hoti. Tasmiṃ theyye curadhtu vattati.	2397	
PA_anya-e08_04n:2397_1	Coreti, corayati, coro, corī, corikā, coretu, corayituṃ, coretvā, corayitvā. Kattutthesu	2397	
PA_anya-e08_04n:2397_2	ṇeṇayatā curādigaṇalakkhaṇaṃ. Kārite – corāpeti, corāpayati, corāpetuṃ, corāpayituṃ,	2397	
PA_anya-e08_04n:2397_3	corāpetvā, corāpayitvā. Kammedhanaṃ corehi coriyati, coritaṃ dhanaṃ. Esa nayo sabbattha.	2397	
PA_anya-e08_04n:2398	Kakārantadhātu	239	
PA_anya-e08_04n:2399_0	Loka dassane. Loketi, lokayati, oloketi, olokayati, ulloketi, ullokayati, apaloketi,	2399	
PA_anya-e08_04n:2399_1	apalokayati, āloketi, ālokayati, viloketi, vilokayati. Loko, āloko, lokanaṃ, olokanaṃ,	2399	
PA_anya-e08_04n:2399_2	ullokanaṃ, ālokanaṃ, vilokanaṃ, apalokanaṃ, avalokanaṃ. Oloketuṃ, olokayituṃ, oloketvā,	2399	
PA_anya-e08_04n:2399_3	olokayitvā. Kārite pana “olokāpeti, olokāpayati, olokāpetuṃ, olokāpayituṃ, olokāpetvā,	2399	
PA_anya-e08_04n:2399_4	olokāpayitvā” iccevamādīni yojetabbāni. Esa nayo sabbatthāpi.	2399	
PA_anya-e08_04n:2400_0	Tattha lokoti tayo lokā saṅkhāraloko sattaloko okāsalokoti. Tattha “eko loko sabbe	2400	
PA_anya-e08_04n:2400_1	sattā āhāraṭṭhitikā”ti āgataṭṭhāne saṅkhāraloko veditabbo. “Sassato loko’ti vā ‘asassato	2400	
PA_anya-e08_04n:2400_2	loko’ti vā”ti āgataṭṭhāne sattaloko.	2400	
PA_anya-e08_04n:2401	“Yāvatā candimasūriyā pariharanti,	240	
PA_anya-e08_04n:2402	Disā bhanti virocamānā;	240	
PA_anya-e08_04n:2403	Tāva sahassadhā loko,	240	
PA_anya-e08_04n:2404	Ettha te vattate vaso”ti	240	
PA_anya-e08_04n:2405	Āgataṭṭhāne okāsaloko.	240	
PA_anya-e08_04n:2406_0	Atha vā lokoti tividho loko kilesaloko bhavaloko indriyalokoti. Tattha rāgādikilesabahulatāya	2406	
PA_anya-e08_04n:2406_1	kāmāvacarasattā kilesaloko. Jhānābhiññāparibuddhiyā rūpāvacarasattā bhavaloko. Āneñjasamādhibahulatāya	2406	
PA_anya-e08_04n:2406_2	visadindriyattā arūpāvacarasattā indriyaloko. Atha vā kilissanaṃ kileso, vipākadukkhanti	2406	
PA_anya-e08_04n:2406_3	attho. Tasmā dukkhabahulatāya apāyesu sattā kilesaloko. Tadaññe sattā sampattibhavabhāvato	2406	
PA_anya-e08_04n:2406_4	bhavaloko. Tattha ye vimuttiparipācakehi indriyehi samannāgatā sattā, so indriyalokoti veditabbaṃ.	2406	
PA_anya-e08_04n:2407	Jātakaṭṭhakathāyaṃ pana –	240	
PA_anya-e08_04n:2408_0	“Saṅkhāraloko sattaloko okāsaloko khandhaloko āyatanaloko dhātulokoti anekavidho	2408	
PA_anya-e08_04n:2408_1	loko. Ettha ‘eko loko sabbe sattā āhāraṭṭhitikā…pe… aṭṭhārasa lokā aṭṭhārasa dhātuyo’ti	2408	
PA_anya-e08_04n:2408_2	ettha saṅkhāraloko vutto. Khandhalokādayo tadantogadhāyeva. ‘Ayaṃ loko paro loko	2408	
PA_anya-e08_04n:2408_3	brahmaloko sadevako’tiādīsu pana sattaloko vutto. ‘Yāvatā candimasūriyā pariharanti,	2408	
PA_anya-e08_04n:2408_4	disā bhanti virocamānā. Tāva sahassadhā loko, ettha tevattate vaso’ti ettha okāsaloko vutto”ti vuttaṃ.	2408	
PA_anya-e08_04n:2409_0	Atthato pana indriyabaddhānaṃ khandhānaṃ samūho santāno ca sattaloko, rūpādīsu sattavisattatāya	2409	
PA_anya-e08_04n:2409_1	satto, lokiyati ettha kusalākusalaṃ tabbipāko cāti. Anindriyabaddhānaṃ rūpānaṃ samūho	2409	
PA_anya-e08_04n:2409_2	santāno ca okāsaloko, lokiyanti ettha tasā thāvarā ca, tesañca okāsabhūtoti, tadādhāraṇatāya	2409	
PA_anya-e08_04n:2409_3	hesa “bhājanaloko”tipi vuccati. Duvidhopi cesa rūpādidhamme upādāya paññattattā upādāpaññattibhūto	2409	
PA_anya-e08_04n:2409_4	aparamatthasabhāvo sappaccaye pana rūpārūpadhamme upādāya paññattattā tadubhayassāpi	2409	
PA_anya-e08_04n:2409_5	upādānānaṃ vasena pariyāyato paccayāyattavuttitā upacaritabbā, tadubhaye khandhā	2409	
PA_anya-e08_04n:2409_6	saṅkhāraloko, paccayehi saṅkhariyanti, lujjanti palujjanti cāti ettha paccayāyattavuttitāya	2409	
PA_anya-e08_04n:2409_7	maggaphaladhammānampi satipi lujjanapalujjanatte tebhūmikadhammānaṃyeva “loko”ti	2409	
PA_anya-e08_04n:2409_8	adhippetattā natthi lokatāpajjanaṃ. Tathā hi te “lokuttarā”ti vuttā.	2409	
PA_anya-e08_04n:2410_0	Ālokoti rasmi, ālokenti etena bhuso passanti janā cakkhuviññāṇaṃ vāti āloko. Olokananti	2410	
PA_anya-e08_04n:2410_1	heṭṭhā pekkhanaṃ. Vilokananti uddhaṃ pekkhanaṃ. Ālokananti purato pekkhanaṃ. Vilokananti	2410	
PA_anya-e08_04n:2410_2	dvīsu passesu pekkhanaṃ, vividhā vā pekkhanaṃ. Apalokananti “saṅghaṃ apaloketvā”tiādīsu	2410	
PA_anya-e08_04n:2410_3	viya jānāpanaṃ. Avalokananti “nāgāvalokitaṃ avaloketvā”tiādīsu viya purimakāyaṃ parivattetvā	2410	
PA_anya-e08_04n:2410_4	pekkhanaṃ. “Ālokite vilokite sampajānakārī hotī”ti etthāpi bhāvavasena ālokanaṃ ālokitaṃ	2410	
PA_anya-e08_04n:2410_5	vilokanaṃ vilokitanti attho gahetabbo.	2410	
PA_anya-e08_04n:2411	Thaka paṭighāte. Thaketi, thakayati dvāraṃ puriso.	241	
PA_anya-e08_04n:2412	Takka vitakke. Takketi, vitakketi, vitakkayati. Takko, vitakko, vitakkitā.	241	
PA_anya-e08_04n:2413_0	Tattha takkanaṃ takko, ūhananti vuttaṃ hoti, evaṃ vitakko. Atha vā vitakkenti etena,	2413	
PA_anya-e08_04n:2413_1	sayaṃ vā vitakketi, vitakkanamattameva vā etanti vitakko. “Takko, vitakko, appanā,	2413	
PA_anya-e08_04n:2413_2	byappanā, cetaso abhiniropanā”ti abhidhamme pariyāyasaddā vuttā. Vitakketīti vitakkitā,	2413	
PA_anya-e08_04n:2413_3	puggalo. “Avitakkitā maccumupabbajantī”ti pāḷi.	2413	
PA_anya-e08_04n:2414_0	Aki lakkhaṇe. Lakkhaṇaṃ saññāṇaṃ, sañjānanakāraṇanti vuttaṃ hoti. Atridaṃ sallakkhitabbaṃ.	2414	
PA_anya-e08_04n:2414_1	Ye imasmiṃ curādigaṇe anekassarā asaṃyogantā ikārānubandhavasena niddiṭṭhā dhātavo,	2414	
PA_anya-e08_04n:2414_2	te evaṃvuttehi imehi tīhi lakkhaṇehi samannāgatā ākhyātattaṃ nāmikattañca pāpuṇantā	2414	
PA_anya-e08_04n:2414_3	ekantato niggahītāgamena nipphannarūpāyeva bhavanti, na katthacipi vigataniggahītāgamarūpāni	2414	
PA_anya-e08_04n:2414_4	bhavanti. Aṅketi, aṅkayati. Aṅkanaṃ, aṅko. Samāse pana “sasaṅko, cakkaṅkitacaraṇo”tiādīni rūpāni bhavanti.	2414	
PA_anya-e08_04n:2415	Sakka vakka bhāsane. Sakketi, sakkayati. Vakketi, vakkayati.	241	
PA_anya-e08_04n:2416	Nakka vakka nāsane. Nakketi, nakkayati. Vakketi, vakkayati.	241	
PA_anya-e08_04n:2417	Cakka cukka byathane. Cakketi, cakkayati. Cukketi, cukkayati. Cakkaṃ. Cakkanti kenaṭṭhena cakkaṃ? Cakketi byathati hiṃsatīti atthena cakkaṃ. Cakkasaddo –	241	
PA_anya-e08_04n:2418	Sampattiyaṃ lakkhaṇe ca, rathaṅge iriyāpathe;	241	
PA_anya-e08_04n:2419	Dāne ratnadhammakhura-cakkādīsu padissati;	241	
PA_anya-e08_04n:2420_0	“Cattārimāni bhikkhave cakkāni yehi samannāgatānaṃ devamanussāna”ntiādīsu hi ayaṃ	2420	
PA_anya-e08_04n:2420_1	sampattiyaṃ dissati. “Pādatalesu cakkāni jātānī”ti ettha lakkhaṇe. “Cakkaṃva vahato	2420	
PA_anya-e08_04n:2420_2	pada”nti ettha rathaṅge. “Catucakkaṃ navadvāra”nti ettha iriyāpathe. “Dada bhuñja	2420	
PA_anya-e08_04n:2420_3	ca mā cappamādo, cakkaṃ vattassu pāṇina”nti ettha dāne. “Dibbaṃ cakkaratanaṃ pāturahosī”ti	2420	
PA_anya-e08_04n:2420_4	ettha ratanacakke. “Mayā pavattitaṃ cakka”nti ettha dhammacakke. “Icchāhatassa posassa,	2420	
PA_anya-e08_04n:2420_5	cakkaṃ bhamati matthake”ti ettha khuracakke. “Khurapariyantena cepi cakkenā”ti ettha	2420	
PA_anya-e08_04n:2420_6	paharaṇacakke. “Asanivicakka”nti ettha asanimaṇḍaleti.	2420	
PA_anya-e08_04n:2421	Taki bandhane. Taṅketi, taṅkayati.	242	
PA_anya-e08_04n:2422_0	Akka thavane. Thavanaṃ thuti. Akketi, akkayati. Akko. Akkoti sūriyo. So hi mahājutitāya	2422	
PA_anya-e08_04n:2422_1	akkiyati abhitthaviyati tappasannehi janehīti akko. Tathā hi tassa “natthi sūriyasamā	2422	
PA_anya-e08_04n:2422_2	ābhā. Udetayaṃ cakkhumā ekarājā”tiādinā abhikkhuti dissati.	2422	
PA_anya-e08_04n:2423	Hikka hiṃsāyaṃ. Hikketi, hikkayati.	242	
PA_anya-e08_04n:2424	Nikka parimāṇe. Nikketi, nikkayati.	242	
PA_anya-e08_04n:2425_0	Bukka bhassane. Ettha sunakhabhassanaṃ bhassananti gahetabbaṃ, na vācāsaṅkhātaṃ bhassanaṃ.	2425	
PA_anya-e08_04n:2425_1	Bukketi, bukkayati. Ettha ca “bukkayati sā core” iti lokiyappayogo veditabbo. Bhūvādigaṇe	2425	
PA_anya-e08_04n:2425_2	pana “bukkati sā”ti rūpaṃ bhavati. Añño tu “bukka paribhāsane” iti paṭhati, evaṃ	2425	
PA_anya-e08_04n:2425_3	paṭhantepi sunakhabhassanamevādhippetaṃ.	2425	
PA_anya-e08_04n:2426	Daka laka assādane. Daketi, dakayati. Laketi, lakayati.	242	
PA_anya-e08_04n:2427	Takka loka bhāsāyaṃ. Takketi, takkayati. Loketi, lokayati.	242	
PA_anya-e08_04n:2428	Cika sika āmasane. Ciketi, cikayati. Siketi, sikayati.	242	
PA_anya-e08_04n:2429	Kakārantadhāturūpāni.	242	
PA_anya-e08_04n:2430	Khakārantadhātu	243	
PA_anya-e08_04n:2431	Lakkha dassanaṅkesu. Dassanaṃ passanaṃ. Aṅko lañjanaṃ. Lakkheti, lakkhayati. Sallakkheti, sallakkhayati. Lakkhaṃ vijjhati usunā, lakkhaṃ karoti.	243	
PA_anya-e08_04n:2432	Gaṅgāya vālukā khīye, udakaṃ khīye mahaṇṇave;	243	
PA_anya-e08_04n:2433	Mahiyā mattikā khīye, lakkhe na mama buddhiyā.	243	
PA_anya-e08_04n:2434	Kappalakkhaṇaṃ. Golakkhaṇaṃ. Itthilakkhaṇaṃ. Dhammānaṃ lakkhaṇaṃ. Sallakkhanā. Upalakkhanā. Paccupalakkhanā. Lakkhadhātuyā yupaccayantāya samādipubbānaṃ rūpānaṃ nakāro dantajo.	243	
PA_anya-e08_04n:2435	Bhakkha adane. Bhakkheti, bhakkhayati. Bhakkho no laddho. Bhakkhayanti migādhamā. Bhūvādigaṇe pana “bhakkhatī”ti rūpaṃ.	243	
PA_anya-e08_04n:2436	Nakkha sambandhe. Nakkheti, nakkhayati.	243	
PA_anya-e08_04n:2437_0	Makkha makkhane. Makkheti, makkhayati. Makkho, makkhī. Tattha makkhoti parehi kataguṇaṃ	2437	
PA_anya-e08_04n:2437_1	makkheti pisatīti makkho, guṇadhaṃsanā. “Makkhaṃ asahamāno”ti ettha pana attani parehi	2437	
PA_anya-e08_04n:2437_2	kataṃ avamaññanaṃ makkhoti vuccati.	2437	
PA_anya-e08_04n:2438_0	Yakkha pūjāyaṃ. Yakkheti, yakkhayati. Yakkho. Yakkhoti mahānubhāvo satto. Tathā hi	2438	
PA_anya-e08_04n:2438_1	“pucchāmi taṃ mahāyakkha, sabbabhūtānamissarā”ti ettha sakko devarājā “yakkho”ti	2438	
PA_anya-e08_04n:2438_2	vutto. Atha vā yakkhoti yakkhayoniyaṃ nibbattasatto. Sabbepi vā sattā “yakkhā”ti	2438	
PA_anya-e08_04n:2438_3	vuccanti. “Paramayakkhavisuddhiṃ paññāpentī”ti ettha hi yakkhasaddo satte vattati.	2438	
PA_anya-e08_04n:2438_4	Tathā hi yakkhopi sattopi devopi sakkopi khīṇāsavopi yakkhoyeva nāma, mahānubhāvatāya	2438	
PA_anya-e08_04n:2438_5	yakkhiyati saraṇagatehi janehi nānāpaccayehi nānābalīhi ca pūjiyatīti yakkho.	2438	
PA_anya-e08_04n:2439	Satte deve ca sakke ca, khīṇāsave ca rakkhase;	243	
PA_anya-e08_04n:2440	Pañcasvetesu atthesu, yakkhasaddo pavattati.	244	
PA_anya-e08_04n:2441	Lakkha ālocane. Lakkheti, lakkhayati. Lakkhaṃ vijjhati usunā.	244	
PA_anya-e08_04n:2442	Mokkha āsane. Mokkheti, mokkhayati.	244	
PA_anya-e08_04n:2443_0	Rukkha phārusse. Phārussaṃ pharusabhāvo. Rukkheti, rukkhayati. Samāse “rukkhakeso,	2443	
PA_anya-e08_04n:2443_1	atirukkhavacano”ti rūpāni. Ettha ca “samaṇo ayaṃ pāpo atirukkhavāco”ti pāḷi nidassanaṃ.	2443	
PA_anya-e08_04n:2443_2	Tattha atirukkhavācoti atipharusavacanoti attho.	2443	
PA_anya-e08_04n:2444	Khakārantadhāturūpāni.	244	
PA_anya-e08_04n:2445	Gakārantadhātu	244	
PA_anya-e08_04n:2446_0	Liṅga cittīkaraṇe. Cittīkaraṇaṃ vicitrabhāvakaraṇaṃ. Liṅgeti, liṅgayati, liṅgaṃ.	2446	
PA_anya-e08_04n:2446_1	Ettha liṅgaṃ nāma dīgharassakisathūlaparimaṇḍalādibhedaṃ saṇṭhānanti gahaṇe atīva	2446	
PA_anya-e08_04n:2446_2	yujjati. Tañhi nānappakārehi vicitraṃ hoti, liṅgīyati vicittaṃ kariyati avijjātaṇhākammehi	2446	
PA_anya-e08_04n:2446_3	utunā vā cuṇṇādīhi vā sarīramiti liṅgaṃ, ajjhattasantānatiṇarukkhādikuṇḍalakaraṇḍakādīsu	2446	
PA_anya-e08_04n:2446_4	pavattasaṇṭhānavasenetaṃ daṭṭhabbaṃ. Liṅgasaddo sadde saddappavattinimitte itthibyañjane	2446	
PA_anya-e08_04n:2446_5	purisabyañjane saññāṇe ākāre cāti imesu atthesu dissati. Ayañhi “rukkhoti vacanaṃ	2446	
PA_anya-e08_04n:2446_6	liṅga”nti ettha sadde dissati. “Sataliṅgassa atthassā”ti ettha saddappavattinimitte.	2446	
PA_anya-e08_04n:2446_7	“Tena kho pana samayena aññatarassa bhikkhuno itthiliṅgaṃ pātubhavatī”ti ettha itthibyañjane.	2446	
PA_anya-e08_04n:2446_8	“Purisaliṅganimittakuttākappāna”nti ettha purisabyañjane. “Tena liṅgena jānāma, dhuvaṃ	2446	
PA_anya-e08_04n:2446_9	buddho bhavissatī”ti ettha saññāṇe. “Tehi liṅgehi tehi nimittehi tehi ākārehi āgantukabhāvo	2446	
PA_anya-e08_04n:2446_10	jānitabbo “āgantukā ime”ti ettha ākāre dissati.	24461	
PA_anya-e08_04n:2447	Sadde ca tannimitte ca, kāṭakoṭacikāya ca;	244	
PA_anya-e08_04n:2448	Lakkhaṇe ceva ākāre, liṅgasaddo pavattati.	244	
PA_anya-e08_04n:2449	Maga anvesane. Mageti, magayati. Migo, mago, mago, magayamāno.	244	
PA_anya-e08_04n:2450_0	Ettha ca “yathā biḷāro mūsikaṃ magayamāno”ti pāḷi nidassanaṃ. “Migo”ti ca “mago”ti	2450	
PA_anya-e08_04n:2450_1	ca catuppado pavuccati. Ettha migoti magayati ito cito gocaraṃ anvesati pariyesatīti	2450	
PA_anya-e08_04n:2450_2	migo. Evaṃ mago. Ettha visesato hariṇa migo migo nāma. Sāmaññato pana avasesāpi catuppadā	2450	
PA_anya-e08_04n:2450_3	“migo” icceva vuccanti. Tathā hi susīmajātake “kāḷā migā setadantā tava ime, parosahassaṃ	2450	
PA_anya-e08_04n:2450_4	hemajālābhisañchannā”ti etasmiṃ pāḷippadese hatthinopi migasaddena vuttā “kāḷamigā”ti.	2450	
PA_anya-e08_04n:2450_5	Atha vā magiyati jīvitakappanatthāya maṃsādīhi atthikehi luddehi anvesiyati pariyesiyatīti	2450	
PA_anya-e08_04n:2450_6	migo, araññajātā sasapasadahariṇeṇeyyādayo catuppādā, evaṃ mago. “Atthaṃ na labhate	2450	
PA_anya-e08_04n:2450_7	mago”ti ettha pana mago viyāti mago, bāloti attho.	2450	
PA_anya-e08_04n:2451	Magga gavesane. Maggeti, maggayati. Maggo, magganaṃ.	245	
PA_anya-e08_04n:2452_0	Ettha ca maggoti paṭipadāya ca pakatimaggassa ca upāyassa ca adhivacanaṃ. “Mahāvihāravāsīnaṃ,	2452	
PA_anya-e08_04n:2452_1	vācanāmagganissita”ntiādīsu pana kathāpabandhopi “maggo”ti vuccati. Tatra paṭipadā	2452	
PA_anya-e08_04n:2452_2	ekantato jātijarābyādhidukkhādīhi pīḷitehi sattehi dukkhakkhayaṃ nibbānaṃ pāpuṇatthāya	2452	
PA_anya-e08_04n:2452_3	maggitabbo gavesitabboti maggo. Pakatimaggo pana maggamūḷhehi maggitabboti maggo.	2452	
PA_anya-e08_04n:2452_4	Pakatimaggamūḷhehi ca paṭipadāsaṅkhātāriyamaggamūḷhā eva bahavo santi. Pakatimaggo	2452	
PA_anya-e08_04n:2452_5	hi kadāci eva addhikānaṃ muyhati, “esa maggo”ti nāyakā na dullabhā. Ariyamaggo pana	2452	
PA_anya-e08_04n:2452_6	sabbadāyeva sabbalokassa muyhati, nāyakā paramadullabhā. Tasmā so eva avijjāsammūḷhehi	2452	
PA_anya-e08_04n:2452_7	maggitabboti maggo. Aññesaṃ pana dvinnaṃ dhātūnaṃ vasenapi atthaṃ vadanti garū “kilese	2452	
PA_anya-e08_04n:2452_8	mārento gacchatīti maggo”ti. Taṃ taṃ kiccaṃ hitaṃ vā nipphādetukāmehi maggiyati gavesiyatīti	2452	
PA_anya-e08_04n:2452_9	maggo, upāyo. Maggasaddo hi “abhidhammakathāmaggaṃ, devānaṃ sampavattayī”ti ettha	2452	
PA_anya-e08_04n:2452_10	upāyepi vattati. Tathā hi abhidhammaṭīkāyaṃ “maggoti upāyo, khandhāyatanādīnaṃ kusalādīnañca	24521	
PA_anya-e08_04n:2452_11	dhammānaṃ avabodhassa saccappaṭivedhasseva vā upāyabhāvato abhidhammakathāmaggo”ti	24521	
PA_anya-e08_04n:2452_12	vutto, pabandho vā “maggo”ti vuccati. So hi dīghattā maggo viyāti maggo, tasmā abhidhammakathāpabandho	24521	
PA_anya-e08_04n:2452_13	abhidhammakathāmaggoti vutto. Idāni pakatipaṭipadāmaggānaṃ nāmāni kathayāma. Tesu pakatimaggassa –	24521	
PA_anya-e08_04n:2453	“Maggo pantho patho pajjo, añjhasaṃ vaṭumā’yanaṃ;	245	
PA_anya-e08_04n:2454	Addhāna’maddhā padavī, vattani ceva santatī”ti	245	
PA_anya-e08_04n:2455	Imāni nāmāni. Paṭipadāmaggassa pana –	245	
PA_anya-e08_04n:2456	“Maggo pantho patho pajjo, añjasaṃ vaṭumā’yanaṃ;	245	
PA_anya-e08_04n:2457	Nāva uttara setu ca, kullo ca bhisi saṅkamo”ti	245	
PA_anya-e08_04n:2458_0	Anekāni nāmāni. Ettha pana keci “nāvātiādīni pakatimaggassa nāmānī”ti vadanti, taṃ	2458	
PA_anya-e08_04n:2458_1	na gahetabbaṃ, pakatimaggassa kismiñcipi pāḷippadese “nāvā”tiādīhi padehi vuttaṭṭhānābhāvato,	2458	
PA_anya-e08_04n:2458_2	abhidhānasatthesu ca “nāvā” iccādikānaṃ tadabhidhānānaṃ anāgatattā.	2458	
PA_anya-e08_04n:2459_0	Ayaṃ panettha vacanattho – nāvāviyāti nāvā, uttaranti etenāti uttaraṃ, nāvāyeva uttaranti.	2459	
PA_anya-e08_04n:2459_1	Ayañhi nāvāpariyāyo “taraṃ, taraṇaṃ, poto, plavo”ti. Imepi taṃpariyāyāyeva. Uttaraṃ	2459	
PA_anya-e08_04n:2459_2	viyāti uttaraṃ. Setu viyāti setu. Kullo viyāti kullo. Bhisi viyāti bhisi. Saṅkamo	2459	
PA_anya-e08_04n:2459_3	viya, saṅkamanti vā etenāti saṅkamo, sabbametaṃ ariyamaggasseva nāmaṃ, na pakatimaggassa.	2459	
PA_anya-e08_04n:2459_4	Tathā hi “dhammanāvaṃ samārūyha, santāressaṃ sadevaka”nti ca, “dhammasetuṃ daḷhaṃ	2459	
PA_anya-e08_04n:2459_5	katvā, nibbuto so narāsabho”ti ca, “kullo’ti kho bhikkhave ariyamaggassetaṃ adhivacana”nti	2459	
PA_anya-e08_04n:2459_6	ca evamādinā tattha tattha bhagavatā ariyamaggo “nāvā”tiādīhi anekehi nāmehi vutto.	2459	
PA_anya-e08_04n:2459_7	Aṭṭhakathācariyehipi suttanipātaṭṭhakathāyaṃ “baddhā bhisi susaṅkhatā bhagavā”ti	2459	
PA_anya-e08_04n:2459_8	etasmiṃ padese evaṃ atthasaṃvaṇṇanā katā “bhisīti pattharitvā puthulaṃ katvā baddhā	2459	
PA_anya-e08_04n:2459_9	‘kullā’ti vuccati loke, ariyassa vinaye pana ariyamaggo’ti.	2459	
PA_anya-e08_04n:2460	‘Maggo pajjo patho pantho, añjasaṃ vaṭumā’yanaṃ;	246	
PA_anya-e08_04n:2461	Nāvā uttara setu ca, kullo ca bhisi saṅkamo;	246	
PA_anya-e08_04n:2462	Addhānaṃ pabhavo’cceva, tattha tattha pakāsito”ti.	246	
PA_anya-e08_04n:2463	Evaṃ ācariyehi katāya atthasaṃvaṇṇanāya dassanato ca “nāvātiādīnipi pakatimaggassa nāmānī”ti vacanaṃ na gahetabbaṃ, yathāvuttameva vacanaṃ gahetabbaṃ.	246	
PA_anya-e08_04n:2464_0	Koci panettha evaṃ vadeyya “dhammasetuṃ daḷhaṃ katvā’ti ettha ‘dhammasetunti maggasetu’nti	2464	
PA_anya-e08_04n:2464_1	vacanato dhammasaddo magge vattati, na setusaddo”ti. Tanna, dhammasaddo viya setusaddopi	2464	
PA_anya-e08_04n:2464_2	magge vattatīti setu viyāti setu, dhammo eva setu dhammasetūti atthavasena, esa nayo	2464	
PA_anya-e08_04n:2464_3	aññatrāpi. Aparampi vadeyya “nanu brahmajālasuttantaṭṭhakathāyaṃ ‘dakkhiṇuttarena	2464	
PA_anya-e08_04n:2464_4	bodhimaṇḍaṃ pavisitvā assatthadumarājānaṃ padakkhiṇaṃ katvā pubbuttarabhāge ṭhito’ti	2464	
PA_anya-e08_04n:2464_5	imasmiṃ ṭhāne dakkhiṇuttarasaddena dakkhiṇo maggo vutto”ti. Na, anekesu pāḷippadesesu	2464	
PA_anya-e08_04n:2464_6	aṭṭhakathāpadesesu ca abhidhānasatthesu ca maggavācakassa uttarasaddassa anāgatattā,	2464	
PA_anya-e08_04n:2464_7	tasmā tattha evamattho daṭṭhabbo “dakkhiṇadisato gantabbo uttaradisābhāgo dakkhiṇuttaroti	2464	
PA_anya-e08_04n:2464_8	vuccati, evaṃbhūtena dakkhiṇuttarena bodhimaṇḍapavisanaṃ sandhāya dakkhiṇuttarena	2464	
PA_anya-e08_04n:2464_9	bodhimaṇḍaṃ pavisitvāti vutta”nti. Atha vā dakkhiṇuttarenāti dakkhiṇapacchimuttarena,	2464	
PA_anya-e08_04n:2464_10	ettha ādiavasānaggahaṇena majjhassapi gahaṇaṃ daṭṭhabbaṃ. Evaṃ gahaṇaṃyeva hi yaṃ	24641	
PA_anya-e08_04n:2464_11	jātakanidāne vuttaṃ “bodhisatto tiṇaṃ gahetvā bodhimaṇḍaṃ ārūyha dakkhiṇadisābhāge	24641	
PA_anya-e08_04n:2464_12	uttarābhimukho aṭṭhāsi, tasmiṃ khaṇe dakkhiṇacakkavāḷaṃ osīditvā heṭṭhā avīcisampattaṃ	24641	
PA_anya-e08_04n:2464_13	viya ahosi, uttaracakkavāḷaṃ ullaṅghitvā upari bhavaggappattaṃ viya ahosi, bodhisatto	24641	
PA_anya-e08_04n:2464_14	idaṃ sambodhipāpuṇaṭṭhānaṃ na bhavati maññeti padakkhiṇaṃ karonto pacchimadisābhāgaṃ	24641	
PA_anya-e08_04n:2464_15	gantvā puratthābhimukho aṭṭhāsī”tiādi, tena sameti. Athāpi vadeyya “yadi uttarasaddo	24641	
PA_anya-e08_04n:2464_16	disāvācako, evañca sati “dakkhiṇuttarenā”ti enayogaṃ avatvā “dakkhiṇuttarāyā”ti āyayogo	24641	
PA_anya-e08_04n:2464_17	vattabbo”ti. Tanna, disāvācakassapi saddassa “uttarena nadī sītā, gambhīrā duratikkamā”ti	24641	
PA_anya-e08_04n:2464_18	enayogavasena vacanato. Apica disābhāgaṃ sandhāya “dakkhiṇuttarenā”ti vacanaṃ vuttaṃ.	24641	
PA_anya-e08_04n:2464_19	Disābhāgo hi disā evāti niṭṭhametthāvagantabbaṃ.	24641	
PA_anya-e08_04n:2465	Gakārantadhāturūpāni.	246	
PA_anya-e08_04n:2466	Ghakārantadhātu	246	
PA_anya-e08_04n:2467_0	Lighi bhāsane. Laṅgheti, laṅghayati. Etāni buddhavacane appasiddhānipi lokikappayogadassanavasena	2467	
PA_anya-e08_04n:2467_1	āgatāni. Sāsanasmiñhi bhūvādigaṇacurādigaṇapariyāpannassa gatyatthavācakaullaṅghanatthaparidīpakassa	2467	
PA_anya-e08_04n:2467_2	dhātussa rūpaṃ atīva pasiddhaṃ.	2467	
PA_anya-e08_04n:2468	Laṅgha laṅghane. Laṅgheti, laṅghayati.	246	
PA_anya-e08_04n:2469	“Atikara’makarā’cariya, mayhampetaṃ na ruccati;	246	
PA_anya-e08_04n:2470	Catutthe laṅghayitvāna, pañcamiyampi āvuto”ti	247	
PA_anya-e08_04n:2471_0	Imasmiṃ sattilaṅghanajātake curādigaṇapariyāpannassa gatyatthavācakassa ullaṅghanatthaparidīpakassa	2471	
PA_anya-e08_04n:2471_1	laṅghadhātussa “laṅghayitvā, laṅghayitvānā”ti rūpe diṭṭheyeva “laṅgheti, laṅghayatī”ti	2471	
PA_anya-e08_04n:2471_2	rūpāni diṭṭhāni eva honti. Bhāsatthavācakassa pana tathārūpāni rūpāni na diṭṭhāni,	2471	
PA_anya-e08_04n:2471_3	evaṃ santepi pubbācariyehi dīghadassīhi abhimatattā bhāsatthavācikāpi laṅghadhātu	2471	
PA_anya-e08_04n:2471_4	atthīti gahetabbā, evaṃ sabbesupi bhūvādigaṇādīsu sāsane appasiddhānampi rūpānaṃ	2471	
PA_anya-e08_04n:2471_5	sāsanānukūlānaṃ gahaṇaṃ veditabbaṃ, ananukūlānañca appasiddhānaṃ chaḍḍanaṃ.	2471	
PA_anya-e08_04n:2472	Agha pāpakaraṇe. Agheti, aghayati. Aghaṃ, agho, anagho.	247	
PA_anya-e08_04n:2473_0	Tattha aghanti dukkhaṃ. “Aghantaṃ paṭisevissaṃ. Vane vāḷamigākiṇṇe. Khaggadīpinisevite”ti	2473	
PA_anya-e08_04n:2473_1	idaṃ nidassanaṃ. Aghoti kileso. Tena aghena arahā anagho. Tattha aghayanti pāpaṃ	2473	
PA_anya-e08_04n:2473_2	karonti sattā etenāti aghaṃ, kintaṃ? Dukkhaṃ, evaṃ agho. Nanu ca sappurisā dukkhahetupi	2473	
PA_anya-e08_04n:2473_3	kilesahetupi ca attano sukhatthāya pāpaṃ na karonti. Tathā hi –	2473	
PA_anya-e08_04n:2474	“Na paṇḍitā attasukhassa hetu,	247	
PA_anya-e08_04n:2475	Pāpāni kammāni samācaranti;	247	
PA_anya-e08_04n:2476	Dukkhena phuṭṭhā khalitāpi santā,	247	
PA_anya-e08_04n:2477	Chandā ca dosā na jahanti dhamma”nti	247	
PA_anya-e08_04n:2478_0	Vuttaṃ. Evaṃ sante kasmā “agha pāpakaraṇe”ti dhātu ca “aghayanti pāpaṃ karonti sattā	2478	
PA_anya-e08_04n:2478_1	etenāti agha”ntiādivacanañca vuttanti? Saccaṃ, yebhuyyena pana sattā dukkhādihetu	2478	
PA_anya-e08_04n:2478_2	pāpakammaṃ karonti, etesu sappurisā eva na karonti, itare karonti. Evaṃ pāpakaraṇassa	2478	
PA_anya-e08_04n:2478_3	hi dukkhaṃ kileso ca hetu. Tathā hi –	2478	
PA_anya-e08_04n:2479	Sukhīpi heke na karonti pāpaṃ,	247	
PA_anya-e08_04n:2480	Avaṇṇasaṃsaggabhayā puneke;	248	
PA_anya-e08_04n:2481	Pahū samāno vipulatthacintī,	248	
PA_anya-e08_04n:2482	Kiṃkāraṇā me na karosi dukkha”nti	248	
PA_anya-e08_04n:2483_0	Vuttaṃ. Ayañhi gāthā dukkhahetupi sattā pāpaṃ karontīti etamatthaṃ dīpeti. “Kuddho	2483	
PA_anya-e08_04n:2483_1	hi pitaraṃ hanti, kuddho hanti samātara”nti ayaṃ pana kilesahetupi pāpaṃ karontīti	2483	
PA_anya-e08_04n:2483_2	etamatthaṃ dīpeti, tasmā amhehi “agha pāpakaraṇe”tiādivacanaṃ vuttaṃ.	2483	
PA_anya-e08_04n:2484	Ghakārantadhāturūpāni.	248	
PA_anya-e08_04n:2485	Cakārantadhātu	248	
PA_anya-e08_04n:2486	Loca dassane. Loceti, locayati. Locanaṃ. Rūpārammaṇaṃ locayati passatīti locanaṃ, cakkhu.	248	
PA_anya-e08_04n:2487	Kici maddane. Kiñceti, kiñcayati. Kiñcanaṃ, akiñcano.	248	
PA_anya-e08_04n:2488	Tattha kiñcananti palibodho. Kiñceti satte maddatīti kiñcanaṃ. Kiñcanasaddo maddanatthe vattati. Manussā hi vīhiṃ maddantā goṇaṃ “kiñcehi kāpila, kiñcehi kāpilā”ti vadanti.	248	
PA_anya-e08_04n:2489	Paci vitthāre. Pañceti, pañcayati. Papañceti, papañcayati. Papañcā.	248	
PA_anya-e08_04n:2490_0	Ettha papañcāti taṇhāmānadiṭṭhiyo. Etā hi attanissitānaṃ sattānaṃ saṃsāraṃ papañcenti	2490	
PA_anya-e08_04n:2490_1	vitthinnaṃ karontīti papañcāti vuccanti. Atha vā papañcenti yattha sayaṃ uppannā	2490	
PA_anya-e08_04n:2490_2	taṃsantānaṃ vitthārenti ciraṃ ṭhapentīti papañcā. Lokiyā pana “amhākaṃ tumhehi saddhiṃ	2490	
PA_anya-e08_04n:2490_3	kathentānaṃ papañco hotī”tiādīni vadantā kālassa cirabhāvaṃ papañcoti vadanti, sāsane	2490	
PA_anya-e08_04n:2490_4	pana dvayampi labbhati.	2490	
PA_anya-e08_04n:2491	Sicca kuḍḍane. Sicceti, siccayati.	249	
PA_anya-e08_04n:2492	Vañcu palambhane. Palambhanaṃ upalāpanaṃ. Vañceti, vañcayati. Vañcako, vañcanaṃ. Bhūvādigaṇe pana vañcadhātu gatyatthe vattati. “Santi pādā avañcanā”ti hi pāḷi	249	
PA_anya-e08_04n:2493	Cacca ajjhayane. Cacceti, caccayati.	249	
PA_anya-e08_04n:2494	Cu cavane. Cāveti, cāvayati. Añño “cu sahane” iti brute. Cāveti, cāvayati, sahatīti attho.	249	
PA_anya-e08_04n:2495	Añcu visesane. Añceti, añcayati.	249	
PA_anya-e08_04n:2496	Loca bhāsāyaṃ. Loceti, locayati. Locanaṃ, locayati samavisamaṃ ācikkhantaṃ viya bhavatīti locanaṃ, cakkhu.	249	
PA_anya-e08_04n:2497	Raca patiyatane. Raceti, racayati. Racanā, viracitaṃ, kesaracanā, gāthāracanā.	249	
PA_anya-e08_04n:2498	Sūca pesuññe. Pisuṇabhāvo pesuññaṃ. Sūceti, sūcayati. Sūcako.	249	
PA_anya-e08_04n:2499	Pacca saṃyamane. Pacceti, paccayati.	249	
PA_anya-e08_04n:2500	Rica viyojanasampajjanesu. Receti, recayati. Seṭṭhiputtaṃ vireceyya. Vireceti, virecayati. Virecako, virecanaṃ.	250	
PA_anya-e08_04n:2501_0	Vaca bhāsane. Vaceti, vacayati. Bhūvādigaṇepi ayaṃ vattati. Tadā tassā “vatti, vacati,	2501	
PA_anya-e08_04n:2501_1	avoca, avocu”ntiādīni rūpāni bhavanti. Kārite pana “antevāsikaṃ dhammaṃ vāceti, vācayatī”ti	2501	
PA_anya-e08_04n:2501_2	rūpāni. Vattuṃ, vattave, vatvā, vuttaṃ, vuccati.	2501	
PA_anya-e08_04n:2502	Acca pūjāyaṃ. Acceti, accayati. Brahmāsurasuraccito.	250	
PA_anya-e08_04n:2503	Sūca gandhane. Suceti, sūcayati. Sūcako, suttaṃ.	250	
PA_anya-e08_04n:2504	Ettha ca attatthaparatthādibhede atthe sūcetīti suttaṃ. Tepiṭakaṃ buddhavacanaṃ.	250	
PA_anya-e08_04n:2505	Kaca dittiyaṃ. Kacceti, kaccayati. Kacco.	250	
PA_anya-e08_04n:2506_0	Ettha kaccoti rūpasampattiyā kacceti dibbati virocatīti kacco, evaṃnāmako ādipuriso,	2506	
PA_anya-e08_04n:2506_1	tabbaṃse jātā purisā “kaccānā”tipi “kaccāyanā”tipi “kātiyānā”tipi vuccanti, itthiyo	2506	
PA_anya-e08_04n:2506_2	pana “kaccānī”tipi “kaccāyanī”tipi “kātiyānī”tipi vuccanti.	2506	
PA_anya-e08_04n:2507	Cakārantadhāturūpāni.	250	
PA_anya-e08_04n:2508	Chakārantadhātu	250	
PA_anya-e08_04n:2509	Milecha abyattāyaṃ vācāyaṃ. Mileccheti, milecchayati. Milakkhu.	250	
PA_anya-e08_04n:2510	Ettha milakkhūti mileccheti abyattavācaṃ bhāsatīti milakkhu.	251	
PA_anya-e08_04n:2511	Kuccha avakkhepe. Avakkhepo adhokhipanaṃ. Kuccheti, kucchayati.	251	
PA_anya-e08_04n:2512	Viccha bhāsāyaṃ. Viccheti, vicchayati.	251	
PA_anya-e08_04n:2513	Chakārantadhāturūpāni.	251	
PA_anya-e08_04n:2514	Jakārantadhātu	251	
PA_anya-e08_04n:2515	Vajja vajjane. Vajjeti, vajjayati. Parivajjanako. Vajjito sīlavantehi, kathaṃ bhikkhu karissasīti.	251	
PA_anya-e08_04n:2516	Tujja balapālanesu. Tujjeti, tujjayati.	251	
PA_anya-e08_04n:2517	Tuji piji hiṃsābaladānaniketanesu. Niketanaṃ nivāso. Tuñjeti, tuñjayati. Piñjeti. Piñjayati.	251	
PA_anya-e08_04n:2518	Khaji kicchajīvane. Khañjeti, khañjayati. Khañjo.	251	
PA_anya-e08_04n:2519	Khaji rakkhaṇe. Tādisāniyeva rūpāni. Bhūvādigaṇe “khaji gativekalleti imissā “khañjatī”ti rūpaṃ.	251	
PA_anya-e08_04n:2520	Pūja pūjāyaṃ. Pūjeti, pūjayati. Pūjā. Esāva pūjanā seyyo. Pūjako, pūjito, pūjanīyo, pūjaneyyo, pūjetabbo, pujjo.	252	
PA_anya-e08_04n:2521	Gaja maddanasaddesu. Gajeti, gajayati. Gajo.	252	
PA_anya-e08_04n:2522	Tija nisāne. Tejeti, tejayati.	252	
PA_anya-e08_04n:2523	Vaja magganasaṅkhāresu. Vajeti, vajayati.	252	
PA_anya-e08_04n:2524	Tajja santajjane. Tajjeti, tajjayati. Santajjeti, santajjayati. Santajjito.	252	
PA_anya-e08_04n:2525	Ajja paṭisajjane. Ajjeti, ajjayati.	252	
PA_anya-e08_04n:2526	Sajja sajjane. Sajjeti, sajjayati dānaṃ. Gamanasajjo hutvā.	252	
PA_anya-e08_04n:2527	Bhaja vissāse. Bhajeti, bhajayati. Bhūvādigaṇe pana “bhajatī”ti rūpaṃ, bhatti, sambhatti.	252	
PA_anya-e08_04n:2528	Tuji piji luji bhaji bhāsāyaṃ. Tuñjeti, tuñjayati. Piñjeti, piñjayati. Luñjeti, luñjayati. Bhañjeti, bhañjayati. Kathetīti attho.	252	
PA_anya-e08_04n:2529	Ruja hiṃsāyaṃ. Rojeti, rojayati. Rogo.	252	
PA_anya-e08_04n:2530	Bhāja puthakammani. Puthakammaṃ puthakkaraṇaṃ, visuṃ kriyāti attho. Bhājeti, bhājayati. Vibhājeti, vibhājayati. Vibhatti.	253	
PA_anya-e08_04n:2531	Sabhāja sītisevanesu. Sabhājeti, sabhājayati.	253	
PA_anya-e08_04n:2532	Laja pakāsane. Lajeti, lajayati. Lājā.	253	
PA_anya-e08_04n:2533	Yuja saṃyamane. Saṃpubbo bandhane. Yojeti, yojayati. Saṃyojeti, saṃyojayati. Saṃyojanaṃ.	253	
PA_anya-e08_04n:2534	Majja soceyyālaṅkāresu. Majjeti, majjayati. Sammajjeti, sammajjayati. Sammajjā.	253	
PA_anya-e08_04n:2535	Bhāja bhājanadānesu. Bhājeti, bhājayati. Kathaṃ vessantaro putto, gajaṃ bhājeti sañcaya.	253	
PA_anya-e08_04n:2536	Jakārantadhāturūpāni.	253	
PA_anya-e08_04n:2537	Jhañantā appasiddhā. Saddasatthe pana “ñā niyojane”ti paṭhanti, rūpaṃ pana buddhavacanānukūlaṃ na bhavati, tasmā na dassitaṃ amhehi.	253	
PA_anya-e08_04n:2538	Ṭakārantadhātu	253	
PA_anya-e08_04n:2539	Ghaṭṭa ghaṭṭane. Ghaṭṭanaṃ vāyāmakaraṇaṃ. Ghaṭṭeti, ghaṭṭayati. Ettha tu “ghaṭṭesi, ghaṭṭesi, kiṃkāraṇā ghaṭṭesi, ahaṃ taṃ jānāmī”ti nidassanaṃ.	253	
PA_anya-e08_04n:2540	Ghaṭa saṅghāte. Pubbe viya kriyāpadāni, nāmikatte “ghaṭo, ghaṭā”ti rūpāni. Ettha gaṭoti pānīyaghaṭo. Ghaṭāti samūho “macchaghaṭā”tiādīsu viya.	254	
PA_anya-e08_04n:2541	Ghaṭṭa calane. Ghaṭṭeti, ghaṭṭayati.	254	
PA_anya-e08_04n:2542	Naṭa avasandane. Avasandanaṃ gattavikkhepo. Naṭeti, naṭayati.	254	
PA_anya-e08_04n:2543	Cuṭa chuṭa kuṭṭa chedane. Cuṭeti, cuṭayati. Chuṭeti, chuṭayati. Kuṭṭeti, kuṭṭayati.	254	
PA_anya-e08_04n:2544	Puṭṭa caṭṭa appabhāve. Puṭṭeti, puṭṭayati. Cuṭṭeti, cuṭṭayati, appaṃ bhavatīti attho.	254	
PA_anya-e08_04n:2545	Muṭa sañcuṇṇane. Moṭeti, moṭayati.	254	
PA_anya-e08_04n:2546	Aṭṭa suṭṭa anādare. Aṭṭeti, aṭṭayati. Suṭṭeti, suṭṭayati.	254	
PA_anya-e08_04n:2547	Khaṭṭa saṃvaraṇe khaṭṭeti, khaṭṭayati.	254	
PA_anya-e08_04n:2548	Saṭṭa hiṃsābaladānaniketanesu. Saṭṭeti, saṭṭayati.	254	
PA_anya-e08_04n:2549	Tuvaṭṭa nipajjāyaṃ. Tuvaṭṭeti, tuvaṭṭayati. Chabbaggiyā bhikkhū ekamañce tuvaṭṭenti.	254	
PA_anya-e08_04n:2550	Chaṭṭa chaṭṭane. Chaṭṭeti, chaṭṭayati. Atrāyaṃ pāḷi – sace so chaṭṭeti, iccetaṃ kusalaṃ. Noce chaṭṭeti, pañcahaṅgehi samannāgato bhikkhu rūpiyachaṭṭako sammannitabbo.	255	
PA_anya-e08_04n:2551	Puṭa hiṃsāyaṃ. Poṭeti, poṭayati.	255	
PA_anya-e08_04n:2552	Kīṭa bandhe. Bandho bandhanaṃ. Kīṭeti, kīṭayati. Kīṭo.	255	
PA_anya-e08_04n:2553	Cuṭi chedane. Cuṇṭeti, cuṇṭayati.	255	
PA_anya-e08_04n:2554	Luṭi theyye. Luṇṭeti, luṇṭayati.	255	
PA_anya-e08_04n:2555	Kūṭa appasāde. Kūṭeti, kūṭayati. Kūṭaṃ rajataṃ. Kūṭā gāvī. Kuṭatāpaso.	255	
PA_anya-e08_04n:2556	Cuṭa puṭa phuṭa vibhede. Cuṭeti, cuṭayati. Poṭeti, poṭayati. Phoṭeti, phoṭayati. Aṅguliyo phoṭesuṃ.	255	
PA_anya-e08_04n:2557	Ghaṭa saṅghāṭe hantyatthe ca. Ghaṭeti, ghaṭayati.	255	
PA_anya-e08_04n:2558	Paṭa puṭa luṭa ghaṭa ghaṭi bhāsāyaṃ. Pāṭeti, pāṭayati. Poṭeti, poṭayati. Loṭeti, loṭayati. Ghāṭeti, ghāṭayati. Ghaṇṭeti, ghaṇṭayati.	255	
PA_anya-e08_04n:2559	Paṭa vaṭa ganthe. Paṭeti, paṭayati. Vaṭeti, vaṭayati.	255	
PA_anya-e08_04n:2560	Kheṭa bhakkhaṇe. Kheṭeti, kheṭayati.	256	
PA_anya-e08_04n:2561	Khoṭa khepe. Khoṭeti, khoṭayati.	256	
PA_anya-e08_04n:2562	Kuṭi dāhe. Kuṭeti, kuṭayati.	256	
PA_anya-e08_04n:2563	Yuṭa saṃsagge. Yoṭeti, yoṭayati.	256	
PA_anya-e08_04n:2564	Vaṭa vibhajane. Vaṭeti, vaṭayati.	256	
PA_anya-e08_04n:2565	Ṭakārantadhāturūpāni.	256	
PA_anya-e08_04n:2566	Ṭhakārantadhātu	256	
PA_anya-e08_04n:2567	Saṭha saṅkhāragatīsu. Saṭheti, saṭhayati.	256	
PA_anya-e08_04n:2568	Suṭha ālasiye. Soṭheti, soṭhayati.	256	
PA_anya-e08_04n:2569	Suṭhi sosane. Suṇṭheti, suṇṭhayati.	256	
PA_anya-e08_04n:2570	Saṭha silāghāyaṃ. Saṭheti, saṭhayati.	257	
PA_anya-e08_04n:2571	Saṭha asammābhāsane. Saṭheti. Saṭhayati, saṭho.	257	
PA_anya-e08_04n:2572	Ettha saṭhoti kerāṭiko. Saṭhayatīti saṭho, na sammā bhāsatīti attho.	257	
PA_anya-e08_04n:2573	Saṭha ketave. Rūpaṃ tādisameva.	257	
PA_anya-e08_04n:2574	“Sudassaṃ vajjamaññesaṃ, attano pana duddasaṃ…pe…	257	
PA_anya-e08_04n:2575	Attano pana chādeti, kaliṃva kitavāsaṭho”ti.	257	
PA_anya-e08_04n:2576	Ettha sākuṇiko “kitavā”ti vutto. Tassa idaṃ ketavaṃ, tasmiṃ ketave ayaṃ dhātu vattatīti attho.	257	
PA_anya-e08_04n:2577	Kaṭhi soke. Kaṇṭheti, kaṇṭhayati.	257	
PA_anya-e08_04n:2578	Ṭhakārantadhāturūpāni.	257	
PA_anya-e08_04n:2579	Ḍakārantadhātu	257	
PA_anya-e08_04n:2580	Paṭi parihāse. Paṇḍeti, paṇḍayati. Uppaṇḍeti, uppaṇḍayati. Manussānaṃ naṃ bhikkhuniṃ uppaṇḍiṃsu.	258	
PA_anya-e08_04n:2581	Laḍi ukkhepe. Laṇḍeti, laṇḍayati.	258	
PA_anya-e08_04n:2582	Khaḍi kaḍi chede. Khaṇḍeti, khaṇḍayati. Kaṇḍeti, kaṇḍayati. Khaṇḍo, kaṇḍo.	258	
PA_anya-e08_04n:2583	Piḍi saṅghāte. Piṇḍeti, piṇḍayati. Piṇḍo.	258	
PA_anya-e08_04n:2584	Ettha ca piṇḍoti samūhasaṅkhāto kalāpopi “coḷaṃ piṇḍo rati khiḍḍā”ti ettha vutto āhārasaṅkhāto piṇḍopi piṇḍoyeva.	258	
PA_anya-e08_04n:2585	Kuḍi vedhane. Kuṇḍeti, kuṇḍayati. Kuṇḍalaṃ.	258	
PA_anya-e08_04n:2586	Maḍi bhūsāyaṃ hasane ca. Maṇḍeti, maṇḍayati. Maṇḍo, maṇḍanaṃ, maṇḍito.	258	
PA_anya-e08_04n:2587	Bhaḍi kalyāṇe. Kalyāṇaṃ kalyāṇatā. Bhaṇḍeti, bhaṇḍayati. Bhaṇḍo.	258	
PA_anya-e08_04n:2588	Ettha ca bhaṇḍoti dhanaṃ, alaṅkāro vā. “Bhaṇḍaṃ gaṇhāti. Samalaṅkaritvā bhaṇḍenā”ti ca ādīsu viya.	258	
PA_anya-e08_04n:2589	Daṇḍa daṇḍavinipāte. Daṇḍeti, daṇḍayati. Daṇḍo.	258	
PA_anya-e08_04n:2590	Chaḍḍa chaḍḍane. Chaḍḍeti, chaḍḍayati. Chaḍḍanako. Chaḍḍiyati, chaḍḍito. Chaḍḍituṃ, chaḍḍayituṃ, chaḍḍetvā, chaḍḍayitvā.	259	
PA_anya-e08_04n:2591	Ḍakārantadhāturūpāni.	259	
PA_anya-e08_04n:2592	Ḍhakārantadhātu	259	
PA_anya-e08_04n:2593	Vaḍḍha ākiraṇe. Kaṃsapātiyā pāyāsaṃ vaḍḍheti, vaḍḍhayati. Bhattaṃ vaḍḍhetvā adāsi.	259	
PA_anya-e08_04n:2594	Imāni ḍhakārantadhāturūpāni.	259	
PA_anya-e08_04n:2595	Ṇakārantadhātu	259	
PA_anya-e08_04n:2596	Vaṇṇa vaṇṇakriyāvitthāraguṇavacanesu. Vaṇṇo pasaṃsā. Kriyā karaṇaṃ. Vitthāro vitthinnatā. Guṇo sīlādidhammo. Vacanaṃ vācā. Vaṇṇeti, vaṇṇayati. Vaṇṇo, vaṇṇaṃ, suvaṇṇaṃ, saṃvaṇṇanā.	259	
PA_anya-e08_04n:2597_0	Vaṇṇasaddo chavithutikulavaggakāraṇasaṇṭhānapamāṇarūpāyatanādīsu dissati. Tattha	2597	
PA_anya-e08_04n:2597_1	“suvaṇṇavaṇṇosi bhagavā”ti evamādīsu chaviyaṃ. “Kadā saññūḷhā pana te gahapati samaṇassa	2597	
PA_anya-e08_04n:2597_2	gotamassa vaṇṇā”ti evamādīsu thutiyaṃ. “Cattārome bho gotama vaṇṇā”tievamādīsu kulavagge.	2597	
PA_anya-e08_04n:2597_3	“Atha kena nu vaṇṇena, gandhathenoti vuccatī”ti evamādīsu kāraṇe. “Mahantaṃ hatthirājavaṇṇaṃ	2597	
PA_anya-e08_04n:2597_4	abhinimminitvā”tievamādīsu saṇṭhāne. “Tayo pattassa vaṇṇā”ti evamādīsu pamāṇe. “Vaṇṇo	2597	
PA_anya-e08_04n:2597_5	gandho raso ojā”ti evamādīsu rūpāyataneti.	2597	
PA_anya-e08_04n:2598_0	Tattha chaviyanti chavigatā vaṇṇadhātu eva “suvaṇṇavaṇṇo”ti ettha vaṇṇaggahaṇena	2598	
PA_anya-e08_04n:2598_1	gahitāti apare. Vaṇṇanaṃ kittiyā ugghosananti vaṇṇo, thuti. Vaṇṇiyati asaṅkarato	2598	
PA_anya-e08_04n:2598_2	vavatthapiyatīti vaṇṇo, kulavaggo. Vaṇṇiyati phalaṃ etena yathāsabhāvato vibhāviyatīti	2598	
PA_anya-e08_04n:2598_3	vaṇṇo, kāraṇaṃ, vaṇṇaṃ dīgharassādivasena saṇṭhahananti vaṇṇo, saṇṭhānaṃ. Vaṇṇiyati	2598	
PA_anya-e08_04n:2598_4	aḍḍhamahantādivasena pamiyatīti vaṇṇo, pamāṇaṃ. Vaṇṇeti vikāramāpajjamānaṃ hadayaṅgatabhāvaṃ	2598	
PA_anya-e08_04n:2598_5	pakāsetīti vaṇṇo, rūpāyatanaṃ. Evaṃ tena tena pavattinimittena vaṇṇasaddassa tasmiṃ	2598	
PA_anya-e08_04n:2598_6	tasmiṃ atthe pavatti veditabbā.	2598	
PA_anya-e08_04n:2599_0	Aparampi vaṇṇasaddassa atthuddhāraṃ vadāma. Vaṇṇasaddo saṇṭhānajāti rūpāyatanakāraṇapamāṇaguṇapasaṃsājātarūpapuḷinakkharādīsu	2599	
PA_anya-e08_04n:2599_1	dissati. Ayañhi “mahantaṃ sapparājavaṇṇaṃ abhinimminitvā”tiādīsu saṇṭhāne dissati,	2599	
PA_anya-e08_04n:2599_2	“brāhmaṇova seṭṭho vaṇṇo, hīno añño vaṇṇo”tiādīsu jātiyaṃ. “Paramāya vaṇṇapokkharatāya	2599	
PA_anya-e08_04n:2599_3	samannāgato”tiādīsu rūpāyatane.	2599	
PA_anya-e08_04n:2600	“Na harāmi na bhañjāmi, ārā siṅghāmi vārijaṃ;	260	
PA_anya-e08_04n:2601	Atha kena nu vaṇṇena, gandhathenoti vuccatī”ti	260	
PA_anya-e08_04n:2602_0	Ādīsu kāraṇe. “Tayo pattassa vaṇṇā”tiādīsu pamāṇe. “Kadā saññūḷhā pana te gahapati	2602	
PA_anya-e08_04n:2602_1	samaṇassa gotamassa vaṇṇā”tiādīsu guṇe. “Vaṇṇārahassa vaṇṇaṃ bhāsatī”tiādīsu pasaṃsāyaṃ.	2602	
PA_anya-e08_04n:2602_2	“Vaṇṇaṃ añjanavaṇṇena, kāliṅgamhi vanimhase”ti ettha jātarūpe. “Akilāsuno vaṇṇapathe	2602	
PA_anya-e08_04n:2602_3	khaṇantā”ti ettha puḷine. “Vaṇṇāgamo vaṇṇavipariyāyo”tiādīsu akkhare dissati. Iccevaṃ sabbathāpi –	2602	
PA_anya-e08_04n:2603	Chaviyaṃ thutiyaṃ heme, kulavagge ca kāraṇe;	260	
PA_anya-e08_04n:2604	Saṇṭhāne ca pamāṇe ca, rūpāyatanajātisu;	260	
PA_anya-e08_04n:2605	Guṇakkharesu puḷine, vaṇṇasaddo pavattati;	260	
PA_anya-e08_04n:2606_0	Suvaṇṇasaddo chavisampattigaruḷajātarūpesu āgato. Ayañhi “suvaṇṇe dubbaṇṇe, sugate	2606	
PA_anya-e08_04n:2606_1	duggate”ti, “suvaṇṇatā sussaratā”ti ca evamādīsu chavisampattiyaṃ āgato. “Kākaṃ suvaṇṇā	2606	
PA_anya-e08_04n:2606_2	parivārayantī”tiādīsu garuḷe. “Suvaṇṇavaṇṇo kañcanasannibhattaco”tiādīsu jātarūpeti.	2606	
PA_anya-e08_04n:2607	Puṇa saṅghāte. Puṇeti, puṇayati.	260	
PA_anya-e08_04n:2608	Cuṇa saṅkocane. Cuṇeti, cuṇayati.	260	
PA_anya-e08_04n:2609	Cuṇṇa peraṇe. Cuṇṇeti, cuṇṇayati. Cuṇṇaṃ. Cuṇṇavicuṇṇaṃ karoti.	260	
PA_anya-e08_04n:2610	Saṇa dāne. Saṇeti, saṇayati.	261	
PA_anya-e08_04n:2611	Kuṇa saṅkocane. Kuṇeti, kuṇayati. Kuṇo. Kuṇahattho. Hatthena kuṇī.	261	
PA_anya-e08_04n:2612	Tūṇa pūraṇe. Tūṇeti, tūṇayati. Tūṇī.	261	
PA_anya-e08_04n:2613	Ettha tūṇīti sarakalāpo. Sā hi tūṇenti pūrenti sare etthāti tūṇī.	261	
PA_anya-e08_04n:2614	Bhūṇa bhāsāyaṃ. Bhūṇeti, bhūṇayati.	261	
PA_anya-e08_04n:2615	Kaṇa nimīlane. Kāṇeti, kāṇayati. Kāṇo.	261	
PA_anya-e08_04n:2616_0	Ettha kāṇoti ekena vā dvīhi vā akkhīhi parihīnakkhi. Aṭṭhakathācariyā pana “kāṇo	2616	
PA_anya-e08_04n:2616_1	nāma ekakkhinā kāṇo, andho nāma ubhayakkhikāṇo”ti vadanti, taṃ kāṇandhasaddānaṃ ekatthasannipāte	2616	
PA_anya-e08_04n:2616_2	yujjati. Itarathā kāṇakacchapopamasutte vutto kacchapo ekasmiṃ kāṇo siyā, ekakkhikāṇo	2616	
PA_anya-e08_04n:2616_3	ca pana puriso “andho”ti na vattabbo siyā, tasmā tesamayugaḷatte ekekassa yathāsambhavaṃ	2616	
PA_anya-e08_04n:2616_4	dvinnaṃ dvinnamākārānaṃ vācakatā daṭṭhabbā. Tathā hi kosalasaṃyuttaṭṭhakathāyaṃ “kāṇoti	2616	
PA_anya-e08_04n:2616_5	ekacchikāṇo vā ubhayacchikāṇo vā”ti vuttaṃ. Atha vā “ovadeyyānusāseyyā”ti ettha ovādānusāsanānaṃ	2616	
PA_anya-e08_04n:2616_6	viya savisesatā avisesatā ca daṭṭhabbā.	2616	
PA_anya-e08_04n:2617	Gaṇa saṅkhyāne. Gaṇeti, gaṇayati. Gaṇanā, gaṇo.	261	
PA_anya-e08_04n:2618	Ettha gaṇanāti saṅkhyā. Gaṇoti bhikkhusamūho. Yesaṃ vā kesañci samūho. Samūhassa ca anekāni nāmāni. Seyyathidaṃ –	261	
PA_anya-e08_04n:2619	Saṅgho gaṇo samūho ca,	261	
PA_anya-e08_04n:2620	Khandho sannicayo cayo;	262	
PA_anya-e08_04n:2621	Samuccayo ca nicayo,	262	
PA_anya-e08_04n:2622	Vaggo pūgo ca rāsi ca.	262	
PA_anya-e08_04n:2623	Kāyo nikāyo nikaro,	262	
PA_anya-e08_04n:2624	Kadambo visaro ghaṭā;	262	
PA_anya-e08_04n:2625	Samudāyo ca sandeho,	262	
PA_anya-e08_04n:2626	Saṅghāto samayo karo.	262	
PA_anya-e08_04n:2627	Ogho puñjo kalāpo ca,	262	
PA_anya-e08_04n:2628	Piṇḍo jālañca maṇḍalaṃ;	262	
PA_anya-e08_04n:2629	Saṇḍo pavāho iccete,	262	
PA_anya-e08_04n:2630	Samūhatthābhidhāyakāti.	263	
PA_anya-e08_04n:2631_0	Kiñcāpi ete saṅghagaṇasamūhādayo saddā samūhatthavācakā, tathāpi saṅghagaṇasaddāyeva	2631	
PA_anya-e08_04n:2631_1	vināpi visesakapadena bhikkhusamūhe vattanti, nāññe, aññe pana saṅghagaṇasaddehi	2631	
PA_anya-e08_04n:2631_2	saddhiṃ aññamaññañca kadāci samānatthavisayā honti, kadāci asamānatthavisayā, tasmā	2631	
PA_anya-e08_04n:2631_3	yathāpāvacanaṃ asammuyhantena yojetabbā. “Eko, dve”tiādinā gaṇetabboti gaṇo.	2631	
PA_anya-e08_04n:2632	Kaṇṇa savane. Kaṇṇeti, kaṇṇayati. Kaṇṇo. Kaṇṇayanti saddaṃ suṇanti etenāti kaṇṇo, yo loke “savanaṃ, sota”nti ca vuccati.	263	
PA_anya-e08_04n:2633	Kuṇa guṇa āmantane. Kuṇeti, kuṇayati. Guṇeti, guṇayati. Guṇo. Goṇo.	263	
PA_anya-e08_04n:2634_0	Ettha guṇoti sīlādayo dhammā, kenaṭṭhena te guṇā. Goṇāpiyati āmantāpiyati attani	2634	
PA_anya-e08_04n:2634_1	patiṭṭhito puggalo daṭṭhuṃ sotuṃ pūjituñca icchantehi janehīti guṇo. Ettha kiñcāpi	2634	
PA_anya-e08_04n:2634_2	sīlādidhammānaṃ āmantāpanaṃ natthi, tathāpi taṃhetuāmantanaṃ nimantanañca teyeva	2634	
PA_anya-e08_04n:2634_3	karonti nāmāti evaṃ vuttaṃ. Tathā hi –	2634	
PA_anya-e08_04n:2635	“Yathāpi khettasampanne,	263	
PA_anya-e08_04n:2636	Bījaṃ appampi ropitaṃ;	263	
PA_anya-e08_04n:2637	Sammā dhāraṃ pavassante,	263	
PA_anya-e08_04n:2638	Phalaṃ toseti kassaka”nti	263	
PA_anya-e08_04n:2639_0	Ettha kassakassa tuṭṭhiuppattikāraṇattā hetuvasena niccetanassapi phalassa tosanaṃ	2639	
PA_anya-e08_04n:2639_1	vuttaṃ, evamidhāpi āmantāpanakāraṇattā evaṃ vuttaṃ. Aññe pana “guñjante abyayante	2639	
PA_anya-e08_04n:2639_2	iti guṇā”ti atthaṃ vadanti. Tadanurūpaṃ pana dhātusaddaṃ na passāma, “guṇa āmantane”	2639	
PA_anya-e08_04n:2639_3	icceva passāma, vicāretvā gahetabbaṃ.	2639	
PA_anya-e08_04n:2640	Vaṇa gattavicuṇṇane. Vaṇeti, vaṇayati. Vaṇo.	264	
PA_anya-e08_04n:2641	Ettha vaṇoti aru. Sā hi sarīraṃ vaṇayati vicuṇṇeti chiddāvachiddaṃ karotīti vaṇoti vuccati.	264	
PA_anya-e08_04n:2642	Paṇṇa harite. Paṇṇeti, paṇṇayati. Tālapaṇṇaṃ. Sūpeyyapaṇṇaṃ.	264	
PA_anya-e08_04n:2643	Ettha ca haritabhāvavigatepi vatthusmiṃ paṇṇabhāvo rūḷhito pavattoti daṭṭhabbo. “Paṇṇaṃ, pattaṃ, palāso, dalaṃ” iccete samānatthā.	264	
PA_anya-e08_04n:2644	Paṇa byavahāre. Paṇeti, paṇayati. Rājā ca daṇḍaṃ garukaṃ paṇeti.	264	
PA_anya-e08_04n:2645	Imāni ṇakārantadhāturūpāni.	264	
PA_anya-e08_04n:2646	Takārantadhātu	264	
PA_anya-e08_04n:2647	Cinta cintāyaṃ. Cinteti, cintayati. Cittaṃ, cintā, cintanā, cintanako. Kārite “cintāpeti, cintāpayatī”ti rūpāni.	264	
PA_anya-e08_04n:2648_0	Tattha cittanti ārammaṇaṃ cintetīti cittaṃ, vijānātīti attho, sabbacittasādhāraṇavasenetaṃ	2648	
PA_anya-e08_04n:2648_1	daṭṭhabbaṃ. Ettha siyā – kasmā “ārammaṇaṃ cintetīti citta”nti vatvāpi “vijānātīti	2648	
PA_anya-e08_04n:2648_2	attho”ti vuttaṃ, nanu cintanavijānanā nānāsabhāvā. Na hi “cintetī”ti padassa “vijānātī”ti	2648	
PA_anya-e08_04n:2648_3	attho sambhavati, duppaññassa hi nānappakārehi cintayatopi sukhumatthādhigamo na	2648	
PA_anya-e08_04n:2648_4	hotīti? Saccaṃ, “vijānātī”ti idaṃ padaṃ cittassa saññāpaññākiccehi visiṭṭhavisayaggahaṇaṃ	2648	
PA_anya-e08_04n:2648_5	dīpetuṃ vuttaṃ sabbacittasādhāraṇattā cittasaddassa. Yañhi dhammajātaṃ “citta”nti	2648	
PA_anya-e08_04n:2648_6	vuccati, tadeva viññāṇaṃ, tasmā vijānanatthaṃ gahetvā saññāpaññākiccāvisiṭṭhavisayaggahaṇaṃ	2648	
PA_anya-e08_04n:2648_7	dīpetuṃ “vijānātī”ti vuttaṃ.	2648	
PA_anya-e08_04n:2649_0	Idāni aññagaṇikadhātuvasenapi nibbacanaṃ pakāsayāma – sabbesu cittesu yaṃ lokiyakusalākusalamahākriyacittaṃ,	2649	
PA_anya-e08_04n:2649_1	taṃ javanavīthivasena attano santānaṃ cinotīti cittaṃ, vipākaṃ kammakilesehi citanti	2649	
PA_anya-e08_04n:2649_2	cittaṃ, idaṃ cidhātuvasena nibbacanaṃ. Yaṃ kiñci loke vicittaṃ sippajātaṃ, sabbassa	2649	
PA_anya-e08_04n:2649_3	tassa citteneva karaṇato citteti vicitteti vicittaṃ kariyati etenāti cittaṃ, cittakaraṇatāya	2649	
PA_anya-e08_04n:2649_4	cittanti vuttaṃ hoti, idaṃ cittadhātuvasena nibbacanaṃ. Cittatāya cittaṃ, idaṃ pāṭipadikavasena	2649	
PA_anya-e08_04n:2649_5	nibbacanaṃ. Tenāhu aṭṭhakathācariyā “sabbampi yathānurūpato cittatāya cittaṃ, cittakaraṇatāya	2649	
PA_anya-e08_04n:2649_6	cittanti evamettha attho veditabbo”ti.	2649	
PA_anya-e08_04n:2650_0	Ettha hi cittassa sarāgasadosādibhedabhinnattā sampayuttabhūmiārammaṇahīnamajjhimapaṇītādhipatīnaṃ	2650	
PA_anya-e08_04n:2650_1	vasena cittassa cittatā veditabbā. Kiñcāpi ekassa cittassa evaṃ vicittatā natthi,	2650	
PA_anya-e08_04n:2650_2	tathāpi vicittānaṃ antogadhattā samudāyavohārena avayavopi “citta”nti vuccati, yathā	2650	
PA_anya-e08_04n:2650_3	pabbatanadīsamuddādiekadesesu diṭṭhesu pabbatādayo diṭṭhāti vuccanti. Tenāhu aṭṭhakathācariyā	2650	
PA_anya-e08_04n:2650_4	“kāmañcettha ekameva evaṃ cittaṃ na hoti, cittānaṃ pana antogadhattā etesu yaṃ kiñci	2650	
PA_anya-e08_04n:2650_5	ekampi cittatāya ‘citta’nti vattuṃ vaṭṭatī”ti.	2650	
PA_anya-e08_04n:2651_0	Ettha ca vuttappakārānamatthānaṃ vinicchayo bavati. Kathaṃ? Yasmā yattha yattha yathā	2651	
PA_anya-e08_04n:2651_1	yathā attho labbhati, tattha tattha tathā tathā gahetabbo. Tasmā yaṃ āsevanapaccayabhāvena	2651	
PA_anya-e08_04n:2651_2	cinoti, yañca kammunā abhisaṅkhatattā citaṃ, taṃ tena kāraṇena cittanti vuttaṃ. Yaṃ	2651	
PA_anya-e08_04n:2651_3	pana tathā na hoti, taṃ parittakriyadvayaṃ antimajavanañca labbhamānacintanavicittatādivasena	2651	
PA_anya-e08_04n:2651_4	cittanti veditabbaṃ, hasituppādo pana aññajavanagatikoyevāti.	2651	
PA_anya-e08_04n:2652	Imāni cittassa nāmāni –	265	
PA_anya-e08_04n:2653	Cittaṃ mano mānasañca, viññāṇaṃ hadayaṃ manaṃ;	265	
PA_anya-e08_04n:2654	Nāmānetāni vohāra-pathe vattanti pāyato.	265	
PA_anya-e08_04n:2655_0	Cittasaddo paññattiyaṃ viññāṇe vicitte cittakamme acchariyeti evamādīsu atthesu dissati.	2655	
PA_anya-e08_04n:2655_1	Ayañhi “citto gahapati. Cittamāso”tiādīsu paññattiyaṃ dissati. “Cittaṃ mano mānasa”ntiādīsu	2655	
PA_anya-e08_04n:2655_2	viññāṇe. “Vicittavatthābharaṇā”tiādīsu vicitte. “Diṭṭhaṃ vo bhikkhave caraṇaṃ nāma	2655	
PA_anya-e08_04n:2655_3	citta”ntiādīsu cittakamme. “Iṅgha maddi nisāmehi, cittarūpaṃva dissatī”tiādīsu acchariyeti.	2655	
PA_anya-e08_04n:2656_0	Cita sañcetane. Ceteti, cetayati. Ratto kho brāhmaṇa rāgena abhibhūto attabyābādhāyapi	2656	
PA_anya-e08_04n:2656_1	ceteti, parabyābādhāyapi ceteti, ubhayabyābādhāyapi ceteti. Ākaṅkhati cetayati, taṃ	2656	
PA_anya-e08_04n:2656_2	nisedha jutindhara. Cetanā, sañcetanā. Cetayitaṃ, cetetvā, cetayitvā. Sañcicca pāṇaṃ jīvitā voropeti.	2656	
PA_anya-e08_04n:2657_0	Tattha cetanāti cetayatīti cetanā, saddhiṃ attanā sampayuttadhamme ārammaṇe abhisandahatīti	2657	
PA_anya-e08_04n:2657_1	attho. Sañcetanāti upasaggavasena padaṃ vaḍḍhitaṃ. Cetayitanti cetanākāro. Sañciccāti	2657	
PA_anya-e08_04n:2657_2	sayaṃ ñatvā, cecca abhivitaritvāti attho. Imāni cetanāya nāmāni –	2657	
PA_anya-e08_04n:2658	Sañcetanā cetayitaṃ, cetanā kammameva ca;	265	
PA_anya-e08_04n:2659	Kammañhi “cetanā” tveva, jinenāhacca bhāsitaṃ.	265	
PA_anya-e08_04n:2660	Atrāyaṃ pāḷi “cetanāhaṃ bhikkhave kammaṃ vadāmi, cetayitvā kammaṃ karoti kāyena vācāya manasā”ti.	266	
PA_anya-e08_04n:2661_0	Manta guttabhāsane. Manteti, mantayati, nimanteti, nimantayati, āmanteti, āmantayati.	2661	
PA_anya-e08_04n:2661_1	Janā saṅgamma mantenti, mantayanti, mantayiṃsu rahogatā. Nimantayittha rājānaṃ. Āmantayittha	2661	
PA_anya-e08_04n:2661_2	devindo, visukammaṃ mahiddhikaṃ. Mantā, manto. Kārite “mantāpeti, mantāpayatī”ti rūpāni.	2661	
PA_anya-e08_04n:2662_0	Ettha mantāti paññā, “gavesanasaññā”tipi vadanti. Mantoti guttabhāsanaṃ. “Upassutikāpi	2662	
PA_anya-e08_04n:2662_1	suṇanti mantaṃ, tasmā hi manto khippamupeti bheda”nti ettha hi guttabhāsanaṃ “manto”ti	2662	
PA_anya-e08_04n:2662_2	vuccati. Apica mantoti chaḷaṅgamanto. Vuttañca “ye mantaṃ parivattenti, chaḷaṅgaṃ	2662	
PA_anya-e08_04n:2662_3	brahmacintita”nti. Ettha sikkhā nirutti kappa byākaraṇa jotisattha chandovicitivasena	2662	
PA_anya-e08_04n:2662_4	manto “chaḷaṅgo”ti veditabbo. Etāni eva cha “vedaṅgānī”ti vuccanti. Vedo eva hi “manto,	2662	
PA_anya-e08_04n:2662_5	sutī”ti ca vutto. Atha vā mantoti vedādivijjā.	2662	
PA_anya-e08_04n:2663	Yanta saṅkocane. Yanteti, yantayati. Yantaṃ, telayantaṃ yathācakkaṃ, evaṃ kampati medanī.	266	
PA_anya-e08_04n:2664	Satta gatiyaṃ. Satteti, sattayati.	266	
PA_anya-e08_04n:2665	Santa āmappayoge. Āmappayogo nāma ussannakriyā. Santeti, santayati.	266	
PA_anya-e08_04n:2666	Kitta saṃsandane. Kitteti, kittayati. “Ye vohaṃ kittayissāmi, girāhi anupubbaso. Kittanā parikittanā”tiādīsu pana katthanā “kittanā”ti vuccati.	266	
PA_anya-e08_04n:2667	Tanta kuṭumbadhāraṇe. Tanteti, tantayati. Satanto, sappadhānoti attho.	266	
PA_anya-e08_04n:2668_0	Yata nikāropakāresu. Yateti, yatayati. Nīto ca paṭidāne, yatadhātu niupasaggato paro	2668	
PA_anya-e08_04n:2668_1	paṭidāne vattati, niyyāteti, niyyātayati. Takārassa pana dakāratte kate “niyyādeti,	2668	
PA_anya-e08_04n:2668_2	niyyādayati. Rathaṃ niyyādayitvāna, aṇaṇo ehi sārathī”ti rūpāni.	2668	
PA_anya-e08_04n:2669	Vatu bhāsāyaṃ. Vatteti, vattayati.	266	
PA_anya-e08_04n:2670	Pata gatiyaṃ. Pateti, patayati.	267	
PA_anya-e08_04n:2671	Vāta gatisukhasevanesu. Gati sukhaṃ sevananti tayo atthā. Tattha sukhanaṃ sukhaṃ. Vāteti, vātayati. Vāto, vātapupphaṃ. Cīvarassa anuvāto.	267	
PA_anya-e08_04n:2672	Keta āmantane. Keteti, ketayati. Ketako.	267	
PA_anya-e08_04n:2673	Satta santānakriyāyaṃ. Santānakriyā nāma pabandhakriyā avicchedakaraṇaṃ. Satteti, sattayati. Satto.	267	
PA_anya-e08_04n:2674	“Kinnu santaramānova, lāyitvā haritaṃ tiṇaṃ;	267	
PA_anya-e08_04n:2675	Khāda khādāti lapasi, gatasattaṃ jaraggava”nti	267	
PA_anya-e08_04n:2676_0	Pāḷiyaṃ pana “gatasattaṃ jaraggava”nti pāṭhassa “vigatajīvitaṃ jiṇṇagoṇa”nti atthaṃ	2676	
PA_anya-e08_04n:2676_1	saṃvaṇṇesuṃ. Iminā sattasaddassa jīvitavacanaṃ viya dissati, “na sukarā uñchena paggahena	2676	
PA_anya-e08_04n:2676_2	yāpetu”nti ettha paggahasaddassa pattakathanaṃ viya. Suṭṭhu vicāretabbaṃ.	2676	
PA_anya-e08_04n:2677	Sutta avamocane. Sutteti, suttayati.	267	
PA_anya-e08_04n:2678_0	Mutta pasavane. Mutteti, muttayati. Omutteti, omuttayati. Muttaṃ. Atrāyaṃ pāḷi “mutteti	2678	
PA_anya-e08_04n:2678_1	ohadeti cā”ti. Tattha muttetīti passāvaṃ karoti. Ohadetīti karīsaṃ vissajjeti. Kārite	2678	
PA_anya-e08_04n:2678_2	“muttāpeti, muttāpayatī”ti rūpāni.	2678	
PA_anya-e08_04n:2679	Kattara sethille. Kattareti, kattarayati. Kattaro. Kattaradaṇḍo, kattarasuppaṃ.	267	
PA_anya-e08_04n:2680_0	Tattha kattaroti jiṇṇo. Mahallakoti vuttaṃ hoti. Kenaṭṭhena? Kattarayati aṅgānaṃ	2680	
PA_anya-e08_04n:2680_1	sithilabhāvena sithilo bhavatīti atthena. Kattaradaṇḍoti kattarehi jiṇṇamanussehi	2680	
PA_anya-e08_04n:2680_2	ekantato gahetabbatāya kattarānaṃ daṇḍo kattaradaṇḍo. Tenāhu aṭṭhakathācariyā “kattaradaṇḍoti	2680	
PA_anya-e08_04n:2680_3	jiṇṇakāle gahetabbadaṇḍo”ti. Kattarasuppanti jiṇṇasuppaṃ. Kattarañca taṃ suppañcāti	2680	
PA_anya-e08_04n:2680_4	kattarasuppanti samāso.	2680	
PA_anya-e08_04n:2681	Citta cittakaraṇe, kadāci dassanepi. Cittakaraṇaṃ vicittabhāvakaraṇaṃ. Citteti, cittayati. Cittaṃ.	268	
PA_anya-e08_04n:2682	Takārantadhāturūpāni.	268	
PA_anya-e08_04n:2683	Thakārantadhātu	268	
PA_anya-e08_04n:2684	Katha kathane. Katheti, kathayati. Dhammaṃ sākacchati. Sākacchā, kathā, parikathā, aṭṭhakathā.	268	
PA_anya-e08_04n:2685	Tattha sākacchatīti saha kathayati. Attho kathiyati etāyāti aṭṭhakathā, tthakārassa ṭṭhakārattaṃ.	268	
PA_anya-e08_04n:2686	Yāya’tthamabhivaṇṇenti, byañjanatthapadānugaṃ;	268	
PA_anya-e08_04n:2687	Nidānavatthusambandhaṃ, esā aṭṭhakathā matā.	268	
PA_anya-e08_04n:2688	“Aṭṭhakathā”ti ca “atthasaṃvaṇṇanā”ti ca ninnānākaraṇaṃ.	268	
PA_anya-e08_04n:2689_0	Pathi gatiyaṃ. Panthenti, panthayanti. Pantho. Bhūvādigaṇe “patha gatiya”nti akārantavasena	2689	
PA_anya-e08_04n:2689_1	kathitassa “pathati, patho”ti niggahītāgamavajjitāni rūpāni bhavanti, idha pana ikārantavasena	2689	
PA_anya-e08_04n:2689_2	kathitassa saniggahītāgamāni rūpāni niccaṃ bhavantīti daṭṭhabbaṃ.	2689	
PA_anya-e08_04n:2690	Puttha ādarānādaresu. Puttheti, putthayati.	269	
PA_anya-e08_04n:2691	Muttha saṅghāte. Muttheti, mutthayati.	269	
PA_anya-e08_04n:2692	Vattha addane. Vattheti, vatthayati.	269	
PA_anya-e08_04n:2693	Putha bhāsāyaṃ. Potheti, pothayati. Kathetīti attho.	269	
PA_anya-e08_04n:2694	Putha pahāre. Potheti, pothayati. Kumāre pothetvā agamāsi.	269	
PA_anya-e08_04n:2695	Katha vākyapabandhe. Katheti, kathayati. Kathā.	269	
PA_anya-e08_04n:2696	Satha dubbalye. Satheti, sathayati.	269	
PA_anya-e08_04n:2697	Attha pattha yācanāyaṃ. Attheti, atthayati. Attho. Pattheti, patthayati. Patthanā. Paṭipakkhaṃ atthayanti icchantīti paccatthikā.	269	
PA_anya-e08_04n:2698	Thoma silāghāyaṃ. Thometi, thomayati. Thomanā.	269	
PA_anya-e08_04n:2699	Kātha hiṃsāyaṃ. Kātheti, kāthayati.	269	
PA_anya-e08_04n:2700	Satha bandhane. Satheti, sathayati.	270	
PA_anya-e08_04n:2701	Santha gantha santhambhe. Santheti, santhayati. Gantheti, ganthayati. Gantho.	270	
PA_anya-e08_04n:2702	Thakārantadhāturūpāni.	270	
PA_anya-e08_04n:2703	Dakārantadhātu	270	
PA_anya-e08_04n:2704	Hada karīsussagge. Karīsussaggo karīsassa ussaggo vissajjanaṃ. Hadeti, hadayati. Ohadeti, ohadayati.	270	
PA_anya-e08_04n:2705_0	Vida lābhe. Imasmiṃ ṭhāne lābho nāma anubhavanaṃ, tasmā vidadhātu anubhavane vattatīti	2705	
PA_anya-e08_04n:2705_1	attho gahetabbo. Sukhaṃ vedanaṃ vedeti. Dukkhaṃ vedanaṃ vedeti. Vedayati. Vedanā,	2705	
PA_anya-e08_04n:2705_2	vitti. Vedayitaṃ. Sukhaṃ vedanaṃ vedayamāno.	2705	
PA_anya-e08_04n:2706	Kudi anatabhāsane. Kundeti, kundayati.	270	
PA_anya-e08_04n:2707	Mida sinehane. Atra sineho nāma pīti. Medeti, medayati.	270	
PA_anya-e08_04n:2708	Chada saṃvaraṇe. Gehaṃ chādeti, chādayati. Dosaṃ chādeti, chādayati. Paṭicchādeti, paṭicchādayati. Chattaṃ. Channā kuṭi.	270	
PA_anya-e08_04n:2709	Tatra chattanti ātapattaṃ. Ātapaṃ chādetīti chattaṃ. Paṭicchādiyateti channā.	270	
PA_anya-e08_04n:2710	Cuda sañcodane āṇattiyañca. Codeti, codayati. Codako, cuditako, codanā. Ānando buddhacodito.	271	
PA_anya-e08_04n:2711	Tatra codanāti cālanā. Cālanāti dosāropanāti attho.	271	
PA_anya-e08_04n:2712	Chadda vamane. Chaddeti, chaddayati.	271	
PA_anya-e08_04n:2713	Mada vittiyoge. Madeti, madayati.	271	
PA_anya-e08_04n:2714	Vida cehanākhyānanivāsesu. Cehanā saññāṇaṃ. Ākhyānaṃ kathanaṃ. Nivāso nivasanaṃ. Vedeti, vedayati. Paṭivedeti, paṭivedayati. Paṭivedayāmi te mahārāja.	271	
PA_anya-e08_04n:2715	Sadda saddane. Saddeti, saddayati. Visaddeti, visaddayati. Saddo, saddito. Dīghatte “saddāyatī”ti rūpaṃ.	271	
PA_anya-e08_04n:2716_0	Ettha ca “maṃ saddāyatīti saññāya vegena udake patī”ti aṭṭhakathāpāṭho nidassanaṃ,	2716	
PA_anya-e08_04n:2716_1	idaṃ “pabbatāyatī”ti rūpaṃ viya dhātuvasena nipphannaṃ na hotīti na vattabbaṃ, dhātuvasena	2716	
PA_anya-e08_04n:2716_2	nipphannaṃyevāti gahetabbaṃ. Saddoti saddiyatīti saddo, yathāvuccatīti vacanaṃ. Atha	2716	
PA_anya-e08_04n:2716_3	vā saddiyati attho anenāti saddo. Garavo pana “sappatīti saddo. Udīriyati abhilapiyatīti attho”ti vadanti.	2716	
PA_anya-e08_04n:2717	Sūda āsecane. Sūdeti, sūdayati. Sūdo.	271	
PA_anya-e08_04n:2718	Sūdoti bhattakārako, yo “rasako”tipi vuccati.	271	
PA_anya-e08_04n:2719	Kanda sātacce. Sātaccaṃ satatabhāvo nirantarabhāvo. Kandeti, kandayati.	271	
PA_anya-e08_04n:2720	Muda saṃsagge. Ekatokaraṇaṃ saṃsaggo. Modeti, modayati sattūni sappinā.	272	
PA_anya-e08_04n:2721_0	Nada bhāsāyaṃ. Nādeti, nādayati. Hetukatturūpānīti na vattabbāni pāḷidassanato “sīho	2721	
PA_anya-e08_04n:2721_1	ca sīhanādena, daddaraṃ abhinādayī”ti. Aññatrāpi saṃsayo na kātabbo. Imasmiṃ curādigaṇe	2721	
PA_anya-e08_04n:2721_2	hetukatturūpasadisānampi suddhakatturūpānaṃ sandissanato.	2721	
PA_anya-e08_04n:2722	Sada assādane. Sādeti, sādayati. Assādeti, assādayati. Ettha āupasaggo rassavasena ṭhito.	272	
PA_anya-e08_04n:2723	Gada devasadde. Devasaddo vuccati meghasaddo. Gadeti, gadayati.	272	
PA_anya-e08_04n:2724	Pada gatiyaṃ. Padeti, padayati. Padaṃ. Imissā divādigaṇe “pajjatī”ti rūpaṃ bhavati, idha pana īdisāni.	272	
PA_anya-e08_04n:2725	Chidda kaṇṇabhede. Chiddeti, chiddayati. Chiddaṃ.	272	
PA_anya-e08_04n:2726_0	Chida dvedhākaraṇe. Nanu bho yo catudhā vā pañcadhā vā anekasatadhā vā chindati,	2726	
PA_anya-e08_04n:2726_1	tassa taṃ chedanaṃ dvedhākaraṇaṃ nāma na hoti, evaṃ sante kasmā sāmaññena avatvā	2726	
PA_anya-e08_04n:2726_2	“dvedhākaraṇe”ti dvidhā gahaṇaṃ katanti? Dvidhākaraṇaṃ nāma na hotīti na vattabbaṃ,	2726	
PA_anya-e08_04n:2726_3	anekasatadhā chedanampi dvidhākaraṇaṃyeva. Aparassa hi aparassa chinnakoṭṭhāsassa	2726	
PA_anya-e08_04n:2726_4	pubbena ekena koṭṭhāsena saddhiṃ apekkhanavasena dvidhākaraṇaṃ hotiyeva. Chedeti, chedayati.	2726	
PA_anya-e08_04n:2727	Yo te hatthe ca pāde ca, kaṇṇanāsañca chedayi;	272	
PA_anya-e08_04n:2728	Tassa kujjha mahāvīra, mā raṭṭhaṃ vinassa idaṃ;	272	
PA_anya-e08_04n:2729	Yo me hatthe ca pāde ca, kaṇṇanāsañca chedayi;	272	
PA_anya-e08_04n:2730	Ciraṃ jīvatu so rājā, na hi kujjhanti mādisāti.	273	
PA_anya-e08_04n:2731	Chada apavāraṇe. Chādeti, chādayati. Chattaṃ. Purisassa bhattaṃ chādayati.	273	
PA_anya-e08_04n:2732	Īdī sandīpane. Īdeti, īdayati. Īkārantavasena niddiṭṭhattā saniggahītāgamāni rūpāni na bhavanti.	273	
PA_anya-e08_04n:2733	Adda hiṃsāyaṃ. Addeti, addayati.	273	
PA_anya-e08_04n:2734	Vada bhāsāyaṃ. Vādeti, vādayati. Vādo.	273	
PA_anya-e08_04n:2735_0	Tattha “vādeti, vādayatī”ti imesaṃ “vadatī”ti suddhakattuvaseneva attho daṭṭhabbo,	2735	
PA_anya-e08_04n:2735_1	na hetukattuvasena. Tathā hi “saṅketaṃ katvā visaṃvādeti. Ovadeyyānusāseyya. Idameva	2735	
PA_anya-e08_04n:2735_2	saccanti ca vādayanti. Avisaṃvādako lokassā”ti suddhakattudīpakapāḷinayā dissanti,	2735	
PA_anya-e08_04n:2735_3	saddasatthe ca “vādayatī”ti suddhakattupadaṃ dissati. Tattha visaṃvādetīti musā vadeti,	2735	
PA_anya-e08_04n:2735_4	atha vā vippalambheti, vādoti vacanaṃ. “Vādo jappo vitaṇḍā”ti evaṃvidhāsu tīsu kathāsu	2735	
PA_anya-e08_04n:2735_5	vādasaṅkhātā kathā. “Vādāpeti, vādāpayatī”ti dveyeva hetukattupadāni bhavanti.	2735	
PA_anya-e08_04n:2736_0	Chadī icchāyaṃ. Īkārantoyaṃ dhātu, tasmā saniggahītāgamānissa rūpāni na bhavanti.	2736	
PA_anya-e08_04n:2736_1	Purisassa bhattaṃ chādeti, chādayati, ruccatīti attho. Purisassa bhattaṃ chādayamānaṃ	2736	
PA_anya-e08_04n:2736_2	tiṭṭhati chādentaṃ vā.	2736	
PA_anya-e08_04n:2737_0	Vadī abhivādanathutīsu. Ayampi īkāranto dhātu, tasmā imassapi saniggahītāgamāni rūpāni	2737	
PA_anya-e08_04n:2737_1	na bhavanti. Vādeti, vādayati, vandati, thometi vāti attho. Imāni anupasaggāni rūpāni.	2737	
PA_anya-e08_04n:2737_2	Saddasatthepi ca “vādayatī”ti anupasaggavandanathutiatthaṃ padaṃ vuttaṃ, sāsane pana	2737	
PA_anya-e08_04n:2737_3	“abhivādeti, abhivādayati, abhivādanaṃ, bhagavantaṃ abhivādetvā”tiādīni sopasaggāni rūpāni dissanti.	2737	
PA_anya-e08_04n:2738_0	Tattha abhivādetvāti vanditvā, thometvā vā, ayamasmākaṃ ruci. Āgamaṭṭhakathāyaṃ pana	2738	
PA_anya-e08_04n:2738_1	“abhivādetvāti ‘sukhī arogo hotū’ti vadāpetvā, vandanto hi atthato evaṃ vadāpeti	2738	
PA_anya-e08_04n:2738_2	nāmā”ti hetukattuvasena abhivādanasaddattho vutto, amhehi pana vandanasaddaṃ saddasatthanayamaggahetvā	2738	
PA_anya-e08_04n:2738_3	suddhakattuvasena attho kathito. Abhivādanañhi vandanaṃyeva, na vadāpanaṃ abhisaddena	2738	
PA_anya-e08_04n:2738_4	sambandhitattā “abhivādanasīlissā”ti ettha viya. Idañhi “abhivādāpanasīlissā”ti na	2738	
PA_anya-e08_04n:2738_5	vuttaṃ. Yadi ca saddasatthe vadāpanamadhippetaṃ siyā, “vadī vadāpanathutīsū”ti nissandehavacanaṃ	2738	
PA_anya-e08_04n:2738_6	vattabbaṃ siyā, evañca na vuttaṃ, evaṃ pana vuttaṃ “vadī abhivādanathutīsū”ti, tena	2738	
PA_anya-e08_04n:2738_7	vadāpanamanadhippetanti ñāyati.	2738	
PA_anya-e08_04n:2739_0	Athāpi siyā “kassaci vuddhena visiṭṭhaṃ vadāpanaṃ abhivādana”nti, evampi nupapajjati	2739	
PA_anya-e08_04n:2739_1	kāritavasena dhātuatthassa akathetabbato. Tathā hi “paca pāke, chidi dvidhākaraṇe”tiādinā	2739	
PA_anya-e08_04n:2739_2	bhāvavasena atthappakāsanamatteyeva “pacati, paccati, pāceti. Chindati, chijjati,	2739	
PA_anya-e08_04n:2739_3	chedāpetī”tiādīni sakammakāni ceva akammakāni ca sakāritāni ca rūpāni nipphajjanti,	2739	
PA_anya-e08_04n:2739_4	na ca tadatthāya visuṃ visuṃ dhātuniddeso kariyati. Tasmā “vadī abhivādanathutīsū”ti	2739	
PA_anya-e08_04n:2739_5	ettha kāritavasena dhātuattho kathitotipi vattuṃ na sakkā kriyāsabhāvattā dhātūnaṃ.	2739	
PA_anya-e08_04n:2739_6	Yathā pana “takketi, vitakketi. Takko, vitakko”tiādīni samānatthāni, tathā “vādeti,	2739	
PA_anya-e08_04n:2739_7	abhivādetī”tiādīni samānatthāni. Ato saddasatthepi saddasatthavidūhi “takka vitakke,	2739	
PA_anya-e08_04n:2739_8	vadī abhivādanathutīsū”tiādīnaṃ dhātūnaṃ “takkayati, vādayatī”tiādīni anupasaggāniyeva	2739	
PA_anya-e08_04n:2739_9	rūpāni dassitāni, tāni ca kho suddhakattupadāniyeva, na hetukattupadāni, tasmā “abhivādanathutīsū”ti	2739	
PA_anya-e08_04n:2739_10	etassa “vadāpanathutīsū”ti attho nupapajjati.	27391	
PA_anya-e08_04n:2740_0	Kiñca bhiyyo – “abhivādeti, abhivādayati. Abhivādetvā, abhivādayitvā”tiādīni samānatthāni,	2740	
PA_anya-e08_04n:2740_1	ṇeṇayamattena hi savisesāni. Yadi “abhivādetvā”ti imassa padassa “sukhī arogo hotū’ti	2740	
PA_anya-e08_04n:2740_2	vadāpetvā”ti attho siyā, “sirasā abhivādayi”nti ettha “sirasā”ti padaṃ na vattabbaṃ	2740	
PA_anya-e08_04n:2740_3	siyā vadāpanena asambandhattā. Yasmā vuttaṃ taṃ padaṃ, tena ñāyati “abhivādetvā”tiādīsu	2740	
PA_anya-e08_04n:2740_4	vadāpanattho na icchitabbo, vandanattho icchitabbo thomanattho ca. Yasmā bhūvādigaṇe	2740	
PA_anya-e08_04n:2740_5	“vanda abhivādānathutīsū”ti imassa dhātussa “vandatī”ti padarūpassa “abhivandati,	2740	
PA_anya-e08_04n:2740_6	thometi cā”ti atthoyeva icchitabbo, na vadāpanattho. Tathā hi “vande sugataṃ gativimutta”nti	2740	
PA_anya-e08_04n:2740_7	padānamatthaṃ vadantena ṭīkācariyenapi “vandeti vandāmi, thomemi cā”ti vandanathomanatthoyeva	2740	
PA_anya-e08_04n:2740_8	dassito, na abhivādanasaddatthaṃ paṭicca vadāpanattho, tasmā “abhivādetvā”ti etthāpi	2740	
PA_anya-e08_04n:2740_9	vandanathomanatthāyeva icchitabbā, na vadāpanattho.	2740	
PA_anya-e08_04n:2741_0	Athāpi siyā “vande’ti pade kāritapaccayo natthi, ‘abhivādetvā’ti imasmiṃ pana atthi,	2741	
PA_anya-e08_04n:2741_1	tasmā tattha vadāpanattho na labbhati, idha pana labbhatī”ti. Tanna, “karotī”tisuddhakattupadassapi	2741	
PA_anya-e08_04n:2741_2	“nipphādetī”ti hetukattupadavasena vivaraṇassa viya “vande”ti padassapi “sukhī arogo	2741	
PA_anya-e08_04n:2741_3	hotū’ti vadāpetvā”ti vivaraṇassa vattabbattā. “Abhivādetvā”ti idañca “vande”ti padamiva	2741	
PA_anya-e08_04n:2741_4	kāritapaccayantaṃ na hoti. Kasmāti ce? Yasmā “cinteti, cintayati. Manteti, mantayatī”tiādīnaṃ	2741	
PA_anya-e08_04n:2741_5	curādigaṇikānaṃ suddhakattupadānaṃ “cintāpeti, cintāpayatī”tiādīniyeva hetukattupadāni	2741	
PA_anya-e08_04n:2741_6	dissanti, tasmā yadi hetukattupadaṃ adhippetaṃ siyā, “abhivādāpetvā”ti vā “abhivādāpayitvā”ti	2741	
PA_anya-e08_04n:2741_7	vā vattabbaṃ siyā, yasmā panevaṃ na vuttaṃ, tasmā taṃ kāritapaccayantaṃ na hotīti siddhaṃ.	2741	
PA_anya-e08_04n:2742	Imassatthassa āvibhāvatthaṃ imasmiṃ ṭhāne sāṭṭhakathaṃ vidhurajātakappadesaṃ vadāma.	274	
PA_anya-e08_04n:2743	“Kathaṃ no abhivādeyya, abhivādāpayetha ve;	274	
PA_anya-e08_04n:2744	Yaṃ naro hantumiccheyya, taṃ kammaṃ nupapajjatī”ti	274	
PA_anya-e08_04n:2745_0	Ayaṃ tāva jātakapāḷi. Ayaṃ pana aṭṭhakathāpāṭho “yañhi naro hantumiccheyya, so taṃ	2745	
PA_anya-e08_04n:2745_1	kathaṃ nu abhivādeyya, kathaṃ vā tena attānaṃ abhivādāpayetha ve. Tassa hi taṃ kammaṃ	2745	
PA_anya-e08_04n:2745_2	na upapajjatī”ti. Tattha pāḷiyaṃ abhivādeyyāti suddhakattupadaṃ tabbācakattā. Abhivādāpayetha	2745	
PA_anya-e08_04n:2745_3	veti hetukattupadaṃ tabbācakattā. Evaṃ vibhāgaṃ pana ñatvā pāḷiyā aṭṭakathāya ca	2745	
PA_anya-e08_04n:2745_4	adhippāyo gahetabbo “naro yaṃ puggalaṃ hantuṃ iccheyya, so hantā taṃ vajjhaṃ puggalaṃ	2745	
PA_anya-e08_04n:2745_5	kathaṃ nu abhivādeyya, so vā hantā, tena vajjhena maṃ vandāhīti attānaṃ kathaṃ vandāpeyyā”ti.	2745	
PA_anya-e08_04n:2745_6	Ettha pana “rājāno coraṃ sunakhehipi khādāpentī”tiādīsu viya karaṇavasena “tena vajjhenā”ti	2745	
PA_anya-e08_04n:2745_7	padaṃ yojitaṃ, attho pana “taṃ vajjha”nti upayogavacanavasena daṭṭhabbo dvikammakattā	2745	
PA_anya-e08_04n:2745_8	sakāritapaccayassa sakammakadhātuyāti. Nanu evaṃ sante “aṭṭhakathācariyā passitabbaṃ	2745	
PA_anya-e08_04n:2745_9	na passanti, atitthe pakkhandantī”ti tesaṃ doso hotīti? Na hoti, suṇātha asmākaṃ	2745	
PA_anya-e08_04n:2745_10	sodhanaṃ, tathā hi aṭṭhakathācariyehi “abhivādetvā”ti ettha “vadī abhivādanathutīsū”ti	27451	
PA_anya-e08_04n:2745_11	dhātuyā atthamaggahetvā vohāravisaye kosallasamannāgatattā saṇhasukhumamatthaṃ sotūnaṃ	27451	
PA_anya-e08_04n:2745_12	bodhetuṃ “vada viyattiyaṃ vācāya”nti dhātuyevatthaṃ gahetvā kāritapaccayaparikappanena	27451	
PA_anya-e08_04n:2745_13	kāritatthamādāya “abhivādetvāti ‘sukhī arogo hotū’ti vadāpetvā, vandanto hi atthato	27451	
PA_anya-e08_04n:2745_14	evaṃ vadāpeti nāmā”ti hetukattuvasena abhivādanasaddattho vuttoti na koci tesaṃ doso.	27451	
PA_anya-e08_04n:2745_15	Pūjārahā hi te āyasmanto, namoyeva tesaṃ karoma, idampi ṭhānaṃ sukhumaṃ sādhukaṃ	27451	
PA_anya-e08_04n:2745_16	manasi kātabbaṃ. Evañhi karoto paññā vaḍḍhatīti.	27451	
PA_anya-e08_04n:2746	Dakārantadhāturūpāni.	274	
PA_anya-e08_04n:2747	Dhakārantadhātu	274	
PA_anya-e08_04n:2748_0	Randha pāke. Sūdo bhattaṃ randheti, randhayati. Kākaṃ sokāya randhehi. Randhako.	2748	
PA_anya-e08_04n:2748_1	Sūdena odano randhiyati. Randhito. Randhanaṃ. Puriso sūdaṃ sūdena vā odanaṃ randhāpeti,	2748	
PA_anya-e08_04n:2748_2	randhāpayati. Randhetuṃ, randhayituṃ. Randhitvā, randhayitvā, randhiya iccādīni.	2748	
PA_anya-e08_04n:2749	Dhū kampane. Dhāveti, dhāvayati.	274	
PA_anya-e08_04n:2750	Gandha sūcane addane ca. Sūcanaṃ. Pakāsanaṃ. Addanaṃ pariplutā. Gandheti, gandhayati, gandho.	275	
PA_anya-e08_04n:2751_0	Ettha gandhoti gandheti attano vatthuṃ sūcayati pakāsetīti gandho. Paṭicchannaṃ vā	2751	
PA_anya-e08_04n:2751_1	pupphaphalādiṃ “idamettha atthī”ti pesuññaṃ upasaṃharanto viya pakāsetīti gandho.	2751	
PA_anya-e08_04n:2751_2	Gamudharadhātudvayavasenapi gandhasaddattho vattabbo “gacchanto dhariyatīti gandho”	2751	
PA_anya-e08_04n:2751_3	iti, āha ca “gacchanto dhariyatīti gandho, sūcanatopi vā”ti. Gandhasaddo ca “uppalagandhatheno”ti	2751	
PA_anya-e08_04n:2751_4	ettha chedane vattatīti daṭṭhabbo.	2751	
PA_anya-e08_04n:2752	Vadha saṃyame. Vadheti, vadhayati.	275	
PA_anya-e08_04n:2753_0	Budhi hiṃsāyaṃ. Bundheti, bundhayati. Palibundheti, palibundhayati. Palibodho, parisaddo	2753	
PA_anya-e08_04n:2753_1	upasaggo, so vikāravasena aññathā jāto. Tattha palibodhoti āvāsapalibodhādi. Apica	2753	
PA_anya-e08_04n:2753_2	palibodhoti taṇhāmānadiṭṭhittayañca.	2753	
PA_anya-e08_04n:2754	Vaddha chedanapūraṇesu. Vaddheti, vaddhayati. Vaddhakī. Vaddhakīti gahakārako.	275	
PA_anya-e08_04n:2755	Gaddha abhikaṅkhāyaṃ. Gaddheti, gaddhayati. Gaddho. Gaddhoti gijjho. “Gaddhabādhipubbo”ti idamettha nidassanaṃ.	275	
PA_anya-e08_04n:2756	Sadhu pahaṃsane. Sadheti, sadhayati.	275	
PA_anya-e08_04n:2757	Vaddha bhāsāyaṃ. Vaddheti, vaddhayati.	275	
PA_anya-e08_04n:2758_0	Andha diṭṭhūpasaṃhāre. Diṭṭhūpasaṃhāro nāma cakkhusaññitāya diṭṭhiyā upasaṃhāro apanayanaṃ	2758	
PA_anya-e08_04n:2758_1	vināso vā. Cakkhu hi passanti etāyāti diṭṭhīti vuccati. Yaṃ sandhāya aṭṭhakathāsu	2758	
PA_anya-e08_04n:2758_2	“sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhaṃ ṭhitānaṃ	2758	
PA_anya-e08_04n:2758_3	sarīrasaṇṭhānuppattidesabhūte diṭṭhimaṇḍale”ti vuttaṃ. Ṭīkāyampi ca “diṭṭhimaṇḍaleti	2758	
PA_anya-e08_04n:2758_4	abhimukhaṭṭhitānaṃ sarīrasaṇṭhānuppattidesabhūte cakkhusaññitāya diṭṭhiyā maṇḍale”ti	2758	
PA_anya-e08_04n:2758_5	vuttaṃ. Evaṃbhūtāya diṭṭhiyā upasaṃhāre andhadhātu vattati. Andheti, andhayati. Cakkhūni	2758	
PA_anya-e08_04n:2758_6	andhayiṃsu, andho. Andhoti andhetīti andho. Dvinnaṃ cakkhūnaṃ ekassa vā vasena naṭṭhanayano,	2758	
PA_anya-e08_04n:2758_7	evamidha andhadhātu vutto. Kaccāyane pana “khādāmagamānaṃ khandhandhagandhā”ti vacanena	2758	
PA_anya-e08_04n:2758_8	amadhātussa andhādesakaraṇavasena rūpanipphatti dassitā.	2758	
PA_anya-e08_04n:2759	Badha bandhane. Migaṃ bādheti, bādhayati. Baddho migo, baddhosi mārapāsena.	275	
PA_anya-e08_04n:2760_0	Tattha bādhetīti bandhatīti suddhakattuvasena attho gahetabbo. Evaṃ bādhayatīti etthāpi.	2760	
PA_anya-e08_04n:2760_1	Tathā hi “vātaṃ jālena bādhesi, yo anicchantimicchasī”ti ettha bādhesīti bandhasīti	2760	
PA_anya-e08_04n:2760_2	suddhakattuvasena attho. Bhūvādigaṇe pana “bādha baddhāya”nti bādhadhātussa vasena	2760	
PA_anya-e08_04n:2760_3	“bādhatī”ti kattupadaṃ “bādheti, bādhayatī”ti hetukattupadaṃ bhavati. Baddhoti bādhiyate	2760	
PA_anya-e08_04n:2760_4	bandhiyate soti baddho.	2760	
PA_anya-e08_04n:2761	Dhakārantadhāturūpāni.	276	
PA_anya-e08_04n:2762	Nakārantadhātu	276	
PA_anya-e08_04n:2763	Māna pūjāyaṃ pemane vīmaṃsāyaṃ. Māneti, mānayati. Mātā. Vimāneti, vimānayati, paṭimāneti, paṭimānayati. Mānanā, sammānanā, vimānanā, vimānaṃ, vimānanaṃ, mānito.	276	
PA_anya-e08_04n:2764	Amānanā yattha santo, santānaṃ vā vimānanā;	276	
PA_anya-e08_04n:2765	Hīnasammānanā vāpi, na tattha vasatiṃ vase.	276	
PA_anya-e08_04n:2766	Vīmaṃsati, vīmaṃsā, vīmaṃsiyatīti vīmaṃsiyamāno. Vīmaṃsanto.	276	
PA_anya-e08_04n:2767_0	Tattha mānetīti pūjeti, aṭṭhakathāsu pana “mānentī”ti etasmiṃ ṭhāne ayamattho dassito	2767	
PA_anya-e08_04n:2767_1	“mānentīti manena piyāyanti. Pūjentīti paccayehi pūjentī”ti. So vevacanatthappakāsanavasena	2767	
PA_anya-e08_04n:2767_2	vuttoti gahetabbo. Mānanapūjanasaddā hi pariyāyasaddattā vevacanasaddā eva. Vimānetīti	2767	
PA_anya-e08_04n:2767_3	avamaññati. Vimānanti sobhāvisesayogato visiṭṭhamāniyatāya vimānaṃ, visesato mānetabbanti	2767	
PA_anya-e08_04n:2767_4	hi vimānaṃ, devānaṃ vasanaṭṭhānabhūtaṃ byamhaṃ.	2767	
PA_anya-e08_04n:2768	Mana thambhe. Thambho cittassa thaddhatā. Māneti, mānayati. Māno.	276	
PA_anya-e08_04n:2769	Thana devasadde. Devasaddo meghasaddo, thaneti, thanayati.	276	
PA_anya-e08_04n:2770	Yathāpi megho thanayaṃ, vijjumālī satakkaku.	277	
PA_anya-e08_04n:2771	Thalaṃ ninnañca pūreti, abhivassaṃ vasundharaṃ.	277	
PA_anya-e08_04n:2772	Yathā pāvusako megho, thanayanto savijjuko.	277	
PA_anya-e08_04n:2773	Ūna parihāniyaṃ. Ūneti, ūnayati. Ūno loko.	277	
PA_anya-e08_04n:2774	Dhana sadde. Dhaneti, dhanayati, dhaniyyati. Dhani, dhanaṃ.	277	
PA_anya-e08_04n:2775_0	Tattha dhanīti saddo. Dhananti santakaṃ, tañhi mama idanti dhanāyitabbaṃ saddāyitabbanti	2775	
PA_anya-e08_04n:2775_1	dhananti. Ayaṃ pana dhātu icchāyampi vattati. “Mātā hi tava irandhati, vidhūrassa	2775	
PA_anya-e08_04n:2775_2	hadayaṃ dhaniyyatī”ti pāḷi nidassanaṃ. Tattha dhaniyyatīti pattheti icchati.	2775	
PA_anya-e08_04n:2776	Thena coriye. Corassa bhāvo coriyaṃ. Yathā sūriyaṃ, yathā ca dakkhiyaṃ. Theneti, thenayati. Theno, thenetvā.	277	
PA_anya-e08_04n:2777	Tanu saddopatāpesu. Tāneti, tānayati. Idhāyaṃ savuddhikā. Tanādigaṇe vitthāratthavasena “tanoti, tanute”ti avuddhikā.	277	
PA_anya-e08_04n:2778	Tavaggantadhāturūpāni.	277	
PA_anya-e08_04n:2779	Pakārantadhātu	277	
PA_anya-e08_04n:2780	Ñapa tosananisānesu. Ñāpeti, ñāpayati, paññāpeti, paññāpayati, paññatti.	278	
PA_anya-e08_04n:2781_0	Ettha ca niddese “paññāpetī”ti padaṃ nidassanaṃ. Tattha paññāpetīti katanibbacanehi	2781	
PA_anya-e08_04n:2781_1	vākyāvayavehi vitthāravasena niravasesato desitehi veneyyānaṃ cittaparitosanaṃ buddhinisānañca	2781	
PA_anya-e08_04n:2781_2	karotīti attho. Papubbo nikkhipane. Āsanaṃ paññāpeti, paññāpayati. “Āsanaṃ paññapetī”ti	2781	
PA_anya-e08_04n:2781_3	rassattampi dissati. Amatassa dvāraṃ paññapeti, paññā. Kārite “puriso purisena āsanaṃ	2781	
PA_anya-e08_04n:2781_4	paññapāpetī”ti ekameva padaṃ. Tāni “paññāpeti, paññāpayatī”ti rūpāni yadā “ñā avabodhane”ti	2781	
PA_anya-e08_04n:2781_5	imissā rūpāni siyuṃ, tadā hetukatturūpāni bhavanti. Ettha pana suddhakatturūpāni tabbācakattā.	2781	
PA_anya-e08_04n:2782	Lapa viyattiyaṃ vācāyaṃ. Lapeti, lapayati. Lāpo, lapanaṃ, ālāpo, sallāpo, kathāsallāpo, lapitaṃ.	278	
PA_anya-e08_04n:2783	Byapa dāhe. Jhāpeti, jhāpayati. Jhatto, jhānaṃ.	278	
PA_anya-e08_04n:2784_0	Tattha jhattoti khuddāpareto pācanagginā jhāpitoti jhatto, “jhattā assu kilantā”ti	2784	
PA_anya-e08_04n:2784_1	ca pāḷi. Jhānanti nīvaraṇadhamme jhāpetīti jhānaṃ, savuddhikaṃ. Kārite pana – jhāpāpeti, jhāpāpayati.	2784	
PA_anya-e08_04n:2785	Rūpa rūpakriyāyaṃ. Rūpakriyā nāma pakāsanakriyā. Rūpeti, rūpayati. Rūpaṃ.	278	
PA_anya-e08_04n:2786	Tattha rūpanti rūpayatīti rūpaṃ. Vaṇṇavikāraṃ āpajjamānaṃ hadayaṅgatabhāvaṃ pakāsetīti attho. Divādigaṇe panāyaṃ “rūpaṃ ruppane”ti bhijjanādiatthaṃ gahetvā ṭhitā.	278	
PA_anya-e08_04n:2787	Kappa vidhimhi. Vidhi kriyā. Sīhaseyyaṃ kappeti. Kappayati. Moro vāsamakappayi. Sīhaseyyaṃ pakappentaṃ, buddhaṃ vandāmi gotamaṃ.	278	
PA_anya-e08_04n:2788_0	Kappa vitakke vidhimhi chedane ca. Kappeti, kappayati, moro vāsamakappayi. Kappitamassu.	2788	
PA_anya-e08_04n:2788_1	Pakappeti, pakappayati. Saṅkappeti, saṅkappayati. Kappo, saṅkappo, vikappo. Kappasamaṇo iccādīni.	2788	
PA_anya-e08_04n:2789	Tattha kappoti paricchedavasena kappiyatīti kappo. Saṅkappoti saṅkappanaṃ. Vikappoti vividhā kappanaṃ, atthassa anekantikabhāvo. Idha kappasaddassa atthuddhāro bhavati.	278	
PA_anya-e08_04n:2790_0	Kappasaddo abhisaddahanavohārakālapaññattichedanavikappalesasamantabhāvādianekattho.	2790	
PA_anya-e08_04n:2790_1	Tathā hissa “okappanīyametaṃ bhoto gotamassa, yathā taṃ arahato sammāsambuddhassā”ti	2790	
PA_anya-e08_04n:2790_2	evamādīsu abhisaddahanamattho. “Anujānāmi bhikkhave pañcahi samaṇakappehi phalaṃ	2790	
PA_anya-e08_04n:2790_3	paribhuñjitu”nti evamādīsu vohāro. “Yena sudaṃ niccakappaṃ viharāmī”ti evamādīsu	2790	
PA_anya-e08_04n:2790_4	kālo. “Iccāyasmā kappo”ti evamādīsu paññatti. “Alaṅkato kappitakesamassū”ti evamādīsu	2790	
PA_anya-e08_04n:2790_5	chedanaṃ. “Kappati dvaṅgulakappo”ti evamādīsu vikappo. “Atthi kappo nipajjitu”nti	2790	
PA_anya-e08_04n:2790_6	evamādīsu leso. “Kevalakappaṃ veḷuvanaṃ obhāsetvā”ti evamādīsu samantabhāvo.	2790	
PA_anya-e08_04n:2791_0	Atha vā kappasaddo saupasaggo anupasaggo ca vitakkavidhānapaṭibhāgapaññattikālaparamāyuvohārasamantabhāvābhisaddahana	2791	
PA_anya-e08_04n:2791_1	chedana viniyoga vinaya kriyā lesantara kappataṇhādiṭṭhiasaṅkhyeyyakappamahākappādīsu	2791	
PA_anya-e08_04n:2791_2	dissati. Tathā hesa “nekkhammasaṅkappo abyāpādasaṅkappo”tiādīsu vitakke āgato. “Cīvare	2791	
PA_anya-e08_04n:2791_3	vikappaṃ āpajjeyyā”tiādīsu vidhāne, adhikavidhānaṃ āpajjeyyāti hi attho. “Satthukappena	2791	
PA_anya-e08_04n:2791_4	vata bho sāvakena saddhiṃ mantayamānā na jānimhā”tiādīsu paṭibhāge, satthusadisenāti	2791	
PA_anya-e08_04n:2791_5	ayañhi tattha attho. “Iccāyasmā kappo”tiādīsu paññattiyaṃ. “Yena sudaṃ niccakappaṃ	2791	
PA_anya-e08_04n:2791_6	viharāmī”tiādīsu kāle. “Ākaṅkhamāno ānanda tathāgato kappaṃ vātiṭṭheyya kappāvasesaṃ	2791	
PA_anya-e08_04n:2791_7	vā”tiādīsu paramāyumhi. Āyukappo hi idha “kappo”ti adhippeto. “Anujānāmi bhikkhave	2791	
PA_anya-e08_04n:2791_8	pañcahi samaṇakappehi phalaṃ paribhuñjitu”ntiādīsu samaṇavohāre. “Kevalakappaṃ veḷuvanaṃ	2791	
PA_anya-e08_04n:2791_9	obhāsetvā”tiādīsu samantabhāve. “Saddhāsaddahanā okappanā abhippasādo”tiādīsu abhisaddahane,	2791	
PA_anya-e08_04n:2791_10	saddhāyanti attho. “Alaṅkato kappitakesamassū”tiādīsu chedane. “Evameva ito dinnaṃ,	27911	
PA_anya-e08_04n:2791_11	petānaṃ upakappatī”tiādīsu viniyoge. “Kappakatena akappakataṃ saṃsibbitaṃ hotī”tiādīsu	27911	
PA_anya-e08_04n:2791_12	vinayakriyāyaṃ. “Atthi kappo nipajjituṃ, handāhaṃ nipajjāmī”tiādīsu lese. “Āpāyiko	27911	
PA_anya-e08_04n:2791_13	nerayiko, kappaṭṭho saṅghabhedako, kappaṃ nirayamhi paccatī”ti ca ādīsu antarakappe.	27911	
PA_anya-e08_04n:2792	“Na kappayanti na purakkharonti,	279	
PA_anya-e08_04n:2793	Dhammāpi tesaṃ na paṭicchitāse;	279	
PA_anya-e08_04n:2794	Na brāhmaṇo sīlavatena neyyo,	279	
PA_anya-e08_04n:2795	Pāraṅgato na ca pacceti tādī”ti	279	
PA_anya-e08_04n:2796_0	Ādīsu taṇhādiṭṭhīsu. Tathā hi vuttaṃ niddese “kappoti uddānato dve kappā taṇhākappo	2796	
PA_anya-e08_04n:2796_1	diṭṭhikappo”ti. “Anekepi saṃvaṭṭakappe anekepi vivaṭṭakappe”tiādīsu asaṅkhyeyyakappe.	2796	
PA_anya-e08_04n:2796_2	“Cattārimāni bhikkhave kappassa asaṅkhyeyyānī”tiādīsu mahākappe. Iccevaṃ –	2796	
PA_anya-e08_04n:2797	Vitakke ca vidhāne ca, paṭibhāge tatheva ca;	279	
PA_anya-e08_04n:2798	Paññattiyaṃ tathā kāle, paramāyumhi ca chedane.	279	
PA_anya-e08_04n:2799	Samantabhāve vohāre, abhisaddahanepi ca;	279	
PA_anya-e08_04n:2800	Viniyoge ca vinaya-kriyāyaṃ lesakepi ca.	280	
PA_anya-e08_04n:2801	Vikappantarakappesu, taṇhādiṭṭhisvasaṅkhaye;	280	
PA_anya-e08_04n:2802	Kappe ca evamādīsu, kappasaddo pavattati.	280	
PA_anya-e08_04n:2803_0	Kapi gatiyaṃ. Kampeti, kampayati, gacchatīti attho. Imāni calanatthe pavattahetukatturūpasadisāni	2803	
PA_anya-e08_04n:2803_1	bhavanti. Calanatthe hi “kampa kampane”ti dhātuyā “kampatī”ti akammakasuddhakatturūpaṃ.	2803	
PA_anya-e08_04n:2803_2	“Kampetī”tiādīni sakammakāni hetukatturūpāni “idampi dutiyaṃ sallaṃ, kampeti hadayaṃ	2803	
PA_anya-e08_04n:2803_3	mamā”ti akammakāya dhātuyā sakammakarūpadassanato.	2803	
PA_anya-e08_04n:2804	Khapi khantiyaṃ. Khampeti, khampayati.	280	
PA_anya-e08_04n:2805	Thūpa samussaye. Samussayo āroho ubbedho. Thūpeti, thūpayati. Thūpo, thūpikā.	280	
PA_anya-e08_04n:2806	Tapa khaye. Tapeti, tapayati.	280	
PA_anya-e08_04n:2807	Upa pajjane. Upeti, upayati.	280	
PA_anya-e08_04n:2808	Capa kakkane. Capeti, capayati.	280	
PA_anya-e08_04n:2809	Suppa māne. Suppeti, suppayati.	280	
PA_anya-e08_04n:2810	Ḍapa ḍipa saṅghāte. Ḍāpeti. Ḍāpayati. Ḍepeti, ḍepayati.	281	
PA_anya-e08_04n:2811	Kapa avakampane. Kapeti, kapayati. Kapaṇo. Kapaṇoti karuṇāyitabbo. Aññattha pana “kappatī”ti rūpaṃ vadanti.	281	
PA_anya-e08_04n:2812	Gupa kupa dhūpa bhāsāyaṃ. Gopeti, gopayati. Kopeti, kopayati. Dhūpeti, dhūpayati.	281	
PA_anya-e08_04n:2813	Kipa dubballe. Kipeti, kipayati.	281	
PA_anya-e08_04n:2814	Khepa peraṇe. Peraṇaṃ cuṇṇikaraṇaṃ, khepeti, khepayati.	281	
PA_anya-e08_04n:2815	Tapa pīṇane. Tapeti, tapayati.	281	
PA_anya-e08_04n:2816	Āpu lambane. Āpeti, āpayati. Āpo.	281	
PA_anya-e08_04n:2817	Tapa dāhe. Tapeti, tapayati. Tapo, tāpo. Ātāpo, santāpo. Kārite – tāpeti, tāpayati. Tattha tapoti akusalānaṃ tāpanaṭṭhena tapo, sīlaṃ.	281	
PA_anya-e08_04n:2818	Opathapa thapane. Opeti, opayati. Na tesaṃ koṭṭhe openti. Thapeti, thapayati. Thapito. Thapayitvā paṭicchadaṃ vavaṭṭhapeti. Voṭṭhabbanaṃ.	281	
PA_anya-e08_04n:2819_0	Ettha ca “vi ava thapeti, vi ava thapana”nti chedo. Ettha purime saralopo thassa	2819	
PA_anya-e08_04n:2819_1	ṭhattaṃ visadisabhāvena dvittañca. Pacchime pana saralopo, avassa okārattaṃ, thassa	2819	
PA_anya-e08_04n:2819_2	ṭhattaṃ, passa vattaṃ, vassa dvittaṃ, vakāradvayassa ca bakāradvayaṃ bhavati. Voṭṭhabbananti	2819	
PA_anya-e08_04n:2819_3	ca byavatthāpakacittassa nāmaṃ. Nakāralope “voṭṭhabba”nti aparampi rūpaṃ bhavati.	2819	
PA_anya-e08_04n:2820	Māpa māpane. Paṇṇasālaṃ māpeti, māpayati. Yo pāṇamatimāpeti, paṇṇasālā sumāpitā.	282	
PA_anya-e08_04n:2821	Yapa yāpane. Yāpanaṃ pavattanaṃ. Tena so tattha yāpeti. Yāpayati. Yāpanā.	282	
PA_anya-e08_04n:2822	Tattha yāpetīti idaṃ yādhātussa payogatte sati kāritapadaṃ bhavati. Tathā hi “uyyāpenti nāmā”ti pāḷi dissati.	282	
PA_anya-e08_04n:2823	Pakārantadhāturūpāni.	282	
PA_anya-e08_04n:2824	Phakārantādhāturūpāni appasiddhāni.	282	
PA_anya-e08_04n:2825	Bakārantadhātu	282	
PA_anya-e08_04n:2826	Samba sambandhe. Sambandho daḷhabandhanaṃ. Sambeti, sambayati. Sambalaṃ.	282	
PA_anya-e08_04n:2827	Sabi maṇḍale. Maṇḍalaṃ parimaṇḍalatā. Rūpaṃ tādisameva.	282	
PA_anya-e08_04n:2828	Kubi acchādane. Kumbeti, kumbayati.	282	
PA_anya-e08_04n:2829	Lubi dubi addane. Addanaṃ hiṃsā. Lumbeti, lumbayati. Dumbeti, dumbayati.	282	
PA_anya-e08_04n:2830	Pubba niketane. Niketanaṃ nivāso. Pubbeti, pubbayati.	283	
PA_anya-e08_04n:2831	Gabba māne. Māno ahaṃkāro. Gabbeti, gabbayati. Gabbanaṃ, gabbito. Tattha gabbatīti na saṅkucati.	283	
PA_anya-e08_04n:2832	Bakārantadhāturūpāni.	283	
PA_anya-e08_04n:2833	Bhakārantadhātu	283	
PA_anya-e08_04n:2834	Bhū pattiyaṃ. Patti pāpanaṃ. Sakammikā dhātu. Bhāveti, bhāvayati. Pabhāveti, pabhāvayati. Itthambhūto. Cakkhubhūto, ñāṇabhūto, dhammabhūto, brahmabhūto.	283	
PA_anya-e08_04n:2835_0	Tattha bhāvetīti puriso gacchantaṃ purisamanugacchanto pāpuṇātīti attho. Esa nayo	2835	
PA_anya-e08_04n:2835_1	sesakriyāpadesupi. Ettha ca “bhāvetī”tiādīni yattha sace “bhū sattāya”nti dhātuyā	2835	
PA_anya-e08_04n:2835_2	rūpāni honti, tattha hetukatturūpāni nāma honti. “Bhāveti kusalaṃ dhamma”ntiādīnettha	2835	
PA_anya-e08_04n:2835_3	nidassanapadāni. Bhāvetīti hi vaḍḍhetīti attho. Idha pana suddhakatturūpattā pāpuṇātīti	2835	
PA_anya-e08_04n:2835_4	attho. Itthambhūtoti imaṃ pakāraṃ bhūto patto. “Cakkhubhūto”tiādīni pana “bhū sattāyaṃ,	2835	
PA_anya-e08_04n:2835_5	bhū pattiya”nti dvigaṇikānaṃ dvinnaṃ dhātūnaṃ vasena aṭṭhakathāṭīkānayanissitaṃ atthaṃ	2835	
PA_anya-e08_04n:2835_6	pakāsayissāma āgamikānaṃ kosallatthāya. Tattha cakkhubhūtoti yathā cakkhu sattānaṃ	2835	
PA_anya-e08_04n:2835_7	dassanatthaṃ pariṇeti, evaṃ lokassa yāthāvadassanasādhanato dassanakiccapariṇāyakaṭṭhena	2835	
PA_anya-e08_04n:2835_8	cakkhubhūto. Atha vā cakkhu viya bhūtotipi cakkhubhūto. Paññācakkhumayattā vā sayambhūñāṇena	2835	
PA_anya-e08_04n:2835_9	paññācakkhuṃ bhūto pattoti cakkhubhūto. Viditakaraṇaṭṭhena ñāṇabhūto, asādhāraṇaṃ	2835	
PA_anya-e08_04n:2835_10	vā ñāṇaṃ bhūto pattoti ñāṇabhūto, aviparītasabhāvaṭṭhena, pariyattidhammappavattanato	28351	
PA_anya-e08_04n:2835_11	vā hadayena cintetvā vācāya nicchāritadhammamayoti dhammabhūto. Bodhipakkhiyadhammehi	28351	
PA_anya-e08_04n:2835_12	vā uppannattā lokassa ca taduppādanato anaññasādhāraṇaṃ vā dhammaṃ bhūto pattoti	28351	
PA_anya-e08_04n:2835_13	dhammabhūto. Seṭṭhaṭṭhena brahmabhūto. Atha vā brahmaṃ vuccati maggo tena uppannattā	28351	
PA_anya-e08_04n:2835_14	lokassa ca taduppādanattā, tañca sayambhūñāṇena bhūto pattoti brahmabhūto. Evaṃ dvinnaṃ	28351	
PA_anya-e08_04n:2835_15	dhātūnaṃ vasena vutto attho veditabbo.	28351	
PA_anya-e08_04n:2836_0	Aparāni cettha nidassanapadāni veditabbāni. “Tātā mayaṃ mahallakā suddhodanamahārājaputtaṃ	2836	
PA_anya-e08_04n:2836_1	buddhabhūtaṃ sambhāveyyāma vā no vā, tumhe tassa sāsane pabbajeyyāthā”ti ca “atha	2836	
PA_anya-e08_04n:2836_2	kho therā bhikkhū āyasmantaṃ revataṃ sahajātiyaṃ sambhāviṃsū”ti cāti. Aññānipi panettha	2836	
PA_anya-e08_04n:2836_3	“manussabhūto, devabhūto”tiādīni yojetabbāni. Tathā hi saṃsāramocakapetavatthu aṭṭhakathāyaṃ	2836	
PA_anya-e08_04n:2836_4	“manussabhūtātimanussesu jātā, manussabhāvaṃ vā pattā”ti attho saṃvaṇṇito.	2836	
PA_anya-e08_04n:2837	Bhū avakampane. Ayampi sakammako. Bhāveti, bhāvayati. Manobhāvanīyā bhikkhū.	283	
PA_anya-e08_04n:2838_0	Ettha ca bhāvetīti anukampati puttaṃ vā bhātaraṃ vā yaṃkiñci. Manobhāvanīyāti “dīghāyukā	2838	
PA_anya-e08_04n:2838_1	hontu bhadantā arogā abyāpajjā”ti evamādinā bhāvetabbā anukampitabbāti manobhāvanīyā.	2838	
PA_anya-e08_04n:2838_2	Aññattha pana manobhāvanīyāti manovaḍḍhanakāti attho. Yesu hi diṭṭhesu mano vaḍḍhati,	2838	
PA_anya-e08_04n:2838_3	“te manobhāvanīyā”ti vuccanti.	2838	
PA_anya-e08_04n:2839	Labha ābhaṇḍane. Labheti, labhayati.	283	
PA_anya-e08_04n:2840	Jabhi nāsane. Jambheti, jambhayati.	284	
PA_anya-e08_04n:2841	Lābha pesane. Lābheti, lābhayati. “Labha lābheti dhātussa rūpāni ce, kāritarūpāni bhavanti.	284	
PA_anya-e08_04n:2842	Dabhī bhaye. Īkārantāyaṃ dhātu, tena saniggahītāgamāni rūpāni na bhavanti. Dabheti, dabhayati.	284	
PA_anya-e08_04n:2843	Dūbha santhambhe. Dūbheti, dūbhayati.	284	
PA_anya-e08_04n:2844	Vambha viddhaṃsane. Vambheti, vambhayati. Vambhanā. Chabbaggiyā bhikkhū bhikkhuṃ vambhenti.	284	
PA_anya-e08_04n:2845	Bhakārantadhāturūpāni.	284	
PA_anya-e08_04n:2846	Makārantadhātu	284	
PA_anya-e08_04n:2847	Ātena camu dhovane. Āpubbo camudhātu dhovane vattati. Ācameti, ācamayati. Ācamanakumbhī.	284	
PA_anya-e08_04n:2848_0	Ettha pana “tato hi so ācamayitvā licchavī, therassa datvā yugāni aṭṭhā”ti appasakkārapetavatthupāḷippadeso	2848	
PA_anya-e08_04n:2848_1	nidassanaṃ. Tattha ācamayitvāti hatthapādadhovanapubbakaṃ mukhaṃ vikkhāletvā. Ayaṃ	2848	
PA_anya-e08_04n:2848_2	pana dhātu bhūvādigaṇikatte “camatī”ti bhakkhanatthaṃ gahetvā tiṭṭhati.	2848	
PA_anya-e08_04n:2849	Kamu icchākantīsu. Kāmeti, kāmayati. Kāmo, kanti, nikanti, kāmanā, kāmayamāno,kāmento, abhikkantaṃ. Abhikkantavaṇṇā.	284	
PA_anya-e08_04n:2850_0	Ettha ca kāmoti rūpādivisayaṃ kāmetīti kāmo. Kāmiyatīti vā kāmo, kilesakāmavatthukāmavasenetaṃ	2850	
PA_anya-e08_04n:2850_1	daṭṭhabbaṃ. Kileso hi tebhūmakavaṭṭasaṅkhātañca vatthu “kāmo”ti vuccati. Māropi vā	2850	
PA_anya-e08_04n:2850_2	devaputto “kāmo”ti vuccati. So hi accantakaṇhadhammasamaṅgitāya papañcasamatikkantepi	2850	
PA_anya-e08_04n:2850_3	buddhapaccekabuddhabuddhasāvake attano vase ṭhapetuṃ kāmetīti “kāmo”ti vuccati.	2850	
PA_anya-e08_04n:2851	Vuttañcetaṃ porāṇakaviracanāyaṃ –	285	
PA_anya-e08_04n:2852	“Vande vandehamassatthaṃ, yattha santajjito jito;	285	
PA_anya-e08_04n:2853	Kāmo kāmoghatiṇṇena, buddhena vasatā satā”ti;	285	
PA_anya-e08_04n:2854	Imāni panassa nāmāni –	285	
PA_anya-e08_04n:2855	Kāmo namuci kaṇho ca, vasavattī pajāpati;	285	
PA_anya-e08_04n:2856	Pamattabandhu madano, pāpimā dammakopi ca;	285	
PA_anya-e08_04n:2857	Kandappo ca ratipati, māro ca kusumāyudho;	285	
PA_anya-e08_04n:2858	Aññe aññānipi vadanti. Tāni sāsanānulomāni na hontīti idha na dassitāni. Aṭṭhakathāsu pana “māro, namuci, kaṇho, pamattabandhū”ti cattāriyeva nāmāni āgatāni.	285	
PA_anya-e08_04n:2859_0	Idāni abhikkantasaddassa bhūvādigaṇe “kamu padavikkhepe”ti vohārasīsena vuttassa	2859	
PA_anya-e08_04n:2859_1	kamudhātussa vasena idha ca “kamu icchākantīsū”ti vuttassa kamudhātussa vasena atthuddhāraṃ	2859	
PA_anya-e08_04n:2859_2	kathayāma. Abhikkantasaddo khayasundarābhirūpaabbhanumodanesu dissati. “Abhikkantā	2859	
PA_anya-e08_04n:2859_3	bhante ratti, nikkhanto paṭhamo yāmo, ciranisinno bhikkhusaṅgho”tiādīsu khaye dissati.	2859	
PA_anya-e08_04n:2859_4	“Ayaṃ imesaṃ catunnaṃ puggalānaṃ abhikkantataro ca paṇītataro cā”tiādīsu sundare.	2859	
PA_anya-e08_04n:2860	“Ko me vandati pādāni, iddhiyā yasasā jalaṃ;	286	
PA_anya-e08_04n:2861	Abhikkantena vaṇṇena, sabbā obhāsayaṃ disā”ti	286	
PA_anya-e08_04n:2862	Ādīsu abhirūpe. “Abhikkantaṃ bhante”tiādīsu abbhanumodane. Iccevaṃ –	286	
PA_anya-e08_04n:2863	Khayasmiṃ sundare ceva, atho abbhanumodane;	286	
PA_anya-e08_04n:2864	Abhirūpe abhikkanta-saddo dissati sāsane.	286	
PA_anya-e08_04n:2865	Thoma silāghāyaṃ. Silāghā pasaṃsā. Thometi, thomayati. Thomito, thomanā.	286	
PA_anya-e08_04n:2866	Yama aparivesane. Yameti, yamayati. Yamo.	286	
PA_anya-e08_04n:2867	Sama vitakke. Sāmeti, sāmayati. Samā. Nisāmeti, nisāmayati. Nisāmanaṃ. Paṭisāmeti, paṭisāmayati. Paṭisāmanaṃ.	286	
PA_anya-e08_04n:2868	Tattha samāti saṃvaccharo, so “samā”ti itthiliṅgavasena vuccati. “Yo yajetha sataṃ sama”nti ettha hi samāsaddo itthiliṅgo, upayogavasena pana “sama”nti vutto.	286	
PA_anya-e08_04n:2869_0	Imāni saṃvaccharassa nāmāni “saṃvaccharo, vaccharo, samā, hāyano, sarado, vasso”tiādīni	2869	
PA_anya-e08_04n:2869_1	bhavanti. Nisāmetīti vitakketi upadhāreti. Ettha hi “iṅgha maddi nisāmehi, nigghoso	2869	
PA_anya-e08_04n:2869_2	yādiso vane”ti pāḷi nidassanaṃ. Tattha nisāmehīti vitakkehi upadhārehīti attho. Paṭisāmetīti	2869	
PA_anya-e08_04n:2869_3	bhaṇḍaṃ guttaṭṭhāne nikkhipati.	2869	
PA_anya-e08_04n:2870	Sama ālocane. Ālocanaṃ pekkhanaṃ. Sāmeti, sāmayati. Nisāmanaṃ.	287	
PA_anya-e08_04n:2871_0	Ettha pana nisāmetīti pekkhati oloketi. Tathā hi “iṅgha maddi nisāmehi, cittaṃ rūpaṃva	2871	
PA_anya-e08_04n:2871_1	dissatī”ti pāḷi dissati. Tattha hi nisāmehīti olokehīti attho. Dhātūnamatthātisayena	2871	
PA_anya-e08_04n:2871_2	yogoti vacanato pana upasaggayogato vā savanepi ayaṃ vattati. Tathā hi “tato kaṇhājināyāpi,	2871	
PA_anya-e08_04n:2871_3	nisāmehi rathesabhā”tiādikā pāḷiyo dissanti. Tattha nisāmehīti suṇohīti attho.	2871	
PA_anya-e08_04n:2872	Ama roge. Ameti, amayati. Andho. Bilaṅkapādo andhanakho.	287	
PA_anya-e08_04n:2873	Tattha andhoti naṭṭhanayano vuccati. Andhanakhoti pūtinakho. Ubhayathāpi sarogattaṃ sūcitaṃ.	287	
PA_anya-e08_04n:2874	Bhāma kodhe. Bhāmeti, bhāmayati.	287	
PA_anya-e08_04n:2875	Goma upalepane. Gometi, gomayati.	287	
PA_anya-e08_04n:2876	Sāma svāntane āmantane. Svāntanaṃ sāmappayogo. Āmantanaṃ avhāyanaṃ pakkosanaṃ. Sāmeti, sāmayati.	287	
PA_anya-e08_04n:2877_0	Saṅgāma yuddhe. Saṅgāmeti, saṅgāmayati. Dve rājāno saṅgāmesuṃ. Saṅgāmo. Āto gamu	2877	
PA_anya-e08_04n:2877_1	īsamadhivāsane. Āgameti, āgamayati, kāmāvacaradhamme nissāya rūpārūpadhammo samudāgameti,	2877	
PA_anya-e08_04n:2877_2	samudāgamayati. Upāsako dhammasavanantarāyaṃ anicchanto “āgametha āgamethā”ti āha.	2877	
PA_anya-e08_04n:2877_3	Samudāgamanaṃ, āgamanaṃ. Āgamento, āgamayamāno.	2877	
PA_anya-e08_04n:2878_0	Tatra āgametīti īsakaṃ adhivāseti. Samudāgametīti sampavattati. Bhūvādigaṇe “gamayatī”ti	2878	
PA_anya-e08_04n:2878_1	hetukattuvasena vuttaṃ, idha pana upasagganipātapubbakāni katvā “āgametī”tiādīni	2878	
PA_anya-e08_04n:2878_2	suddhakattuvasena vuttānīti daṭṭhabbaṃ.	2878	
PA_anya-e08_04n:2879	Makārantadhāturūpāni.	287	
PA_anya-e08_04n:2880	Iti cu rādigaṇe pavaggantadhāturūpāni	288	
PA_anya-e08_04n:2881	Samattāni.	288	
PA_anya-e08_04n:2882	Yakārantadhātu	288	
PA_anya-e08_04n:2883	Yu jigucchāyaṃ. Yāveti, yāvayati. Yavo.	288	
PA_anya-e08_04n:2884	Byaya khaye. Byayeti, byayayati. Abyayībhāvo.	288	
PA_anya-e08_04n:2885	Byaya cittasamussagge. Tādisaṃyeva rūpaṃ.	288	
PA_anya-e08_04n:2886	Yakārantadhāturūpāni.	288	
PA_anya-e08_04n:2887	Rakārantadhātu	288	
PA_anya-e08_04n:2888	Para gatiyaṃ. Pareti, parayati. Ettha ca “iti kho ānanda kusalāni sīlāni anupubbena aggāya parentī”ti pāḷi nidassanaṃ. Tattha aggāya parentīti arahattatthāya gacchanti.	288	
PA_anya-e08_04n:2889	Gara uggame. Gareti, garayati. Garu.	288	
PA_anya-e08_04n:2890	Cara asaṃsaye. Careti, carayati.	289	
PA_anya-e08_04n:2891	Pūri appāyane. Pūreti, pūrayati.	289	
PA_anya-e08_04n:2892	Vara icchāyaṃ. Vareti, varayati. Varo, varaṃ, varanto. Ete varānaṃ caturo varemi. Etaṃ sakka varaṃ vare.	289	
PA_anya-e08_04n:2893	Tattha varoti variyate varitabboti varo. Varanti varetīti varaṃ, icchanto patthentoti attho.	289	
PA_anya-e08_04n:2894	“Mahāmahārahaṃ sakya-muni nīvaraṇā raṇā;	289	
PA_anya-e08_04n:2895	Muttaṃ muttaṃ sudassanaṃ, vande bodhivaraṃ vara”nti	289	
PA_anya-e08_04n:2896_0	Purāṇakaviracanāyaṃ “vara”nti padassa viya. Evaṃ varetīti varanto. Vareti varemi	2896	
PA_anya-e08_04n:2896_1	icchāmi yācāmi. Kārite “pavāretī”ti rūpaṃ, icchāpetīti attho. Nisedhanatthe panidaṃ kāritaṃ na hoti.	2896	
PA_anya-e08_04n:2897	Sara akkhepe. Sareti, sarayati. Saro. Saroti saddo.	289	
PA_anya-e08_04n:2898	Sāra dubbalye. Sāreti, sārayati. Dubbalo bhavatīti attho.	289	
PA_anya-e08_04n:2899	Kumāra kīḷāyaṃ. Kumāreti, kumārayati. Kumāro, kumārako. Kumārī, kumārikā.	289	
PA_anya-e08_04n:2900	Ettha kumārayati tattha tattha kīḷatīti kumāro. So eva atidaharattā kumārako. Esa nayo itaratrāpi.	290	
PA_anya-e08_04n:2901_0	Sūra vīra vikkantiyaṃ. Vikkanti vikkamanaṃ. Sūreti, sūrayati. Vīreti, vīrayati. Sūro,	2901	
PA_anya-e08_04n:2901_1	vīro. Sāsanikehi pana saddhammavidūhi evaṃ dhātusabhāvānampi sūravīrasaddānaṃ nibbacanaṃ	2901	
PA_anya-e08_04n:2901_2	na dassitaṃ, kevalaṃ pana tattha tattha “sūroti visiṭṭhauro”ti ca “mahāvīroti mahāvikkanto”ti	2901	
PA_anya-e08_04n:2901_3	ca “vīroti vīriyavā”ti ca atthavivaraṇamattameva dassitaṃ.	2901	
PA_anya-e08_04n:2902_0	Pāra tīra kammasampattiyaṃ. Kammasampatti nāma kammassa parisamāpanaṃ niṭṭhāpanaṃ.	2902	
PA_anya-e08_04n:2902_1	Pāreti, pārayati. Tīreti, tīrayati. Pāraṃ. Tīraṃ. Vikkamāmi na pāremi, bhūmiṃ sumbhāmi	2902	
PA_anya-e08_04n:2902_2	vegasā. Taṃ kiccaṃ tīretvā gato. Santīraṇaṃ, tīraṇapariññāti ca ādīni ettha dassetabbāni.	2902	
PA_anya-e08_04n:2903	Tattha na pāremīti chindituṃ na sakkomīti attho.	290	
PA_anya-e08_04n:2904	Īra khepane. Īreti, īrayati.	290	
PA_anya-e08_04n:2905	Jara vayohānimhi. Jareti, jarayati. Jarā. Pāḷiyaṃ pana “jīratī”ti pāṭho.	290	
PA_anya-e08_04n:2906	Vara āvaraṇe. Vāreti, vārayati. Nivāreti, nivārayati. Nivāretā. Parivāreti, parivārayati. Parivāro. Pavāreti, pavārayati. Pavāraṇaṃ. Pavāraṇanti nisedhanaṃ vā kāmyadānaṃ vā.	290	
PA_anya-e08_04n:2907	Dhara dhāraṇe. Dhāreti, dhārayati. Ādhāro, ādhārako, dhammo iccādīni.	290	
PA_anya-e08_04n:2908_0	Tattha dhammoti anekavidhesu dhammesu lokuttaro uppādito sacchikato ca catūsu apāyesu	2908	
PA_anya-e08_04n:2908_1	saṃsāre vā satte apatamāne dhāretīti dhammo. Atha vā sotāpannādīhi ariyehi dhāriyati,	2908	
PA_anya-e08_04n:2908_2	nu puthujjanehītipi dhammo. Catubhūmiko pana sakalakkhaṇaṃ dhāretīti dhammo. Kakkhaḷattādinā	2908	
PA_anya-e08_04n:2908_3	phusanādinā santiādinā sakasakabhāvena paṇḍitehi dhāriyati sallakkhiyatītipi dhammo.	2908	
PA_anya-e08_04n:2908_4	Tepiṭako pana pāḷidhammo sakatthaparatthādibhee atthe dhāretīti dhammo. Keci tu vidū	2908	
PA_anya-e08_04n:2908_5	“pāpake akusale dhamme dhunāti kampeti viddhaṃsetīti dhammo”ti dhūdhātuvasenapi nibbacanaṃ	2908	
PA_anya-e08_04n:2908_6	vadanti, taṃ maggadhamme atīva yujjati, phalanibbānapariyattidhammesu pana pariyāyena yujjati.	2908	
PA_anya-e08_04n:2909_0	Dhammasaddo pariyattihetuguṇanissattanijjīvatādīsu dissati. Ayañhi “dhammaṃ pariyāpuṇāti	2909	
PA_anya-e08_04n:2909_1	suttaṃ geyya”ntiādīsu pariyattiyaṃ dissati. “Hetumhi ñāṇaṃ dhammapaṭisambhidā”tiādīsu hetumhi.	2909	
PA_anya-e08_04n:2910	“Na hi dhammo adhammo ca, ubho samavipākino;	291	
PA_anya-e08_04n:2911	Adhammo nirayaṃ neti, dhammo pāpeti suggati”nti	291	
PA_anya-e08_04n:2912	Ādīsu guṇe. “Tasmiṃ kho pana samaye dhammā honti. Dhammesu dhammānupassī viharatī”tiādīsu nissattanijjīvatāyaṃ.	291	
PA_anya-e08_04n:2913_0	Atha vā dhammasaddo sabhāvapaññāpuññapaññattiāpattipariyattinissattanijjīvatāvikāraguṇapacca-	2913	
PA_anya-e08_04n:2913_1	yapaccayuppannādīsu dissati. Ayañhi “kusalā dhammā akusalā dhammā abyākatā dhammā”tiādīsu sabhāve dissati.	2913	
PA_anya-e08_04n:2914	Yassete caturo dhammā, saddhassa gharamesino;	291	
PA_anya-e08_04n:2915	Saccaṃ dhammo dhiti cāgo, sa ve pecca na socatī”ti	291	
PA_anya-e08_04n:2916	Ādīsu paññāyaṃ.	291	
PA_anya-e08_04n:2917	“Na hi dhammo adhammo ca, ubho samavipākino;	291	
PA_anya-e08_04n:2918	Adhammo nirayaṃ neti, dhammo pāpeti suggati”ntiādīsu	291	
PA_anya-e08_04n:2919_0	Puññe. “Paññattidhammā, niruttidhammā, adhivacanādhammā”tiādīsu paññattiyaṃ. “Pārājikā	2919	
PA_anya-e08_04n:2919_1	dhammā, saṅghādisesā dhammā”tiādīsu āpattiyaṃ. “Idha bhikkhu dhammaṃ jānāti suttaṃ	2919	
PA_anya-e08_04n:2919_2	geyyaṃ veyyākaraṇa”ntiādīsu pariyattiyaṃ. “Tasmiṃ kho pana samaye dhammā honti. Dhammesu	2919	
PA_anya-e08_04n:2919_3	dhammānupassī viharatī”tiādīsu nissattanijjīvatāyaṃ. “Jātidhammā jarādhammā maraṇadhammā”tiādīsu	2919	
PA_anya-e08_04n:2919_4	vikāre. “Channaṃ buddhadhammāna”ntiādīsu guṇe. “Hetumhi ñāṇaṃ dhammapaṭisambhidā”tiādīsu	2919	
PA_anya-e08_04n:2919_5	paccaye. “Ṭhitāvasā dhātu dhammaṭṭhitatā dhammaniyāmatā”tiādīsu paccayuppanne.	2919	
PA_anya-e08_04n:2920_0	Atha vā dhammasaddo pariyattisaccasamādhipaññāpakatipuññāpattiñeyyādīsu bahūsu atthesu	2920	
PA_anya-e08_04n:2920_1	diṭṭhappayogo. Tathā hi “idha bhikkhu dhammaṃ pariyāpuṇātī”tiādīsu pariyattiyaṃ dissati.	2920	
PA_anya-e08_04n:2920_2	“Diṭṭhadhammo pattadhammo”tiādīsu sacce. “Evaṃdhammā te bhagavanto ahesu”ntiādīsu	2920	
PA_anya-e08_04n:2920_3	samādhimhi. “Saccaṃ dhammo dhiti cāgo”ti evamādīsu paññāyaṃ. “Jātidhammānaṃ bhikkhave	2920	
PA_anya-e08_04n:2920_4	sattāna”nti evamādīsu pakatiyaṃ. “Dhammo have rakkhati dhammacāri”nti evamādīsu puññe.	2920	
PA_anya-e08_04n:2920_5	“Cattāro pārājikā dhammā”tiādīsu āpattiyaṃ. “Kusalā dhammā”tiādīsu ñeyye. Evaṃ dhammasaddappavattivisayā	2920	
PA_anya-e08_04n:2920_6	vividhā aṭṭhakathācariyehi dassitā, tattha tattha pana ādisaddena yuttivisayādayo	2920	
PA_anya-e08_04n:2920_7	ca atthā gahetabbā. Tathā hi dhammasaddo –	2920	
PA_anya-e08_04n:2921	“Nesa dhammo mahārāja, yaṃ tvaṃ gaccheyya ekako;	292	
PA_anya-e08_04n:2922	Ahampi tena gacchāmi, yena gacchasi khattiyā”ti	292	
PA_anya-e08_04n:2923_0	Ādīsu yuttiyaṃ vattati. “Manañca paṭicca dhamme ca uppajjati manoviññāṇa”ntiādīsu	2923	
PA_anya-e08_04n:2923_1	visaye. “Satañca dhammo na jaraṃ upetī”ti ettha nibbāne vattati. Tatra yā nissattatā,	2923	
PA_anya-e08_04n:2923_2	sā eva nijjīvatā. Yo ca hetu, so eva paccayo.	2923	
PA_anya-e08_04n:2924	Iccevaṃ –	292	
PA_anya-e08_04n:2925	Pariyattipaccayesu, guṇe nissattatāya ca;	292	
PA_anya-e08_04n:2926	Sabhāve ceva paññāyaṃ, puññe paññattiyampi ca.	292	
PA_anya-e08_04n:2927	Āpattiyaṃ vikāre ca, paccayuppannakepi ca;	292	
PA_anya-e08_04n:2928	Saccasamādhipakati-ñeyyesu yuttiyampi ca;	292	
PA_anya-e08_04n:2929	Visaye ceva nibbāne, dhammasaddo pavattati.	292	
PA_anya-e08_04n:2930	Keci pana dhammasaddassa pavattivisayānaṃ dasadhāva paricchedaṃ vadanti.	293	
PA_anya-e08_04n:2931	Ñeyyamagge ca nibbāne, sabhāve atha jātiyaṃ;	293	
PA_anya-e08_04n:2932	Mane visayapuññesu, bhāve pāvacanepi ca;	293	
PA_anya-e08_04n:2933	Imesu dasasvatthesu, dhammasaddo pavattati.	293	
PA_anya-e08_04n:2934	Tatra atthuddhāroti samānasaddavacanīyānaṃ atthānaṃ uddharaṇaṃ atthuddhāro.	293	
PA_anya-e08_04n:2935	Rakārantadhāturūpāni.	293	
PA_anya-e08_04n:2936	Lakārantadhātu	293	
PA_anya-e08_04n:2937_0	Pāla rakkhaṇe. “Rakkhaṇaṃ, tāṇaṃ, gopanaṃ, avanaṃ, pālanaṃ, rakkhā, rakkhaṇā, gutti”	2937	
PA_anya-e08_04n:2937_1	iccete pariyāyā. Pāleti, pālayati. Pālako, buddhapālo. Ambapālī gaṇikā. Samo bhavatu	2937	
PA_anya-e08_04n:2937_2	pālinā. Pālito, pālanaṃ, pāḷi.	2937	
PA_anya-e08_04n:2938_0	Ettha pāḷīti atthaṃ pāletīti pāḷi, lassa ḷattaṃ. Atha vā antodakaṃ rakkhaṇaṭṭhena	2938	
PA_anya-e08_04n:2938_1	mahato taḷākassa thirā mahatīti pāḷi viyāti pāḷi, pariyattidhammo. Aparo nayo pakaṭṭhānaṃ	2938	
PA_anya-e08_04n:2938_2	ukkaṭṭhānaṃ sīlādiatthānaṃ bodhanato sabhāvaniruttibhāvato buddhādīhi bhāsitattā	2938	
PA_anya-e08_04n:2938_3	ca pakaṭṭhānaṃ vacanappabandhānaṃ āḷīti pāḷi.	2938	
PA_anya-e08_04n:2939	Pāḷisaddo pāḷidhamme, taḷākapāḷiyampi ca;	293	
PA_anya-e08_04n:2940	Dissate pantiyañceva, iti ñeyyaṃ vijānatā.	294	
PA_anya-e08_04n:2941_0	Ayañhi “pāḷiyā atthamupaparikkhantī”tiādīsu pariyattidhammasaṅkhāte pāḷidhamme dissati.	2941	
PA_anya-e08_04n:2941_1	“Mahato taḷākassa pāḷī”tiādīsu taḷākapāḷiyaṃ. “Pāḷiyā nisīdiṃsū”tiādīsu pantiyaṃ,	2941	
PA_anya-e08_04n:2941_2	paṭipāṭiyā nisīdiṃsūti attho. Imasmiṃ panatthe dhātuyā kiccaṃ natthi. Pāṭipadiko	2941	
PA_anya-e08_04n:2941_3	hi pantivācako pāḷisaddo.	2941	
PA_anya-e08_04n:2942	Tila sinehane. Teleti, telayati. Telaṃ, tilo, tilaṃ.	294	
PA_anya-e08_04n:2943_0	Tattha tiloti tilagaccho. Tilanti tapphalaṃ. Tato pana nikkhanto sineho telaṃ. So	2943	
PA_anya-e08_04n:2943_1	hi “tilānaṃ idanti tela”nti vuccati. Yadi evaṃ “sāsapatela”ntiādivacanaṃ na yujjeyyāti?	2943	
PA_anya-e08_04n:2943_2	No na yujjati, “tilasinehane”ti evaṃ vuttāya tiladhātuyā sāmaññato yassa kassaci	2943	
PA_anya-e08_04n:2943_3	sinehassa vacanato. Tena “sāsapatelaṃ, madhukatela”ntiādayo sāsane payogā dissanti.	2943	
PA_anya-e08_04n:2943_4	Mayaṃ pana tiladhātuvasena nipphannānaṃ tilagacchatapphalavācakānaṃ “tilo, tila”nti	2943	
PA_anya-e08_04n:2943_5	saddarūpānaṃ pakāsanamukhena “tilānaṃ idanti tela”nti vadāma, na pana tena vacanena	2943	
PA_anya-e08_04n:2943_6	sāsapādīnaṃ sinehassa atelattaṃ vadāma. Atha kiñcarahīti ce? Taddhitavidhāne viññunaṃ	2943	
PA_anya-e08_04n:2943_7	kosallatthaṃ tilasaddaṃ paṭicca “tilānaṃ idanti tela”nti vadāma. Sinehasaṅkhātassa	2943	
PA_anya-e08_04n:2943_8	sāsapādīnaṃ telassa vacanaṃ na jahāma, tasmā udāharaṇappakāsane “tilo, tilaṃ, tela”nti	2943	
PA_anya-e08_04n:2943_9	avatvā “telaṃ, tilo, tila”nti amhehi vuttaṃ. Idañhi vacanaṃ telassa sāmaññato sinehe	2943	
PA_anya-e08_04n:2943_10	pavattiṃ dīpeti. Teneva ca sāsane “tilatelaṃ, sāsapatela”ntiādinā visesavacanampi	29431	
PA_anya-e08_04n:2943_11	dissatīti niṭṭhametthāvagantabbaṃ. Apica telasaddo yebhuyyena tilatele vattati, yathā	29431	
PA_anya-e08_04n:2943_12	migasaddo hariṇamigetipi daṭṭhabbaṃ.	29431	
PA_anya-e08_04n:2944	Jala apavāraṇe. Jāleti, jālayati. Jālaṃ, jālā. Jālanti macchajālaṃ. Jālāti aggijālā.	294	
PA_anya-e08_04n:2945	Khala soceyye. Soceyyaṃ sucibhāvo. Khāleti, khālayati. Pakkhāleti, pakkhālayati.	294	
PA_anya-e08_04n:2946	Tala patiṭṭhāyaṃ. Tāleti, tālayati. Tālo, talaṃ.	294	
PA_anya-e08_04n:2947	Ettha tāloti tiṇarājarukkho. Talanti pāṇitalabhūmitalādi. Tañhi tālayati patiṭṭhāti ettha vatthujātanti talaṃ.	294	
PA_anya-e08_04n:2948	Tula ummāne. Toleti, tolayati.	294	
PA_anya-e08_04n:2949	Dula ukkhepe. Ukkhepo uddhaṃ khipanaṃ. Doleti, dolayati. Dolā.	294	
PA_anya-e08_04n:2950	Ettha ca doliyati ukkhipiyati yattha nipanno dārako, yathānipannako vāti dolā.	295	
PA_anya-e08_04n:2951	Vula nimmajjane. Voleti, voyalati.	295	
PA_anya-e08_04n:2952	Mīla nimīlane. Mīleti, mīlayati. Mīlanaṃ, ummīlanaṃ, nimīlanaṃ.	295	
PA_anya-e08_04n:2953	Mūla rohane. Mūleti, mūlayati. Mūlaṃ. Esā hi yadā patiṭṭhāyaṃ vattati, tadā bhūvādigaṇikā, “mūlatī”ti cassā rūpaṃ.	295	
PA_anya-e08_04n:2954	Tattha mūlanti mūlayati rūhati rukkhādi etenāti mūlaṃ. Atha vā mūlayati chinnopi koci etena acchinnena punadeva rūhatīti mūlaṃ. Vuttañhi –	295	
PA_anya-e08_04n:2955	“Yathāpi mūle anupaddave daḷhe,	295	
PA_anya-e08_04n:2956	Chinnopi rukkho punadeva rūhati;	295	
PA_anya-e08_04n:2957	Evampi taṇhānusaye anūhate,	295	
PA_anya-e08_04n:2958	Nibbattati dukkhamidaṃ punappuna”nti;	295	
PA_anya-e08_04n:2959	Mūlasaddassa atthuddhāro heṭṭhā bhūvādigaṇe vutto.	295	
PA_anya-e08_04n:2960	Kala pila khepe. Kāleti, kālayati. Kālo. Pileti, pilayati.	296	
PA_anya-e08_04n:2961	Ettha kāloti samayopi maccupi. Tatra samayo tesaṃ tesaṃ sattānaṃ āyuṃ kālayati khepeti divase divase appaṃ appaṃ karotīti kāloti vuccati. Vuttampi cetaṃ –	296	
PA_anya-e08_04n:2962	“Kālo ghasati bhūtāni, sabbāneva sahattanā;	296	
PA_anya-e08_04n:2963	Yo ca kālaghaso bhūto, sabhūtapacaniṃpacī”ti.	296	
PA_anya-e08_04n:2964_0	Maccu pana kālayati tesaṃ tesaṃ sattānaṃ jīvitaṃ khepeti samucchedavasena nāsetīti	2964	
PA_anya-e08_04n:2964_1	kāloti vuccati. Tenāhu aṭṭhakathācariyā “kāloti maccu. Kālayati sattānaṃ jīvitaṃ	2964	
PA_anya-e08_04n:2964_2	nāsetīti kālo. Kālena maccunā kato nāsitoti kālakato”ti. “Maraṇaṃ hindaṃ maccu maṭṭu	2964	
PA_anya-e08_04n:2964_3	cuti kālo antako nikkhepo”ti maraṇassābhidhānāni.	2964	
PA_anya-e08_04n:2965	Sulla sajjane. Sulleti, sullayati.	296	
PA_anya-e08_04n:2966	Ila peraṇe. Ileti, ilayati.	296	
PA_anya-e08_04n:2967	Vala bharaṇe. Vāleti, vālayati. Vālo.	296	
PA_anya-e08_04n:2968	Lala icchāyaṃ. Laleti, lalayati.	296	
PA_anya-e08_04n:2969	Dala vidāraṇe. Dāleti, dālayati, padāleti, padālayati. Kudālo.	296	
PA_anya-e08_04n:2970	Kala gatisaṅkhyānesu. Kāleti, kālayati. Kālo, kalā. Kalāti avayavo. Sā hi kālayitabbā saṅkhāyitabbāti kalā.	297	
PA_anya-e08_04n:2971	Sīla upadhāraṇe. Upadhāraṇaṃ bhuso dhāraṇaṃ, patiṭṭhāvasena ādhārabhāvo. Sīleti, sīlayati. Sīlaṃ, sīlanaṃ.	297	
PA_anya-e08_04n:2972_0	Ettha sīlanti sīleti upadhāreti taṃsamaṅgīpuggalaṃ apāyesu uppattinivāraṇavasena	2972	
PA_anya-e08_04n:2972_1	bhuso dhāretīti sīlaṃ. Atha vāsīliyati upacāriyati sappurisehi hadayamaṃsantaraṃ	2972	
PA_anya-e08_04n:2972_2	upanetvā dhāriyatīti sīlaṃ. Sīlananti bhūvādigaṇe avippakiṇṇatāsaṅkhātaṃ samādhānaṃ	2972	
PA_anya-e08_04n:2972_3	vuccati. Tattha “sīlatī”ti rūpaṃ, idha pana ādhārabhāvasaṅkhātaṃ upadhāraṇaṃ vuccati.	2972	
PA_anya-e08_04n:2972_4	Ettha ca “sīleti, sīlayatī”ti rūpāni. Aṭṭhakathāsu hi “kusalānaṃ dhammānaṃ patiṭṭhāvasena	2972	
PA_anya-e08_04n:2972_5	ādhārabhāvo upadhāraṇa”nti vutto.	2972	
PA_anya-e08_04n:2973	Vela kālopadese. Veleti, velayati. Velā. Keci “vela iti dhātusaddo na hotī”ti vadanti, taṃ na gahetabbaṃ, porāṇehi saddasatthavidūhi “velayatī”ti rūpassa dassitattā.	297	
PA_anya-e08_04n:2974_0	Pala mūla lavanapavanesu. Lavanaṃ chedanaṃ, pavanaṃ sodhanaṃ. Pāleti, pālayati. Palaṃ.	2974	
PA_anya-e08_04n:2974_1	Palaṃ nāma mānaviseso. Lokassa vimatiṃ pāleti lunāti sodheti cāti palaṃ. Mūleti,	2974	
PA_anya-e08_04n:2974_2	mūlayati. Saddasatthavidū pana “mūlayati kedāraṃ, mūlayati dhañña”nti payogaṃ vadanti.	2974	
PA_anya-e08_04n:2975	Thūla paribrūhane. Paribrūhanaṃ vaḍḍhanaṃ. Thūleti, thūlayati. Thūlo puriso. Thūlā javena hāyanti.	297	
PA_anya-e08_04n:2976	Pala gatiyaṃ. Paleti, palayati. Atthaṃ paleti na upeti saṅkhaṃ. Paleti rasamādāya. Yathā suttaguḷaṃ yattakehi suttehi veṭhitaṃ, tattakehi eva palayati.	297	
PA_anya-e08_04n:2977_0	Ciṅgula paribbhamane. Ciṅguleti, ciṅgulayati. Ciṅgulayitvā. Atrāyaṃ pāḷi “yāvatikā	2977	
PA_anya-e08_04n:2977_1	abhisaṅkhārassa gati, tāvatikaṃ gantvā ciṅgulayitvā bhūmiyaṃ papatī”ti. Tattha ciṅgulayitvāti paribbhamitvā.	2977	
PA_anya-e08_04n:2978	Lakārantadhāturūpāni.	297	
PA_anya-e08_04n:2979	Vakārantadhātu	297	
PA_anya-e08_04n:2980	Divu parikūjane. Parikūjanaṃ gajjanaṃ. Deveti, devayati. Devo ca paridevitvā. Devoti megho.	298	
PA_anya-e08_04n:2981	Divu addane. Addanaṃ gandhapisananti vadanti. Deveti, devayati.	298	
PA_anya-e08_04n:2982	Civa bhāsāyaṃ. Civeti, civayati.	298	
PA_anya-e08_04n:2983	Vakārantadhāturūpāni.	298	
PA_anya-e08_04n:2984	Sakārantadhātu	298	
PA_anya-e08_04n:2985_0	Pusa posane. Poseti, posayati. Imāni rūpāni kiñcāpi bhūvādigaṇikaṃ “posetī”ti rūpaṃ	2985	
PA_anya-e08_04n:2985_1	paṭicca hetukatturūpāni viya dissanti, tathāpi “aññepi devo posetī”tiādikassa curādigaṇikarūpassa	2985	
PA_anya-e08_04n:2985_2	dassanato suddhakattuvasena vuttānīti daṭṭhabbaṃ. Ubhinnaṃ pana kāritaṭṭhāne “posāpeti,	2985	
PA_anya-e08_04n:2985_3	posāpayatī”ti hetukatturūpāni icchitabbāni.	2985	
PA_anya-e08_04n:2986	Pesa paṭiharaṇe. Peseti, pesayati.	298	
PA_anya-e08_04n:2987	Pisa balapāṇanesu. Piseti, pisayati.	298	
PA_anya-e08_04n:2988	Pasi nāsane. Paṃseti, paṃsayati.	298	
PA_anya-e08_04n:2989	Jasi rakkhaṇe. Jaṃseti, jaṃsayati.	298	
PA_anya-e08_04n:2990	Silesa silesane. Sileseti, silesayati. Sileso.	299	
PA_anya-e08_04n:2991	Lūsa hiṃsāyaṃ. Lūseti, lūsayati.	299	
PA_anya-e08_04n:2992	Punsa abhimaddane. Nakāro niggahītatthaṃ. Puṃseti, puṃsayati. Napuṃsako. Dhātunakārassa lope “poso” iccapi rūpaṃ.	299	
PA_anya-e08_04n:2993_0	Tattha na puṃsakoti itthibhāvapumbhāvarahito puggalo. So hi puriso viya sātisayaṃ	2993	
PA_anya-e08_04n:2993_1	paccāmitte na puṃseti abhimaddanaṃ kātuṃ na sakkotīti napuṃsakoti vuccati. Keci pana	2993	
PA_anya-e08_04n:2993_2	“na pumā, na itthī”ti napuṃsakoti vacanatthaṃ vadanti. Tathā hi saddasatthavidū taṃ	2993	
PA_anya-e08_04n:2993_3	puggalaṃ napuṃsakaliṅgavasena napuṃsakanti vadanti.	2993	
PA_anya-e08_04n:2994	Dhūsa kantikaraṇe. Dhūseti, dhūsayati.	299	
PA_anya-e08_04n:2995	Rusa rosane. Rosanaṃ kopakaraṇaṃ. Roseti, rosayati. Roso. Rosoti kodho.	299	
PA_anya-e08_04n:2996	Byusa ussagge. Byoseti, byosayati.	299	
PA_anya-e08_04n:2997	Jasa hiṃsāyaṃ. Jāseti, jāsayati.	299	
PA_anya-e08_04n:2998	Daṃsa daṃsane. Daṃseti, daṃsayati. Daṃsano. Daṃsanoti danto. Daṃsanti khādanīyaṃ vā bhojanīyaṃ vā etenāti daṃsano.	299	
PA_anya-e08_04n:2999	Dasi dassane ca. Cakāro daṃsanaṃ apekkhati. Daṃseti, daṃsayati. Vidaṃseti, vidaṃsayati sūriyo ālokaṃ.	299	
PA_anya-e08_04n:3000	Tassa santajjane. Tasseti, tassayati puriso core.	300	
PA_anya-e08_04n:3001	Vassu sattibandhane. Sattibandhanaṃ samatthatākaraṇaṃ. Vasseti, vassayati.	300	
PA_anya-e08_04n:3002	Jasa tāḷane. Tāḷanaṃ paharaṇaṃ. Jāseti, jāsayati.	300	
PA_anya-e08_04n:3003	Pasa bandhane. Pāseti, pāsayati. Pāso. Pāsanti bandhanti satte etenāti pāso, sakuṇapāsādi.	300	
PA_anya-e08_04n:3004	Ghusi visaddane. Visaddanaṃ ugghosanaṃ. Ghoseti, ghosayati. Ghoso.	300	
PA_anya-e08_04n:3005_0	Lasa silyayoge. Silyayogo lāsiyaṃ nāṭakanāṭanaṃ recakadānaṃ. Lāseti, lāsayati. Lāsento,	3005	
PA_anya-e08_04n:3005_1	lāsentī. Atrāyaṃ pāḷi “vādentiyāpi lāsenti, naccantiyāpi lāsenti, lāsentiyāpi naccantī”ti.	3005	
PA_anya-e08_04n:3005_2	Tattha lāsentīti yā uplavamānā viya uṭṭhahitvā lāsiyanāṭakaṃ nāṭenti, recakaṃ denti.	3005	
PA_anya-e08_04n:3006	Bhūsa alaṅkāre. Bhūseti, bhūsayati. Vibhūseti, vibhūsayati. Bhūsanaṃ, vibhūsanaṃ.	300	
PA_anya-e08_04n:3007	Vasa sinehanachedāvaharaṇesu. Avaharaṇaṃ corikāya gahaṇaṃ. Vāseti, vāsayati. Vasā.	300	
PA_anya-e08_04n:3008	Tāsa vāraṇe. Vāraṇaṃ nivāraṇaṃ. Tāseti, tāsayati.	300	
PA_anya-e08_04n:3009	Dhasa uñche. Dhāseti, dhāsayati.	300	
PA_anya-e08_04n:3010	Bhasa gahaṇe. Bhāseti, bhāsayati.	301	
PA_anya-e08_04n:3011	Pusa dhāraṇe. Poseti, posayati, ābharaṇaṃ dhāretīti attho.	301	
PA_anya-e08_04n:3012	Tusi pisi kusi dasi bhāsāyaṃ. Tuṃseti, tuṃsayati. Piṃseti, piṃsayati. Kuṃseti, kuṃsayati. Daṃseti, daṃsayati.	301	
PA_anya-e08_04n:3013	Khusi akkosane. Khuṃseti, khuṃsayati. Khuṃsanā.	301	
PA_anya-e08_04n:3014	Gavesa maggane. Gaveseti, gavesayati. Gavesako, gavesito, gavesanā, gaveṭṭhi.	301	
PA_anya-e08_04n:3015	Vāsa upasevāyaṃ. Vāseti, vāsayati. Vāso, āvāso.	301	
PA_anya-e08_04n:3016	Hisi hiṃsāyaṃ. Hiṃseti, hiṃsayati.	301	
PA_anya-e08_04n:3017	Nivāsa acchādane. Vatthaṃ nivāseti, nivāsayati. Pubbaṇhasamayaṃ nivāsetvā.	301	
PA_anya-e08_04n:3018	Aṃsa saṅghāte. Aṃseti, aṃsayati. Aṃso, aṃsā.	301	
PA_anya-e08_04n:3019	Ettha ca aṃsoti koṭṭhāsopi khandhopi vuccati. Aṃsāti arisarogo.	301	
PA_anya-e08_04n:3020	Misa sajjane. Meseti, mesayati.	302	
PA_anya-e08_04n:3021	Rasa assādane. Raseti, rasayati. Raso. Rasiyate assādiyate janehīti raso.	302	
PA_anya-e08_04n:3022	Rasa sinehane. Raseti, rasayati. Raso.	302	
PA_anya-e08_04n:3023	Tattha rasetīti sinehati. Rasoti sineho, sinehasambandho sāmaggirasoti vuccati, yaṃ sandhāya brāhmaṇā bhagavantaṃ “arasarūpo samaṇo gotamo”ti avocuṃ.	302	
PA_anya-e08_04n:3024	Siya asabbappayoge. Seseti, sesayati. Seso. Vipubbo atisaye, vipubbo atisaye, vipubbo sisadhātu atisaye vattati, viseseti, visesayati. Viseso, visiṭṭho, visesanaṃ.	302	
PA_anya-e08_04n:3025_0	Missa sammisse. Misseti, missayati. Sammisseti, sammissayati. Misso, misso, missito,	3025	
PA_anya-e08_04n:3025_1	sammissito, sammisso iccādīni. Alambusājātake missāti itthīnaṃ vattabbanāmaṃ, purisehi	3025	
PA_anya-e08_04n:3025_2	saddhiṃ sammissanatāya.	3025	
PA_anya-e08_04n:3026	Jusa paritakkane. Joseti, josayati.	302	
PA_anya-e08_04n:3027	Masa pahāsane. Maseti, masayati.	302	
PA_anya-e08_04n:3028	Marisa titikkhāyaṃ. Mariseti. Marisayati.	302	
PA_anya-e08_04n:3029	Pisa pesane. Peseti, pesayati. Pesako, pesito.	302	
PA_anya-e08_04n:3030	Ghusa sadde. Ghoseti, ghosayati. Ugghosayuṃ bodhimaṇḍe pamoditā. Ghoso.	303	
PA_anya-e08_04n:3031	Disī uccāraṇe. Deseti, desayati. Desako, desetā, desito, desanā.	303	
PA_anya-e08_04n:3032	Vasa acchādane. Vāseti, vāsayati. Nivāseti, nivāsayati. Vatthaṃ.	303	
PA_anya-e08_04n:3033	Sakārantadhāturūpāni.	303	
PA_anya-e08_04n:3034	Hakārantadhātu	303	
PA_anya-e08_04n:3035	Araha pūjāyaṃ. Araheti, arahayati. Arahā, arahaṃ. “Arahā, khīṇāsavo, asekkho”ti arahato nāmāni.	303	
PA_anya-e08_04n:3036	Sineha sinehane. Sineheti, sinehayati.	303	
PA_anya-e08_04n:3037	Varaha hiṃsāyaṃ. Varaheti, varahayati. Varāho.	303	
PA_anya-e08_04n:3038	Varāhoti sūkaropi hatthīpi vuccati. “Eṇeyyā ca varāhā cā”ti ettha hi sūkaro “varāho”ti vutto, “mahāvarāhassa…pe… nadīsu jaggato”ti ettha pana hatthī “varāho”ti.	303	
PA_anya-e08_04n:3039	Raha cāge. Raheti, rahayati.	303	
PA_anya-e08_04n:3040	Caha parikatthane. Caheti, cahayati.	304	
PA_anya-e08_04n:3041	Maha pūjāyaṃ. Maheti, mahayati. Mahito rājā mahārājā. Vihāramaho, cetiyamaho.	304	
PA_anya-e08_04n:3042	Piha icchāyaṃ. Piheti, pihayati. Pihā, pihālu, apiho, pihanīyā vibhūtiyo.	304	
PA_anya-e08_04n:3043	Kuha vimhāpane. Kuheti, kuhayati. Kuhako. Kuhayati lokavimhāpanaṃ karotīti kuhako. Kuhanā.	304	
PA_anya-e08_04n:3044	Saha parisahane. Parisahanaṃ khanti. Saheti, sahayati. Sahanaṃ. Bhūvādigaṇikassa panassa “sahatī”ti rūpaṃ.	304	
PA_anya-e08_04n:3045	Garaha vinindane. Garaheti, garahayati. Garahā. Bhūvādigaṇikassa panassa “garahatī”ti rūpaṃ.	304	
PA_anya-e08_04n:3046	Hakārantadhāturūpāni.	304	
PA_anya-e08_04n:3047	Ḷakārantadhātu	304	
PA_anya-e08_04n:3048	Taḷa tāḷane. Tāḷeti, tāḷayati. Patāḷeti, patāḷayati. Tāḷaṃ. Tāḷanti kaṃsatāḷādi.	304	
PA_anya-e08_04n:3049	Taḷa āghāte. Pubbe viya rūpāni.	304	
PA_anya-e08_04n:3050	Khaḷa bhede. Khaḷeti, khaḷayati.	305	
PA_anya-e08_04n:3051	Iḷa thavane. Iḷeti, iḷayati.	305	
PA_anya-e08_04n:3052	Juḷa peraṇe. Joḷeti, joḷayati.	305	
PA_anya-e08_04n:3053	Pīḷa avagāhane. Pīḷeti, pīḷayati. Nippīḷeti, nippīḷayati. Pīḷanako, pīḷito, pīḷā, pīḷanaṃ, nippīḷanako.	305	
PA_anya-e08_04n:3054	Laḷa upasevāyaṃ. Lāḷeti, lāḷayati. Upalāḷeti, upalāḷayati. Bhūvādigaṇaṭṭhāya pana vilāsanatthe vattamānāya etissā “laḷatī”ti rūpaṃ.	305	
PA_anya-e08_04n:3055	Siḷa seḷane. Seḷeti, seḷayati. Seḷento. Ettha seḷetīti seḷitasaddaṃ karoti.	305	
PA_anya-e08_04n:3056	Avaggantadhāturūpāni.	305	
PA_anya-e08_04n:3057	Curādī ettakā diṭṭhā, dhātavo me yathābalaṃ;	305	
PA_anya-e08_04n:3058	Suttesvaññepi pekkhitvā, gaṇhavho atthayuttito.	305	
PA_anya-e08_04n:3059	Curapamukhagaṇo me sāsanatthaṃ pavutto,	305	
PA_anya-e08_04n:3060	Supacurahitakāmo tampi sikkheyya dhīro;	306	
PA_anya-e08_04n:3061	Supacuranayapāṭhe satthuno tañhi sikkhaṃ,	306	
PA_anya-e08_04n:3062	Piyusamiva manuññaṃ atthasāraṃ labhetha.	306	
PA_anya-e08_04n:3063	Iti navaṅge sāṭṭhakathe piṭakattaye byappathagatīsu viññūnaṃ	306	
PA_anya-e08_04n:3064	Kosallatthāya kate saddanītippakaraṇe	306	
PA_anya-e08_04n:3065	Curādigaṇaparidīpano aṭṭhārasamo paricchedo.	306	
PA_anya-e08_04n:3066	19. Sabbagaṇavinicchaya	306	
PA_anya-e08_04n:3067	Ito paraṃ pavakkhāmi, sabbagaṇavinicchayaṃ;	306	
PA_anya-e08_04n:3068	Sotūnaṃ paṭubhāvatthaṃ, parame piṭakattaye.	306	
PA_anya-e08_04n:3069	Paccayādivibhāgehi, nayehi vividhehi taṃ;	306	
PA_anya-e08_04n:3070	Sukhaggāhāya sotūnaṃ, suṇātha mama bhāsato.	307	
PA_anya-e08_04n:3071_0	Tattha paṭhamo bhūvādigaṇo, dutiyo rudhādigaṇo, tatiyo divādigaṇo, catuttho svādiguṇo,	3071	
PA_anya-e08_04n:3071_1	pañcamo kiyādigaṇo, chaṭṭho gahādigaṇo, sattamo tanādigaṇo, aṭṭhamo curādigaṇo, imasmiṃ	3071	
PA_anya-e08_04n:3071_2	bhagavato pāvacane aṭṭhavidhā dhātugaṇā bhavanti. Etesu vikaraṇapaccayavasena –	3071	
PA_anya-e08_04n:3072	Bhūvādito akāro ca, sānusāro rudhādito;	307	
PA_anya-e08_04n:3073	Akāro cevivaṇṇo ca, ekārokārameva ca.	307	
PA_anya-e08_04n:3074	Yapaccayo divādimhā, ṇu ṇā uṇā suvādito;	307	
PA_anya-e08_04n:3075	Kyādito pana nāyeva, ppaṇhā pana gahādito.	307	
PA_anya-e08_04n:3076	Oyirā tu tanādimhā, ṇe ṇayā ca curādito;	307	
PA_anya-e08_04n:3077	Aggahitaggahaṇena, paccayā dasa pañca ca.	307	
PA_anya-e08_04n:3078	Hiyyattanī sattamī ca, vattamānā ca pañcamī;	307	
PA_anya-e08_04n:3079	Catassetā pavuccanti, sabbadhātukanāmikā.	307	
PA_anya-e08_04n:3080	Etesu visayesveva, akāro suddhakattari;	308	
PA_anya-e08_04n:3081	Aññatra kha cha sādīhi, sahāpi cupalabbhati.	308	
PA_anya-e08_04n:3082	“Bhavati hoti sambhoti, jeti jayati kīyati;	308	
PA_anya-e08_04n:3083	Ḍeti yāti iti eti, avati koti saṅkati.	308	
PA_anya-e08_04n:3084	Bhikkhati pivati pāti, vadeti vadati” iti;	308	
PA_anya-e08_04n:3085	Bhūvādidhāturūpāni, bhavantīti pakāsaye.	308	
PA_anya-e08_04n:3086	Rūpaṃ “rundhati rundhīti, rundheti puna rundhiti;	308	
PA_anya-e08_04n:3087	Sumbhoti”ccādīrūpāni, rudhādīnti dīpaye.	308	
PA_anya-e08_04n:3088	“Dibbati sibbati ceva, yujjati vijjati tathā;	308	
PA_anya-e08_04n:3089	Ghāyati hāyati”ccādi, rūpamāhu divādinaṃ.	308	
PA_anya-e08_04n:3090	“Suṇoti ca suṇāti ca, vuṇoti ca vuṇāti ca;	309	
PA_anya-e08_04n:3091	Pāpuṇāti hinotī”ti, ādirūpaṃ suvādinaṃ.	309	
PA_anya-e08_04n:3092	“Kināti ca jināti ca, dhunāti ca munāti ca;	309	
PA_anya-e08_04n:3093	Asnāti”ccādirūpañca, kyādīnanti vibhāvaye.	309	
PA_anya-e08_04n:3094	“Gheppati paṭiggaṇhāti, saṇhañca saṇhakoti ca;	309	
PA_anya-e08_04n:3095	Kaṇhaṃ taṇhā ca tiṇhuṇha”-miccādi ca gahādinaṃ.	309	
PA_anya-e08_04n:3096	“Tanoti ca karoti ca, kayirati sanoti ca;	309	
PA_anya-e08_04n:3097	Sakkota’ppoti pappoti”-ccādirūpaṃ tanādinaṃ.	309	
PA_anya-e08_04n:3098	“Coreti corayante ca, cinteti cintayanti ca;	309	
PA_anya-e08_04n:3099	Manteti”ccādikañcāpi, rūpamāhu curādinaṃ.	309	
PA_anya-e08_04n:3100	Vikaraṇavasenevaṃ, rūpabhedo pakāsito;	310	
PA_anya-e08_04n:3101	Dhātūnaṃ dhātubhedādi-kusalassa matānugo.	310	
PA_anya-e08_04n:3102	Kiriyāya dhāraṇato, dhātavo ekadhā matā;	310	
PA_anya-e08_04n:3103	Dvidhāpi ca pavuccanti, sakammākammato pana.	310	
PA_anya-e08_04n:3104	Tattha sakammakā nāma, gamibhakkhādayā siyuṃ;	310	
PA_anya-e08_04n:3105	Ṭhāsādayo akammā ca, upasaggaṃ vinā vade;	310	
PA_anya-e08_04n:3106	Sakammakakammabhūto, divu iccādayo puna;	310	
PA_anya-e08_04n:3107	Gahetvāna tidhā honti, evañcāpi vibhāvaye.	310	
PA_anya-e08_04n:3108	Sakammake dvidhā bhitvā, ekakammadvikammato;	310	
PA_anya-e08_04n:3109	Akammakehi saddhiṃ te, tividhāpi bhavanti hi.	310	
PA_anya-e08_04n:3110	Akammakā rutāyeva, ekakammā gamādayo;	311	
PA_anya-e08_04n:3111	Honti dvikammakā nāma, duhikaravahādayo.	311	
PA_anya-e08_04n:3112	Sakammākammakattamhi, dhātūnamupasaggato;	311	
PA_anya-e08_04n:3113	Niyamo natthi so tasmā, na mayā ettha vuccati.	311	
PA_anya-e08_04n:3114	Ekaṭṭhānā gamiccādī, dviṭṭhānā bhūpacādayo;	311	
PA_anya-e08_04n:3115	Tiṭṭhānā svādayo evaṃ, ṭhānatopi tidhā matā.	311	
PA_anya-e08_04n:3116	Gupādayo niyogena, ākhyātatte savuddhikā;	311	
PA_anya-e08_04n:3117	Vaca turādayo na hi, vuddhikā kāritaṃ vinā;	311	
PA_anya-e08_04n:3118	Khi ji iccādayo dhātū, savuddhāvuddhikā matā;	311	
PA_anya-e08_04n:3119	Iti vuddhivasenāpi, tividho dhātusaṅgaho.	311	
PA_anya-e08_04n:3120	Aluttavikaraṇā ca, luttavikaraṇā tathā;	312	
PA_anya-e08_04n:3121	Luttāluttavikaraṇā, evampi tividhā siyuṃ.	312	
PA_anya-e08_04n:3122	Tatrāluttavikaraṇā, gami rudhi divādayo;	312	
PA_anya-e08_04n:3123	Pā bhādayo jiniccādī, kamato itare siyuṃ.	312	
PA_anya-e08_04n:3124	Suddhassarā ekassarā, tathānekassarāti ca;	312	
PA_anya-e08_04n:3125	Tidhā bhavanti yuyātā-pābhālādī karādayo.	312	
PA_anya-e08_04n:3126	Catudhādinayo cāpi, labbhamānavasena ca;	312	
PA_anya-e08_04n:3127	Gahetabbo nayaññūhi, yathāvuttānusārato.	312	
PA_anya-e08_04n:3128	Puna suddhassarā dhātū, ekassarā ca sattadhā;	312	
PA_anya-e08_04n:3129	Āivaṇṇauvaṇṇanta-eontavasā matā.	312	
PA_anya-e08_04n:3130	Avaṇṇivaṇṇuvaṇṇante-kārantānaṃ vasena ve;	313	
PA_anya-e08_04n:3131	Anekassaradhātū ca, sattadhāva pakittitā.	313	
PA_anya-e08_04n:3132	Evaṃ pannarasadhāpi, dhātūnamidha saṅgaho;	313	
PA_anya-e08_04n:3133	Tappabhedaṃ pakāseyyuṃ, iuiccādinā vidū.	313	
PA_anya-e08_04n:3134_0	Tatra “igatiyaṃ, i ajjhayane, u sadde” iccete suddhassarā dhātavo. Yā rā lā iccādayo	3134	
PA_anya-e08_04n:3134_1	ekassarā ākārantā. Khijiniiccādayo ekassarā ikārantā. Pīiccādayo ekassarā īkārantā.	3134	
PA_anya-e08_04n:3134_2	Khu du ku iccādayo ekassarā ukārantā, bhū hū iccādayo ekassarā ūkārantā. Khe je se	3134	
PA_anya-e08_04n:3134_3	iccādayo ekassarā ekārantā. So iccādayo ekassarā okārantā.	3134	
PA_anya-e08_04n:3135_0	Kara paca saṅgāma iccādayo anekassarā akārantā, omāiccādayo anekassarā ākārantā,	3135	
PA_anya-e08_04n:3135_1	saki iccādayo anekassarā ikārantā. Cakkhī iccādayo anekassarā īkārantā. Andhuiccādayo	3135	
PA_anya-e08_04n:3135_2	anekassarā ukārantā. Kakkhū iccādayo anekassarā ūkārantā. Gile mile iccādayo anekassarā	3135	
PA_anya-e08_04n:3135_3	ekārantāti evaṃ pannarasavidhena dhātusaṅgaho.	3135	
PA_anya-e08_04n:3136	Atha tettiṃsavidhenapi dhātusaṅgaho bhavati. Kathaṃ?	313	
PA_anya-e08_04n:3137	Dhātū suddhassarā ceva, puna cekassarāpi ca;	313	
PA_anya-e08_04n:3138	Kakārantā khakārantā, gantā ghantā ca dhātavo.	313	
PA_anya-e08_04n:3139	Cakārantā chakārantā, jantā jhantā ca ñantakā;	313	
PA_anya-e08_04n:3140	Ṭakārantā ṭhakārantā, ḍantā ḍhantā ca ṇantakā.	314	
PA_anya-e08_04n:3141	Tantā ceva tathā thantā, dantā dhantā ca nantakā;	314	
PA_anya-e08_04n:3142	Pantā phantā bakārantā, bhantā mantā ca yantakā.	314	
PA_anya-e08_04n:3143	Rantā lantā vakārantā, santā hantā ca ḷantakā;	314	
PA_anya-e08_04n:3144	Iti tettiṃsadhā ñeyyo, dhātūnamidha saṅgaho.	314	
PA_anya-e08_04n:3145	Mate satthussa ḍhaṇaḷā, padādimhi na dissare;	314	
PA_anya-e08_04n:3146	Tenekassaradhātūsu, ḍhaṇaḷā na kathīyare.	314	
PA_anya-e08_04n:3147	Ikārantatikāranta-vasena tu yathārahaṃ;	314	
PA_anya-e08_04n:3148	Nāmaṃ sambhoti dhātūnaṃ, itippaccayayogato.	314	
PA_anya-e08_04n:3149	Pacibhikkhichidikhādi, karoti bhavati gami;	314	
PA_anya-e08_04n:3150	Gatigacchatihotīti, ādivohāramuddhare.	315	
PA_anya-e08_04n:3151	Evaṃ tettiṃsabhedehi gahitesu nikhilesu dhātūsu –	315	
PA_anya-e08_04n:3152	Sahahiṃsaīhavasā, sīhasaddagatiṃ vade;	315	
PA_anya-e08_04n:3153	Sahanato hananato, sīhoti hi garū vaduṃ.	315	
PA_anya-e08_04n:3154_0	Tathā hi sīho vātātapādiparissayampi sahati, “kiṃ me bahūhi ghāṭitehī”ti attano gocaratthāya	3154	
PA_anya-e08_04n:3154_1	khuddake pāṇe agaṇhanto, “māhaṃ khuddake pāṇe visamagate saṅghātaṃ āpādesī”ti anuddayavasena	3154	
PA_anya-e08_04n:3154_2	sahitabbe khuddakasattepi sahati. Hiṃsitabbe pana kāyūpapanne sūkaramahiṃsādayo satte	3154	
PA_anya-e08_04n:3154_3	hiṃsati, tasmāpi “sīho”ti vuccati. Yathā pana kantanaṭṭhena ādiantavipallāsato takkaṃ	3154	
PA_anya-e08_04n:3154_4	vuccati, evaṃ hiṃsanaṭṭhenapi sīhoti veditabbo. Atha vā sabbiriyāpathesu daḷhavīriyattā	3154	
PA_anya-e08_04n:3154_5	suṭṭhu īhatīti sīho. Vuttañhi –	3154	
PA_anya-e08_04n:3155	“Yathā sīho migarājā, nisajjaṭṭhānacaṅkame;	315	
PA_anya-e08_04n:3156	Alīnavīriyo hoti, paggahitamano sadā”ti.	315	
PA_anya-e08_04n:3157	Aparo nayo –	315	
PA_anya-e08_04n:3158	Sahanā ca hiṃsanā ca, tathā sīghajavattato;	315	
PA_anya-e08_04n:3159	Sīho iccapi bhāseyya, sakyasīhassa sāsane.	315	
PA_anya-e08_04n:3160	Vuttañhi suttanipātaṭṭhakathāyaṃ “saharā ca hananā ca sīghajavattā ca sīho”ti.	316	
PA_anya-e08_04n:3161_0	Idāni tadatthuddhāro vuccate, sīhasaddo “sīho bhikkhave migarājā”tiādīsu migarāje	3161	
PA_anya-e08_04n:3161_1	āgato. “Atha kho sīho senāpati yena bhagavā tenupasaṅkamī”tiādīsu paññattiyaṃ. “Sīhoti	3161	
PA_anya-e08_04n:3161_2	kho bhikkhave tathāgatassetaṃ adhivacanaṃ arahato sammāsambuddhassā”tiādīsu tathāgate.	3161	
PA_anya-e08_04n:3161_3	Tattha tathāgate sadisakappanāya āgato.	3161	
PA_anya-e08_04n:3162	Etthetaṃ vuccati –	316	
PA_anya-e08_04n:3163	Sīhe paññattiyañcāpi, buddhe appaṭipuggale;	316	
PA_anya-e08_04n:3164	Imesu tīsu atthesu, sīhasaddo pavattati.	316	
PA_anya-e08_04n:3165	Rūpiruppatidhātūhi, rūpasaddagatiṃ vade;	316	
PA_anya-e08_04n:3166	“Rūpayati ruppatī”ti, vatvā nibbacanadvayaṃ.	316	
PA_anya-e08_04n:3167_0	Vuttañhetaṃ garūhi “rūpayatīti rūpaṃ, vaṇṇavikāraṃ āpajjamānaṃ hadayaṅgatabhāvaṃ	3167	
PA_anya-e08_04n:3167_1	pakāsetīti attho”ti. Vuttampi cetaṃ “rūpanti kenaṭṭhena rūpaṃ? Ruppanaṭṭhenā”ti.	3167	
PA_anya-e08_04n:3167_2	Bhagavatā panetaṃ vuttaṃ “kiñca bhikkhave rūpaṃ vadetha, ruppatīti kho bhikkhave	3167	
PA_anya-e08_04n:3167_3	tasmā rūpanti vuccati. Kena ruppati, sītenapi ruppatī”ti vitthāro. Atthuddhāro panassa heṭṭhā vuttova.	3167	
PA_anya-e08_04n:3168	Pasavatemanatthena, dhātunā udinā pana;	316	
PA_anya-e08_04n:3169	Samuddasaddanipphattiṃ, vadeyya matimā naro.	316	
PA_anya-e08_04n:3170_0	Ettha hi samuddoti aṭṭhahi acchariyabbhutadhammehi samannāgatattā samuddati attasannissitānaṃ	3170	
PA_anya-e08_04n:3170_1	macchamakarādīnaṃ pītisomanassaṃ pasavati janetīti samuddo. Ayamasmākaṃ khanti. Aṭṭhakathācariyā	3170	
PA_anya-e08_04n:3170_2	pana “samuddanaṭṭhena samuddo, kiledanaṭṭhena tenamanaṭṭhenāti vuttaṃ hotī”ti vadanti.	3170	
PA_anya-e08_04n:3170_3	Milindapañhe pana āyasmā nāgaseno “bhante nāgasena samuddo samuddoti vuccati, kena	3170	
PA_anya-e08_04n:3170_4	kāraṇena āpaṃ udakaṃ samuddoti vuccatī”ti milindena raññā puṭṭho āha “yattakaṃ mahārāja	3170	
PA_anya-e08_04n:3170_5	udakaṃ, tattakaṃ loṇaṃ, yattakaṃ loṇaṃ, tattakaṃ udakaṃ, udakasamattā samuddoti vuccatī”ti.	3170	
PA_anya-e08_04n:3170_6	Tadā raññā milindena “kallosi bhante nāgasenā”ti vuttaṃ. Ettha hi samaṃ udakena loṇaṃ	3170	
PA_anya-e08_04n:3170_7	etthāti samuddoti nibbacanaṃ veditabbaṃ “nīloda”ntiādīsu viya. Tattha bhadantanāgasenamatañca	3170	
PA_anya-e08_04n:3170_8	amhākaṃ matañca pakatisamuddaṃ sandhāya vuttattā na virujjhati, aṭṭhakathācariyānaṃ	3170	
PA_anya-e08_04n:3170_9	matampi “taṇhāsamuddo”ti ca “samuddopeso”ti ca āgatāni samuddasarikkhakāni ca taṇhācakkhusotādīni	3170	
PA_anya-e08_04n:3170_10	sandhāya vuttattā na virujjhatīti daṭṭhabbaṃ.	31701	
PA_anya-e08_04n:3171	Khādadhātuvasā cāpi, khanudhātuvasena vā;	317	
PA_anya-e08_04n:3172	Khanito vāpi dhātumhā, dhāto khaṃpubbatopi vā;	317	
PA_anya-e08_04n:3173	Khandhasaddassa nipphattiṃ, saddakkhandhavidū vade.	317	
PA_anya-e08_04n:3174_0	Tattha “saṃkhittena pañcupādānakkhandhāpi dukkhā”ti vacanato sayampi dukkhadhammoyeva	3174	
PA_anya-e08_04n:3174_1	samāno jātijarābyādhimaraṇadukkhādīhi anekehi dukkhehi khajjati khādiyatīti khandho,	3174	
PA_anya-e08_04n:3174_2	teheva dukkhehi khaññati avadāriyatītipi khandho, khaniyati parikhaññatītipi khandho,	3174	
PA_anya-e08_04n:3174_3	attena vā attaniyena vā tucchattā khaṃ suññākāraṃ dhāretītipi khandho, rūpakkhandhādi.	3174	
PA_anya-e08_04n:3174_4	Atthuddhārato pana –	3174	
PA_anya-e08_04n:3175	Khandhasaddo rāsiguṇa-paṇṇattīsu ca rūḷhiyaṃ;	317	
PA_anya-e08_04n:3176	Koṭṭhāse ceva aṃse ca, vattatīti vibhāvaye.	317	
PA_anya-e08_04n:3177_0	Vuttañhetaṃ sammohavinodaniyaṃ vibhaṅgaṭṭhakathāyaṃ – khandhasaddo sambahulesu ṭhānesu	3177	
PA_anya-e08_04n:3177_1	nipatati rāsimhi guṇe paṇṇattiyaṃ rūḷhiyanti. “Seyyathāpi bhikkhave mahāsamudde na	3177	
PA_anya-e08_04n:3177_2	sukaraṃ udakassa pamāṇaṃ gahetuṃ “ettakāni udakāḷhakānī’ti vā ‘ettakāni udakāḷhakasatānī’ti	3177	
PA_anya-e08_04n:3177_3	vā ‘ettakāni udakāḷhakasahassānī’ti vā ‘ettakāni udakāḷhakasatasahassānī’ti vā, atha	3177	
PA_anya-e08_04n:3177_4	kho asaṅkhyeyyo appameyyo mahāudakakkhandhotveva saṅkhaṃ gacchatī”tiādīsu hi rāsito	3177	
PA_anya-e08_04n:3177_5	khandho nāma. Na hi parittakaṃ udakaṃ udakakkhandhoti vuccati, bahukameva vuccati,	3177	
PA_anya-e08_04n:3177_6	tathā na parittakaṃ rajo rajakkhandho, na appamattakā gāvo gavakkhandho, na appamattakaṃ	3177	
PA_anya-e08_04n:3177_7	balaṃ balakkhandho, na appamattakaṃ puññaṃ puññakkhandhoti vuccati. Bahukameva hi	3177	
PA_anya-e08_04n:3177_8	rajo rajakkhandho, bahukā ca gavādayo gavakkhandho, balakkhandho, puññakkhandhoti	3177	
PA_anya-e08_04n:3177_9	vuccanti. “Sīlakkhandho samādhikkhandho”tiādīsu pana guṇato khandho nāma. “Addasā	3177	
PA_anya-e08_04n:3177_10	khā bhagavā mahantaṃ dārukkhandhaṃ gaṅgāya nadiyā sotena vuyhamāna”nti ettha paṇṇattito	31771	
PA_anya-e08_04n:3177_11	khandho nāma. “Yaṃ cittaṃ mano mānasaṃ…pe… viññāṇaṃ viññāṇakkhandho”tiādīsu rūḷhīto	31771	
PA_anya-e08_04n:3177_12	khandho nāma. Svāyamidha rāsito adhippeto. Ayañhi khandhaṭṭho nāma piṇḍaṭṭho pūgaṭṭho	31771	
PA_anya-e08_04n:3177_13	ghaṭaṭṭho rāsaṭṭho, tasmā rāsilakkhaṇā khandhāti veditabbā. Koṭṭhāsaṭṭhātipi vattuṃ	31771	
PA_anya-e08_04n:3177_14	vaṭṭati. Lokasmiñhi iṇaṃ gahetvā codiyamānā “dvīhi khandhehi dassāma, tīhi khandhehi	31771	
PA_anya-e08_04n:3177_15	dassāmā”ti vadanti. Iti koṭṭhāsalakkhaṇā khandhātipi vattuṃ vaṭṭati. Evamettha “rūpakkhandhoti	31771	
PA_anya-e08_04n:3177_16	rūparāsi rūpakoṭṭhāso, vedanākkhandhoti vedanārāsi vedanākoṭṭhāso”ti iminā nayena	31771	
PA_anya-e08_04n:3177_17	attho veditabbo. “Khandhe bhāraṃ. Khandhato otāreti, mahāhanusabhakkhandho”tiādīsu	31771	
PA_anya-e08_04n:3177_18	pana aṃso “khandho”ti vuccati.	31771	
PA_anya-e08_04n:3178	Āpubbayatato cāpi, āyūpapadato puna;	317	
PA_anya-e08_04n:3179	Tanuto tanito vāpi, āyatanaravo gato.	317	
PA_anya-e08_04n:3180_0	Vuttampi cetaṃ – āyatanato, āyānaṃ vā tananato, āyatassa ca nayanato āyatananti veditabbaṃ.	3180	
PA_anya-e08_04n:3180_1	Cakkhu rūpādīsu hi taṃtaṃdvārārammaṇā cittacetasikā dhammā sena sena anubhavanādikiccena	3180	
PA_anya-e08_04n:3180_2	āyatanti uṭṭhahanti ghaṭanti vāyamantīti vā vuttaṃ hoti. Te ca pana āyabhūte dhamme	3180	
PA_anya-e08_04n:3180_3	etāni tananti vitthārentīti vuttaṃ hoti. Idañca anamatagge saṃsāre pavattaṃ atīva	3180	
PA_anya-e08_04n:3180_4	āyataṃ saṃsāradukkhaṃ yāva na nivattati, tāva nayanti, pavattayantīti vuttaṃ hoti.	3180	
PA_anya-e08_04n:3180_5	Iti sabbepime dhammā āyatanato, āyānaṃ vā tananato, āyatassa ca nayanato āyatananti vuccanti.	3180	
PA_anya-e08_04n:3181_0	Apica nivāsaṭṭhānaṭṭhena ākaraṭṭhena samosaraṇaṭṭhānaṭṭhena sañjātidesaṭṭhena kāraṇaṭṭhena	3181	
PA_anya-e08_04n:3181_1	āyatanaṃ veditabbaṃ. Tathā hi “loke issarāyatanaṃ vāsudevāyatana”ntiādīsu nivāsaṭṭhānaṃ	3181	
PA_anya-e08_04n:3181_2	āyatananti vuccati. “Suvaṇṇāyatanaṃ rajatāyatana”ntiādīsu ākaro, sāsane pana “manorame	3181	
PA_anya-e08_04n:3181_3	āyatane, sevanti naṃ vihaṅgamā”tiādīsu samosaraṇaṭṭhānaṃ. “Dakkhiṇāpatho gunnaṃ āyatana”ntiādīsu	3181	
PA_anya-e08_04n:3181_4	sañjātideso. “Tatra tatreva sakkhibhabbataṃ pāpuṇāti sati satiāyatane”tiādīsu kāraṇaṃ.	3181	
PA_anya-e08_04n:3182_0	Cakkhuādīsu cāpi cittacetasikā dhammā nivasanti tadāyattavuttitāyāti cakkhādayo ca	3182	
PA_anya-e08_04n:3182_1	nesaṃ nivāsaṭṭhānaṃ. Cakkhādīsu te ākiṇṇā tannissitattā tadārammaṇattā cāti cakkhādayo	3182	
PA_anya-e08_04n:3182_2	ca nesaṃ ākaro. Cakkhādayo ca nesaṃ samosaraṇaṭṭhānaṃ tattha tattha dvārārammaṇavasena	3182	
PA_anya-e08_04n:3182_3	samosaraṇato. Cakkhādayo ca nesaṃ sañjātideso tannissayārammaṇabhāvena tattheva uppattito,	3182	
PA_anya-e08_04n:3182_4	cakkhādayo ca nesaṃ kāraṇaṃ tesaṃ abhāve abhāvato. Iti nivāsaṭṭhānaṭṭhena ākaraṭṭhena	3182	
PA_anya-e08_04n:3182_5	samosaraṇaṭṭhānaṭṭhena sañjātidesaṭṭhena kāraṇaṭṭhenāti imehi kāraṇehi ete dhammā	3182	
PA_anya-e08_04n:3182_6	āyatananti vuccanti, tasmā yathāvuttenatthena cakkhu ca taṃ āyatanañcāti cakkhāyatanaṃ…pe…	3182	
PA_anya-e08_04n:3182_7	dhammā ca te āyatanañcāti dhammāyatananti evaṃ tāvettha atthato viññātabbo vinicchayoti. Iccevaṃ –	3182	
PA_anya-e08_04n:3183	Nivāso ākaro ceva, jātideso ca kāraṇaṃ;	318	
PA_anya-e08_04n:3184	Samosaraṇaṭṭhānañca, vuccatā’yatanaṃ iti;	318	
PA_anya-e08_04n:3185	Vidividehi dhātūhi, akārapubbakehi vā;	318	
PA_anya-e08_04n:3186	Antavirahitasaddū-papadena junāpi vā.	318	
PA_anya-e08_04n:3187	Avijjāsaddanipphatti, dīpetabbā sudhīmatā.	318	
PA_anya-e08_04n:3188_0	Ettha pūretuṃ ayuttaṭṭhena kāyaduccaritādi avindiyaṃ nāma, aladdhabbanti attho, taṃ	3188	
PA_anya-e08_04n:3188_1	avindiyaṃ vindatīti avijjā, tabbiparītato kāyasucaritādi vindiyaṃ nāma, taṃ vindiyaṃ	3188	
PA_anya-e08_04n:3188_2	na vindatīti avijjā. Khandhānaṃ rāsaṭṭhaṃ, āyatanānaṃ āyatanaṭṭhaṃ, dhātūnaṃ suññaṭṭhaṃ,	3188	
PA_anya-e08_04n:3188_3	saccānaṃ tathaṭṭhaṃ, indriyānaṃ adhipatiyaṭṭhaṃ aviditaṃ karotīti avijjā. Dukkhādīnaṃ	3188	
PA_anya-e08_04n:3188_4	pīḷanādivasena vuttaṃ catubbidhaṃ atthaṃ aviditaṃ karotīti avijjā, antavirahite saṃsāre	3188	
PA_anya-e08_04n:3188_5	sabbabhavayonigativiññāṇaṭṭhitisattāvāsesu satte javāpetīti avijjā, paramatthato	3188	
PA_anya-e08_04n:3188_6	avijjamānesu itthipurisādīsu javati, vijjamānesupi khandhādīsu na javatīti avijjā.	3188	
PA_anya-e08_04n:3189_0	Yaṃ pana aṭṭhakathāyaṃ “apica cakkhuviññāṇādīnaṃ vatthārammaṇapaṭiccasamuppādapaṭiccasamuppannā	3189	
PA_anya-e08_04n:3189_1	naṃ dhammānaṃ chādanatopi avijjā”ti vuttaṃ, etaṃ na saddatthato vuttaṃ, atha kho	3189	
PA_anya-e08_04n:3189_2	avijjāya chādanakiccattā vuttaṃ. Tathā hi abhidhammaṭīkāyaṃ idaṃ vuttaṃ –	3189	
PA_anya-e08_04n:3190_0	“Byañjanatthaṃ dassetvā sabhāvatthaṃ dassetuṃ ‘apicā’tiādimāha, cakkhuviññāṇādīnaṃ	3190	
PA_anya-e08_04n:3190_1	vatthārammaṇāni ‘idaṃ vattu, idamārammaṇa’nti avijjāya ñātuṃ na sakkāti avijjā tappaṭicchādikā	3190	
PA_anya-e08_04n:3190_2	vuttā, vatthārammaṇasabhāvacchādanato eva avijjādīnaṃ paṭiccasamuppādabhāvassa, jarāmaraṇādīnaṃ	3190	
PA_anya-e08_04n:3190_3	paṭiccasamuppannabhāvassa ca chādanato paṭiccasamuppādapaṭiccasamuppannachādanaṃ	3190	
PA_anya-e08_04n:3190_4	veditabbanti. Tattha duggatigāmikammassa visesappaccayattā avijjā ‘avindiyaṃ vindatī’ti	3190	
PA_anya-e08_04n:3190_5	vuttā, tathā visesapaccayo vindanīyassa na hotīti ‘vindiyaṃ na vindatī’ti ca, attanissitānaṃ	3190	
PA_anya-e08_04n:3190_6	cakkhuviññāṇādīnaṃ pavattāpanaṃ uppādanaṃ āyatanaṃ, sammohabhāveneva anabhisamayabhūtattā	3190	
PA_anya-e08_04n:3190_7	‘aviditaṃ aññātaṃ karoti, antavirahite javāpetī’ti vaṇṇāgamavipariyāyavikāravināsadhātuatthavisesayogehi	3190	
PA_anya-e08_04n:3190_8	pañcavidhassa niruttilakkhaṇassa vasena tīsupi padesu akāravikārajakāre gahetvā aññesaṃ	3190	
PA_anya-e08_04n:3190_9	vaṇṇānaṃ lopaṃ katvā jakārassa ca dutiyassa āgamaṃ katvā avijjāti vuttā”ti.	3190	
PA_anya-e08_04n:3191	Arahadhātuto ñeyyā, arahaṃsaddasaṇṭhiti;	319	
PA_anya-e08_04n:3192	Arārūpapadahana-dhātuto vāthavā pana.	319	
PA_anya-e08_04n:3193	Rahato rahito cāpi, akārapubbato idha;	319	
PA_anya-e08_04n:3194	Vuccate assa nipphatti, ārakādiravassitā.	319	
PA_anya-e08_04n:3195	Tathā hi arahanti aggadakkhiṇeyyattā cīvarādipaccaye arahati pūjāvisesañcāti arahaṃ. Vuttañca –	319	
PA_anya-e08_04n:3196	“Pūjāvisesaṃ saha paccayehi,	319	
PA_anya-e08_04n:3197	Yasmā ayaṃ arahati lokanātho;	319	
PA_anya-e08_04n:3198	Atthānurūpaṃ arahanti loke,	319	
PA_anya-e08_04n:3199	Tasmā jino arahati nāmameta”nti.	319	
PA_anya-e08_04n:3200	Tathā so kilesārayo maggena hanīti arahaṃ. Vuttañca –	320	
PA_anya-e08_04n:3201	“Yasmā rāgādisaṅkhātā, sabbepi arayo hatā;	320	
PA_anya-e08_04n:3202	Paññāsatthena nāthena, tasmāpi arahaṃ mato”ti.	320	
PA_anya-e08_04n:3203_0	Yañcetaṃ avijjābhavataṇhāmayanābhiṃ puññādiabhisaṅkhārāraṃ jarāmaraṇanemiṃ āsavasamudayamayena	3203	
PA_anya-e08_04n:3203_1	akkhena vijjhitvā vibhavarathe samāyojitaṃ anādikālappavattaṃ saṃsāracakkaṃ, tassa	3203	
PA_anya-e08_04n:3203_2	so bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakaraṃ	3203	
PA_anya-e08_04n:3203_3	ñāṇaparasuṃ gahetvā sabbe are hanītipi arahaṃ. Vuttañca –	3203	
PA_anya-e08_04n:3204	“Arā saṃsāracakkassa, hatā ñāṇāsinā yato;	320	
PA_anya-e08_04n:3205	Lokanāthena tenesa, arahanti pavuccatī”ti.	320	
PA_anya-e08_04n:3206_0	Tathā attahitaṃ parahitañca paripūretuṃ sammā paṭipajjantehi sādhūhi dūrato rahitabbā	3206	
PA_anya-e08_04n:3206_1	pariccajitabbā parihātabbāti rahā, rāgādayo pāpadhammā, na santi etassa rahāti arahaṃ.	3206	
PA_anya-e08_04n:3206_2	“Araho”ti vattabbe okārassa sānusāraṃ akārādesaṃ katvā “arahaṃ”nti vuttaṃ. Āha ca –	3206	
PA_anya-e08_04n:3207	“Pāpadhammā rahā nāma, sādhūhi rahitabbato;	320	
PA_anya-e08_04n:3208	Tesaṃ suṭṭhu pahīnattā, bhagavā arahaṃ mato”ti.	320	
PA_anya-e08_04n:3209	Atha vā khīṇāsavehi sekkhehi kalyāṇaputhujjanehi ca na rahitabbo na pariccajitabbo, te ca bhagavāti arahaṃ. Āha ca –	320	
PA_anya-e08_04n:3210	“Ye ca sacchikatadhammā,	321	
PA_anya-e08_04n:3211	Ariyā suddhagocarā;	321	
PA_anya-e08_04n:3212	Na tehi rahito hoti,	321	
PA_anya-e08_04n:3213	Nātho tenā’rahaṃ mato”ti.	321	
PA_anya-e08_04n:3214	Rahoti ca gamanaṃ vuccati, natthi etassa raho gamanaṃ gatīsu paccājātīti arahaṃ. Āha ca –	321	
PA_anya-e08_04n:3215	“Raho vā gamanaṃ yassa, saṃsāre natthi sabbaso;	321	
PA_anya-e08_04n:3216	Pahīnajātimaraṇo, arahaṃ sugato mato”ti.	321	
PA_anya-e08_04n:3217_0	Pāsaṃsattā vā bhagavā arahaṃ. Akkharacintakā hi pasaṃsāyaṃ arahasadaṃ vaṇṇenti. Pāsaṃsabhāvo	3217	
PA_anya-e08_04n:3217_1	ca bhagavato anaññasādhāraṇo yathābhuccaguṇādhigato sadevake loke suppatiṭṭhito.	3217	
PA_anya-e08_04n:3217_2	Iti pāsaṃsattāpi bhagavā arahaṃ. Āha ca –	3217	
PA_anya-e08_04n:3218	“Guṇehi sadiso natthi, yasmā loke sadevake;	321	
PA_anya-e08_04n:3219	Tasmā pāsaṃsiyattāpi, arahaṃ dvipaduttamo”ti.	321	
PA_anya-e08_04n:3220_0	Imāni nibbacanāni “araha pūjāyaṃ, hana hiṃsāyaṃ, raha cāge, rahi gatiya”nti imesaṃ	3220	
PA_anya-e08_04n:3220_1	dhātūnaṃ vasena idha vuttāni kilesehi ārakattā “araha”nti ca pāpakaraṇe rahābhāvā	3220	
PA_anya-e08_04n:3220_2	“araha”nti ca asappurisānaṃ ārakā dūreti “araha”nti ca sappurisānaṃ ārakā āsanneti	3220	
PA_anya-e08_04n:3220_3	“araha”nti ca. Nibbacanāni pana dhātusaddanissitāni na hontīti idha na gahitāni.	3220	
PA_anya-e08_04n:3220_4	Pasaṃsā pana atthato pūjā evāti “araha pūjāya”nti dhātussa attho bhavituṃ yuttoti	3220	
PA_anya-e08_04n:3220_5	idha amhehi gahitā, aṭṭhakathācariyehi tu arahasaddassa labbhamānavasena sabbepi	3220	
PA_anya-e08_04n:3220_6	atthā gahitā dhātunissitā ca adhātunissitā ca. Kathaṃ? –	3220	
PA_anya-e08_04n:3221	Ārakattā hatattā ca, kilesārīna so muni;	322	
PA_anya-e08_04n:3222	Hatasaṃsāracakkāro, paccayādīna cāraho;	322	
PA_anya-e08_04n:3223	Na raho karoti pāpāni, arahaṃ tena vuccatīti.	322	
PA_anya-e08_04n:3224	Ṭīkācariyehipi tatheva gahitā. Kathaṃ? –	322	
PA_anya-e08_04n:3225	Ārakā mandabuddhīnaṃ, ārakā ca vijānataṃ;	322	
PA_anya-e08_04n:3226	Rahānaṃ suppahīnattā, vidūnamaraheyyato;	322	
PA_anya-e08_04n:3227	Bhavesu ca rahābhāvā, pāsaṃsā arahaṃ jinoti.	322	
PA_anya-e08_04n:3228	Yathā pana arahaṃsaddassa, evaṃ arahāsaddassāpi nibbacanāni veditabbāni.	322	
PA_anya-e08_04n:3229	Supubbagamito ceva, supubbagaditopi ca;	322	
PA_anya-e08_04n:3230	Dhīro sugatasaddassa, nipphattiṃ samudīraye.	323	
PA_anya-e08_04n:3231_0	Ettha hi sugatoti sobhanaṃ gataṃ etassāti sugato, sundaraṃ ṭhānaṃ gatoti sugato,	3231	
PA_anya-e08_04n:3231_1	sammā gatoti sugato, sammā ca gadatīti sugatoti dhātunissitaṃ atthaṃ gahetvā saddanipphatti	3231	
PA_anya-e08_04n:3231_2	kātabbā. Vuttañhi aṭṭhakathāsu –	3231	
PA_anya-e08_04n:3232_0	“Sobhanagamanattā, sundaraṃ ṭhānaṃ gatattā, sammā gatattā, sammā ca gadattā sugato.	3232	
PA_anya-e08_04n:3232_1	Gamanampi hi gatanti vuccati, tañca bhagavato sobhanaṃ parisuddhamanavajjaṃ. Kiṃ	3232	
PA_anya-e08_04n:3232_2	pana tanti? Ariyamaggo, tenesa gamanena khemaṃ disaṃ asajjamāno gatoti sobhanagamanattā sugato”tiādi.	3232	
PA_anya-e08_04n:3233	Bhagasaddūpapadato, vanuto vamutopi ca;	323	
PA_anya-e08_04n:3234	Bhagavāsaddanipphattiṃ, pavade aññathāpi vā.	323	
PA_anya-e08_04n:3235_0	Atrimāni nibbacanāni – bhagasaṅkhātā lokiyalokuttarasampattiyo vani bhaji sevīti	3235	
PA_anya-e08_04n:3235_1	bhagavā. Somanassakumārattabhāvādīsu carimattabhāve ca bhagasaṅkhātaṃ siriṃ issariyaṃ	3235	
PA_anya-e08_04n:3235_2	yasañca vami uggiri kheḷapiṇḍaṃ viya anapekkho chaḍḍayīti bhagavā. Atha vā nakkhattehi	3235	
PA_anya-e08_04n:3235_3	samaṃ pavattattā bhagasaṅkhāte sineruyugandharauttarakuruhimavantādibhājanaloke vami,	3235	
PA_anya-e08_04n:3235_4	tannivāsitattāvāsasamatikkamanato tappaṭibaddhachandarāgappahānena pajahīti bhagavāti.	3235	
PA_anya-e08_04n:3236	Paradhātuvasā vāpi, parūpapadatopi vā;	323	
PA_anya-e08_04n:3237	Muto tathā majato ca, mayato munato mito.	323	
PA_anya-e08_04n:3238	Puna mitoti etehi, dhātūhi khalu sattahi;	323	
PA_anya-e08_04n:3239	Vade paramasaddassa, nipphattiṃ jinasāsane.	323	
PA_anya-e08_04n:3240	Uttamavācīparama-saddena saha aṭṭhahi;	324	
PA_anya-e08_04n:3241	Padehi pāramīsaddaṃ, vade taddhitapaccayiṃ.	324	
PA_anya-e08_04n:3242	Pārasaddūpapadato, majatopi mutotha vā;	324	
PA_anya-e08_04n:3243	Mayato vā munato vā, mito vā punapi mito.	324	
PA_anya-e08_04n:3244	Etehi chahi dhātūhi, mahāpurisavācakaṃ;	324	
PA_anya-e08_04n:3245	Pāramīsaddamīrenti, tato pāramitāravaṃ.	324	
PA_anya-e08_04n:3246	Ettha tāva uttamatthavācakaparamasaddavasena pāramīnibbacanaṃ kathessāma. Tato paradhātuvasena, tato parasaddūpapadamudhātādivasena tato pārasaddūpapadamajadhātādivasena.	324	
PA_anya-e08_04n:3247_0	Dānasīlādiguṇavisesayogena sattuttamatāya paramā. Mahābodhisattā bodhisattā, tesaṃ	3247	
PA_anya-e08_04n:3247_1	bhāvo, kammaṃ vā pāramī, dānādikriyā. Atha vā parati pāleti pūreti cāti paramo, dānādīnaṃ	3247	
PA_anya-e08_04n:3247_2	guṇānaṃ pālako pūrako ca bodhisatto, paramassa ayaṃ, paramassa vā bhāvo, kammaṃ vā	3247	
PA_anya-e08_04n:3247_3	pāramī, dānādikriyā. Atha vā paraṃ sattaṃ attani mavati bandhati guṇavisesayogenāti	3247	
PA_anya-e08_04n:3247_4	paramo, paraṃ vā adhikataraṃ majjati sujjhati kilesamalatoti paramo, paraṃ vā seṭṭhaṃ	3247	
PA_anya-e08_04n:3247_5	nibbānaṃ mayati gacchatīti paramo, paraṃ vā lokaṃ pamāṇabhūtena ñāṇavisesena idhalokaṃ	3247	
PA_anya-e08_04n:3247_6	viya munāti paricchindatīti paramo, paraṃ vā ativiya sīlādiguṇagaṇaṃ attano santāne	3247	
PA_anya-e08_04n:3247_7	minoti pakkhipatīti paramo, paraṃ vā attabhūtato dhammakāyato aññaṃ paṭipakkhaṃ vā	3247	
PA_anya-e08_04n:3247_8	tadanatthakaraṃ kilesacoragaṇaṃ mināti hiṃsatīti paramo, mahāsatto, paramassa ayaṃ,	3247	
PA_anya-e08_04n:3247_9	paramassa vā bhāvo, kammaṃ vā pāramī, dānādikriyā.	3247	
PA_anya-e08_04n:3248_0	Aparo nayo – pāre nibbāne majjati sujjhati, satte ca majjeti sodhetīti pāramī, mahāpuriso,	3248	
PA_anya-e08_04n:3248_1	tassa bhāvo, kammaṃ vā pāramitā. Pāre nibbāne satte mavati bandhati yojeīti pāramī,	3248	
PA_anya-e08_04n:3248_2	pāraṃ vā nibbānaṃ mayati gacchati, satte ca māyeti gametīti pāramī, munāti vā pāraṃ	3248	
PA_anya-e08_04n:3248_3	nibbānaṃ yāthāvato, tattha vā satte minoti pakkhipatīti pāramī, kilesāriṃ vā sattānaṃ	3248	
PA_anya-e08_04n:3248_4	pāre nibbāne mināti hiṃsatīti pāramī, mahāpuriso, tassa bhāvo, kammaṃ vā pāramitā,	3248	
PA_anya-e08_04n:3248_5	dānādikriyāva. Iminā nayena pāramīnaṃ saddattho veditabbo.	3248	
PA_anya-e08_04n:3249	Karadhātuvasā vāpi, kiradhātuvasena vā;	324	
PA_anya-e08_04n:3250	Kaṃsaddūpapadarudhi-dhātuto vāpi dīpaye;	325	
PA_anya-e08_04n:3251	Karuṇāsaddanipphattiṃ, mahākaruṇasāsane.	325	
PA_anya-e08_04n:3252_0	Tattha karuṇāti paradukkhe sati sādhūnaṃ hadayakampanaṃ karotīti karuṇā. Kirati paradukkaṃ	3252	
PA_anya-e08_04n:3252_1	vikkhipatīti karuṇā. Kaṃ vuccati sukhaṃ, taṃ rundhati vibādhati kāruṇikaṃ na sukhāpetītipi karuṇā.	3252	
PA_anya-e08_04n:3253	Vidividhavidadhātu-vasena paridīpaye;	325	
PA_anya-e08_04n:3254	Vijjāsaddassa nipphattiṃ, saddanipphattikovido.	325	
PA_anya-e08_04n:3255_0	Tattha vijjāti vindiyaṃ kāyasucaritādiṃ vindati yāthāvato upalabhatīti vijjā. Tamokhandhādipadālanaṭṭhena	3255	
PA_anya-e08_04n:3255_1	vā attano paṭipakkhaṃ vijjhatīti vijjā. Tato eva attano visayaṃ viditaṃ karotītipi vijjā.	3255	
PA_anya-e08_04n:3256	Medhadhātuvasā ceva, medhādhātūhi ca dvidhā;	325	
PA_anya-e08_04n:3257	Medhāsaddassa nipphattiṃ, medhāvī samudīraye.	325	
PA_anya-e08_04n:3258	Tattha medhāti sammohaṃ medhati hiṃsatīti medhā. Pāpake vā akusale dhamme medhati hiṃsatītipi medhā. Atha vā –	325	
PA_anya-e08_04n:3259	“Paññā hi seṭṭhā kusalā vadanti,	325	
PA_anya-e08_04n:3260	Nakkhattarājāriva tārakānaṃ;	326	
PA_anya-e08_04n:3261	Sīlaṃ siriñcāpi satañca dhammo,	326	
PA_anya-e08_04n:3262	Anvāyikā paññavato bhavantī”ti	326	
PA_anya-e08_04n:3263_0	Vacanato pana medhati sīlena siriyā satañca dhammehi saha gacchati, na ekikā hutvā	3263	
PA_anya-e08_04n:3263_1	tiṭṭhatītipi medhā. Aparo nayo – sukhumampi atthaṃ dhammañca khippameva meti ca dhāreti	3263	
PA_anya-e08_04n:3263_2	cāti medhā, ettha metīti gaṇhātīti attho. Tathā hi aṭṭhasāliniyaṃ vuttaṃ “asani viya	3263	
PA_anya-e08_04n:3263_3	siluccaye kilese medhati hiṃsatīti medhā, khippaṃ gahaṇadhāraṇaṭṭhena vā medhā”ti.	3263	
PA_anya-e08_04n:3264	Ranjadhātuvasā ceva, rāpubbatiratopi ca;	326	
PA_anya-e08_04n:3265	Rattisaddassa nipphattiṃ, saddatthaññū vibhāvaye.	326	
PA_anya-e08_04n:3266	Ranjanti sattā etthāti ratti, rā saddo tiyyati chijjati etthāti ratti, sattānaṃ saddassa vūpasamakāloti attho.	326	
PA_anya-e08_04n:3267	Mā māne iti soanta, kammanīti cubhohi tu;	326	
PA_anya-e08_04n:3268	Dhātūhi māsasaddassa, nipphattiṃ samudīraye.	326	
PA_anya-e08_04n:3269_0	Tathā hi sattānaṃ āyuṃ mānanto viya siyati antaṃ karotīti māso, cittamāsādayo dvādasa	3269	
PA_anya-e08_04n:3269_1	māsā. Seyyathidaṃ? Citto visākho jeṭṭho āsāḷho sāvaṇo bhaddo assayujo kattiko māgasiro	3269	
PA_anya-e08_04n:3269_2	phusso māgho phagguṇoti. Tatra citto māso “rammako”ti vuccati. “Yathāpi rammake māse,	3269	
PA_anya-e08_04n:3269_3	bahū pupphanti vārijā”ti pāḷi dissati. Bhaddo pana “poṭṭhapādo”ti vuccati.	3269	
PA_anya-e08_04n:3270_0	Atha vā māsoti aparaṇṇavisesassapi suvaṇṇamāsassapi nāmaṃ. Tattha aparaṇṇaviseso	3270	
PA_anya-e08_04n:3270_1	yathāparimite kāle asiyati bhakkhiyatīti māso, itaro pana “mama ida”nti masiyati	3270	
PA_anya-e08_04n:3270_2	āmasiyati gaṇhiyatīti māsoti vuccati.	3270	
PA_anya-e08_04n:3271	Saṃpubbavadacarehi, saṃvacchararavassa tu;	327	
PA_anya-e08_04n:3272	Nipphattiṃ samudīreyya, sakyasīhassa sāsane.	327	
PA_anya-e08_04n:3273	Tathā hi taṃ taṃ sattaṃ dhammappavattiñca saṅgamma vadanto viya carati pavattatīti saṃvaccharo.	327	
PA_anya-e08_04n:3274	Bhidibhikkhidhātuvasā, atha vā bhayavācakaṃ;	327	
PA_anya-e08_04n:3275	Bhīsaddaṃ purimaṃ katvā, ikkhadhātuvasena ca;	327	
PA_anya-e08_04n:3276	Bhikkhusaddassa nipphattiṃ, kathayeyya vicakkhaṇo.	327	
PA_anya-e08_04n:3277	Tathā hi kilese bhindatīti bhikkhu. Chinnabhinnapaṭadharotipi bhikkhu. Bhikkhanasīlotipi bhikkhu. Saṃsāre bhayaṃ ikkhati, ikkhanasīloti vā bhikkhu.	327	
PA_anya-e08_04n:3278	Sadabhidīhi dhātūhi, sabbhisaddagatiṃ vade;	327	
PA_anya-e08_04n:3279	Sappurise ca nibbāne, esa saddo pavattati.	327	
PA_anya-e08_04n:3280_0	Atrimāni nibbacanāni – sīdanasabhāve kilese bhindatīti sabbhi, sappuriso, yo “ariyo”tipi	3280	
PA_anya-e08_04n:3280_1	“paṇḍito”tipi vuccati. Apica sīdanasabhāvā kilesā bhijjanti etthāti sabbhi, nibbānaṃ,	3280	
PA_anya-e08_04n:3280_2	yaṃ “rāgakkhayo”tiādināmaṃ labhati. Tathā hi saṃyuttaṭṭhakathāyaṃ vuttaṃ “yasmā nibbānaṃ	3280	
PA_anya-e08_04n:3280_3	āgamma sīdanasabhāvā kilesā bhijjanti, tasmā taṃ sabbhīti vuccatī”ti.	3280	
PA_anya-e08_04n:3281	Etthetaṃ vadāma –	328	
PA_anya-e08_04n:3282	“Yasmā nibbānamāgama, saṃsīdanasabhāvino;	328	
PA_anya-e08_04n:3283	Klesā bhijjanti taṃ tasmā, sabbhīti amataṃ’bravu”nti.	328	
PA_anya-e08_04n:3284	Brūdhātusadadhātūhi, bhisisaddassa sambhavaṃ;	328	
PA_anya-e08_04n:3285	Guṇehi brūhitā dhīrā, porāṇācariyā’bravuṃ.	328	
PA_anya-e08_04n:3286	Tathā hi bravantā ettha sīdantīti bhisīti bhisisaddassa sambhavaṃ porāṇā kathayiṃsu.	328	
PA_anya-e08_04n:3287	Sukhadhātuvasā cāpi, supubbakhādatopi vā;	328	
PA_anya-e08_04n:3288	Supubbakhanuto vāpi, sukhasaddagatiṃ vade.	328	
PA_anya-e08_04n:3289	Sukhanti hi sukhayatīti sukhaṃ. Yassuppajjati, taṃ sukhitaṃ karotīti attho. Suṭṭhu dukkhaṃ khādatītipi sukhaṃ. Suṭṭu dukkhaṃ khanatītipi sukhaṃ.	328	
PA_anya-e08_04n:3290	Dukkhadhātuvasā cāpi, dupubbakhādatopi vā;	329	
PA_anya-e08_04n:3291	Dupubbakhanuto vāpi, dukkhasaddagatiṃ vade.	329	
PA_anya-e08_04n:3292_0	Dukkhanti hi dukkhayatīti dukkhaṃ. Yassuppajjati, taṃ dukkhitaṃ karotīti attho. Duṭṭhu	3292	
PA_anya-e08_04n:3292_1	sukhaṃ khādatītipi dukkhaṃ. Duṭṭhu sukhaṃ khanatītipi dukkhaṃ. Atha vā dvidhā sukhaṃ	3292	
PA_anya-e08_04n:3292_2	khanatītipi dukkhaṃ.	3292	
PA_anya-e08_04n:3293	Gandhadhātuvasā cāpi, gamudhātuvasena vā;	329	
PA_anya-e08_04n:3294	Gamudhādhātuto vāpi, gandhasaddagatiṃ vade.	329	
PA_anya-e08_04n:3295_0	Tathā hi gandhayatīti gandho, attano vatthuṃ sūcayati “idaṃ sugandhaṃ, idaṃ duggandha”nti	3295	
PA_anya-e08_04n:3295_1	pakāseti, paṭicchannaṃ, vā pupphaphalādiṃ “idamettha atthī”ti pesuññaṃ karonto viya	3295	
PA_anya-e08_04n:3295_2	ahosīti attho. Atha vā gandhayati chindati manāpagandho sugandhabhāvena duggandhaṃ,	3295	
PA_anya-e08_04n:3295_3	amanāpagandho ca duggandhabhāvena sugandhanti gandho. Ettha pana gandhasaddassa chedanavācakatte –	3295	
PA_anya-e08_04n:3296	“Atijātaṃ anujātaṃ, puttamicchanti paṇḍitā;	329	
PA_anya-e08_04n:3297	Avajātaṃ na icchanti, yo hoti kulagandhano”ti	329	
PA_anya-e08_04n:3298_0	Ayaṃ pāḷi nidassanaṃ. Vāyunā vā nīyamāno gacchatīti gandho. Kaccāyanasmiñhi “khādāmagamānaṃ	3298	
PA_anya-e08_04n:3298_1	khandhandhagandhā”ti khādaamagamiiccetesaṃ dhātūnaṃ yathākkamaṃ khandha andhagandhādesā	3298	
PA_anya-e08_04n:3298_2	vuttā. Atha vā gacchanto dhariyate soti gandho. Vuttañhetaṃ bhadantena buddhadattācariyena	3298	
PA_anya-e08_04n:3298_3	veyyākaraṇena niruttinayadassinā “dhariyatīti gacchanto, gandho sūcanatopi vā”ti.	3298	
PA_anya-e08_04n:3299	Rasadhātuvasā ceva, ramāsadhātutopi ca;	329	
PA_anya-e08_04n:3300	Rasasaddassa nipphattiṃ, āhu dhammarasaññuno.	330	
PA_anya-e08_04n:3301_0	Rasoti hi rasanti taṃ assādentīti raso, ramantā taṃ asantītipi raso. Vuttampi cetaṃ	3301	
PA_anya-e08_04n:3301_1	“ramamānā na’santīti rasoti paridīpito”ti. Tatrāyamattho – devamanussādayo sattā	3301	
PA_anya-e08_04n:3301_2	yasmā ramamānā naṃ dhammajātaṃ asanti bhakkhanti, tasmā taṃ dhammajātaṃ raso nāmāti	3301	
PA_anya-e08_04n:3301_3	niruttaññūhi paridīpitoti. Padacchedo pana evaṃ veditabbo –	3301	
PA_anya-e08_04n:3302	Naṃ asanti na santīti, padacchedo siyā tahiṃ;	330	
PA_anya-e08_04n:3303	Kammakārakabhāvena, attho hi tattha icchito.	330	
PA_anya-e08_04n:3304	Iti vuttānusārena, avuttesu padesupi;	330	
PA_anya-e08_04n:3305	Yathārahaṃ nayaññūhi, nayo neyyo susobhano.	330	
PA_anya-e08_04n:3306	Dhātucintāya ye muttā, anipphannāti te matā;	330	
PA_anya-e08_04n:3307	Te cāpi bahavo santi, pītalohitakādayo;	330	
PA_anya-e08_04n:3308	Nipphanne api dhātūhi, sadde dhagāitiādayo;	330	
PA_anya-e08_04n:3309	Anipphannaṃva pekkhanti, gavādividhibhedato.	330	
PA_anya-e08_04n:3310	Tathā hi “gacchatīti go”, iti vuttapadaṃ puna;	331	
PA_anya-e08_04n:3311	Anipphannaṃ karitvāna, “gāvo” iccādikaṃbravuṃ.	331	
PA_anya-e08_04n:3312	Ekantena anipphannā, saddā viḍūḍabhādayo;	331	
PA_anya-e08_04n:3313	Dhāturūpakasaddā ca, “pabbatāyati”ādayo.	331	
PA_anya-e08_04n:3314_0	Seyyathidaṃ? “Viḍūḍabho, tisso, yevāpano, pītaṃ, lohitaṃ” iccevamādīni nāmikapadāni	3314	
PA_anya-e08_04n:3314_1	anipphannāni bhavanti. “Nīlaṃ, pītaṃ, yevāpanako” iccādīni pana nīlavaṇṇe pītavaṇṇe.	3314	
PA_anya-e08_04n:3314_2	Ke re ge saddeti dhātuvasena āgatattā nīlatīti nīlaṃ, pītatīti pītaṃ, ye vā pana	3314	
PA_anya-e08_04n:3314_3	itivacanena bhagavatā kiyate kathiyateti yevāpanakoti nibbacanamarahantīti nipphannānīti	3314	
PA_anya-e08_04n:3314_4	vattabbāni. Keci panettha vadeyyuṃ “nanu nīlati pītatītiādīni kriyāpadāni tepiṭake	3314	
PA_anya-e08_04n:3314_5	buddhavacane na dissantī”ti? Kiñcāpi na dissanti, tathāpi etarahi avijjamānā purāṇabhāsā	3314	
PA_anya-e08_04n:3314_6	esāti gahetabbāni. Yathā hi “nāthatīti nātho”ti ettha kiñcāpi “nāthatī”ti kriyāpadaṃ	3314	
PA_anya-e08_04n:3314_7	buddhavacane na dissati, tathāpi nātha yācanopatāpissariyāsīsanesūti dhātuno diṭṭhattā	3314	
PA_anya-e08_04n:3314_8	aṭṭhakathācariyā gaṇhiṃsuyeva, evaṃ sampadamidaṃ daṭṭhabbaṃ. Na hi kriyāpadaparihīno dhātu vucceyya.	3314	
PA_anya-e08_04n:3315_0	Kiñca bhiyyo – yathā “yāva byāti nimīsati, tatrāpi rasatibbayo”ti jātakapāḷiyaṃ imasmiṃ	3315	
PA_anya-e08_04n:3315_1	buddhuppāde devamanussānaṃ vohārapathe asañcarantaṃ purāṇabhāsābhūtaṃ “byātī”ti kriyāpadampi	3315	
PA_anya-e08_04n:3315_2	dissati, tathā “nīlati, pītatī”tiādīhipi purāṇabhāsābhūtehi kriyāpadehi bhavitabbaṃ.	3315	
PA_anya-e08_04n:3315_3	Tattha yāva byātīti yāva ummīsati. Ayañhi tasmiṃ kāle vohāro, yasmiṃ kāle bodhisatto	3315	
PA_anya-e08_04n:3315_4	cūḷabodhi nāma paribbājako ahosi. Yathā pana viḍūḍabhasaddādayo dhātuvasena anipphannā	3315	
PA_anya-e08_04n:3315_5	nāma vuccanti, tathā “pabbatāyati, samuddāyati, cicciṭāyati, dhūmāyati, duddubhāyati,	3315	
PA_anya-e08_04n:3315_6	mettāyati, karuṇāyati, mamāyati” iccevamādayo ca “chattīyati, vatthīyati, parikkhārīyati,	3315	
PA_anya-e08_04n:3315_7	dhanīyati, paṭīyati” iccevamādayo ca “atihatthayati, upavīṇayati, daḷhayati, pamāṇayati,	3315	
PA_anya-e08_04n:3315_8	kusalayati, visuddhayati” iccevamādayo ca dhātuvasena anipphannāyeva nāma vuccanti.	3315	
PA_anya-e08_04n:3316_0	Tattha “pabbatāyatī”tiādīsu saṅgho pabbatamiva attānamācarati pabbatāyati, evaṃ samuddāyati.	3316	
PA_anya-e08_04n:3316_1	Saddo cicciṭamiva attānamācarati cicciṭāyati. Vatthu dhūmamiva attānamācarati dhūmāyati.	3316	
PA_anya-e08_04n:3316_2	Saddo duddubhaiti ācarati duddubhāyati, bhikkhu mettāyati, tathā karuṇāyati. “Mama	3316	
PA_anya-e08_04n:3316_3	ida”nti gaṇhati mamāyati. Achattaṃ chattamiva ācarati chattīyati. Aputtaṃ puttamiva	3316	
PA_anya-e08_04n:3316_4	ācarati puttīyati, sissaṃ ācariyo, attano pattamicchati pattīyati. Evaṃ vatthīyati,	3316	
PA_anya-e08_04n:3316_5	parikkhārīyati, cīvarīyati, dhanīyati, paṭīyati. Hatthinā atikkamati atihatthayati.	3316	
PA_anya-e08_04n:3316_6	Vīṇāya upagāyati upavīṇayati. Daḷhaṃ karoti vīriyaṃ daḷhayati. Pamāṇaṃ karoti pamāṇayati.	3316	
PA_anya-e08_04n:3316_7	Kusalaṃ pucchati kusalayati. Visuddhā hoti ratti visuddhāyati.	3316	
PA_anya-e08_04n:3317_0	Tatrāyaṃ padamālā – “pabbatāyati, pabbatāyanti. Pabbatāyasi, pabbatāyatha. Pabbatāyāmi,	3317	
PA_anya-e08_04n:3317_1	pabbatāyāmā”ti iminā nayena aṭṭhannaṃ vibhattīnaṃ vasena sesaṃ sabbaṃ yojetabbaṃ,	3317	
PA_anya-e08_04n:3317_2	evaṃ “samuddāyati, chattīyatī”tiādīsu. Tatra kāritavasenapi “pabbatāyantaṃ payojayati	3317	
PA_anya-e08_04n:3317_3	pabbatāyati, puttiyantaṃ payojayati puttīyati” iccādi padasiddhi bhavati. Ayaṃ pana	3317	
PA_anya-e08_04n:3317_4	padamālā – pabbatāyati, pabbatāyanti. Pabbatāyasi. Sesaṃ yojetabbaṃ. Iccevaṃ dhātuvasena	3317	
PA_anya-e08_04n:3317_5	nipphannānipphannapadāni vibhāvitāni.	3317	
PA_anya-e08_04n:3318_0	Idāni dhātugaṇalakkhaṇaṃ, adhātulakkhaṇaṃ, kāritapaccayayogaṃ, sakāritekakammadvikammatikammapadaṃ,	3318	
PA_anya-e08_04n:3318_1	ūhanīyarūpagaṇaṃ, dhātūnaṃ ekagaṇikadvigaṇikategaṇikapadaṃ, suddhakattuhetukattupadarūpaṃ,	3318	
PA_anya-e08_04n:3318_2	kammabhāvapadarūpaṃ, ekakāritadvikāritapadaṃ, akāritadvikammakapadañca sabbametaṃ	3318	
PA_anya-e08_04n:3318_3	yathārahaṃ kathayāma.	3318	
PA_anya-e08_04n:3319_0	Tatra sabbadhātukanissite suddhakattuppayoge suddhassaradhātuto vā ekassarato vā	3319	
PA_anya-e08_04n:3319_1	anekassarato vā apaccayassa parabhāvo bhūvādigaṇalakkhaṇaṃ sāmaññalakkhaṇavasena,	3319	
PA_anya-e08_04n:3319_2	visesalakkhaṇavasena pana ākhyātatte ikārantānekassaradhātuto saha apaccayena niccaṃ	3319	
PA_anya-e08_04n:3319_3	niggahītāgamanañca nāmikatte niggahītāgamanamattañca bhūvādigaṇalakkhaṇaṃ. Ākyātatte	3319	
PA_anya-e08_04n:3319_4	kattari dhātūhi apaccayena saddhiṃniyatavasena niggahītāgamanaṃ rudhādigaṇalakkhaṇaṃ	3319	
PA_anya-e08_04n:3319_5	sāmaññalakkhaṇavasena, visesalakkhaṇavasena pana ākhyātatte kattari dhātūhi ivaṇṇekārokārapaccayehi	3319	
PA_anya-e08_04n:3319_6	saddhiṃ niyatavasena niggahītāgamanañca nāmakatte aniyatavasena niggahītāgamanamattañca	3319	
PA_anya-e08_04n:3319_7	rudhādigaṇalakkhaṇaṃ. Kattari dhātūhi ādesalābhālābhino yapaccayassa parabhāvo divādigaṇalakkhaṇaṃ.	3319	
PA_anya-e08_04n:3319_8	Kattari dhātūhi yathārahaṃ ṇu ṇā uṇāpaccayānaṃ parabhāvo svādigaṇalakkhaṇaṃ. Kattari	3319	
PA_anya-e08_04n:3319_9	dhātūhi nāpaccayassa parabhāvo kiyādigaṇalakkhaṇaṃ. Kattari dhātūhi ākhyātatte appakatarappayogavasena	3319	
PA_anya-e08_04n:3319_10	nāmikatte pacurappayogavasena ppaṇhāpaccayānaṃ parabhāvo gahādigaṇalakkhaṇaṃ. Kattari	33191	
PA_anya-e08_04n:3319_11	dhātūhi yathāsambhavaṃ oyirappaccayānaṃ parabhāvo tanādigaṇalakkhaṇaṃ. Ākhyātatte	33191	
PA_anya-e08_04n:3319_12	kattari dhātūhi sabbathā ṇeṇayappaccayānaṃ parabhāvo curādigaṇalakkhaṇaṃ sāmaññalakkhaṇavasena,	33191	
PA_anya-e08_04n:3319_13	visesalakkhaṇavasena pana ākhyātatte ikārantadhātuto saha ṇe ṇayapaccayehi niccaṃ	33191	
PA_anya-e08_04n:3319_14	niggahītāgamanañca nāmikatte niggahītāgamanamattañca curādigaṇalakkhaṇaṃ. Gaṇasūcakānaṃ	33191	
PA_anya-e08_04n:3319_15	paccayānamaparattaṃ adhātulakkhaṇaṃ. Iti dhātugaṇalakkhaṇamadhātulakkhaṇaṃ vibhāvitaṃ.	33191	
PA_anya-e08_04n:3320	Kāritapaccayassa yoge “ṇe ṇayo ṇāpe ṇāpayo cā”ti ime cattāro kāritapaccayā.	332	
PA_anya-e08_04n:3321	Ṇe ṇayāsuṃ uvaṇṇantā,	332	
PA_anya-e08_04n:3322	Ādantā pacchimā duve;	332	
PA_anya-e08_04n:3323	Sesato caturodve vā,	332	
PA_anya-e08_04n:3324	Ṇayoyeva adhātuto.	332	
PA_anya-e08_04n:3325	Tatra sāveti, sāvayati. Bhāveti, bhāvayati, obhāseti, obhāsayati. Imāni kārite uvaṇṇantadhāturūpāni.	332	
PA_anya-e08_04n:3326	Dāpeti, dāpayati. Hāpeti, hāpayati. Nhāpeti, nhāpayati. Nahāpeti, nahāpayati. Ākārantadhāturūpāni.	332	
PA_anya-e08_04n:3327	Soseti, sosayati. Sosāpeti, sosāpayati. Ghosāpeti, ghosāpayati. Akārantadhāturupāni.	332	
PA_anya-e08_04n:3328_0	Maggo saṃsārato lokaṃ ñāpeti, ñāpayati. Idhāturūpāni niggacchāpetīti etesamattho.	3328	
PA_anya-e08_04n:3328_1	Imāni hi nipubbāya idhātuyā vasena sambhūtāni hetukatturūpāni. Tathā hi suddhakattubhāvena	3328	
PA_anya-e08_04n:3328_2	maggo sayaṃ ñāyati, saṃsārato niggacchatīti ñāyoti vuccati.	3328	
PA_anya-e08_04n:3329_0	Pāveti, pāvayati, udhāturūpāni. Vadāpetīti etesamattho. Imāni hi papubbāya udhātuyā	3329	
PA_anya-e08_04n:3329_1	vasena sambhūtāni hetukatturūpāni. Tathā hi “yo ātumānaṃ sayameva pāvā”ti suddhakattupadaṃ	3329	
PA_anya-e08_04n:3329_2	āhaccabhāsitaṃ dissati.	3329	
PA_anya-e08_04n:3330	Khepeti, khepayati. Kaṅkheti, kaṅkhayati, kaṅkhāpeti, kaṅkhāpayati. Ācikkhāpeti, ācikkhāpayati. Ivaṇṇantadhāturūpāni.	333	
PA_anya-e08_04n:3331	Khiyeti, khiyayati. Milāyeti, milāyayati. Ekārantadhāturūpāni.	333	
PA_anya-e08_04n:3332	Siyeti, siyayati. Okārantadhāturūpāni.	333	
PA_anya-e08_04n:3333_0	Pabbatāyāyati, puttiyāyati. Adhātunissitāni rūpāni. Iminā nayena sesāni avuttānipi	3333	
PA_anya-e08_04n:3333_1	rūpāni sakkā viññātuṃ viññunā pāḷinayaññunāti vitthāro na dassito. Iti kāritapaccayayogo	3333	
PA_anya-e08_04n:3333_2	saṅkhepena vibhāvito.	3333	
PA_anya-e08_04n:3334	Idāni sakāritekakammādīni brūma –	333	
PA_anya-e08_04n:3335	Akammakā ekakammā, dvikammā vāpi honti hi;	333	
PA_anya-e08_04n:3336	Kāritapaccaye laddhe, sakammā ca dvikammakā.	333	
PA_anya-e08_04n:3337	Sayaṃ sodheti so bhūmiṃ, sodhāpeti paremahiṃ;	333	
PA_anya-e08_04n:3338	Naraṃ kammaṃ kārayati, viññeyyaṃ kamato idaṃ.	333	
PA_anya-e08_04n:3339	Dvikammikā sambhavanti, tikammā ettha dīpaye;	333	
PA_anya-e08_04n:3340	“Issaro sevakaṃ gāmaṃ, ajaṃ nāyeti” iccapi.	334	
PA_anya-e08_04n:3341	“Naro narena vā gāmaṃ, ajaṃ nāyeti”iccapi;	334	
PA_anya-e08_04n:3342	Kammatthadīpakaṃyeva, karaṇaṃ ettha icchitaṃ.	334	
PA_anya-e08_04n:3343	Iti sakāritekakammādīni vibhāvitāni.	334	
PA_anya-e08_04n:3344_0	Idāni ūhanīyarūpagaṇaṃ brūma – hoti, bhoti, sambhoti, idaṃ bhūvādirūpaṃ. Sumbhoti,	3344	
PA_anya-e08_04n:3344_1	parisumbhoti, idaṃ rudhādigūpaṃ. Nindati, vinindati, bandhati, idaṃ bhūvādirūpaṃ.	3344	
PA_anya-e08_04n:3344_2	Chindati, bhindati, rundhati, idaṃ rudhādirūpaṃ. Deti, neti, vadeti, anveti, idaṃ	3344	
PA_anya-e08_04n:3344_3	bhūvādirūpaṃ. Rundheti, paṭirundheti, idaṃ rudhādirūpaṃ. Buddheti, palibuddheti,	3344	
PA_anya-e08_04n:3344_4	idaṃ curādirūpaṃ. Jayati, sayati, palāyati, milāyati, gāyati, idaṃ bhūvādirūpaṃ.	3344	
PA_anya-e08_04n:3344_5	Hāyati, sāyati, nhāyati, idaṃ divādirūpaṃ. Kathayati, cintayati, bhājayati, idaṃ	3344	
PA_anya-e08_04n:3344_6	curādirūpaṃ. Gabbati, pagabbati, idaṃ bhūvādirūpaṃ. Kubbati, krubbati, idaṃ tanādirūpaṃ.	3344	
PA_anya-e08_04n:3344_7	Hinoti, cinoti, idaṃ svādirūpaṃ. Tanoti, sanoti, karoti, idaṃ tanādirūpaṃ. Cinteti,	3344	
PA_anya-e08_04n:3344_8	cintayati, idaṃ katturūpañceva hetukatturūpañca. Kanteti, kantayati, idaṃ hetukatturūpameva.	3344	
PA_anya-e08_04n:3344_9	Bhakkheti, bhakkhayati, vādeti, vādayati, idaṃ suddhakatturūpañceva hetukatturūpañca.	3344	
PA_anya-e08_04n:3344_10	Miyyatīti kattupadañceva kammapadañca. Bhāvethāti bahuvacanañceva ekavacanañca. Saṃyamissanti	33441	
PA_anya-e08_04n:3344_11	anāgatavacanañceva atītavacanañca. Anusāsatīti ākhyātañceva nāmikañca. Gacchaṃ vidhamaṃ	33441	
PA_anya-e08_04n:3344_12	nikkhaṇanti nāmikañceva ākhyātañca. Ettha ākhyātatte gacchanti anāgatavacanaṃ, vidhamanti	33441	
PA_anya-e08_04n:3344_13	atītavacanaṃ, nikhaṇanti parikappavacanaṃ, sabbaṃ vā etaṃ padaṃ anāgatādhivacanantipi	33441	
PA_anya-e08_04n:3344_14	vattuṃ vaṭṭateva. Iminā nayena aññānipi ūhanīyapadāni nānappakārato yojetabbāni.	33441	
PA_anya-e08_04n:3344_15	Imāni padāni dubbiññeyyavisesāni mandabuddhīnaṃ sammohakarāni ācariyapācariye payirupāsitvā	33441	
PA_anya-e08_04n:3344_16	vedanīyānīti ūhanīyarūpagaṇo vibhāvito.	33441	
PA_anya-e08_04n:3345_0	Idāni ekagaṇikādīni vadāma – dhā dhāraṇe, bhūvādigaṇikavasenāyaṃ ekagaṇikā sakammikā	3345	
PA_anya-e08_04n:3345_1	dhātu. Bhagavā sakalalokassa hitaṃ dadhāti vidadhāti, puriso atthaṃ saṃvidheti, nidhiṃ	3345	
PA_anya-e08_04n:3345_2	nidheti, imāni suddhakattari bhavanti. “Saṃvidhāpeti, vidhāpetī”ti imāni hetukattari	3345	
PA_anya-e08_04n:3345_3	bhavanti. Kamme pana bhāve ca “anuvidhīyatī”tiādīni bhavanti. Tathā hi kamme “nidhi	3345	
PA_anya-e08_04n:3345_4	nāma nidhīyatī”ti ca “dhīyati dhapiyatīti dheyya”nti ca rūpāni dissanti. Tattha kamme	3345	
PA_anya-e08_04n:3345_5	“kammaṃ sattehi anuvidhiyyati, kammāni sattehi anuvidhiyyanti. Bho kamma tvaṃ sattehi	3345	
PA_anya-e08_04n:3345_6	anuvidhiyyasi, ahaṃ kammaṃ sattehi anuvidhiyyāmī”tiādinā yojetabbaṃ. Bhāve pana “satto	3345	
PA_anya-e08_04n:3345_7	dukkhaṃ anuvidhiyyati, sattā dukkhaṃ anuvidhiyyanti, to satta tvaṃ dukkhaṃ anuvidhiyyasī”ti	3345	
PA_anya-e08_04n:3345_8	yojetabbaṃ. Ayaṃ nayo ativiya sukhumo pāḷinayānukūlo.	3345	
PA_anya-e08_04n:3346_0	Nāmikapadatte “dhātū”tiādīni bhavanti. Tattha dhātūti salakkhaṇaṃ dadhāti dhāretīti	3346	
PA_anya-e08_04n:3346_1	dhātu. Aṭṭhakathāsu pana “salakkhaṇadhāraṇato dukkhavidhānato dukkhadhānato ca dhātū”ti	3346	
PA_anya-e08_04n:3346_2	vuttaṃ. Dhātūti pathavīdhātādidhātuyo. Tattha salakkhaṇadhāraṇatoti yathā titthiyaparikappito	3346	
PA_anya-e08_04n:3346_3	pakati attāti evamādiko sabhāvato natthi, na evametā, etā pana salakkhaṇaṃ sabhāvaṃ	3346	
PA_anya-e08_04n:3346_4	dhārentīti dhātuyo. Dukkhavidhānatoti dukkhassa vidahanato. Etā hi dhātuyo kāraṇabhāvena	3346	
PA_anya-e08_04n:3346_5	vavatthitā hutvā yathā ayalohādidhātuyo ayalohādianekappakāraṃ saṃsāradukkhaṃ vidahanti.	3346	
PA_anya-e08_04n:3346_6	Dukkhadhānatoti anappakassa dukkhassa vidhānamattato avasavattanato, taṃ vā dukkhaṃ	3346	
PA_anya-e08_04n:3346_7	etāhi kāraṇabhūtāhi sattehi anuvidhīyati, tathāvihitañca taṃ etesveva dhīyati ṭhapiyati,	3346	
PA_anya-e08_04n:3346_8	evaṃ dukkhadhānato dhātuyo. Apica nijjīvaṭṭho dhātavoti gahetabbaṃ. Tathā hi bhagavā	3346	
PA_anya-e08_04n:3346_9	“cha dhātuyosaṃ bhikkhu puriso”tiādīsu jīvasaññāsamūhanatthaṃ dhātudesanaṃ akāsīti.	3346	
PA_anya-e08_04n:3346_10	Yo pana tattha amhehi bhāvaṭṭhāne “satto dukkhaṃ anuvidhiyyatī”ti tipurisamaṇḍito	33461	
PA_anya-e08_04n:3346_11	ekavacanabahuvacaniko paṭhamāvibhattippayogo vutto. So –	33461	
PA_anya-e08_04n:3347	“Dūsito giridattena, hayo sāmassa paṇḍavo;	334	
PA_anya-e08_04n:3348	Porāṇaṃ pakatiṃ hitvā, tassevānuvidhiyyatī”ti ca	334	
PA_anya-e08_04n:3349_0	“Mātā hi tava irandhati, vidhurassa hadayaṃ dhaniyyatī”ti ca “te saṃkilesikā dhammā	3349	
PA_anya-e08_04n:3349_1	pahīyissantī”ti ca imāsaṃ pāḷīnaṃ vasena sārato paccetabbo. Tattha paṇḍavo nāma asso	3349	
PA_anya-e08_04n:3349_2	giridattanāmakassa assagopakassa pakatiṃ anuvidhiyyati anukarotīti attho. Ettha ca	3349	
PA_anya-e08_04n:3349_3	yadi kattupadaṃ icchitaṃ siyā, “anuvidadhātī”ti pāḷi vattabbā siyā. Yadi kammapadaṃ	3349	
PA_anya-e08_04n:3349_4	icchitaṃ siyā, “paṇḍavenā”ti tatiyantaṃ kattupadaṃ vattabbaṃ siyā, evaṃ avacanena	3349	
PA_anya-e08_04n:3349_5	“anuvidhiyyatī”ti idaṃ bhāvapadanti siddhaṃ. Na kenaci ettha vattuṃ sakkā “divādigaṇe	3349	
PA_anya-e08_04n:3349_6	kattari vihitayapaccayassa vasena vuttaṃ idaṃ rūpa”nti, dhādhātuyā divādigaṇe appavattanato,	3349	
PA_anya-e08_04n:3349_7	ekantabhūvādigaṇikattā ca. Dutiyappayoge pana yadi kattupadaṃ icchitaṃ siyā, “dhanute”ti	3349	
PA_anya-e08_04n:3349_8	pāḷi vattabbā siyā. Yadi kammapadaṃ icchitaṃ siyā, “dhātuyā”ti vattabbaṃ siyā. Evaṃ	3349	
PA_anya-e08_04n:3349_9	avacanena “dhaniyyatī”ti idampi bhāvapadanti siddhaṃ. Ettha “dhaniyyatīti pattheti,	3349	
PA_anya-e08_04n:3349_10	icchatīti attho”ti aṭṭhakathāyaṃ vuttaṃ. “Dhanu yācane”ti dhātu esā ekantena tanādigaṇeyeva	33491	
PA_anya-e08_04n:3349_11	vattati. Tatiyappayoge “pahīyissantī”ti yadi bhūvādigaṇe “hā cāge”ti dhātuyā rūpaṃ	33491	
PA_anya-e08_04n:3349_12	siyā, kattari “pajahissantī”ti rūpaṃ siyā, “kasmā no pajahissatī”ti ettha viya. Kammapadaṃ	33491	
PA_anya-e08_04n:3349_13	pana “pajahiyissantī”ti siyā. Yasmā “pahīyissantī”ti idaṃ divādigaṇe “hā parihāniya”nti	33491	
PA_anya-e08_04n:3349_14	dhātuyā rūpattā “pahāyissantī”ti kattupadarūpaṃ siyā “ājañño kurute vegaṃ, hāyanti	33491	
PA_anya-e08_04n:3349_15	tattha vaḷavā”ti akammakassa kattupadarūpassa dassanato, tasmā “pahāyissantī”ti avatvā	33491	
PA_anya-e08_04n:3349_16	“pahīyissantī”ti vacanena yapaccayo bhāve vattatīti ñāyati.	33491	
PA_anya-e08_04n:3350_0	Keci panettha vadeyyuṃ “so pahīyissati. Te saṃkilesikā dhammā pahīyissanti. Rūpaṃ	3350	
PA_anya-e08_04n:3350_1	vibhaviyyati. Aggijāhi pubbeva bhūyate’tiādīsu yapaccayo kammeyeva vihito, na bhāve.	3350	
PA_anya-e08_04n:3350_2	Kammakattuvasena hi ime payogā daṭṭhabbā, sayameva pīyate pānīyaṃ, sayameva kaṭo	3350	
PA_anya-e08_04n:3350_3	kariyateti payogā viyā”ti. Taṃ na, evañhi sati “pajahiyissantī”tiādīni sakammakadhāturūpāni	3350	
PA_anya-e08_04n:3350_4	vattabbāni “pīyate kariyate”ti rūpāni viya. Ettha pana bhāvaṭṭhāne kattuno ṭhitabhāvo	3350	
PA_anya-e08_04n:3350_5	heṭṭhā nānappakārena dassitoti na vutto. Ye saddasatthe mataṃ gahetvā sāsanikā garū	3350	
PA_anya-e08_04n:3350_6	bhāve adabbavuttino bhāvassekattā ekavacanameva, tañca paṭhamapurisasseva “bhūyate	3350	
PA_anya-e08_04n:3350_7	devadattena devadattena sampattiṃ anubhavananti attho”ti payogañca tadatthayojanañca	3350	
PA_anya-e08_04n:3350_8	vadanti. Tesaṃ taṃ vacanaṃ pāḷiyā, aṭṭhakathādīhi ca na sameti, tasmā yathāvuttoyevattho	3350	
PA_anya-e08_04n:3350_9	āyasmantehi dhāretabbo.	3350	
PA_anya-e08_04n:3351_0	Jara roge. Jarati, jariyyati. Jaravayohāniyaṃ. Jīrati, jiyyati. Imā dvepi bhūvādi	3351	
PA_anya-e08_04n:3351_1	gaṇikavasena ekagaṇikā. Tāsaṃ ayaṃ sādhāraṇarūpavibhāvanā. “Yena ca santappati, yena	3351	
PA_anya-e08_04n:3351_2	ca jariyyatī”tiādi. Tattha yena ca jariyyatīti yena tejogatena kupitena ayaṃ kāyo	3351	
PA_anya-e08_04n:3351_3	ekāhikādijararogena jariyyati jarati. Atha vā yena ca jariyati yena ayaṃ kāyo jīrati	3351	
PA_anya-e08_04n:3351_4	indriyavekalyataṃ balakkhayaṃ palitavalitādiñca pāpuṇāti.	3351	
PA_anya-e08_04n:3352_0	Mara pāṇacāge. Bhūvādigaṇikoyaṃ akammako ca. Satto marati, miyyati. Kiñcāpi ayaṃ	3352	
PA_anya-e08_04n:3352_1	dhātu “mara pāṇacāge”ti vacanato sakammako viya dissati, tathāpi “putto marati. Kicchaṃ	3352	
PA_anya-e08_04n:3352_2	vatāyaṃ loko āpanno jāyati ca jiyyati ca miyyati cā”ti evamādīnaṃ kammarahitappayogānaṃ	3352	
PA_anya-e08_04n:3352_3	dassanato akammakoyevāti daṭṭhabbaṃ. Atthayojanānayena pana maratīti pāṇaṃ cajatīti	3352	
PA_anya-e08_04n:3352_4	kammaṃ ānetvā kathetuṃ labbhati. “Marati, miyatī”ti imāni suddhakattupadāni, “satto	3352	
PA_anya-e08_04n:3352_5	sattaṃ māreti, mārayati, mārāpeti, mārāpayatī”ti imāni kāritapadasaṅkhātāni hetukattupadāni.	3352	
PA_anya-e08_04n:3352_6	Ettha ca yo amataṃ sattaṃ maraṇaṃ pāpeti, so vadhako māreti mārayati mārāpeti mārāpayatīti	3352	
PA_anya-e08_04n:3352_7	ca vuccati. Satto sattehi māriyati mārāpiyatīti imāni kammapadāni. Bhāvapadamappasiddhaṃ.	3352	
PA_anya-e08_04n:3352_8	Evamaññatrāpi pasiddhatā ca appasiddhatā ca upaparikkhitabbā.	3352	
PA_anya-e08_04n:3353_0	Khāda bhakkhaṇe. Ayaṃ pana bhūvādigaṇikavasena ekagaṇiko sakammako dhātu. Khādati,	3353	
PA_anya-e08_04n:3353_1	saṅkhādati, imāni suddhakattupadāni. Puriso purisena purisaṃ vā pūvaṃ khādeti khādayati	3353	
PA_anya-e08_04n:3353_2	khādāpeti khādāpayati, imāni hetukattupadāni. Ettha ca yo akhādantaṃ khādantaṃ vā	3353	
PA_anya-e08_04n:3353_3	khādāhīti payojeti, so khādāpako khādeti khādayati khādāpeti khādāpayatīti ca vuccati.	3353	
PA_anya-e08_04n:3353_4	Khajjati, saṃkhajjati, saṅkhādiyati. Imāni kammapadāni. Atrapanāyaṃ pāḷi “atītaṃ	3353	
PA_anya-e08_04n:3353_5	pāhaṃ addhānaṃ rūpena khajjiṃ, seyyathāpāhaṃ etarahi paccuppannena rūpena khajjāmi.	3353	
PA_anya-e08_04n:3353_6	Ahañceva kho pana anāgataṃ rūpaṃ abhinandeyyaṃ, anāgatenapāhaṃ rūpena khajjeyyaṃ,	3353	
PA_anya-e08_04n:3353_7	seyyathāpetarahi khajjāmī”ti. Bhāvapadaṃ na labbhati sakammakattā imassa dhātussa.	3353	
PA_anya-e08_04n:3353_8	Bhūvādigaṇo. Ayaṃ nāmadhātu ekantarudhādigaṇikoti appasiddho.	3353	
PA_anya-e08_04n:3354	Divādigaṇe tā pālane. Lokaṃ tāyati santāyati. Imāni sakammakāni suddhakattupadāni. Hetukattupadaṃ pana kammapadañca bhāvapadañca appasiddhāni.	335	
PA_anya-e08_04n:3355_0	Sudha saṃsuddhiyaṃ. Cittaṃ sujjhati visujjhati. Imāni akammakāni suddhakattupadāni.	3355	
PA_anya-e08_04n:3355_1	Sodheti, sodhayati, sodhāpeti, sodhāpayati, imāni hetukatturūpāni. Ettha ca yo asuddhaṃ	3355	
PA_anya-e08_04n:3355_2	ṭhānaṃ suddhaṃ karoti, so sodhako sodheti, sodhayatīti vuccati, esa nayo aññatrāpi	3355	
PA_anya-e08_04n:3355_3	īdisesu ṭhānesu. Yo pana asuddhaṭṭhānaṃ sayaṃ asodhetvā “tvaṃ sodhehī”ti aññaṃ payojeti,	3355	
PA_anya-e08_04n:3355_4	so sodhāpako sodhāpeti sodhāpayatīti vuccati. Esa nayo aññatrāpi īdisesu ṭhānesu.	3355	
PA_anya-e08_04n:3355_5	Tathā hi “kāreti, kārayati, kārāpeti, kārāpayatī”tiādīsu ayaṃ nayo na labbhati, evaṃ	3355	
PA_anya-e08_04n:3355_6	labbhamānanayo ca alabbhamānanayo ca sabbattha upaparikkhitabbo. Imā panettha pāḷiyo –	3355	
PA_anya-e08_04n:3356	“Paccantadesavisaye, nimantetvā tathāgataṃ;	335	
PA_anya-e08_04n:3357	Tassa āgamanaṃ maggaṃ, sodhenti tuṭṭhamānasā”ti ca	335	
PA_anya-e08_04n:3358_0	“Maggaṃ sodhemahaṃ tadā”ti ca. Imā hi pāḷiyo sahatthā sodhanaṃ sandhāya vuttā. “Āyasmā	3358	
PA_anya-e08_04n:3358_1	pilindavaccho rājagahe pabbhāraṃ sodhāpeti leṇaṃ kattukāmo”ti pana pāḷi, “kiṃ bhante	3358	
PA_anya-e08_04n:3358_2	thero kārāpetī”ti, “pabbhāraṃ mahārāja sodhāpemi leṇaṃ kattakāmo”ti ca pāḷi. Imā	3358	
PA_anya-e08_04n:3358_3	parehi sodhāpanaṃ sandhāya vuttā. “Kassa sodhiyati maggo”ti idaṃ kammapadaṃ, bhāvapadaṃ	3358	
PA_anya-e08_04n:3358_4	pana appasiddhaṃ. Iminā nayena yāva curādigaṇā yojetabbaṃ.	3358	
PA_anya-e08_04n:3359_0	Dvigaṇikatte subha sobhe. Sobhati vatāyaṃ puriso. Subha pahāre. Yo no gāvova sumbhati	3359	
PA_anya-e08_04n:3359_1	sumbhoti iccapi dissati. “Sumbhotī”ti ca kaccāyanamate rūpaṃ, imāni kattupadāni.	3359	
PA_anya-e08_04n:3359_2	Nagaraṃ sobheti, sobhayati. Puriso purise coraṃ sumbheti, sumbhayati, sumbhāpeti,	3359	
PA_anya-e08_04n:3359_3	sumbhāpayati. Imāni hetukattupadāni. Kammabhāvapadāni labbhamānālabbhamānavasena	3359	
PA_anya-e08_04n:3359_4	yathāsambhavaṃ yojetabbāni. Bhūvādirudhādigaṇikarūpāni.	3359	
PA_anya-e08_04n:3360	Paca pāke. Puriso bhattaṃ pacati. Nerayiko niraye paccati. Kammaṃ paccati. Bhattaṃ paccati. Pāramiyo paripaccanti. Phalāni paripaccanti, pakkāni hontīti attho. Garavo pana –	336	
PA_anya-e08_04n:3361	Ñāṇayuttavaraṃ tattha, datvā sandhiṃ tihetukaṃ;	336	
PA_anya-e08_04n:3362	Pacchā paccati pākānaṃ, pavatte aṭṭhake duveti ca –	336	
PA_anya-e08_04n:3363_0	“Asaṅkhāraṃ sasaṅkhāra-vipākāni na paccatī”ti ca evaṃ pacatipadassa dvigaṇikarūpassa	3363	
PA_anya-e08_04n:3363_1	sakammakattaṃ icchanti. Evaṃ pana sāṭṭhakathe tepiṭake buddhavacane kuto labbhā.	3363	
PA_anya-e08_04n:3363_2	Tepiṭake hi buddhavacane “kappaṃ nirayamhi paccati. Yāva pāpaṃ na paccati. Nirayamhi	3363	
PA_anya-e08_04n:3363_3	apacci so”ti evaṃ akammakattaṃyeva dissati. Ettha vadeyyuṃ “nanu paca pāke’ti ayaṃ	3363	
PA_anya-e08_04n:3363_4	dhātu sakammako, tena ‘paccatī’ti padassa divādigaṇikarūpassapi sato sakammakattaṃ	3363	
PA_anya-e08_04n:3363_5	yujjati, tasmāyeva ‘paccati pākānaṃ pavatte aṭṭhake duve’tiādīsu vutta”nti. Ettha	3363	
PA_anya-e08_04n:3363_6	vuccate – yathā “chidi dvidhākaraṇe, bhidi vidāraṇe”ti dhātūnaṃ rudhādigaṇe pavattānaṃ	3363	
PA_anya-e08_04n:3363_7	“rukkhaṃ chindati, bhittiṃ bhindatī”ti rūpapadānaṃ sakammakattepi sati divādigaṇaṃ	3363	
PA_anya-e08_04n:3363_8	pattānaṃ tesaṃ dhātūnaṃ “udakaṃ chijjati, ghaṭo bhijjatī”ti rūpapadāni akammakāniyeva	3363	
PA_anya-e08_04n:3363_9	bhavanti, yathā bhūvādigaṇe pavattassa pacadhātussa “bhattaṃ pacatī”ti rūpapadassa	3363	
PA_anya-e08_04n:3363_10	sakammakattepi sati divādigaṇaṃ pattassa “niraye paccati, kammāni vipaccantī”ti rūpapadāni	33631	
PA_anya-e08_04n:3363_11	akammakāniyeva bhavanti.	33631	
PA_anya-e08_04n:3364_0	Athāpi vadeyyuṃ “nanu ca bho yathā ‘āsavehi cittāni vimucciṃsū’ti ettha “āsavato	3364	
PA_anya-e08_04n:3364_1	cittāni vimucciṃsū’ti ca ‘āsavehi kattubhūtehi cittāni vimucciṃsū’ti ca evaṃ divādigaṇikassa	3364	
PA_anya-e08_04n:3364_2	dhātussa ‘vimucciṃsū’ti rūpapadassa akammakattañca sakammakattañca bhavati, tathā	3364	
PA_anya-e08_04n:3364_3	‘niraye paccati, kammāni vipaccantī’ti ca akammakattenapi bhavitabbaṃ. ‘Paccati pākānaṃ	3364	
PA_anya-e08_04n:3364_4	pavatte aṭṭhake duve, asaṅkhāraṃ sasaṅkhāravipākāni na paccatī’ti sakammakattenapi	3364	
PA_anya-e08_04n:3364_5	bhavitabba”nti. Akammakatteneva bhavitabbaṃ, na sakammakattena, “paccati pākāna”ntiādinā	3364	
PA_anya-e08_04n:3364_6	vuttappayogānaṃ “āsavehi cittāni vimucciṃsū”ti payogena asamānattā. Tathā hettha	3364	
PA_anya-e08_04n:3364_7	“vimucciṃsū”ti padaṃ kammarahitakattuvācakayapaccayantampi bhavati kattusahitakammavācakayapaccayantampi.	3364	
PA_anya-e08_04n:3364_8	“Vimucciṃsū”ti imassa hi padassa kammarahitayapaccayavantattā “āsavehī”ti karaṇavacanaṃ	3364	
PA_anya-e08_04n:3364_9	apādānakārakavācakaṃ bhavati. ‘Cittānī”ti paccattavacanaṃ pana kattukārakavācakaṃ	3364	
PA_anya-e08_04n:3364_10	bhavati. Tathā “vimucciṃsū”ti padassa kattusahitakammavācakattā “āsavehī”ti karaṇavacanaṃ	33641	
PA_anya-e08_04n:3364_11	kattukārakavācakaṃ bhavati. “Cittānī”ti paccattavacanaṃ pana kammakārakavācakaṃ bhavati.	33641	
PA_anya-e08_04n:3364_12	Ayaṃ nayo “paccati pākāna”ntiādinā vuttappayogesu na labbhati. Tathā hi tattha paccattavacanaṃ	33641	
PA_anya-e08_04n:3364_13	kattāraṃ vadati, upayogavacanaṃ kammaṃ vadatīti daṭṭhabbaṃ. Kārite “puriso purisena	33641	
PA_anya-e08_04n:3364_14	purisaṃ vā bhattaṃ pāceti pācayati pācāpeti pācāpayatī”ti ca, “anante bodhisambhāre,	33641	
PA_anya-e08_04n:3364_15	paripācesi nāyako”ti dassanato pana “paripāceti, paripācayatī”ti ca rūpāni bhavanti.	33641	
PA_anya-e08_04n:3364_16	Imāni hetukattupadāni. Kamme – yaññadattena odano paccate, bhāvapadaṃ appasiddhaṃ.	33641	
PA_anya-e08_04n:3364_17	Imāni bhūvādidivādigaṇikarūpāni. Iminā nayena aññānipi dvigaṇikarūpāni yojetabbāni.	33641	
PA_anya-e08_04n:3365_0	Tegaṇikatte su pasave. Hetuphalaṃ savati, pasavati. Su savane. Saddho dhammaṃ suṇoti,	3365	
PA_anya-e08_04n:3365_1	suṇāti. Su hiṃsāyaṃ. Yodho paccāmittaṃ sunāti. Imāni yathākkamaṃ bhūvādisvādikiyādigaṇikāni	3365	
PA_anya-e08_04n:3365_2	kattupadāni. Tathā hetunā phalaṃ saviyyati, unnādasaddo pathavīundriyasaddo viya	3365	
PA_anya-e08_04n:3365_3	suyyati. Yodhena paccamitto suniyyati. Imāni kammapadāni. Bhāvapadaṃ na labbhati	3365	
PA_anya-e08_04n:3365_4	sakammakattā imesaṃ dhātūnaṃ. Iminā nayena aññānipi tegaṇikarūpāni upaparikkhitvā	3365	
PA_anya-e08_04n:3365_5	yojetabbāni. Atra panāyaṃ nayavibhāvanā –	3365	
PA_anya-e08_04n:3366	Bhvādirudhādikā dhātū, svādidivādikā tathā;	336	
PA_anya-e08_04n:3367	Rudhādikadivādiṭṭhā, bhūvādikacurādikā.	336	
PA_anya-e08_04n:3368	Bhūvādikagahādiṭṭhā, bhvādisvādikiyādikā;	336	
PA_anya-e08_04n:3369	Evamādippabhedehi, vitthārentu vicakkhaṇā.	336	
PA_anya-e08_04n:3370	Iccevaṃ saṅkhepato yathārahaṃ ekagaṇikadvigaṇikategaṇikavasena suddhakattuhetukattukammabhāvapadāni ca sakāritekakammāni ca sakāritadvikammāni ca sakāritatikammāni ca dassitāni.	337	
PA_anya-e08_04n:3371_0	Idāni ekakāritadvikāritapadānaṃ vacanokāso anuppatto, tasmā taṃ vadāma. So antakammani.	3371	
PA_anya-e08_04n:3371_1	Arahattamaggo mānaṃ siyati, kammaṃ pariyosiyati. Imāni tāva suddhakattupadāni. Ettha	3371	
PA_anya-e08_04n:3371_2	mānaṃ siyatīti mānaṃ samucchindati. Kammaṃ pariyosiyatīti kammaṃ nipphajjati. Pari	3371	
PA_anya-e08_04n:3371_3	ava iccupasaggavasena hi idaṃ padaṃ akammakaṃ bhavati, attho pana “pariyosānaṃ gacchatī”ti	3371	
PA_anya-e08_04n:3371_4	sakammakavasena gahetabbo. Attanā vippakataṃ attanā pariyosāpeti. Idamekaṃ kāritaṃ	3371	
PA_anya-e08_04n:3371_5	hetukattupadaṃ. Ettha pana pariava iccupasaggavasena akammakabhūtassa sodhātussa	3371	
PA_anya-e08_04n:3371_6	laddhakāritapaccayattā ekakammameva sakāritapadaṃ bhavati. Attanā vippakataṃ parehi	3371	
PA_anya-e08_04n:3371_7	pariyosāvāpeti. Idaṃ dvikāritaṃ hetukattupadaṃ. Ettha ca pana pari ava iccupasaggavasena	3371	
PA_anya-e08_04n:3371_8	akammakabhūtassa sodhātussa laddhakāritapaccayadvayattā dvikammakaṃ sakāritapadaṃ	3371	
PA_anya-e08_04n:3371_9	bhavati. “Pariyosāvāpetī”ti idampi pari ava pubbasmā sodhātumhā ṇāpe ṇāpe iti paccayadvayaṃ	3371	
PA_anya-e08_04n:3371_10	katvā avasaddassokārañca katvā tato yakārāgamañca anubandhaṇakāralopañca paṭhamapaccaye	33711	
PA_anya-e08_04n:3371_11	pakārassa vakārañca dvīsu ca ṭhānesu pubbasaralopaṃ katvā nipphajjatīti daṭṭhabbaṃ.	33711	
PA_anya-e08_04n:3372_0	Idāni tā pāḷiyo atthantaraviññāpanatthaṃ āhaccadesitākārena ekato kathayāma – “attanā	3372	
PA_anya-e08_04n:3372_1	vippakataṃ attanā pariyosāpeti, āpatti saṅghādisesassa. Attanā vippakataṃ parehi	3372	
PA_anya-e08_04n:3372_2	pariyosāvāpeti, āpatti saṅghādisesassā”ti ettha “bhikkhū”ti hetukattupadaṃ ānetabbaṃ.	3372	
PA_anya-e08_04n:3372_3	Attanā vippakatanti ettha ca attanāti vippakaraṇakriyāya kattukārakavācakaṃ karaṇavacanaṃ.	3372	
PA_anya-e08_04n:3372_4	Vippakatanti kammakārakavācakaṃ upayogavacanaṃ. Attanā pariyosāpetīti ettha pana	3372	
PA_anya-e08_04n:3372_5	attanāti abyayapadabhūtena sayaṃsaddena samānatthaṃ vibhatyantapatirūpakaṃ abyayapadaṃ,	3372	
PA_anya-e08_04n:3372_6	sayaṃsaddasadisaṃ vā tatiyāvibhatyantaṃ abyayapadaṃ. Tathā hi “attanā pariyosāpetī”ti	3372	
PA_anya-e08_04n:3372_7	vuttavacanassa “sayaṃ pariyosāpetī”ti attho bhavati “attanā ca pāṇātipātī”tiādīsu	3372	
PA_anya-e08_04n:3372_8	viya. Parehi pariyosāvāpetīti ettha pana parehīti kammakārakavācakaṃ karaṇavacananti	3372	
PA_anya-e08_04n:3372_9	gahetabbaṃ, “sunakhehipi khādāpentī”ti ettha “sunakhehī”ti padaṃ viya. Ettha hi yathā	3372	
PA_anya-e08_04n:3372_10	“rājāno coraṃ sunakhe khādāpentī”ti upayogavasena attho bhavati, tathā “bhikkhu attanā	33721	
PA_anya-e08_04n:3372_11	vippakataṃ pare jane pariyosāvāpetī”ti upayogavasena attho bhavati. Evaṃ imasmiṃ	33721	
PA_anya-e08_04n:3372_12	acchariyabbhutanayavicitte bhagavato pāvacane dvikāritapaccayavantampi padamatthīti	33721	
PA_anya-e08_04n:3372_13	sārato paccetabbaṃ. Ayaṃ nayo sukhumo sāsane ādaraṃ katvā āyasmantehi sādhukaṃ manasi	33721	
PA_anya-e08_04n:3372_14	kātabbo. Yassa hi atthāya idaṃ pakaraṇaṃ karimha, na ayaṃ attano mati, atha kho pubbācariyānaṃ	33721	
PA_anya-e08_04n:3372_15	santikā laddhattā tesaññeva matīti daṭṭhabbaṃ.	33721	
PA_anya-e08_04n:3373	Idāni akāritadvikammikapadānaṃ vacanokāso anuppatto, tasmā tāni kathayāma, tāni ca kho dhātuvasena evaṃ veditabbāni savinicchayāni. Seyyathidaṃ?	337	
PA_anya-e08_04n:3374	Duhikaravahipucchi, yāci bhikkhi ca nibrūti;	337	
PA_anya-e08_04n:3375	Bhaṇivadivacibhāsi, sāsidahināthadhātu.	337	
PA_anya-e08_04n:3376	Rudhi ji cipabhutīti, ye te dvikammakā dhīrā;	337	
PA_anya-e08_04n:3377	Pavadumapi viyuttā, kāritappaccayehi ca.	337	
PA_anya-e08_04n:3378	Apādānādike pubba-vidhimhā sahime’bravuṃ;	337	
PA_anya-e08_04n:3379	Upayogavacanassa, nimittanti sanantanā.	337	
PA_anya-e08_04n:3380	Ete duhādayo dhātū, tikammāpi bhavanti tu;	338	
PA_anya-e08_04n:3381	Kāritappaccaye laddhe, iti ācariyā’bravuṃ.	338	
PA_anya-e08_04n:3382_0	Tatrimāni udāharaṇāni – gavaṃ payo duhati gopālako. Gāviṃ khīraṃ duhati gopāladārako.	3382	
PA_anya-e08_04n:3382_1	Tattha payoti upayogavacanaṃ, “yaso laddhā na majjeyyā”ti ettha “yaso”ti padamiva.	3382	
PA_anya-e08_04n:3382_2	Manogaṇikassa hi īdisampi upayogavacanaṃ hoti aññādisampi. Issaro gopālaṃ gavaṃ payo	3382	
PA_anya-e08_04n:3382_3	duhāpeti. Gopālena gāvo khīraṃ duhitā. Gohi payo duhatīti ettha apādānavisayattā	3382	
PA_anya-e08_04n:3382_4	dvikammakabhāvo natthi. “Visāṇato gavaṃ duhaṃ, yattha khīraṃ na vindatī”ti ettha	3382	
PA_anya-e08_04n:3382_5	pana apādānavisayattepi gavāvayavabhūtassa visāṇassa visuṃ gahitattā “gavaṃ khīraṃ	3382	
PA_anya-e08_04n:3382_6	duhanto”ti dvikammikabhāvo labbhatīti daṭṭhabbaṃ. Duhino payogoyaṃ.	3382	
PA_anya-e08_04n:3383_0	Karotissa payoge kaṭṭhamaṅgāraṃ karoti, suvaṇṇaṃ kaṭakaṃ karoti, sace je saccaṃ bhaṇasi,	3383	
PA_anya-e08_04n:3383_1	adāsiṃ taṃ karomi. Ettha ca aṅgāraṃ karotīti pariccattakāraṇavasena vuttaṃ. Kaṭṭhañhi	3383	
PA_anya-e08_04n:3383_2	aṅgārabhāvassa kāraṇaṃ, aṅgāre kate kāraṇabhūtassa kaṭṭhassa kaṭṭhabhāvo vigacchati.	3383	
PA_anya-e08_04n:3383_3	Kaṭakaṃ karotīti idaṃ apariccattakāraṇavasena vuttaṃ. Suvaṇṇañhi kaṭakabhāvassa kāraṇaṃ,	3383	
PA_anya-e08_04n:3383_4	kaṭake katepi kārakabhūtassa suvaṇṇassa suvaṇṇabhāvo na vigacchati, atha kho visesantaruppattibhāvena	3383	
PA_anya-e08_04n:3383_5	sampajjati. Adāsiṃ taṃ karomīti idaṃ pana ṭhānantaradānavasena vuttaṃ “uparājaṃ mahārājaṃ	3383	
PA_anya-e08_04n:3383_6	karomī”ti ettha viya. Tattha “issaro purisena purisaṃ vā kaṭṭhamaṅgāraṃ kāreti. Tathā	3383	
PA_anya-e08_04n:3383_7	suvaṇṇaṃ kaṭakaṃ kāretī”ti tikammikappayogopi daṭṭhabbo. Tathā “brahmadatto rajjaṃ	3383	
PA_anya-e08_04n:3383_8	kāretī”ti, “brahmadatte rajjaṃ kārente”ti dvikammakappayogo.	3383	
PA_anya-e08_04n:3384_0	Ettheke vadeyyuṃ “nanu ca bho ettha ekameva kammaṃ dissati, kenāyaṃ payogo dvikammikappayogo	3384	
PA_anya-e08_04n:3384_1	hotī”ti. Kiñcāpi ekameva dissati, tathāpi atthato dveyeva kammāni dissantīti gahetabbaṃ.	3384	
PA_anya-e08_04n:3384_2	Tathā hi brahmadatto rajjaṃ kāretīti ettha brahmadatto attano rājabhāvaṃ mahājanena	3384	
PA_anya-e08_04n:3384_3	kārayatīti attho. Evaṃ pana atthe gahite “rajjaṃ kārehi bhaddante, kiṃ araññe karissasī”tiādīsupi	3384	
PA_anya-e08_04n:3384_4	tvaṃ attano rājabhāvaṃ amhehi kārāpehi, attānaṃ rajje abhisiñcāpehi, mayaṃ taṃ rajje	3384	
PA_anya-e08_04n:3384_5	abhisiñcitukāmāti attho samatthito bhavati.	3384	
PA_anya-e08_04n:3385_0	Brahmadatte rajjaṃ kārenteti etthāpi brahmadatte attano rājabhāvaṃ mahājanena kārayanteti	3385	
PA_anya-e08_04n:3385_1	attho bhavati. Sāsanasmiñhi kāritavisaye karaṇavacanaṃ upayogatthaññeva dīpeti, tasmā	3385	
PA_anya-e08_04n:3385_2	atthato dveyeva kammani dissantīti vadāma. Ayamattho abhidhammaṭīkāyaṃ cakkhundriyādinibbacanatthavibhāvanāya	3385	
PA_anya-e08_04n:3385_3	dīpetabbo. Tathā hi abhidhammaṭīkāyaṃ idaṃ vuttaṃ “cakkhudvāre indattaṃ kāretīti	3385	
PA_anya-e08_04n:3385_4	cakkhudvārabhāve taṃdvārikehi attano indabhāvaṃ paramissarabhāvaṃ kārayatīti attho.	3385	
PA_anya-e08_04n:3385_5	Tañhi te rūpaggahaṇe attānaṃ anuvatteti, te ca taṃ anuvattantī”ti. Yadi pana karadhātu	3385	
PA_anya-e08_04n:3385_6	dvikammako, evaṃ sante “brahmadatto rajjaṃ kāretī”tiādīsu laddhakāritapaccayattā	3385	
PA_anya-e08_04n:3385_7	“kāretī”tiādīhi padehi tikammakehiyeva bhavitabbanti? Na, niyamābhāvato, tādisassa	3385	
PA_anya-e08_04n:3385_8	ca payogassa vohārapathe anāgatattā.	3385	
PA_anya-e08_04n:3386_0	Kaṭṭhaṃ purisena aṅgāraṃ kataṃ. Suvaṇṇaṃ kammārena kaṭakaṃ kataṃ, dāsī sāmikena adāsiṃ	3386	
PA_anya-e08_04n:3386_1	katā, evampettha dvikammakappayogā veditabbā. Suvaṇṇena kaṭakaṃ karotīti ettha hi	3386	
PA_anya-e08_04n:3386_2	visesanatthe pavattakaraṇavisayattā dvikammikabhāvo na labbhatīti daṭṭhabbaṃ. Ayaṃ	3386	
PA_anya-e08_04n:3386_3	nayo aññatrāpi upaparikkhitvā yathāsambhavaṃ netabbo. Karotissa payogoyaṃ.	3386	
PA_anya-e08_04n:3387_0	Vahiādīnaṃ payoge rājapurisā rathaṃ gāmaṃ vahanti. Ayaṃ rājā maṃ nāmaṃ pucchati.	3387	
PA_anya-e08_04n:3387_1	Parābhavantaṃ purisaṃ, mayaṃ pucchāma gotamaṃ. Āyasmā upāli āyasmatā mahākassapena	3387	
PA_anya-e08_04n:3387_2	vinayaṃ puṭṭho. Devadatto rājānaṃ kambalaṃ yācati. Te maṃ asse ayācisuṃ. Dhanaṃ taṃ	3387	
PA_anya-e08_04n:3387_3	tāta yācati. Brāhmaṇo nāgaṃ maṇiṃ yācati. Nāgo maṇiṃ yācito brāhmaṇena brahmunā āyācito	3387	
PA_anya-e08_04n:3387_4	dhammadesanaṃ bhagavā. Tāpaso kulaṃ bhojanaṃ bhikkhati. Ajaṃ gāmaṃ neti. Ajo gāmaṃ	3387	
PA_anya-e08_04n:3387_5	nīto. Mutto campeyyako nāgo, rājānaṃ etadabravi.	3387	
PA_anya-e08_04n:3388_0	Ettha rājānanti mukhyato kammaṃ vuttaṃ. Etanti guṇato. Tathā rājānanti akathitakammaṃ	3388	
PA_anya-e08_04n:3388_1	vuttaṃ. Etanti kathitakammaṃ. Esa nayo aññatrāpi upaparikkhitvā yathārahaṃ yojetabbo.	3388	
PA_anya-e08_04n:3388_2	Evameva “brūhi bhagavā”tiādīsu sampadānavisayattā dvikammakabhāvo na labbhati. Bhikkhu	3388	
PA_anya-e08_04n:3388_3	mahārājānaṃ dhammaṃ bhaṇati. Yaṃ maṃ bhaṇasi sārathi. Yaṃ maṃ vadati. Bhagavantaṃ	3388	
PA_anya-e08_04n:3388_4	etadavoca. Pitā puttaṃ bhāsati. Yaṃ maṃ tvaṃ anusāsasi. Sakyā kho pana ambaṭṭha rājānaṃ	3388	
PA_anya-e08_04n:3388_5	okkākaṃ pitāmahaṃ dahanti. Bhagavā bhikkhū taṃ taṃ hitapaṭipattiṃ nāthati. Gāvo vajaṃ	3388	
PA_anya-e08_04n:3388_6	rundhati gopālako. Dhutto dhuttajanaṃ dhanaṃ jināti. Ettha ca “kamanuttaraṃ ratnavaraṃ	3388	
PA_anya-e08_04n:3388_7	jināmā”ti puṇṇakajātakapāḷi nidassanaṃ. Tatthāyamattho “mayaṃ janindā kataraṃ rājānaṃ	3388	
PA_anya-e08_04n:3388_8	anuttaraṃ ratnavaraṃ jināmā”ti. Iṭṭhakāyo pākāraṃ cinoti vaḍḍhakī. Aññānipi yojetabbāni.	3388	
PA_anya-e08_04n:3389_0	Ettha keci puccheyyuṃ “gandhakuṭiṃ padakkhiṇaṃ karoti, buddhaṃ saraṇaṃ gacchāmi.	3389	
PA_anya-e08_04n:3389_1	Upāsakaṃ maṃ bhavaṃ gotamo dhāretū’ti payogesu kiṃ dvikammakabhāvo labbhatī”ti? Ettha	3389	
PA_anya-e08_04n:3389_2	vuccate – “gandhakuṭiṃ padakkhiṇaṃ karotī”ti ettha na labbhati guṇaguṇīnaṃ vasena	3389	
PA_anya-e08_04n:3389_3	gahitattā. “Buddhaṃ saraṇaṃ gacchāmī”ti etthāpi na labbhati “saraṇaṃ iti gacchāmī”ti	3389	
PA_anya-e08_04n:3389_4	itisaddalopavasena vuttattā. Tathā hi buddhanti upayogavacanaṃ. Saraṇanti paccattavacanaṃ.	3389	
PA_anya-e08_04n:3389_5	“Buddhaṃ mama saraṇaṃ parāyaṇaṃ, aghassa tātā hitassa ca vidhātā”ti iminā adhippāyena	3389	
PA_anya-e08_04n:3389_6	“bhajāmi sevāmi bujjhāmī”ti attho. “Upāsakaṃ maṃ bhavaṃ gotamo dhāretū”ti ettha pana	3389	
PA_anya-e08_04n:3389_7	dvikammakabhāvo labbhatīti vattabbo “maṃ ito paṭṭhāya upāsakaṃ dhāretū”ti atthasambhavato	3389	
PA_anya-e08_04n:3389_8	“sakyā kho pana ambaṭṭha rājānaṃ okkākaṃ pitāmahaṃ dahantī”ti dahadhātuppayogena	3389	
PA_anya-e08_04n:3389_9	samānattā ca, adhippāyatthato pana “maṃ ‘upāsako me aya’nti dhāretū”ti attho sambhavatīti	3389	
PA_anya-e08_04n:3389_10	daṭṭhabbaṃ. Evaṃ akāritāni dvikammikadhāturūpāni vibhāvitāni.	33891	
PA_anya-e08_04n:3390_0	Iccevamamhehi ādito paṭṭhāya bhagavato sāsanatthaṃ yathāsatti yathābalaṃ dhātuyo	3390	
PA_anya-e08_04n:3390_1	ca taṃrūpāni ca tadanurūpehi nānāpadehi nānāatthehi nānānayehi ca yojetvā vibhāvitāni,	3390	
PA_anya-e08_04n:3390_2	evaṃ vibhāventehipi amhehi tāsaṃ sarūpaparicchedo atthaparicchedo vā na sakkā sabbaso	3390	
PA_anya-e08_04n:3390_3	vattuṃ. Tadubhayañhi ko sabbaso vattuṃ sakkhissati aññatra āgamādhigamasampannehi	3390	
PA_anya-e08_04n:3390_4	pabhinnapaṭisambhidehi mahākhīṇāsavehi.	3390	
PA_anya-e08_04n:3391	Atthātisayayuttāpi, dhātū honti yato tato. Payogatonugantabbā, anekatthā hi dhātavo.	339	
PA_anya-e08_04n:3392	Yenekatthadharā caranti vividhā nāthassa pāṭhe vare,	339	
PA_anya-e08_04n:3393	Tenekatthadharāva honti sahitā nānūpasaggehive;	339	
PA_anya-e08_04n:3394	Dhātūnaṃ pana tesamatthaparamaṃ khīṇāsave paṇḍite,	339	
PA_anya-e08_04n:3395	Vajjetvā paṭisambhidāmatiyute ko sabbaso bhaṇatīti.	339	
PA_anya-e08_04n:3396	Iti navaṅge sāṭṭhakathe piṭakattaye byappathagatīsu viññūnaṃ	339	
PA_anya-e08_04n:3397	Kosallatthāya kate saddanītippakaraṇe	339	
PA_anya-e08_04n:3398	Sabbagaṇavinicchayo nāma ekūnavīsatimo paricchedo	339	
PA_anya-e08_04n:3399	Saha rūpavibhāvanāya dhātuvibhāvanā niṭṭhitā.	339	
PA_anya-e08_04n:3400	Dhātumālā niṭṭhitā.	340	
