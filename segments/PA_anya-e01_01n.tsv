segmentnr	original	folio	analyzed
PA_anya-e01_01n:0	Namo tassa bhagavato arahato sammāsambuddhassa	0	
PA_anya-e01_01n:1	Visuddhimaggo	0	
PA_anya-e01_01n:2	(Paṭhamo bhāgo)	0	
PA_anya-e01_01n:3	Nidānādikathā	0	
PA_anya-e01_01n:5	Sīle patiṭṭhāya naro sapañño, cittaṃ paññañca bhāvayaṃ;	0	
PA_anya-e01_01n:6	Ātāpī nipako bhikkhu, so imaṃ vijaṭaye jaṭanti. ;	0	
PA_anya-e01_01n:7	Iti hidaṃ vuttaṃ, kasmā panetaṃ vuttaṃ, bhagavantaṃ kira sāvatthiyaṃ viharantaṃ rattibhāge aññataro devaputto upasaṅkamitvā attano saṃsayasamugghāṭatthaṃ –	0	
PA_anya-e01_01n:8	Antojaṭā bahijaṭā, jaṭāya jaṭitā pajā;	0	
PA_anya-e01_01n:9	Taṃ taṃ gotama pucchāmi, ko imaṃ vijaṭaye jaṭanti. –	0	
PA_anya-e01_01n:10_0	Imaṃ pañhaṃ pucchi. Tassāyaṃ saṅkhepattho – jaṭāti taṇhāya jāliniyā etaṃ adhivacanaṃ.	10	
PA_anya-e01_01n:10_1	Sā hi rūpādīsu ārammaṇesu heṭṭhupariyavasena punappunaṃ uppajjanato saṃsibbanaṭṭhena	10	
PA_anya-e01_01n:10_2	veḷugumbādīnaṃ sākhājālasaṅkhātā jaṭā viyāti jaṭā, sā panesā sakaparikkhāraparaparikkhāresu	10	
PA_anya-e01_01n:10_3	sakaattabhāvaparaattabhāvesu ajjhattikāyatanabāhirāyatanesu ca uppajjanato antojaṭā	10	
PA_anya-e01_01n:10_4	bahijaṭāti vuccati. Tāya evaṃ uppajjamānāya jaṭāya jaṭitā pajā. Yathā nāma veḷugumbajaṭādīhi	10	
PA_anya-e01_01n:10_5	veḷuādayo, evaṃ tāya taṇhājaṭāya sabbāpi ayaṃ sattanikāyasaṅkhātā pajā jaṭitā vinaddhā,	10	
PA_anya-e01_01n:10_6	saṃsibbitāti attho. Yasmā ca evaṃ jaṭitā. Taṃ taṃ gotama pucchāmīti tasmā taṃ pucchāmi.	10	
PA_anya-e01_01n:10_7	Gotamāti bhagavantaṃ gottena ālapati. Ko imaṃ vijaṭaye jaṭanti imaṃ evaṃ tedhātukaṃ	10	
PA_anya-e01_01n:10_8	jaṭetvā ṭhitaṃ jaṭaṃ ko vijaṭeyya, vijaṭetuṃ ko samatthoti pucchati.	10	
PA_anya-e01_01n:11_0	Evaṃ puṭṭho panassa sabbadhammesu appaṭihatañāṇacāro devadevo sakkānaṃ atisakko brahmānaṃ	11	
PA_anya-e01_01n:11_1	atibrahmā catuvesārajjavisārado dasabaladharo anāvaraṇañāṇo samantacakkhu bhagavā	11	
PA_anya-e01_01n:11_2	tamatthaṃ vissajjento –	11	
PA_anya-e01_01n:12	Sīle patiṭṭhāya naro sapañño, cittaṃ paññañca bhāvayaṃ;	1	
PA_anya-e01_01n:13	Ātāpī nipako bhikkhu, so imaṃ vijaṭaye jaṭanti. –	1	
PA_anya-e01_01n:14	Imaṃ gāthamāha.	1	
PA_anya-e01_01n:16	Imissā dāni gāthāya, kathitāya mahesinā;	1	
PA_anya-e01_01n:17	Vaṇṇayanto yathābhūtaṃ, atthaṃ sīlādibhedanaṃ.	1	
PA_anya-e01_01n:18	Sudullabhaṃ labhitvāna, pabbajjaṃ jinasāsane;	1	
PA_anya-e01_01n:19	Sīlādisaṅgahaṃ khemaṃ, ujuṃ maggaṃ visuddhiyā.	1	
PA_anya-e01_01n:20	Yathābhūtaṃ ajānantā, suddhikāmāpi ye idha;	2	
PA_anya-e01_01n:21	Visuddhiṃ nādhigacchanti, vāyamantāpi yogino.	2	
PA_anya-e01_01n:22	Tesaṃ pāmojjakaraṇaṃ, suvisuddhavinicchayaṃ;	2	
PA_anya-e01_01n:23	Mahāvihāravāsīnaṃ, desanānayanissitaṃ.	2	
PA_anya-e01_01n:24	Visuddhimaggaṃ bhāsissaṃ, taṃ me sakkacca bhāsato;	2	
PA_anya-e01_01n:25	Visuddhikāmā sabbepi, nisāmayatha sādhavoti.	2	
PA_anya-e01_01n:26_0	3. Tattha visuddhīti sabbamalavirahitaṃ accantaparisuddhaṃ nibbānaṃ veditabbaṃ. Tassā	26	
PA_anya-e01_01n:26_1	visuddhiyā maggoti visuddhimaggo. Maggoti adhigamūpāyo vuccati. Taṃ visuddhimaggaṃ bhāsissāmīti attho.	26	
PA_anya-e01_01n:27	So panāyaṃ visuddhimaggo katthaci vipassanāmattavaseneva desito. Yathāha –	2	
PA_anya-e01_01n:28	“Sabbe saṅkhārā aniccāti, yadā paññāya passati;	2	
PA_anya-e01_01n:29	Atha nibbindati dukkhe, esa maggo visuddhiyā”ti. ;	2	
PA_anya-e01_01n:30	Katthaci jhānapaññāvasena. Yathāha –	3	
PA_anya-e01_01n:31	“Yamhi jhānañca paññā ca, sa ve nibbānasantike”ti. ;	3	
PA_anya-e01_01n:32	Katthaci kammādivasena. Yathāha –	3	
PA_anya-e01_01n:33	“Kammaṃ vijjā ca dhammo ca, sīlaṃ jīvitamuttamaṃ;	3	
PA_anya-e01_01n:34	Etena maccā sujjhanti, na gottena dhanena vā”ti. ;	3	
PA_anya-e01_01n:35	Katthaci sīlādivasena. Yathāha –	3	
PA_anya-e01_01n:36	“Sabbadā sīlasampanno, paññavā susamāhito;	3	
PA_anya-e01_01n:37	Āraddhavīriyo pahitatto, oghaṃ tarati duttara”nti. ;	3	
PA_anya-e01_01n:38	Katthaci satipaṭṭhānādivasena. Yathāha –	3	
PA_anya-e01_01n:39	“Ekāyano ayaṃ, bhikkhave, maggo sattānaṃ visuddhiyā…pe… nibbānassa sacchikiriyāya, yadidaṃ cattāro satipaṭṭhānā”ti.	3	
PA_anya-e01_01n:40	Sammappadhānādīsupi eseva nayo. Imasmiṃ pana pañhābyākaraṇe sīlādivasena desito.	4	
PA_anya-e01_01n:41_0	4. Tatrāyaṃ saṅkhepavaṇṇanā – sīle patiṭṭhāyāti sīle ṭhatvā, sīlaṃ paripūrayamānoyeva	41	
PA_anya-e01_01n:41_1	cettha sīle ṭhitoti vuccati. Tasmā sīlaparipūraṇena sīle patiṭṭhahitvāti ayamettha	41	
PA_anya-e01_01n:41_2	attho. Naroti satto. Sapaññoti kammajatihetukapaṭisandhipaññāya paññavā. Cittaṃ paññañca	41	
PA_anya-e01_01n:41_3	bhāvayanti samādhiñceva vipassanañca bhāvayamāno, cittasīsena hettha samādhi niddiṭṭho.	41	
PA_anya-e01_01n:41_4	Paññānāmena ca vipassanāti. Ātāpīti vīriyavā. Vīriyañhi kilesānaṃ ātāpanaparitāpanaṭṭhena	41	
PA_anya-e01_01n:41_5	ātāpoti vuccati. Tadassa atthīti ātāpī. Nipakoti nepakkaṃ vuccati paññā, tāya samannāgatoti	41	
PA_anya-e01_01n:41_6	attho. Iminā padena pārihārikapaññaṃ dasseti. Imasmiñhi pañhābyākaraṇe tikkhattuṃ	41	
PA_anya-e01_01n:41_7	paññā āgatā. Tattha paṭhamā jātipaññā, dutiyā vipassanāpaññā, tatiyā sabbakiccapariṇāyikā	41	
PA_anya-e01_01n:41_8	pārihārikapaññā. Saṃsāre bhayaṃ ikkhatīti bhikkhu. So imaṃ vijaṭaye jaṭanti so iminā	41	
PA_anya-e01_01n:41_9	ca sīlena iminā ca cittasīsena niddiṭṭhasamādhinā imāya ca tividhāya paññāya iminā	41	
PA_anya-e01_01n:41_10	ca ātāpenāti chahi dhammehi samannāgato bhikkhu. Seyyathāpi nāma puriso pathaviyaṃ	411	
PA_anya-e01_01n:41_11	patiṭṭhāya sunisitaṃ satthaṃ ukkhipitvā mahantaṃ veḷugumbaṃ vijaṭeyya, evameva sīlapathaviyaṃ	411	
PA_anya-e01_01n:41_12	patiṭṭhāya samādhisilāyaṃ sunisitaṃ vipassanāpaññāsatthaṃ vīriyabalapaggahitena pārihārikapaññāhatthena	411	
PA_anya-e01_01n:41_13	ukkhipitvā sabbampi taṃ attano santāne patitaṃ taṇhājaṭaṃ vijaṭeyya sañchindeyya	411	
PA_anya-e01_01n:41_14	sampadāleyya. Maggakkhaṇe panesa taṃ jaṭaṃ vijaṭeti nāma. Phalakkhaṇe vijaṭitajaṭo	411	
PA_anya-e01_01n:41_15	sadevakassa lokassa aggadakkhiṇeyyo hoti. Tenāha bhagavā –	411	
PA_anya-e01_01n:42	“Sīle patiṭṭhāya naro sapañño, cittaṃ paññañca bhāvayaṃ;	4	
PA_anya-e01_01n:43	Ātāpī nipako bhikkhu, so imaṃ vijaṭaye jaṭa”nti. ;	4	
PA_anya-e01_01n:44_0	5. Tatrāyaṃ yāya paññāya sapaññoti vutto, tatrāssa karaṇīyaṃ natthi. Purimakammānubhāveneva	44	
PA_anya-e01_01n:44_1	hissa sā siddhā. Ātāpī nipakoti ettha vuttavīriyavasena pana tena sātaccakārinā paññāvasena	44	
PA_anya-e01_01n:44_2	ca sampajānakārinā hutvā sīle patiṭṭhāya cittapaññāvasena vuttā samathavipassanā	44	
PA_anya-e01_01n:44_3	bhāvetabbāti imamatra bhagavā sīlasamādhipaññāmukhena visuddhimaggaṃ dasseti.	44	
PA_anya-e01_01n:45_0	Ettāvatā hi tisso sikkhā, tividhakalyāṇaṃ sāsanaṃ, tevijjatādīnaṃ upanissayo, antadvayavajjanamajjhimapaṭipattisevanāni,	45	
PA_anya-e01_01n:45_1	apāyādisamatikkamanupāyo, tīhākārehi kilesappahānaṃ, vītikkamādīnaṃ paṭipakkho, saṃkilesattayavisodhanaṃ,	45	
PA_anya-e01_01n:45_2	sotāpannādibhāvassa ca kāraṇaṃ pakāsitaṃ hoti.	45	
PA_anya-e01_01n:46	Kathaṃ? Ettha hi sīlena adhisīlasikkhā pakāsitā hoti, samādhinā adhicittasikkhā, paññāya adhipaññāsikkhā.	4	
PA_anya-e01_01n:47_0	Sīlena ca sāsanassa ādikalyāṇatā pakāsitā hoti. “Ko cādi kusalānaṃ dhammānaṃ, sīlañca	47	
PA_anya-e01_01n:47_1	suvisuddha”nti hi vacanato, “sabbapāpassa akaraṇa”nti ādivacanato ca sīlaṃ sāsanassa	47	
PA_anya-e01_01n:47_2	ādi, tañca kalyāṇaṃ, avippaṭisārādiguṇāvahattā. Samādhinā majjhekalyāṇatā pakāsitā	47	
PA_anya-e01_01n:47_3	hoti. “Kusalassa upasampadā”ti ādivacanato hi samādhi sāsanassa majjhe, so ca kalyāṇo,	47	
PA_anya-e01_01n:47_4	iddhividhādiguṇāvahattā. Paññāya sāsanassa pariyosānakalyāṇatā pakāsitā hoti. “Sacittapariyodāpanaṃ,	47	
PA_anya-e01_01n:47_5	etaṃ buddhāna sāsana”nti hi vacanato, paññuttarato ca paññā sāsanassa pariyosānaṃ,	47	
PA_anya-e01_01n:47_6	sā ca kalyāṇaṃ, iṭṭhāniṭṭhesu tādibhāvāvahanato.	47	
PA_anya-e01_01n:48	“Selo yathā ekaghano, vātena na samīrati;	4	
PA_anya-e01_01n:49	Evaṃ nindāpasaṃsāsu, na samiñjanti paṇḍitā”ti. ; –	4	
PA_anya-e01_01n:50	Hi vuttaṃ.	5	
PA_anya-e01_01n:51_0	Tathā sīlena tevijjatāya upanissayo pakāsito hoti. Sīlasampattiñhi nissāya tisso	51	
PA_anya-e01_01n:51_1	vijjā pāpuṇāti, na tato paraṃ. Samādhinā chaḷabhiññatāya upanissayo pakāsito hoti.	51	
PA_anya-e01_01n:51_2	Samādhisampadañhi nissāya cha abhiññā pāpuṇāti, na tato paraṃ. Paññāya paṭisambhidāpabhedassa	51	
PA_anya-e01_01n:51_3	upanissayo pakāsito hoti. Paññāsampattiñhi nissāya catasso paṭisambhidā pāpuṇāti, na aññena kāraṇena.	51	
PA_anya-e01_01n:52	Sīlena ca kāmasukhallikānuyogasaṅkhātassa antassa vajjanaṃ pakāsitaṃ hoti, samādhinā attakilamathānuyogasaṅkhātassa. Paññāya majjhimāya paṭipattiyā sevanaṃ pakāsitaṃ hoti.	5	
PA_anya-e01_01n:53	Tathā sīlena apāyasamatikkamanupāyo pakāsito hoti, samādhinā kāmadhātusamatikkamanupāyo, paññāya sabbabhavasamatikkamanupāyo.	5	
PA_anya-e01_01n:54	Sīlena ca tadaṅgappahānavasena kilesappahānaṃ pakāsitaṃ hoti, samādhinā vikkhambhanappahānavasena, paññāya samucchedappahānavasena.	5	
PA_anya-e01_01n:55	Tathā sīlena kilesānaṃ vītikkamapaṭipakkho pakāsito hoti, samādhinā pariyuṭṭhānapaṭipakkho, paññāya anusayapaṭipakkho.	5	
PA_anya-e01_01n:56	Sīlena ca duccaritasaṃkilesavisodhanaṃ pakāsitaṃ hoti, samādhinā taṇhāsaṃkilesavisodhanaṃ, paññāya diṭṭhisaṃkilesavisodhanaṃ.	5	
PA_anya-e01_01n:57_0	Tathā sīlena sotāpannasakadāgāmibhāvassa kāraṇaṃ pakāsitaṃ hoti, samādhinā anāgāmibhāvassa,	57	
PA_anya-e01_01n:57_1	paññāya arahattassa. Sotāpanno hi “sīlesu paripūrakārī”ti vutto, tathā sakadāgāmī.	57	
PA_anya-e01_01n:57_2	Anāgāmī pana “samādhismiṃ paripūrakārī”ti. Arahā pana “paññāya paripūrakārī”ti.	57	
PA_anya-e01_01n:58_0	Evaṃ ettāvatā tisso sikkhā, tividhakalyāṇaṃ sāsanaṃ, tevijjatādīnaṃ upanissayo, antadvayavajjanamajjhimapaṭipattisevanāni,	58	
PA_anya-e01_01n:58_1	apāyādisamatikkamanupāyo, tīhākārehi kilesappahānaṃ, vītikkamādīnaṃ paṭipakkho, saṃkilesattayavisodhanaṃ,	58	
PA_anya-e01_01n:58_2	sotāpannādibhāvassa ca kāraṇanti ime nava, aññe ca evarūpā guṇattikā pakāsitā hontīti.	58	
PA_anya-e01_01n:59	1. Sīlaniddeso	5	
PA_anya-e01_01n:60	Sīlasarūpādikathā	6	
PA_anya-e01_01n:61_0	6. Evaṃ anekaguṇasaṅgāhakena sīlasamādhipaññāmukhena desitopi panesa visuddhimaggo	61	
PA_anya-e01_01n:61_1	atisaṅkhepadesitoyeva hoti. Tasmā nālaṃ sabbesaṃ upakārāyāti vitthāramassa dassetuṃ	61	
PA_anya-e01_01n:61_2	sīlaṃ tāva ārabbha idaṃ pañhākammaṃ hoti.	61	
PA_anya-e01_01n:62	Kiṃ sīlaṃ, kenaṭṭhena sīlaṃ, kānassa lakkhaṇarasapaccupaṭṭhānapadaṭṭhānāni, kimānisaṃsaṃ sīlaṃ, katividhaṃ cetaṃ sīlaṃ, ko cassa saṃkileso, kiṃ vodānanti.	6	
PA_anya-e01_01n:63_0	Tatridaṃ vissajjanaṃ. Kiṃ sīlanti pāṇātipātādīhi vā viramantassa vattapaṭipattiṃ	63	
PA_anya-e01_01n:63_1	vā pūrentassa cetanādayo dhammā. Vuttañhetaṃ paṭisambhidāyaṃ “kiṃ sīlanti cetanā	63	
PA_anya-e01_01n:63_2	sīlaṃ, cetasikaṃ sīlaṃ, saṃvaro sīlaṃ, avītikkamo sīla”nti. Tattha cetanā sīlaṃ nāma	63	
PA_anya-e01_01n:63_3	pāṇātipātādīhi vā viramantassa vattapaṭipattiṃ vā pūrentassa cetanā. Cetasikaṃ sīlaṃ	63	
PA_anya-e01_01n:63_4	nāma pāṇātipātādīhi viramantassa virati. Apica cetanā sīlaṃ nāma pāṇātipātādīni pajahantassa	63	
PA_anya-e01_01n:63_5	satta kammapathacetanā. Cetasikaṃ sīlaṃ nāma “abhijjhaṃ pahāya vigatābhijjhena cetasā	63	
PA_anya-e01_01n:63_6	viharatī”ti ādinā nayena vuttā anabhijjhābyāpādasammādiṭṭhidhammā. Saṃvaro sīlanti	63	
PA_anya-e01_01n:63_7	ettha pañcavidhena saṃvaro veditabbo pātimokkhasaṃvaro, satisaṃvaro, ñāṇasaṃvaro,	63	
PA_anya-e01_01n:63_8	khantisaṃvaro, vīriyasaṃvaroti. Tattha iminā pātimokkhasaṃvarena upeto hoti samupetoti	63	
PA_anya-e01_01n:63_9	ayaṃ pātimokkhasaṃvaro. Rakkhati cakkhundriyaṃ, cakkhundriye saṃvaraṃ āpajjatīti ayaṃ satisaṃvaro.	63	
PA_anya-e01_01n:64	Yāni sotāni lokasmiṃ, (ajitāti bhagavā;)	6	
PA_anya-e01_01n:65	Sati tesaṃ nivāraṇaṃ;	6	
PA_anya-e01_01n:66	Sotānaṃ saṃvaraṃ brūmi, paññāyete pidhiyyareti. ;	6	
PA_anya-e01_01n:67_0	Ayaṃ ñāṇasaṃvaro. Paccayapaṭisevanampi ettheva samodhānaṃ gacchati. Yo panāyaṃ khamo	67	
PA_anya-e01_01n:67_1	hoti sītassa uṇhassātiādinā nayena āgato, ayaṃ khantisaṃvaro nāma. Yo cāyaṃ uppannaṃ	67	
PA_anya-e01_01n:67_2	kāmavitakkaṃ nādhivāsetītiādinā nayena āgato, ayaṃ vīriyasaṃvaro nāma. Ājīvapārisuddhipi	67	
PA_anya-e01_01n:67_3	ettheva samodhānaṃ gacchati. Iti ayaṃ pañcavidhopi saṃvaro, yā ca pāpabhīrukānaṃ	67	
PA_anya-e01_01n:67_4	kulaputtānaṃ sampattavatthuto virati, sabbampetaṃ saṃvarasīlanti veditabbaṃ. Avītikkamo	67	
PA_anya-e01_01n:67_5	sīlanti samādinnasīlassa kāyikavācasiko anatikkamo. Idaṃ tāva kiṃ sīlanti pañhassa vissajjanaṃ.	67	
PA_anya-e01_01n:68_0	7. Avasesesu kenaṭṭhena sīlanti sīlanaṭṭhena sīlaṃ. Kimidaṃ sīlanaṃ nāma. Samādhānaṃ	68	
PA_anya-e01_01n:68_1	vā, kāyakammādīnaṃ susīlyavasena avippakiṇṇatāti attho. Upadhāraṇaṃ vā, kusalānaṃ	68	
PA_anya-e01_01n:68_2	dhammānaṃ patiṭṭhānavasena ādhārabhāvoti attho. Etadeva hettha atthadvayaṃ saddalakkhaṇavidū	68	
PA_anya-e01_01n:68_3	anujānanti. Aññe pana siraṭṭho sīlattho, sītalaṭṭho sīlatthoti evamādināpi nayenettha atthaṃ vaṇṇayanti.	68	
PA_anya-e01_01n:69	8. Idāni kānassa lakkhaṇarasapaccupaṭṭhānapadaṭṭhānānīti ettha –	6	
PA_anya-e01_01n:70	Sīlanaṃ lakkhaṇaṃ tassa, bhinnassāpi anekadhā;	7	
PA_anya-e01_01n:71	Sanidassanattaṃ rūpassa, yathā bhinnassanekadhā.	7	
PA_anya-e01_01n:72_0	Yathā hi nīlapītādibhedena anekadhā bhinnassāpi rūpāyatanassa sanidassanattaṃ lakkhaṇaṃ,	72	
PA_anya-e01_01n:72_1	nīlādibhedena bhinnassāpi sanidassana bhāvānatikkamanato. Tathā sīlassa cetanādibhedena	72	
PA_anya-e01_01n:72_2	anekadhā bhinnassāpi yadetaṃ kāyakammādīnaṃ samādhānavasena kusalānañca dhammānaṃ	72	
PA_anya-e01_01n:72_3	patiṭṭhānavasena vuttaṃ sīlanaṃ, tadeva lakkhaṇaṃ, cetanādibhedena bhinnassāpi samādhānapatiṭṭhānabhāvānatikkamanato.	72	
PA_anya-e01_01n:72_4	Evaṃ lakkhaṇassa panassa –	72	
PA_anya-e01_01n:73	Dussīlyaviddhaṃsanatā, anavajjaguṇo tathā;	7	
PA_anya-e01_01n:74	Kiccasampattiatthena, raso nāma pavuccati.	7	
PA_anya-e01_01n:75	Tasmā idaṃ sīlaṃ nāma kiccaṭṭhena rasena dussīlyaviddhaṃsanarasaṃ, sampattiatthena rasena anavajjarasanti veditabbaṃ. Lakkhaṇādīsu hi kiccameva sampatti vā rasoti vuccati.	7	
PA_anya-e01_01n:76	Soceyyapaccupaṭṭhānaṃ, tayidaṃ tassa viññuhi;	7	
PA_anya-e01_01n:77	Ottappañca hirī ceva, padaṭṭhānanti vaṇṇitaṃ.	7	
PA_anya-e01_01n:78_0	Tayidaṃ sīlaṃ kāyasoceyyaṃ vacīsoceyyaṃ manosoceyyanti evaṃ vuttasoceyyapaccupaṭṭhānaṃ,	78	
PA_anya-e01_01n:78_1	soceyyabhāvena paccupaṭṭhāti gahaṇabhāvaṃ gacchati. Hirottappañca panassa viññūhi	78	
PA_anya-e01_01n:78_2	padaṭṭhānanti vaṇṇitaṃ, āsannakāraṇanti attho. Hirottappe hi sati sīlaṃ uppajjati	78	
PA_anya-e01_01n:78_3	ceva tiṭṭhati ca. Asati neva uppajjati, na tiṭṭhatīti. Evaṃ sīlassa lakkhaṇarasapaccupaṭṭhānapadaṭṭhānāni veditabbāni.	78	
PA_anya-e01_01n:79	Sīlānisaṃsakathā	7	
PA_anya-e01_01n:80	9. Kimānisaṃsaṃ sīlanti avippaṭisārādianekaguṇapaṭilābhānisaṃsaṃ. Vuttañhetaṃ – “avippaṭisāratthāni kho, ānanda, kusalāni sīlāni avippaṭisārānisaṃsānī”ti.	8	
PA_anya-e01_01n:81_0	Aparampi vuttaṃ “pañcime gahapatayo ānisaṃsā sīlavato sīlasampadāya. Katame pañca?	81	
PA_anya-e01_01n:81_1	Idha gahapatayo sīlavā sīlasampanno appamādādhikaraṇaṃ mahantaṃ bhogakkhandhaṃ adhigacchati,	81	
PA_anya-e01_01n:81_2	ayaṃ paṭhamo ānisaṃso sīlavato sīlasampadāya. Puna caparaṃ gahapatayo sīlavato sīlasampannassa	81	
PA_anya-e01_01n:81_3	kalyāṇo kittisaddo abbhuggacchati, ayaṃ dutiyo ānisaṃso sīlavato sīlasampadāya. Puna	81	
PA_anya-e01_01n:81_4	caparaṃ gahapatayo sīlavā sīlasampanno yaññadeva parisaṃ upasaṅkamati yadi khattiyaparisaṃ	81	
PA_anya-e01_01n:81_5	yadi brāhmaṇaparisaṃ yadi gahapatiparisaṃ yadi samaṇaparisaṃ, visārado upasaṅkamati	81	
PA_anya-e01_01n:81_6	amaṅkubhūto, ayaṃ tatiyo ānisaṃso sīlavato sīlasampadāya. Puna caparaṃ gahapatayo	81	
PA_anya-e01_01n:81_7	sīlavā sīlasampanno asammūḷho kālaṃ karoti, ayaṃ catuttho ānisaṃso sīlavato sīlasampadāya.	81	
PA_anya-e01_01n:81_8	Puna caparaṃ gahapatayo sīlavā sīlasampanno kāyassa bhedā paraṃ maraṇā sugatiṃ saggaṃ	81	
PA_anya-e01_01n:81_9	lokaṃ upapajjati, ayaṃ pañcamo ānisaṃso sīlavato sīlasampadāyā”ti.	81	
PA_anya-e01_01n:82_0	Aparepi “ākaṅkheyya ce, bhikkhave, bhikkhu sabrahmacārīnaṃ piyo ca assaṃ manāpo ca	82	
PA_anya-e01_01n:82_1	garu ca bhāvanīyo cāti, sīlesvevassa paripūrakārī”tiādinā nayena piyamanāpatādayo	82	
PA_anya-e01_01n:82_2	āsavakkhayapariyosānā anekā sīlānisaṃsā vuttā. Evaṃ avippaṭisārādianekaguṇānisaṃsaṃ sīlaṃ. Apica –	82	
PA_anya-e01_01n:83	Sāsane kulaputtānaṃ, patiṭṭhā natthi yaṃ vinā;	8	
PA_anya-e01_01n:84	Ānisaṃsaparicchedaṃ, tassa sīlassa ko vade.	8	
PA_anya-e01_01n:85	Na gaṅgā yamunā cāpi, sarabhū vā sarasvatī;	8	
PA_anya-e01_01n:86	Ninnagā vāciravatī, mahī vāpi mahānadī.	8	
PA_anya-e01_01n:87	Sakkuṇanti visodhetuṃ, taṃ malaṃ idha pāṇinaṃ;	8	
PA_anya-e01_01n:88	Visodhayati sattānaṃ, yaṃ ve sīlajalaṃ malaṃ.	8	
PA_anya-e01_01n:89	Na taṃ sajaladā vātā, na cāpi haricandanaṃ;	8	
PA_anya-e01_01n:90	Neva hārā na maṇayo, na candakiraṇaṅkurā.	9	
PA_anya-e01_01n:91	Samayantīdha sattānaṃ, pariḷāhaṃ surakkhitaṃ;	9	
PA_anya-e01_01n:92	Yaṃ sameti idaṃ ariyaṃ, sīlaṃ accantasītalaṃ.	9	
PA_anya-e01_01n:93	Sīlagandhasamo gandho, kuto nāma bhavissati;	9	
PA_anya-e01_01n:94	Yo samaṃ anuvāte ca, paṭivāte ca vāyati.	9	
PA_anya-e01_01n:95	Saggārohaṇasopānaṃ, aññaṃ sīlasamaṃ kuto;	9	
PA_anya-e01_01n:96	Dvāraṃ vā pana nibbāna, nagarassa pavesane.	9	
PA_anya-e01_01n:97	Sobhantevaṃ na rājāno, muttāmaṇivibhūsitā;	9	
PA_anya-e01_01n:98	Yathā sobhanti yatino, sīlabhūsanabhūsitā.	9	
PA_anya-e01_01n:99	Attānuvādādibhayaṃ, viddhaṃsayati sabbaso;	9	
PA_anya-e01_01n:100	Janeti kittihāsañca, sīlaṃ sīlavataṃ sadā.	10	
PA_anya-e01_01n:101	Guṇānaṃ mūlabhūtassa, dosānaṃ balaghātino;	10	
PA_anya-e01_01n:102	Iti sīlassa viññeyyaṃ, ānisaṃsakathāmukhanti.	10	
PA_anya-e01_01n:103	Sīlappabhedakathā	10	
PA_anya-e01_01n:104	10. Idāni yaṃ vuttaṃ katividhaṃ cetaṃ sīlanti, tatridaṃ vissajjanaṃ. Sabbameva tāva idaṃ sīlaṃ attano sīlanalakkhaṇena ekavidhaṃ.	10	
PA_anya-e01_01n:105_0	Cārittavārittavasena duvidhaṃ. Tathā ābhisamācārikaādibrahmacariyakavasena, viratiavirativasena,	105	
PA_anya-e01_01n:105_1	nissitānissitavasena, kālapariyantaāpāṇakoṭikavasena, sapariyantāpariyantavasena,	105	
PA_anya-e01_01n:105_2	lokiyalokuttaravasena ca.	105	
PA_anya-e01_01n:106_0	Tividhaṃ hīnamajjhimapaṇītavasena. Tathā attādhipateyyalokādhipateyyadhammādhipateyyavasena,	106	
PA_anya-e01_01n:106_1	parāmaṭṭhāparāmaṭṭhapaṭippassaddhivasena, visuddhāvisuddhavematikavasena, sekkhāsekkhanevasekkhanāsekkhavasena ca.	106	
PA_anya-e01_01n:107_0	Catubbidhaṃ hānabhāgiyaṭhitibhāgiyavisesabhāgiyanibbedhabhāgiyavasena. Tathā bhikkhubhikkhunīanupasampannagahaṭṭhasīlavasena,	107	
PA_anya-e01_01n:107_1	pakatiācāradhammatāpubbahetukasīlavasena, pātimokkhasaṃvaraindriyasaṃvaraājīvapārisuddhipaccayasannissitasīlavasena ca.	107	
PA_anya-e01_01n:108_0	Pañcavidhaṃ pariyantapārisuddhisīlādivasena. Vuttampi cetaṃ paṭisambhidāyaṃ “pañca	108	
PA_anya-e01_01n:108_1	sīlāni – pariyantapārisuddhisīlaṃ, apariyantapārisuddhisīlaṃ, paripuṇṇapārisuddhisīlaṃ,	108	
PA_anya-e01_01n:108_2	aparāmaṭṭhapārisuddhisīlaṃ, paṭippassaddhipārisuddhisīla”nti. Tathā pahānaveramaṇīcetanāsaṃvarāvītikkamavasena.	108	
PA_anya-e01_01n:109_0	11. Tattha ekavidhakoṭṭhāse attho vuttanayeneva veditabbo. Duvidhakoṭṭhāse yaṃ bhagavatā	109	
PA_anya-e01_01n:109_1	“idaṃ kattabba”nti paññattasikkhāpadapūraṇaṃ, taṃ cārittaṃ. Yaṃ “idaṃ na kattabba”nti	109	
PA_anya-e01_01n:109_2	paṭikkhittassa akaraṇaṃ, taṃ vārittaṃ. Tatrāyaṃ vacanattho. Caranti tasmiṃ sīlesu	109	
PA_anya-e01_01n:109_3	paripūrakāritāya pavattantīti cārittaṃ. Vāritaṃ tāyanti rakkhanti tenāti vārittaṃ.	109	
PA_anya-e01_01n:109_4	Tattha saddhāvīriyasādhanaṃ cārittaṃ, saddhāsādhanaṃ vārittaṃ. Evaṃ cārittavārittavasena duvidhaṃ.	109	
PA_anya-e01_01n:110_0	Dutiyaduke abhisamācāroti uttamasamācāro. Abhisamācāro eva ābhisamācārikaṃ. Abhisamācāraṃ	110	
PA_anya-e01_01n:110_1	vā ārabbha paññattaṃ ābhisamācārikaṃ, ājīvaṭṭhamakato avasesasīlassetaṃ adhivacanaṃ.	110	
PA_anya-e01_01n:110_2	Maggabrahmacariyassa ādibhāvabhūtanti ādibrahmacariyakaṃ, ājīvaṭṭhamakasīlassetaṃ	110	
PA_anya-e01_01n:110_3	adhivacanaṃ. Tañhi maggassa ādibhāvabhūtaṃ, pubbabhāgeyeva parisodhetabbato. Tenāha	110	
PA_anya-e01_01n:110_4	– “pubbeva kho panassa kāyakammaṃ vacīkammaṃ ājīvo suparisuddho hotī”ti. Yāni vā	110	
PA_anya-e01_01n:110_5	sikkhāpadāni khuddānukhuddakānīti vuttāni, idaṃ ābhisamācārikasīlaṃ. Sesaṃ ādibrahmacariyakaṃ.	110	
PA_anya-e01_01n:110_6	Ubhatovibhaṅgapariyāpannaṃ vā ādibrahmacariyakaṃ. Khandhakavattapariyāpannaṃ ābhisamācārikaṃ.	110	
PA_anya-e01_01n:110_7	Tassa sampattiyā ādibrahmacariyakaṃ sampajjati. Tenevāha – “so vata, bhikkhave, bhikkhu	110	
PA_anya-e01_01n:110_8	ābhisamācārikaṃ dhammaṃ aparipūretvā ādibrahmacariyakaṃ dhammaṃ paripūressatīti netaṃ	110	
PA_anya-e01_01n:110_9	ṭhānaṃ vijjatī”ti. Evaṃ ābhisamācārikaādibrahmacariyakavasena duvidhaṃ.	110	
PA_anya-e01_01n:111	Tatiyaduke pāṇātipātādīhi veramaṇimattaṃ viratisīlaṃ. Sesaṃ cetanādi aviratisīlanti evaṃ viratiavirativasena duvidhaṃ.	11	
PA_anya-e01_01n:112_0	Catutthaduke nissayoti dve nissayā taṇhānissayo ca diṭṭhinissayo ca. Tattha yaṃ “imināhaṃ	112	
PA_anya-e01_01n:112_1	sīlena devo vā bhavissāmi devaññataro vā”ti evaṃ bhavasampattiṃ ākaṅkhamānena pavattitaṃ,	112	
PA_anya-e01_01n:112_2	idaṃ taṇhānissitaṃ. Yaṃ “sīlena suddhī”ti evaṃ suddhidiṭṭhiyā pavattitaṃ, idaṃ diṭṭhinissitaṃ.	112	
PA_anya-e01_01n:112_3	Yaṃ pana lokuttaraṃ lokiyañca tasseva sambhārabhūtaṃ, idaṃ anissitanti evaṃ nissitānissitavasena duvidhaṃ.	112	
PA_anya-e01_01n:113	Pañcamaduke kālaparicchedaṃ katvā samādinnaṃ sīlaṃ kālapariyantaṃ. Yāvajīvaṃ samādiyitvā tatheva pavattitaṃ āpāṇakoṭikanti evaṃ kālapariyantaāpāṇakoṭikavasena duvidhaṃ.	11	
PA_anya-e01_01n:114_0	Chaṭṭhaduke lābhayasañātiaṅgajīvitavasena diṭṭhapariyantaṃ sapariyantaṃ nāma. Viparītaṃ	114	
PA_anya-e01_01n:114_1	apariyantaṃ. Vuttampi cetaṃ paṭisambhidāyaṃ “katamaṃ taṃ sīlaṃ sapariyantaṃ? Atthi	114	
PA_anya-e01_01n:114_2	sīlaṃ lābhapariyantaṃ, atthi sīlaṃ yasapariyantaṃ, atthi sīlaṃ ñātipariyantaṃ, atthi	114	
PA_anya-e01_01n:114_3	sīlaṃ aṅgapariyantaṃ, atthi sīlaṃ jīvitapariyantaṃ. Katamaṃ taṃ sīlaṃ lābhapariyantaṃ?	114	
PA_anya-e01_01n:114_4	Idhekacco lābhahetu lābhapaccayā lābhakāraṇā yathāsamādinnaṃ sikkhāpadaṃ vītikkamati,	114	
PA_anya-e01_01n:114_5	idaṃ taṃ sīlaṃ lābhapariyanta”nti. Eteneva upāyena itarānipi vitthāretabbāni. Apariyantavissajjanepi	114	
PA_anya-e01_01n:114_6	vuttaṃ “katamaṃ taṃ sīlaṃ na lābhapariyantaṃ? Idhekacco lābhahetu lābhapaccayā lābhakāraṇā	114	
PA_anya-e01_01n:114_7	yathāsamādinnaṃ sikkhāpadaṃ vītikkamāya cittampi na uppādeti, kiṃ so vītikkamissati,	114	
PA_anya-e01_01n:114_8	idaṃ taṃ sīlaṃ na lābhapariyanta”nti. Etenevupāyena itarānipi vitthāretabbāni. Evaṃ	114	
PA_anya-e01_01n:114_9	sapariyantāpariyantavasena duvidhaṃ.	114	
PA_anya-e01_01n:115_0	Sattamaduke sabbampi sāsavaṃ sīlaṃ lokiyaṃ. Anāsavaṃ lokuttaraṃ. Tattha lokiyaṃ bhavavisesāvahaṃ	115	
PA_anya-e01_01n:115_1	hoti bhavanissaraṇassa ca sambhāro. Yathāha – “vinayo saṃvaratthāya, saṃvaro avippaṭisāratthāya,	115	
PA_anya-e01_01n:115_2	avippaṭisāro pāmojjatthāya, pāmojjaṃ pītatthāya, pīti passaddhatthāya, passaddhi	115	
PA_anya-e01_01n:115_3	sukhatthāya, sukhaṃ samādhatthāya, samādhi yathābhūtañāṇadassanatthāya, yathābhūtañāṇadassanaṃ	115	
PA_anya-e01_01n:115_4	nibbidatthāya, nibbidā virāgatthāya, virāgo vimuttatthāya, vimutti vimuttiñāṇadassanatthāya,	115	
PA_anya-e01_01n:115_5	vimuttiñāṇadassanaṃ anupādāparinibbānatthāya, etadatthā kathā, etadatthā mantanā,	115	
PA_anya-e01_01n:115_6	etadatthā upanisā, etadatthaṃ sotāvadhānaṃ, yadidaṃ anupādācittassa vimokkho”ti.	115	
PA_anya-e01_01n:115_7	Lokuttaraṃ bhavanissaraṇāvahaṃ hoti paccavekkhaṇañāṇassa ca bhūmīti evaṃ lokiyalokuttaravasena duvidhaṃ.	115	
PA_anya-e01_01n:116_0	12. Tikesu paṭhamattike hīnena chandena cittena vīriyena vīmaṃsāya vā pavattitaṃ	116	
PA_anya-e01_01n:116_1	hīnaṃ. Majjhimehi chandādīhi pavattitaṃ majjhimaṃ. Paṇītehi paṇītaṃ. Yasakāmatāya	116	
PA_anya-e01_01n:116_2	vā samādinnaṃ hīnaṃ. Puññaphalakāmatāya majjhimaṃ. Kattabbamevidanti ariyabhāvaṃ	116	
PA_anya-e01_01n:116_3	nissāya samādinnaṃ paṇītaṃ. “Ahamasmi sīlasampanno, ime panaññe bhikkhū dussīlā pāpadhammā”ti	116	
PA_anya-e01_01n:116_4	evaṃ attukkaṃsanaparavambhanādīhi upakkiliṭṭhaṃ vā hīnaṃ. Anupakkiliṭṭhaṃ lokiyaṃ	116	
PA_anya-e01_01n:116_5	sīlaṃ majjhimaṃ. Lokuttaraṃ paṇītaṃ. Taṇhāvasena vā bhavabhogatthāya pavattitaṃ hīnaṃ.	116	
PA_anya-e01_01n:116_6	Attano vimokkhatthāya pavattitaṃ majjhimaṃ. Sabbasattānaṃ vimokkhatthāya pavattitaṃ	116	
PA_anya-e01_01n:116_7	pāramitāsīlaṃ paṇītanti evaṃ hīnamajjhimapaṇītavasena tividhaṃ.	116	
PA_anya-e01_01n:117_0	Dutiyattike attano ananurūpaṃ pajahitukāmena attagarunā attanigāravena pavattitaṃ	117	
PA_anya-e01_01n:117_1	attādhipateyyaṃ. Lokāpavādaṃ pariharitukāmena lokagarunā loke gāravena pavattitaṃ	117	
PA_anya-e01_01n:117_2	lokādhipateyyaṃ. Dhammamahattaṃ pūjetukāmena dhammagarunā dhammagāravena pavattitaṃ	117	
PA_anya-e01_01n:117_3	dhammādhipateyyanti evaṃ attādhipateyyādivasena tividhaṃ.	117	
PA_anya-e01_01n:118_0	Tatiyattike yaṃ dukesu nissitanti vuttaṃ, taṃ taṇhādiṭṭhīhi parāmaṭṭhattā parāmaṭṭhaṃ.	118	
PA_anya-e01_01n:118_1	Puthujjanakalyāṇakassa maggasambhārabhūtaṃ sekkhānañca maggasampayuttaṃ aparāmaṭṭhaṃ.	118	
PA_anya-e01_01n:118_2	Sekkhāsekkhānaṃ phalasampayuttaṃ paṭippassaddhanti evaṃ parāmaṭṭhādivasena tividhaṃ.	118	
PA_anya-e01_01n:119_0	Catutthattike yaṃ āpattiṃ anāpajjantena pūritaṃ, āpajjitvā vā puna katapaṭikammaṃ,	119	
PA_anya-e01_01n:119_1	taṃ visuddhaṃ. Āpattiṃ āpannassa akatapaṭikammaṃ avisuddhaṃ. Vatthumhi vā āpattiyā	119	
PA_anya-e01_01n:119_2	vā ajjhācāre vā vematikassa sīlaṃ vematikasīlaṃ nāma. Tattha yoginā avisuddhasīlaṃ	119	
PA_anya-e01_01n:119_3	visodhetabbaṃ, vematike vatthujjhācāraṃ akatvā vimati paṭivinetabbā “iccassa phāsu	119	
PA_anya-e01_01n:119_4	bhavissatī”ti evaṃ visuddhādivasena tividhaṃ.	119	
PA_anya-e01_01n:120	Pañcamattike catūhi ariyamaggehi tīhi ca sāmaññaphalehi sampayuttaṃ sīlaṃ sekkhaṃ. Arahattaphalasampayuttaṃ asekkhaṃ. Sesaṃ nevasekkhanāsekkhanti evaṃ sekkhādivasena tividhaṃ.	12	
PA_anya-e01_01n:121_0	Paṭisambhidāyaṃ pana yasmā loke tesaṃ tesaṃ sattānaṃ pakatipi sīlanti vuccati, yaṃ	121	
PA_anya-e01_01n:121_1	sandhāya “ayaṃ sukhasīlo, ayaṃ dukkhasīlo, ayaṃ kalahasīlo, ayaṃ maṇḍanasīlo”ti bhaṇanti,	121	
PA_anya-e01_01n:121_2	tasmā tena pariyāyena “tīṇi sīlāni, kusalasīlaṃ akusalasīlaṃ abyākatasīlanti. Evaṃ	121	
PA_anya-e01_01n:121_3	kusalādivasenapi tividhanti vuttaṃ. Tattha akusalaṃ imasmiṃ atthe adhippetassa sīlassa	121	
PA_anya-e01_01n:121_4	lakkhaṇādīsu ekenapi na sametīti idha na upanītaṃ, tasmā vuttanayenevassa tividhatā veditabbā.	121	
PA_anya-e01_01n:122	13. Catukkesu paṭhamacatukke –	12	
PA_anya-e01_01n:123	Yodha sevati dussīle, sīlavante na sevati;	12	
PA_anya-e01_01n:124	Vatthuvītikkame dosaṃ, na passati aviddasu.	12	
PA_anya-e01_01n:125	Micchāsaṅkappabahulo, indriyāni na rakkhati;	12	
PA_anya-e01_01n:126	Evarūpassa ve sīlaṃ, jāyate hānabhāgiyaṃ.	12	
PA_anya-e01_01n:127	Yo panattamano hoti, sīlasampattiyā idha;	12	
PA_anya-e01_01n:128	Kammaṭṭhānānuyogamhi, na uppādeti mānasaṃ.	12	
PA_anya-e01_01n:129	Tuṭṭhassa sīlamattena, aghaṭantassa uttari;	12	
PA_anya-e01_01n:130	Tassa taṃ ṭhitibhāgiyaṃ, sīlaṃ bhavati bhikkhuno.	13	
PA_anya-e01_01n:131	Sampannasīlo ghaṭati, samādhatthāya yo pana;	13	
PA_anya-e01_01n:132	Visesabhāgiyaṃ sīlaṃ, hoti etassa bhikkhuno.	13	
PA_anya-e01_01n:133	Atuṭṭho sīlamattena, nibbidaṃ yonuyuñjati;	13	
PA_anya-e01_01n:134	Hoti nibbedhabhāgiyaṃ, sīlametassa bhikkhunoti.	13	
PA_anya-e01_01n:135	Evaṃ hānabhāgiyādivasena catubbidhaṃ.	13	
PA_anya-e01_01n:136_0	Dutiyacatukke bhikkhū ārabbha paññattasikkhāpadāni, yāni ca nesaṃ bhikkhunīnaṃ paññattito	136	
PA_anya-e01_01n:136_1	rakkhitabbāni, idaṃ bhikkhusīlaṃ. Bhikkhuniyo ārabbha paññattasikkhāpadāni, yāni	136	
PA_anya-e01_01n:136_2	ca tāsaṃ bhikkhūnaṃ paññattito rakkhitabbāni, idaṃ bhikkhunisīlaṃ. Sāmaṇerasāmaṇerīnaṃ	136	
PA_anya-e01_01n:136_3	dasasīlāni anupasampannasīlaṃ. Upāsakaupāsikānaṃ niccasīlavasena pañcasikkhāpadāni,	136	
PA_anya-e01_01n:136_4	sati vā ussāhe dasa, uposathaṅgavasena aṭṭhāti idaṃ gahaṭṭhasīlanti evaṃ bhikkhusīlādivasena catubbidhaṃ.	136	
PA_anya-e01_01n:137_0	Tatiyacatukke uttarakurukānaṃ manussānaṃ avītikkamo pakatisīlaṃ. Kuladesapāsaṇḍānaṃ	137	
PA_anya-e01_01n:137_1	attano attano mariyādācārittaṃ ācārasīlaṃ. “Dhammatā esā, ānanda, yadā bodhisatto	137	
PA_anya-e01_01n:137_2	mātukucchiṃ okkanto hoti na bodhisattamātu purisesu mānasaṃ uppajji kāmaguṇūpasaṃhita”nti	137	
PA_anya-e01_01n:137_3	evaṃ vuttaṃ bodhisattamātusīlaṃ dhammatāsīlaṃ. Mahākassapādīnaṃ pana suddhasattānaṃ,	137	
PA_anya-e01_01n:137_4	bodhisattassa ca tāsu tāsu jātīsu sīlaṃ pubbahetukasīlanti evaṃ pakatisīlādivasena catubbidhaṃ.	137	
PA_anya-e01_01n:138_0	Catutthacatukke yaṃ bhagavatā “idha bhikkhu pātimokkhasaṃvarasaṃvuto viharati ācāragocarasampanno	138	
PA_anya-e01_01n:138_1	aṇumattesu vajjesu bhayadassāvī samādāya sikkhati sikkhāpadesū”ti vaṃ vuttaṃ sīlaṃ,	138	
PA_anya-e01_01n:138_2	idaṃ pātimokkhasaṃvarasīlaṃ nāma. Yaṃ pana “so cakkhunā rūpaṃ disvā na nimittaggāhī	138	
PA_anya-e01_01n:138_3	hoti nānubyañjanaggāhī, yatvādhikaraṇamenaṃ cakkhundriyaṃ asaṃvutaṃ viharantaṃ abhijjhādomanassā	138	
PA_anya-e01_01n:138_4	pāpakā akusalā dhammā anvāssaveyyuṃ, tassa saṃvarāya paṭipajjati, rakkhati cakkhundriyaṃ,	138	
PA_anya-e01_01n:138_5	cakkhundriye saṃvaraṃ āpajjati. Sotena saddaṃ sutvā…pe… ghānena gandhaṃ ghāyitvā…pe…	138	
PA_anya-e01_01n:138_6	jivhāya rasaṃ sāyitvā…pe… kāyena phoṭṭhabbaṃ phusitvā…pe… manasā dhammaṃ viññāya	138	
PA_anya-e01_01n:138_7	na nimittaggāhī…pe… manindriye saṃvaraṃ āpajjatī”ti vuttaṃ, idaṃ indriyasaṃvarasīlaṃ.	138	
PA_anya-e01_01n:138_8	Yā pana ājīvahetupaññattānaṃ channaṃ sikkhāpadānaṃ vītikkamassa, “kuhanā lapanā nemittikatā	138	
PA_anya-e01_01n:138_9	nippesikatā lābhena lābhaṃ nijigīsanatā”ti evamādīnañca pāpadhammānaṃ vasena pavattā	138	
PA_anya-e01_01n:138_10	micchājīvā virati, idaṃ ājīvapārisuddhisīlaṃ. “Paṭisaṅkhā yoniso cīvaraṃ paṭisevati,	1381	
PA_anya-e01_01n:138_11	yāvadeva sītassa paṭighātāyā”ti ādinā nayena vutto paṭisaṅkhānaparisuddho catupaccayaparibhogo	1381	
PA_anya-e01_01n:138_12	paccayasannissitasīlaṃ nāma.	1381	
PA_anya-e01_01n:139	Pātimokkhasaṃvarasīlaṃ	13	
PA_anya-e01_01n:140_0	14. Tatrāyaṃ ādito paṭṭhāya anupubbapadavaṇṇanāya saddhiṃ vinicchayakathā. Idhāti	140	
PA_anya-e01_01n:140_1	imasmiṃ sāsane. Bhikkhūti saṃsāre bhayaṃ ikkhaṇatāya vā bhinnapaṭadharāditāya vā	140	
PA_anya-e01_01n:140_2	evaṃ laddhavohāro saddhāpabbajito kulaputto. Pātimokkhasaṃvarasaṃvutoti ettha pātimokkhanti	140	
PA_anya-e01_01n:140_3	sikkhāpadasīlaṃ. Tañhi yo naṃ pāti rakkhati, taṃ mokkheti mocayati āpāyikādīhi dukkhehi,	140	
PA_anya-e01_01n:140_4	tasmā pātimokkhanti vuccati. Saṃvaraṇaṃ saṃvaro, kāyikavācasikassa avītikkamassetaṃ	140	
PA_anya-e01_01n:140_5	nāmaṃ. Pātimokkhameva saṃvaro pātimokkhasaṃvaro. Tena pātimokkhasaṃvarena saṃvuto	140	
PA_anya-e01_01n:140_6	pātimokkhasaṃvarasaṃvuto, upagato samannāgatoti attho. Viharatīti iriyati. Ācāragocarasampannotiādīnamattho	140	
PA_anya-e01_01n:140_7	pāḷiyaṃ āgatanayeneva veditabbo. Vuttañhetaṃ –	140	
PA_anya-e01_01n:141	“Ācāragocarasampanno”ti atthi ācāro, atthi anācāro;	14	
PA_anya-e01_01n:142_0	Tattha katamo anācāro? Kāyiko vītikkamo vācasiko vītikkamo kāyikavācasiko vītikkamo,	142	
PA_anya-e01_01n:142_1	ayaṃ vuccati anācāro. Sabbampi dussīlyaṃ anācāro. Idhekacco veḷudānena vā pattadānena	142	
PA_anya-e01_01n:142_2	vā pupphaphalasinānadantakaṭṭhadānena vā cāṭukamyatāya vā muggasūpyatāya vā pāribhaṭyatāya	142	
PA_anya-e01_01n:142_3	vā jaṅghapesanikena vā aññataraññatarena vā buddhapaṭikuṭṭhena micchāājīvena jīvikaṃ	142	
PA_anya-e01_01n:142_4	kappeti, ayaṃ vuccati anācāro.	142	
PA_anya-e01_01n:143_0	Tattha katamo ācāro? Kāyiko avītikkamo vācasiko avītikkamo kāyikavācasiko avītikkamo,	143	
PA_anya-e01_01n:143_1	ayaṃ vuccati ācāro. Sabbopi sīlasaṃvaro ācāro. Idhekacco na veḷudānena vā na pattana	143	
PA_anya-e01_01n:143_2	pupphana phalana sinānana dantakaṭṭhadānena vā na cāṭukamyatāya vā na muggasūpyatāya	143	
PA_anya-e01_01n:143_3	vā na pāribhaṭyatāya vā na jaṅghapesanikena vā na aññataraññatarena vā buddhapaṭikuṭṭhena	143	
PA_anya-e01_01n:143_4	micchāājīvena jīvikaṃ kappeti, ayaṃ vuccati ācāro.	143	
PA_anya-e01_01n:144	Gocaroti atthi gocaro atthi agocaro.	14	
PA_anya-e01_01n:145_0	Tattha katamo agocaro? Idhekacco vesiyāgocaro vā hoti vidhavā, thullakumārikā, paṇḍaka,	145	
PA_anya-e01_01n:145_1	bhikkhunī, pānāgāragocaro vā hoti, saṃsaṭṭho viharati rājūhi rājamahāmattehi titthiyehi	145	
PA_anya-e01_01n:145_2	titthiyasāvakehi ananulomikena saṃsaggena, yāni vā pana tāni kulāni assaddhāni appasannāni	145	
PA_anya-e01_01n:145_3	anopānabhūtāni akkosakaparibhāsakāni anatthakāmāni ahitakāmāni aphāsukakāmāni ayogakkhemakāmāni	145	
PA_anya-e01_01n:145_4	bhikkhūnaṃ bhikkhunīnaṃ upāsakānaṃ upāsikānaṃ, tathārūpāni kulāni sevati bhajati	145	
PA_anya-e01_01n:145_5	payirupāsati, ayaṃ vuccati agocaro.	145	
PA_anya-e01_01n:146_0	Tattha katamo gocaro? Idhekacco na vesiyāgocaro vā hoti…pe… na pānāgāragocaro vā	146	
PA_anya-e01_01n:146_1	hoti, asaṃsaṭṭho viharati rājūhi…pe… titthiyasāvakehi ananulomikena saṃsaggena, yāni	146	
PA_anya-e01_01n:146_2	vā pana tāni kulāni saddhāni pasannāni opānabhūtāni kāsāvapajjotāni isivātapaṭivātāni	146	
PA_anya-e01_01n:146_3	atthakāmāni…pe… yogakkhemakāmāni bhikkhūnaṃ…pe… upāsikānaṃ, tathārūpāni kulāni sevati	146	
PA_anya-e01_01n:146_4	bhajati payirupāsati, ayaṃ vuccati gocaro. Iti iminā ca ācārena iminā ca gocarena	146	
PA_anya-e01_01n:146_5	upeto hoti samupeto upagato samupagato upapanno sampanno samannāgato, tena vuccati	146	
PA_anya-e01_01n:146_6	“ācāragocarasampanno”ti.	146	
PA_anya-e01_01n:147_0	Api cettha imināpi nayena ācāragocarā veditabbā. Duvidho hi anācāro kāyiko vācasiko	147	
PA_anya-e01_01n:147_1	ca. Tattha katamo kāyiko anācāro? Idhekacco saṅghagatopi acittīkārakato there bhikkhū	147	
PA_anya-e01_01n:147_2	ghaṭṭayantopi tiṭṭhati, ghaṭṭayantopi nisīdati, puratopi tiṭṭhati, puratopi nisīdati,	147	
PA_anya-e01_01n:147_3	uccepi āsane nisīdati, sasīsampi pārupitvā nisīdati, ṭhitakopi bhaṇati, bāhāvikkhepakopi	147	
PA_anya-e01_01n:147_4	bhaṇati, therānaṃ bhikkhūnaṃ anupāhanānaṃ caṅkamantānaṃ saupāhano caṅkamati, nīce	147	
PA_anya-e01_01n:147_5	caṅkame caṅkamantānaṃ ucce caṅkame caṅkamati, chamāya caṅkamantānaṃ caṅkame caṅkamati,	147	
PA_anya-e01_01n:147_6	there bhikkhū anupakhajjāpi tiṭṭhati, anupakhajjāpi nisīdati, navepi bhikkhū āsanena	147	
PA_anya-e01_01n:147_7	paṭibāhati, jantāgharepi there bhikkhū anāpucchā kaṭṭhaṃ pakkhipati, dvāraṃ pidahati,	147	
PA_anya-e01_01n:147_8	udakatitthepi there bhikkhū ghaṭṭayantopi otarati, puratopi otarati, ghaṭṭayantopi	147	
PA_anya-e01_01n:147_9	nhāyati, puratopi nhāyati, ghaṭṭayantopi uttarati, puratopi uttarati, antaragharaṃ	147	
PA_anya-e01_01n:147_10	pavisantopi there bhikkhū ghaṭṭayantopi gacchati, puratopi gacchati, vokkamma ca	1471	
PA_anya-e01_01n:147_11	therānaṃ bhikkhūnaṃ purato purato gacchati, yānipi tāni honti kulānaṃ ovarakāni gūḷhāni	1471	
PA_anya-e01_01n:147_12	ca paṭicchannāni ca yattha kulitthiyo kulakumāriyo nisīdanti, tatthapi sahasā pavisati,	1471	
PA_anya-e01_01n:147_13	kumārakassapi sīsaṃ parāmasati, ayaṃ vuccati kāyiko anācāro.	1471	
PA_anya-e01_01n:148_0	Tattha katamo vācasiko anācāro? Idhekacco saṅghagatopi acittīkārakato there bhikkhū	148	
PA_anya-e01_01n:148_1	anāpucchā dhammaṃ bhaṇati. Pañhaṃ vissajjeti, pātimokkhaṃ uddisati, ṭhitakopi bhaṇati,	148	
PA_anya-e01_01n:148_2	bāhāvikkhepakopi bhaṇati, antaragharaṃ paviṭṭhopi itthiṃ vā kumāriṃ vā evamāha –	148	
PA_anya-e01_01n:148_3	“itthannāme itthaṃgotte kiṃ atthi, yāgu atthi, bhattaṃ atthi, khādanīyaṃ atthi, kiṃ	148	
PA_anya-e01_01n:148_4	pivissāma, kiṃ khādissāma, kiṃ bhuñjissāma. Kiṃ vā me dassathā”ti vippalapati, ayaṃ	148	
PA_anya-e01_01n:148_5	vuccati vācasiko anācāro. Paṭipakkhavasena panassa ācāro veditabbo.	148	
PA_anya-e01_01n:149_0	Apica bhikkhu sagāravo sappatisso hirottappasampanno sunivattho supāruto pāsādikena	149	
PA_anya-e01_01n:149_1	abhikkantena paṭikkantena ālokitena vilokitena samiñjitena pasāritena okkhittacakkhu	149	
PA_anya-e01_01n:149_2	iriyāpathasampanno indriyesu guttadvāro bhojane mattaññū jāgariyamanuyutto satisampajaññena	149	
PA_anya-e01_01n:149_3	samannāgato appiccho santuṭṭho āraddhavīriyo ābhisamācārikesu sakkaccakārī garucittīkārabahulo	149	
PA_anya-e01_01n:149_4	viharati, ayaṃ vuccati ācāro. Evaṃ tāva ācāro veditabbo.	149	
PA_anya-e01_01n:150_0	Gocaro pana tividho upanissayagocaro ārakkhagocaro upanibandhagocaroti. Tattha katamo	150	
PA_anya-e01_01n:150_1	upanissayagocaro? Dasakathāvatthuguṇasamannāgato kalyāṇamitto, yaṃ nissāya assutaṃ	150	
PA_anya-e01_01n:150_2	suṇāti, sutaṃ pariyodapeti, kaṅkhaṃ vitarati, diṭṭhiṃ ujuṃ karoti, cittaṃ pasādeti.	150	
PA_anya-e01_01n:150_3	Yassa vā pana anusikkhamāno saddhāya vaḍḍhati, sīlena, sutena, cāgena, paññāya vaḍḍhati,	150	
PA_anya-e01_01n:150_4	ayaṃ vuccati upanissayagocaro.	150	
PA_anya-e01_01n:151_0	Katamo ārakkhagocaro? Idha bhikkhu antaragharaṃ paviṭṭho vīthiṃ paṭipanno okkhittacakkhu	151	
PA_anya-e01_01n:151_1	yugamattadassāvī susaṃvuto gacchati, na hatthiṃ olokento, na assaṃ, na rathaṃ, na	151	
PA_anya-e01_01n:151_2	pattiṃ, na itthiṃ, na purisaṃ olokento, na uddhaṃ ullokento, na adho olokento, na	151	
PA_anya-e01_01n:151_3	disāvidisaṃ pekkhamāno gacchati, ayaṃ vuccati ārakkhagocaro.	151	
PA_anya-e01_01n:152_0	Katamo upanibandhagocaro? Cattāro satipaṭṭhānā yattha cittaṃ upanibandhati. Vuttañhetaṃ	152	
PA_anya-e01_01n:152_1	bhagavatā – “ko ca, bhikkhave, bhikkhuno gocaro sako pettiko visayo? Yadidaṃ cattāro	152	
PA_anya-e01_01n:152_2	satipaṭṭhānā”ti, ayaṃ vuccati upanibandhagocaro. Iti iminā ca ācārena iminā ca gocarena	152	
PA_anya-e01_01n:152_3	upeto…pe… samannāgato. Tenapi vuccati ācāragocarasampannoti.	152	
PA_anya-e01_01n:153_0	Aṇumattesu vajjesu bhayadassāvīti aṇuppamāṇesu asañcicca āpannasekhiyaakusalacittuppādādibhedesu	153	
PA_anya-e01_01n:153_1	vajjesu bhayadassanasīlo. Samādāya sikkhati sikkhāpadesūti yaṃkiñci sikkhāpadesu	153	
PA_anya-e01_01n:153_2	sikkhitabbaṃ, taṃ sabbaṃ sammā ādāya sikkhati. Ettha ca “pātimokkhasaṃvarasaṃvuto”ti	153	
PA_anya-e01_01n:153_3	ettāvatā ca puggalādhiṭṭhānāya desanāya pātimokkhasaṃvarasīlaṃ dassitaṃ. “Ācāragocarasampanno”tiādi	153	
PA_anya-e01_01n:153_4	pana sabbaṃ yathāpaṭipannassa taṃ sīlaṃ sampajjati, taṃ paṭipattiṃ dassetuṃ vuttanti veditabbaṃ.	153	
PA_anya-e01_01n:154	Indriyasaṃvarasīlaṃ	15	
PA_anya-e01_01n:155_0	15. Yaṃ panetaṃ tadanantaraṃ “so cakkhunā rūpaṃ disvā”tiādinā nayena dassitaṃ indriyasaṃvarasīlaṃ,	155	
PA_anya-e01_01n:155_1	tattha soti pātimokkhasaṃvarasīle ṭhito bhikkhu. Cakkhunā rūpaṃ disvāti kāraṇavasena	155	
PA_anya-e01_01n:155_2	cakkhūti laddhavohārena rūpadassanasamatthena cakkhuviññāṇena rūpaṃ disvā. Porāṇā	155	
PA_anya-e01_01n:155_3	panāhu “cakkhu rūpaṃ na passati, acittakattā, cittaṃ na passati, acakkhukattā, dvārārammaṇasaṅghaṭṭe	155	
PA_anya-e01_01n:155_4	pana cakkhupasādavatthukena cittena passati. Īdisī panesā ‘dhanunā vijjhatī’tiādīsu	155	
PA_anya-e01_01n:155_5	viya sasambhārakathā nāma hoti, tasmā cakkhuviññāṇena rūpaṃ disvāti ayamevettha attho”ti.	155	
PA_anya-e01_01n:155_6	Na nimittaggāhīti itthipurisanimittaṃ vā subhanimittādikaṃ vā kilesavatthubhūtaṃ	155	
PA_anya-e01_01n:155_7	nimittaṃ na gaṇhāti, diṭṭhamatteyeva saṇṭhāti. Nānubyañjanaggāhīti kilesānaṃ anuanubyañjanato	155	
PA_anya-e01_01n:155_8	pākaṭabhāvakaraṇato anubyañjananti laddhavohāraṃ hatthapādasitahasitakathitavilokitādibhedaṃ	155	
PA_anya-e01_01n:155_9	ākāraṃ na gaṇhāti, yaṃ tattha bhūtaṃ, tadeva gaṇhāti, cetiyapabbatavāsī mahātissatthero viya.	155	
PA_anya-e01_01n:156_0	Theraṃ kira cetiyapabbatā anurādhapuraṃ piṇḍacāratthāya āgacchantaṃ aññatarā kulasuṇhā	156	
PA_anya-e01_01n:156_1	sāmikena saddhiṃ bhaṇḍitvā sumaṇḍitapasādhitā devakaññā viya kālasseva anurādhapurato	156	
PA_anya-e01_01n:156_2	nikkhamitvā ñātigharaṃ gacchantī antarāmagge disvā vipallatthacittā mahāhasitaṃ hasi.	156	
PA_anya-e01_01n:156_3	Thero kimetanti olokento tassā dantaṭṭhike asubhasaññaṃ paṭilabhitvā arahattaṃ pāpuṇi. Tena vuttaṃ –	156	
PA_anya-e01_01n:157	“Tassā dantaṭṭhikaṃ disvā, pubbasaññaṃ anussari;	15	
PA_anya-e01_01n:158	Tattheva so ṭhito thero, arahattaṃ apāpuṇī”ti.	15	
PA_anya-e01_01n:159	Sāmikopi kho panassā anumaggaṃ gacchanto theraṃ disvā “kiñci, bhante, itthiṃ passathā”ti pucchi. Taṃ thero āha –	15	
PA_anya-e01_01n:160	“Nābhijānāmi itthī vā, puriso vā ito gato;	16	
PA_anya-e01_01n:161	Apica aṭṭhisaṅghāṭo, gacchatesa mahāpathe”ti.	16	
PA_anya-e01_01n:162_0	Yatvādhikaraṇamenantiādimhi yaṃkāraṇā yassa cakkhundriyāsaṃvarassa hetu etaṃ puggalaṃ	162	
PA_anya-e01_01n:162_1	satikavāṭena cakkhundriyaṃ asaṃvutaṃ apihitacakkhudvāraṃ hutvā viharantaṃ ete abhijjhādayo	162	
PA_anya-e01_01n:162_2	dhammā anvāssaveyyuṃ anubandheyyuṃ. Tassa saṃvarāya paṭipajjatīti tassa cakkhundriyassa	162	
PA_anya-e01_01n:162_3	satikavāṭena pidahanatthāya paṭipajjati. Evaṃ paṭipajjantoyeva ca rakkhati cakkhundriyaṃ,	162	
PA_anya-e01_01n:162_4	cakkhundriye saṃvaraṃ āpajjatītipi vuccati. Tattha kiñcāpi cakkhundriye saṃvaro vā	162	
PA_anya-e01_01n:162_5	asaṃvaro vā natthi. Na hi cakkhupasādaṃ nissāya sati vā muṭṭhasaccaṃ vā uppajjati.	162	
PA_anya-e01_01n:162_6	Apica yadā rūpārammaṇaṃ cakkhussa āpāthaṃ āgacchati, tadā bhavaṅge dvikkhattuṃ uppajjitvā	162	
PA_anya-e01_01n:162_7	niruddhe kiriyamanodhātu āvajjanakiccaṃ sādhayamānā uppajjitvā nirujjhati. Tato cakkhuviññāṇaṃ	162	
PA_anya-e01_01n:162_8	dassanakiccaṃ. Tato vipākamanodhātu sampaṭicchanakiccaṃ. Tato vipākāhetukamanoviññāṇadhātu	162	
PA_anya-e01_01n:162_9	santīraṇakiccaṃ. Tato kiriyāhetukamanoviññāṇadhātu voṭṭhabbanakiccaṃ sādhayamānā	162	
PA_anya-e01_01n:162_10	uppajjitvā nirujjhati, tadanantaraṃ javanaṃ javati.	1621	
PA_anya-e01_01n:163_0	Tatrāpi neva bhavaṅgasamaye, na āvajjanādīnaṃ aññatarasamaye saṃvaro vā asaṃvaro	163	
PA_anya-e01_01n:163_1	vā atthi. Javanakkhaṇe pana sace dussīlyaṃ vā muṭṭhasaccaṃ vā aññāṇaṃ vā akkhanti	163	
PA_anya-e01_01n:163_2	vā kosajjaṃ vā uppajjati, asaṃvaro hoti. Evaṃ honto pana so cakkhundriye asaṃvaroti	163	
PA_anya-e01_01n:163_3	vuccati. Kasmā? Yasmā tasmiṃ sati dvārampi aguttaṃ hoti, bhavaṅgampi āvajjanādīnipi	163	
PA_anya-e01_01n:163_4	vīthicittāni. Yathā kiṃ? Yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo	163	
PA_anya-e01_01n:163_5	susaṃvutā honti, tathāpi antonagare sabbaṃ bhaṇḍaṃ arakkhitaṃ agopitameva hoti. Nagaradvārena	163	
PA_anya-e01_01n:163_6	hi pavisitvā corā yadicchanti, taṃ kareyyuṃ, evameva javane dussīlyādīsu uppannesu	163	
PA_anya-e01_01n:163_7	tasmiṃ asaṃvare sati dvārampi aguttaṃ hoti, bhavaṅgampi āvajjanādīnipi vīthicittāni.	163	
PA_anya-e01_01n:164_0	Tasmiṃ pana sīlādīsu uppannesu dvārampi guttaṃ hoti, bhavaṅgampi āvajjanādīnipi vīthicittāni.	164	
PA_anya-e01_01n:164_1	Yathā kiṃ? Yathā nagaradvāresu saṃvutesu kiñcāpi antogharādayo asaṃvutā honti, tathāpi	164	
PA_anya-e01_01n:164_2	antonagare sabbaṃ bhaṇḍaṃ surakkhitaṃ sugopitameva hoti. Nagaradvāresu hi pihitesu	164	
PA_anya-e01_01n:164_3	corānaṃ paveso natthi, evameva javane sīlādīsu uppannesu dvārampi guttaṃ hoti, bhavaṅgampi	164	
PA_anya-e01_01n:164_4	āvajjanādīnipi vīthicittāni. Tasmā javanakkhaṇe uppajjamānopi cakkhundriye saṃvaroti vutto.	164	
PA_anya-e01_01n:165	Sotena saddaṃ sutvātiādīsupi eseva nayo. Evamidaṃ saṅkhepato rūpādīsu kilesānubandhanimittādiggāhaparivajjanalakkhaṇaṃ indriyasaṃvarasīlanti veditabbaṃ.	16	
PA_anya-e01_01n:166	Ājīvapārisuddhisīlaṃ	16	
PA_anya-e01_01n:167_0	16. Idāni indriyasaṃvarasīlānantaraṃ vutte ājīvapārisuddhisīle ājīvahetu paññattānaṃ	167	
PA_anya-e01_01n:167_1	channaṃ sikkhāpadānanti yāni tāni “ājīvahetu ājīvakāraṇā pāpiccho icchāpakato asantaṃ	167	
PA_anya-e01_01n:167_2	abhūtaṃ uttarimanussadhammaṃ ullapati, āpatti pārājikassa. Ājīvahetu ājīvakāraṇā	167	
PA_anya-e01_01n:167_3	sañcarittaṃ samāpajjati, āpatti saṅghādisesassa. Ājīvahetu ājīvakāraṇā ‘yo te vihāre	167	
PA_anya-e01_01n:167_4	vasati so bhikkhu arahā’ti bhaṇati, paṭivijānantassa āpatti thullaccayassa. Ājīvahetu	167	
PA_anya-e01_01n:167_5	ājīvakāraṇā bhikkhu paṇītabhojanāni agilāno attano atthāya viññāpetvā bhuñjati, āpatti	167	
PA_anya-e01_01n:167_6	pācittiyassa. Ājīvahetu ājīvakāraṇā bhikkhunī paṇītabhojanāni agilānā attano atthāya	167	
PA_anya-e01_01n:167_7	viññāpetvā bhuñjati, āpatti pāṭidesanīyassa. Ājīvahetu ājīvakāraṇā sūpaṃ vā odanaṃ	167	
PA_anya-e01_01n:167_8	vā agilāno attano atthāya viññāpetvā bhuñjati, āpatti dukkaṭassā”ti evaṃ paññattāni	167	
PA_anya-e01_01n:167_9	cha sikkhāpadāni, imesaṃ channaṃ sikkhāpadānaṃ.	167	
PA_anya-e01_01n:168_0	Kuhanātiādīsu ayaṃ pāḷi, “tattha katamā kuhanā? Lābhasakkārasilokasannissitassa pāpicchassa	168	
PA_anya-e01_01n:168_1	icchāpakatassa yā paccayapaṭisevanasaṅkhātena vā sāmantajappitena vā iriyāpathassa	168	
PA_anya-e01_01n:168_2	vā aṭṭhapanā ṭhapanā saṇṭhapanā bhākuṭikā bhākuṭiyaṃ kuhanā kuhāyanā kuhitattaṃ,	168	
PA_anya-e01_01n:168_3	ayaṃ vuccati kuhanā.	168	
PA_anya-e01_01n:169_0	“Tattha katamā lapanā? Lābhasakkārasilokasannissitassa pāpicchassa icchāpakatassa	169	
PA_anya-e01_01n:169_1	yā paresaṃ ālapanā lapanā sallapanā ullapanā samullapanā unnahanā samunnahanā ukkācanā	169	
PA_anya-e01_01n:169_2	samukkācanā anuppiyabhāṇitā cāṭukamyatā muggasūpyatā pāribhaṭyatā, ayaṃ vuccati lapanā.	169	
PA_anya-e01_01n:170_0	“Tattha katamā nemittikatā? Lābhasakkārasilokasannissitassa pāpicchassa icchāpakatassa	170	
PA_anya-e01_01n:170_1	yaṃ paresaṃ nimittaṃ nimittakammaṃ obhāso obhāsakammaṃ sāmantajappā parikathā, ayaṃ	170	
PA_anya-e01_01n:170_2	vuccati nemittikatā.	170	
PA_anya-e01_01n:171_0	“Tattha katamā nippesikatā? Lābhasakkārasilokasannissitassa pāpicchassa icchāpakatassa	171	
PA_anya-e01_01n:171_1	yā paresaṃ akkosanā vambhanā garahanā ukkhepanā samukkhepanā khipanā saṃkhipanā pāpanā	171	
PA_anya-e01_01n:171_2	sampāpanā avaṇṇahārikā parapiṭṭhimaṃsikatā, ayaṃ vuccati nippesikatā.	171	
PA_anya-e01_01n:172_0	“Tattha katamā lābhena lābhaṃ nijigīsanatā? Lābhasakkārasilokasannissito pāpiccho	172	
PA_anya-e01_01n:172_1	icchāpakato ito laddhaṃ āmisaṃ amutra harati, amutra vā laddhaṃ āmisaṃ idha āharati.	172	
PA_anya-e01_01n:172_2	Yā evarūpā āmisena āmisassa eṭṭhi gaveṭṭhi pariyeṭṭhi esanā gavesanā pariyesanā,	172	
PA_anya-e01_01n:172_3	ayaṃ vuccati lābhena lābhaṃ nijigīsanatā”ti.	172	
PA_anya-e01_01n:173_0	17. Imissā pana pāḷiyā evamattho veditabbo. Kuhananiddese tāva lābhasakkārasilokasannissitassāti	173	
PA_anya-e01_01n:173_1	lābhañca sakkārañca kittisaddañca sannissitassa, patthayantassāti attho. Pāpicchassāti	173	
PA_anya-e01_01n:173_2	asantaguṇadīpanakāmassa. Icchāpakatassāti icchāya apakatassa, upaddutassāti attho.	173	
PA_anya-e01_01n:174_0	Ito paraṃ yasmā paccayapaṭisevanasāmantajappanairiyāpathasannissitavasena mahāniddese	174	
PA_anya-e01_01n:174_1	tividhaṃ kuhanavatthu āgataṃ. Tasmā tividhampetaṃ dassetuṃ paccayapaṭisevanasaṅkhātena	174	
PA_anya-e01_01n:174_2	vāti evamādi āraddhaṃ. Tattha cīvarādīhi nimantitassa tadatthikasseva sato pāpicchataṃ	174	
PA_anya-e01_01n:174_3	nissāya paṭikkhipanena, te ca gahapatike attani suppatiṭṭhitasaddhe ñatvā puna tesaṃ	174	
PA_anya-e01_01n:174_4	“aho ayyo appiccho na kiñci paṭiggaṇhituṃ icchati, suladdhaṃ vata no assa sace appamattakampi	174	
PA_anya-e01_01n:174_5	kiñci paṭiggaṇheyyā”ti nānāvidhehi upāyehi paṇītāni cīvarādīni upanentānaṃ tadanuggahakāmataṃyeva	174	
PA_anya-e01_01n:174_6	āvikatvā paṭiggahaṇena ca tato pabhuti api sakaṭabhārehi upanāmanahetubhūtaṃ vimhāpanaṃ	174	
PA_anya-e01_01n:174_7	paccayapaṭisevanasaṅkhātaṃ kuhanavatthūti veditabbaṃ. Vuttañhetaṃ mahāniddese –	174	
PA_anya-e01_01n:175_0	“Katamaṃ paccayapaṭisevanasaṅkhātaṃ kuhanavatthu? Idha gahapatikā bhikkhuṃ nimantenti	175	
PA_anya-e01_01n:175_1	cīvarapiṇḍapātasenāsanagilānapaccayabhesajjaparikkhārehi. So pāpiccho icchāpakato	175	
PA_anya-e01_01n:175_2	atthiko cīvara…pe… parikkhārānaṃ bhiyyokamyataṃ upādāya cīvaraṃ paccakkhāti. Piṇḍapātaṃ…pe…	175	
PA_anya-e01_01n:175_3	senāsanaṃ. Gilānapaccayabhesajjaparikkhāraṃ paccakkhāti. So evamāha – ‘kiṃ samaṇassa	175	
PA_anya-e01_01n:175_4	mahagghena cīvarena, etaṃ sāruppaṃ yaṃ samaṇo susānā vā saṅkārakūṭā vā pāpaṇikā vā	175	
PA_anya-e01_01n:175_5	nantakāni uccinitvā saṅghāṭiṃ katvā dhāreyya. Kiṃ samaṇassa mahagghena piṇḍapātena	175	
PA_anya-e01_01n:175_6	etaṃ sāruppaṃ yaṃ samaṇo uñchācariyāya piṇḍiyālopena jīvikaṃ kappeyya. Kiṃ samaṇassa	175	
PA_anya-e01_01n:175_7	mahagghena senāsanena, etaṃ sāruppaṃ yaṃ samaṇo rukkhamūliko vā assa abbhokāsiko	175	
PA_anya-e01_01n:175_8	vā. Kiṃ samaṇassa mahagghena gilānapaccayabhesajjaparikkhārena, etaṃ sāruppaṃ yaṃ	175	
PA_anya-e01_01n:175_9	samaṇo pūtimuttena vā hariṭakīkhaṇḍena vā osadhaṃ kareyyā’ti. Tadupādāya lūkhaṃ cīvaraṃ	175	
PA_anya-e01_01n:175_10	dhāreti, lūkhaṃ piṇḍapātaṃ paribhuñjati, lūkhaṃ senāsanaṃ paṭisevati, lūkhaṃ gilānapaccayabhesajjaparikkhāraṃ	1751	
PA_anya-e01_01n:175_11	paṭisevati, tamenaṃ gahapatikā evaṃ jānanti ‘ayaṃ samaṇo appiccho santuṭṭho pavivitto	1751	
PA_anya-e01_01n:175_12	asaṃsaṭṭho āraddhavīriyo dhutavādo’ti. Bhiyyo bhiyyo nimantenti cīvara…pe… parikkhārehi.	1751	
PA_anya-e01_01n:175_13	So evamāha – ‘tiṇṇaṃ sammukhībhāvā saddho kulaputto bahuṃ puññaṃ pasavati. Saddhāya	1751	
PA_anya-e01_01n:175_14	sammukhībhāvā saddho kulaputto bahuṃ puññaṃ pasavati. Deyyadhammassa…pe… dakkhiṇeyyānaṃ	1751	
PA_anya-e01_01n:175_15	sammukhībhāvāsaddhokulaputto bahuṃ puññaṃ pasavati. Tumhākañcevāyaṃ saddhā atthi,	1751	
PA_anya-e01_01n:175_16	deyyadhammo ca saṃvijjati, ahañca paṭiggāhako, sacehaṃ na paṭiggahessāmi, evaṃ tumhe	1751	
PA_anya-e01_01n:175_17	puññena paribāhirā bhavissanti, na mayhaṃ iminā attho. Apica tumhākaṃyeva anukampāya	1751	
PA_anya-e01_01n:175_18	paṭiggaṇhāmī’ti. Tadupādāya bahumpi cīvaraṃ paṭiggaṇhāti. Bahumpi piṇḍapātaṃ…pe…	1751	
PA_anya-e01_01n:175_19	bhesajjaparikkhāraṃ paṭiggaṇhāti. Yā evarūpā bhākuṭikā bhākuṭiyaṃ kuhanā kuhāyanā	1751	
PA_anya-e01_01n:175_20	kuhitattaṃ, idaṃ paccayapaṭisevanasaṅkhātaṃ kuhanavatthū”ti.	1752	
PA_anya-e01_01n:176	Pāpicchasseva pana sato uttarimanussadhammādhigamaparidīpanavācāya tathā tathā vimhāpanaṃ sāmantajappanasaṅkhātaṃ kuhanavatthūti veditabbaṃ. Yathāha –	17	
PA_anya-e01_01n:177_0	“Katamaṃ sāmantajappanasaṅkhātaṃ kuhanavatthu? Idhekacco pāpiccho icchāpakato sambhāvanādhippāyo	177	
PA_anya-e01_01n:177_1	‘evaṃ maṃ jano sambhāvessatī’ti ariyadhammasannissitaṃ vācaṃ bhāsati ‘yo evarūpaṃ	177	
PA_anya-e01_01n:177_2	cīvaraṃ dhāreti, so samaṇo mahesakkho’ti bhaṇati. ‘Yo evarūpaṃ pattaṃ lohathālakaṃ.	177	
PA_anya-e01_01n:177_3	Dhammakaraṇaṃ parissāvanaṃ kuñcikaṃ, kāyabandhanaṃ upāhanaṃ dhāreti, so samaṇo mahesakkho’ti	177	
PA_anya-e01_01n:177_4	bhaṇati. Yassa evarūpo upajjhāyo ācariyo samānupajjhāyako, samānācariyako mitto sandiṭṭho	177	
PA_anya-e01_01n:177_5	sambhatto sahāyo. Yo evarūpe vihāre vasati aḍḍhayoge pāsāde hammiye guhāyaṃ leṇe	177	
PA_anya-e01_01n:177_6	kuṭiyā kūṭāgāre aṭṭe māḷe uddaṇḍe upaṭṭhānasālāyaṃ maṇḍape rukkhamūle vasati, so	177	
PA_anya-e01_01n:177_7	samaṇo mahesakkho’ti bhaṇati. Atha vā ‘korajikakorajiko bhākuṭikabhākuṭiko kuhakakuhako	177	
PA_anya-e01_01n:177_8	lapakalapako mukhasambhāviko, ayaṃ samaṇo imāsaṃ evarūpānaṃ santānaṃ vihārasamāpattīnaṃ	177	
PA_anya-e01_01n:177_9	lābhī’ti tādisaṃ gambhīraṃ gūḷhaṃ nipuṇaṃ paṭicchannaṃ lokuttaraṃ suññatāpaṭisaṃyuttaṃ	177	
PA_anya-e01_01n:177_10	kathaṃ kathesi. Yā evarūpā bhākuṭikā bhākuṭiyaṃ kuhanā kuhāyanā kuhitattaṃ, idaṃ	1771	
PA_anya-e01_01n:177_11	sāmantajappanasaṅkhātaṃ kuhanavatthū”ti.	1771	
PA_anya-e01_01n:178_0	Pāpicchasseva pana sato sambhāvanādhippāyakatena iriyāpathena vimhāpanaṃ iriyāpathasannissitaṃ	178	
PA_anya-e01_01n:178_1	kuhanavatthūti veditabbaṃ. Yathāha – “katamaṃ iriyāpathasaṅkhātaṃ kuhanavatthu. Idhekacco	178	
PA_anya-e01_01n:178_2	pāpiccho icchāpakato sambhāvanādhippāyo ‘evaṃ maṃ jano sambhāvessatī’ti gamanaṃ saṇṭhapeti,	178	
PA_anya-e01_01n:178_3	ṭhānaṃ saṇṭhapeti, nisajjaṃ saṇṭhapeti, sayanaṃ saṇṭhapeti, paṇidhāya gacchati, paṇidhāya	178	
PA_anya-e01_01n:178_4	tiṭṭhati, paṇidhāya nisīdati, paṇidhāya seyyaṃ kappeti, samāhito viya gacchati, samāhito	178	
PA_anya-e01_01n:178_5	viya tiṭṭhati, nisīdati, seyyaṃ kappeti, āpāthakajjhāyī ca hoti, yā evarūpā iriyāpathassa	178	
PA_anya-e01_01n:178_6	aṭṭhapanā ṭhapanā saṇṭhapanā bhākuṭikā bhākuṭiyaṃ kuhanā kuhāyanā kuhitattaṃ, idaṃ	178	
PA_anya-e01_01n:178_7	vuccati iriyāpathasaṅkhātaṃ kuhanavatthū”ti.	178	
PA_anya-e01_01n:179_0	Tattha paccayapaṭisevanasaṅkhātenāti paccayapaṭisevananti evaṃ saṅkhātena paccayapaṭisevanena	179	
PA_anya-e01_01n:179_1	vā saṅkhātena. Sāmantajappitenāti samīpabhaṇitena. Iriyāpathassa vāti catuiriyāpathassa.	179	
PA_anya-e01_01n:179_2	Aṭṭhapanātiādi ṭhapanā, ādarena vā ṭhapanā. Ṭhapanāti ṭhapanākāro. Saṇṭhapanāti abhisaṅkharaṇā,	179	
PA_anya-e01_01n:179_3	pāsādikabhāvakaraṇanti vuttaṃ hoti. Bhākuṭikāti padhānapurimaṭṭhitabhāvadassanena	179	
PA_anya-e01_01n:179_4	bhākuṭikaraṇaṃ, mukhasaṅkocoti vuttaṃ hoti. Bhākuṭikaraṇaṃ sīlamassāti bhākuṭiko.	179	
PA_anya-e01_01n:179_5	Bhākuṭikassa bhāvo bhākuṭiyaṃ. Kuhanāti vimhāpanā. Kuhassa āyanā kuhāyanā. Kuhitassa bhāvo kuhitattanti.	179	
PA_anya-e01_01n:180_0	Lapanāniddese ālapanāti vihāraṃ āgate manusse disvā “kimatthāya bhonto āgatā, kiṃ	180	
PA_anya-e01_01n:180_1	bhikkhū nimantituṃ, yadi evaṃ gacchatha re, ahaṃ pacchato pattaṃ gahetvā āgacchāmī”ti	180	
PA_anya-e01_01n:180_2	evaṃ āditova lapanā. Atha vā attānaṃ upanetvā “ahaṃ tisso, mayi rājā pasanno, mayi	180	
PA_anya-e01_01n:180_3	asuko ca asuko ca rājamahāmatto pasanno”ti evaṃ attupanāyikā lapanā ālapanā. Lapanāti	180	
PA_anya-e01_01n:180_4	puṭṭhassa sato vuttappakārameva lapanaṃ. Sallapanāti gahapatikānaṃ ukkaṇṭhane bhītassa	180	
PA_anya-e01_01n:180_5	okāsaṃ datvā datvā suṭṭhu lapanā. Ullapanāti mahākuṭumbiko mahānāviko mahādānapatīti	180	
PA_anya-e01_01n:180_6	evaṃ uddhaṃ katvā lapanā. Samullapanāti sabbatobhāgena uddhaṃ katvā lapanā.	180	
PA_anya-e01_01n:181_0	Unnahanāti “upāsakā pubbe īdise kāle navadānaṃ detha, idāni kiṃ na dethā”ti evaṃ	181	
PA_anya-e01_01n:181_1	yāva “dassāma, bhante, okāsaṃ na labhāmā”tiādīni vadanti, tāva uddhaṃ uddhaṃ nahanā,	181	
PA_anya-e01_01n:181_2	veṭhanāti vuttaṃ hoti. Atha vā ucchuhatthaṃ disvā “kuto ābhataṃ upāsakā”ti pucchati.	181	
PA_anya-e01_01n:181_3	Ucchukhettato, bhanteti. Kiṃ tattha ucchu madhuranti. Khāditvā, bhante, jānitabbanti.	181	
PA_anya-e01_01n:181_4	“Na, upāsaka, bhikkhussa ucchuṃ dethā”ti vattuṃ vaṭṭatīti. Yā evarūpā nibbeṭhentassāpi	181	
PA_anya-e01_01n:181_5	veṭhanakathā, sā unnahanā. Sabbatobhāgena punappunaṃ unnahanā samunnahanā.	181	
PA_anya-e01_01n:182_0	Ukkācanāti “etaṃ kulaṃ maṃyeva jānāti. Sace ettha deyyadhammo uppajjati, mayhameva	182	
PA_anya-e01_01n:182_1	detī”ti evaṃ ukkhipitvā kācanā ukkācanā, uddīpanāti vuttaṃ hoti. Telakandarikavatthu	182	
PA_anya-e01_01n:182_2	cettha vattabbaṃ. Sabbatobhāgena pana punappunaṃ ukkācanā samukkācanā.	182	
PA_anya-e01_01n:183_0	Anuppiyabhāṇitāti saccānurūpaṃ dhammānurūpaṃ vā anapaloketvā punappunaṃ piyabhaṇanameva.	183	
PA_anya-e01_01n:183_1	Cāṭukamyatāti nīcavuttitā attānaṃ heṭṭhato heṭṭhato ṭhapetvā vattanaṃ. Muggasūpyatāti	183	
PA_anya-e01_01n:183_2	muggasūpasadisatā. Yathā hi muggesu paccamānesu kocideva na paccati, avasesā paccanti,	183	
PA_anya-e01_01n:183_3	evaṃ yassa puggalassa vacane kiñcideva saccaṃ hoti, sesaṃ alīkaṃ, ayaṃ puggalo muggasūpyoti	183	
PA_anya-e01_01n:183_4	vuccati. Tassa bhāvo muggasūpyatā. Pāribhaṭyatāti pāribhaṭyabhāvo. Yo hi kuladārake	183	
PA_anya-e01_01n:183_5	dhāti viya aṅkena vā khandhena vā paribhaṭati, dhāretīti attho. Tassa paribhaṭassa	183	
PA_anya-e01_01n:183_6	kammaṃ pāribhaṭyuṃ. Pāribhaṭyassa bhāvo pāribhaṭyatāti.	183	
PA_anya-e01_01n:184_0	Nemittikatāniddese nimittanti yaṃkiñci paresaṃ paccayadānasaññājanakaṃ kāyavacīkammaṃ.	184	
PA_anya-e01_01n:184_1	Nimittakammanti khādanīyaṃ gahetvā gacchante disvā “kiṃ khādanīyaṃ labhitthā”tiādinā	184	
PA_anya-e01_01n:184_2	nayena nimittakaraṇaṃ. Obhāsoti paccayapaṭisaṃyuttakathā. Obhāsakammanti vacchapālake	184	
PA_anya-e01_01n:184_3	disvā “kiṃ ime vacchā khīragovacchā udāhu takkagovacchā”ti pucchitvā “khīragovacchā,	184	
PA_anya-e01_01n:184_4	bhante”ti vutte “na khīragovacchā, yadi khīragovacchā siyuṃ, bhikkhūpi khīraṃ labheyyu”nti	184	
PA_anya-e01_01n:184_5	evamādinā nayena tesaṃ dārakānaṃ mātāpitūnaṃ nivedetvā khīradāpanādikaṃ obhāsakaraṇaṃ.	184	
PA_anya-e01_01n:184_6	Sāmantajappāti samīpaṃ katvā jappanaṃ. Kulūpakabhikkhu vatthu cettha vattabbaṃ.	184	
PA_anya-e01_01n:185_0	Kulūpako kira bhikkhu bhuñjitukāmo gehaṃ pavisitvā nisīdi. Taṃ disvā adātukāmā gharaṇī	185	
PA_anya-e01_01n:185_1	“taṇḍulā natthī”ti bhaṇantī taṇḍule āharitukāmā viya paṭivissakagharaṃ gatā. Bhikkhupi	185	
PA_anya-e01_01n:185_2	antogabbhaṃ pavisitvā olokento kavāṭakoṇe ucchuṃ, bhājane guḷaṃ, piṭake loṇamacchaphāle,	185	
PA_anya-e01_01n:185_3	kumbhiyaṃ taṇḍule, ghaṭe ghataṃ disvā nikkhamitvā nisīdi. Gharaṇī “taṇḍule nālattha”nti	185	
PA_anya-e01_01n:185_4	āgatā. Bhikkhu “upāsike ‘ajja bhikkhā na sampajjissatī’ti paṭikacceva nimittaṃ addasa”nti	185	
PA_anya-e01_01n:185_5	āha. Kiṃ, bhanteti. Kavāṭakoṇe nikkhittaṃ ucchuṃ viya sappaṃ addasaṃ, ‘taṃ paharissāmī’ti	185	
PA_anya-e01_01n:185_6	olokento bhājane ṭhapitaṃ guḷapiṇḍaṃ viya pāsāṇaṃ, leḍḍukena pahaṭena sappena kataṃ	185	
PA_anya-e01_01n:185_7	piṭake nikkhittaloṇamacchaphālasadisaṃ phaṇaṃ, tassa taṃ leḍḍuṃ ḍaṃsitukāmassa kumbhiyā	185	
PA_anya-e01_01n:185_8	taṇḍulasadise dante, athassa kupitassa ghaṭe pakkhittaghatasadisaṃ mukhato nikkhamantaṃ	185	
PA_anya-e01_01n:185_9	visamissakaṃ kheḷanti. Sā “na sakkā muṇḍakaṃ vañcetu”nti ucchuṃ datvā odanaṃ pacitvā	185	
PA_anya-e01_01n:185_10	ghataguḷamacchehi saddhiṃ sabbaṃ adāsīti. Evaṃ samīpaṃ katvā jappanaṃ sāmantajappāti	1851	
PA_anya-e01_01n:185_11	veditabbaṃ. Parikathāti yathā taṃ labhati tassa parivattetvā kathananti.	1851	
PA_anya-e01_01n:186_0	Nippesikatāniddese akkosanāti dasahi akkosavatthūhi akkosanaṃ. Vambhanāti paribhavitvā	186	
PA_anya-e01_01n:186_1	kathanaṃ. Garahaṇāti assaddho appasannotiādinā nayena dosāropanā. Ukkhepanāti mā	186	
PA_anya-e01_01n:186_2	etaṃ ettha kathethāti vācāya ukkhipanaṃ. Sabbatobhāgena savatthukaṃ sahetukaṃ katvā	186	
PA_anya-e01_01n:186_3	ukkhepanā samukkhepanā. Atha vā adentaṃ disvā “aho dānapatī”ti evaṃ ukkhipanaṃ ukkhepanā.	186	
PA_anya-e01_01n:186_4	Mahādānapatīti evaṃ suṭṭhu ukkhepanā samukkhepanā. Khipanāti kiṃ imassa jīvitaṃ bījabhojinoti	186	
PA_anya-e01_01n:186_5	evaṃ uppaṇḍanā. Saṃkhipanāti kiṃ imaṃ adāyakoti bhaṇatha, yo niccakālaṃ sabbesampi	186	
PA_anya-e01_01n:186_6	natthīti vacanaṃ detīti suṭṭhutaraṃ uppaṇḍanā. Pāpanāti adāyakattassa avaṇṇassa vā	186	
PA_anya-e01_01n:186_7	pāpanaṃ. Sabbatobhāgena pāpanā sampāpanā. Avaṇṇahārikāti evaṃ me avaṇṇabhayāpi dassatīti	186	
PA_anya-e01_01n:186_8	gehato gehaṃ gāmato gāmaṃ janapadato janapadaṃ avaṇṇaharaṇaṃ. Parapiṭṭhimaṃsikatāti	186	
PA_anya-e01_01n:186_9	purato madhuraṃ bhaṇitvā parammukhe avaṇṇabhāsitā. Esā hi abhimukhaṃ oloketuṃ asakkontassa	186	
PA_anya-e01_01n:186_10	parammukhānaṃ piṭṭhimaṃsaṃ khādanamiva hoti, tasmā parapiṭṭhimaṃsikatāti vuttā. Ayaṃ	1861	
PA_anya-e01_01n:186_11	vuccati nippesikatāti ayaṃ yasmā veḷupesikāya viya abbhaṅgaṃ parassa guṇaṃ nippeseti	1861	
PA_anya-e01_01n:186_12	nipuñchati, yasmā vā gandhajātaṃ nipisitvā gandhamagganā viya paraguṇe nipisitvā	1861	
PA_anya-e01_01n:186_13	vicuṇṇetvā esā lābhamagganā hoti, tasmā nippesikatāti vuccatīti.	1861	
PA_anya-e01_01n:187_0	Lābhena lābhaṃ nijigīsanatāniddese nijigīsanatāti magganā. Ito laddhanti imamhā gehā	187	
PA_anya-e01_01n:187_1	laddhaṃ. Amutrāti amukamhi gehe. Eṭṭhīti icchanā. Gaveṭṭhīti magganā. Pariyeṭṭhīti	187	
PA_anya-e01_01n:187_2	punappunaṃ magganā. Ādito paṭṭhāya laddhaṃ laddhaṃ bhikkhaṃ tatra tatra kuladārakānaṃ	187	
PA_anya-e01_01n:187_3	datvā ante khīrayāguṃ labhitvā gatabhikkhuvatthu cettha kathetabbaṃ. Esanātiādīni	187	
PA_anya-e01_01n:187_4	eṭṭhiādīnameva vevacanāni, tasmā eṭṭhīti esanā. Gaveṭṭhīti gavesanā, pariyeṭṭhīti	187	
PA_anya-e01_01n:187_5	pariyesanā. Iccevamettha yojanā veditabbā. Ayaṃ kuhanādīnaṃ attho.	187	
PA_anya-e01_01n:188_0	Idāni evamādīnañca pāpadhammānanti ettha ādisaddena “yathā vā paneke bhonto samaṇabrāhmaṇā	188	
PA_anya-e01_01n:188_1	saddhādeyyāni bhojanāni bhuñjitvā te evarūpāya tiracchānavijjāya micchājīvena jīvikaṃ	188	
PA_anya-e01_01n:188_2	kappenti. Seyyathidaṃ, aṅgaṃ, nimittaṃ, uppātaṃ, supinaṃ, lakkhaṇaṃ, mūsikacchinnaṃ,	188	
PA_anya-e01_01n:188_3	aggihomaṃ, dabbihoma”nti ādinā nayena brahmajāle vuttānaṃ anekesaṃ pāpadhammānaṃ	188	
PA_anya-e01_01n:188_4	gahaṇaṃ veditabbaṃ. Iti yvāyaṃ imesaṃ ājīvahetu paññattānaṃ channaṃ sikkhāpadānaṃ	188	
PA_anya-e01_01n:188_5	vītikkamavasena, imesañca “kuhanā lapanā nemittikatā nippesikatā lābhena lābhaṃ nijigīsanatā”ti	188	
PA_anya-e01_01n:188_6	evamādīnaṃ pāpadhammānaṃ vasena pavatto micchājīvo, yā tasmā sabbappakārāpi micchājīvā	188	
PA_anya-e01_01n:188_7	virati, idaṃ ājīvapārisuddhisīlaṃ. Tatrāyaṃ vacanattho. Etaṃ āgamma jīvantīti ājīvo.	188	
PA_anya-e01_01n:188_8	Ko so, paccayapariyesanavāyāmo. Pārisuddhīti parisuddhatā. Ājīvassa pārisuddhi ājīvapārisuddhi.	188	
PA_anya-e01_01n:189	Paccayasannissitasīlaṃ	18	
PA_anya-e01_01n:190_0	18. Yaṃ panetaṃ tadanantaraṃ paccayasannissitasīlaṃ vuttaṃ, tattha paṭisaṅkhā yonisoti	190	
PA_anya-e01_01n:190_1	upāyena pathena paṭisaṅkhāya ñatvā, paccavekkhitvāti attho. Ettha ca sītassa paṭighātāyātiādinā	190	
PA_anya-e01_01n:190_2	nayena vuttapaccavekkhaṇameva “yoniso paṭisaṅkhā”ti veditabbaṃ. Tattha cīvaranti	190	
PA_anya-e01_01n:190_3	antaravāsakādīsu yaṃkiñci. Paṭisevatīti paribhuñjati, nivāseti vā pārupati vā. Yāvadevāti	190	
PA_anya-e01_01n:190_4	payojanāvadhiparicchedaniyamavacanaṃ, ettakameva hi yogino cīvarapaṭisevane payojanaṃ	190	
PA_anya-e01_01n:190_5	yadidaṃ sītassa paṭighātāyātiādi, na ito bhiyyo. Sītassāti ajjhattadhātukkhobhavasena	190	
PA_anya-e01_01n:190_6	vā bahiddhāutupariṇāmanavasena vā uppannassa yassa kassaci sītassa. Paṭighātāyāti	190	
PA_anya-e01_01n:190_7	paṭihananatthaṃ. Yathā sarīre ābādhaṃ na uppādeti, evaṃ tassa vinodanatthaṃ. Sītabbhāhate	190	
PA_anya-e01_01n:190_8	hi sarīre vikkhittacitto yoniso padahituṃ na sakkoti, tasmā sītassa paṭighātāya cīvaraṃ	190	
PA_anya-e01_01n:190_9	paṭisevitabbanti bhagavā anuññāsi. Esa nayo sabbattha. Kevalañhettha uṇhassāti aggisantāpassa.	190	
PA_anya-e01_01n:190_10	Tassa vanadāhādīsu sambhavo veditabbo. Ḍaṃsamakasavātātapasarīsapasamphassānanti	1901	
PA_anya-e01_01n:190_11	ettha pana ḍaṃsāti ḍaṃsanamakkhikā, andhamakkhikātipi vuccanti. Makasā makasā eva.	1901	
PA_anya-e01_01n:190_12	Vātāti sarajaarajādibhedā. Ātapoti sūriyātapo. Sarīsapāti ye keci sarantā gacchanti	1901	
PA_anya-e01_01n:190_13	dīghajātikā sappādayo, tesaṃ daṭṭhasamphasso ca phuṭṭhasamphasso cāti duvidho samphasso,	1901	
PA_anya-e01_01n:190_14	sopi cīvaraṃ pārupitvā nisinnaṃ na bādhati, tasmā tādisesu ṭhānesu tesaṃ paṭighātatthāya	1901	
PA_anya-e01_01n:190_15	paṭisevati. Yāvadevāti puna etassa vacanaṃ niyatapayojanāvadhiparicchedadassanatthaṃ,	1901	
PA_anya-e01_01n:190_16	hirikopīnapaṭicchādanañhi niyatapayojanaṃ, itarāni kadāci kadāci honti. Tattha hirikopīnanti	1901	
PA_anya-e01_01n:190_17	taṃ taṃ sambādhaṭṭhānaṃ. Yasmiṃ yasmiñhi aṅge vivariyamāne hirī kuppati vinassati,	1901	
PA_anya-e01_01n:190_18	taṃ taṃ hiriṃ kopanato hirikopīnanti vuccati. Tassa ca hirikopīnassa paṭicchādanatthanti	1901	
PA_anya-e01_01n:190_19	hirikopīnapaṭicchādanatthaṃ. Hirikopīnaṃ paṭicchādanatthantipi pāṭho.	1901	
PA_anya-e01_01n:191_0	Piṇḍapātanti yaṃkiñci āhāraṃ. Yo hi koci āhāro bhikkhuno piṇḍolyena patte patitattā	191	
PA_anya-e01_01n:191_1	piṇḍapātoti vuccati. Piṇḍānaṃ vā pāto piṇḍapāto, tattha tattha laddhānaṃ bhikkhānaṃ	191	
PA_anya-e01_01n:191_2	sannipāto samūhoti vuttaṃ hoti. Neva davāyāti na gāmadārakādayo viya davatthaṃ, kīḷānimittanti	191	
PA_anya-e01_01n:191_3	vuttaṃ hoti. Na madāyāti na muṭṭhikamallādayo viya madatthaṃ, balamadanimittaṃ porisamadanimittañcāti	191	
PA_anya-e01_01n:191_4	vuttaṃ hoti. Na maṇḍanāyāti na antepurikavesiyādayo viya maṇḍanatthaṃ, aṅgapaccaṅgānaṃ	191	
PA_anya-e01_01n:191_5	pīṇabhāvanimittanti vuttaṃ hoti. Na vibhūsanāyāti na naṭanaccakādayo viya vibhūsanatthaṃ,	191	
PA_anya-e01_01n:191_6	pasannacchavivaṇṇatānimittanti vuttaṃ hoti. Ettha ca neva davāyāti etaṃ mohūpanissayappahānatthaṃ	191	
PA_anya-e01_01n:191_7	vuttaṃ. Na madāyāti etaṃ dosūpanissayappahānatthaṃ. Na maṇḍanāya na vibhūsanāyāti	191	
PA_anya-e01_01n:191_8	etaṃ rāgūpanissayappahānatthaṃ. Neva davāya na madāyāti cetaṃ attano saṃyojanuppattipaṭisedhanatthaṃ.	191	
PA_anya-e01_01n:191_9	Na maṇḍanāya na vibhūsanāyāti etaṃ parassapi saṃyojanuppattipaṭisedhanatthaṃ. Catūhipi	191	
PA_anya-e01_01n:191_10	cetehi ayoniso paṭipattiyā kāmasukhallikānuyogassa ca pahānaṃ vuttanti veditabbaṃ.	1911	
PA_anya-e01_01n:192_0	Yāvadevāti vuttatthameva. Imassa kāyassāti etassa catumahābhūtikassa rūpakāyassa.	192	
PA_anya-e01_01n:192_1	Ṭhitiyāti pabandhaṭṭhitatthaṃ. Yāpanāyāti pavattiyā avicchedatthaṃ, cirakālaṭṭhitatthaṃ	192	
PA_anya-e01_01n:192_2	vā. Gharūpatthambhamiva hi jiṇṇagharasāmiko, akkhabbhañjanamiva ca sākaṭiko kāyassa	192	
PA_anya-e01_01n:192_3	ṭhitatthaṃ yāpanatthañcesa piṇḍapātaṃ paṭisevati, na davamadamaṇḍanavibhūsanatthaṃ.	192	
PA_anya-e01_01n:192_4	Apica ṭhitīti jīvitindriyassetaṃ adhivacanaṃ, tasmā imassa kāyassa ṭhitiyā yāpanāyāti	192	
PA_anya-e01_01n:192_5	ettāvatā etassa kāyassa jīvitindriyapavattāpanatthantipi vuttaṃ hotīti veditabbaṃ.	192	
PA_anya-e01_01n:192_6	Vihiṃsūparatiyāti vihiṃsā nāma jighacchā ābādhaṭṭhena. Tassā uparamatthampesa piṇḍapātaṃ	192	
PA_anya-e01_01n:192_7	paṭisevati, vaṇālepanamiva uṇhasītādīsu tappaṭikāraṃ viya ca. Brahmacariyānuggahāyāti	192	
PA_anya-e01_01n:192_8	sakalasāsanabrahmacariyassa ca maggabrahmacariyassa ca anuggahatthaṃ. Ayañhi piṇḍapātapaṭisevanapaccayā	192	
PA_anya-e01_01n:192_9	kāyabalaṃ nissāya sikkhattayānuyogavasena bhavakantāranittharaṇatthaṃ paṭipajjanto	192	
PA_anya-e01_01n:192_10	brahmacariyānuggahāya paṭisevati, kantāranittharaṇatthikā puttamaṃsaṃ viya, nadīnittharaṇatthikā	1921	
PA_anya-e01_01n:192_11	kullaṃ viya, samuddanittharaṇatthikā nāvamiva ca.	1921	
PA_anya-e01_01n:193_0	Itipurāṇañca vedanaṃ paṭihaṅkhāmi navañca vedanaṃ na uppādessāmīti etaṃ iminā piṇḍapātapaṭisevanena	193	
PA_anya-e01_01n:193_1	purāṇañca jighacchāvedanaṃ paṭihaṅkhāmi, navañca vedanaṃ aparimitabhojanapaccayaṃ	193	
PA_anya-e01_01n:193_2	āharahatthakaalaṃsāṭakatatravaṭṭakakākamāsakabhuttavamitakabrāhmaṇānaṃ aññataro viya	193	
PA_anya-e01_01n:193_3	na uppādessāmītipi paṭisevati, bhesajjamiva gilāno. Atha vā yā adhunā asappāyāparimitabhojanaṃ	193	
PA_anya-e01_01n:193_4	nissāya purāṇakammapaccayavasena uppajjanato purāṇavedanāti vuccati. Sappāyaparimitabhojanena	193	
PA_anya-e01_01n:193_5	tassā paccayaṃ vināsento taṃ purāṇañca vedanaṃ paṭihaṅkhāmi. Yā cāyaṃ adhunā kataṃ	193	
PA_anya-e01_01n:193_6	ayuttaparibhogakammūpacayaṃ nissāya āyatiṃ uppajjanato navavedanāti vuccati. Yuttaparibhogavasena	193	
PA_anya-e01_01n:193_7	tassā mūlaṃ anibbattento taṃ navañca vedanaṃ na uppādessāmīti evampettha attho daṭṭhabbo.	193	
PA_anya-e01_01n:193_8	Ettāvatā yuttaparibhogasaṅgaho attakilamathānuyogappahānaṃ dhammikasukhāpariccāgo	193	
PA_anya-e01_01n:193_9	ca dīpito hotīti veditabbo.	193	
PA_anya-e01_01n:194_0	Yātrā ca me bhavissatīti parimitaparibhogena jīvitindriyupacchedakassa iriyāpathabhañjakassa	194	
PA_anya-e01_01n:194_1	vā parissayassa abhāvato cirakālagamanasaṅkhātā yātrā ca me bhavissati imassa paccayāyattavuttino	194	
PA_anya-e01_01n:194_2	kāyassātipi paṭisevati, yāpyarogī viya tappaccayaṃ. Anavajjatā ca phāsuvihāro cāti	194	
PA_anya-e01_01n:194_3	ayuttapariyesanapaṭiggahaṇaparibhogaparivajjanena anavajjatā, parimitaparibhogena	194	
PA_anya-e01_01n:194_4	phāsuvihāro. Asappāyāparimitaparibhogapaccayā aratitandīvijambhitā. Viññūgarahādidosābhāvena	194	
PA_anya-e01_01n:194_5	vā anavajjatā, sappāyaparimitabhojanapaccayā kāyabalasambhavena phāsuvihāro. Yāvadatthaudarāvadehakabhojanaparivajjanena	194	
PA_anya-e01_01n:194_6	vā seyyasukhapassasukhamiddhasukhānaṃ pahānato anavajjatā, catupañcālopamattaūnabhojanena	194	
PA_anya-e01_01n:194_7	catuiriyāpathayogyabhāvapaṭipādanato phāsuvihāro ca me bhavissatītipi paṭisevati. Vuttampi hetaṃ –	194	
PA_anya-e01_01n:195	“Cattāro pañca ālope, abhutvā udakaṃ pive;	19	
PA_anya-e01_01n:196	Alaṃ phāsuvihārāya, pahitattassa bhikkhuno”ti. ;	19	
PA_anya-e01_01n:197	Ettāvatā ca payojanapariggaho majjhimā ca paṭipadā dīpitā hotīti veditabbā.	19	
PA_anya-e01_01n:198_0	Senāsananti senañca āsanañca. Yattha yattha hi seti vihāre vā aḍḍhayogādimhi vā,	198	
PA_anya-e01_01n:198_1	taṃ senaṃ. Yattha yattha āsati nisīdati, taṃ āsanaṃ. Taṃ ekato katvā senāsananti	198	
PA_anya-e01_01n:198_2	vuccati. Utuparissayavinodanapaṭisallānārāmatthanti parisahanaṭṭhena utuyeva utuparissayo.	198	
PA_anya-e01_01n:198_3	Utuparissayassa vinodanatthañca paṭisallānārāmatthañca. Yo sarīrābādhacittavikkhepakaro	198	
PA_anya-e01_01n:198_4	asappāyo utu senāsanapaṭisevanena vinodetabbo hoti, tassa vinodanatthaṃ ekībhāvasukhatthañcāti	198	
PA_anya-e01_01n:198_5	vuttaṃ hoti. Kāmañca sītapaṭighātādināva utuparissayavinodanaṃ vuttameva. Yathā pana	198	
PA_anya-e01_01n:198_6	cīvarapaṭisevane hirikopīnapaṭicchādanaṃ niyatapayojanaṃ, itarāni kadāci kadāci bhavantīti	198	
PA_anya-e01_01n:198_7	vuttaṃ, evamidhāpi niyataṃ utuparissayavinodanaṃ sandhāya idaṃ vuttanti veditabbaṃ.	198	
PA_anya-e01_01n:198_8	Atha vā ayaṃ vuttappakāro utu utuyeva. Parissayo pana duvidho pākaṭaparissayo ca,	198	
PA_anya-e01_01n:198_9	paṭicchannaparissayo ca. Tattha pākaṭaparissayo sīhabyagghādayo. Paṭicchannaparissayo	198	
PA_anya-e01_01n:198_10	rāgadosādayo. Ye yattha apariguttiyā ca asappāyarūpadassanādinā ca ābādhaṃ na karonti,	1981	
PA_anya-e01_01n:198_11	taṃ senāsanaṃ evaṃ jānitvā paccavekkhitvā paṭisevanto bhikkhu paṭisaṅkhā yoniso senāsanaṃ	1981	
PA_anya-e01_01n:198_12	utuparissayavinodanatthaṃ paṭisevatīti veditabbo.	1981	
PA_anya-e01_01n:199_0	Gilānapaccayabhesajjaparikkhāranti ettha rogassa paṭiayanaṭṭhena paccayo, paccanīkagamanaṭṭhenāti	199	
PA_anya-e01_01n:199_1	attho. Yassa kassaci sappāyassetaṃ adhivacanaṃ. Bhisakkassa kammaṃ tena anuññātattāti	199	
PA_anya-e01_01n:199_2	bhesajjaṃ. Gilānapaccayova bhesajjaṃ gilānapaccayabhesajjaṃ, yaṃkiñci gilānassa sappāyaṃ	199	
PA_anya-e01_01n:199_3	bhisakkakammaṃ telamadhuphāṇitādīti vuttaṃ hoti. Parikkhāroti pana “sattahi nagaraparikkhārehi	199	
PA_anya-e01_01n:199_4	suparikkhataṃ hotī”ti ādīsu parivāro vuccati. “Ratho sīlaparikkhāro, jhānakkho cakkavīriyo”ti	199	
PA_anya-e01_01n:199_5	ādīsu alaṅkāro. “Ye ca kho ime pabbajitena jīvitaparikkhārā samudānetabbā”ti ādīsu	199	
PA_anya-e01_01n:199_6	sambhāro. Idha pana sambhāropi parivāropi vaṭṭati. Tañhi gilānapaccayabhesajjaṃ jīvitassa	199	
PA_anya-e01_01n:199_7	parivāropi hoti, jīvitanāsakābādhuppattiyā antaraṃ adatvā rakkhaṇato sambhāropi.	199	
PA_anya-e01_01n:199_8	Yathā ciraṃ pavattati, evamassa kāraṇabhāvato, tasmā parikkhāroti vuccati. Evaṃ gilānapaccayabhesajjañca	199	
PA_anya-e01_01n:199_9	taṃ parikkhāro cāti gilānapaccayabhesajjaparikkhāro. Taṃ gilānapaccayabhesajjaparikkhāraṃ.	199	
PA_anya-e01_01n:199_10	Gilānassa yaṃkiñci sappāyaṃ bhisakkānuññātaṃ telamadhuphāṇitādi jīvitaparikkhāranti	1991	
PA_anya-e01_01n:199_11	vuttaṃ hoti. Uppannānanti jātānaṃ bhūtānaṃ nibbattānaṃ. Veyyābādhikānanti ettha byābādhoti	1991	
PA_anya-e01_01n:199_12	dhātukkhobho, taṃsamuṭṭhānā ca kuṭṭhagaṇḍapīḷakādayo. Byābādhato uppannattā veyyābādhikā.	1991	
PA_anya-e01_01n:199_13	Vedanānanti dukkhavedanā akusalavipākavedanā. Tāsaṃ veyyābādhikānaṃ vedanānaṃ. Abyābajjhaparamatāyāti	1991	
PA_anya-e01_01n:199_14	niddukkhaparamatāya. Yāva taṃ dukkhaṃ sabbaṃ pahīnaṃ hoti tāvāti attho.	1991	
PA_anya-e01_01n:200_0	Evamidaṃ saṅkhepato paṭisaṅkhā yoniso paccayaparibhogalakkhaṇaṃ paccayasannissitasīlaṃ	200	
PA_anya-e01_01n:200_1	veditabbaṃ. Vacanattho panettha – cīvarādayo hi yasmā te paṭicca nissāya paribhuñjamānā	200	
PA_anya-e01_01n:200_2	pāṇino ayanti pavattanti, tasmā paccayāti vuccanti. Te paccaye sannissitanti paccayasannissitaṃ.	200	
PA_anya-e01_01n:201	Catupārisuddhisampādanavidhi	20	
PA_anya-e01_01n:202_0	19. Evametasmiṃ catubbidhe sīle saddhāya pātimokkhasaṃvaro sampādetabbo. Saddhāsādhano	202	
PA_anya-e01_01n:202_1	hi so, sāvakavisayātītattā sikkhāpadapaññattiyā. Sikkhāpadapaññattiyācanapaṭikkhepo	202	
PA_anya-e01_01n:202_2	cettha nidassanaṃ. Tasmā yathā paññattaṃ sikkhāpadaṃ anavasesaṃ saddhāya samādiyitvā	202	
PA_anya-e01_01n:202_3	jīvitepi apekkhaṃ akarontena sādhukaṃ sampādetabbaṃ. Vuttampi hetaṃ –	202	
PA_anya-e01_01n:203	“Kikīva aṇḍaṃ camarīva vāladhiṃ,	20	
PA_anya-e01_01n:204	Piyaṃva puttaṃ nayanaṃva ekakaṃ;	20	
PA_anya-e01_01n:205	Tatheva sīlaṃ anurakkhamānakā,	20	
PA_anya-e01_01n:206	Supesalā hotha sadā sagāravā”ti.	20	
PA_anya-e01_01n:207_0	Aparampi vuttaṃ – “evameva kho pahārāda yaṃ mayā sāvakānaṃ sikkhāpadaṃ paññattaṃ,	207	
PA_anya-e01_01n:207_1	taṃ mama sāvakā jīvitahetupi nātikkamantī”ti. Imasmiṃ ca panatthe aṭaviyaṃ corehi	207	
PA_anya-e01_01n:207_2	baddhatherānaṃ vatthūni veditabbāni.	207	
PA_anya-e01_01n:208_0	Mahāvattaniaṭaviyaṃ kira theraṃ corā kāḷavallīhi bandhitvā nipajjāpesuṃ. Thero yathānipannova	208	
PA_anya-e01_01n:208_1	sattadivasāni vipassanaṃ vaḍḍhetvā anāgāmiphalaṃ pāpuṇitvā tattheva kālaṃ katvā brahmaloke nibbatti.	208	
PA_anya-e01_01n:209_0	Aparampi theraṃ tambapaṇṇidīpe pūtilatāya bandhitvā nipajjāpesuṃ. So vanadāhe āgacchante	209	
PA_anya-e01_01n:209_1	valliṃ acchinditvāva vipassanaṃ paṭṭhapetvā samasīsī hutvā parinibbāyi. Dīghabhāṇakaabhayatthero	209	
PA_anya-e01_01n:209_2	pañcahi bhikkhusatehi saddhiṃ āgacchanto disvā therassa sarīraṃ jhāpetvā cetiyaṃ	209	
PA_anya-e01_01n:209_3	kārāpesi. Tasmā aññopi saddho kulaputto –	209	
PA_anya-e01_01n:210	Pātimokkhaṃ visodhento, appeva jīvitaṃ jahe;	21	
PA_anya-e01_01n:211	Paññattaṃ lokanāthena, na bhinde sīlasaṃvaraṃ.	21	
PA_anya-e01_01n:212_0	Yathā ca pātimokkhasaṃvaro saddhāya, evaṃ satiyā indriyasaṃvaro sampādetabbo. Satisādhano	212	
PA_anya-e01_01n:212_1	hi so, satiyā adhiṭṭhitānaṃ indriyānaṃ abhijjhādīhi ananvāssavanīyato. Tasmā “varaṃ,	212	
PA_anya-e01_01n:212_2	bhikkhave, tattāya ayosalākāya ādittāya sampajjalitāya sajotibhūtāya cakkhundriyaṃ	212	
PA_anya-e01_01n:212_3	sampalimaṭṭhaṃ, na tveva cakkhuviññeyyesu rūpesu anubyañjanaso nimittaggāho”ti ādinā	212	
PA_anya-e01_01n:212_4	nayena ādittapariyāyaṃ samanussaritvā rūpādīsu visayesu cakkhudvārādipavattassa viññāṇassa	212	
PA_anya-e01_01n:212_5	abhijjhādīhi anvāssavanīyaṃ nimittādiggāhaṃ asammuṭṭhāya satiyā nisedhentena esa	212	
PA_anya-e01_01n:212_6	sādhukaṃ sampādetabbo. Evaṃ asampādite hi etasmiṃ pātimokkhasaṃvarasīlampi anaddhaniyaṃ	212	
PA_anya-e01_01n:212_7	hoti aciraṭṭhitikaṃ, asaṃvihitasākhāparivāramiva sassaṃ. Haññate cāyaṃ kilesacorehi,	212	
PA_anya-e01_01n:212_8	vivaṭadvāro viya gāmo parassa hārīhi. Cittañcassa rāgo samativijjhati, ducchannamagāraṃ	212	
PA_anya-e01_01n:212_9	vuṭṭhi viya. Vuttampi hetaṃ –	212	
PA_anya-e01_01n:213	“Rūpesu saddesu atho rasesu,	21	
PA_anya-e01_01n:214	Gandhesu phassesu ca rakkha indriyaṃ;	21	
PA_anya-e01_01n:215	Ete hi dvārā vivaṭā arakkhitā,	21	
PA_anya-e01_01n:216	Hananti gāmaṃva parassa hārino”.	21	
PA_anya-e01_01n:217	“Yathā agāraṃ ducchannaṃ, vuṭṭhī samativijjhati;	21	
PA_anya-e01_01n:218	Evaṃ abhāvitaṃ cittaṃ, rāgo samativijjhatī”ti. ;	21	
PA_anya-e01_01n:219_0	Sampādite pana tasmiṃ pātimokkhasaṃvarasīlampi addhaniyaṃ hoti ciraṭṭhitikaṃ, susaṃvihitasākhāparivāramiva	219	
PA_anya-e01_01n:219_1	sassaṃ. Na haññate cāyaṃ kilesacorehi, susaṃvutadvāro viya gāmo parassa hārīhi. Na	219	
PA_anya-e01_01n:219_2	cassa cittaṃ rāgo samativijjhati, succhannamagāraṃ vuṭṭhi viya. Vuttampi cetaṃ –	219	
PA_anya-e01_01n:220	“Rūpesu saddesu atho rasesu,	22	
PA_anya-e01_01n:221	Gandhesu phassesu ca rakkha indriyaṃ;	22	
PA_anya-e01_01n:222	Ete hi dvārā pihitā susaṃvutā,	22	
PA_anya-e01_01n:223	Na hanti gāmaṃva parassa hārino”.	22	
PA_anya-e01_01n:224	“Yathā agāraṃ succhannaṃ, vuṭṭhī na samativijjhati;	22	
PA_anya-e01_01n:225	Evaṃ subhāvitaṃ cittaṃ, rāgo na samativijjhatī”ti. ;	22	
PA_anya-e01_01n:226	Ayaṃ pana atiukkaṭṭhadesanā.	22	
PA_anya-e01_01n:227	Cittaṃ nāmetaṃ lahuparivattaṃ, tasmā uppannaṃ rāgaṃ asubhamanasikārena vinodetvā indriyasaṃvaro sampādetabbo, adhunāpabbajitena vaṅgīsattherena viya.	22	
PA_anya-e01_01n:228	Therassa kira adhunāpabbajitassa piṇḍāya carato ekaṃ itthiṃ disvā rāgo uppajjati. Tato ānandattheraṃ āha –	22	
PA_anya-e01_01n:229	“Kāmarāgena ḍayhāmi, cittaṃ me pariḍayhati;	22	
PA_anya-e01_01n:230	Sādhu nibbāpanaṃ brūhi, anukampāya gotamā”ti. ;	23	
PA_anya-e01_01n:231	Thero āha –	23	
PA_anya-e01_01n:232	“Saññāya vipariyesā, cittaṃ te pariḍayhati;	23	
PA_anya-e01_01n:233	Nimittaṃ parivajjehi, subhaṃ rāgūpasañhitaṃ;	23	
PA_anya-e01_01n:234	Asubhāya cittaṃ bhāvehi, ekaggaṃ susamāhitaṃ. ;	23	
PA_anya-e01_01n:235	“Saṅkhāre parato passa, dukkhato no ca attato;	23	
PA_anya-e01_01n:236	Nibbāpehi mahārāgaṃ, mā ḍayhittho punappuna”nti. ;	23	
PA_anya-e01_01n:237_0	Thero rāgaṃ vinodetvā piṇḍāya cari. Apica indriyasaṃvarapūrakena bhikkhunā kuraṇḍakamahāleṇavāsinā	237	
PA_anya-e01_01n:237_1	cittaguttattherena viya corakamahāvihāravāsinā mahāmittattherena viya ca bhavitabbaṃ.	237	
PA_anya-e01_01n:237_2	Kuraṇḍakamahāleṇe kira sattannaṃ buddhānaṃ abhinikkhamanacittakammaṃ manoramaṃ ahosi,	237	
PA_anya-e01_01n:237_3	sambahulā bhikkhū senāsanacārikaṃ āhiṇḍantā cittakammaṃ disvā “manoramaṃ, bhante,	237	
PA_anya-e01_01n:237_4	cittakamma”nti āhaṃsu. Thero āha “atirekasaṭṭhi me, āvuso, vassāni leṇe vasantassa	237	
PA_anya-e01_01n:237_5	cittakammaṃ atthītipi na jānāmi, ajja dāni cakkhumante nissāya ñāta”nti. Therena	237	
PA_anya-e01_01n:237_6	kira ettakaṃ addhānaṃ vasantena cakkhuṃ ummīletvā leṇaṃ na ullokitapubbaṃ. Leṇadvāre	237	
PA_anya-e01_01n:237_7	cassa mahānāgarukkhopi ahosi. Sopi therena uddhaṃ na ullokitapubbo. Anusaṃvaccharaṃ	237	
PA_anya-e01_01n:237_8	bhūmiyaṃ kesaranipātaṃ disvāvassa pupphitabhāvaṃ jānāti.	237	
PA_anya-e01_01n:238_0	Rājā therassa guṇasampattiṃ sutvā vanditukāmo tikkhattuṃ pesetvā anāgacchante there	238	
PA_anya-e01_01n:238_1	tasmiṃ gāme taruṇaputtānaṃ itthīnaṃ thane bandhāpetvā lañjāpesi “tāva dārakā thaññaṃ	238	
PA_anya-e01_01n:238_2	mā labhiṃsu, yāva thero na āgacchatī”ti. Thero dārakānaṃ anukampāya mahāgāmaṃ agamāsi.	238	
PA_anya-e01_01n:238_3	Rājā sutvā “gacchatha bhaṇe, theraṃ pavesetha sīlāni gaṇhissāmī”ti antepuraṃ abhiharāpetvā	238	
PA_anya-e01_01n:238_4	vanditvā bhojetvā “ajja, bhante, okāso natthi, sve sīlāni gaṇhissāmīti therassa pattaṃ	238	
PA_anya-e01_01n:238_5	gahetvā thokaṃ anugantvā deviyā saddhiṃ vanditvā nivatti. Thero rājā vā vandatu devī	238	
PA_anya-e01_01n:238_6	vā, “sukhī hotu, mahārājā”ti vadati. Evaṃ sattadivasā gatā. Bhikkhū āhaṃsu “kiṃ,	238	
PA_anya-e01_01n:238_7	bhante, tumhe raññepi vandamāne deviyāpi vandamānāya “sukhī hotu, mahārāja”icceva	238	
PA_anya-e01_01n:238_8	vadathāti. Thero “nāhaṃ, āvuso, rājāti vā devīti vā vavatthānaṃ karomī”ti vatvā sattāhātikkamena	238	
PA_anya-e01_01n:238_9	“therassa idha vāso dukkho”ti raññā vissajjito kuraṇḍakamahāleṇaṃ gantvā rattibhāge	238	
PA_anya-e01_01n:238_10	caṅkamaṃ ārūhi. Nāgarukkhe adhivatthā devatā daṇḍadīpikaṃ gahetvā aṭṭhāsi. Athassa	2381	
PA_anya-e01_01n:238_11	kammaṭṭhānaṃ atiparisuddhaṃ pākaṭaṃ ahosi. Thero “kiṃ nu me ajja kammaṭṭhānaṃ ativiya	2381	
PA_anya-e01_01n:238_12	pakāsatī”ti attamano majjhimayāmasamanantaraṃ sakalaṃ pabbataṃ unnādayanto arahattaṃ	2381	
PA_anya-e01_01n:238_13	pāpuṇi. Tasmā aññopi attatthakāmo kulaputto –	2381	
PA_anya-e01_01n:239	Makkaṭova araññamhi, vane bhantamigo viya;	23	
PA_anya-e01_01n:240	Bālo viya ca utrasto, na bhave lolalocano.	24	
PA_anya-e01_01n:241	Adho khipeyya cakkhūni, yugamattadaso siyā;	24	
PA_anya-e01_01n:242	Vanamakkaṭalolassa, na cittassa vasaṃ vaje.	24	
PA_anya-e01_01n:243_0	Mahāmittattherassāpi mātu visagaṇḍakarogo uppajji, dhītāpissā bhikkhunīsu pabbajitā	243	
PA_anya-e01_01n:243_1	hoti. Sā taṃ āha – “gaccha ayye, bhātu santikaṃ gantvā mama aphāsukabhāvaṃ ārocetvā	243	
PA_anya-e01_01n:243_2	bhesajjamāharā”ti. Sā gantvā ārocesi. Thero āha – “nāhaṃ mūlabhesajjādīni saṃharitvā	243	
PA_anya-e01_01n:243_3	bhesajjaṃ pacituṃ jānāmi, apica te bhesajjaṃ ācikkhissaṃ – “ahaṃ yato pabbajito,	243	
PA_anya-e01_01n:243_4	tato paṭṭhāya na mayā lobhasahagatena cittena indriyāni bhinditvā visabhāgarūpaṃ	243	
PA_anya-e01_01n:243_5	olokitapubbaṃ, iminā saccavacanena mātuyā me phāsu hotu, gaccha idaṃ vatvā upāsikāya	243	
PA_anya-e01_01n:243_6	sarīraṃ parimajjā”ti. Sā gantvā imamatthaṃ ārocetvā tathā akāsi. Upāsikāya taṃkhaṇaṃyeva	243	
PA_anya-e01_01n:243_7	gaṇḍo pheṇapiṇḍo viya vilīyitvā antaradhāyi, sā uṭṭhahitvā “sace sammāsambuddho dhareyya,	243	
PA_anya-e01_01n:243_8	kasmā mama puttasadisassa bhikkhuno jālavicitrena hatthena sīsaṃ na parāmaseyyā”ti	243	
PA_anya-e01_01n:243_9	attamanavācaṃ nicchāresi. Tasmā –	243	
PA_anya-e01_01n:244	Kulaputtamāni aññopi, pabbajitvāna sāsane;	24	
PA_anya-e01_01n:245	Mittattherova tiṭṭheyya, vare indriyasaṃvare.	24	
PA_anya-e01_01n:246_0	Yathā pana indriyasaṃvaro satiyā, tathā vīriyena ājīvapārisuddhi sampādetabbā. Vīriyasādhanā	246	
PA_anya-e01_01n:246_1	hi sā, sammāraddhavīriyassa micchājīvappahānasambhavato. Tasmā anesanaṃ appatirūpaṃ	246	
PA_anya-e01_01n:246_2	pahāya vīriyena piṇḍapātacariyādīhi sammā esanāhi esā sampādetabbā parisuddhuppādeyeva	246	
PA_anya-e01_01n:246_3	paccaye paṭisevamānena aparisuddhuppāde āsīvise viya parivajjayatā. Tattha apariggahitadhutaṅgassa	246	
PA_anya-e01_01n:246_4	saṅghato, gaṇato, dhammadesanādīhi cassa guṇehi pasannānaṃ gihīnaṃ santikā uppannā	246	
PA_anya-e01_01n:246_5	paccayā parisuddhuppādā nāma. Piṇḍapātacariyādīhi pana atiparisuddhuppādāyeva. Pariggahitadhutaṅgassa	246	
PA_anya-e01_01n:246_6	piṇḍapātacariyādīhi dhutaguṇe cassa pasannānaṃ santikā dhutaṅganiyamānulomena uppannā	246	
PA_anya-e01_01n:246_7	parisuddhuppādā nāma. Ekabyādhivūpasamatthañcassa pūtihariṭakīcatumadhuresu uppannesu	246	
PA_anya-e01_01n:246_8	“catumadhuraṃ aññepi sabrahmacārino paribhuñjissantī”ti cintetvā hariṭakīkhaṇḍameva	246	
PA_anya-e01_01n:246_9	paribhuñjamānassa dhutaṅgasamādānaṃ patirūpaṃ hoti. Esa hi “uttamaariyavaṃsiko bhikkhū”ti	246	
PA_anya-e01_01n:246_10	vuccati. Ye panete cīvarādayo paccayā, tesu yassa kassaci bhikkhuno ājīvaṃ parisodhentassa	2461	
PA_anya-e01_01n:246_11	cīvare ca piṇḍapāte ca nimittobhāsaparikathāviññattiyo na vaṭṭanti. Senāsane pana	2461	
PA_anya-e01_01n:246_12	apariggahitadhutaṅgassa nimittobhāsaparikathā vaṭṭanti. Tattha nimittaṃ nāma senāsanatthaṃ	2461	
PA_anya-e01_01n:246_13	bhūmiparikammādīni karontassa “kiṃ, bhante, kariyati, ko kārāpetī”ti gihīhi vutte	2461	
PA_anya-e01_01n:246_14	“na koci”ti paṭivacanaṃ, yaṃ vā panaññampi evarūpaṃ nimittakammaṃ. Obhāso nāma “upāsakā	2461	
PA_anya-e01_01n:246_15	tumhe kuhiṃ vasathā”ti. Pāsāde, bhanteti. “Bhikkhūnaṃ pana upāsakā pāsādo na vaṭṭatī”ti	2461	
PA_anya-e01_01n:246_16	vacanaṃ, yaṃ vā panaññampi evarūpaṃ obhāsakammaṃ. Parikathā nāma “bhikkhusaṅghassa	2461	
PA_anya-e01_01n:246_17	senāsanaṃ sambādha”nti vacanaṃ, yā vā panaññāpi evarūpā pariyāyakathā. Bhesajje sabbampi	2461	
PA_anya-e01_01n:246_18	vaṭṭati. Tathā uppannaṃ pana bhesajjaṃ roge vūpasante paribhuñjituṃ vaṭṭati, na vaṭṭatīti.	2461	
PA_anya-e01_01n:247	Tattha vinayadharā “bhagavatā dvāraṃ dinnaṃ, tasmā vaṭṭatī”ti vadanti. Suttantikā pana “kiñcāpi āpatti na hoti, ājīvaṃ pana kopeti, tasmā na vaṭṭati”cceva vadanti.	24	
PA_anya-e01_01n:248_0	Yo pana bhagavatā anuññātāpi nimittobhāsaparikathāviññattiyo akaronto appicchatādiguṇeyeva	248	
PA_anya-e01_01n:248_1	nissāya jīvitakkhayepi paccupaṭṭhite aññatreva obhāsādīhi uppannapaccaye paṭisevati,	248	
PA_anya-e01_01n:248_2	esa “paramasallekhavuttī”ti vuccati, seyyathāpi thero sāriputto.	248	
PA_anya-e01_01n:249_0	So kirāyasmā ekasmiṃ samaye pavivekaṃ brūhayamāno mahāmoggallānattherena saddhiṃ	249	
PA_anya-e01_01n:249_1	aññatarasmiṃ araññe viharati, athassa ekasmiṃ divase udaravātābādho uppajjitvā atidukkhaṃ	249	
PA_anya-e01_01n:249_2	janesi. Mahāmoggallānatthero sāyanhasamaye tassāyasmato upaṭṭhānaṃ gato theraṃ nipannaṃ	249	
PA_anya-e01_01n:249_3	disvā taṃ pavattiṃ pucchitvā “pubbe te, āvuso, kena phāsu hotī”ti pucchi. Thero āha,	249	
PA_anya-e01_01n:249_4	“gihikāle me, āvuso, mātā sappimadhusakkarādīhi yojetvā asambhinnakhīrapāyāsaṃ adāsi,	249	
PA_anya-e01_01n:249_5	tena me phāsu ahosī”ti. Sopi āyasmā “hotu, āvuso, sace mayhaṃ vā tuyhaṃ vā puññaṃ	249	
PA_anya-e01_01n:249_6	atthi, appeva nāma sve labhissāmā”ti āha.	249	
PA_anya-e01_01n:250_0	Imaṃ pana nesaṃ kathāsallāpaṃ caṅkamanakoṭiyaṃ rukkhe adhivatthā devatā sutvā “sve	250	
PA_anya-e01_01n:250_1	ayyassa pāyāsaṃ uppādessāmī”ti tāvadeva therassa upaṭṭhākakulaṃ gantvā jeṭṭhaputtassa	250	
PA_anya-e01_01n:250_2	sarīraṃ āvisitvā pīḷaṃ janesi. Athassa tikicchānimittaṃ sannipatite ñātake āha –	250	
PA_anya-e01_01n:250_3	“sace sve therassa evarūpaṃ nāma pāyāsaṃ paṭiyādetha, taṃ muñcissāmī”ti. Te “tayā	250	
PA_anya-e01_01n:250_4	avuttepi mayaṃ therānaṃ nibaddhaṃ bhikkhaṃ demā”ti vatvā dutiyadivase tathārūpaṃ	250	
PA_anya-e01_01n:250_5	pāyāsaṃ paṭiyādiyiṃsu.	250	
PA_anya-e01_01n:251_0	Mahāmoggallānatthero pātova āgantvā “āvuso, yāva ahaṃ piṇḍāya caritvā āgacchāmi,	251	
PA_anya-e01_01n:251_1	tāva idheva hohī”ti vatvā gāmaṃ pāvisi. Te manussā paccuggantvā therassa pattaṃ gahetvā	251	
PA_anya-e01_01n:251_2	vuttappakārassa pāyāsassa pūretvā adaṃsu. Thero gamanākāraṃ dassesi. Te “bhuñjatha	251	
PA_anya-e01_01n:251_3	– bhante, tumhe, aparampi dassāmā”ti theraṃ bhojetvā puna pattapūraṃ adaṃsu. Thero	251	
PA_anya-e01_01n:251_4	gantvā “handāvuso sāriputta, paribhuñjā”ti upanāmesi. Theropi taṃ disvā “atimanāpo	251	
PA_anya-e01_01n:251_5	pāyāso, kathaṃ nu kho uppanno”ti cintento tassa uppattimūlaṃ disvā āha – “āvuso moggallāna,	251	
PA_anya-e01_01n:251_6	aparibhogāraho piṇḍapāto”ti. Sopāyasmā “mādisena nāma ābhataṃ piṇḍapātaṃ na paribhuñjatī”ti	251	
PA_anya-e01_01n:251_7	cittampi anuppādetvā ekavacaneneva pattaṃ mukhavaṭṭiyaṃ gahetvā ekamante nikujjesi.	251	
PA_anya-e01_01n:251_8	Pāyāsassa saha bhūmiyaṃ patiṭṭhānā therassa ābādho antaradhāyi, tato paṭṭhāya pañcacattālīsa	251	
PA_anya-e01_01n:251_9	vassāni na puna uppajji. Tato mahāmoggallānaṃ āha – “āvuso, vacīviññattiṃ nissāya	251	
PA_anya-e01_01n:251_10	uppanno pāyāso antesu nikkhamitvā bhūmiyaṃ carantesupi paribhuñjituṃ ayuttarūpo”ti.	2511	
PA_anya-e01_01n:251_11	Imañca udānaṃ udānesi –	2511	
PA_anya-e01_01n:252	“Vacīviññattivipphārā, uppannaṃ madhupāyasaṃ;	25	
PA_anya-e01_01n:253	Sace bhutto bhaveyyāhaṃ, sājīvo garahito mama.	25	
PA_anya-e01_01n:254	“Yadipi me antaguṇaṃ, nikkhamitvā bahi care;	25	
PA_anya-e01_01n:255	Neva bhindeyyaṃ ājīvaṃ, cajamānopi jīvitaṃ.	25	
PA_anya-e01_01n:256	“Ārādhemi sakaṃ cittaṃ, vivajjemi anesanaṃ;	25	
PA_anya-e01_01n:257	Nāhaṃ buddhappaṭikuṭṭhaṃ, kāhāmi ca anesana”nti.	25	
PA_anya-e01_01n:258	Ciragumbavāsikaambakhādakamahātissattheravatthupi cettha kathetabbaṃ. Evaṃ sabbathāpi.	25	
PA_anya-e01_01n:259	“Anesanāya cittampi, ajanetvā vicakkhaṇo;	25	
PA_anya-e01_01n:260	Ājīvaṃ parisodheyya, saddhāpabbajito yatī”ti.	26	
PA_anya-e01_01n:261_0	Yathā ca vīriyena ājīvapārisuddhi, tathā paccayasannissitasīlaṃ paññāya sampādetabbaṃ.	261	
PA_anya-e01_01n:261_1	Paññāsādhanaṃ hi taṃ, paññavato paccayesu ādīnavānisaṃsadassanasamatthabhāvato. Tasmā	261	
PA_anya-e01_01n:261_2	pahāya paccayagedhaṃ dhammena samena uppanne paccaye yathāvuttena vidhinā paññāya	261	
PA_anya-e01_01n:261_3	paccavekkhitvā paribhuñjantena sampādetabbaṃ.	261	
PA_anya-e01_01n:262_0	Tattha duvidhaṃ paccavekkhaṇaṃ paccayānaṃ paṭilābhakāle, paribhogakāle ca. Paṭilābhakālepi	262	
PA_anya-e01_01n:262_1	hi dhātuvasena vā paṭikūlavasena vā paccavekkhitvā ṭhapitāni cīvarādīni tato uttari	262	
PA_anya-e01_01n:262_2	paribhuñjantassa anavajjova paribhogo, paribhogakālepi. Tatrāyaṃ sanniṭṭhānakaro vinicchayo –	262	
PA_anya-e01_01n:263_0	Cattāro hi paribhogā theyyaparibhogo, iṇaparibhogo, dāyajjaparibhogo, sāmiparibhogoti.	263	
PA_anya-e01_01n:263_1	Tatra saṅghamajjhepi nisīditvā paribhuñjantassa dussīlassa paribhogo theyyaparibhogo	263	
PA_anya-e01_01n:263_2	nāma. Sīlavato apaccavekkhitvā paribhogo iṇaparibhogo nāma. Tasmā cīvaraṃ paribhoge	263	
PA_anya-e01_01n:263_3	paribhoge paccavekkhitabbaṃ, piṇḍapāto ālope ālope, tathā asakkontena purebhattapacchābhattapurimayāmamajjhimayāmapacchimayāmesu.	263	
PA_anya-e01_01n:263_4	Sacassa apaccavekkhatova aruṇaṃ uggacchati, iṇaparibhogaṭṭhāne tiṭṭhati. Senāsanampi	263	
PA_anya-e01_01n:263_5	paribhoge paribhoge paccavekkhitabbaṃ. Bhesajjassa paṭiggahaṇepi paribhogepi satipaccayatāva	263	
PA_anya-e01_01n:263_6	vaṭṭati. Evaṃ santepi paṭiggahaṇe satiṃ katvā paribhoge akarontasseva āpatti, paṭiggahaṇe	263	
PA_anya-e01_01n:263_7	pana satiṃ akatvā paribhoge karontassa anāpatti.	263	
PA_anya-e01_01n:264_0	Catubbidhā hi suddhi desanāsuddhi, saṃvarasuddhi, pariyeṭṭhisuddhi, paccavekkhaṇasuddhīti.	264	
PA_anya-e01_01n:264_1	Tattha desanāsuddhi nāma pātimokkhasaṃvarasīlaṃ. Tañhi desanāya sujjhanato desanāsuddhīti	264	
PA_anya-e01_01n:264_2	vuccati. Saṃvarasuddhi nāma indriyasaṃvarasīlaṃ. Tañhi “na puna evaṃ karissāmī”ti	264	
PA_anya-e01_01n:264_3	cittādhiṭṭhānasaṃvareneva sujjhanato saṃvarasuddhīti vuccati. Pariyeṭṭhisuddhi nāma	264	
PA_anya-e01_01n:264_4	ājīvapārisuddhisīlaṃ. Tañhi anesanaṃ pahāya dhammena samena paccaye uppādentassa	264	
PA_anya-e01_01n:264_5	pariyesanāya suddhattā pariyeṭṭhisuddhīti vuccati. Paccavekkhaṇasuddhi nāma paccayasannissitasīlaṃ.	264	
PA_anya-e01_01n:264_6	Tañhi vuttappakārena paccavekkhaṇena sujjhanato paccavekkhaṇasuddhīti vuccati. Tena	264	
PA_anya-e01_01n:264_7	vuttaṃ “paṭiggahaṇe pana satiṃ akatvā paribhoge karontassa anāpattī”ti.	264	
PA_anya-e01_01n:265_0	Sattannaṃ sekkhānaṃ paccayaparibhogo dāyajjaparibhogo nāma. Te hi bhagavato puttā,	265	
PA_anya-e01_01n:265_1	tasmā pitusantakānaṃ paccayānaṃ dāyādā hutvā te paccaye paribhuñjanti. Kiṃpanete	265	
PA_anya-e01_01n:265_2	bhagavato paccaye paribhuñjanti, udāhu gihīnaṃ paccaye paribhuñjantīti. Gihīhi dinnāpi	265	
PA_anya-e01_01n:265_3	bhagavatā anuññātattā bhagavato santakā honti, tasmā bhagavato paccaye paribhuñjantīti	265	
PA_anya-e01_01n:265_4	veditabbā. Dhammadāyādasuttañcettha sādhakaṃ.	265	
PA_anya-e01_01n:266	Khīṇāsavānaṃ paribhogo sāmiparibhogo nāma. Te hi taṇhāya dāsabyaṃ atītattā sāmino hutvā paribhuñjanti.	26	
PA_anya-e01_01n:267_0	Imesu paribhogesu sāmiparibhogo ca dāyajjaparibhogo ca sabbesaṃ vaṭṭati. Iṇaparibhogo	267	
PA_anya-e01_01n:267_1	na vaṭṭati. Theyyaparibhoge kathāyeva natthi. Yo panāyaṃ sīlavato paccavekkhitaparibhogo,	267	
PA_anya-e01_01n:267_2	so iṇaparibhogassa paccanīkattā āṇaṇyaparibhogo vā hoti, dāyajjaparibhogeyeva vā	267	
PA_anya-e01_01n:267_3	saṅgahaṃ gacchati. Sīlavāpi hi imāya sikkhāya samannāgatattā sekkhotveva saṅkhyaṃ	267	
PA_anya-e01_01n:267_4	gacchati. Imesu pana paribhogesu yasmā sāmiparibhogo aggo, tasmā taṃ patthayamānena	267	
PA_anya-e01_01n:267_5	bhikkhunā vuttappakārāya paccavekkhaṇāya paccavekkhitvā paribhuñjantena paccayasannissitasīlaṃ	267	
PA_anya-e01_01n:267_6	sampādetabbaṃ. Evaṃ karonto hi kiccakārī hoti. Vuttampi cetaṃ –	267	
PA_anya-e01_01n:268	“Piṇḍaṃ vihāraṃ sayanāsanañca,	26	
PA_anya-e01_01n:269	Āpañca saṅghāṭirajūpavāhanaṃ;	26	
PA_anya-e01_01n:270	Sutvāna dhammaṃ sugatena desitaṃ,	27	
PA_anya-e01_01n:271	Saṅkhāya seve varapaññasāvako.	27	
PA_anya-e01_01n:272	“Tasmā hi piṇḍe sayanāsane ca,	27	
PA_anya-e01_01n:273	Āpe ca saṅghāṭirajūpavāhane;	27	
PA_anya-e01_01n:274	Etesu dhammesu anūpalitto,	27	
PA_anya-e01_01n:275	Bhikkhu yathā pokkhare vāribindu. ;	27	
PA_anya-e01_01n:276	“Kālena laddhā parato anuggahā,	27	
PA_anya-e01_01n:277	Khajjesu bhojjesu ca sāyanesu ca;	27	
PA_anya-e01_01n:278	Mattaṃ sa jaññā satataṃ upaṭṭhito,	27	
PA_anya-e01_01n:279	Vaṇassa ālepanarūhane yathā.	27	
PA_anya-e01_01n:280	“Kantāre puttamaṃsaṃva, akkhassabbhañjanaṃ yathā;	28	
PA_anya-e01_01n:281	Evaṃ āhāre āhāraṃ, yāpanatthamamucchito”ti.	28	
PA_anya-e01_01n:282	Imassa ca paccayasannissitasīlassa paripūrakāritāya bhāgineyyasaṅgharakkhitasāmaṇerassa vatthu kathetabbaṃ. So hi sammā paccavekkhitvā paribhuñji. Yathāha –	28	
PA_anya-e01_01n:283	“Upajjhāyo maṃ bhuñjamānaṃ, sālikūraṃ sunibbutaṃ;	28	
PA_anya-e01_01n:284	Mā heva tvaṃ sāmaṇera, jivhaṃ jhāpesi asaññato.	28	
PA_anya-e01_01n:285	“Upajjhāyassa vaco sutvā, saṃvegamalabhiṃ tadā;	28	
PA_anya-e01_01n:286	Ekāsane nisīditvā, arahattaṃ apāpuṇiṃ.	28	
PA_anya-e01_01n:287	“Sohaṃ paripuṇṇasaṅkappo, cando pannaraso yathā;	28	
PA_anya-e01_01n:288	Sabbāsavaparikkhīṇo, natthi dāni punabbhavo”ti.	28	
PA_anya-e01_01n:289	“Tasmā aññopi dukkhassa, patthayanto parikkhayaṃ;	28	
PA_anya-e01_01n:290	Yoniso paccavekkhitvā, paṭisevetha paccaye”ti.	29	
PA_anya-e01_01n:291	Evaṃ pātimokkhasaṃvarasīlādivasena catubbidhaṃ.	29	
PA_anya-e01_01n:292	Paṭhamasīlapañcakaṃ	29	
PA_anya-e01_01n:293	20. Pañcavidhakoṭṭhāsassa paṭhamapañcake anupasampannasīlādivasena attho veditabbo. Vuttañhetaṃ paṭisambhidāyaṃ –	29	
PA_anya-e01_01n:294_0	“Katamaṃ pariyantapārisuddhisīlaṃ? Anupasampannānaṃ pariyantasikkhāpadānaṃ, idaṃ	294	
PA_anya-e01_01n:294_1	pariyantapārisuddhisīlaṃ. Katamaṃ apariyantapārisuddhisīlaṃ? Upasampannānaṃ apariyantasikkhāpadānaṃ,	294	
PA_anya-e01_01n:294_2	idaṃ apariyantapārisuddhisīlaṃ. Katamaṃ paripuṇṇapārisuddhisīlaṃ? Puthujjanakalyāṇakānaṃ	294	
PA_anya-e01_01n:294_3	kusaladhamme yuttānaṃ sekkhapariyante paripūrakārīnaṃ kāye ca jīvite ca anapekkhānaṃ	294	
PA_anya-e01_01n:294_4	pariccattajīvitānaṃ, idaṃ paripuṇṇapārisuddhisīlaṃ. Katamaṃ aparāmaṭṭhapārisuddhisīlaṃ?	294	
PA_anya-e01_01n:294_5	Sattannaṃ sekkhānaṃ, idaṃ aparāmaṭṭhapārisuddhisīlaṃ. Katamaṃ paṭippassaddhipārisuddhisīlaṃ?	294	
PA_anya-e01_01n:294_6	Tathāgatasāvakānaṃ khīṇāsavānaṃ paccekabuddhānaṃ tathāgatānaṃ arahantānaṃ sammāsambuddhānaṃ,	294	
PA_anya-e01_01n:294_7	idaṃ paṭippassaddhipārisuddhisīla”nti.	294	
PA_anya-e01_01n:295	Tattha anupasampannānaṃ sīlaṃ gaṇanavasena sapariyantattā pariyantapārisuddhisīlanti veditabbaṃ. Upasampannānaṃ –	29	
PA_anya-e01_01n:296	“Nava koṭisahassāni, asītisatakoṭiyo;	29	
PA_anya-e01_01n:297	Paññāsasatasahassāni, chattiṃsā ca punāpare.	29	
PA_anya-e01_01n:298	“Ete saṃvaravinayā, sambuddhena pakāsitā;	29	
PA_anya-e01_01n:299	Peyyālamukhena niddiṭṭhā, sikkhā vinayasaṃvare”ti. –	29	
PA_anya-e01_01n:300_0	Evaṃ gaṇanavasena sapariyantampi anavasesavasena samādānabhāvañca lābhayasañātiaṅgajīvitavasena	300	
PA_anya-e01_01n:300_1	adiṭṭhapariyantabhāvañca sandhāya apariyantapārisuddhisīlanti vuttaṃ, ciragumbavāsikaambakhādakamahātissattherassa	300	
PA_anya-e01_01n:300_2	sīlamiva. Tathā hi so āyasmā –	300	
PA_anya-e01_01n:301	“Dhanaṃ caje aṅgavarassa hetu, aṅgaṃ caje jīvitaṃ rakkhamāno;	30	
PA_anya-e01_01n:302	Aṅgaṃ dhanaṃ jīvitañcāpi sabbaṃ, caje naro dhammamanussaranto”ti. –	30	
PA_anya-e01_01n:303	Imaṃ sappurisānussatiṃ avijahanto jīvitasaṃsayepi sikkhāpadaṃ avītikkamma tadeva apariyantapārisuddhisīlaṃ nissāya upāsakassa piṭṭhigatova arahattaṃ pāpuṇi. Yathāha –	30	
PA_anya-e01_01n:304	“Na pitā napi te mātā, na ñāti napi bandhavo;	30	
PA_anya-e01_01n:305	Karotetādisaṃ kiccaṃ, sīlavantassa kāraṇā.	30	
PA_anya-e01_01n:306	Saṃvegaṃ janayitvāna, sammasitvāna yoniso;	30	
PA_anya-e01_01n:307	Tassa piṭṭhigato santo, arahattaṃ apāpuṇī”ti.	30	
PA_anya-e01_01n:308_0	Puthujjanakalyāṇakānaṃ sīlaṃ upasampadato paṭṭhāya sudhotajātimaṇi viya suparikammakatasuvaṇṇaṃ	308	
PA_anya-e01_01n:308_1	viya ca atiparisuddhattā cittuppādamattakenapi malena virahitaṃ arahattasseva padaṭṭhānaṃ	308	
PA_anya-e01_01n:308_2	hoti, tasmā paripuṇṇapārisuddhīti vuccati, mahāsaṅgharakkhitabhāgineyyasaṅgharakkhitattherānaṃ viya.	308	
PA_anya-e01_01n:309_0	Mahāsaṅgharakkhitattheraṃ kira atikkantasaṭṭhivassaṃ maraṇamañce nipannaṃ bhikkhusaṅgho	309	
PA_anya-e01_01n:309_1	lokuttarādhigamaṃ pucchi. Thero “natthi me lokuttaradhammo”ti āha. Athassa upaṭṭhāko	309	
PA_anya-e01_01n:309_2	daharabhikkhu āha – “bhante, tumhe parinibbutāti samantā dvādasayojanā manussā sannipatitā,	309	
PA_anya-e01_01n:309_3	tumhākaṃ puthujjanakālakiriyāya mahājanassa vippaṭisāro bhavissatī”ti. Āvuso, ahaṃ	309	
PA_anya-e01_01n:309_4	“metteyyaṃ bhagavantaṃ passissāmī”ti na vipassanaṃ paṭṭhapesiṃ. Tena hi maṃ nisīdāpetvā	309	
PA_anya-e01_01n:309_5	okāsaṃ karohīti. So theraṃ nisīdāpetvā bahi nikkhanto. Thero tassa saha nikkhamanāva	309	
PA_anya-e01_01n:309_6	arahattaṃ patvā accharikāya saññaṃ adāsi. Saṅgho sannipatitvā āha – “bhante, evarūpe	309	
PA_anya-e01_01n:309_7	maraṇakāle lokuttaradhammaṃ nibbattentā dukkaraṃ karitthā”ti. Nāvuso etaṃ dukkaraṃ,	309	
PA_anya-e01_01n:309_8	apica vo dukkaraṃ ācikkhissāmi – “ahaṃ, āvuso, pabbajitakālato paṭṭhāya asatiyā aññāṇapakataṃ	309	
PA_anya-e01_01n:309_9	kammaṃ nāma na passāmī”ti. Bhāgineyyopissa paññāsavassakāle evameva arahattaṃ pāpuṇīti.	309	
PA_anya-e01_01n:310	“Appassutopi ce hoti, sīlesu asamāhito;	31	
PA_anya-e01_01n:311	Ubhayena naṃ garahanti, sīlato ca sutena ca.	31	
PA_anya-e01_01n:312	“Appassutopi ce hoti, sīlesu susamāhito;	31	
PA_anya-e01_01n:313	Sīlato naṃ pasaṃsanti, tassa sampajjate sutaṃ.	31	
PA_anya-e01_01n:314	“Bahussutopi ce hoti, sīlesu asamāhito;	31	
PA_anya-e01_01n:315	Sīlato naṃ garahanti, nāssa sampajjate sutaṃ.	31	
PA_anya-e01_01n:316	“Bahussutopi ce hoti, sīlesu susamāhito;	31	
PA_anya-e01_01n:317	Ubhayena naṃ pasaṃsanti, sīlato ca sutena ca.	31	
PA_anya-e01_01n:318	“Bahussutaṃ dhammadharaṃ, sappaññaṃ buddhasāvakaṃ;	31	
PA_anya-e01_01n:319	Nekkhaṃ jambonadasseva, ko taṃ ninditumarahati;	31	
PA_anya-e01_01n:320	Devāpi naṃ pasaṃsanti, brahmunāpi pasaṃsito”ti. ;	32	
PA_anya-e01_01n:321_0	Sekkhānaṃ pana sīlaṃ diṭṭhivasena aparāmaṭṭhattā, puthujjanānaṃ vā pana rāgavasena	321	
PA_anya-e01_01n:321_1	aparāmaṭṭhasīlaṃ aparāmaṭṭhapārisuddhīti veditabbaṃ, kuṭumbiyaputtatissattherassa	321	
PA_anya-e01_01n:321_2	sīlaṃ viya. So hi āyasmā tathārūpaṃ sīlaṃ nissāya arahatte patiṭṭhātukāmo verike āha –	321	
PA_anya-e01_01n:322	“Ubho pādāni bhinditvā, saññapessāmi vo ahaṃ;	32	
PA_anya-e01_01n:323	Aṭṭiyāmi harāyāmi, sarāgamaraṇaṃ aha”nti.	32	
PA_anya-e01_01n:324	“Evāhaṃ cintayitvāna, sammasitvāna yoniso;	32	
PA_anya-e01_01n:325	Sampatte aruṇuggamhi, arahattaṃ apāpuṇi”nti. ;	32	
PA_anya-e01_01n:326_0	Aññataropi mahāthero bāḷhagilāno sahatthā āhārampi paribhuñjituṃ asakkonto sake muttakarīse	326	
PA_anya-e01_01n:326_1	palipanno samparivattati, taṃ disvā aññataro daharo “aho dukkhā jīvitasaṅkhārā”ti	326	
PA_anya-e01_01n:326_2	āha. Tamenaṃ mahāthero āha – “ahaṃ, āvuso, idāni miyyamāno saggasampattiṃ labhissāmi,	326	
PA_anya-e01_01n:326_3	natthi me ettha saṃsayo, imaṃ pana sīlaṃ bhinditvā laddhasampatti nāma sikkhaṃ paccakkhāya	326	
PA_anya-e01_01n:326_4	paṭiladdhagihibhāvasadisī”ti vatvā “sīleneva saddhiṃ marissāmī”ti tattheva nipanno	326	
PA_anya-e01_01n:326_5	tameva rogaṃ sammasanto arahattaṃ patvā bhikkhusaṅghassa imāhi gāthāhi byākāsi –	326	
PA_anya-e01_01n:327	“Phuṭṭhassa me aññatarena byādhinā,	32	
PA_anya-e01_01n:328	Rogena bāḷhaṃ dukhitassa ruppato;	32	
PA_anya-e01_01n:329	Parisussati khippamidaṃ kaḷevaraṃ,	32	
PA_anya-e01_01n:330	Pupphaṃ yathā paṃsuni ātape kataṃ.	33	
PA_anya-e01_01n:331	“Ajaññaṃ jaññasaṅkhātaṃ, asuciṃ sucisammataṃ;	33	
PA_anya-e01_01n:332	Nānākuṇapaparipūraṃ, jaññarūpaṃ apassato.	33	
PA_anya-e01_01n:333	“Dhiratthu maṃ āturaṃ pūtikāyaṃ, duggandhiyaṃ asuci byādhidhammaṃ;	33	
PA_anya-e01_01n:334	Yatthappamattā adhimucchitā pajā, hāpenti maggaṃ sugatūpapattiyā”ti.	33	
PA_anya-e01_01n:335	Arahantādīnaṃ pana sīlaṃ sabbadarathappaṭippassaddhiyā parisuddhattā paṭippassaddhipārisuddhīti veditabbaṃ. Evaṃ pariyantapārisuddhiādivasena pañcavidhaṃ.	33	
PA_anya-e01_01n:336	Dutiyasīlapañcakaṃ	33	
PA_anya-e01_01n:337	Dutiyapañcake pāṇātipātādīnaṃ pahānādivasena attho veditabbo. Vuttañhetaṃ paṭisambhidāyaṃ –	33	
PA_anya-e01_01n:338_0	“Pañca sīlāni pāṇātipātassa pahānaṃ sīlaṃ, veramaṇī sīlaṃ, cetanā sīlaṃ, saṃvaro	338	
PA_anya-e01_01n:338_1	sīlaṃ, avītikkamo sīlaṃ. Adinnādānassa, kāmesumicchācārassa, musāvādassa, pisuṇāya	338	
PA_anya-e01_01n:338_2	vācāya, pharusāya vācāya, samphappalāpassa, abhijjhāya, byāpādassa, micchādiṭṭhiyā,	338	
PA_anya-e01_01n:338_3	nekkhammena kāmacchandassa, abyāpādena byāpādassa, ālokasaññāya thinamiddhassa, avikkhepena	338	
PA_anya-e01_01n:338_4	uddhaccassa, dhammavavatthānena vicikicchāya, ñāṇena avijjāya, pāmojjena aratiyā,	338	
PA_anya-e01_01n:338_5	paṭhamena jhānena nīvaraṇānaṃ, dutiyena jhānena vitakkavicārānaṃ, tatiyena jhānena	338	
PA_anya-e01_01n:338_6	pītiyā, catutthena jhānena sukhadukkhānaṃ, ākāsānañcāyatanasamāpattiyā rūpasaññāya	338	
PA_anya-e01_01n:338_7	paṭighasaññāya nānattasaññāya, viññāṇañcāyatanasamāpattiyā ākāsānañcāyatanasaññāya,	338	
PA_anya-e01_01n:338_8	ākiñcaññāyatanasamāpattiyā viññāṇañcāyatanasaññāya, nevasaññānāsaññāyatanasamāpattiyā	338	
PA_anya-e01_01n:338_9	ākiñcaññāyatanasaññāya, aniccānupassanāya niccasaññāya, dukkhānupassanāya sukhasaññāya,	338	
PA_anya-e01_01n:338_10	anattānupassanāya attasaññāya, nibbidānupassanāya nandiyā, virāgānupassanāya rāgassa,	3381	
PA_anya-e01_01n:338_11	nirodhānupassanāya samudayassa, paṭinissaggānupassanāya ādānassa, khayānupassanāya	3381	
PA_anya-e01_01n:338_12	ghanasaññāya, vayānupassanāya āyūhanassa, vipariṇāmānupassanāya dhuvasaññāya, animittānupassanāya	3381	
PA_anya-e01_01n:338_13	nimittassa, appaṇihitānupassanāya paṇidhiyā, suññatānupassanāya abhinivesassa, adhipaññādhammavipassanāya	3381	
PA_anya-e01_01n:338_14	sārādānābhinivesassa, yathābhūtañāṇadassanena sammohābhinivesassa, ādīnavānupassanāya	3381	
PA_anya-e01_01n:338_15	ālayābhinivesassa, paṭisaṅkhānupassanāya appaṭisaṅkhāya, vivaṭṭanānupassanāya saññogābhinivesassa,	3381	
PA_anya-e01_01n:338_16	sotāpattimaggena diṭṭhekaṭṭhānaṃ kilesānaṃ, sakadāgāmimaggena oḷārikānaṃ kilesānaṃ,	3381	
PA_anya-e01_01n:338_17	anāgāmimaggena aṇusahagatānaṃ kilesānaṃ, arahattamaggena sabbakilesānaṃ pahānaṃ sīlaṃ,	3381	
PA_anya-e01_01n:338_18	veramaṇī, cetanā, saṃvaro, avītikkamo sīlaṃ. Evarūpāni sīlāni cittassa avippaṭisārāya	3381	
PA_anya-e01_01n:338_19	saṃvattanti, pāmojjāya saṃvattanti, pītiyā saṃvattanti, passaddhiyā saṃvattanti,	3381	
PA_anya-e01_01n:338_20	somanassāya saṃvattanti, āsevanāya saṃvattanti, bhāvanāya saṃvattanti, bahulīkammāya	3382	
PA_anya-e01_01n:338_21	saṃvattanti, alaṅkārāya saṃvattanti, parikkhārāya saṃvattanti, parivārāya saṃvattanti,	3382	
PA_anya-e01_01n:338_22	pāripūriyā saṃvattanti, ekantanibbidāya virāgāya nirodhāya upasamāya abhiññāya sambodhāya	3382	
PA_anya-e01_01n:338_23	nibbānāya saṃvattantī”ti.	3382	
PA_anya-e01_01n:339_0	Ettha ca pahānanti koci dhammo nāma natthi aññatra vuttappakārānaṃ pāṇātipātādīnaṃ	339	
PA_anya-e01_01n:339_1	anuppādamattato. Yasmā pana taṃ taṃ pahānaṃ tassa tassa kusaladhammassa patiṭṭhānaṭṭhena	339	
PA_anya-e01_01n:339_2	upadhāraṇaṃ hoti, vikampābhāvakaraṇena ca samādānaṃ. Tasmā pubbe vutteneva upadhāraṇasamādhānasaṅkhātena	339	
PA_anya-e01_01n:339_3	sīlanaṭṭhena sīlanti vuttaṃ. Itare cattāro dhammā tato tato veramaṇivasena, tassa	339	
PA_anya-e01_01n:339_4	tassa saṃvaravasena, tadubhayasampayuttacetanāvasena, taṃ taṃ avītikkamantassa avītikkamanavasena	339	
PA_anya-e01_01n:339_5	ca cetaso pavattisabbhāvaṃ sandhāya vuttā. Sīlaṭṭho pana tesaṃ pubbe pakāsitoyevāti.	339	
PA_anya-e01_01n:339_6	Evaṃ pahānasīlādivasena pañcavidhaṃ.	339	
PA_anya-e01_01n:340	Ettāvatā ca kiṃ sīlaṃ? Kenaṭṭhena sīlaṃ? Kānassa lakkhaṇarasapaccupaṭṭhānapadaṭṭhānāni? Kimānisaṃsaṃ sīlaṃ? Katividhaṃ cetaṃ sīlanti? Imesaṃ pañhānaṃ vissajjanaṃ niṭṭhitaṃ.	34	
PA_anya-e01_01n:341	Sīlasaṃkilesavodānaṃ	34	
PA_anya-e01_01n:342_0	21. Yaṃ pana vuttaṃ “ko cassa saṃkileso, kiṃ vodāna”nti. Tatra vadāma – khaṇḍādibhāvo	342	
PA_anya-e01_01n:342_1	sīlassa saṃkileso, akhaṇḍādibhāvo vodānaṃ. So pana khaṇḍādibhāvo lābhayasādihetukena	342	
PA_anya-e01_01n:342_2	bhedena ca sattavidhamethunasaṃyogena ca saṅgahito.	342	
PA_anya-e01_01n:343_0	Tathā hi yassa sattasu āpattikkhandhesu ādimhi vā ante vā sikkhāpadaṃ bhinnaṃ hoti,	343	
PA_anya-e01_01n:343_1	tassa sīlaṃ pariyante chinnasāṭako viya khaṇḍaṃ nāma hoti. Yassa pana vemajjhe bhinnaṃ,	343	
PA_anya-e01_01n:343_2	tassa majjhe chiddasāṭako viya chiddaṃ nāma hoti. Yassa paṭipāṭiyā dve tīṇi bhinnāni,	343	
PA_anya-e01_01n:343_3	tassa piṭṭhiyā vā kucchiyā vā uṭṭhitena visabhāgavaṇṇena kāḷarattādīnaṃ aññatarasarīravaṇṇā	343	
PA_anya-e01_01n:343_4	gāvī viya sabalaṃ nāma hoti. Yassa antarantarā bhinnāni, tassa antarantarā visabhāgavaṇṇabinduvicitrā	343	
PA_anya-e01_01n:343_5	gāvī viya kammāsaṃ nāma hoti. Evaṃ tāva lābhādihetukena bhedena khaṇḍādibhāvo hoti.	343	
PA_anya-e01_01n:344	Evaṃ sattavidhamethunasaṃyogavasena. Vuttañhi bhagavatā –	34	
PA_anya-e01_01n:345_0	“Idha, brāhmaṇa, ekacco samaṇo vā brāhmaṇo vā sammā brahmacārī paṭijānamāno na heva	345	
PA_anya-e01_01n:345_1	kho mātugāmena saddhiṃ dvayaṃdvayasamāpattiṃ samāpajjati, apica kho mātugāmassa ucchādanaṃ	345	
PA_anya-e01_01n:345_2	parimaddanaṃ nhāpanaṃ sambāhanaṃ sādiyati, so tadassādeti, taṃ nikāmeti, tena ca	345	
PA_anya-e01_01n:345_3	vittiṃ āpajjati, idampi kho, brāhmaṇa, brahmacariyassa khaṇḍampi chiddampi sabalampi	345	
PA_anya-e01_01n:345_4	kammāsampi. Ayaṃ vuccati, brāhmaṇa, aparisuddhaṃ brahmacariyaṃ carati saṃyutto methunena	345	
PA_anya-e01_01n:345_5	saṃyogena, na parimuccati jātiyā. Jarāya maraṇena…pe… na parimuccati dukkhasmāti vadāmi.	345	
PA_anya-e01_01n:346_0	“Puna caparaṃ, brāhmaṇa, idhekacco samaṇo vā…pe… paṭijānamāno na heva kho mātugāmena	346	
PA_anya-e01_01n:346_1	saddhiṃ dvayaṃ dvayasamāpattiṃ samāpajjati. Napi mātugāmassa ucchādanaṃ…pe… sādiyati.	346	
PA_anya-e01_01n:346_2	Apica kho mātugāmena saddhiṃ sañjagghati saṃkīḷati saṃkelāyati, so tadassādeti…pe…	346	
PA_anya-e01_01n:346_3	na parimuccati dukkhasmāti vadāmi.	346	
PA_anya-e01_01n:347_0	“Puna caparaṃ, brāhmaṇa, idhekacco samaṇo vā…pe… na heva kho mātugāmena saddhiṃ dvayaṃ	347	
PA_anya-e01_01n:347_1	dvayasamāpattiṃ samāpajjati. Napi mātugāmassa ucchādanaṃ…pe… sādiyati. Napi mātugāmena	347	
PA_anya-e01_01n:347_2	saddhiṃ sañjagghati saṃkīḷati saṃkelāyati. Apica kho mātugāmassa cakkhunā cakkhuṃ	347	
PA_anya-e01_01n:347_3	upanijjhāyati pekkhati, so tadassādeti…pe… na parimuccati dukkhasmāti vadāmi.	347	
PA_anya-e01_01n:348_0	“Puna caparaṃ, brāhmaṇa, idhekacco samaṇo vā…pe… na heva kho mātugāmena… napi mātugāmassa…	348	
PA_anya-e01_01n:348_1	napi mātugāmena… napi mātugāmassa…pe… pekkhati. Apica kho mātugāmassa saddaṃ suṇāti	348	
PA_anya-e01_01n:348_2	tirokuṭṭā vā tiropākārā vā hasantiyā vā bhaṇantiyā vā gāyantiyā vā rodantiyā vā,	348	
PA_anya-e01_01n:348_3	so tadassādeti…pe… dukkhasmāti vadāmi.	348	
PA_anya-e01_01n:349_0	“Puna caparaṃ, brāhmaṇa, idhekacco samaṇo vā…pe… na heva kho mātugāmena… napi mātugāmassa…	349	
PA_anya-e01_01n:349_1	napi mātugāmena… napi mātugāmassa…pe… rodantiyā vā. Apica kho yānissa tāni pubbe	349	
PA_anya-e01_01n:349_2	mātugāmena saddhiṃ hasitalapitakīḷitāni, tāni anussarati, so tadassādeti…pe… dukkhasmāti vadāmi.	349	
PA_anya-e01_01n:350_0	“Puna caparaṃ, brāhmaṇa, idhekacco samaṇo vā…pe… na heva kho mātugāmena…pe… napi	350	
PA_anya-e01_01n:350_1	mātugāmassa…pe… napi yānissa tāni pubbe mātugāmena saddhiṃ hasitalapitakīḷitāni,	350	
PA_anya-e01_01n:350_2	tāni anussarati. Apica kho passati gahapatiṃ vā gahapatiputtaṃ vā pañcahi kāmaguṇehi	350	
PA_anya-e01_01n:350_3	samappitaṃ samaṅgībhūtaṃ paricārayamānaṃ, so tadassādeti…pe… dukkhasmāti vadāmi.	350	
PA_anya-e01_01n:351_0	“Puna caparaṃ, brāhmaṇa, idhekacco samaṇo vā…pe… na heva kho mātugāmena…pe… napi	351	
PA_anya-e01_01n:351_1	passati gahapatiṃ vā gahapatiputtaṃ vā…pe… paricārayamānaṃ. Apica kho aññataraṃ devanikāyaṃ	351	
PA_anya-e01_01n:351_2	paṇidhāya brahmacariyaṃ carati ‘imināhaṃ sīlena vā vatena vā tapena vā brahmacariyena	351	
PA_anya-e01_01n:351_3	vā devo vā bhavissāmi devaññataro vā’ti. So tadassādeti, taṃ nikāmeti, tena ca vittiṃ	351	
PA_anya-e01_01n:351_4	āpajjati. Idampi kho, brāhmaṇa, brahmacariyassa khaṇḍampi chiddampi sabalampi kammāsampī”ti.	351	
PA_anya-e01_01n:352	Evaṃ lābhādihetukena bhedena ca sattavidhamethunasaṃyogena ca khaṇḍādibhāvo saṅgahitoti veditabbo.	35	
PA_anya-e01_01n:353_0	Akhaṇḍādibhāvo pana sabbaso sikkhāpadānaṃ abhedena, bhinnānañca sappaṭikammānaṃ paṭikammakaraṇena,	353	
PA_anya-e01_01n:353_1	sattavidhamethunasaṃyogābhāvena ca, aparāya ca “kodho upanāho makkho paḷāso issā	353	
PA_anya-e01_01n:353_2	macchariyaṃ māyā sātheyyaṃ thambho sārambho māno atimāno mado pamādo”tiādīnaṃ pāpadhammānaṃ	353	
PA_anya-e01_01n:353_3	anuppattiyā, appicchatāsantuṭṭhitāsallekhatādīnañca guṇānaṃ uppattiyā saṅgahito.	353	
PA_anya-e01_01n:354_0	Yāni hi sīlāni lābhādīnampi atthāya abhinnāni, pamādadosena vā bhinnānipi paṭikammakatāni,	354	
PA_anya-e01_01n:354_1	methunasaṃyogehi vā kodhupanāhādīhi vā pāpadhammehi anupahatāni, tāni sabbaso akhaṇḍāni	354	
PA_anya-e01_01n:354_2	acchiddāni asabalāni akammāsānīti vuccanti. Tāniyeva bhujissabhāvakaraṇato ca bhujissāni,	354	
PA_anya-e01_01n:354_3	viññūhi pasatthattā viññupasatthāni, taṇhādiṭṭhīhi aparāmaṭṭhattā aparāmaṭṭhāni,	354	
PA_anya-e01_01n:354_4	upacārasamādhiṃ vā appanāsamādhiṃ vā saṃvattayantīti samādhisaṃvattanikāni ca honti.	354	
PA_anya-e01_01n:354_5	Tasmā nesaṃ esa ‘akhaṇḍādibhāvo vodāna’nti veditabbo.	354	
PA_anya-e01_01n:355_0	Taṃ panetaṃ vodānaṃ dvīhākārehi sampajjati sīlavipattiyā ca ādīnavadassanena, sīlasampattiyā	355	
PA_anya-e01_01n:355_1	ca ānisaṃsadassanena. Tattha “pañcime, bhikkhave, ādīnavā dussīlassa sīlavipattiyā”ti	355	
PA_anya-e01_01n:355_2	evamādisuttanayena sīlavipattiyā ādīnavo daṭṭhabbo.	355	
PA_anya-e01_01n:356_0	Apica dussīlo puggalo dussīlyahetu amanāpo hoti devamanussānaṃ, ananusāsanīyo sabrahmacārīnaṃ,	356	
PA_anya-e01_01n:356_1	dukkhito dussīlyagarahāsu, vippaṭisārī sīlavataṃ pasaṃsāsu, tāya ca pana dussīlyatāya	356	
PA_anya-e01_01n:356_2	sāṇasāṭako viya dubbaṇṇo hoti. Ye kho panassa diṭṭhānugatiṃ āpajjanti, tesaṃ dīgharattaṃ	356	
PA_anya-e01_01n:356_3	apāyadukkhāvahanato dukkhasamphasso. Yesaṃ deyyadhammaṃ paṭiggaṇhāti, tesaṃ namahapphalakaraṇato	356	
PA_anya-e01_01n:356_4	appaggho. Anekavassagaṇikagūthakūpo viya dubbisodhano. Chavālātamiva ubhato paribāhiro.	356	
PA_anya-e01_01n:356_5	Bhikkhubhāvaṃ paṭijānantopi abhikkhuyeva gogaṇaṃ anubandhagadrabho viya. Satatubbiggo	356	
PA_anya-e01_01n:356_6	sabbaverikapuriso viya. Asaṃvāsāraho matakaḷevaraṃ viya. Sutādiguṇayuttopi sabrahmacārīnaṃ	356	
PA_anya-e01_01n:356_7	apūjāraho susānaggi viya brāhmaṇānaṃ. Abhabbo visesādhigame andho viya rūpadassane.	356	
PA_anya-e01_01n:356_8	Nirāso saddhamme caṇḍālakumārako viya rajje. Sukhitosmīti maññamānopi dukkhitova	356	
PA_anya-e01_01n:356_9	aggikkhandhapariyāye vuttadukkhabhāgitāya.	356	
PA_anya-e01_01n:357_0	Dussīlānañhi pañcakāmaguṇaparibhogavandanamānanādisukhassādagadhitacittānaṃ tappaccayaṃ	357	
PA_anya-e01_01n:357_1	anussaraṇamattenāpi hadayasantāpaṃ janayitvā uṇhalohituggārappavattanasamatthaṃ atikaṭukaṃ	357	
PA_anya-e01_01n:357_2	dukkhaṃ dassento sabbākārena paccakkhakammavipāko bhagavā āha –	357	
PA_anya-e01_01n:358_0	“Passatha no tumhe, bhikkhave, amuṃ mahantaṃ aggikkhandhaṃ ādittaṃ sampajjalitaṃ	358	
PA_anya-e01_01n:358_1	sajotibhūta’nti? Evaṃ, bhanteti. Taṃ kiṃ maññatha, bhikkhave, katamaṃ nu kho varaṃ	358	
PA_anya-e01_01n:358_2	yaṃ amuṃ mahantaṃ aggikkhandhaṃ ādittaṃ sampajjalitaṃ sajotibhūtaṃ āliṅgetvā upanisīdeyya	358	
PA_anya-e01_01n:358_3	vā upanipajjeyya vā, yaṃ khattiyakaññaṃ vā brāhmaṇakaññaṃ vā gahapatikaññaṃ vā mudutalunahatthapādaṃ	358	
PA_anya-e01_01n:358_4	āliṅgetvā upanisīdeyya vā upanipajjeyya vāti. Etadeva, bhante, varaṃ yaṃ khattiyakaññaṃ	358	
PA_anya-e01_01n:358_5	vā…pe… upanipajjeyya vā. Dukkhaṃ hetaṃ, bhante, yaṃ amuṃ mahantaṃ aggikkhandhaṃ…pe…	358	
PA_anya-e01_01n:358_6	upanipajjeyya vāti. Ārocayāmi vo, bhikkhave, paṭivedayāmi vo, bhikkhave, yathā etadeva	358	
PA_anya-e01_01n:358_7	tassa varaṃ dussīlassa pāpadhammassa asucisaṅkassarasamācārassa paṭicchannakammantassa	358	
PA_anya-e01_01n:358_8	assamaṇassa samaṇapaṭiññassa abrahmacārissa brahmacāripaṭiññassa antopūtikassa avassutassa	358	
PA_anya-e01_01n:358_9	kasambujātassa yaṃ amuṃ mahantaṃ aggikkhandhaṃ…pe… upanipajjeyya vā. Taṃ kissa hetu?	358	
PA_anya-e01_01n:358_10	Tatonidānaṃ hi so, bhikkhave, maraṇaṃ vā nigaccheyya maraṇamattaṃ vā dukkhaṃ, na	3581	
PA_anya-e01_01n:358_11	tveva tappaccayā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjeyyā”ti.	3581	
PA_anya-e01_01n:359	Evaṃ aggikkhandhupamāya itthipaṭibaddhapañcakāmaguṇaparibhogapaccayaṃ dukkhaṃ dassetvā eteneva upāyena –	35	
PA_anya-e01_01n:360_0	“Taṃ kiṃ maññatha, bhikkhave, katamaṃ nu kho varaṃ yaṃ balavā puriso daḷhāya vāḷarajjuyā	360	
PA_anya-e01_01n:360_1	ubho jaṅghā veṭhetvā ghaṃseyya, sā chaviṃ chindeyya, chaviṃ chetvā cammaṃ chindeyya,	360	
PA_anya-e01_01n:360_2	cammaṃ chetvā maṃsaṃ chindeyya, maṃsaṃ chetvā nhāruṃ chindeyya, nhāruṃ chetvā aṭṭhiṃ	360	
PA_anya-e01_01n:360_3	chindeyya, aṭṭhiṃ chetvā aṭṭhimiñjaṃ āhacca tiṭṭheyya, yaṃ vā khattiyamahāsālānaṃ	360	
PA_anya-e01_01n:360_4	vā brāhmaṇamahāsālānaṃ vā gahapatimahāsālānaṃ vā abhivādanaṃ sādiyeyyā”ti ca.	360	
PA_anya-e01_01n:361_0	“Taṃ kiṃ maññatha, bhikkhave, katamaṃ nu kho varaṃ yaṃ balavā puriso tiṇhāya sattiyā	361	
PA_anya-e01_01n:361_1	teladhotāya paccorasmiṃ pahareyya, yaṃ vā khattiyamahāsālānaṃ vā brāhmaṇamahāsālānaṃ	361	
PA_anya-e01_01n:361_2	vā gahapatimahāsālānaṃ vā añjalikammaṃ sādiyeyyā”ti ca.	361	
PA_anya-e01_01n:362_0	“Taṃ kiṃ maññatha, bhikkhave, katamaṃ nu kho varaṃ yaṃ balavā puriso tattena ayopaṭṭena	362	
PA_anya-e01_01n:362_1	ādittena sampajjalitena sajotibhūtena kāyaṃ sampaliveṭheyya, yaṃ vā khattiyamahāsālānaṃ	362	
PA_anya-e01_01n:362_2	vā brāhmaṇamahāsālānaṃ vā gahapatimahāsālānaṃ vā saddhādeyyaṃ cīvaraṃ paribhuñjeyyā”ti ca.	362	
PA_anya-e01_01n:363_0	“Taṃ kiṃ maññatha, bhikkhave, katamaṃ nu kho varaṃ yaṃ balavā puriso tattena ayosaṅkunā	363	
PA_anya-e01_01n:363_1	ādittena sampajjalitena sajotibhūtena mukhaṃ vivaritvā tattaṃ lohaguḷaṃ ādittaṃ sampajjalitaṃ	363	
PA_anya-e01_01n:363_2	sajotibhūtaṃ mukhe pakkhipeyya, taṃ tassa oṭṭhampi ḍaheyya, mukhampi, jivhampi, kaṇṭhampi,	363	
PA_anya-e01_01n:363_3	udarampi ḍaheyya, antampi antaguṇampi ādāya adhobhāgaṃ nikkhameyya, yaṃ vā khattiya…	363	
PA_anya-e01_01n:363_4	brāhmaṇa… gahapatimahāsālānaṃ vā saddhādeyyaṃ piṇḍapātaṃ paribhuñjeyyā”ti ca.	363	
PA_anya-e01_01n:364_0	“Taṃ kiṃ maññatha, bhikkhave, katamaṃ nu kho varaṃ yaṃ balavā puriso sīse vā gahetvā	364	
PA_anya-e01_01n:364_1	khandhe vā gahetvā tattaṃ ayomañcaṃ vā ayopīṭhaṃ vā ādittaṃ sampajjalitaṃ sajotibhūtaṃ	364	
PA_anya-e01_01n:364_2	abhinisīdāpeyya vā abhinipajjāpeyya vā, yaṃ vā khattiya… brāhmaṇa… gahapatimahāsālānaṃ	364	
PA_anya-e01_01n:364_3	vā saddhādeyyaṃ mañcapīṭhaṃ paribhuñjeyyā”ti ca.	364	
PA_anya-e01_01n:365_0	“Taṃ kiṃ maññatha, bhikkhave, katamaṃ nu kho varaṃ yaṃ balavā puriso uddhaṃpādaṃ	365	
PA_anya-e01_01n:365_1	adhosiraṃ gahetvā tattāya ayokumbhiyā pakkhipeyya ādittāya sampajjalitāya sajotibhūtāya,	365	
PA_anya-e01_01n:365_2	so tattha pheṇuddehakaṃ paccamāno sakimpi uddhaṃ gaccheyya, sakimpi adho gaccheyya,	365	
PA_anya-e01_01n:365_3	sakimpi tiriyaṃ gaccheyya, yaṃ vā khattiya… brāhmaṇa… gahapatimahāsālānaṃ vā saddhādeyyaṃ	365	
PA_anya-e01_01n:365_4	vihāraṃ paribhuñjeyyā”ti cāti.	365	
PA_anya-e01_01n:366	Imāhi vāḷarajjutiṇhasattiayopaṭṭaayoguḷaayomañcaayopīṭhaayokumbhīupamāhi abhivādanaañjalikammacīvarapiṇḍapātamañcapīṭhavihāraparibhogapaccayaṃ dukkhaṃ dassesi. Tasmā –	36	
PA_anya-e01_01n:367	Aggikkhandhāliṅganadukkhādhikadukkhakaṭukaphalaṃ;	36	
PA_anya-e01_01n:368	Avijahato kāmasukhaṃ, sukhaṃ kuto bhinnasīlassa.	36	
PA_anya-e01_01n:369	Abhivādanasādiyane, kiṃ nāma sukhaṃ vipannasīlassa;	36	
PA_anya-e01_01n:370	Daḷhavāḷarajjughaṃsanadukkhādhikadukkhabhāgissa.	37	
PA_anya-e01_01n:371	Saddhānamañjalikammasādiyane kiṃ sukhaṃ asīlassa;	37	
PA_anya-e01_01n:372	Sattippahāradukkhādhimattadukkhassa yaṃhetu.	37	
PA_anya-e01_01n:373	Cīvaraparibhogasukhaṃ, kiṃ nāma asaṃyatassa;	37	
PA_anya-e01_01n:374	Yena ciraṃ anubhavitabbo, niraye jalitaayopaṭṭasamphasso.	37	
PA_anya-e01_01n:375	Madhuropi piṇḍapāto, halāhalavisūpamo asīlassa;	37	
PA_anya-e01_01n:376	Ādittā gilitabbā, ayoguḷā yena cirarattaṃ.	37	
PA_anya-e01_01n:377	Sukhasammatopi dukkho, asīlino mañcapīṭhaparibhogo;	37	
PA_anya-e01_01n:378	Yaṃ bādhissanti ciraṃ, jalitaayomañcapīṭhāni.	37	
PA_anya-e01_01n:379	Dussīlassa vihāre, saddhādeyyamhi kā nivāsa rati;	37	
PA_anya-e01_01n:380	Jalitesu nivasitabbaṃ, yena ayokumbhimajjhesu.	38	
PA_anya-e01_01n:381	Saṅkasarasamācāro, kasambujāto avassuto pāpo;	38	
PA_anya-e01_01n:382	Antopūtīti ca yaṃ, nindanto āha lokagaru.	38	
PA_anya-e01_01n:383	Dhī jīvitaṃ asaññatassa, tassa samaṇajanavesadhārissa;	38	
PA_anya-e01_01n:384	Assamaṇassa upahataṃ, khatamattānaṃ vahantassa.	38	
PA_anya-e01_01n:385	Gūthaṃ viya kuṇapaṃ viya, maṇḍanakāmā vivajjayantīdha;	38	
PA_anya-e01_01n:386	Yaṃ nāma sīlavanto, santo kiṃ jīvitaṃ tassa.	38	
PA_anya-e01_01n:387	Sabbabhayehi amutto, mutto sabbehi adhigamasukhehi;	38	
PA_anya-e01_01n:388	Supihitasaggadvāro, apāyamaggaṃ samārūḷho.	38	
PA_anya-e01_01n:389	Karuṇāya vatthubhūto, kāruṇikajanassa nāma ko añño;	38	
PA_anya-e01_01n:390	Dussīlasamo dussī, latāya iti bahuvidhā dosāti.	39	
PA_anya-e01_01n:391	Evamādinā paccavekkhaṇena sīlavipattiyaṃ ādīnavadassanaṃ vuttappakāraviparītato sīlasampattiyā ānisaṃsadassanañca veditabbaṃ. Apica –	39	
PA_anya-e01_01n:392	Tassa pāsādikaṃ hoti, pattacīvaradhāraṇaṃ;	39	
PA_anya-e01_01n:393	Pabbajjā saphalā tassa, yassa sīlaṃ sunimmalaṃ.	39	
PA_anya-e01_01n:394	Attānuvādādibhayaṃ, suddhasīlassa bhikkhuno;	39	
PA_anya-e01_01n:395	Andhakāraṃ viya raviṃ, hadayaṃ nāvagāhati.	39	
PA_anya-e01_01n:396	Sīlasampattiyā bhikkhu, sobhamāno tapovane;	39	
PA_anya-e01_01n:397	Pabhāsampattiyā cando, gagane viya sobhati.	39	
PA_anya-e01_01n:398	Kāyagandhopi pāmojjaṃ, sīlavantassa bhikkhuno;	39	
PA_anya-e01_01n:399	Karoti api devānaṃ, sīlagandhe kathāva kā.	39	
PA_anya-e01_01n:400	Sabbesaṃ gandhajātānaṃ, sampattiṃ abhibhuyyati;	40	
PA_anya-e01_01n:401	Avighātī disā sabbā, sīlagandho pavāyati.	40	
PA_anya-e01_01n:402	Appakāpi katā kārā, sīlavante mahapphalā;	40	
PA_anya-e01_01n:403	Hontīti sīlavā hoti, pūjāsakkārabhājanaṃ.	40	
PA_anya-e01_01n:404	Sīlavantaṃ na bādhanti, āsavā diṭṭhadhammikā;	40	
PA_anya-e01_01n:405	Samparāyikadukkhānaṃ, mūlaṃ khanati sīlavā.	40	
PA_anya-e01_01n:406	Yā manussesu sampatti, yā ca devesu sampadā;	40	
PA_anya-e01_01n:407	Na sā sampannasīlassa, icchato hoti dullabhā.	40	
PA_anya-e01_01n:408	Accantasantā pana yā, ayaṃ nibbānasampadā;	40	
PA_anya-e01_01n:409	Mano sampannasīlassa, tameva anudhāvati.	40	
PA_anya-e01_01n:410	Sabbasampattimūlamhi, sīlamhi iti paṇḍito;	41	
PA_anya-e01_01n:411	Anekākāravokāraṃ, ānisaṃsaṃ vibhāvayeti.	41	
PA_anya-e01_01n:412_0	Evañhi vibhāvayato sīlavipattito ubbijjitvā sīlasampattininnaṃ mānasaṃ hoti. Tasmā	412	
PA_anya-e01_01n:412_1	yathāvuttaṃ imaṃ sīlavipattiyā ādīnavaṃ imañca sīlasampattiyā ānisaṃsaṃ disvā sabbādarena	412	
PA_anya-e01_01n:412_2	sīlaṃ vodāpetabbanti.	412	
PA_anya-e01_01n:413	Ettāvatā ca “sīle patiṭṭhāya naro sapañño”ti imissā gāthāya sīlasamādhipaññāmukhena desite visuddhimagge sīlaṃ tāva paridīpitaṃ hoti.	41	
PA_anya-e01_01n:414	Iti sādhujanapāmojjatthāya kate visuddhimagge	41	
PA_anya-e01_01n:415	Sīlaniddeso nāma paṭhamo paricchedo.	41	
PA_anya-e01_01n:416	2. Dhutaṅganiddeso	41	
PA_anya-e01_01n:417_0	22. Idāni yehi appicchatāsantuṭṭhitādīhi guṇehi vuttappakārassa sīlassa vodānaṃ hoti,	417	
PA_anya-e01_01n:417_1	te guṇe sampādetuṃ yasmā samādinnasīlena yoginā dhutaṅgasamādānaṃ kātabbaṃ. Evañhissa	417	
PA_anya-e01_01n:417_2	appicchatāsantuṭṭhitāsallekhapavivekāpacayavīriyārambhasubharatādiguṇasalilavikkhālitamalaṃ	417	
PA_anya-e01_01n:417_3	sīlañceva suparisuddhaṃ bhavissati, vatāni ca sampajjissanti. Iti anavajjasīlabbataguṇaparisuddhasabbasamācāro	417	
PA_anya-e01_01n:417_4	porāṇe ariyavaṃsattaye patiṭṭhāya catutthassa bhāvanārāmatāsaṅkhātassa ariyavaṃsassa	417	
PA_anya-e01_01n:417_5	adhigamāraho bhavissati. Tasmā dhutaṅgakathaṃ ārabhissāma.	417	
PA_anya-e01_01n:418_0	Bhagavatā hi pariccattalokāmisānaṃ kāye ca jīvite ca anapekkhānaṃ anulomapaṭipadaṃyeva	418	
PA_anya-e01_01n:418_1	ārādhetukāmānaṃ kulaputtānaṃ terasadhutaṅgāni anuññātāni. Seyyathidaṃ – paṃsukūlikaṅgaṃ,	418	
PA_anya-e01_01n:418_2	tecīvarikaṅgaṃ, piṇḍapātikaṅgaṃ, sapadānacārikaṅgaṃ, ekāsanikaṅgaṃ, pattapiṇḍikaṅgaṃ,	418	
PA_anya-e01_01n:418_3	khalupacchābhattikaṅgaṃ, āraññikaṅgaṃ, rukkhamūlikaṅgaṃ, abbhokāsikaṅgaṃ, sosānikaṅgaṃ,	418	
PA_anya-e01_01n:418_4	yathāsanthatikaṅgaṃ, nesajjikaṅganti. Tattha –	418	
PA_anya-e01_01n:419	Atthato lakkhaṇādīhi, samādānavidhānato;	41	
PA_anya-e01_01n:420	Pabhedato bhedato ca, tassa tassānisaṃsato.	42	
PA_anya-e01_01n:421	Kusalattikato ceva, dhutādīnaṃ vibhāgato;	42	
PA_anya-e01_01n:422	Samāsabyāsato cāpi, viññātabbo vinicchayo.	42	
PA_anya-e01_01n:423_0	23. Tattha atthatoti tāva rathikasusānasaṅkārakūṭādīnaṃ yattha katthaci paṃsūnaṃ	423	
PA_anya-e01_01n:423_1	upari ṭhitattā abbhuggataṭṭhena tesu tesu paṃsukūlamivāti paṃsukūlaṃ, atha vā paṃsu	423	
PA_anya-e01_01n:423_2	viya kucchitabhāvaṃ ulatīti paṃsukūlaṃ, kucchitabhāvaṃ gacchatīti vuttaṃ hoti. Evaṃ	423	
PA_anya-e01_01n:423_3	laddhanibbacanassa paṃsukūlassa dhāraṇaṃ paṃsukūlaṃ, taṃ sīlamassāti paṃsukūliko.	423	
PA_anya-e01_01n:423_4	Paṃsukūlikassa aṅgaṃ paṃsukūlikaṅgaṃ. Aṅganti kāraṇaṃ vuccati. Tasmā yena samādānena	423	
PA_anya-e01_01n:423_5	so paṃsukūliko hoti, tassetaṃ adhivacananti veditabbaṃ.	423	
PA_anya-e01_01n:424	Eteneva nayena saṅghāṭiuttarāsaṅgaantaravāsakasaṅkhātaṃ ticīvaraṃ sīlamassāti tecīvariko. Tecīvarikassa aṅgaṃ tecīvarikaṅgaṃ.	42	
PA_anya-e01_01n:425_0	Bhikkhāsaṅkhātānaṃ pana āmisapiṇḍānaṃ pātoti piṇḍapāto, parehi dinnānaṃ piṇḍānaṃ	425	
PA_anya-e01_01n:425_1	patte nipatananti vuttaṃ hoti. Taṃ piṇḍapātaṃ uñchati taṃ taṃ kulaṃ upasaṅkamanto	425	
PA_anya-e01_01n:425_2	gavesatīti piṇḍapātiko. Piṇḍāya vā patituṃ vatametassāti piṇḍapātī, patitunti carituṃ,	425	
PA_anya-e01_01n:425_3	piṇḍapātī eva piṇḍapātiko. Piṇḍapātikassa aṅgaṃ piṇḍapātikaṅgaṃ.	425	
PA_anya-e01_01n:426_0	Dānaṃ vuccati avakhaṇḍanaṃ, apetaṃ dānatoti apadānaṃ, anavakhaṇḍananti attho. Saha	426	
PA_anya-e01_01n:426_1	apadānena sapadānaṃ, avakhaṇḍanarahitaṃ anugharanti vuttaṃ hoti. Sapadānaṃ carituṃ	426	
PA_anya-e01_01n:426_2	idamassa sīlanti sapadānacārī, sapadānacārī eva sapadānacāriko. Tassa aṅgaṃ sapadānacārikaṅgaṃ.	426	
PA_anya-e01_01n:427	Ekāsane bhojanaṃ ekāsanaṃ, taṃ sīlamassāti ekāsaniko. Tassa aṅgaṃ ekāsanikaṅgaṃ.	42	
PA_anya-e01_01n:428_0	Dutiyabhājanassa paṭikkhittattā kevalaṃ ekasmiṃyeva patte piṇḍo pattapiṇḍo. Idāni	428	
PA_anya-e01_01n:428_1	pattapiṇḍagahaṇe pattapiṇḍasaññaṃ katvā pattapiṇḍo sīlamassāti pattapiṇḍiko. Tassa	428	
PA_anya-e01_01n:428_2	aṅgaṃ pattapiṇḍikaṅgaṃ.	428	
PA_anya-e01_01n:429_0	Khalūti paṭisedhanatthe nipāto. Pavāritena satā pacchā laddhaṃ bhattaṃ pacchābhattaṃ	429	
PA_anya-e01_01n:429_1	nāma, tassa pacchābhattassa bhojanaṃ pacchābhattabhojanaṃ, tasmiṃ pacchābhattabhojane	429	
PA_anya-e01_01n:429_2	pacchābhattasaññaṃ katvā pacchābhattaṃ sīlamassāti pacchābhattiko. Na pacchābhattiko	429	
PA_anya-e01_01n:429_3	khalupacchābhattiko. Samādānavasena paṭikkhittātirittabhojanassetaṃ nāmaṃ. Aṭṭhakathāyaṃ	429	
PA_anya-e01_01n:429_4	pana vuttaṃ khalūti eko sakuṇo. So mukhena phalaṃ gahetvā tasmiṃ patite puna aññaṃ	429	
PA_anya-e01_01n:429_5	na khādati. Tādiso ayanti khalupacchābhattiko. Tassa aṅgaṃ khalupacchābhattikaṅgaṃ.	429	
PA_anya-e01_01n:430	Araññe nivāso sīlamassāti āraññiko. Tassa aṅgaṃ āraññikaṅgaṃ.	43	
PA_anya-e01_01n:431	Rukkhamūle nivāso rukkhamūlaṃ, taṃ sīlamassāti rukkhamūliko. Rukkhamūlikassa aṅgaṃ rukkhamūlikaṅgaṃ. Abbhokāsikasosānikaṅgesupi eseva nayo.	43	
PA_anya-e01_01n:432_0	Yadeva santhataṃ yathāsanthataṃ, idaṃ tuyhaṃ pāpuṇātīti evaṃ paṭhamaṃ uddiṭṭhasenāsanassetaṃ	432	
PA_anya-e01_01n:432_1	adhivacanaṃ. Tasmiṃ yathāsanthate viharituṃ sīlamassāti yathāsanthatiko. Tassa aṅgaṃ	432	
PA_anya-e01_01n:432_2	yathāsanthatikaṅgaṃ.	432	
PA_anya-e01_01n:433	Sayanaṃ paṭikkhipitvā nisajjāya viharituṃ sīlamassāti nesajjiko. Tassa aṅgaṃ nesajjikaṅgaṃ.	43	
PA_anya-e01_01n:434_0	Sabbāneva panetāni tena tena samādānena dhutakilesattā dhutassa bhikkhuno aṅgāni,	434	
PA_anya-e01_01n:434_1	kilesadhunanato vā dhutanti laddhavohāraṃ ñāṇaṃ aṅgaṃ etesanti dhutaṅgāni. Atha vā	434	
PA_anya-e01_01n:434_2	dhutāni ca tāni paṭipakkhaniddhunanato aṅgāni ca paṭipattiyātipi dhutaṅgāni. Evaṃ	434	
PA_anya-e01_01n:434_3	tāvettha atthato viññātabbo vinicchayo.	434	
PA_anya-e01_01n:435_0	Sabbāneva panetāni samādānacetanālakkhaṇāni. Vuttampi cetaṃ “yo samādiyati, so puggalo.	435	
PA_anya-e01_01n:435_1	Yena samādiyati, cittacetasikā ete dhammā. Yā samādānacetanā, taṃ dhutaṅgaṃ. Yaṃ	435	
PA_anya-e01_01n:435_2	paṭikkhipati, taṃ vatthū”ti. Sabbāneva ca loluppaviddhaṃsanarasāni, nilloluppabhāvapaccupaṭṭhānāni	435	
PA_anya-e01_01n:435_3	appicchatādiariyadhammapadaṭṭhānāni. Evamettha lakkhaṇādīhi veditabbo vinicchayo.	435	
PA_anya-e01_01n:436_0	Samādānavidhānatotiādīsu pana pañcasu sabbāneva dhutaṅgāni dharamāne bhagavati bhagavatova	436	
PA_anya-e01_01n:436_1	santike samādātabbāni. Parinibbute mahāsāvakassa santike. Tasmiṃ asati khīṇāsavassa,	436	
PA_anya-e01_01n:436_2	anāgāmissa, sakadāgāmissa, sotāpannassa, tipiṭakassa, dvipiṭakassa, ekapiṭakassa,	436	
PA_anya-e01_01n:436_3	ekasaṅgītikassa, aṭṭhakathācariyassa. Tasmiṃ asati dhutaṅgadharassa, tasmimpi asati	436	
PA_anya-e01_01n:436_4	cetiyaṅgaṇaṃ sammajjitvā ukkuṭikaṃ nisīditvā sammāsambuddhassa santike vadantena	436	
PA_anya-e01_01n:436_5	viya samādātabbāni, apica sayampi samādātuṃ vaṭṭati eva. Ettha ca cetiyapabbate dve	436	
PA_anya-e01_01n:436_6	bhātikattherānaṃ jeṭṭhakabhātu dhutaṅgappicchatāya vatthu kathetabbaṃ. Ayaṃ tāva sādhāraṇakathā.	436	
PA_anya-e01_01n:437	1. Paṃsukūlikaṅgakathā	43	
PA_anya-e01_01n:438_0	24. Idāni ekekassa samādānavidhānappabhedabhedānisaṃse vaṇṇayissāma. Paṃsukūlikaṅgaṃ	438	
PA_anya-e01_01n:438_1	tāva “gahapatidānacīvaraṃ paṭikkhipāmi, paṃsukūlikaṅgaṃ samādiyāmī”ti imesu dvīsu	438	
PA_anya-e01_01n:438_2	vacanesu aññatarena samādinnaṃ hoti. Idaṃ tāvettha samādānaṃ.	438	
PA_anya-e01_01n:439_0	Evaṃ samādinnadhutaṅgena pana tena sosānikaṃ, pāpaṇikaṃ, rathiyacoḷaṃ, saṅkāracoḷaṃ,	439	
PA_anya-e01_01n:439_1	sotthiyaṃ, nhānacoḷaṃ, titthacoḷaṃ, gatapaccāgataṃ, aggiḍaḍḍhaṃ, gokhāyitaṃ, upacikākhāyitaṃ,	439	
PA_anya-e01_01n:439_2	undūrakhāyitaṃ, antacchinnaṃ, dasācchinnaṃ, dhajāhaṭaṃ, thūpacīvaraṃ, samaṇacīvaraṃ,	439	
PA_anya-e01_01n:439_3	ābhisekikaṃ, iddhimayaṃ, panthikaṃ, vātāhaṭaṃ, devadattiyaṃ, sāmuddiyantietesu aññataraṃ	439	
PA_anya-e01_01n:439_4	cīvaraṃ gahetvā phāletvā dubbalaṭṭhānaṃ pahāya thiraṭṭhānāni dhovitvā cīvaraṃ katvā	439	
PA_anya-e01_01n:439_5	porāṇaṃ gahapaticīvaraṃ apanetvā paribhuñjitabbaṃ.	439	
PA_anya-e01_01n:440_0	Tattha sosānikanti susāne patitakaṃ. Pāpaṇikanti āpaṇadvāre patitakaṃ. Rathiyacoḷanti	440	
PA_anya-e01_01n:440_1	puññatthikehi vātapānantarena rathikāya chaḍḍitacoḷakaṃ. Saṅkāracoḷanti saṅkāraṭṭhāne	440	
PA_anya-e01_01n:440_2	chaḍḍitacoḷakaṃ. Sotthiyanti gabbhamalaṃ puñchitvā chaḍḍitavatthaṃ. Tissāmaccamātā	440	
PA_anya-e01_01n:440_3	kira satagghanakena vatthena gabbhamalaṃ puñchāpetvā paṃsukūlikā gaṇhissantīti tālaveḷimagge	440	
PA_anya-e01_01n:440_4	chaḍḍāpesi. Bhikkhū jiṇṇakaṭṭhānatthameva gaṇhanti. Nhānacoḷanti yaṃ bhūtavejjehi	440	
PA_anya-e01_01n:440_5	sasīsaṃ nhāpitā kāḷakaṇṇicoḷanti chaḍḍetvā gacchanti.	440	
PA_anya-e01_01n:441_0	Titthacoḷanti nhānatitthe chaḍḍitapilotikā. Gatapaccāgatanti yaṃ manussā susānaṃ	441	
PA_anya-e01_01n:441_1	gantvā paccāgatā nhatvā chaḍḍenti. Aggiḍaḍḍhanti agginā ḍaḍḍhappadesaṃ. Tañhi manussā	441	
PA_anya-e01_01n:441_2	chaḍḍenti. Gokhāyitādīni pākaṭāneva. Tādisānipi hi manussā chaḍḍenti. Dhajāhaṭanti	441	
PA_anya-e01_01n:441_3	nāvaṃ ārohantā dhajaṃ bandhitvā ārūhanti. Taṃ tesaṃ dassanātikkame gahetuṃ vaṭṭati.	441	
PA_anya-e01_01n:441_4	Yampi yuddhabhūmiyaṃ dhajaṃ bandhitvā ṭhapitaṃ, taṃ dvinnampi senānaṃ gatakāle gahetuṃ vaṭṭati.	441	
PA_anya-e01_01n:442_0	Thūpacīvaranti vammikaṃ parikkhipitvā balikammaṃ kataṃ. Samaṇacīvaranti bhikkhusantakaṃ.	442	
PA_anya-e01_01n:442_1	Ābhisekikanti rañño abhisekaṭṭhāne chaḍḍitacīvaraṃ. Iddhimayanti ehibhikkhucīvaraṃ.	442	
PA_anya-e01_01n:442_2	Panthikanti antarāmagge patitakaṃ. Yaṃ pana sāmikānaṃ satisammosena patitaṃ, taṃ	442	
PA_anya-e01_01n:442_3	thokaṃ rakkhitvā gahetabbaṃ. Vātāhaṭanti vātena paharitvā dūre pātitaṃ, taṃ pana	442	
PA_anya-e01_01n:442_4	sāmike apassantena gahetuṃ vaṭṭati. Devadattiyanti anuruddhattherassa viya devatāhi	442	
PA_anya-e01_01n:442_5	dinnakaṃ. Sāmuddiyanti samuddavīcīhi thale ussāritaṃ.	442	
PA_anya-e01_01n:443_0	Yaṃ pana saṅghassa demāti dinnaṃ, coḷakabhikkhāya vā caramānehi laddhaṃ, na taṃ paṃsukūlaṃ.	443	
PA_anya-e01_01n:443_1	Bhikkhudattiyepi yaṃ vassaggena gāhetvā vā dīyati, senāsanacīvaraṃ vā hoti, na taṃ	443	
PA_anya-e01_01n:443_2	paṃsukūlaṃ. No gāhāpetvā dinnameva paṃsukūlaṃ. Tatrapi yaṃ dāyakehi bhikkhussa pādamūle	443	
PA_anya-e01_01n:443_3	nikkhittaṃ, tena pana bhikkhunā paṃsukūlikassa hatthe ṭhapetvā dinnaṃ, taṃ ekatosuddhikaṃ	443	
PA_anya-e01_01n:443_4	nāma. Yaṃ bhikkhuno hatthe ṭhapetvā dinnaṃ, tena pana pādamūle ṭhapitaṃ, tampi ekatosuddhikaṃ.	443	
PA_anya-e01_01n:443_5	Yaṃ bhikkhunopi pādamūle ṭhapitaṃ, tenāpi tatheva dinnaṃ, taṃ ubhatosuddhikaṃ. Yaṃ	443	
PA_anya-e01_01n:443_6	hatthe ṭhapetvā laddhaṃ, hattheyeva ṭhapitaṃ, taṃ anukkaṭṭhacīvaraṃ nāma. Iti imaṃ	443	
PA_anya-e01_01n:443_7	paṃsukūlabhedaṃ ñatvā paṃsukūlikena cīvaraṃ paribhuñjitabbanti idamettha vidhānaṃ.	443	
PA_anya-e01_01n:444_0	Ayaṃ pana pabhedo, tayo paṃsukūlikā ukkaṭṭho majjhimo mudūti. Tattha sosānikaṃyeva	444	
PA_anya-e01_01n:444_1	gaṇhanto ukkaṭṭho hoti. Pabbajitā gaṇhissantīti ṭhapitakaṃ gaṇhanto majjhimo. Pādamūle	444	
PA_anya-e01_01n:444_2	ṭhapetvā dinnakaṃ gaṇhanto mudūti.	444	
PA_anya-e01_01n:445	Tesu yassa kassaci attano ruciyā gihidinnakaṃ sāditakkhaṇe dhutaṅgaṃ bhijjati. Ayamettha bhedo.	44	
PA_anya-e01_01n:446_0	Ayaṃ panānisaṃso, “paṃsukūlacīvaraṃ nissāya pabbajjā”ti vacanato nissayānurūpapaṭipattisabbhāvo,	446	
PA_anya-e01_01n:446_1	paṭhame ariyavaṃse patiṭṭhānaṃ, ārakkhadukkhābhāvo, aparāyattavuttitā, corabhayena	446	
PA_anya-e01_01n:446_2	abhayatā, paribhogataṇhāya abhāvo, samaṇasāruppaparikkhāratā, “appāni ceva sulabhāni	446	
PA_anya-e01_01n:446_3	ca tāni ca anavajjānī”ti bhagavatā saṃvaṇṇitapaccayatā, pāsādikatā, appicchatādīnaṃ	446	
PA_anya-e01_01n:446_4	phalanipphatti, sammāpaṭipattiyā anubrūhanaṃ, pacchimāya janatāya diṭṭhānugatiāpādananti.	446	
PA_anya-e01_01n:447	Mārasenavighātāya, paṃsukūladharo yati;	44	
PA_anya-e01_01n:448	Sannaddhakavaco yuddhe, khattiyo viya sobhati.	44	
PA_anya-e01_01n:449	Pahāya kāsikādīni, varavatthāni dhāritaṃ;	44	
PA_anya-e01_01n:450	Yaṃ lokagarunā ko taṃ, paṃsukūlaṃ na dhāraye.	45	
PA_anya-e01_01n:451	Tasmā hi attano bhikkhu, paṭiññaṃ samanussaraṃ;	45	
PA_anya-e01_01n:452	Yogācārānukūlamhi, paṃsukūle rato siyāti.	45	
PA_anya-e01_01n:453	Ayaṃ tāva paṃsukūlikaṅge samādānavidhānappabhedabhedānisaṃsavaṇṇanā.	45	
PA_anya-e01_01n:454	2. Tecīvarikaṅgakathā	45	
PA_anya-e01_01n:455	25. Tadanantaraṃ pana tecīvarikaṅgaṃ “catutthakacīvaraṃ paṭikkhipāmi, tecīvarikaṅgaṃ samādiyāmī”ti imesaṃ aññataravacanena samādinnaṃ hoti.	45	
PA_anya-e01_01n:456_0	Tena pana tecīvarikena cīvaradussaṃ labhitvā yāva aphāsukabhāvena kātuṃ vā na sakkoti,	456	
PA_anya-e01_01n:456_1	vicārakaṃ vā na labhati, sūciādīsu vāssa kiñci na sampajjati, tāva nikkhipitabbaṃ.	456	
PA_anya-e01_01n:456_2	Nikkhittapaccayā doso natthi. Rajitakālato pana paṭṭhāya nikkhipituṃ na vaṭṭati,	456	
PA_anya-e01_01n:456_3	dhutaṅgacoro nāma hoti. Idamassa vidhānaṃ.	456	
PA_anya-e01_01n:457_0	Pabhedato pana ayampi tividho hoti. Tattha ukkaṭṭhena rajanakāle paṭhamaṃ antaravāsakaṃ	457	
PA_anya-e01_01n:457_1	vā uttarāsaṅgaṃ vā rajitvā taṃ nivāsetvā itaraṃ rajitabbaṃ. Taṃ pārupitvā saṅghāṭi	457	
PA_anya-e01_01n:457_2	rajitabbā. Saṅghāṭiṃ pana nivāsetuṃ na vaṭṭati. Idamassa gāmantasenāsane vattaṃ.	457	
PA_anya-e01_01n:457_3	Āraññake pana dve ekato dhovitvā rajituṃ vaṭṭati. Yathā pana kañci disvā sakkoti	457	
PA_anya-e01_01n:457_4	kāsāvaṃ ākaḍḍhitvā uparikātuṃ, evaṃ āsanne ṭhāne nisīditabbaṃ. Majjhimassa rajanasālāyaṃ	457	
PA_anya-e01_01n:457_5	rajanakāsāvaṃ nāma hoti, taṃ nivāsetvā vā pārupitvā vā rajanakammaṃ kātuṃ vaṭṭati.	457	
PA_anya-e01_01n:457_6	Mudukassa sabhāgabhikkhūnaṃ cīvarāni nivāsetvā vā pārupitvā vā rajanakammaṃ kātuṃ	457	
PA_anya-e01_01n:457_7	vaṭṭati. Tatraṭṭhakapaccattharaṇampi tassa vaṭṭati. Pariharituṃ pana na vaṭṭati.	457	
PA_anya-e01_01n:457_8	Sabhāgabhikkhūnaṃ cīvarampi antarantarā paribhuñjituṃ vaṭṭati. Dhutaṅgatecīvarikassa	457	
PA_anya-e01_01n:457_9	pana catutthaṃ vattamānaṃ aṃsakāsāvameva vaṭṭati. Tañca kho vitthārato vidatthi,	457	
PA_anya-e01_01n:457_10	dīghato tihatthameva vaṭṭati.	4571	
PA_anya-e01_01n:458	Imesaṃ pana tiṇṇampi catutthakacīvaraṃ sāditakkhaṇeyeva dhutaṅgaṃ bhijjati. Ayamettha bhedo.	45	
PA_anya-e01_01n:459_0	Ayaṃ panānisaṃso, tecīvariko bhikkhu santuṭṭho hoti kāyaparihārikena cīvarena. Tenassa	459	
PA_anya-e01_01n:459_1	pakkhino viya samādāyeva gamanaṃ, appasamārambhatā, vatthasannidhiparivajjanaṃ, sallahukavuttitā,	459	
PA_anya-e01_01n:459_2	atirekacīvaraloluppappahānaṃ, kappiye mattakāritāya sallekhavuttitā, appicchatādīnaṃ	459	
PA_anya-e01_01n:459_3	phalanipphattīti evamādayo guṇā sampajjantīti.	459	
PA_anya-e01_01n:460	Atirekavatthataṇhaṃ, pahāya sannidhivivajjito dhīro;	46	
PA_anya-e01_01n:461	Santosasukharasaññū, ticīvaradharo bhavati yogī.	46	
PA_anya-e01_01n:462	Tasmā sapattacaraṇo, pakkhīva sacīvarova yogivaro;	46	
PA_anya-e01_01n:463	Sukhamanuvicaritukāmo, cīvaraniyame ratiṃ kayirāti.	46	
PA_anya-e01_01n:464	Ayaṃ tecīvarikaṅge samādānavidhānappabhedabhedānisaṃsavaṇṇanā.	46	
PA_anya-e01_01n:465	3. Piṇḍapātikaṅgakathā	46	
PA_anya-e01_01n:466	26. Piṇḍapātikaṅgampi “atirekalābhaṃ paṭikkhipāmi, piṇḍapātikaṅgaṃ samādiyāmī”ti imesaṃ aññataravacanena samādinnaṃ hoti.	46	
PA_anya-e01_01n:467_0	Tena pana piṇḍapātikena “saṅghabhattaṃ, uddesabhattaṃ, nimantanabhattaṃ, salākabhattaṃ,	467	
PA_anya-e01_01n:467_1	pakkhikaṃ, uposathikaṃ, pāṭipadikaṃ, āgantukabhattaṃ, gamikabhattaṃ, gilānabhattaṃ,	467	
PA_anya-e01_01n:467_2	gilānupaṭṭhākabhattaṃ, vihārabhattaṃ, dhurabhattaṃ, vārakabhatta”nti etāni cuddasa	467	
PA_anya-e01_01n:467_3	bhattāni na sāditabbāni. Sace pana “saṅghabhattaṃ gaṇhathā”tiādinā nayena avatvā	467	
PA_anya-e01_01n:467_4	“amhākaṃ gehe saṅgho bhikkhaṃ gaṇhātu, tumhepi bhikkhaṃ gaṇhathā”ti vatvā dinnāni	467	
PA_anya-e01_01n:467_5	honti, tāni sādituṃ vaṭṭanti. Saṅghato nirāmisasalākāpi vihāre pakkabhattampi vaṭṭatiyevāti idamassa vidhānaṃ.	467	
PA_anya-e01_01n:468_0	Pabhedato pana ayampi tividho hoti. Tattha ukkaṭṭho puratopi pacchatopi āhaṭabhikkhaṃ	468	
PA_anya-e01_01n:468_1	gaṇhati, pattadvāre ṭhatvā pattaṃ gaṇhantānampi deti, paṭikkamanaṃ āharitvā dinnabhikkhampi	468	
PA_anya-e01_01n:468_2	gaṇhati, taṃ divasaṃ pana nisīditvā bhikkhaṃ na gaṇhati. Majjhimo taṃ divasaṃ nisīditvāpi	468	
PA_anya-e01_01n:468_3	gaṇhati, svātanāya pana nādhivāseti. Mudukosvātanāyapi punadivasāyapi bhikkhaṃ adhivāseti.	468	
PA_anya-e01_01n:468_4	Te ubhopi serivihārasukhaṃ na labhanti, ukkaṭṭhova labhati. Ekasmiṃ kira gāme ariyavaṃso	468	
PA_anya-e01_01n:468_5	hoti, ukkaṭṭho itare āha – “āyāmāvuso, dhammasavanāyā”ti. Tesu eko ekenamhi, bhante,	468	
PA_anya-e01_01n:468_6	manussena nisīdāpitoti āha. Aparo mayā, bhante, svātanāya ekassa bhikkhā adhivāsitāti.	468	
PA_anya-e01_01n:468_7	Evaṃ te ubho parihīnā. Itaro pātova piṇḍāya caritvā gantvā dhammarasaṃ paṭisaṃvedesi.	468	
PA_anya-e01_01n:469	Imesaṃ pana tiṇṇampi saṅghabhattādiatirekalābhaṃ sāditakkhaṇeva dhutaṅgaṃ bhijjati. Ayamettha bhedo.	46	
PA_anya-e01_01n:470_0	Ayaṃ panānisaṃso, “piṇḍiyālopabhojanaṃ nissāya pabbajjā”ti vacanato nissayānurūpapaṭipattisabbhāvo,	470	
PA_anya-e01_01n:470_1	dutiye ariyavaṃse patiṭṭhānaṃ, aparāyattavuttitā, “appāni ceva sulabhāni ca tāni	470	
PA_anya-e01_01n:470_2	ca anavajjānī”ti bhagavatā saṃvaṇṇitapaccayatā, kosajjanimmaddanatā, parisuddhājīvatā,	470	
PA_anya-e01_01n:470_3	sekhiyapaṭipattipūraṇaṃ, aparapositā, parānuggahakiriyā, mānappahānaṃ, rasataṇhānivāraṇaṃ,	470	
PA_anya-e01_01n:470_4	gaṇabhojanaparamparabhojanacārittasikkhāpadehi anāpattitā, appicchatādīnaṃ anulomavuttitā,	470	
PA_anya-e01_01n:470_5	sammāpaṭipattibrūhanaṃ, pacchimajanatānukampananti.	470	
PA_anya-e01_01n:471	Piṇḍiyālopasantuṭṭho, aparāyattajīviko;	47	
PA_anya-e01_01n:472	Pahīnāhāraloluppo, hoti cātuddiso yati.	47	
PA_anya-e01_01n:473	Vinodayati kosajjaṃ, ājīvassa visujjhati;	47	
PA_anya-e01_01n:474	Tasmā hi nātimaññeyya, bhikkhācariyāya sumedhaso.	47	
PA_anya-e01_01n:475	Evarūpassa hi –	47	
PA_anya-e01_01n:476	“Piṇḍapātikassa bhikkhuno,	47	
PA_anya-e01_01n:477	Attabharassa anaññaposino;	47	
PA_anya-e01_01n:478	Devāpi pihayanti tādino,	47	
PA_anya-e01_01n:479	No ce lābhasilokanissito”ti.	47	
PA_anya-e01_01n:480	Ayaṃ piṇḍapātikaṅge samādānavidhānappabhedabhedānisaṃsavaṇṇanā.	48	
PA_anya-e01_01n:481	4. Sapadānacārikaṅgakathā	48	
PA_anya-e01_01n:482	27. Sapadānacārikaṅgampi “loluppacāraṃ paṭikkhipāmi, sapadānacārikaṅgaṃ samādiyāmī”ti imesaṃ aññataravacanena samādinnaṃ hoti.	48	
PA_anya-e01_01n:483_0	Tena pana sapadānacārikena gāmadvāre ṭhatvā parissayābhāvo sallakkhetabbo. Yassā	483	
PA_anya-e01_01n:483_1	racchāya vā gāme vā parissayo hoti, taṃ pahāya aññattha carituṃ vaṭṭati. Yasmiṃ gharadvāre	483	
PA_anya-e01_01n:483_2	vā racchāya vā gāme vā kiñci na labhati, agāmasaññaṃ katvā gantabbaṃ. Yattha kiñci	483	
PA_anya-e01_01n:483_3	labhati, taṃ pahāya gantuṃ na vaṭṭati. Iminā ca bhikkhunā kālataraṃ pavisitabbaṃ,	483	
PA_anya-e01_01n:483_4	evañhi aphāsukaṭṭhānaṃ pahāya aññattha gantuṃ sakkhissati. Sace panassa vihāre dānaṃ	483	
PA_anya-e01_01n:483_5	dentā antarāmagge vā āgacchantā manussā pattaṃ gahetvā piṇḍapātaṃ denti vaṭṭati.	483	
PA_anya-e01_01n:483_6	Iminā ca maggaṃ gacchantenāpi bhikkhācāravelāyaṃ sampattagāmaṃ anatikkamitvā caritabbameva.	483	
PA_anya-e01_01n:483_7	Tattha alabhitvā vā thokaṃ labhitvā vā gāmapaṭipāṭiyā caritabbanti idamassa vidhānaṃ.	483	
PA_anya-e01_01n:484_0	Pabhedato pana ayampi tividho hoti. Tattha ukkaṭṭho purato āhaṭabhikkhampi pacchato	484	
PA_anya-e01_01n:484_1	āhaṭabhikkhampi paṭikkamanaṃ āharitvā diyyamānampi na gaṇhati, pattadvāre pana pattaṃ	484	
PA_anya-e01_01n:484_2	vissajjeti. Imasmiñhi dhutaṅge mahākassapattherena sadiso nāma natthi. Tassapi pattavissaṭṭhaṭṭhānameva	484	
PA_anya-e01_01n:484_3	paññāyati. Majjhimo purato vā pacchato vā āhaṭampi paṭikkamanaṃ āhaṭampi gaṇhati,	484	
PA_anya-e01_01n:484_4	pattadvārepi pattaṃ vissajjeti, na pana bhikkhaṃ āgamayamāno nisīdati. Evaṃ so ukkaṭṭhapiṇḍapātikassa	484	
PA_anya-e01_01n:484_5	anulometi. Muduko taṃ divasaṃ nisīditvā āgameti.	484	
PA_anya-e01_01n:485	Imesaṃ pana tiṇṇampi loluppacāre uppannamatte dhutaṅgaṃ bhijjati. Ayamettha bhedo.	48	
PA_anya-e01_01n:486_0	Ayaṃ panānisaṃso, kulesu niccanavakatā, candūpamatā, kulamaccherappahānaṃ, samānukampitā,	486	
PA_anya-e01_01n:486_1	kulūpakādīnavābhāvo, avhānānabhinandanā, abhihārena anatthikatā, appicchatādīnaṃ anulomavuttitāti.	486	
PA_anya-e01_01n:487	Candūpamo niccanavo kulesu,	48	
PA_anya-e01_01n:488	Amaccharī sabbasamānukampo;	48	
PA_anya-e01_01n:489	Kulūpakādīnavavippamutto,	48	
PA_anya-e01_01n:490	Hotīdha bhikkhu sapadānacārī.	49	
PA_anya-e01_01n:491	Loluppacārañca pahāya tasmā,	49	
PA_anya-e01_01n:492	Okkhittacakkhu yugamattadassī;	49	
PA_anya-e01_01n:493	Ākaṅkhamāno bhuvi sericāraṃ,	49	
PA_anya-e01_01n:494	Careyya dhīro sapadānacāranti.	49	
PA_anya-e01_01n:495	Ayaṃ sapadānacārikaṅge samādānavidhānappabhedabhedānisaṃsavaṇṇanā.	49	
PA_anya-e01_01n:496	5. Ekāsanikaṅgakathā	49	
PA_anya-e01_01n:497	28. Ekāsanikaṅgampi “nānāsanabhojanaṃ paṭikkhipāmi, ekāsanikaṅgaṃ samādiyāmī”ti imesaṃ aññataravacanena samādinnaṃ hoti.	49	
PA_anya-e01_01n:498_0	Tena pana ekāsanikena āsanasālāyaṃ nisīdantena therāsane anisīditvā “idaṃ mayhaṃ	498	
PA_anya-e01_01n:498_1	pāpuṇissatī”ti patirūpaṃ āsanaṃ sallakkhetvā nisīditabbaṃ. Sacassa vippakate bhojane	498	
PA_anya-e01_01n:498_2	ācariyo vā upajjhāyo vā āgacchati, uṭṭhāya vattaṃ kātuṃ vaṭṭati. Tipiṭakacūḷābhayatthero	498	
PA_anya-e01_01n:498_3	panāha “āsanaṃ vā rakkheyya bhojanaṃ vā, ayañca vippakatabhojano, tasmā vattaṃ karotu,	498	
PA_anya-e01_01n:498_4	bhojanaṃ pana mā bhuñjatū”ti. Idamassa vidhānaṃ.	498	
PA_anya-e01_01n:499_0	Pabhedato pana ayampi tividho hoti. Tattha ukkaṭṭho appaṃ vā hotu bahu vā, yamhi	499	
PA_anya-e01_01n:499_1	bhojane hatthaṃ otāreti, tato aññaṃ gaṇhituṃ na labhati. Sacepi manussā “therena	499	
PA_anya-e01_01n:499_2	na kiñci bhutta”nti sappiādīni āharanti, bhesajjatthameva vaṭṭanti, na āhāratthaṃ.	499	
PA_anya-e01_01n:499_3	Majjhimo yāva patte bhattaṃ na khīyati, tāva aññaṃ gaṇhituṃ labhati. Ayañhi bhojanapariyantiko	499	
PA_anya-e01_01n:499_4	nāma hoti. Muduko yāva āsanā na vuṭṭhāti tāva bhuñjituṃ labhati. So hi udakapariyantiko	499	
PA_anya-e01_01n:499_5	vā hoti yāva pattadhovanaṃ na gaṇhāti tāva bhuñjanato, āsanapariyantiko vā yāva na	499	
PA_anya-e01_01n:499_6	vuṭṭhāti tāva bhuñjanato.	499	
PA_anya-e01_01n:500	Imesaṃ pana tiṇṇampi nānāsanabhojanaṃ bhuttakkhaṇe dhutaṅgaṃ bhijjati. Ayamettha bhedo.	50	
PA_anya-e01_01n:501	Ayaṃ panānisaṃso, appābādhatā, appātaṅkatā, lahuṭṭhānaṃ, balaṃ, phāsuvihāro, anatirittapaccayā anāpatti, rasataṇhāvinodanaṃ appicchatādīnaṃ anulomavuttitāti.	50	
PA_anya-e01_01n:502	Ekāsanabhojane rataṃ,	50	
PA_anya-e01_01n:503	Na yatiṃ bhojanapaccayā rujā;	50	
PA_anya-e01_01n:504	Visahanti rase alolupo,	50	
PA_anya-e01_01n:505	Parihāpeti na kammamattano.	50	
PA_anya-e01_01n:506	Iti phāsuvihārakāraṇe,	50	
PA_anya-e01_01n:507	Sucisallekharatūpasevite;	50	
PA_anya-e01_01n:508	Janayetha visuddhamānaso,	50	
PA_anya-e01_01n:509	Ratimekāsanabhojane yatīti.	50	
PA_anya-e01_01n:510	Ayaṃ ekāsanikaṅge samādānavidhānappabhedabhedānisaṃsavaṇṇanā.	51	
PA_anya-e01_01n:511	6. Pattapiṇḍikaṅgakathā	51	
PA_anya-e01_01n:512	29. Pattapiṇḍikaṅgampi “dutiyakabhājanaṃ paṭikkhipāmi, pattapiṇḍikaṅgaṃ samādiyāmī”ti imesaṃ aññataravacanena samādinnaṃ hoti.	51	
PA_anya-e01_01n:513_0	Tena pana pattapiṇḍikena yāgupānakāle bhājane ṭhapetvā byañjane laddhe byañjanaṃ	513	
PA_anya-e01_01n:513_1	vā paṭhamaṃ khāditabbaṃ, yāgu vā pātabbā. Sace pana yāguyaṃ pakkhipati, pūtimacchakādimhi	513	
PA_anya-e01_01n:513_2	byañjane pakkhitte yāgu paṭikūlā hoti, appaṭikūlameva ca katvā bhuñjituṃ vaṭṭati.	513	
PA_anya-e01_01n:513_3	Tasmā tathārūpaṃ byañjanaṃ sandhāya idaṃ vuttaṃ. Yaṃ pana madhusakkarādikaṃ appaṭikūlaṃ	513	
PA_anya-e01_01n:513_4	hoti, taṃ pakkhipitabbaṃ. Gaṇhantena ca pamāṇayuttameva gaṇhitabbaṃ. Āmakasākaṃ hatthena	513	
PA_anya-e01_01n:513_5	gahetvā khādituṃ vaṭṭati. Tathā pana akatvā patteyeva pakkhipitabbaṃ. Dutiyakabhājanassa	513	
PA_anya-e01_01n:513_6	pana paṭikkhittattā aññaṃ rukkhapaṇṇampi na vaṭṭatīti idamassa vidhānaṃ.	513	
PA_anya-e01_01n:514_0	Pabhedato pana ayampi tividho hoti. Tattha ukkaṭṭhassa aññatra ucchukhādanakālā kacavarampi	514	
PA_anya-e01_01n:514_1	chaḍḍetuṃ na vaṭṭati. Odanapiṇḍamacchamaṃsapūvepi bhinditvā khādituṃ na vaṭṭati.	514	
PA_anya-e01_01n:514_2	Majjhimassa ekena hatthena bhinditvā khādituṃ vaṭṭati, hatthayogī nāmesa. Muduko	514	
PA_anya-e01_01n:514_3	pana pattayogī nāma hoti, tassa yaṃ sakkā hoti patte pakkhipituṃ, taṃ sabbaṃ hatthena	514	
PA_anya-e01_01n:514_4	vā dantehi vā bhinditvā khādituṃ vaṭṭati.	514	
PA_anya-e01_01n:515	Imesaṃ pana tiṇṇampi dutiyakabhājanaṃ sāditakkhaṇe dhutaṅgaṃ bhijjati. Ayamettha bhedo.	51	
PA_anya-e01_01n:516	Ayaṃ panānisaṃso, nānārasataṇhāvinodanaṃ. Atricchatāya pahānaṃ, āhāre payojanamattadassitā, thālakādipariharaṇakhedābhāvo, avikkhittabhojitā, appicchatādīnaṃ anulomavuttitāti.	51	
PA_anya-e01_01n:517	Nānābhājanavikkhepaṃ, hitvā okkhittalocano;	51	
PA_anya-e01_01n:518	Khaṇanto viya mūlāni, rasataṇhāya subbato.	51	
PA_anya-e01_01n:519	Sarūpaṃ viya santuṭṭhiṃ, dhārayanto sumānaso;	51	
PA_anya-e01_01n:520	Paribhuñjeyya āhāraṃ, ko añño pattapiṇḍikoti.	52	
PA_anya-e01_01n:521	Ayaṃ pattapiṇḍikaṅge samādānavidhānappabhedabhedānisaṃsavaṇṇanā.	52	
PA_anya-e01_01n:522	7. Khalupacchābhattikaṅgakathā	52	
PA_anya-e01_01n:523	30. Khalupacchābhattikaṅgampi “atirittabhojanaṃ paṭikkhipāmi, khalupacchābhattikaṅgaṃ samādiyāmī”ti imesaṃ aññataravacanena samādinnaṃ hoti.	52	
PA_anya-e01_01n:524	Tena pana khalupacchābhattikena pavāretvā puna bhojanaṃ kappiyaṃ kāretvā na bhuñjitabbaṃ. Idamassa vidhānaṃ.	52	
PA_anya-e01_01n:525_0	Pabhedato pana ayampi tividho hoti. Tattha ukkaṭṭho yasmā paṭhamapiṇḍe pavāraṇā nāma	525	
PA_anya-e01_01n:525_1	natthi, tasmiṃ pana ajjhohariyamāne aññaṃ paṭikkhipato hoti, tasmā evaṃ pavārito	525	
PA_anya-e01_01n:525_2	paṭhamapiṇḍaṃ ajjhoharitvā dutiyapiṇḍaṃ na bhuñjati. Majjhimo yasmiṃ bhojane pavārito,	525	
PA_anya-e01_01n:525_3	tadeva bhuñjati. Muduko pana yāva āsanā na vuṭṭhāti tāva bhuñjati.	525	
PA_anya-e01_01n:526	Imesaṃ pana tiṇṇampi pavāritānaṃ kappiyaṃ kārāpetvā bhuttakkhaṇe dhutaṅgaṃ bhijjati. Ayamettha bhedo.	52	
PA_anya-e01_01n:527	Ayaṃ panānisaṃso, anatirittabhojanāpattiyā dūrabhāvo, odarikattābhāvo, nirāmisasannidhitā, puna pariyesanāya abhāvo, appicchatādīnaṃ anulomavuttitāti.	52	
PA_anya-e01_01n:528	Pariyesanāya khedaṃ, na yāti na karoti sannidhiṃ dhīro;	52	
PA_anya-e01_01n:529	Odarikattaṃ pajahati, khalupacchābhattiko yogī.	52	
PA_anya-e01_01n:530	Tasmā sugatapasatthaṃ, santosaguṇādivuḍḍhisañjananaṃ;	53	
PA_anya-e01_01n:531	Dose vidhunitukāmo, bhajeyya yogī dhutaṅgamidanti.	53	
PA_anya-e01_01n:532	Ayaṃ khalupacchābhattikaṅge samādānavidhānappabhedabhedānisaṃsavaṇṇanā.	53	
PA_anya-e01_01n:533	8. Āraññikaṅgakathā	53	
PA_anya-e01_01n:534	31. Āraññikaṅgampi “gāmantasenāsanaṃ paṭikkhipāmi, āraññikaṅgaṃ samādiyāmī”ti imesaṃ aññataravacanena samādinnaṃ hoti.	53	
PA_anya-e01_01n:535	Tena pana āraññikena gāmantasenāsanaṃ pahāya araññe aruṇaṃ uṭṭhāpetabbaṃ. Tattha saddhiṃ upacārena gāmoyeva gāmantasenāsanaṃ.	53	
PA_anya-e01_01n:536	Gāmo nāma yo koci ekakuṭiko vā anekakuṭiko vā parikkhitto vā aparikkhitto vā samanusso vā amanusso vā antamaso atirekacātumāsaniviṭṭho yo koci satthopi.	53	
PA_anya-e01_01n:537_0	Gāmūpacāro nāma parikkhittassa gāmassa sace anurādhapurasseva dve indakhīlā honti,	537	
PA_anya-e01_01n:537_1	abbhantarime indakhīle ṭhitassa thāmamajjhimassa purisassa leḍḍupāto. Tassa lakkhaṇaṃ	537	
PA_anya-e01_01n:537_2	yathā taruṇamanussā attano balaṃ dassentā bāhaṃ pasāretvā leḍḍuṃ khipanti, evaṃ khittassa	537	
PA_anya-e01_01n:537_3	leḍḍussa patanaṭṭhānabbhantaranti vinayadharā. Suttantikā pana kākanivāraṇaniyamena	537	
PA_anya-e01_01n:537_4	khittassāti vadanti. Aparikkhittagāme yaṃ sabbapaccantimassa gharassa dvāre ṭhito	537	
PA_anya-e01_01n:537_5	mātugāmo bhājanena udakaṃ chaḍḍeti, tassa patanaṭṭhānaṃ gharūpacāro. Tato vuttanayena	537	
PA_anya-e01_01n:537_6	eko leḍḍupāto gāmo, dutiyo gāmūpacāro.	537	
PA_anya-e01_01n:538_0	Araññaṃ pana vinayapariyāye tāva “ṭhapetvā gāmañca gāmūpacārañca sabbametaṃ arañña”nti	538	
PA_anya-e01_01n:538_1	vuttaṃ. Abhidhammapariyāye “nikkhamitvā bahi indakhīlā, sabbametaṃ arañña”nti vuttaṃ.	538	
PA_anya-e01_01n:538_2	Imasmiṃ pana suttantikapariyāye “āraññakaṃ nāma senāsanaṃ pañcadhanusatikaṃ pacchima”nti	538	
PA_anya-e01_01n:538_3	idaṃ lakkhaṇaṃ. Taṃ āropitena ācariyadhanunā parikkhittassa gāmassa indakhīlato aparikkhittassa	538	
PA_anya-e01_01n:538_4	paṭhamaleḍḍupātato paṭṭhāya yāva vihāraparikkhepā minitvā vavatthapetabbaṃ.	538	
PA_anya-e01_01n:539_0	Sace pana vihāro aparikkhitto hoti, yaṃ sabbapaṭhamaṃ senāsanaṃ vā bhattasālā vā	539	
PA_anya-e01_01n:539_1	dhuvasannipātaṭṭhānaṃ vā bodhi vā cetiyaṃ vā dūre cepi senāsanato hoti, taṃ paricchedaṃ	539	
PA_anya-e01_01n:539_2	katvā minitabbanti vinayaṭṭhakathāsu vuttaṃ. Majjhimaṭṭhakathāyaṃ pana vihārassapi	539	
PA_anya-e01_01n:539_3	gāmasseva upacāraṃ nīharitvā ubhinnaṃ leḍḍupātānaṃ antarā minitabbanti vuttaṃ. Idamettha pamāṇaṃ.	539	
PA_anya-e01_01n:540_0	Sacepi āsanne gāmo hoti, vihāre ṭhitehi mānusakānaṃ saddo suyyati, pabbatanadīādīhi	540	
PA_anya-e01_01n:540_1	pana antaritattā na sakkā ujuṃ gantuṃ. Yo tassa pakatimaggo hoti, sacepi nāvāya sañcaritabbo,	540	
PA_anya-e01_01n:540_2	tena maggena pañcadhanusatikaṃ gahetabbaṃ. Yo pana āsannagāmassa aṅgasampādanatthaṃ	540	
PA_anya-e01_01n:540_3	tato tato maggaṃ pidahati, ayaṃ dhutaṅgacoro hoti.	540	
PA_anya-e01_01n:541_0	Sace pana āraññikassa bhikkhuno upajjhāyo vā ācariyo vā gilāno hoti, tena araññe	541	
PA_anya-e01_01n:541_1	sappāyaṃ alabhantena gāmantasenāsanaṃ netvā upaṭṭhātabbo. Kālasseva pana nikkhamitvā	541	
PA_anya-e01_01n:541_2	aṅgayuttaṭṭhāne aruṇaṃ uṭṭhāpetabbaṃ. Sace aruṇuṭṭhānavelāyaṃ tesaṃ ābādho vaḍḍhati,	541	
PA_anya-e01_01n:541_3	tesaṃyeva kiccaṃ kātabbaṃ. Na dhutaṅgasuddhikena bhavitabbanti idamassa vidhānaṃ.	541	
PA_anya-e01_01n:542	Pabhedato pana ayampi tividho hoti. Tattha ukkaṭṭhena sabbakālaṃ araññe aruṇaṃ uṭṭhāpetabbaṃ. Majjhimo cattāro vassike māse gāmante vasituṃ labhati. Muduko hemantikepi.	54	
PA_anya-e01_01n:543_0	Imesaṃ pana tiṇṇampi yathā paricchinne kāle araññato āgantvā gāmantasenāsane dhammassavanaṃ	543	
PA_anya-e01_01n:543_1	suṇantānaṃ aruṇe uṭṭhitepi dhutaṅgaṃ na bhijjati. Sutvā gacchantānaṃ antarāmagge	543	
PA_anya-e01_01n:543_2	uṭṭhitepi na bhijjati. Sace pana uṭṭhitepi dhammakathike muhuttaṃ nipajjitvā gamissāmāti	543	
PA_anya-e01_01n:543_3	niddāyantānaṃ aruṇaṃ uṭṭhahati, attano vā ruciyā gāmantasenāsane aruṇaṃ uṭṭhapenti,	543	
PA_anya-e01_01n:543_4	dhutaṅgaṃ bhijjatīti ayamettha bhedo.	543	
PA_anya-e01_01n:544_0	Ayaṃ panānisaṃso, āraññiko bhikkhu araññasaññaṃ manasikaronto bhabbo aladdhaṃ vā	544	
PA_anya-e01_01n:544_1	samādhiṃ paṭiladdhuṃ laddhaṃ vā rakkhituṃ, satthāpissa attamano hoti. Yathāha – “tenāhaṃ,	544	
PA_anya-e01_01n:544_2	nāgita, tassa bhikkhuno attamano homi araññavihārenā”ti. Pantasenāsanavāsino cassa	544	
PA_anya-e01_01n:544_3	asappāyarūpādayo cittaṃ na vikkhipanti, vigatasantāso hoti, jīvitanikantiṃ jahati,	544	
PA_anya-e01_01n:544_4	pavivekasukharasaṃ assādeti, paṃsukūlikādibhāvopi cassa patirūpo hotīti.	544	
PA_anya-e01_01n:545	Pavivitto asaṃsaṭṭho, pantasenāsane rato;	54	
PA_anya-e01_01n:546	Ārādhayanto nāthassa, vanavāsena mānasaṃ.	54	
PA_anya-e01_01n:547	Eko araññe nivasaṃ, yaṃ sukhaṃ labhate yati;	54	
PA_anya-e01_01n:548	Rasaṃ tassa na vindanti, api devā saindakā.	54	
PA_anya-e01_01n:549	Paṃsukūlañca esova, kavacaṃ viya dhārayaṃ;	54	
PA_anya-e01_01n:550	Araññasaṅgāmagato, avasesadhutāyudho.	55	
PA_anya-e01_01n:551	Samattho nacirasseva, jetuṃ māraṃ savāhiniṃ;	55	
PA_anya-e01_01n:552	Tasmā araññavāsamhi, ratiṃ kayirātha paṇḍitoti.	55	
PA_anya-e01_01n:553	Ayaṃ āraññikaṅge samādānavidhānappabhedabhedānisaṃsavaṇṇanā.	55	
PA_anya-e01_01n:554	9. Rukkhamūlikaṅgakathā	55	
PA_anya-e01_01n:555	32. Rukkhamūlikaṅgampi “channaṃ paṭikkhipāmi, rukkhamūlikaṅgaṃ samādiyāmī”ti imesaṃ aññataravacanena samādinnaṃ hoti.	55	
PA_anya-e01_01n:556_0	Tena pana rukkhamūlikena sīmantarikarukkhaṃ, cetiyarukkhaṃ, niyyāsarukkhaṃ, phalarukkhaṃ,	556	
PA_anya-e01_01n:556_1	vaggulirukkhaṃ, susirarukkhaṃ, vihāramajjhe ṭhitarukkhanti ime rukkhe vivajjetvā	556	
PA_anya-e01_01n:556_2	vihārapaccante ṭhitarukkho gahetabboti idamassa vidhānaṃ.	556	
PA_anya-e01_01n:557_0	Pabhedato pana ayampi tividho hoti. Tattha ukkaṭṭho yathārucitaṃ rukkhaṃ gahetvā	557	
PA_anya-e01_01n:557_1	paṭijaggāpetuṃ na labhati. Pādena paṇṇasaṭaṃ apanetvā vasitabbaṃ. Majjhimo taṃ ṭhānaṃ	557	
PA_anya-e01_01n:557_2	sampattehiyeva paṭijaggāpetuṃ labhati. Mudukena ārāmikasamaṇuddese pakkositvā sodhāpetvā	557	
PA_anya-e01_01n:557_3	samaṃ kārāpetvā vālukaṃ okirāpetvā pākāraparikkhepaṃ kārāpetvā dvāraṃ yojāpetvā vasitabbaṃ.	557	
PA_anya-e01_01n:557_4	Mahadivase pana rukkhamūlikena tattha anisīditvā aññattha paṭicchanne ṭhāne nisīditabbaṃ.	557	
PA_anya-e01_01n:558	Imesaṃ pana tiṇṇampi channe vāsaṃ kappitakkhaṇe dhutaṅgaṃ bhijjati. Jānitvā channe aruṇaṃ uṭṭhāpitamatteti aṅguttarabhāṇakā. Ayamettha bhedo.	55	
PA_anya-e01_01n:559_0	Ayaṃ panānisaṃso, rukkhamūlasenāsanaṃ nissāya pabbajjāti vacanato nissayānurūpapaṭipattisabbhāvo,	559	
PA_anya-e01_01n:559_1	appāni ceva sulabhāni ca tāni ca anavajjānīti bhagavatā saṃvaṇṇitapaccayatā, abhiṇhaṃ	559	
PA_anya-e01_01n:559_2	tarupaṇṇavikāradassanena aniccasaññāsamuṭṭhāpanatā, senāsanamaccherakammārāmatānaṃ	559	
PA_anya-e01_01n:559_3	abhāvo, devatāhi sahavāsitā, appicchatādīnaṃ anulomavuttitāti.	559	
PA_anya-e01_01n:560	Vaṇṇito buddhaseṭṭhena, nissayoti ca bhāsito;	56	
PA_anya-e01_01n:561	Nivāso pavivittassa, rukkhamūlasamo kuto.	56	
PA_anya-e01_01n:562	Āvāsamaccherahare, devatā paripālite;	56	
PA_anya-e01_01n:563	Pavivitte vasanto hi, rukkhamūlamhi subbato.	56	
PA_anya-e01_01n:564	Abhirattāni nīlāni, paṇḍūni patitāni ca;	56	
PA_anya-e01_01n:565	Passanto tarupaṇṇāni, niccasaññaṃ panūdati.	56	
PA_anya-e01_01n:566	Tasmā hi buddhadāyajjaṃ, bhāvanābhiratālayaṃ;	56	
PA_anya-e01_01n:567	Vivittaṃ nātimaññeyya, rukkhamūlaṃ vicakkhaṇoti.	56	
PA_anya-e01_01n:568	Ayaṃ rukkhamūlikaṅge samādānavidhānappabhedabhedānisaṃsavaṇṇanā.	56	
PA_anya-e01_01n:569	10. Abbhokāsikaṅgakathā	56	
PA_anya-e01_01n:570	33. Abbhokāsikaṅgampi “channañca rukkhamūlañca paṭikkhipāmi, abbhokāsikaṅgaṃ samādiyāmī”ti imesaṃ aññataravacanena samādinnaṃ hoti.	57	
PA_anya-e01_01n:571_0	Tassa pana abbhokāsikassa dhammassavanāya vā uposathatthāya vā uposathāgāraṃ pavisituṃ	571	
PA_anya-e01_01n:571_1	vaṭṭati. Sace paviṭṭhassa devo vassati, deve vassamāne anikkhamitvā vassūparame nikkhamitabbaṃ.	571	
PA_anya-e01_01n:571_2	Bhojanasālaṃ vā aggisālaṃ vā pavisitvā vattaṃ kātuṃ, bhojanasālāya there bhikkhū	571	
PA_anya-e01_01n:571_3	bhattena āpucchituṃ, uddisantena vā uddisāpentena vā channaṃ pavisituṃ, bahi dunnikkhittāni	571	
PA_anya-e01_01n:571_4	mañcapīṭhādīni anto pavesetuñca vaṭṭati. Sace maggaṃ gacchantena vuḍḍhatarānaṃ parikkhāro	571	
PA_anya-e01_01n:571_5	gahito hoti, deve vassante maggamajjhe ṭhitaṃ sālaṃ pavisituṃ vaṭṭati. Sace na kiñci	571	
PA_anya-e01_01n:571_6	gahitaṃ hoti, sālāya ṭhassāmīti vegena gantuṃ na vaṭṭati. Pakatigatiyā gantvā paviṭṭhena	571	
PA_anya-e01_01n:571_7	pana yāva vassūparamā ṭhatvā gantabbanti idamassa vidhānaṃ. Rukkhamūlikassāpi eseva nayo.	571	
PA_anya-e01_01n:572_0	Pabhedato pana ayampi tividho hoti. Tattha ukkaṭṭhassa rukkhaṃ vā pabbataṃ vā gehaṃ	572	
PA_anya-e01_01n:572_1	vā upanissāya vasituṃ na vaṭṭati. Abbhokāseyeva cīvarakuṭiṃ katvā vasitabbaṃ. Majjhimassa	572	
PA_anya-e01_01n:572_2	rukkhapabbatagehāni upanissāya anto appavisitvā vasituṃ vaṭṭati. Mudukassa acchannamariyādaṃ	572	
PA_anya-e01_01n:572_3	pabbhārampi sākhāmaṇḍapopi pīṭhapaṭopi khettarakkhakādīhi chaḍḍitā tatraṭṭhakakuṭikāpi vaṭṭatīti.	572	
PA_anya-e01_01n:573	Imesaṃ pana tiṇṇampi vāsatthāya channaṃ vā rukkhamūlaṃ vā paviṭṭhakkhaṇe dhutaṅgaṃ bhijjati. Jānitvā tattha aruṇaṃ uṭṭhāpitamatteti aṅguttarabhāṇakā. Ayamettha bhedo.	57	
PA_anya-e01_01n:574_0	Ayaṃ panānisaṃso, āvāsapalibodhupacchedo, thinamiddhapanūdanaṃ, “migā viya asaṅgacārino,	574	
PA_anya-e01_01n:574_1	aniketā viharanti bhikkhavo”ti pasaṃsāya anurūpatā, nissaṅgatā, cātuddisatā, appicchatādīnaṃ anulomavuttitāti.	574	
PA_anya-e01_01n:575	Anagāriyabhāvassa, anurūpe adullabhe;	57	
PA_anya-e01_01n:576	Tārāmaṇivitānamhi, candadīpappabhāsite.	57	
PA_anya-e01_01n:577	Abbhokāse vasaṃ bhikkhu, migabhūtena cetasā;	57	
PA_anya-e01_01n:578	Thinamiddhaṃ vinodetvā, bhāvanārāmataṃ sito.	57	
PA_anya-e01_01n:579	Pavivekarasassādaṃ, nacirasseva vindati;	57	
PA_anya-e01_01n:580	Yasmā tasmā hi sappañño, abbhokāsarato siyāti.	58	
PA_anya-e01_01n:581	Ayaṃ abbhokāsikaṅge samādānavidhānappabhedabhedānisaṃsavaṇṇanā.	58	
PA_anya-e01_01n:582	11. Sosānikaṅgakathā	58	
PA_anya-e01_01n:583	34. Sosānikaṅgampi “na susānaṃ paṭikkhipāmi, sosānikaṅgaṃ samādiyāmī”ti imesaṃ aññataravacanena samādinnaṃ hoti.	58	
PA_anya-e01_01n:584_0	Tena pana sosānikena yaṃ manussā gāmaṃ nivesantā “idaṃ susāna”nti vavatthapenti,	584	
PA_anya-e01_01n:584_1	na tattha vasitabbaṃ. Na hi matasarīre ajjhāpite taṃ susānaṃ nāma hoti, jhāpitakālato	584	
PA_anya-e01_01n:584_2	pana paṭṭhāya sacepi dvādasavassāni chaḍḍitaṃ, taṃ susānameva.	584	
PA_anya-e01_01n:585_0	Tasmiṃ pana vasantena caṅkamamaṇḍapādīni kāretvā mañcapīṭhaṃ paññapetvā pānīyaparibhojanīyaṃ	585	
PA_anya-e01_01n:585_1	upaṭṭhāpetvā dhammaṃ vācentena na vasitabbaṃ. Garukaṃ hi idaṃ dhutaṅgaṃ, tasmā uppannaparissayavighātatthāya	585	
PA_anya-e01_01n:585_2	saṅghattheraṃ vā rājayuttakaṃ vā jānāpetvā appamattena vasitabbaṃ. Caṅkamantena addhakkhikena	585	
PA_anya-e01_01n:585_3	āḷāhanaṃ olokentena caṅkamitabbaṃ.	585	
PA_anya-e01_01n:586_0	Susānaṃ gacchantenāpi mahāpathā ukkamma uppathamaggena gantabbaṃ. Divāyeva ārammaṇaṃ	586	
PA_anya-e01_01n:586_1	vavatthapetabbaṃ. Evañhissa taṃ rattiṃ bhayānakaṃ na bhavissati, amanussā rattiṃ	586	
PA_anya-e01_01n:586_2	viravitvā viravitvā āhiṇḍantāpi na kenaci paharitabbā. Ekadivasampi susānaṃ agantuṃ	586	
PA_anya-e01_01n:586_3	na vaṭṭati. Majjhimayāmaṃ susāne khepetvā pacchimayāme paṭikkamituṃ vaṭṭatīti aṅguttarabhāṇakā.	586	
PA_anya-e01_01n:586_4	Amanussānaṃ piyaṃ tilapiṭṭhamāsabhattamacchamaṃsakhīratelaguḷādikhajjabhojjaṃ na	586	
PA_anya-e01_01n:586_5	sevitabbaṃ. Kulagehaṃ na pavisitabbanti idamassa vidhānaṃ.	586	
PA_anya-e01_01n:587_0	Pabhedato pana ayampi tividho hoti. Tattha ukkaṭṭhena yattha dhuvaḍāhadhuvakuṇapadhuvarodanāni	587	
PA_anya-e01_01n:587_1	atthi, tattheva vasitabbaṃ. Majjhimassa tīsu ekasmimpi sati vaṭṭati. Mudukassa vuttanayena	587	
PA_anya-e01_01n:587_2	susānalakkhaṇaṃ pattamatte vaṭṭati.	587	
PA_anya-e01_01n:588	Imesaṃ pana tiṇṇampi na susānamhi vāsaṃ kappanena dhutaṅgaṃ bhijjati. Susānaṃ agatadivaseti aṅguttarabhāṇakā. Ayamettha bhedo.	58	
PA_anya-e01_01n:589_0	Ayaṃ panānisaṃso maraṇassatipaṭilābho, appamādavihāritā, asubhanimittādhigamo, kāmarāgavinodanaṃ,	589	
PA_anya-e01_01n:589_1	abhiṇhaṃ kāyasabhāvadassanaṃ, saṃvegabahulatā ārogyamadādippahānaṃ, bhayabheravasahanatā,	589	
PA_anya-e01_01n:589_2	amanussānaṃ garubhāvanīyatā, appicchatādīnaṃ anulomavuttitāti.	589	
PA_anya-e01_01n:590	Sosānikañhi maraṇānusatippabhāvā,	59	
PA_anya-e01_01n:591	Niddāgatampi na phusanti pamādadosā;	59	
PA_anya-e01_01n:592	Sampassato ca kuṇapāni bahūni tassa,	59	
PA_anya-e01_01n:593	Kāmānubhāvavasagampi na hoti cittaṃ.	59	
PA_anya-e01_01n:594	Saṃvegameti vipulaṃ na madaṃ upeti,	59	
PA_anya-e01_01n:595	Sammā atho ghaṭati nibbutimesamāno;	59	
PA_anya-e01_01n:596	Sosānikaṅgamitinekaguṇāvahattā,	59	
PA_anya-e01_01n:597	Nibbānaninnahadayena nisevitabbanti.	59	
PA_anya-e01_01n:598	Ayaṃ sosānikaṅge samādānavidhānappabhedabhedānisaṃsavaṇṇanā.	59	
PA_anya-e01_01n:599	12. Yathāsanthatikaṅgakathā	59	
PA_anya-e01_01n:600	35. Yathāsanthatikaṅgampi “senāsanaloluppaṃ paṭikkhipāmi, yathāsanthatikaṅgaṃ samādiyāmī”ti imesaṃ aññataravacanena samādinnaṃ hoti.	60	
PA_anya-e01_01n:601	Tena pana yathāsanthatikena yadassa senāsanaṃ “idaṃ tuyhaṃ pāpuṇātī”ti gāhitaṃ hoti, teneva tuṭṭhabbaṃ, na añño uṭṭhāpetabbo. Idamassa vidhānaṃ.	60	
PA_anya-e01_01n:602_0	Pabhedato pana ayampi tividho hoti. Tattha ukkaṭṭho attano pattasenāsanaṃ dūreti	602	
PA_anya-e01_01n:602_1	vā accāsanneti vā amanussadīghajātikādīhi upaddutanti vā uṇhanti vā sītalanti vā	602	
PA_anya-e01_01n:602_2	pucchituṃ na labhati. Majjhimo pucchituṃ labhati. Gantvā pana oloketuṃ na labhati.	602	
PA_anya-e01_01n:602_3	Muduko gantvā oloketvā sacassa taṃ na ruccati, aññaṃ gahetuṃ labhati.	602	
PA_anya-e01_01n:603	Imesaṃ pana tiṇṇampi senāsanaloluppe uppannamatte dhutaṅgaṃ bhijjatīti ayamettha bhedo.	60	
PA_anya-e01_01n:604_0	Ayaṃ panānisaṃso, “yaṃ laddhaṃ tena tuṭṭhabba”nti vuttovādakaraṇaṃ, sabrahmacārīnaṃ	604	
PA_anya-e01_01n:604_1	hitesitā, hīnapaṇītavikappapariccāgo, anurodhavirodhappahānaṃ, atricchatāya dvārapidahanaṃ,	604	
PA_anya-e01_01n:604_2	appicchatādīnaṃ anulomavuttitāti.	604	
PA_anya-e01_01n:605	Yaṃ laddhaṃ tena santuṭṭho, yathāsanthatiko yati;	60	
PA_anya-e01_01n:606	Nibbikappo sukhaṃ seti, tiṇasantharakesupi.	60	
PA_anya-e01_01n:607	Na so rajjati seṭṭhamhi, hīnaṃ laddhā na kuppati;	60	
PA_anya-e01_01n:608	Sabrahmacārinavake, hitena anukampati.	60	
PA_anya-e01_01n:609	Tasmā ariyasatāciṇṇaṃ, munipuṅgavavaṇṇitaṃ;	60	
PA_anya-e01_01n:610	Anuyuñjetha medhāvī, yathāsanthatarāmatanti.	61	
PA_anya-e01_01n:611	Ayaṃ yathāsanthatikaṅge samādānavidhānappabhedabhedānisaṃsavaṇṇanā.	61	
PA_anya-e01_01n:612	13. Nesajjikaṅgakathā	61	
PA_anya-e01_01n:613	36. Nesajjikaṅgampi “seyyaṃ paṭikkhipāmi, nesajjikaṅgaṃ samādiyāmī”ti imesaṃ aññataravacanena samādinnaṃ hoti.	61	
PA_anya-e01_01n:614	Tena pana nesajjikena rattiyā tīsu yāmesu ekaṃ yāmaṃ uṭṭhāya caṅkamitabbaṃ. Iriyāpathesu hi nipajjitumeva na vaṭṭati. Idamassa vidhānaṃ.	61	
PA_anya-e01_01n:615_0	Pabhedato pana ayampi tividho hoti. Tattha ukkaṭṭhassa neva apassenaṃ, na dussapallatthikā,	615	
PA_anya-e01_01n:615_1	na āyogapaṭṭo vaṭṭati. Majjhimassa imesu tīsu yaṃkiñci vaṭṭati. Mudukassa apassenampi	615	
PA_anya-e01_01n:615_2	dussapallatthikāpi āyogapaṭṭopi bibbohanampi pañcaṅgopi sattaṅgopi vaṭṭati. Pañcaṅgo	615	
PA_anya-e01_01n:615_3	pana piṭṭhiapassayena saddhiṃ kato. Sattaṅgo nāma piṭṭhiapassayena ca ubhatopassesu	615	
PA_anya-e01_01n:615_4	apassayehi ca saddhiṃ kato. Taṃ kira miḷābhayattherassa akaṃsu. Thero anāgāmī hutvā parinibbāyi.	615	
PA_anya-e01_01n:616	Imesaṃ pana tiṇṇampi seyyaṃ kappitamatte dhutaṅgaṃ bhijjati. Ayamettha bhedo.	61	
PA_anya-e01_01n:617_0	Ayaṃ panānisaṃso, “seyyasukhaṃ passasukhaṃ middhasukhaṃ anuyutto viharatī”ti vuttassa	617	
PA_anya-e01_01n:617_1	cetaso vinibandhassa upacchedanaṃ, sabbakammaṭṭhānānuyogasappāyatā, pāsādikairiyāpathatā,	617	
PA_anya-e01_01n:617_2	vīriyārambhānukūlatā, sammāpaṭipattiyā anubrūhananti.	617	
PA_anya-e01_01n:618	Ābhujitvāna pallaṅkaṃ, paṇidhāya ujuṃ tanuṃ;	61	
PA_anya-e01_01n:619	Nisīdanto vikampeti, mārassa hadayaṃ yati.	61	
PA_anya-e01_01n:620	Seyyasukhaṃ middhasukhaṃ, hitvā āraddhavīriyo;	62	
PA_anya-e01_01n:621	Nisajjābhirato bhikkhu, sobhayanto tapovanaṃ.	62	
PA_anya-e01_01n:622	Nirāmisaṃ pītisukhaṃ, yasmā samadhigacchati;	62	
PA_anya-e01_01n:623	Tasmā samanuyuñjeyya, dhīro nesajjikaṃ vatanti.	62	
PA_anya-e01_01n:624	Ayaṃ nesajjikaṅge samādāna vidhānappabheda bhedānisaṃsavaṇṇanā.	62	
PA_anya-e01_01n:625	Dhutaṅgapakiṇṇakakathā	62	
PA_anya-e01_01n:626	37. Idāni –	62	
PA_anya-e01_01n:627	Kusalattikato ceva, dhutādīnaṃ vibhāgato;	62	
PA_anya-e01_01n:628	Samāsabyāsato cāpi, viññātabbo vinicchayoti. –	62	
PA_anya-e01_01n:629	Imissā gāthāya vasena vaṇṇanā hoti.	62	
PA_anya-e01_01n:630	Tattha kusalattikatoti sabbāneva hi dhutaṅgāni sekkhaputhujjanakhīṇāsavānaṃ vasena siyā kusalāni, siyā abyākatāni, natthi dhutaṅgaṃ akusalanti.	63	
PA_anya-e01_01n:631_0	Yo pana vadeyya “pāpiccho icchāpakato āraññiko hotīti ādivacanato akusalampi dhutaṅga”nti.	631	
PA_anya-e01_01n:631_1	So vattabbo – na mayaṃ “akusalacittena araññe na vasatī”ti vadāma. Yassa hi araññe	631	
PA_anya-e01_01n:631_2	nivāso, so āraññiko. So ca pāpiccho vā bhaveyya appiccho vā. Imāni pana tena tena	631	
PA_anya-e01_01n:631_3	samādānena dhutakilesattā dhutassa bhikkhuno aṅgāni, kilesadhunanato vā dhutanti	631	
PA_anya-e01_01n:631_4	laddhavohāraṃ ñāṇaṃ aṅgametesanti dhutaṅgāni. Atha vā dhutāni ca tāni paṭipakkhaniddhunanato	631	
PA_anya-e01_01n:631_5	aṅgāni ca paṭipattiyātipi dhutaṅgānīti vuttaṃ. Na ca akusalena koci dhuto nāma hoti,	631	
PA_anya-e01_01n:631_6	yassetāni aṅgāni bhaveyyuṃ, na ca akusalaṃ kiñci dhunāti, yesaṃ taṃ aṅgantikatvā	631	
PA_anya-e01_01n:631_7	dhutaṅgānīti vucceyyuṃ. Nāpi akusalaṃ cīvaraloluppādīni ceva niddhunāti paṭipattiyā	631	
PA_anya-e01_01n:631_8	ca aṅgaṃ hoti. Tasmā suvuttamidaṃ “natthi akusalaṃ dhutaṅga”nti.	631	
PA_anya-e01_01n:632_0	“Yesampi kusalattikavinimuttaṃ dhutaṅgaṃ, tesaṃ atthato dhutaṅgameva natthi. Asantaṃ	632	
PA_anya-e01_01n:632_1	kassa dhunanato dhutaṅgaṃ nāma bhavissati. Dhutaguṇe samādāya vattatīti vacanavirodhopi	632	
PA_anya-e01_01n:632_2	ca nesaṃ āpajjati, tasmā taṃ na gahetabba”nti ayaṃ tāva kusalattikato vaṇṇanā.	632	
PA_anya-e01_01n:633	Dhutādīnaṃ vibhāgatoti dhuto veditabbo. Dhutavādo veditabbo. Dhutadhammā veditabbā. Dhutaṅgāni veditabbāni. Kassa dhutaṅgasevanā sappāyāti veditabbaṃ.	63	
PA_anya-e01_01n:634	Tattha dhutoti dhutakileso vā puggalo kilesadhunano vā dhammo.	63	
PA_anya-e01_01n:635	Dhutavādoti ettha pana atthi dhuto na dhutavādo, atthi na dhuto dhutavādo, atthi neva dhuto na dhutavādo, atthi dhuto ceva dhutavādo ca.	63	
PA_anya-e01_01n:636_0	Tattha yo dhutaṅgena attano kilese dhuni, paraṃ pana dhutaṅgena na ovadati, nānusāsati	636	
PA_anya-e01_01n:636_1	bākulatthero viya, ayaṃ dhuto na dhutavādo. Yathāha, “tayidaṃ āyasmā bākulo dhuto	636	
PA_anya-e01_01n:636_2	na dhutavādo”ti. Yo pana na dhutaṅgena attano kilese dhuni, kevalaṃ aññe dhutaṅgena	636	
PA_anya-e01_01n:636_3	ovadati anusāsati upanandatthero viya, ayaṃ na dhuto dhutavādo. Yathāha, “tayidaṃ	636	
PA_anya-e01_01n:636_4	āyasmā upanando sakyaputto na dhuto dhutavādo”ti. Yo ubhayavipanno lāḷudāyī viya,	636	
PA_anya-e01_01n:636_5	ayaṃ neva dhuto na dhutavādo. Yathāha, “tayidaṃ āyasmā lāḷudāyī neva dhuto na dhutavādo”ti.	636	
PA_anya-e01_01n:636_6	Yo pana ubhayasampanno dhammasenāpati viya, ayaṃ dhuto ceva dhutavādo ca. Yathāha,	636	
PA_anya-e01_01n:636_7	“tayidaṃ āyasmā sāriputto dhuto ceva dhutavādo cāti.	636	
PA_anya-e01_01n:637_0	Dhutadhammā veditabbāti appicchatā, santuṭṭhitā, sallekhatā, pavivekatā, idamatthitāti	637	
PA_anya-e01_01n:637_1	ime dhutaṅgacetanāya parivārakā pañca dhammā “appicchataṃyeva nissāyā”tiādivacanato	637	
PA_anya-e01_01n:637_2	dhutadhammā nāma, tattha appicchatā ca santuṭṭhitā ca alobho. Sallekhatā ca pavivekatā	637	
PA_anya-e01_01n:637_3	ca dvīsu dhammesu anupatanti alobhe ca amohe ca. Idamatthitā ñāṇameva. Tattha ca	637	
PA_anya-e01_01n:637_4	alobhena paṭikkhepavatthūsu lobhaṃ, amohena tesveva ādīnavapaṭicchādakaṃ mohaṃ dhunāti.	637	
PA_anya-e01_01n:637_5	Alobhena ca anuññātānaṃ paṭisevanamukhena pavattaṃ kāmasukhānuyogaṃ, amohena dhutaṅgesu	637	
PA_anya-e01_01n:637_6	atisallekhamukhena pavattaṃ attakilamathānuyogaṃ dhunāti. Tasmā ime dhammā dhutadhammāti veditabbā.	637	
PA_anya-e01_01n:638	Dhutaṅgāni veditabbānīti terasa dhutaṅgāni veditabbāni paṃsukūlikaṅgaṃ…pe… nesajjikaṅganti. Tāni atthato lakkhaṇādīhi ca vuttāneva.	63	
PA_anya-e01_01n:639_0	Kassa dhutaṅgasevanā sappāyāti rāgacaritassa ceva mohacaritassa ca. Kasmā? Dhutaṅgasevanā	639	
PA_anya-e01_01n:639_1	hi dukkhāpaṭipadā ceva sallekhavihāro ca. Dukkhāpaṭipadañca nissāya rāgo vūpasammati.	639	
PA_anya-e01_01n:639_2	Sallekhaṃ nissāya appamattassa moho pahīyati. Āraññikaṅgarukkhamūlikaṅgapaṭisevanā	639	
PA_anya-e01_01n:639_3	vā ettha dosacaritassāpi sappāyā. Tattha hissa asaṅghaṭṭiyamānassa viharato dosopi	639	
PA_anya-e01_01n:639_4	vūpasammatīti ayaṃ dhutādīnaṃ vibhāgato vaṇṇanā.	639	
PA_anya-e01_01n:640_0	Samāsabyāsatoti imāni pana dhutaṅgāni samāsato tīṇi sīsaṅgāni, pañca asambhinnaṅgānīti	640	
PA_anya-e01_01n:640_1	aṭṭheva honti. Tattha sapadānacārikaṅgaṃ, ekāsanikaṅgaṃ, abbhokāsikaṅganti imāni	640	
PA_anya-e01_01n:640_2	tīṇi sīsaṅgāni. Sapadānacārikaṅgañhi rakkhanto piṇḍapātikaṅgampi rakkhissati. Ekāsanikaṅgañca	640	
PA_anya-e01_01n:640_3	rakkhato pattapiṇḍikaṅgakhalupacchābhattikaṅgānipi surakkhanīyāni bhavissanti. Abbhokāsikaṅgaṃ	640	
PA_anya-e01_01n:640_4	rakkhantassa kiṃ atthi rukkhamūlikaṅgayathāsanthatikaṅgesu rakkhitabbaṃ nāma. Iti	640	
PA_anya-e01_01n:640_5	imāni tīṇi sīsaṅgāni, āraññikaṅgaṃ, paṃsukūlikaṅgaṃ, tecīvarikaṅgaṃ, nesajjikaṅgaṃ,	640	
PA_anya-e01_01n:640_6	sosānikaṅganti imāni pañca asambhinnaṅgāni cāti aṭṭheva honti.	640	
PA_anya-e01_01n:641_0	Puna dve cīvarapaṭisaṃyuttāni, pañca piṇḍapātapaṭisaṃyuttāni, pañca senāsanapaṭisaṃyuttāni,	641	
PA_anya-e01_01n:641_1	ekaṃ vīriyapaṭisaṃyuttanti evaṃ cattārova honti. Tattha nesajjikaṅgaṃ vīriyapaṭisaṃyuttaṃ. Itarāni pākaṭāneva.	641	
PA_anya-e01_01n:642_0	Puna sabbāneva nissayavasena dve honti paccayanissitāni dvādasa, vīriyanissitaṃ ekanti.	642	
PA_anya-e01_01n:642_1	Sevitabbāsevitabbavasenapi dveyeva honti. Yassa hi dhutaṅgaṃ sevantassa kammaṭṭhānaṃ	642	
PA_anya-e01_01n:642_2	vaḍḍhati, tena sevitabbāni. Yassa sevato hāyati, tena na sevitabbāni. Yassa pana	642	
PA_anya-e01_01n:642_3	sevatopi asevatopi vaḍḍhateva, na hāyati, tenāpi pacchimaṃ janataṃ anukampantena	642	
PA_anya-e01_01n:642_4	sevitabbāni. Yassāpi sevatopi asevatopi na vaḍḍhati, tenāpi sevitabbāniyeva āyatiṃ vāsanatthāyāti.	642	
PA_anya-e01_01n:643_0	Evaṃ sevitabbāsevitabbavasena duvidhānipi sabbāneva cetanāvasena ekavidhāni honti.	643	
PA_anya-e01_01n:643_1	Ekameva hi dhutaṅgaṃ samādānacetanāti. Aṭṭhakathāyampi vuttaṃ “yā cetanā, taṃ dhutaṅganti vadantī”ti.	643	
PA_anya-e01_01n:644_0	Byāsato pana bhikkhūnaṃ terasa, bhikkhunīnaṃ aṭṭha, sāmaṇerānaṃ dvādasa, sikkhamānasāmaṇerīnaṃ	644	
PA_anya-e01_01n:644_1	satta, upāsakaupāsikānaṃ dveti dvācattālīsa honti. Sace pana abbhokāse āraññikaṅgasampannaṃ	644	
PA_anya-e01_01n:644_2	susānaṃ hoti, ekopi bhikkhu ekappahārena sabbadhutaṅgāni paribhuñjituṃ sakkoti. Bhikkhunīnaṃ	644	
PA_anya-e01_01n:644_3	pana āraññikaṅgaṃ khalupacchābhattikaṅgañca dvepi sikkhāpadeneva paṭikkhittāni, abbhokāsikaṅgaṃ,	644	
PA_anya-e01_01n:644_4	rukkhamūlikaṅgaṃ, sosānikaṅganti imāni tīṇi dupparihārāni. Bhikkhuniyā hi dutiyikaṃ	644	
PA_anya-e01_01n:644_5	vinā vasituṃ na vaṭṭati. Evarūpe ca ṭhāne samānacchandā dutiyikā dullabhā. Sacepi	644	
PA_anya-e01_01n:644_6	labheyya saṃsaṭṭhavihārato na mucceyya. Evaṃ sati yassatthāya dhutaṅgaṃ seveyya,	644	
PA_anya-e01_01n:644_7	svevassā attho na sampajjeyya. Evaṃ paribhuñjituṃ asakkuṇeyyatāya pañca hāpetvā bhikkhunīnaṃ	644	
PA_anya-e01_01n:644_8	aṭṭheva hontīti veditabbāni. Yathāvuttesu pana ṭhapetvā tecīvarikaṅgaṃ sesāni dvādasa	644	
PA_anya-e01_01n:644_9	sāmaṇerānaṃ, satta sikkhamānasāmaṇerīnaṃ veditabbāni. Upāsakaupāsikānaṃ pana ekāsanikaṅgaṃ,	644	
PA_anya-e01_01n:644_10	pattapiṇḍikaṅganti imāni dve patirūpāni ceva sakkā ca paribhuñjitunti dve dhutaṅgānīti	6441	
PA_anya-e01_01n:644_11	evaṃ byāsato dvecattālīsa hontīti ayaṃ samāsabyāsato vaṇṇanā.	6441	
PA_anya-e01_01n:645_0	Ettāvatā ca “sīle patiṭṭhāya naro sapañño”ti imissā gāthāya sīlasamādhipaññāmukhena	645	
PA_anya-e01_01n:645_1	desite visuddhimagge yehi appicchatāsantuṭṭhitādīhi guṇehi vuttappakārassa sīlassa	645	
PA_anya-e01_01n:645_2	vodānaṃ hoti, tesaṃ sampādanatthaṃ samādātabbadhutaṅgakathā bhāsitā hoti.	645	
PA_anya-e01_01n:646	Iti sādhujanapāmojjatthāya kate visuddhimagge	64	
PA_anya-e01_01n:647	Dhutaṅganiddeso nāma dutiyo paricchedo.	64	
PA_anya-e01_01n:648	3. Kammaṭṭhānaggahaṇaniddeso	64	
PA_anya-e01_01n:649_0	38. Idāni yasmā evaṃ dhutaṅgapariharaṇasampāditehi appicchatādīhi guṇehi pariyodāte	649	
PA_anya-e01_01n:649_1	imasmiṃ sīle patiṭṭhitena “sīle patiṭṭhāya naro sapañño, cittaṃ paññañca bhāvaya”nti	649	
PA_anya-e01_01n:649_2	vacanato cittasīsena niddiṭṭho samādhi bhāvetabbo. So ca atisaṅkhepadesitattā viññātumpi	649	
PA_anya-e01_01n:649_3	tāva na sukaro, pageva bhāvetuṃ, tasmā tassa vitthārañca bhāvanānayañca dassetuṃ	649	
PA_anya-e01_01n:649_4	idaṃ pañhākammaṃ hoti.	649	
PA_anya-e01_01n:650_0	Ko samādhi? Kenaṭṭhena samādhi? Kānassa lakkhaṇarasapaccupaṭṭhānapadaṭṭhānāni? Katividho	650	
PA_anya-e01_01n:650_1	samādhi? Ko cassa saṃkileso? Kiṃ vodānaṃ? Kathaṃ bhāvetabbo? Samādhibhāvanāya ko ānisaṃsoti?	650	
PA_anya-e01_01n:651_0	Tatridaṃ vissajjanaṃ. Ko samādhīti samādhi bahuvidho nānappakārako. Taṃ sabbaṃ vibhāvayituṃ	651	
PA_anya-e01_01n:651_1	ārabbhamānaṃ vissajjanaṃ adhippetañceva atthaṃ na sādheyya, uttari ca vikkhepāya	651	
PA_anya-e01_01n:651_2	saṃvatteyya, tasmā idhādhippetameva sandhāya vadāma, kusalacittekaggatā samādhi.	651	
PA_anya-e01_01n:652_0	Kenaṭṭhena samādhīti samādhānaṭṭhena samādhi. Kimidaṃ samādhānaṃ nāma? Ekārammaṇe	652	
PA_anya-e01_01n:652_1	cittacetasikānaṃ samaṃ sammā ca ādhānaṃ, ṭhapananti vuttaṃ hoti. Tasmā yassa dhammassānubhāvena	652	
PA_anya-e01_01n:652_2	ekārammaṇe cittacetasikā samaṃ sammā ca avikkhipamānā avippakiṇṇā ca hutvā tiṭṭhanti,	652	
PA_anya-e01_01n:652_3	idaṃ samādhānanti veditabbaṃ.	652	
PA_anya-e01_01n:653_0	Kānassa lakkhaṇarasapaccupaṭṭhānapadaṭṭhānānīti ettha pana avikkhepalakkhaṇo samādhi,	653	
PA_anya-e01_01n:653_1	vikkhepaviddhaṃsanaraso, avikampanapaccupaṭṭhāno. “Sukhino cittaṃ samādhiyatī”ti	653	
PA_anya-e01_01n:653_2	vacanato pana sukhamassa padaṭṭhānaṃ.	653	
PA_anya-e01_01n:654_0	39. Katividho samādhīti avikkhepalakkhaṇena tāva ekavidho. Upacāraappanāvasena duvidho,	654	
PA_anya-e01_01n:654_1	tathā lokiyalokuttaravasena sappītikanippītikavasena sukhasahagataupekkhāsahagatavasena	654	
PA_anya-e01_01n:654_2	ca. Tividho hīnamajjhimapaṇītavasena, tathā savitakkasavicārādivasena pītisahagatādivasena	654	
PA_anya-e01_01n:654_3	parittamahaggatappamāṇavasena ca. Catubbidho dukkhāpaṭipadādandhābhiññādivasena,	654	
PA_anya-e01_01n:654_4	tathā parittaparittārammaṇādivasena catujhānaṅgavasena hānabhāgiyādivasena kāmāvacarādivasena	654	
PA_anya-e01_01n:654_5	adhipativasena ca. Pañcavidho pañcakanaye pañcajhānaṅgavasenāti.	654	
PA_anya-e01_01n:655	Samādhiekakadukavaṇṇanā	65	
PA_anya-e01_01n:656_0	Tattha ekavidhakoṭṭhāso uttānatthoyeva. Duvidhakoṭṭhāse channaṃ anussatiṭṭhānānaṃ	656	
PA_anya-e01_01n:656_1	maraṇassatiyā upasamānussatiyā āhāre paṭikūlasaññāya catudhātuvavatthānassāti imesaṃ	656	
PA_anya-e01_01n:656_2	vasena laddhacittekaggatā, yā ca appanāsamādhīnaṃ pubbabhāge ekaggatā, ayaṃ upacārasamādhi.	656	
PA_anya-e01_01n:656_3	“Paṭhamassa jhānassa parikammaṃ paṭhamassa jhānassa anantarapaccayena paccayo”ti	656	
PA_anya-e01_01n:656_4	ādivacanato pana yā parikammānantarā ekaggatā, ayaṃ appanāsamādhīti evaṃ upacārappanāvasena duvidho.	656	
PA_anya-e01_01n:657	Dutiyaduke tīsu bhūmīsu kusalacittekaggatā lokiyo samādhi. Ariyamaggasampayuttā ekaggatā lokuttaro samādhīti evaṃ lokiyalokuttaravasena duvidho.	65	
PA_anya-e01_01n:658_0	Tatiyaduke catukkanaye dvīsu pañcakanaye tīsu jhānesu ekaggatā sappītiko samādhi.	658	
PA_anya-e01_01n:658_1	Avasesesu dvīsu jhānesu ekaggatā nippītiko samādhi. Upacārasamādhi pana siyā sappītiko,	658	
PA_anya-e01_01n:658_2	siyā nippītikoti evaṃ sappītikanippītikavasena duvidho.	658	
PA_anya-e01_01n:659_0	Catutthaduke catukkanaye tīsu pañcakanaye catūsu jhānesu ekaggatā sukhasahagato samādhi.	659	
PA_anya-e01_01n:659_1	Avasesasmiṃ upekkhāsahagato samādhi. Upacārasamādhi pana siyā sukhasahagato, siyā	659	
PA_anya-e01_01n:659_2	upekkhāsahagatoti evaṃ sukhasahagataupekkhāsahagatavasena duvidho.	659	
PA_anya-e01_01n:660	Samādhitikavaṇṇanā	66	
PA_anya-e01_01n:661	Tikesu paṭhamattike paṭiladdhamatto hīno, nātisubhāvito majjhimo, subhāvito vasippatto paṇītoti evaṃ hīnamajjhimapaṇītavasena tividho.	66	
PA_anya-e01_01n:662_0	Dutiyattike paṭhamajjhānasamādhi saddhiṃ upacārasamādhinā savitakkasavicāro. Pañcakanaye	662	
PA_anya-e01_01n:662_1	dutiyajjhānasamādhi avitakkavicāramatto. Yo hi vitakkamatteyeva ādīnavaṃ disvā vicāre	662	
PA_anya-e01_01n:662_2	adisvā kevalaṃ vitakkappahānamattaṃ ākaṅkhamāno paṭhamajjhānaṃ atikkamati, so avitakkavicāramattaṃ	662	
PA_anya-e01_01n:662_3	samādhiṃ paṭilabhati. Taṃ sandhāyetaṃ vuttaṃ. Catukkanaye pana dutiyādīsu pañcakanaye	662	
PA_anya-e01_01n:662_4	tatiyādīsu tīsu jhānesu ekaggatā avitakkāvicāro samādhīti evaṃ savitakkasavicārādivasena tividho.	662	
PA_anya-e01_01n:663_0	Tatiyattike catukkanaye ādito dvīsu pañcakanaye ca tīsu jhānesu ekaggatā pītisahagato	663	
PA_anya-e01_01n:663_1	samādhi. Tesveva tatiye ca catutthe ca jhāne ekaggatā sukhasahagato samādhi. Avasāne	663	
PA_anya-e01_01n:663_2	upekkhāsahagato. Upacārasamādhi pana pītisukhasahagato vā hoti upekkhāsahagato vāti	663	
PA_anya-e01_01n:663_3	evaṃ pītisahagatādivasena tividho.	663	
PA_anya-e01_01n:664_0	Catutthattike upacārabhūmiyaṃ ekaggatā paritto samādhi. Rūpāvacarārūpāvacarakusale	664	
PA_anya-e01_01n:664_1	ekaggatā mahaggato samādhi. Ariyamaggasampayuttā ekaggatā appamāṇo samādhīti evaṃ	664	
PA_anya-e01_01n:664_2	parittamahaggatappamāṇavasena tividho.	664	
PA_anya-e01_01n:665	Samādhicatukkavaṇṇanā	66	
PA_anya-e01_01n:666	Catukkesu paṭhamacatukke atthi samādhi dukkhāpaṭipado dandhābhiñño, atthi dukkhāpaṭipado khippābhiñño, atthi sukhāpaṭipado dandhābhiñño, atthi sukhāpaṭipado khippābhiññoti.	66	
PA_anya-e01_01n:667_0	Tattha paṭhamasamannāhārato paṭṭhāya yāva tassa tassa jhānassa upacāraṃ uppajjati,	667	
PA_anya-e01_01n:667_1	tāva pavattā samādhibhāvanā paṭipadāti vuccati. Upacārato pana paṭṭhāya yāva appanā,	667	
PA_anya-e01_01n:667_2	tāva pavattā paññā abhiññāti vuccati. Sā panesā paṭipadā ekaccassa dukkhā hoti, nīvaraṇādipaccanīkadhammasamudācāragahaṇatāya	667	
PA_anya-e01_01n:667_3	kicchā asukhāsevanāti attho. Ekaccassa tadabhāvena sukhā. Abhiññāpi ekaccassa dandhā	667	
PA_anya-e01_01n:667_4	hoti mandā asīghappavatti. Ekaccassa khippā amandā sīghappavatti.	667	
PA_anya-e01_01n:668_0	Tattha yāni parato sappāyāsappāyāni ca palibodhupacchedādīni pubbakiccāni ca appanākosallāni	668	
PA_anya-e01_01n:668_1	ca vaṇṇayissāma, tesu yo asappāyasevī hoti, tassa dukkhā paṭipadā dandhā ca abhiññā	668	
PA_anya-e01_01n:668_2	hoti. Sappāyasevino sukhā paṭipadā khippā ca abhiññā. Yo pana pubbabhāge asappāyaṃ	668	
PA_anya-e01_01n:668_3	sevitvā aparabhāge sappāyasevī hoti, pubbabhāge vā sappāyaṃ sevitvā aparabhāge asappāyasevī,	668	
PA_anya-e01_01n:668_4	tassa vomissakatā veditabbā. Tathā palibodhupacchedādikaṃ pubbakiccaṃ asampādetvā	668	
PA_anya-e01_01n:668_5	bhāvanamanuyuttassa dukkhā paṭipadā hoti. Vipariyāyena sukhā. Appanākosallāni pana	668	
PA_anya-e01_01n:668_6	asampādentassa dandhā abhiññā hoti. Sampādentassa khippā.	668	
PA_anya-e01_01n:669_0	Apica taṇhāavijjāvasena samathavipassanādhikāravasena cāpi etāsaṃ pabhedo veditabbo.	669	
PA_anya-e01_01n:669_1	Taṇhābhibhūtassa hi dukkhā paṭipadā hoti. Anabhibhūtassa sukhā. Avijjābhibhūtassa	669	
PA_anya-e01_01n:669_2	ca dandhā abhiññā hoti. Anabhibhūtassa khippā. Yo ca samathe akatādhikāro, tassa	669	
PA_anya-e01_01n:669_3	dukkhā paṭipadā hoti. Katādhikārassa sukhā. Yo pana vipassanāya akatādhikāro hoti,	669	
PA_anya-e01_01n:669_4	tassa dandhā abhiññā hoti, katādhikārassa khippā. Kilesindriyavasena cāpi etāsaṃ	669	
PA_anya-e01_01n:669_5	pabhedo veditabbo. Tibbakilesassa hi mudindriyassa dukkhā paṭipadā hoti dandhā ca	669	
PA_anya-e01_01n:669_6	abhiññā, tikkhindriyassa pana khippā abhiññā. Mandakilesassa ca mudindriyassa sukhā	669	
PA_anya-e01_01n:669_7	paṭipadā hoti dandhā ca abhiññā. Tikkhindriyassa pana khippā abhiññāti.	669	
PA_anya-e01_01n:670_0	Iti imāsu paṭipadāabhiññāsu yo puggalo dukkhāya paṭipadāya dandhāya ca abhiññāya	670	
PA_anya-e01_01n:670_1	samādhiṃ pāpuṇāti, tassa so samādhi dukkhāpaṭipado dandhābhiññoti vuccati. Esa nayo	670	
PA_anya-e01_01n:670_2	sesattayepīti evaṃ dukkhāpaṭipadādandhābhiññādivasena catubbidho.	670	
PA_anya-e01_01n:671_0	Dutiyacatukke atthi samādhi paritto parittārammaṇo, atthi paritto appamāṇārammaṇo,	671	
PA_anya-e01_01n:671_1	atthi appamāṇo parittārammaṇo, atthi appamāṇo appamāṇārammaṇoti. Tattha yo samādhi	671	
PA_anya-e01_01n:671_2	appaguṇo uparijhānassa paccayo bhavituṃ na sakkoti, ayaṃ paritto. Yo pana avaḍḍhite	671	
PA_anya-e01_01n:671_3	ārammaṇe pavatto, ayaṃ parittārammaṇo. Yo paguṇo subhāvito, uparijhānassa paccayo	671	
PA_anya-e01_01n:671_4	bhavituṃ sakkoti, ayaṃ appamāṇo. Yo ca vaḍḍhite ārammaṇe pavatto, ayaṃ appamāṇārammaṇo.	671	
PA_anya-e01_01n:671_5	Vuttalakkhaṇavomissatāya pana vomissakanayo veditabbo. Evaṃ parittaparittārammaṇādivasena catubbidho.	671	
PA_anya-e01_01n:672_0	Tatiyacatukke vikkhambhitanīvaraṇānaṃ vitakkavicārapītisukhasamādhīnaṃ vasena pañcaṅgikaṃ	672	
PA_anya-e01_01n:672_1	paṭhamaṃ jhānaṃ, tato vūpasantavitakkavicāraṃ tivaṅgikaṃ dutiyaṃ, tato virattapītikaṃ	672	
PA_anya-e01_01n:672_2	duvaṅgikaṃ tatiyaṃ, tato pahīnasukhaṃ upekkhāvedanāsahitassa samādhino vasena duvaṅgikaṃ	672	
PA_anya-e01_01n:672_3	catutthaṃ. Iti imesaṃ catunnaṃ jhānānaṃ aṅgabhūtā cattāro samādhī honti. Evaṃ catujhānaṅgavasena catubbidho.	672	
PA_anya-e01_01n:673_0	Catutthacatukke atthi samādhi hānabhāgiyo, atthi ṭhitibhāgiyo, atthi visesabhāgiyo,	673	
PA_anya-e01_01n:673_1	atthi nibbedhabhāgiyo. Tattha paccanīkasamudācāravasena hānabhāgiyatā, tadanudhammatāya	673	
PA_anya-e01_01n:673_2	satiyā saṇṭhānavasena ṭhitibhāgiyatā, uparivisesādhigamavasena visesabhāgiyatā, nibbidāsahagatasaññāmanasikārasamudācāravasena	673	
PA_anya-e01_01n:673_3	nibbedhabhāgiyatā ca veditabbā. Yathāha, “paṭhamassa jhānassa lābhiṃ kāmasahagatā	673	
PA_anya-e01_01n:673_4	saññāmanasikārā samudācaranti hānabhāginī paññā. Tadanudhammatā sati santiṭṭhati	673	
PA_anya-e01_01n:673_5	ṭhitibhāginī paññā. Avitakkasahagatā saññāmanasikārā samudācaranti visesabhāginī	673	
PA_anya-e01_01n:673_6	paññā. Nibbidāsahagatā saññāmanasikārā samudācaranti virāgūpasañhitā nibbedhabhāginī	673	
PA_anya-e01_01n:673_7	paññā”ti. Tāya pana paññāya sampayuttā samādhīpi cattāro hontīti. Evaṃ hānabhāgiyādivasena catubbidho.	673	
PA_anya-e01_01n:674_0	Pañcamacatukke kāmāvacaro samādhi, rūpāvacaro samādhi, arūpāvacaro samādhi, apariyāpanno	674	
PA_anya-e01_01n:674_1	samādhīti evaṃ cattāro samādhī. Tattha sabbāpi upacārekaggatā kāmāvacaro samādhi.	674	
PA_anya-e01_01n:674_2	Tathā rūpāvacarādikusalacittekaggatā itare tayoti evaṃ kāmāvacarādivasena catubbidho.	674	
PA_anya-e01_01n:675_0	Chaṭṭhacatukke “chandaṃ ce bhikkhu adhipatiṃ karitvā labhati samādhiṃ, labhati cittassekaggataṃ,	675	
PA_anya-e01_01n:675_1	ayaṃ vuccati chandasamādhi…pe… vīriyaṃ ce bhikkhu…pe… cittaṃ ce bhikkhu…pe… vīmaṃsaṃ	675	
PA_anya-e01_01n:675_2	ce bhikkhu adhipatiṃ karitvā labhati samādhiṃ, labhati cittassekaggataṃ, ayaṃ vuccati	675	
PA_anya-e01_01n:675_3	vīmaṃsāsamādhī”ti evaṃ adhipativasena catubbidho.	675	
PA_anya-e01_01n:676_0	Pañcake yaṃ catukkabhede vuttaṃ dutiyaṃ jhānaṃ, taṃ vitakkamattātikkamena dutiyaṃ,	676	
PA_anya-e01_01n:676_1	vitakkavicārātikkamena tatiyanti evaṃ dvidhā bhinditvā pañca jhānāni veditabbāni.	676	
PA_anya-e01_01n:676_2	Tesaṃ aṅgabhūtā ca pañca samādhīti evaṃ pañcajhānaṅgavasena pañcavidhatā veditabbā.	676	
PA_anya-e01_01n:677_0	40. Ko cassa saṃkileso kiṃ vodānanti ettha pana vissajjanaṃ vibhaṅge vuttameva. Vuttañhi	677	
PA_anya-e01_01n:677_1	tattha “saṃkilesanti hānabhāgiyo dhammo. Vodānanti visesabhāgiyo dhammo”ti. Tattha	677	
PA_anya-e01_01n:677_2	“paṭhamassa jhānassa lābhiṃ kāmasahagatā saññāmanasikārā samudācaranti hānabhāginī	677	
PA_anya-e01_01n:677_3	paññā”ti iminā nayena hānabhāgiyadhammo veditabbo. “Avitakkasahagatā saññāmanasikārā	677	
PA_anya-e01_01n:677_4	samudācaranti visesabhāginī paññā”ti iminā nayena visesabhāgiyadhammo veditabbo.	677	
PA_anya-e01_01n:678	Dasapalibodhavaṇṇanā	67	
PA_anya-e01_01n:679_0	41. Kathaṃ bhāvetabboti ettha pana yo tāva ayaṃ lokiyalokuttaravasena duvidhotiādīsu	679	
PA_anya-e01_01n:679_1	ariyamaggasampayutto samādhi vutto, tassa bhāvanānayo paññābhāvanānayeneva saṅgahito.	679	
PA_anya-e01_01n:679_2	Paññāya hi bhāvitāya so bhāvito hoti. Tasmā taṃ sandhāya evaṃ bhāvetabboti na kiñci visuṃ vadāma.	679	
PA_anya-e01_01n:680_0	Yo panāyaṃ lokiyo, so vuttanayena sīlāni visodhetvā suparisuddhe sīle patiṭṭhitena	680	
PA_anya-e01_01n:680_1	yvāssa dasasu palibodhesu palibodho atthi, taṃ upacchinditvā kammaṭṭhānadāyakaṃ kalyāṇamittaṃ	680	
PA_anya-e01_01n:680_2	upasaṅkamitvā attano cariyānukūlaṃ cattālīsāya kammaṭṭhānesu aññataraṃ kammaṭṭhānaṃ	680	
PA_anya-e01_01n:680_3	gahetvā samādhibhāvanāya ananurūpaṃ vihāraṃ pahāya anurūpe vihāre viharantena khuddakapalibodhupacchedaṃ	680	
PA_anya-e01_01n:680_4	katvā sabbaṃ bhāvanāvidhānaṃ aparihāpentena bhāvetabboti ayamettha saṅkhepo.	680	
PA_anya-e01_01n:681	Ayaṃ pana vitthāro, yaṃ tāva vuttaṃ “yvāssa dasasu palibodhesu palibodho atthi, taṃ upacchinditvā”ti, ettha –	68	
PA_anya-e01_01n:682	Āvāso ca kulaṃ lābho, gaṇo kammañca pañcamaṃ;	68	
PA_anya-e01_01n:683	Addhānaṃ ñāti ābādho, gantho iddhīti te dasāti. –	68	
PA_anya-e01_01n:684	Ime dasa palibodhā nāma. Tattha āvāsoyeva āvāsapalibodho. Esa nayo kulādīsu.	68	
PA_anya-e01_01n:685_0	Tattha āvāsoti ekopi ovarako vuccati ekampi pariveṇaṃ sakalopi saṅghārāmo. Svāyaṃ	685	
PA_anya-e01_01n:685_1	na sabbasseva palibodho hoti. Yo panettha navakammādīsu ussukkaṃ vā āpajjati, bahubhaṇḍasannicayo	685	
PA_anya-e01_01n:685_2	vā hoti, yena kenaci vā kāraṇena apekkhavā paṭibaddhacitto, tasseva palibodho hoti, na itarassa.	685	
PA_anya-e01_01n:686_0	Tatridaṃ vatthu – dve kira kulaputtā anurādhapurā nikkhamitvā anupubbena thūpārāme	686	
PA_anya-e01_01n:686_1	pabbajiṃsu. Tesu eko dve mātikā paguṇā katvā pañcavassiko hutvā pavāretvā pācinakhaṇḍarājiṃ	686	
PA_anya-e01_01n:686_2	nāma gato. Eko tattheva vasati. Pācinakhaṇḍarājigato tattha ciraṃ vasitvā thero hutvā	686	
PA_anya-e01_01n:686_3	cintesi “paṭisallānasāruppamidaṃ ṭhānaṃ, handa naṃ sahāyakassāpi ārocemī”ti. Tato	686	
PA_anya-e01_01n:686_4	nikkhamitvā anupubbena thūpārāmaṃ pāvisi. Pavisantaṃyeva ca naṃ disvā samānavassikatthero	686	
PA_anya-e01_01n:686_5	paccuggantvā pattacīvaraṃ paṭiggahetvā vattaṃ akāsi. Āgantukatthero senāsanaṃ pavisitvā	686	
PA_anya-e01_01n:686_6	cintesi “idāni me sahāyo sappiṃ vā phāṇitaṃ vā pānakaṃ vā pesessati. Ayañhi imasmiṃ	686	
PA_anya-e01_01n:686_7	nagare ciranivāsī”ti. So rattiṃ aladdhā pāto cintesi “idāni upaṭṭhākehi gahitaṃ yāgukhajjakaṃ	686	
PA_anya-e01_01n:686_8	pesessatī”ti. Tampi adisvā “pahiṇantā natthi, paviṭṭhassa maññe dassatī”ti pātova	686	
PA_anya-e01_01n:686_9	tena saddhiṃ gāmaṃ pāvisi. Te dve ekaṃ vīthiṃ caritvā uḷuṅkamattaṃ yāguṃ labhitvā	686	
PA_anya-e01_01n:686_10	āsanasālāyaṃ nisīditvā piviṃsu. Tato āgantuko cintesi “nibaddhayāgu maññe natthi,	6861	
PA_anya-e01_01n:686_11	bhattakāle idāni manussā paṇītaṃ bhattaṃ dassantī”ti, tato bhattakālepi piṇḍāya caritvā	6861	
PA_anya-e01_01n:686_12	laddhameva bhuñjitvā itaro āha – “kiṃ, bhante, sabbakālaṃ evaṃ yāpethā”ti? Āmāvusoti.	6861	
PA_anya-e01_01n:686_13	Bhante, pācinakhaṇḍarāji phāsukā, tattha gacchāmāti. Thero nagarato dakkhiṇadvārena	6861	
PA_anya-e01_01n:686_14	nikkhamanto kumbhakāragāmamaggaṃ paṭipajji. Itaro āha – “kiṃ pana, bhante, imaṃ maggaṃ	6861	
PA_anya-e01_01n:686_15	paṭipannatthā”ti? Nanu tvamāvuso, pācinakhaṇḍarājiyā vaṇṇaṃ abhāsīti? Kiṃ pana, bhante,	6861	
PA_anya-e01_01n:686_16	tumhākaṃ ettakaṃ kālaṃ vasitaṭṭhāne na koci atirekaparikkhāro atthīti? Āmāvuso mañcapīṭhaṃ	6861	
PA_anya-e01_01n:686_17	saṅghikaṃ, taṃ paṭisāmitameva, aññaṃ kiñci natthīti. Mayhaṃ pana, bhante, kattaradaṇḍo	6861	
PA_anya-e01_01n:686_18	telanāḷi upāhanatthavikā ca tatthevāti. Tayāvuso, ekadivasaṃ vasitvā ettakaṃ ṭhapitanti?	6861	
PA_anya-e01_01n:686_19	Āma, bhante. So pasannacitto theraṃ vanditvā “tumhādisānaṃ, bhante, sabbattha araññavāsoyeva.	6861	
PA_anya-e01_01n:686_20	Thūpārāmo catunnaṃ buddhānaṃ dhātunidhānaṭṭhānaṃ, lohapāsāde sappāyaṃ dhammassavanaṃ	6862	
PA_anya-e01_01n:686_21	mahācetiyadassanaṃ theradassanañca labbhati, buddhakālo viya pavattati. Idheva tumhe	6862	
PA_anya-e01_01n:686_22	vasathā”ti dutiyadivase pattacīvaraṃ gahetvā sayameva agamāsīti. Īdisassa āvāso na palibodho hoti.	6862	
PA_anya-e01_01n:687_0	Kulanti ñātikulaṃ vā upaṭṭhākakulaṃ vā. Ekaccassa hi upaṭṭhākakulampi “sukhitesu	687	
PA_anya-e01_01n:687_1	sukhito”tiādinā nayena saṃsaṭṭhassa viharato palibodho hoti, so kulamānusakehi vinā	687	
PA_anya-e01_01n:687_2	dhammassavanāya sāmantavihārampi na gacchati. Ekaccassa mātāpitaropi palibodhā na	687	
PA_anya-e01_01n:687_3	honti, koraṇḍakavihāravāsittherassa bhāgineyyadaharabhikkhuno viya.	687	
PA_anya-e01_01n:688_0	So kira uddesatthaṃ rohaṇaṃ agamāsi. Therabhaginīpi upāsikā sadā theraṃ tassa pavattiṃ	688	
PA_anya-e01_01n:688_1	pucchati. Thero ekadivasaṃ daharaṃ ānessāmīti rohaṇābhimukho pāyāsi. Daharopi “ciraṃ	688	
PA_anya-e01_01n:688_2	me idha vutthaṃ, upajjhāyaṃ dāni passitvā upāsikāya ca pavattiṃ ñatvā āgamissāmī”ti	688	
PA_anya-e01_01n:688_3	rohaṇato nikkhami. Te ubhopi gaṅgātīre samāgacchiṃsu. So aññatarasmiṃ rukkhamūle	688	
PA_anya-e01_01n:688_4	therassa vattaṃ katvā “kuhiṃ yāsī”ti pucchito tamatthaṃ ārocesi. Thero suṭṭhu te	688	
PA_anya-e01_01n:688_5	kataṃ, upāsikāpi sadā pucchati, ahampi etadatthameva āgato, gaccha tvaṃ, ahaṃ pana	688	
PA_anya-e01_01n:688_6	idheva imaṃ vassaṃ vasissāmīti taṃ uyyojesi. So vassūpanāyikadivaseyeva taṃ vihāraṃ	688	
PA_anya-e01_01n:688_7	patto. Senāsanampissa pitarā kāritameva pattaṃ.	688	
PA_anya-e01_01n:689_0	Athassa pitā dutiyadivase āgantvā “kassa, bhante, amhākaṃ senāsanaṃ patta”nti pucchanto	689	
PA_anya-e01_01n:689_1	“āgantukassa daharassā”ti sutvā taṃ upasaṅkamitvā vanditvā āha – “bhante, amhākaṃ	689	
PA_anya-e01_01n:689_2	senāsane vassaṃ upagatassa vattaṃ atthī”ti. Kiṃ upāsakāti? Temāsaṃ amhākaṃyeva ghare	689	
PA_anya-e01_01n:689_3	bhikkhaṃ gahetvā pavāretvā gamanakāle āpucchitabbanti. So tuṇhibhāvena adhivāsesi.	689	
PA_anya-e01_01n:689_4	Upāsakopi gharaṃ gantvā “amhākaṃ āvāse eko āgantuko ayyo upagato sakkaccaṃ upaṭṭhātabbo”ti	689	
PA_anya-e01_01n:689_5	āha. Upāsikā “sādhū”ti sampaṭicchitvā paṇītaṃ khādanīyaṃ bhojanīyaṃ paṭiyādesi. Daharopi	689	
PA_anya-e01_01n:689_6	bhattakāle ñātigharaṃ agamāsi. Na naṃ koci sañjāni.	689	
PA_anya-e01_01n:690_0	So temāsampi tattha piṇḍapātaṃ paribhuñjitvā vassaṃvuttho “ahaṃ gacchāmī”ti āpucchi.	690	
PA_anya-e01_01n:690_1	Athassa ñātakā “sve, bhante, gacchathā”ti dutiyadivase ghareyeva bhojetvā telanāḷiṃ	690	
PA_anya-e01_01n:690_2	pūretvā ekaṃ guḷapiṇḍaṃ navahatthañca sāṭakaṃ datvā “gacchatha, bhante”ti āhaṃsu.	690	
PA_anya-e01_01n:690_3	So anumodanaṃ katvā rohaṇābhimukho pāyāsi.	690	
PA_anya-e01_01n:691_0	Upajjhāyopissa pavāretvā paṭipathaṃ āgacchanto pubbe diṭṭhaṭṭhāneyeva taṃ addasa.	691	
PA_anya-e01_01n:691_1	So aññatarasmiṃ rukkhamūle therassa vattaṃ akāsi. Atha naṃ thero pucchi “kiṃ, bhaddamukha,	691	
PA_anya-e01_01n:691_2	diṭṭhā te upāsikā”ti? So “āma, bhante”ti sabbaṃ pavattiṃ ārocetvā tena telena therassa	691	
PA_anya-e01_01n:691_3	pāde makkhetvā guḷena pānakaṃ katvā tampi sāṭakaṃ therasseva datvā theraṃ vanditvā	691	
PA_anya-e01_01n:691_4	“mayhaṃ, bhante, rohaṇaṃyeva sappāya”nti agamāsi. Theropi vihāraṃ āgantvā dutiyadivase	691	
PA_anya-e01_01n:691_5	koraṇḍakagāmaṃ pāvisi.	691	
PA_anya-e01_01n:692_0	Upāsikāpi “mayhaṃ bhātā mama puttaṃ gahetvā idāni āgacchatī”ti sadā maggaṃ olokayamānāva	692	
PA_anya-e01_01n:692_1	tiṭṭhati. Sā taṃ ekakameva āgacchantaṃ disvā “mato me maññe putto, ayaṃ thero ekakova	692	
PA_anya-e01_01n:692_2	āgacchatī”ti therassa pādamūle nipatitvā paridevamānā rodi. Thero “nūna daharo appicchatāya	692	
PA_anya-e01_01n:692_3	attānaṃ ajānāpetvāva gato”ti taṃ samassāsetvā sabbaṃ pavattiṃ ārocetvā pattatthavikato	692	
PA_anya-e01_01n:692_4	taṃ sāṭakaṃ nīharitvā dasseti.	692	
PA_anya-e01_01n:693_0	Upāsikā pasīditvā puttena gatadisābhimukhā urena nipajjitvā namassamānā āha – “mayhaṃ	693	
PA_anya-e01_01n:693_1	puttasadisaṃ vata maññe bhikkhuṃ kāyasakkhiṃ katvā bhagavā rathavinītapaṭipadaṃ,	693	
PA_anya-e01_01n:693_2	nālakapaṭipadaṃ, tuvaṭṭakapaṭipadaṃ, catupaccayasantosabhāvanārāmatādīpakaṃ mahāariyavaṃsapaṭipadañca	693	
PA_anya-e01_01n:693_3	desesi. Vijātamātuyā nāma gehe temāsaṃ bhuñjamānopi ‘ahaṃ putto tvaṃ mātā’ti na vakkhati,	693	
PA_anya-e01_01n:693_4	aho acchariyamanusso”ti. Evarūpassa mātāpitaropi palibodhā na honti, pageva aññaṃ upaṭṭhākakula”nti.	693	
PA_anya-e01_01n:694_0	Lābhoti cattāro paccayā. Te kathaṃ palibodhā honti? Puññavantassa hi bhikkhuno gatagataṭṭhāne	694	
PA_anya-e01_01n:694_1	manussā mahāparivāre paccaye denti. So tesaṃ anumodento dhammaṃ desento samaṇadhammaṃ	694	
PA_anya-e01_01n:694_2	kātuṃ na okāsaṃ labhati. Aruṇuggamanato yāva paṭhamayāmo, tāva manussasaṃsaggo na	694	
PA_anya-e01_01n:694_3	upacchijjati. Puna balavapaccūseyeva bāhullikapiṇḍapātikā āgantvā “bhante, asuko	694	
PA_anya-e01_01n:694_4	upāsako upāsikā amacco amaccadhītā tumhākaṃ dassanakāmā”ti vadanti, so gaṇhāvuso,	694	
PA_anya-e01_01n:694_5	pattacīvaranti gamanasajjova hotīti niccabyāvaṭo, tasseva te paccayā palibodhā honti.	694	
PA_anya-e01_01n:694_6	Tena gaṇaṃ pahāya yattha naṃ na jānanti, tattha ekakena caritabbaṃ. Evaṃ so palibodho upacchijjatīti.	694	
PA_anya-e01_01n:695_0	Gaṇoti suttantikagaṇo vā ābhidhammikagaṇo vā, yo tassa uddesaṃ vā paripucchaṃ vā	695	
PA_anya-e01_01n:695_1	dento samaṇadhammassa okāsaṃ na labhati, tasseva gaṇo palibodho hoti, tena so evaṃ	695	
PA_anya-e01_01n:695_2	upacchinditabbo. Sace tesaṃ bhikkhūnaṃ bahu gahitaṃ hoti, appaṃ avasiṭṭhaṃ, taṃ niṭṭhapetvā	695	
PA_anya-e01_01n:695_3	araññaṃ pavisitabbaṃ. Sace appaṃ gahitaṃ, bahu avasiṭṭhaṃ, yojanato paraṃ agantvā	695	
PA_anya-e01_01n:695_4	antoyojanaparicchede aññaṃ gaṇavācakaṃ upasaṅkamitvā “ime āyasmā uddesādīhi saṅgaṇhatū”ti	695	
PA_anya-e01_01n:695_5	vattabbaṃ. Evaṃ alabhamānena “mayhamāvuso, ekaṃ kiccaṃ atthi, tumhe yathāphāsukaṭṭhānāni	695	
PA_anya-e01_01n:695_6	gacchathā”ti gaṇaṃ pahāya attano kammaṃ kattabbanti.	695	
PA_anya-e01_01n:696_0	Kammanti navakammaṃ. Taṃ karontena vaḍḍhakīādīhi laddhāladdhaṃ jānitabbaṃ, katākate	696	
PA_anya-e01_01n:696_1	ussukkaṃ āpajjitabbanti sabbadā palibodho hoti. Sopi evaṃ upacchinditabbo, sace appaṃ	696	
PA_anya-e01_01n:696_2	avasiṭṭhaṃ hoti niṭṭhapetabbaṃ. Sace bahu, saṅghikañce navakammaṃ, saṅghassa vā saṅghabhārahārakabhikkhūnaṃ	696	
PA_anya-e01_01n:696_3	vā niyyādetabbaṃ. Attano santakañce, attano bhārahārakānaṃ niyyādetabbaṃ. Tādise	696	
PA_anya-e01_01n:696_4	alabhantena saṅghassa pariccajitvā gantabbanti.	696	
PA_anya-e01_01n:697_0	Addhānanti maggagamanaṃ. Yassa hi katthaci pabbajjāpekkho vā hoti, paccayajātaṃ vā	697	
PA_anya-e01_01n:697_1	kiñci laddhabbaṃ hoti. Sace taṃ alabhanto na sakkoti adhivāsetuṃ, araññaṃ pavisitvā	697	
PA_anya-e01_01n:697_2	samaṇadhammaṃ karontassapi gamikacittaṃ nāma duppaṭivinodanīyaṃ hoti, tasmā gantvā	697	
PA_anya-e01_01n:697_3	taṃ kiccaṃ tīretvāva samaṇadhamme ussukkaṃ kātabbanti.	697	
PA_anya-e01_01n:698_0	Ñātīti vihāre ācariyupajjhāyasaddhivihārikaantevāsikasamānupajjhāyakasamānācariyakā,	698	
PA_anya-e01_01n:698_1	ghare mātā pitā bhātāti evamādikā. Te gilānā imassa palibodhā honti, tasmā so palibodho	698	
PA_anya-e01_01n:698_2	upaṭṭhahitvā tesaṃ pākatikakaraṇena upacchinditabbo.	698	
PA_anya-e01_01n:699_0	Tattha upajjhāyo tāva gilāno sace lahuṃ na vuṭṭhāti, yāvajīvampi paṭijaggitabbo.	699	
PA_anya-e01_01n:699_1	Tathā pabbajjācariyo upasampadācariyo saddhivihāriko upasampāditapabbājitaantevāsikasamānupajjhāyakā	699	
PA_anya-e01_01n:699_2	ca. Nissayācariyauddesācariyanissayantevāsikauddesantevāsikasamānācariyakā pana yāva	699	
PA_anya-e01_01n:699_3	nissayauddesā anupacchinnā, tāva paṭijaggitabbā. Pahontena tato uddhampi paṭijaggitabbā	699	
PA_anya-e01_01n:699_4	eva. Mātāpitūsu upajjhāye viya paṭipajjitabbaṃ. Sacepi hi te rajje ṭhitā honti, puttato	699	
PA_anya-e01_01n:699_5	ca upaṭṭhānaṃ paccāsīsanti, kātabbameva. Atha tesaṃ bhesajjaṃ natthi, attano santakaṃ	699	
PA_anya-e01_01n:699_6	dātabbaṃ. Asati bhikkhācariyāya pariyesitvāpi dātabbameva. Bhātubhaginīnaṃ pana tesaṃ	699	
PA_anya-e01_01n:699_7	santakameva yojetvā dātabbaṃ. Sace natthi attano santakaṃ tāvakālikaṃ datvā pacchā	699	
PA_anya-e01_01n:699_8	labhantena gaṇhitabbaṃ. Alabhantena na codetabbā. Aññātakassa bhaginisāmikassa bhesajjaṃ	699	
PA_anya-e01_01n:699_9	neva kātuṃ na dātuṃ vaṭṭati. “Tuyhaṃ sāmikassa dehī”ti vatvā pana bhaginiyā dātabbaṃ.	699	
PA_anya-e01_01n:699_10	Bhātujāyāyapi eseva nayo. Tesaṃ pana puttā imassa ñātakā evāti tesaṃ kātuṃ vaṭṭatīti.	6991	
PA_anya-e01_01n:700_0	Ābādhoti yokoci rogo. So bādhayamāno palibodho hoti, tasmā bhesajjakaraṇena upacchinditabbo.	700	
PA_anya-e01_01n:700_1	Sace pana katipāhaṃ bhesajjaṃ karontassapi na vūpasammati, nāhaṃ tuyhaṃ dāso, na	700	
PA_anya-e01_01n:700_2	bhaṭako, taṃyeva hi posento anamatagge saṃsāravaṭṭe dukkhaṃ pattoti attabhāvaṃ garahitvā	700	
PA_anya-e01_01n:700_3	samaṇadhammo kātabboti.	700	
PA_anya-e01_01n:701	Ganthoti pariyattiharaṇaṃ. Taṃ sajjhāyādīhi niccabyāvaṭassa palibodho hoti, na itarassa. Tatrimāni vatthūni –	70	
PA_anya-e01_01n:702_0	Majjhimabhāṇakadevatthero kira malayavāsidevattherassa santikaṃ gantvā kammaṭṭhānaṃ	702	
PA_anya-e01_01n:702_1	yāci. Thero kīdisosi, āvuso, pariyattiyanti pucchi. Majjhimo me, bhante, paguṇoti.	702	
PA_anya-e01_01n:702_2	Āvuso, majjhimo nāmeso dupparihāro, mūlapaṇṇāsaṃ sajjhāyantassa majjhimapaṇṇāsako	702	
PA_anya-e01_01n:702_3	āgacchati, taṃ sajjhāyantassa uparipaṇṇāsako. Kuto tuyhaṃ kammaṭṭhānanti? Bhante,	702	
PA_anya-e01_01n:702_4	tumhākaṃ santike kammaṭṭhānaṃ labhitvā puna na olokessāmīti kammaṭṭhānaṃ gahetvā	702	
PA_anya-e01_01n:702_5	ekūnavīsativassāni sajjhāyaṃ akatvā vīsatime vasse arahattaṃ patvā sajjhāyatthāya	702	
PA_anya-e01_01n:702_6	āgatānaṃ bhikkhūnaṃ “vīsati me, āvuso, vassāni pariyattiṃ anolokentassa, apica kho	702	
PA_anya-e01_01n:702_7	kataparicayo ahamettha ārabhathā”ti vatvā ādito paṭṭhāya yāva pariyosānā ekabyañjanepissa kaṅkhā nāhosi.	702	
PA_anya-e01_01n:703_0	Karuḷiyagirivāsīnāgattheropi aṭṭhārasavassāni pariyattiṃ chaḍḍetvā bhikkhūnaṃ dhātukathaṃ	703	
PA_anya-e01_01n:703_1	uddisi. Tesaṃ gāmavāsikattherehi saddhiṃ saṃsandentānaṃ ekapañhopi uppaṭipāṭiyā āgato nāhosi.	703	
PA_anya-e01_01n:704_0	Mahāvihārepi tipiṭakacūḷābhayatthero nāma aṭṭhakathaṃ anuggahetvāva pañcanikāyamaṇḍale	704	
PA_anya-e01_01n:704_1	tīṇi piṭakāni parivattessāmīti suvaṇṇabheriṃ paharāpesi. Bhikkhusaṅgho katamācariyānaṃ	704	
PA_anya-e01_01n:704_2	uggaho, attano ācariyuggahaññeva vadatu, itarathā vattuṃ na demāti āha. Upajjhāyopi	704	
PA_anya-e01_01n:704_3	naṃ attano upaṭṭhānamāgataṃ pucchi “tvamāvuso, bheriṃ paharāpesī”ti? Āma, bhante.	704	
PA_anya-e01_01n:704_4	Kiṃ kāraṇāti? Pariyattiṃ, bhante, parivattessāmīti. Āvuso abhaya, ācariyā idaṃ padaṃ	704	
PA_anya-e01_01n:704_5	kathaṃ vadantīti? Evaṃ vadanti, bhanteti. Thero hunti paṭibāhi. Puna so aññena aññena	704	
PA_anya-e01_01n:704_6	pariyāyena evaṃ vadanti bhanteti tikkhattuṃ āha. Thero sabbaṃ hunti paṭibāhitvā “āvuso,	704	
PA_anya-e01_01n:704_7	tayā paṭhamaṃ kathito eva ācariyamaggo, ācariyamukhato pana anuggahitattā ‘evaṃ ācariyā	704	
PA_anya-e01_01n:704_8	vadantī’ti saṇṭhātuṃ nāsakkhi. Gaccha attano ācariyānaṃ santike suṇāhī”ti. Kuhiṃ,	704	
PA_anya-e01_01n:704_9	bhante, gacchāmīti? Gaṅgāya parato rohaṇajanapade tulādhārapabbatavihāre sabbapariyattiko	704	
PA_anya-e01_01n:704_10	mahādhammarakkhitatthero nāma vasati, tassa santikaṃ gacchāti. Sādhu, bhanteti theraṃ	7041	
PA_anya-e01_01n:704_11	vanditvā pañcahi bhikkhusatehi saddhiṃ therassa santikaṃ gantvā vanditvā nisīdi.	7041	
PA_anya-e01_01n:704_12	Thero kasmā āgatosīti pucchi. Dhammaṃ sotuṃ, bhanteti. Āvuso abhaya, dīghamajjhimesu	7041	
PA_anya-e01_01n:704_13	maṃ kālena kālaṃ pucchanti. Avasesaṃ pana me tiṃsamattāni vassāni na olokitapubbaṃ.	7041	
PA_anya-e01_01n:704_14	Apica tvaṃ rattiṃ mama santike parivattehi. Ahaṃ te divā kathayissāmīti. So sādhu,	7041	
PA_anya-e01_01n:704_15	bhanteti tathā akāsi. Pariveṇadvāre mahāmaṇḍapaṃ kāretvā gāmavāsino divase divase	7041	
PA_anya-e01_01n:704_16	dhammassavanatthāya āgacchanti. Thero rattiṃ parivatti. Taṃ divā kathayanto anupubbena	7041	
PA_anya-e01_01n:704_17	desanaṃ niṭṭhapetvā abhayattherassa santike taṭṭikāya nisīditvā “āvuso, mayhaṃ kammaṭṭhānaṃ	7041	
PA_anya-e01_01n:704_18	kathehī”ti āha. Bhante, kiṃ bhaṇatha, nanu mayā tumhākameva santike sutaṃ? Kimahaṃ	7041	
PA_anya-e01_01n:704_19	tumhehi aññātaṃ kathessāmīti? Tato naṃ thero añño esa, āvuso, gatakassa maggo nāmāti	7041	
PA_anya-e01_01n:704_20	āha. Abhayathero kira tadā sotāpanno hoti. Athassa so kammaṭṭhānaṃ datvā āgantvā	7042	
PA_anya-e01_01n:704_21	lohapāsāde dhammaṃ parivattento thero parinibbutoti assosi. Sutvā “āharathāvuso,	7042	
PA_anya-e01_01n:704_22	cīvara”nti cīvaraṃ pārupitvā “anucchaviko, āvuso, amhākaṃ ācariyassa arahattamaggo.	7042	
PA_anya-e01_01n:704_23	Ācariyo no, āvuso, uju ājānīyo. So attano dhammantevāsikassa santike taṭṭikāya nisīditvā	7042	
PA_anya-e01_01n:704_24	‘mayhaṃ kammaṭṭhānaṃ kathehī’ti āha. Anucchaviko, āvuso, therassa arahattamaggo”ti.	7042	
PA_anya-e01_01n:704_25	Evarūpānaṃ gantho palibodho na hotīti.	7042	
PA_anya-e01_01n:705_0	Iddhīti pothujjanikā iddhi. Sā hi uttānaseyyakadārako viya taruṇasassaṃ viya ca dupparihārā	705	
PA_anya-e01_01n:705_1	hoti. Appamattakeneva bhijjati. Sā pana vipassanāya palibodho hoti, na samādhissa,	705	
PA_anya-e01_01n:705_2	samādhiṃ patvā pattabbato. Tasmā vipassanatthikena iddhipalibodho upacchinditabbo,	705	
PA_anya-e01_01n:705_3	itarena avasesāti ayaṃ tāva palibodhakathāya vitthāro.	705	
PA_anya-e01_01n:706	Kammaṭṭhānadāyakavaṇṇanā	70	
PA_anya-e01_01n:707_0	42. Kammaṭṭhānadāyakaṃ kalyāṇamittaṃ upasaṅkamitvāti ettha pana duvidhaṃ kammaṭṭhānaṃ	707	
PA_anya-e01_01n:707_1	sabbatthakakammaṭṭhānaṃ pārihāriyakammaṭṭhānañca. Tattha sabbatthakakammaṭṭhānaṃ	707	
PA_anya-e01_01n:707_2	nāma bhikkhusaṅghādīsu mettā maraṇassati ca. Asubhasaññātipi eke.	707	
PA_anya-e01_01n:708_0	Kammaṭṭhānikena hi bhikkhunā paṭhamaṃ tāva paricchinditvā sīmaṭṭhakabhikkhusaṅghe	708	
PA_anya-e01_01n:708_1	sukhitā hontu abyāpajjāti mettā bhāvetabbā. Tato sīmaṭṭhakadevatāsu. Tato gocaragāmamhi	708	
PA_anya-e01_01n:708_2	issarajane. Tato tattha manusse upādāya sabbasattesu. So hi bhikkhusaṅghe mettāya	708	
PA_anya-e01_01n:708_3	sahavāsīnaṃ muducittataṃ janeti. Athassa te sukhasaṃvāsā honti. Sīmaṭṭhakadevatāsu	708	
PA_anya-e01_01n:708_4	mettāya mudukatacittāhi devatāhi dhammikāya rakkhāya susaṃvihitarakkho hoti. Gocaragāmamhi	708	
PA_anya-e01_01n:708_5	issarajane mettāya mudukatacittasantānehi issarehi dhammikāya rakkhāya surakkhitaparikkhāro	708	
PA_anya-e01_01n:708_6	hoti. Tattha manussesu mettāya pasāditacittehi tehi aparibhūto hutvā vicarati. Sabbasattesu	708	
PA_anya-e01_01n:708_7	mettāya sabbattha appaṭihatacāro hoti. Maraṇassatiyā pana avassaṃ mayā maritabbanti	708	
PA_anya-e01_01n:708_8	cintento anesanaṃ pahāya uparūpari vaḍḍhamānasaṃvego anolīnavuttiko hoti. Asubhasaññāparicitacittassa	708	
PA_anya-e01_01n:708_9	panassa dibbānipi ārammaṇāni lobhavasena cittaṃ na pariyādiyanti.	708	
PA_anya-e01_01n:709	Evaṃ bahūpakārattā sabbattha atthayitabbaṃ icchitabbanti ca adhippetassa yogānuyogakammassa ṭhānañcāti sabbatthakakammaṭṭhānanti vuccati.	70	
PA_anya-e01_01n:710_0	Cattālīsāya pana kammaṭṭhānesu yaṃ yassa cariyānukūlaṃ, taṃ tassa niccaṃ pariharitabbattā	710	
PA_anya-e01_01n:710_1	uparimassa ca uparimassa bhāvanākammassa padaṭṭhānattā pārihāriyakammaṭṭhānanti vuccati.	710	
PA_anya-e01_01n:710_2	Iti imaṃ duvidhampi kammaṭṭhānaṃ yo deti, ayaṃ kammaṭṭhānadāyako nāma. Taṃ kammaṭṭhānadāyakaṃ.	710	
PA_anya-e01_01n:711	Kalyāṇamittanti –	71	
PA_anya-e01_01n:712	Piyo garu bhāvanīyo, vattā ca vacanakkhamo;	71	
PA_anya-e01_01n:713	Gambhīrañca kathaṃ kattā, no caṭṭhāne niyojakoti. ;	71	
PA_anya-e01_01n:714	Evamādiguṇasamannāgataṃ ekantena hitesiṃ vuddhipakkhe ṭhitaṃ kalyāṇamittaṃ.	71	
PA_anya-e01_01n:715_0	“Mamaṃ hi, ānanda, kalyāṇamittaṃ āgamma jātidhammā sattā jātiyā parimuccantī”ti ādivacanato	715	
PA_anya-e01_01n:715_1	pana sammāsambuddhoyeva sabbākārasampanno kalyāṇamitto. Tasmā tasmiṃ sati tasseva	715	
PA_anya-e01_01n:715_2	bhagavato santike gahitakammaṭṭhānaṃ sugahitaṃ hoti. Parinibbute pana tasmiṃ asītiyā	715	
PA_anya-e01_01n:715_3	mahāsāvakesu yo dharati, tassa santike gahetuṃ vaṭṭati. Tasmiṃ asati yaṃ kammaṭṭhānaṃ	715	
PA_anya-e01_01n:715_4	gahetukāmo hoti, tasseva vasena catukkapañcakajjhānāni nibbattetvā jhānapadaṭṭhānaṃ	715	
PA_anya-e01_01n:715_5	vipassanaṃ vaḍḍhetvā āsavakkhayappattassa khīṇāsavassa santike gahetabbaṃ.	715	
PA_anya-e01_01n:716_0	Kiṃ pana khīṇāsavo ahaṃ khīṇāsavoti attānaṃ pakāsetīti? Kiṃ vattabbaṃ, kārakabhāvaṃ	716	
PA_anya-e01_01n:716_1	hi jānitvā pakāseti. Nanu assaguttatthero āraddhakammaṭṭhānassa bhikkhuno “kammaṭṭhānakārako	716	
PA_anya-e01_01n:716_2	aya”nti jānitvā ākāse cammakhaṇḍaṃ paññāpetvā tattha pallaṅkena nisinno kammaṭṭhānaṃ kathesīti.	716	
PA_anya-e01_01n:717_0	Tasmā sace khīṇāsavaṃ labhati, iccetaṃ kusalaṃ, no ce labhati, anāgāmisakadāgāmisotāpannajhānalābhīputhujjanatipiṭakadharadvipiṭakadharaekapiṭakadharesu	717	
PA_anya-e01_01n:717_1	purimassa purimassa santike. Ekapiṭakadharepi asati yassa ekasaṅgītipi aṭṭhakathāya	717	
PA_anya-e01_01n:717_2	saddhiṃ paguṇā, ayañca lajjī hoti, tassa santike gahetabbaṃ. Evarūpo hi tantidharo	717	
PA_anya-e01_01n:717_3	vaṃsānurakkhako paveṇīpālako ācariyo ācariyamatikova hoti, na attanomatiko hoti.	717	
PA_anya-e01_01n:717_4	Teneva porāṇakattherā “lajjī rakkhissati lajjī rakkhissatī”ti tikkhattuṃ āhaṃsu.	717	
PA_anya-e01_01n:718_0	Pubbe vuttakhīṇāsavādayo cettha attanā adhigatamaggameva ācikkhanti. Bahussuto pana	718	
PA_anya-e01_01n:718_1	taṃ taṃ ācariyaṃ upasaṅkamitvā uggahaparipucchānaṃ visodhitattā ito cito ca suttañca	718	
PA_anya-e01_01n:718_2	kāraṇañca sallakkhetvā sappāyāsappāyaṃ yojetvā gahanaṭṭhāne gacchanto mahāhatthī	718	
PA_anya-e01_01n:718_3	viya mahāmaggaṃ dassento kammaṭṭhānaṃ kathessati. Tasmā evarūpaṃ kammaṭṭhānadāyakaṃ	718	
PA_anya-e01_01n:718_4	kalyāṇamittaṃ upasaṅkamitvā tassa vattapaṭipattiṃ katvā kammaṭṭhānaṃ gahetabbaṃ.	718	
PA_anya-e01_01n:719_0	Sace panetaṃ ekavihāreyeva labhati, iccetaṃ kusalaṃ, no ce labhati, yattha so vasati,	719	
PA_anya-e01_01n:719_1	tattha gantabbaṃ. Gacchantena ca na dhotamakkhitehi pādehi upāhanā ārūhitvā chattaṃ	719	
PA_anya-e01_01n:719_2	gahetvā telanāḷimadhuphāṇitādīni gāhāpetvā antevāsikaparivutena gantabbaṃ. Gamikavattaṃ	719	
PA_anya-e01_01n:719_3	pana pūretvā attano pattacīvaraṃ sayameva gahetvā antarāmagge yaṃ yaṃ vihāraṃ pavisati	719	
PA_anya-e01_01n:719_4	sabbattha vattapaṭipattiṃ kurumānena sallahukaparikkhārena paramasallekhavuttinā hutvā gantabbaṃ.	719	
PA_anya-e01_01n:720_0	Taṃ vihāraṃ pavisantena antarāmaggeyeva dantakaṭṭhaṃ kappiyaṃ kārāpetvā gahetvā pavisitabbaṃ,	720	
PA_anya-e01_01n:720_1	na ca “muhuttaṃ vissametvā pādadhovanamakkhanādīni katvā ācariyassa santikaṃ gamissāmī”ti	720	
PA_anya-e01_01n:720_2	aññaṃ pariveṇaṃ pavisitabbaṃ. Kasmā? Sace hissa tatra ācariyassa visabhāgā bhikkhū	720	
PA_anya-e01_01n:720_3	bhaveyyuṃ, te āgamanakāraṇaṃ pucchitvā ācariyassa avaṇṇaṃ pakāsetvā “naṭṭhosi, sace	720	
PA_anya-e01_01n:720_4	tassa santikaṃ āgato”ti vippaṭisāraṃ uppādeyyuṃ, yena tatova paṭinivatteyya, tasmā	720	
PA_anya-e01_01n:720_5	ācariyassa vasanaṭṭhānaṃ pucchitvā ujukaṃ tattheva gantabbaṃ.	720	
PA_anya-e01_01n:721_0	Sace ācariyo daharataro hoti, pattacīvarapaṭiggahaṇādīni na sāditabbāni. Sace vuḍḍhataro	721	
PA_anya-e01_01n:721_1	hoti, gantvā ācariyaṃ vanditvā ṭhātabbaṃ. “Nikkhipāvuso, pattacīvara”nti vuttena	721	
PA_anya-e01_01n:721_2	nikkhipitabbaṃ. “Pānīyaṃ pivā”ti vuttena sace icchati pātabbaṃ. “Pāde dhovāhī”ti	721	
PA_anya-e01_01n:721_3	vuttena na tāva pādā dhovitabbā. Sace hi ācariyena ābhataṃ udakaṃ bhaveyya, na sāruppaṃ	721	
PA_anya-e01_01n:721_4	siyā. “Dhovāhāvuso, na mayā ābhataṃ, aññehi ābhata”nti vuttena pana yattha ācariyo	721	
PA_anya-e01_01n:721_5	na passati, evarūpe paṭicchanne vā okāse, abbhokāse vihārassāpi vā ekamante nisīditvā pādā dhovitabbā.	721	
PA_anya-e01_01n:722_0	Sace ācariyo telanāḷiṃ āharati uṭṭhahitvā ubhohi hatthehi sakkaccaṃ gahetabbā. Sace	722	
PA_anya-e01_01n:722_1	hi na gaṇheyya, “ayaṃ bhikkhu ito eva paṭṭhāya sambhogaṃ kopetī”ti ācariyassa aññathattaṃ	722	
PA_anya-e01_01n:722_2	bhaveyya. Gahetvā pana na āditova pādā makkhetabbā. Sace hi taṃ ācariyassa gattabbhañjanatelaṃ	722	
PA_anya-e01_01n:722_3	bhaveyya, na sāruppaṃ siyā. Tasmā sīsaṃ makkhetvā khandhādīni makkhetabbāni. “Sabbapārihāriyatelamidaṃ,	722	
PA_anya-e01_01n:722_4	āvuso, pādepi makkhehī”ti vuttena pana thokaṃ sīse katvā pāde makkhetvā “imaṃ telanāḷiṃ	722	
PA_anya-e01_01n:722_5	ṭhapemi, bhante”ti vatvā ācariye gaṇhante dātabbā.	722	
PA_anya-e01_01n:723_0	Āgatadivasato paṭṭhāya kammaṭṭhānaṃ me, bhante, kathetha iccevaṃ na vattabbaṃ. Dutiyadivasato	723	
PA_anya-e01_01n:723_1	pana paṭṭhāya sace ācariyassa pakatiupaṭṭhāko atthi, taṃ yācitvā vattaṃ kātabbaṃ.	723	
PA_anya-e01_01n:723_2	Sace yācitopi na deti, okāse laddheyeva kātabbaṃ. Karontena khuddakamajjhimamahantāni	723	
PA_anya-e01_01n:723_3	tīṇi dantakaṭṭhāni upanāmetabbāni. Sītaṃ uṇhanti duvidhaṃ mukhadhovanaudakañca nhānodakañca	723	
PA_anya-e01_01n:723_4	paṭiyādetabbaṃ. Tato yaṃ ācariyo tīṇi divasāni paribhuñjati, tādisameva niccaṃ upanāmetabbaṃ.	723	
PA_anya-e01_01n:723_5	Niyamaṃ akatvā yaṃ vā taṃ vā paribhuñjantassa yathāladdhaṃ upanāmetabbaṃ. Kiṃ bahunā	723	
PA_anya-e01_01n:723_6	vuttena? Yaṃ taṃ bhagavatā “antevāsikena, bhikkhave, ācariyamhi sammā vattitabbaṃ.	723	
PA_anya-e01_01n:723_7	Tatrāyaṃ sammā vattanā, kālasseva uṭṭhāya upāhanā omuñcitvā ekaṃsaṃ uttarāsaṅgaṃ	723	
PA_anya-e01_01n:723_8	karitvā dantakaṭṭhaṃ dātabbaṃ, mukhodakaṃ dātabbaṃ, āsanaṃ paññapetabbaṃ. Sace yāgu	723	
PA_anya-e01_01n:723_9	hoti, bhājanaṃ dhovitvā yāgu upanāmetabbā”ti ādikaṃ khandhake sammāvattaṃ paññattaṃ,	723	
PA_anya-e01_01n:723_10	taṃ sabbampi kātabbaṃ.	7231	
PA_anya-e01_01n:724_0	Evaṃ vattasampattiyā garuṃ ārādhayamānena sāyaṃ vanditvā yāhīti vissajjitena gantabbaṃ,	724	
PA_anya-e01_01n:724_1	yadā so kissāgatosīti pucchati, tadā āgamanakāraṇaṃ kathetabbaṃ. Sace so neva pucchati,	724	
PA_anya-e01_01n:724_2	vattaṃ pana sādiyati, dasāhe vā pakkhe vā vītivatte ekadivasaṃ vissajjitenāpi agantvā	724	
PA_anya-e01_01n:724_3	okāsaṃ kāretvā āgamanakāraṇaṃ ārocetabbaṃ. Akāle vā gantvā kimatthamāgatosīti puṭṭhena	724	
PA_anya-e01_01n:724_4	ārocetabbaṃ. Sace so pātova āgacchāti vadati, pātova gantabbaṃ.	724	
PA_anya-e01_01n:725_0	Sace panassa tāya velāya pittābādhena vā kucchi pariḍayhati, aggimandatāya vā bhattaṃ	725	
PA_anya-e01_01n:725_1	na jīrati, añño vā koci rogo bādhati, taṃ yathābhūtaṃ āvikatvā attano sappāyavelaṃ	725	
PA_anya-e01_01n:725_2	ārocetvā tāya velāya upasaṅkamitabbaṃ. Asappāyavelāya hi vuccamānampi kammaṭṭhānaṃ	725	
PA_anya-e01_01n:725_3	na sakkā hoti manasikātunti. Ayaṃ kammaṭṭhānadāyakaṃ kalyāṇamittaṃ upasaṅkamitvāti ettha vitthāro.	725	
PA_anya-e01_01n:726	Cariyāvaṇṇanā	72	
PA_anya-e01_01n:727_0	43. Idāni attano cariyānukūlanti ettha cariyāti cha cariyā rāgacariyā, dosacariyā,	727	
PA_anya-e01_01n:727_1	mohacariyā, saddhācariyā, buddhicariyā, vitakkacariyāti. Keci pana rāgādīnaṃ saṃsaggasannipātavasena	727	
PA_anya-e01_01n:727_2	aparāpi catasso, tathā saddhādīnanti imāhi aṭṭhahi saddhiṃ cuddasa icchanti. Evaṃ	727	
PA_anya-e01_01n:727_3	pana bhede vuccamāne rāgādīnaṃ saddhādīhipi saṃsaggaṃ katvā anekā cariyā honti, tasmā	727	
PA_anya-e01_01n:727_4	saṅkhepena chaḷeva cariyā veditabbā. Cariyā, pakati, ussannatāti atthato ekaṃ. Tāsaṃ	727	
PA_anya-e01_01n:727_5	vasena chaḷeva puggalā honti rāgacarito, dosacarito, mohacarito, saddhācarito, buddhicarito, vitakkacaritoti.	727	
PA_anya-e01_01n:728_0	Tattha yasmā rāgacaritassa kusalappavattisamaye saddhā balavatī hoti, rāgassa āsannaguṇattā.	728	
PA_anya-e01_01n:728_1	Yathā hi akusalapakkhe rāgo siniddho nātilūkho, evaṃ kusalapakkhe saddhā. Yathā rāgo	728	
PA_anya-e01_01n:728_2	vatthukāme pariyesati, evaṃ saddhā sīlādiguṇe. Yathā rāgo ahitaṃ na pariccajati,	728	
PA_anya-e01_01n:728_3	evaṃ saddhā hitaṃ na pariccajati, tasmā rāgacaritassa saddhācarito sabhāgo.	728	
PA_anya-e01_01n:729_0	Yasmā pana dosacaritassa kusalappavattisamaye paññā balavatī hoti, dosassa āsannaguṇattā.	729	
PA_anya-e01_01n:729_1	Yathā hi akusalapakkhe doso nissineho na ārammaṇaṃ allīyati, evaṃ kusalapakkhe paññā.	729	
PA_anya-e01_01n:729_2	Yathā ca doso abhūtampi dosameva pariyesati, evaṃ paññā bhūtaṃ dosameva. Yathā doso	729	
PA_anya-e01_01n:729_3	sattaparivajjanākārena pavattati, evaṃ paññā saṅkhāraparivajjanākārena, tasmā dosacaritassa	729	
PA_anya-e01_01n:729_4	buddhicarito sabhāgo.	729	
PA_anya-e01_01n:730_0	Yasmā pana mohacaritassa anuppannānaṃ kusalānaṃ dhammānaṃ uppādāya vāyamamānassa	730	
PA_anya-e01_01n:730_1	yebhuyyena antarāyakarā vitakkā uppajjanti, mohassa āsannalakkhaṇattā. Yathā hi moho	730	
PA_anya-e01_01n:730_2	paribyākulatāya anavaṭṭhito, evaṃ vitakko nānappakāravitakkanatāya. Yathā ca moho	730	
PA_anya-e01_01n:730_3	apariyogāhaṇatāya cañcalo. Tathā vitakko lahuparikappanatāya, tasmā mohacaritassa	730	
PA_anya-e01_01n:730_4	vitakkacarito sabhāgoti.	730	
PA_anya-e01_01n:731_0	Apare taṇhāmānadiṭṭhivasena aparāpi tisso cariyā vadanti. Tattha taṇhā rāgoyeva,	731	
PA_anya-e01_01n:731_1	māno ca taṃsampayuttoti tadubhayaṃ rāgacariyaṃ nātivattati. Mohanidānattā ca diṭṭhiyā	731	
PA_anya-e01_01n:731_2	diṭṭhicariyā mohacariyameva anupatati.	731	
PA_anya-e01_01n:732	44. Tā panetā cariyā kinnidānā? Kathañca jānitabbaṃ “ayaṃ puggalo rāgacarito, ayaṃ puggalo dosādīsu aññataracarito”ti? Kiṃ caritassa puggalassa kiṃ sappāyanti?	73	
PA_anya-e01_01n:733_0	Tatra purimā tāva tisso cariyā pubbāciṇṇanidānā, dhātudosanidānā cāti ekacce vadanti.	733	
PA_anya-e01_01n:733_1	Pubbe kira iṭṭhappayogasubhakammabahulo rāgacarito hoti, saggā vā cavitvā idhūpapanno.	733	
PA_anya-e01_01n:733_2	Pubbe chedanavadhabandhanaverakammabahulo dosacarito hoti, nirayanāgayonīhi vā cavitvā	733	
PA_anya-e01_01n:733_3	idhūpapanno. Pubbe majjapānabahulo sutaparipucchāvihīno ca mohacarito hoti, tiracchānayoniyā	733	
PA_anya-e01_01n:733_4	vā cavitvā idhūpapannoti evaṃ pubbāciṇṇanidānāti vadanti. Dvinnaṃ pana dhātūnaṃ ussannattā	733	
PA_anya-e01_01n:733_5	puggalo mohacarito hoti pathavīdhātuyā ca āpodhātuyā ca. Itarāsaṃ dvinnaṃ ussannattā	733	
PA_anya-e01_01n:733_6	dosacarito. Sabbāsaṃ samattā pana rāgacaritoti. Dosesu ca semhādhiko rāgacarito hoti.	733	
PA_anya-e01_01n:733_7	Vātādhiko mohacarito. Semhādhiko vā mohacarito. Vātādhiko rāgacaritoti evaṃ dhātudosanidānāti vadanti.	733	
PA_anya-e01_01n:734_0	Tattha yasmā pubbe iṭṭhappayogasubhakammabahulāpi saggā cavitvā idhūpapannāpi ca	734	
PA_anya-e01_01n:734_1	na sabbe rāgacaritāyeva honti, na itare vā dosamohacaritā. Evaṃ dhātūnañca yathāvutteneva	734	
PA_anya-e01_01n:734_2	nayena ussadaniyamo nāma natthi. Dosaniyame ca rāgamohadvayameva vuttaṃ, tampi ca	734	
PA_anya-e01_01n:734_3	pubbāparaviruddhameva. Saddhācariyādīsu ca ekissāpi nidānaṃ na vuttameva. Tasmā sabbametaṃ	734	
PA_anya-e01_01n:734_4	aparicchinnavacanaṃ.	734	
PA_anya-e01_01n:735_0	Ayaṃ panettha aṭṭhakathācariyānaṃ matānusārena vinicchayo, vuttañhetaṃ ussadakittane	735	
PA_anya-e01_01n:735_1	“ime sattā pubbahetuniyāmena lobhussadā dosussadā mohussadā alobhussadā adosussadā	735	
PA_anya-e01_01n:735_2	amohussadā ca honti.	735	
PA_anya-e01_01n:736_0	Yassa hi kammāyūhanakkhaṇe lobho balavā hoti alobho mando, adosāmohā balavanto dosamohā	736	
PA_anya-e01_01n:736_1	mandā, tassa mando alobho lobhaṃ pariyādātuṃ na sakkoti. Adosāmohā pana balavanto	736	
PA_anya-e01_01n:736_2	dosamohe pariyādātuṃ sakkoti. Tasmā so tena kammena dinnapaṭisandhivasena nibbatto	736	
PA_anya-e01_01n:736_3	luddho hoti sukhasīlo akkodhano paññavā vajirūpamañāṇo.	736	
PA_anya-e01_01n:737_0	Yassa pana kammāyūhanakkhaṇe lobhadosā balavanto honti alobhādosā mandā, amoho balavā	737	
PA_anya-e01_01n:737_1	moho mando, so purimanayeneva luddho ceva hoti duṭṭho ca. Paññavā pana hoti vajirūpamañāṇo	737	
PA_anya-e01_01n:737_2	dattābhayatthero viya.	737	
PA_anya-e01_01n:738	Yassa kammāyūhanakkhaṇe lobhādosamohā balavanto honti itare mandā, so purimanayeneva luddho ceva hoti dandho ca, sīlako pana hoti akkodhano (bākulatthero viya).	73	
PA_anya-e01_01n:739	Tathā yassa kammāyūhanakkhaṇe tayopi lobhadosamohā balavanto honti alobhādayo mandā, so purimanayeneva luddho ceva hoti duṭṭho ca mūḷho ca.	73	
PA_anya-e01_01n:740	Yassa pana kammāyūhanakkhaṇe alobhadosamohā balavanto honti itare mandā, so purimanayeneva aluddho appakileso hoti dibbārammaṇampi disvā niccalo, duṭṭho pana hoti dandhapañño ca.	74	
PA_anya-e01_01n:741	Yassa pana kammāyūhanakkhaṇe alobhādosamohā balavanto honti itare mandā, so purimanayeneva aluddho ceva hoti aduṭṭho sīlako ca, dandho pana hoti.	74	
PA_anya-e01_01n:742	Tathā yassa kammāyūhanakkhaṇe alobhadosāmohā balavanto honti itare mandā, so purimanayeneva aluddho ceva hoti paññavā ca, duṭṭho ca pana hoti kodhano.	74	
PA_anya-e01_01n:743	Yassa pana kammāyūhanakkhaṇe tayopi alobhādosāmohā balavanto honti lobhādayo mandā, so purimanayeneva mahāsaṅgharakkhitatthero viya aluddho aduṭṭho paññavā ca hotī”ti.	74	
PA_anya-e01_01n:744_0	Ettha ca yo luddhoti vutto, ayaṃ rāgacarito. Duṭṭhadandhā dosamohacaritā. Paññavā	744	
PA_anya-e01_01n:744_1	buddhicarito. Aluddhaaduṭṭhā pasannapakatitāya saddhācaritā. Yathā vā amohaparivārena	744	
PA_anya-e01_01n:744_2	kammunā nibbatto buddhicarito, evaṃ balavasaddhāparivārena kammunā nibbatto saddhācarito.	744	
PA_anya-e01_01n:744_3	Kāmavitakkādiparivārena kammunā nibbatto vitakkacarito. Lobhādinā vomissaparivārena	744	
PA_anya-e01_01n:744_4	kammunā nibbatto vomissacaritoti. Evaṃ lobhādīsu aññataraññataraparivāraṃ paṭisandhijanakaṃ	744	
PA_anya-e01_01n:744_5	kammaṃ cariyānaṃ nidānanti veditabbaṃ.	744	
PA_anya-e01_01n:745	45. Yaṃ pana vuttaṃ kathañca jānitabbaṃ ayaṃ puggalo rāgacaritotiādi. Tatrāyaṃ nayo.	74	
PA_anya-e01_01n:746	Iriyāpathato kiccā, bhojanā dassanādito;	74	
PA_anya-e01_01n:747	Dhammappavattito ceva, cariyāyo vibhāvayeti.	74	
PA_anya-e01_01n:748_0	Tattha iriyāpathatoti rāgacarito hi pakatigamanena gacchanto cāturiyena gacchati,	748	
PA_anya-e01_01n:748_1	saṇikaṃ pādaṃ nikkhipati, samaṃ nikkhipati, samaṃ uddharati, ukkuṭikañcassa padaṃ	748	
PA_anya-e01_01n:748_2	hoti. Dosacarito pādaggehi khaṇanto viya gacchati, sahasā pādaṃ nikkhipati, sahasā	748	
PA_anya-e01_01n:748_3	uddharati, anukaḍḍhitañcassa padaṃ hoti. Mohacarito paribyākulāya gatiyā gacchati,	748	
PA_anya-e01_01n:748_4	chambhito viya padaṃ nikkhipati, chambhito viya uddharati, sahasānupīḷitañcassa padaṃ	748	
PA_anya-e01_01n:748_5	hoti. Vuttampi cetaṃ māgaṇḍiyasuttuppattiyaṃ –	748	
PA_anya-e01_01n:749	“Rattassa hi ukkuṭikaṃ padaṃ bhave,	74	
PA_anya-e01_01n:750	Duṭṭhassa hoti anukaḍḍhitaṃ padaṃ;	75	
PA_anya-e01_01n:751	Mūḷhassa hoti sahasānupīḷitaṃ,	75	
PA_anya-e01_01n:752	Vivaṭṭacchadassa idamīdisaṃ pada”nti.	75	
PA_anya-e01_01n:753_0	Ṭhānampi rāgacaritassa pāsādikaṃ hoti madhurākāraṃ, dosacaritassa thaddhākāraṃ, mohacaritassa	753	
PA_anya-e01_01n:753_1	ākulākāraṃ. Nisajjāyapi eseva nayo. Rāgacarito ca ataramāno samaṃ seyyaṃ paññapetvā	753	
PA_anya-e01_01n:753_2	saṇikaṃ nipajjitvā aṅgapaccaṅgāni samodhāya pāsādikena ākārena sayati, vuṭṭhāpiyamāno	753	
PA_anya-e01_01n:753_3	ca sīghaṃ avuṭṭhāya saṅkito viya saṇikaṃ paṭivacanaṃ deti. Dosacarito taramāno yathā	753	
PA_anya-e01_01n:753_4	vā tathā vā seyyaṃ paññapetvā pakkhittakāyo bhākuṭiṃ katvā sayati, vuṭṭhāpiyamāno	753	
PA_anya-e01_01n:753_5	ca sīghaṃ vuṭṭhāya kupito viya paṭivacanaṃ deti. Mohacarito dussaṇṭhānaṃ seyyaṃ paññapetvā	753	
PA_anya-e01_01n:753_6	vikkhittakāyo bahulaṃ adhomukho sayati, vuṭṭhāpiyamāno ca huṅkāraṃ karonto dandhaṃ	753	
PA_anya-e01_01n:753_7	vuṭṭhāti. Saddhācaritādayo pana yasmā rāgacaritādīnaṃ sabhāgā, tasmā tesampi tādisova	753	
PA_anya-e01_01n:753_8	iriyāpatho hotīti. Evaṃ tāva iriyāpathato cariyāyo vibhāvaye.	753	
PA_anya-e01_01n:754_0	Kiccāti sammajjanādīsu ca kiccesu rāgacarito sādhukaṃ sammajjaniṃ gahetvā ataramāno	754	
PA_anya-e01_01n:754_1	vālikaṃ avippakiranto sinduvārakusumasantharamiva santharanto suddhaṃ samaṃ sammajjati.	754	
PA_anya-e01_01n:754_2	Dosacarito gāḷhaṃ sammajjaniṃ gahetvā taramānarūpo ubhato vālikaṃ ussārento kharena	754	
PA_anya-e01_01n:754_3	saddena asuddhaṃ visamaṃ sammajjati. Mohacarito sithilaṃ sammajjaniṃ gahetvā samparivattakaṃ	754	
PA_anya-e01_01n:754_4	āḷolayamāno asuddhaṃ visamaṃ sammajjati.	754	
PA_anya-e01_01n:755_0	Yathā sammajjane, evaṃ cīvaradhovanarajanādīsupi sabbakiccesu nipuṇamadhurasamasakkaccakārī	755	
PA_anya-e01_01n:755_1	rāgacarito. Gāḷhathaddhavisamakārī dosacarito. Anipuṇabyākulavisamāparicchinnakārī	755	
PA_anya-e01_01n:755_2	mohacarito. Cīvaradhāraṇampi ca rāgacaritassa nātigāḷhaṃ nātisithilaṃ hoti pāsādikaṃ	755	
PA_anya-e01_01n:755_3	parimaṇḍalaṃ. Dosacaritassa atigāḷhaṃ aparimaṇḍalaṃ. Mohacaritassa sithilaṃ paribyākulaṃ.	755	
PA_anya-e01_01n:755_4	Saddhācaritādayo tesaṃyevānusārena veditabbā, taṃ sabhāgattāti. Evaṃ kiccato cariyāyo vibhāvaye.	755	
PA_anya-e01_01n:756_0	Bhojanāti rāgacarito siniddhamadhurabhojanappiyo hoti, bhuñjamāno ca nātimahantaṃ	756	
PA_anya-e01_01n:756_1	parimaṇḍalaṃ ālopaṃ katvā rasapaṭisaṃvedī ataramāno bhuñjati, kiñcideva ca sāduṃ	756	
PA_anya-e01_01n:756_2	labhitvā somanassaṃ āpajjati. Dosacarito lūkhaambilabhojanappiyo hoti, bhuñjamāno	756	
PA_anya-e01_01n:756_3	ca mukhapūrakaṃ ālopaṃ katvā arasapaṭisaṃvedī taramāno bhuñjati, kiñcideva ca asāduṃ	756	
PA_anya-e01_01n:756_4	labhitvā domanassaṃ āpajjati. Mohacarito aniyataruciko hoti, bhuñjamāno ca aparimaṇḍalaṃ	756	
PA_anya-e01_01n:756_5	parittaṃ ālopaṃ katvā bhājane chaḍḍento mukhaṃ makkhento vikkhittacitto taṃ taṃ vitakkento	756	
PA_anya-e01_01n:756_6	bhuñjati. Saddhācaritādayopi tesaṃyevānusārena veditabbā, taṃsabhāgattāti. Evaṃ bhojanato cariyāyo vibhāvaye.	756	
PA_anya-e01_01n:757_0	Dassanāditoti rāgacarito īsakampi manoramaṃ rūpaṃ disvā vimhayajāto viya ciraṃ oloketi,	757	
PA_anya-e01_01n:757_1	parittepi guṇe sajjati, bhūtampi dosaṃ na gaṇhāti, pakkamantopi amuñcitukāmova hutvā	757	
PA_anya-e01_01n:757_2	sāpekkho pakkamati. Dosacarito īsakampi amanoramaṃ rūpaṃ disvā kilantarūpo viya na	757	
PA_anya-e01_01n:757_3	ciraṃ oloketi, parittepi dose paṭihaññati, bhūtampi guṇaṃ na gaṇhāti, pakkamantopi	757	
PA_anya-e01_01n:757_4	muñcitukāmova hutvā anapekkho pakkamati. Mohacarito yaṃkiñci rūpaṃ disvā parapaccayiko	757	
PA_anya-e01_01n:757_5	hoti, paraṃ nindantaṃ sutvā nindati, pasaṃsantaṃ sutvā pasaṃsati, sayaṃ pana aññāṇupekkhāya	757	
PA_anya-e01_01n:757_6	upekkhakova hoti. Esa nayo saddasavanādīsupi. Saddhācaritādayo pana tesaṃyevānusārena	757	
PA_anya-e01_01n:757_7	veditabbā, taṃsabhāgattāti. Evaṃ dassanādito cariyāyo vibhāvaye.	757	
PA_anya-e01_01n:758_0	Dhammappavattito cevāti rāgacaritassa ca māyā, sāṭheyyaṃ, māno, pāpicchatā, mahicchatā,	758	
PA_anya-e01_01n:758_1	asantuṭṭhitā, siṅgaṃ, cāpalyanti evamādayo dhammā bahulaṃ pavattanti. Dosacaritassa	758	
PA_anya-e01_01n:758_2	kodho, upanāho, makkho, paḷāso, issā, macchariyanti evamādayo. Mohacaritassa thinaṃ,	758	
PA_anya-e01_01n:758_3	middhaṃ, uddhaccaṃ, kukkuccaṃ, vicikicchā, ādhānaggāhitā, duppaṭinissaggitāti evamādayo.	758	
PA_anya-e01_01n:758_4	Saddhācaritassa muttacāgatā, ariyānaṃ dassanakāmatā, saddhammaṃ sotukāmatā, pāmojjabahulatā,	758	
PA_anya-e01_01n:758_5	asaṭhatā, amāyāvitā, pasādanīyesu ṭhānesu pasādoti evamādayo. Buddhicaritassa sovacassatā,	758	
PA_anya-e01_01n:758_6	kalyāṇamittatā, bhojanemattaññutā, satisampajaññaṃ, jāgariyānuyogo, saṃvejanīyesu	758	
PA_anya-e01_01n:758_7	ṭhānesu saṃvego, saṃviggassa ca yoniso padhānanti evamādayo. Vitakkacaritassa bhassabahulatā,	758	
PA_anya-e01_01n:758_8	gaṇārāmatā, kusalānuyoge arati, anavaṭṭhitakiccatā, rattiṃ dhūmāyanā, divā pajjalanā,	758	
PA_anya-e01_01n:758_9	hurāhuraṃ dhāvanāti evamādayo dhammā bahulaṃ pavattantīti. Evaṃ dhammappavattito cariyāyo vibhāvaye.	758	
PA_anya-e01_01n:759_0	Yasmā pana idaṃ cariyāvibhāvanavidhānaṃ sabbākārena neva pāḷiyaṃ na aṭṭhakathāyaṃ	759	
PA_anya-e01_01n:759_1	āgataṃ, kevalaṃ ācariyamatānusārena vuttaṃ, tasmā na sārato paccetabbaṃ. Rāgacaritassa	759	
PA_anya-e01_01n:759_2	hi vuttāni iriyāpathādīni dosacaritādayopi appamādavihārino kātuṃ sakkonti. Saṃsaṭṭhacaritassa	759	
PA_anya-e01_01n:759_3	ca puggalassa ekasseva bhinnalakkhaṇā iriyāpathādayo na upapajjanti. Yaṃ panetaṃ	759	
PA_anya-e01_01n:759_4	aṭṭhakathāsu cariyāvibhāvanavidhānaṃ vuttaṃ, tadeva sārato paccetabbaṃ. Vuttañhetaṃ	759	
PA_anya-e01_01n:759_5	“cetopariyañāṇassa lābhī ācariyo cariyaṃ ñatvā kammaṭṭhānaṃ kathessati, itarena antevāsiko	759	
PA_anya-e01_01n:759_6	pucchitabbo”ti. Tasmā cetopariyañāṇena vā taṃ vā puggalaṃ pucchitvā jānitabbaṃ. Ayaṃ	759	
PA_anya-e01_01n:759_7	puggalo rāgacarito, ayaṃ dosādīsu aññataracaritoti.	759	
PA_anya-e01_01n:760_0	46. Kiṃ caritassa puggalassa kiṃ sappāyanti ettha pana senāsanaṃ tāva rāgacaritassa	760	
PA_anya-e01_01n:760_1	adhotavedikaṃ bhūmaṭṭhakaṃ akatapabbhārakaṃ tiṇakuṭikaṃ paṇṇasālādīnaṃ aññataraṃ	760	
PA_anya-e01_01n:760_2	rajokiṇṇaṃ jatukābharitaṃ oluggaviluggaṃ atiuccaṃ vā atinīcaṃ vā ujjaṅgalaṃ sāsaṅkaṃ	760	
PA_anya-e01_01n:760_3	asucivisamamaggaṃ, yattha mañcapīṭhampi maṅkuṇabharitaṃ durūpaṃ dubbaṇṇaṃ, yaṃ olokentasseva	760	
PA_anya-e01_01n:760_4	jigucchā uppajjati, tādisaṃ sappāyaṃ. Nivāsanapārupanaṃ antacchinnaṃ olambavilambasuttakākiṇṇaṃ	760	
PA_anya-e01_01n:760_5	jālapūvasadisaṃ sāṇi viya kharasamphassaṃ kiliṭṭhaṃ bhārikaṃ kicchapariharaṇaṃ sappāyaṃ.	760	
PA_anya-e01_01n:760_6	Pattopi dubbaṇṇo mattikāpatto vā āṇigaṇṭhikāhato ayopatto vā garuko dussaṇṭhāno sīsakapālamiva	760	
PA_anya-e01_01n:760_7	jeguccho vaṭṭati. Bhikkhācāramaggopi amanāpo anāsannagāmo visamo vaṭṭati. Bhikkhācāragāmopi	760	
PA_anya-e01_01n:760_8	yattha manussā apassantā viya caranti, yattha ekakulepi bhikkhaṃ alabhitvā nikkhamantaṃ	760	
PA_anya-e01_01n:760_9	“ehi, bhante”ti āsanasālaṃ pavesetvā yāgubhattaṃ datvā gacchantā gāvī viya vaje pavesetvā	760	
PA_anya-e01_01n:760_10	anapalokentā gacchanti, tādiso vaṭṭati. Parivisakamanussāpi dāsā vā kammakarā vā	7601	
PA_anya-e01_01n:760_11	dubbaṇṇā duddasikā kiliṭṭhavasanā duggandhā jegucchā, ye acittīkārena yāgubhattaṃ	7601	
PA_anya-e01_01n:760_12	chaḍḍentā viya parivisanti, tādisā sappāyā. Yāgubhattakhajjakampi lūkhaṃ dubbaṇṇaṃ	7601	
PA_anya-e01_01n:760_13	sāmākakudrūsakakaṇājakādimayaṃ pūtitakkaṃ bilaṅgaṃ jiṇṇasākasūpeyyaṃ yaṃkiñcideva	7601	
PA_anya-e01_01n:760_14	kevalaṃ udarapūramattaṃ vaṭṭati. Iriyāpathopissa ṭhānaṃ vā caṅkamo vā vaṭṭati. Ārammaṇaṃ	7601	
PA_anya-e01_01n:760_15	nīlādīsu vaṇṇakasiṇesu yaṃkiñci aparisuddhavaṇṇanti idaṃ rāgacaritassa sappāyaṃ.	7601	
PA_anya-e01_01n:761_0	Dosacaritassa senāsanaṃ nātiuccaṃ nātinīcaṃ chāyūdakasampannaṃ suvibhattabhittithambhasopānaṃ	761	
PA_anya-e01_01n:761_1	supariniṭṭhitamālākammalatākammanānāvidhacittakammasamujjalasamasiniddhamudubhūmitalaṃ	761	
PA_anya-e01_01n:761_2	brahmavimānamiva kusumadāmavicitravaṇṇacelavitānasamalaṅkataṃ supaññattasucimanoramattharaṇamañcapīṭhaṃ	761	
PA_anya-e01_01n:761_3	tattha tattha vāsatthāya nikkhittakusumavāsagandhasugandhaṃ yaṃ dassanamatteneva	761	
PA_anya-e01_01n:761_4	pītipāmojjaṃ janayati, evarūpaṃ sappāyaṃ. Tassa pana senāsanassa maggopi sabbaparissayavimutto	761	
PA_anya-e01_01n:761_5	sucisamatalo alaṅkatapaṭiyattova vaṭṭati. Senāsanaparikkhāropettha kīṭamaṅkuṇadīghajātimūsikānaṃ	761	
PA_anya-e01_01n:761_6	nissayaparicchindanatthaṃ nātibahuko, ekamañcapīṭhamattameva vaṭṭati. Nivāsanapārupanampissa	761	
PA_anya-e01_01n:761_7	cīnapaṭṭasomārapaṭṭakoseyyakappāsikasukhumakhomādīnaṃ yaṃ yaṃ paṇītaṃ, tena tena	761	
PA_anya-e01_01n:761_8	ekapaṭṭaṃ vā dupaṭṭaṃ vā sallahukaṃ samaṇasāruppena surattaṃ suddhavaṇṇaṃ vaṭṭati.	761	
PA_anya-e01_01n:761_9	Patto udakapupphuḷamiva susaṇṭhāno maṇi viya sumaṭṭho nimmalo samaṇasāruppena suparisuddhavaṇṇo	761	
PA_anya-e01_01n:761_10	ayomayo vaṭṭati. Bhikkhācāramaggo parissayavimutto samo manāpo nātidūranāccāsannagāmo	7611	
PA_anya-e01_01n:761_11	vaṭṭati. Bhikkhācāragāmopi yattha manussā “idāni ayyo āgamissatī”ti sittasammaṭṭhe	7611	
PA_anya-e01_01n:761_12	padese āsanaṃ paññāpetvā paccuggantvā pattaṃ ādāya gharaṃ pavesetvā paññattāsane	7611	
PA_anya-e01_01n:761_13	nisīdāpetvā sakkaccaṃ sahatthā parivisanti, tādiso vaṭṭati. Parivesakā panassa ye	7611	
PA_anya-e01_01n:761_14	honti abhirūpā pāsādikā sunhātā suvilittā dhūpavāsakusumagandhasurabhino nānāvirāgasucimanuññavatthābharaṇapaṭimaṇḍitā	7611	
PA_anya-e01_01n:761_15	sakkaccakārino, tādisā sappāyā. Yāgubhattakhajjakampi vaṇṇagandharasasampannaṃ ojavantaṃ	7611	
PA_anya-e01_01n:761_16	manoramaṃ sabbākārapaṇītaṃ yāvadatthaṃ vaṭṭati. Iriyāpathopissa seyyā vā nisajjā	7611	
PA_anya-e01_01n:761_17	vā vaṭṭati, ārammaṇaṃ nīlādīsu vaṇṇakasiṇesu yaṃkiñci suparisuddhavaṇṇanti idaṃ dosacaritassa sappāyaṃ.	7611	
PA_anya-e01_01n:762_0	Mohacaritassa senāsanaṃ disāmukhaṃ asambādhaṃ vaṭṭati, yattha nisinnassa vivaṭā disā	762	
PA_anya-e01_01n:762_1	khāyanti, iriyāpathesu caṅkamo vaṭṭati. Ārammaṇaṃ panassa parittaṃ suppamattaṃ sarāvamattaṃ	762	
PA_anya-e01_01n:762_2	vā (khuddakaṃ) na vaṭṭati. Sambādhasmiñhi okāse cittaṃ bhiyyo sammohamāpajjati, tasmā	762	
PA_anya-e01_01n:762_3	vipulaṃ mahākasiṇaṃ vaṭṭati. Sesaṃ dosacaritassa vuttasadisamevāti idaṃ mohacaritassa sappāyaṃ.	762	
PA_anya-e01_01n:763	Saddhācaritassa sabbampi dosacaritamhi vuttavidhānaṃ sappāyaṃ. Ārammaṇesu cassa anussatiṭṭhānampi vaṭṭati.	76	
PA_anya-e01_01n:764	Buddhicaritassa senāsanādīsu idaṃ nāma asappāyanti natthi.	76	
PA_anya-e01_01n:765_0	Vitakkacaritassa senāsanaṃ vivaṭaṃ disāmukhaṃ yattha nisinnassa ārāmavanapokkharaṇīrāmaṇeyyakāni	765	
PA_anya-e01_01n:765_1	gāmanigamajanapadapaṭipāṭiyo nīlobhāsā ca pabbatā paññāyanti, taṃ na vaṭṭati, tañhi	765	
PA_anya-e01_01n:765_2	vitakkavidhāvanasseva paccayo hoti, tasmā gambhīre darīmukhe vanappaṭicchanne hatthikucchipabbhāramahindaguhāsadise	765	
PA_anya-e01_01n:765_3	senāsane vasitabbaṃ. Ārammaṇampissa vipulaṃ na vaṭṭati. Tādisañhi vitakkavasena sandhāvanassa	765	
PA_anya-e01_01n:765_4	paccayo hoti. Parittaṃ pana vaṭṭati.	765	
PA_anya-e01_01n:766_0	Sesaṃ rāgacaritassa vuttasadisamevāti idaṃ vitakkacaritassa sappāyaṃ. Ayaṃ attano	766	
PA_anya-e01_01n:766_1	cariyānukūlanti ettha āgatacariyānaṃ pabhedanidānavibhāvanasappāyaparicchedato vitthāro.	766	
PA_anya-e01_01n:766_2	Na ca tāva cariyānukūlaṃ kammaṭṭhānaṃ sabbākārena āvikataṃ. Tañhi anantarassa mātikāpadassa	766	
PA_anya-e01_01n:766_3	vitthāre sayameva āvibhavissati.	766	
PA_anya-e01_01n:767	Cattālīsakammaṭṭhānavaṇṇanā	76	
PA_anya-e01_01n:768_0	47. Tasmā yaṃ vuttaṃ cattālīsāya kammaṭṭhānesu aññataraṃ kammaṭṭhānaṃ gahetvāti ettha	768	
PA_anya-e01_01n:768_1	saṅkhātaniddesato, upacārappanāvahato, jhānappabhedato, samatikkamato, vaḍḍhanāvaḍḍhanato,	768	
PA_anya-e01_01n:768_2	ārammaṇato, bhūmito, gahaṇato, paccayato, cariyānukūlatoti imehi tāva dasahākārehi	768	
PA_anya-e01_01n:768_3	kammaṭṭhānavinicchayo veditabbo.	768	
PA_anya-e01_01n:769_0	Tattha saṅkhātaniddesatoti cattālīsāya kammaṭṭhānesūti hi vuttaṃ, tatrimāni cattālīsa	769	
PA_anya-e01_01n:769_1	kammaṭṭhānāni dasa kasiṇā, dasa asubhā, dasa anussatiyo, cattāro brahmavihārā, cattāro	769	
PA_anya-e01_01n:769_2	āruppā, ekā saññā, ekaṃ vavatthānanti.	769	
PA_anya-e01_01n:770	Tattha pathavīkasiṇaṃ, āpokasiṇaṃ, tejokasiṇaṃ, vāyokasiṇaṃ, nīlakasiṇaṃ, pītakasiṇaṃ, lohitakasiṇaṃ, odātakasiṇaṃ, ālokakasiṇaṃ, paricchinnākāsakasiṇanti ime dasa kasiṇā.	77	
PA_anya-e01_01n:771	Uddhumātakaṃ, vinīlakaṃ, vipubbakaṃ, vicchiddakaṃ, vikkhāyitakaṃ, vikkhittakaṃ, hatavikkhittakaṃ, lohitakaṃ, puḷuvakaṃ, aṭṭhikanti ime dasa asubhā.	77	
PA_anya-e01_01n:772	Buddhānussati, dhammānussati, saṅghānussati, sīlānussati, cāgānussati, devatānussati, maraṇānussati, kāyagatāsati, ānāpānassati, upasamānussatīti imā dasa anussatiyo.	77	
PA_anya-e01_01n:773	Mettā, karuṇā, muditā, upekkhāti ime cattāro brahmavihārā.	77	
PA_anya-e01_01n:774_0	Ākāsānañcāyatanaṃ, viññāṇañcāyatanaṃ, ākiñcaññāyatanaṃ, nevasaññānāsaññāyatananti	774	
PA_anya-e01_01n:774_1	ime cattāro āruppā. Āhāre paṭikūlasaññā ekā saññā. Catudhātuvavatthānaṃ ekaṃ vavatthānanti	774	
PA_anya-e01_01n:774_2	evaṃ saṅkhātaniddesato vinicchayo veditabbo.	774	
PA_anya-e01_01n:775_0	Upacārappanāvahatoti ṭhapetvā kāyagatāsatiñca ānāpānassatiñca avasesā aṭṭha anussatiyo,	775	
PA_anya-e01_01n:775_1	āhāre paṭikūlasaññā, catudhātuvavatthānanti imāneva hettha dasakammaṭṭhānāni upacāravahāni.	775	
PA_anya-e01_01n:775_2	Sesāni appanāvahāni. Evaṃ upacārappanāvahato.	775	
PA_anya-e01_01n:776_0	Jhānappabhedatoti appanāvahesu cettha ānāpānassatiyā saddhiṃ dasa kasiṇā catukkajjhānikā	776	
PA_anya-e01_01n:776_1	honti. Kāyagatāsatiyā saddhiṃ dasa asubhā paṭhamajjhānikā. Purimā tayo brahmavihārā	776	
PA_anya-e01_01n:776_2	tikajjhānikā. Catutthabrahmavihāro cattāro ca āruppā catutthajjhānikāti evaṃ jhānappabhedato.	776	
PA_anya-e01_01n:777_0	Samatikkamatoti dve samatikkamā aṅgasamatikkamo ca ārammaṇasamatikkamo ca. Tattha	777	
PA_anya-e01_01n:777_1	sabbesupi tikacatukkajjhānikesu kammaṭṭhānesu aṅgasamatikkamo hoti vitakkavicārādīni	777	
PA_anya-e01_01n:777_2	jhānaṅgāni samatikkamitvā tesvevārammaṇesu dutiyajjhānādīnaṃ pattabbato. Tathā catutthabrahmavihāre.	777	
PA_anya-e01_01n:777_3	Sopi hi mettādīnaṃyeva ārammaṇe somanassaṃ samatikkamitvā pattabboti. Catūsu pana	777	
PA_anya-e01_01n:777_4	āruppesu ārammaṇasamatikkamo hoti. Purimesu hi navasu kasiṇesu aññataraṃ samatikkamitvā	777	
PA_anya-e01_01n:777_5	ākāsānañcāyatanaṃ pattabbaṃ. Ākāsādīni ca samatikkamitvā viññāṇañcāyatanādīni. Sesesu	777	
PA_anya-e01_01n:777_6	samatikkamo natthīti evaṃ samatikkamato.	777	
PA_anya-e01_01n:778_0	Vaḍḍhanāvaḍḍhanatoti imesu cattālīsāya kammaṭṭhānesu dasa kasiṇāneva vaḍḍhetabbāni.	778	
PA_anya-e01_01n:778_1	Yattakañhi okāsaṃ kasiṇena pharati, tadabbhantare dibbāya sotadhātuyā saddaṃ sotuṃ	778	
PA_anya-e01_01n:778_2	dibbena cakkhunā rūpāni passituṃ parasattānañca cetasā cittamaññātuṃ samattho hoti.	778	
PA_anya-e01_01n:778_3	Kāyagatāsati pana asubhāni ca na vaḍḍhetabbāni. Kasmā? Okāsena paricchinnattā ānisaṃsābhāvā	778	
PA_anya-e01_01n:778_4	ca. Sā ca nesaṃ okāsena paricchinnatā bhāvanānaye āvibhavissati. Tesu pana vaḍḍhitesu	778	
PA_anya-e01_01n:778_5	kuṇaparāsiyeva vaḍḍhati, na koci ānisaṃso atthi. Vuttampi cetaṃ sopākapañhābyākaraṇe,	778	
PA_anya-e01_01n:778_6	“vibhūtā bhagavā rūpasaññā avibhūtā aṭṭhikasaññā”ti. Tatra hi nimittavaḍḍhanavasena	778	
PA_anya-e01_01n:778_7	rūpasaññā vibhūtāti vuttā. Aṭṭhikasaññā avaḍḍhanavasena avibhūtāti vuttā.	778	
PA_anya-e01_01n:779_0	Yaṃ panetaṃ “kevalaṃ aṭṭhisaññāya, apharī pathaviṃ ima”nti vuttaṃ, taṃ lābhissa sato	779	
PA_anya-e01_01n:779_1	upaṭṭhānākāravasena vuttaṃ. Yatheva hi dhammāsokakāle karavīkasakuṇo samantā ādāsabhittīsu	779	
PA_anya-e01_01n:779_2	attano chāyaṃ disvā sabbadisāsu karavīkasaññī hutvā madhuraṃ giraṃ nicchāresi, evaṃ	779	
PA_anya-e01_01n:779_3	theropi aṭṭhikasaññāya lābhittā sabbadisāsu upaṭṭhitaṃ nimittaṃ passanto kevalāpi	779	
PA_anya-e01_01n:779_4	pathavī aṭṭhikabharitāti cintesīti.	779	
PA_anya-e01_01n:780_0	Yadi evaṃ yā asubhajjhānānaṃ appamāṇārammaṇatā vuttā, sā virujjhatīti. Sā ca na virujjhati.	780	
PA_anya-e01_01n:780_1	Ekacco hi uddhumātake vā aṭṭhike vā mahante nimittaṃ gaṇhāti. Ekacco appake. Iminā	780	
PA_anya-e01_01n:780_2	pariyāyena ekaccassa parittārammaṇaṃ jhānaṃ hoti. Ekaccassa appamāṇārammaṇanti. Yo	780	
PA_anya-e01_01n:780_3	vā etaṃ vaḍḍhane ādīnavaṃ apassanto vaḍḍheti. Taṃ sandhāya “appamāṇārammaṇa”nti vuttaṃ.	780	
PA_anya-e01_01n:780_4	Ānisaṃsābhāvā pana na vaḍḍhetabbānīti.	780	
PA_anya-e01_01n:781_0	Yathā ca etāni, evaṃ sesānipi na vaḍḍhetabbāni. Kasmā? Tesu hi ānāpānanimittaṃ tāva	781	
PA_anya-e01_01n:781_1	vaḍḍhayato vātarāsiyeva vaḍḍhati, okāsena ca paricchinnaṃ. Iti sādīnavattā okāsena	781	
PA_anya-e01_01n:781_2	ca paricchinnattā na vaḍḍhetabbaṃ. Brahmavihārā sattārammaṇā, tesaṃ nimittaṃ vaḍḍhayato	781	
PA_anya-e01_01n:781_3	sattarāsiyeva vaḍḍheyya, na ca tena attho atthi, tasmā tampi na vaḍḍhetabbaṃ. Yaṃ	781	
PA_anya-e01_01n:781_4	pana vuttaṃ “mettāsahagatena cetasā ekaṃ disaṃ pharitvā”ti ādi, taṃ pariggahavaseneva	781	
PA_anya-e01_01n:781_5	vuttaṃ. Ekāvāsadviāvāsādinā hi anukkamena ekissā disāya satte pariggahetvā bhāvento	781	
PA_anya-e01_01n:781_6	ekaṃ disaṃ pharitvāti vutto. Na nimittaṃ vaḍḍhento. Paṭibhāganimittameva cettha natthi.	781	
PA_anya-e01_01n:781_7	Yadayaṃ vaḍḍheyya, parittaappamāṇārammaṇatāpettha pariggahavaseneva veditabbā. Āruppārammaṇesupi	781	
PA_anya-e01_01n:781_8	ākāsaṃ kasiṇugghāṭimattā. Tañhi kasiṇāpagamavaseneva manasi kātabbaṃ. Tato paraṃ	781	
PA_anya-e01_01n:781_9	vaḍḍhayatopi na kiñci hoti. Viññāṇaṃ sabhāvadhammattā. Na hi sakkā sabhāvadhammaṃ	781	
PA_anya-e01_01n:781_10	vaḍḍhetuṃ. Viññāṇāpagamo viññāṇassa abhāvamattattā. Nevasaññānāsaññāyatanārammaṇaṃ	7811	
PA_anya-e01_01n:781_11	sabhāvadhammattāyeva na vaḍḍhetabbaṃ. Sesāni animittattā. Paṭibhāganimittañhi vaḍḍhetabbaṃ	7811	
PA_anya-e01_01n:781_12	nāma bhaveyya. Buddhānussatiādīnañca neva paṭibhāganimittaṃ ārammaṇaṃ hoti, tasmā	7811	
PA_anya-e01_01n:781_13	taṃ na vaḍḍhetabbanti evaṃ vaḍḍhanāvaḍḍhanato.	7811	
PA_anya-e01_01n:782_0	Ārammaṇatoti imesu ca cattālīsāya kammaṭṭhānesu dasakasiṇā, dasaasubhā, ānāpānassati,	782	
PA_anya-e01_01n:782_1	kāyagatāsatīti imāni dvāvīsatipaṭibhāganimittārammaṇāni. Sesāni na paṭibhāganimittārammaṇāni.	782	
PA_anya-e01_01n:782_2	Tathā dasasu anussatīsu ṭhapetvā ānāpānassatiñca kāyagatāsatiñca avasesā aṭṭha anussatiyo,	782	
PA_anya-e01_01n:782_3	āhāre paṭikūlasaññā, catudhātuvavatthānaṃ, viññāṇañcāyatanaṃ, nevasaññānāsaññāyatananti	782	
PA_anya-e01_01n:782_4	imāni dvādasa sabhāvadhammārammaṇāni. Dasa kasiṇā, dasa asubhā, ānāpānassati, kāyagatāsatīti	782	
PA_anya-e01_01n:782_5	imāni dvāvīsati nimittārammaṇāni. Sesāni cha na vattabbārammaṇāni. Tathā vipubbakaṃ,	782	
PA_anya-e01_01n:782_6	lohitakaṃ, puḷuvakaṃ, ānāpānassati, āpokasiṇaṃ, tejokasiṇaṃ, vāyokasiṇaṃ, yañca ālokakasiṇe	782	
PA_anya-e01_01n:782_7	sūriyādīnaṃ obhāsamaṇḍalārammaṇanti imāni aṭṭha calitārammaṇāni, tāni ca kho pubbabhāge,	782	
PA_anya-e01_01n:782_8	paṭibhāgaṃ pana sannisinnameva hoti. Sesāni na calitārammaṇānīti evaṃ ārammaṇato.	782	
PA_anya-e01_01n:783_0	Bhūmitoti ettha ca dasa asubhā, kāyagatāsati, āhāre paṭikūlasaññāti imāni dvādasa	783	
PA_anya-e01_01n:783_1	devesu nappavattanti. Tāni dvādasa, ānāpānassati cāti imāni terasa brahmaloke nappavattanti.	783	
PA_anya-e01_01n:783_2	Arūpabhave pana ṭhapetvā cattāro āruppe aññaṃ nappavattati. Manussesu sabbānipi pavattantīti evaṃ bhūmito.	783	
PA_anya-e01_01n:784_0	Gahaṇatoti diṭṭhaphuṭṭhasutaggahaṇatopettha vinicchayo veditabbo. Tatra ṭhapetvā	784	
PA_anya-e01_01n:784_1	vāyokasiṇaṃ sesā nava kasiṇā, dasa asubhāti imāni ekūnavīsati diṭṭhena gahetabbāni.	784	
PA_anya-e01_01n:784_2	Pubbabhāge cakkhunā oloketvā nimittaṃ nesaṃ gahetabbanti attho. Kāyagatāsatiyaṃ tacapañcakaṃ	784	
PA_anya-e01_01n:784_3	diṭṭhena, sesaṃ sutenāti evaṃ tassā ārammaṇaṃ diṭṭhasutena gahetabbaṃ. Ānāpānassati	784	
PA_anya-e01_01n:784_4	phuṭṭhena, vāyokasiṇaṃ diṭṭhaphuṭṭhena, sesāni aṭṭhārasa sutena gahetabbāni. Upekkhābrahmavihāro,	784	
PA_anya-e01_01n:784_5	cattāro āruppāti imāni cettha na ādikammikena gahetabbāni. Sesāni pañcatiṃsa gahetabbānīti evaṃ gahaṇato.	784	
PA_anya-e01_01n:785_0	Paccayatoti imesu pana kammaṭṭhānesu ṭhapetvā ākāsakasiṇaṃ sesā nava kasiṇā āruppānaṃ	785	
PA_anya-e01_01n:785_1	paccayā honti, dasa kasiṇā abhiññānaṃ, tayo brahmavihārā catutthabrahmavihārassa,	785	
PA_anya-e01_01n:785_2	heṭṭhimaṃ heṭṭhimaṃ āruppaṃ uparimassa uparimassa, nevasaññānāsaññāyatanaṃ nirodhasamāpattiyā,	785	
PA_anya-e01_01n:785_3	sabbānipi sukhavihāravipassanābhavasampattīnanti evaṃ paccayato.	785	
PA_anya-e01_01n:786_0	Cariyānukūlatoti cariyānaṃ anukūlatopettha vinicchayo veditabbo. Seyyathidaṃ – rāgacaritassa	786	
PA_anya-e01_01n:786_1	tāva ettha dasa asubhā, kāyagatāsatīti ekādasa kammaṭṭhānāni anukūlāni. Dosacaritassa	786	
PA_anya-e01_01n:786_2	cattāro brahmavihārā, cattāri vaṇṇakasiṇānīti aṭṭha. Mohacaritassa, vitakkacaritassa	786	
PA_anya-e01_01n:786_3	ca ekaṃ ānāpānassati kammaṭṭhānameva. Saddhācaritassa purimā cha anussatiyo. Buddhicaritassa	786	
PA_anya-e01_01n:786_4	maraṇassati, upasamānussati, catudhātuvavatthānaṃ, āhāre paṭikūlasaññāti cattāri.	786	
PA_anya-e01_01n:786_5	Sesakasiṇāni, cattāro ca āruppā sabbacaritānaṃ anukūlāni. Kasiṇesu ca yaṃkiñci parittaṃ	786	
PA_anya-e01_01n:786_6	vitakkacaritassa, appamāṇaṃ mohacaritassāti.	786	
PA_anya-e01_01n:787_0	Evamettha cariyānukūlato vinicchayo veditabboti sabbañcetaṃ ujuvipaccanīkavasena	787	
PA_anya-e01_01n:787_1	ca atisappāyavasena ca vuttaṃ. Rāgādīnaṃ pana avikkhambhikā saddhādīnaṃ vā anupakārā	787	
PA_anya-e01_01n:787_2	kusalabhāvanā nāma natthi. Vuttampi cetaṃ meghiyasutte –	787	
PA_anya-e01_01n:788_0	“Cattāro dhammā uttari bhāvetabbā. Asubhā bhāvetabbā rāgassa pahānāya. Mettā bhāvetabbā	788	
PA_anya-e01_01n:788_1	byāpādassa pahānāya. Ānāpānassati bhāvetabbā vitakkupacchedāya. Aniccasaññā bhāvetabbā	788	
PA_anya-e01_01n:788_2	asmimānasamugghātāyā”ti.	788	
PA_anya-e01_01n:789_0	Rāhulasuttepi “mettaṃ, rāhula, bhāvanaṃ bhāvehī”tiādinā nayena ekasseva satta kammaṭṭhānāni	789	
PA_anya-e01_01n:789_1	vuttāni. Tasmā vacanamatte abhinivesaṃ akatvā sabbattha adhippāyo pariyesitabboti	789	
PA_anya-e01_01n:789_2	ayaṃ kammaṭṭhānaṃ gahetvāti ettha kammaṭṭhānakathā vinicchayo.	789	
PA_anya-e01_01n:790_0	48. Gahetvāti imassa pana padassa ayamatthadīpanā. “Tena yoginā kammaṭṭhānadāyakaṃ	790	
PA_anya-e01_01n:790_1	kalyāṇamittaṃ upasaṅkamitvā”ti ettha vuttanayeneva vuttappakāraṃ kalyāṇamittaṃ upasaṅkamitvā	790	
PA_anya-e01_01n:790_2	buddhassa vā bhagavato ācariyassa vā attānaṃ niyyātetvā sampannajjhāsayena sampannādhimuttinā	790	
PA_anya-e01_01n:790_3	ca hutvā kammaṭṭhānaṃ yācitabbaṃ.	790	
PA_anya-e01_01n:791_0	Tatra “imāhaṃ bhagavā attabhāvaṃ tumhākaṃ pariccajāmī”ti evaṃ buddhassa bhagavato	791	
PA_anya-e01_01n:791_1	attā niyyātetabbo. Evañhi aniyyātetvā pantesu senāsanesu viharanto bheravārammaṇe	791	
PA_anya-e01_01n:791_2	āpāthamāgate santhambhituṃ asakkonto gāmantaṃ osaritvā gihīhi saṃsaṭṭho hutvā anesanaṃ	791	
PA_anya-e01_01n:791_3	āpajjitvā anayabyasanaṃ pāpuṇeyya. Niyyātitattabhāvassa panassa bheravārammaṇe āpāthamāgatepi	791	
PA_anya-e01_01n:791_4	bhayaṃ na uppajjati. “Nanu tayā, paṇḍita, purimameva attā buddhānaṃ niyyātito”ti	791	
PA_anya-e01_01n:791_5	paccavekkhato panassa somanassameva uppajjati. Yathā hi purisassa uttamaṃ kāsikavatthaṃ	791	
PA_anya-e01_01n:791_6	bhaveyya, tassa tasmiṃ mūsikāya vā kīṭehi vā khādite uppajjeyya domanassaṃ. Sace	791	
PA_anya-e01_01n:791_7	pana taṃ acīvarakassa bhikkhuno dadeyya, athassa taṃ tena bhikkhunā khaṇḍākhaṇḍaṃ	791	
PA_anya-e01_01n:791_8	kariyamānaṃ disvāpi somanassameva uppajjeyya. Evaṃsampadamidaṃ veditabbaṃ.	791	
PA_anya-e01_01n:792_0	Ācariyassa niyyātentenāpi “imāhaṃ, bhante, attabhāvaṃ tumhākaṃ pariccajāmī”ti vattabbaṃ.	792	
PA_anya-e01_01n:792_1	Evaṃ aniyyātitattabhāvo hi atajjanīyo vā hoti, dubbaco vā anovādakaro, yenakāmaṃgamo	792	
PA_anya-e01_01n:792_2	vā ācariyaṃ anāpucchāva yatthicchati, tattha gantā, tamenaṃ ācariyo āmisena vā dhammena	792	
PA_anya-e01_01n:792_3	vā na saṅgaṇhāti, gūḷhaṃ ganthaṃ na sikkhāpeti. So imaṃ duvidhaṃ saṅgahaṃ alabhanto	792	
PA_anya-e01_01n:792_4	sāsane patiṭṭhaṃ na labhati, nacirasseva dussīlyaṃ vā gihibhāvaṃ vā pāpuṇāti. Niyyātitattabhāvo	792	
PA_anya-e01_01n:792_5	pana neva atajjanīyo hoti, na yenakāmaṃgamo, suvaco ācariyāyattavuttiyeva hoti. So	792	
PA_anya-e01_01n:792_6	ācariyato duvidhaṃ saṅgahaṃ labhanto sāsane vuḍḍhiṃ virūḷhiṃ vepullaṃ pāpuṇāti cūḷapiṇḍapātikatissattherassa antevāsikā viya.	792	
PA_anya-e01_01n:793_0	Therassa kira santikaṃ tayo bhikkhū āgamaṃsu. Tesu eko “ahaṃ, bhante, tumhākamatthāyā”ti	793	
PA_anya-e01_01n:793_1	vutte sataporise papāte patituṃ ussaheyyanti āha. Dutiyo “ahaṃ, bhante, tumhākamatthāyā”ti	793	
PA_anya-e01_01n:793_2	vutte imaṃ attabhāvaṃ paṇhito paṭṭhāya pāsāṇapiṭṭhe ghaṃsento niravasesaṃ khepetuṃ	793	
PA_anya-e01_01n:793_3	ussaheyyanti āha. Tatiyo “ahaṃ, bhante, tumhākamatthāyā”ti vutte assāsapassāse uparundhitvā	793	
PA_anya-e01_01n:793_4	kālakiriyaṃ kātuṃ ussaheyyanti āha. Thero bhabbāvatime bhikkhūti kammaṭṭhānaṃ kathesi.	793	
PA_anya-e01_01n:793_5	Te tassa ovāde ṭhatvā tayopi arahattaṃ pāpuṇiṃsūti ayamānisaṃso attaniyyātane. Tena	793	
PA_anya-e01_01n:793_6	vuttaṃ “buddhassa vā bhagavato ācariyassa vā attānaṃ niyyātetvā”ti.	793	
PA_anya-e01_01n:794_0	49. Sampannajjhāsayena sampannādhimuttinā ca hutvāti ettha pana tena yoginā alobhādīnaṃ	794	
PA_anya-e01_01n:794_1	vasena chahākārehi sampannajjhāsayena bhavitabbaṃ. Evaṃ sampannajjhāsayo hi tissannaṃ	794	
PA_anya-e01_01n:794_2	bodhīnaṃ aññataraṃ pāpuṇāti. Yathāha, “cha ajjhāsayā bodhisattānaṃ bodhiparipākāya	794	
PA_anya-e01_01n:794_3	saṃvattanti, alobhajjhāsayā ca bodhisattā lobhe dosadassāvino, adosajjhāsayā ca bodhisattā	794	
PA_anya-e01_01n:794_4	dose dosadassāvino, amohajjhāsayā ca bodhisattā mohe dosadassāvino, nekkhammajjhāsayā	794	
PA_anya-e01_01n:794_5	ca bodhisattā gharāvāse dosadassāvino, pavivekajjhāsayā ca bodhisattā saṅgaṇikāya	794	
PA_anya-e01_01n:794_6	dosadassāvino, nissaraṇajjhāsayā ca bodhisattā sabbabhavagatīsu dosadassāvino”ti.	794	
PA_anya-e01_01n:794_7	Ye hi keci atītānāgatapaccuppannā sotāpannasakadāgāmianāgāmikhīṇāsavapaccekabuddhasammāsambuddhā,	794	
PA_anya-e01_01n:794_8	sabbe te imeheva chahākārehi attanā attanā pattabbaṃ visesaṃ pattā. Tasmā imehi chahākārehi	794	
PA_anya-e01_01n:794_9	sampannajjhāsayena bhavitabbaṃ. Tadadhimuttatāya pana adhimuttisampannena bhavitabbaṃ.	794	
PA_anya-e01_01n:794_10	Samādhādhimuttena samādhigarukena samādhipabbhārena, nibbānādhimuttena nibbānagarukena	7941	
PA_anya-e01_01n:794_11	nibbānapabbhārena ca bhavitabbanti attho.	7941	
PA_anya-e01_01n:795_0	50. Evaṃ sampannajjhāsayādhimuttino panassa kammaṭṭhānaṃ yācato cetopariyañāṇalābhinā	795	
PA_anya-e01_01n:795_1	ācariyena cittācāraṃ oloketvā cariyā jānitabbā. Itarena kiṃ caritosi? Ke vā te dhammā	795	
PA_anya-e01_01n:795_2	bahulaṃ samudācaranti? Kiṃ vā te manasikaroto phāsu hoti? Katarasmiṃ vā te kammaṭṭhāne	795	
PA_anya-e01_01n:795_3	cittaṃ namatīti evamādīhi nayehi pucchitvā jānitabbā. Evaṃ ñatvā cariyānukūlaṃ kammaṭṭhānaṃ kathetabbaṃ.	795	
PA_anya-e01_01n:796_0	Kathentena ca tividhena kathetabbaṃ. Pakatiyā uggahitakammaṭṭhānassa ekaṃ dve nisajjāni	796	
PA_anya-e01_01n:796_1	sajjhāyaṃ kāretvā dātabbaṃ. Santike vasantassa āgatāgatakkhaṇe kathetabbaṃ. Uggahetvā	796	
PA_anya-e01_01n:796_2	aññatra gantukāmassa nātisaṃkhittaṃ nātivitthārikaṃ katvā kathetabbaṃ.	796	
PA_anya-e01_01n:797_0	Tattha pathavīkasiṇaṃ tāva kathentena cattāro kasiṇadosā, kasiṇakaraṇaṃ, katassa	797	
PA_anya-e01_01n:797_1	bhāvanānayo, duvidhaṃ nimittaṃ, duvidho samādhi, sattavidhaṃ sappāyāsappāyaṃ, dasavidhaṃ	797	
PA_anya-e01_01n:797_2	appanākosallaṃ, vīriyasamatā, appanāvidhānanti ime nava ākārā kathetabbā. Sesakammaṭṭhānesupi	797	
PA_anya-e01_01n:797_3	tassa tassa anurūpaṃ kathetabbaṃ. Taṃ sabbaṃ tesaṃ bhāvanāvidhāne āvibhavissati.	797	
PA_anya-e01_01n:798_0	Evaṃ kathiyamāne pana kammaṭṭhāne tena yoginā nimittaṃ gahetvā sotabbaṃ. Nimittaṃ	798	
PA_anya-e01_01n:798_1	gahetvāti idaṃ heṭṭhimapadaṃ, idaṃ uparimapadaṃ, ayamassa attho, ayamadhippāyo, idamopammanti	798	
PA_anya-e01_01n:798_2	evaṃ taṃ taṃ ākāraṃ upanibandhitvāti attho. Evaṃ nimittaṃ gahetvā sakkaccaṃ suṇantena	798	
PA_anya-e01_01n:798_3	hi kammaṭṭhānaṃ suggahitaṃ hoti. Athassa taṃ nissāya visesādhigamo sampajjati, na	798	
PA_anya-e01_01n:798_4	itarassāti ayaṃ gahetvāti imassa padassa atthaparidīpanā.	798	
PA_anya-e01_01n:799	Ettāvatā kalyāṇamittaṃ upasaṅkamitvā attano cariyānukūlaṃ cattālīsāya kammaṭṭhānesu aññataraṃ kammaṭṭhānaṃ gahetvāti imāni padāni sabbākārena vitthāritāni hontīti.	79	
PA_anya-e01_01n:800	Iti sādhujanapāmojjatthāya kate visuddhimagge	80	
PA_anya-e01_01n:801	Samādhibhāvanādhikāre	80	
PA_anya-e01_01n:802	Kammaṭṭhānaggahaṇaniddeso nāma	80	
PA_anya-e01_01n:803	Tatiyo paricchedo.	80	
PA_anya-e01_01n:804	4. Pathavīkasiṇaniddeso	80	
PA_anya-e01_01n:805_0	51. Idāni yaṃ vuttaṃ “samādhibhāvanāya ananurūpaṃ vihāraṃ pahāya anurūpe vihāre viharantenā”ti	805	
PA_anya-e01_01n:805_1	ettha yassa tāvācariyena saddhiṃ ekavihāre vasato phāsu hoti, tena tattheva kammaṭṭhānaṃ	805	
PA_anya-e01_01n:805_2	parisodhentena vasitabbaṃ. Sace tattha phāsu na hoti, yo añño gāvute vā aḍḍhayojane	805	
PA_anya-e01_01n:805_3	vā yojanamattepi vā sappāyo vihāro hoti, tattha vasitabbaṃ. Evañhi sati kammaṭṭhānassa	805	
PA_anya-e01_01n:805_4	kismiñcideva ṭhāne sandehe vā satisammose vā jāte kālasseva vihāre vattaṃ katvā antarāmagge	805	
PA_anya-e01_01n:805_5	piṇḍāya caritvā bhattakiccapariyosāneyeva ācariyassa vasanaṭṭhānaṃ gantvā taṃdivasamācariyassa	805	
PA_anya-e01_01n:805_6	santike kammaṭṭhānaṃ sodhetvā dutiyadivase ācariyaṃ vanditvā nikkhamitvā antarāmagge	805	
PA_anya-e01_01n:805_7	piṇḍāya caritvā akilamantoyeva attano vasanaṭṭhānaṃ āgantuṃ sakkhissati. Yo pana	805	
PA_anya-e01_01n:805_8	yojanappamāṇepi phāsukaṭṭhānaṃ na labhati, tena kammaṭṭhāne sabbaṃ gaṇṭhiṭṭhānaṃ	805	
PA_anya-e01_01n:805_9	chinditvā suvisuddhaṃ āvajjanapaṭibaddhaṃ kammaṭṭhānaṃ katvā dūrampi gantvā samādhibhāvanāya	805	
PA_anya-e01_01n:805_10	ananurūpaṃ vihāraṃ pahāya anurūpe vihāre vihātabbaṃ.	8051	
PA_anya-e01_01n:806	Ananurūpavihāro	80	
PA_anya-e01_01n:807_0	52. Tattha ananurūpo nāma aṭṭhārasannaṃ dosānaṃ aññatarena samannāgato. Tatrime aṭṭhārasa	807	
PA_anya-e01_01n:807_1	dosā – mahattaṃ, navattaṃ, jiṇṇattaṃ, panthanissitattaṃ, soṇḍī, paṇṇaṃ, pupphaṃ,	807	
PA_anya-e01_01n:807_2	phalaṃ, patthanīyatā, nagarasannissitatā, dārusannissitatā, khettasannissitatā, visabhāgānaṃ	807	
PA_anya-e01_01n:807_3	puggalānaṃ atthitā, paṭṭanasannissitatā, paccantasannissitatā, rajjasīmasannissitatā,	807	
PA_anya-e01_01n:807_4	asappāyatā, kalyāṇamittānaṃ alābhoti imesaṃ aṭṭhārasannaṃ dosānaṃ aññatarena dosena	807	
PA_anya-e01_01n:807_5	samannāgato ananurūpo nāma. Na tattha vihātabbaṃ.	807	
PA_anya-e01_01n:808_0	Kasmā? Mahāvihāre tāva bahū nānāchandā sannipatanti, te aññamaññaṃ paṭiviruddhatāya	808	
PA_anya-e01_01n:808_1	vattaṃ na karonti. Bodhiyaṅgaṇādīni asammaṭṭhāneva honti. Anupaṭṭhāpitaṃ pānīyaṃ	808	
PA_anya-e01_01n:808_2	paribhojanīyaṃ. Tatrāyaṃ gocaragāme piṇḍāya carissāmīti pattacīvaramādāya nikkhanto	808	
PA_anya-e01_01n:808_3	sace passati vattaṃ vā akataṃ pānīyaghaṭaṃ vā rittaṃ, athānena vattaṃ kātabbaṃ hoti,	808	
PA_anya-e01_01n:808_4	pānīyaṃ upaṭṭhāpetabbaṃ. Akaronto vattabhede dukkaṭaṃ āpajjati. Karontassa kālo atikkamati,	808	
PA_anya-e01_01n:808_5	atidivā paviṭṭho niṭṭhitāya bhikkhāya kiñci na labhati. Paṭisallānagatopi sāmaṇeradaharabhikkhūnaṃ	808	
PA_anya-e01_01n:808_6	uccāsaddena saṅghakammehi ca vikkhipati. Yattha pana sabbaṃ vattaṃ katameva hoti,	808	
PA_anya-e01_01n:808_7	avasesāpi ca saṅghaṭṭanā natthi. Evarūpe mahāvihārepi vihātabbaṃ.	808	
PA_anya-e01_01n:809	Navavihāre bahu navakammaṃ hoti, akarontaṃ ujjhāyanti. Yattha pana bhikkhū evaṃ vadanti “āyasmā yathāsukhaṃ samaṇadhammaṃ karotu, mayaṃ navakammaṃ karissāmā”ti evarūpe vihātabbaṃ.	80	
PA_anya-e01_01n:810	Jiṇṇavihāre pana bahu paṭijaggitabbaṃ hoti, antamaso attano senāsanamattampi appaṭijaggantaṃ ujjhāyanti, paṭijaggantassa kammaṭṭhānaṃ parihāyati.	81	
PA_anya-e01_01n:811_0	Panthanissite mahāpathavihāre rattindivaṃ āgantukā sannipatanti. Vikāle āgatānaṃ	811	
PA_anya-e01_01n:811_1	attano senāsanaṃ datvā rukkhamūle vā pāsāṇapiṭṭhe vā vasitabbaṃ hoti. Punadivasepi	811	
PA_anya-e01_01n:811_2	evamevāti kammaṭṭhānassa okāso na hoti. Yattha pana evarūpo āgantukasambādho na hoti, tattha vihātabbaṃ.	811	
PA_anya-e01_01n:812_0	Soṇḍī nāma pāsāṇapokkharaṇī hoti, tattha pānīyatthaṃ mahājano samosarati, nagaravāsīnaṃ	812	
PA_anya-e01_01n:812_1	rājakulūpakattherānaṃ antevāsikā rajanakammatthāya āgacchanti, tesaṃ bhājanadārudoṇikādīni	812	
PA_anya-e01_01n:812_2	pucchantānaṃ asuke ca asuke ca ṭhāneti dassetabbāni honti, evaṃ sabbakālampi niccabyāvaṭo hoti.	812	
PA_anya-e01_01n:813_0	Yattha nānāvidhaṃ sākapaṇṇaṃ hoti, tatthassa kammaṭṭhānaṃ gahetvā divāvihāraṃ nisinnassāpi	813	
PA_anya-e01_01n:813_1	santike sākahārikā gāyamānā paṇṇaṃ uccinantiyo visabhāgasaddasaṅghaṭṭanena kammaṭṭhānantarāyaṃ karonti.	813	
PA_anya-e01_01n:814	Yattha pana nānāvidhā mālāgacchā supupphitā honti, tatrāpi tādisoyeva upaddavo.	81	
PA_anya-e01_01n:815_0	Yattha nānāvidhaṃ ambajambupanasādiphalaṃ hoti, tattha phalatthikā āgantvā yācanti,	815	
PA_anya-e01_01n:815_1	adentassa kujjhanti, balakkārena vā gaṇhanti, sāyanhasamaye vihāramajjhe caṅkamantena	815	
PA_anya-e01_01n:815_2	te disvā “kiṃ upāsakā evaṃ karothā”ti vuttā yathāruci akkosanti. Avāsāyapissa parakkamanti.	815	
PA_anya-e01_01n:816_0	Patthanīye pana leṇasammate dakkhiṇagirihatthikucchicetiyagiricittalapabbatasadise	816	
PA_anya-e01_01n:816_1	vihāre viharantaṃ ayamarahāti sambhāvetvā vanditukāmā manussā samantā osaranti, tenassa	816	
PA_anya-e01_01n:816_2	na phāsu hoti, yassa pana taṃ sappāyaṃ hoti, tena divā aññatra gantvā rattiṃ vasitabbaṃ.	816	
PA_anya-e01_01n:817_0	Nagarasannissite visabhāgārammaṇāni āpāthamāgacchanti, kumbhadāsiyopi ghaṭehi nighaṃsantiyo	817	
PA_anya-e01_01n:817_1	gacchanti, okkamitvā maggaṃ na denti, issaramanussāpi vihāramajjhe sāṇiṃ parikkhipitvā nisīdanti.	817	
PA_anya-e01_01n:818_0	Dārusannissaye pana yattha kaṭṭhāni ca dabbupakaraṇarukkhā ca santi, tattha kaṭṭhahārikā	818	
PA_anya-e01_01n:818_1	pubbe vuttasākapupphahārikā viya aphāsuṃ karonti, vihāre rukkhā santi, te chinditvā	818	
PA_anya-e01_01n:818_2	gharāni karissāmāti manussā āgantvā chindanti. Sace sāyanhasamayaṃ padhānagharā nikkhamitvā	818	
PA_anya-e01_01n:818_3	vihāramajjhe caṅkamanto te disvā “kiṃ upāsakā evaṃ karothā”ti vadati, yathāruci akkosanti,	818	
PA_anya-e01_01n:818_4	avāsāyapissa parakkamanti.	818	
PA_anya-e01_01n:819_0	Yo pana khettasannissito hoti samantā khettehi parivārito, tattha manussā vihāramajjheyeva	819	
PA_anya-e01_01n:819_1	khalaṃ katvā dhaññaṃ maddanti, pamukhesu sayanti, aññampi bahuṃ aphāsuṃ karonti.	819	
PA_anya-e01_01n:819_2	Yatrāpi mahāsaṅghabhogo hoti, ārāmikā kulānaṃ gāvo rundhanti, udakavāraṃ paṭisedhenti,	819	
PA_anya-e01_01n:819_3	manussā vīhisīsaṃ gahetvā “passatha tumhākaṃ ārāmikānaṃ kamma”nti saṅghassa dassenti.	819	
PA_anya-e01_01n:819_4	Tena tena kāraṇena rājarājamahāmattānaṃ gharadvāraṃ gantabbaṃ hoti, ayampi khettasannissiteneva saṅgahito.	819	
PA_anya-e01_01n:820_0	Visabhāgānaṃ puggalānaṃ atthitāti yattha aññamaññaṃ visabhāgaverī bhikkhū viharanti,	820	
PA_anya-e01_01n:820_1	ye kalahaṃ karontā mā, bhante, evaṃ karothāti vāriyamānā etassa paṃsukūlikassa āgatakālato	820	
PA_anya-e01_01n:820_2	paṭṭhāya naṭṭhāmhāti vattāro bhavanti.	820	
PA_anya-e01_01n:821	Yopi udakapaṭṭanaṃ vā thalapaṭṭanaṃ vā nissito hoti, tattha abhiṇhaṃ nāvāhi ca satthehi ca āgatamanussā okāsaṃ detha, pānīyaṃ detha, loṇaṃ dethāti ghaṭṭayantā aphāsuṃ karonti.	82	
PA_anya-e01_01n:822	Paccantasannissite pana manussā buddhādīsu appasannā honti.	82	
PA_anya-e01_01n:823_0	Rajjasīmasannissite rājabhayaṃ hoti. Tañhi padesaṃ eko rājā na mayhaṃ vase vattatīti	823	
PA_anya-e01_01n:823_1	paharati, itaropi na mayhaṃ vase vattatīti. Tatrāyaṃ bhikkhu kadāci imassa rañño	823	
PA_anya-e01_01n:823_2	vijite vicarati, kadāci etassa. Atha naṃ “carapuriso aya”nti maññamānā anayabyasanaṃ pāpenti.	823	
PA_anya-e01_01n:824_0	Asappāyatāti visabhāgarūpādiārammaṇasamosaraṇena vā amanussapariggahitatāya vā asappāyatā.	824	
PA_anya-e01_01n:824_1	Tatridaṃ vatthu. Eko kira thero araññe vasati. Athassa ekā yakkhinī paṇṇasāladvāre	824	
PA_anya-e01_01n:824_2	ṭhatvā gāyi. So nikkhamitvā dvāre aṭṭhāsi, sā gantvā caṅkamanasīse gāyi. Thero caṅkamanasīsaṃ	824	
PA_anya-e01_01n:824_3	agamāsi. Sā sataporise papāte ṭhatvā gāyi. Thero paṭinivatti. Atha naṃ sā vegenāgantvā	824	
PA_anya-e01_01n:824_4	gahetvā “mayā, bhante, na eko na dve tumhādisā khāditā”ti āha.	824	
PA_anya-e01_01n:825_0	Kalyāṇamittānaṃ alābhoti yattha na sakkā hoti ācariyaṃ vā ācariyasamaṃ vā upajjhāyaṃ	825	
PA_anya-e01_01n:825_1	vā upajjhāyasamaṃ vā kalyāṇamittaṃ laddhuṃ. Tattha so kalyāṇamittānaṃ alābho mahādosoyevāti	825	
PA_anya-e01_01n:825_2	imesaṃ aṭṭhārasannaṃ dosānaṃ aññatarena samannāgato ananurūpoti veditabbo. Vuttampi	825	
PA_anya-e01_01n:825_3	cetaṃ aṭṭhakathāsu –	825	
PA_anya-e01_01n:826	Mahāvāsaṃ navāvāsaṃ, jarāvāsañca panthaniṃ;	82	
PA_anya-e01_01n:827	Soṇḍiṃ paṇṇañca pupphañca, phalaṃ patthitameva ca.	82	
PA_anya-e01_01n:828	Nagaraṃ dārunā khettaṃ, visabhāgena paṭṭanaṃ;	82	
PA_anya-e01_01n:829	Paccantasīmāsappāyaṃ, yattha mitto na labbhati.	82	
PA_anya-e01_01n:830	Aṭṭhārasetāni ṭhānāni, iti viññāya paṇḍito;	83	
PA_anya-e01_01n:831	Ārakā parivajjeyya, maggaṃ sappaṭibhayaṃ yathāti.	83	
PA_anya-e01_01n:832	Anurūpavihāro	83	
PA_anya-e01_01n:833_0	53. Yo pana gocaragāmato nātidūranāccāsannatādīhi pañcahaṅgehi samannāgato, ayaṃ	833	
PA_anya-e01_01n:833_1	anurūpo nāma. Vuttañhetaṃ bhagavatā – “kathañca, bhikkhave, senāsanaṃ pañcaṅgasamannāgataṃ	833	
PA_anya-e01_01n:833_2	hoti? Idha, bhikkhave, senāsanaṃ nātidūraṃ hoti nāccāsannaṃ gamanāgamanasampannaṃ,	833	
PA_anya-e01_01n:833_3	divā appākiṇṇaṃ rattiṃ appasaddaṃ appanigghosaṃ, appaḍaṃsamakasavātātapasarīsapasamphassaṃ,	833	
PA_anya-e01_01n:833_4	tasmiṃ kho pana senāsane viharantassa appakasireneva uppajjanti cīvarapiṇḍapātasenāsanagilānapaccayabhesajjaparikkhārā.	833	
PA_anya-e01_01n:833_5	Tasmiṃ kho pana senāsane therā bhikkhū viharanti bahussutā āgatāgamā dhammadharā	833	
PA_anya-e01_01n:833_6	vinayadharā mātikādharā, te kālena kālaṃ upasaṅkamitvā paripucchati paripañhati ‘idaṃ,	833	
PA_anya-e01_01n:833_7	bhante, kathaṃ imassa ko attho’ti, tassa te āyasmanto avivaṭañceva vivaranti, anuttānīkatañca	833	
PA_anya-e01_01n:833_8	uttānīkaronti, anekavihitesu ca kaṅkhaṭṭhāniyesu dhammesu kaṅkhaṃ paṭivinodenti.	833	
PA_anya-e01_01n:833_9	Evaṃ kho, bhikkhave, senāsanaṃ pañcaṅgasamannāgataṃ hotī”ti.	833	
PA_anya-e01_01n:834	Ayaṃ “samādhibhāvanāya ananurūpaṃ vihāraṃ pahāya anurūpe vihāre viharantenā”ti ettha vitthāro.	83	
PA_anya-e01_01n:835	Khuddakapalibodhā	83	
PA_anya-e01_01n:836_0	54. Khuddakapalibodhupacchedaṃ katvāti evaṃ patirūpe vihāre viharantena yepissa te	836	
PA_anya-e01_01n:836_1	honti khuddakapalibodhā, tepi upacchinditabbā. Seyyathidaṃ, dīghāni kesanakhalomāni	836	
PA_anya-e01_01n:836_2	chinditabbāni. Jiṇṇacīvaresu daḷhīkammaṃ vā tunnakammaṃ vā kātabbaṃ. Kiliṭṭhāni vā	836	
PA_anya-e01_01n:836_3	rajitabbāni. Sace patte malaṃ hoti, patto pacitabbo. Mañcapīṭhādīni sodhetabbānīti.	836	
PA_anya-e01_01n:836_4	“Ayaṃ khuddakapalibodhupacchedaṃ katvā”ti ettha vitthāro.	836	
PA_anya-e01_01n:837	Bhāvanāvidhānaṃ	83	
PA_anya-e01_01n:838	55. Idāni sabbaṃ bhāvanāvidhānaṃ aparihāpentena bhāvetabboti ettha ayaṃ pathavīkasiṇaṃ ādiṃ katvā sabbakammaṭṭhānavasena vitthārakathā hoti.	83	
PA_anya-e01_01n:839_0	Evaṃ upacchinnakhuddakapalibodhena hi bhikkhunā pacchābhattaṃ piṇḍapātapaṭikkantena	839	
PA_anya-e01_01n:839_1	bhattasammadaṃ paṭivinodetvā pavivitte okāse sukhanisinnena katāya vā akatāya vā	839	
PA_anya-e01_01n:839_2	pathaviyā nimittaṃ gaṇhitabbaṃ. Vuttañhetaṃ –	839	
PA_anya-e01_01n:840_0	“Pathavīkasiṇaṃ uggaṇhanto pathaviyaṃ nimittaṃ gaṇhāti kate vā akate vā sāntake,	840	
PA_anya-e01_01n:840_1	no anantake, sakoṭiye, no akoṭiye, savaṭṭume, no avaṭṭume, sapariyante, no apariyante,	840	
PA_anya-e01_01n:840_2	suppamatte vā sarāvamatte vā. So taṃ nimittaṃ suggahitaṃ karoti, sūpadhāritaṃ upadhāreti,	840	
PA_anya-e01_01n:840_3	suvavatthitaṃ vavatthapeti. So taṃ nimittaṃ suggahitaṃ katvā sūpadhāritaṃ upadhāretvā	840	
PA_anya-e01_01n:840_4	suvavatthitaṃ vavatthapetvā ānisaṃsadassāvī ratanasaññī hutvā cittīkāraṃ upaṭṭhapetvā	840	
PA_anya-e01_01n:840_5	sampiyāyamāno tasmiṃ ārammaṇe cittaṃ upanibandhati ‘addhā imāya paṭipadāya jarāmaraṇamhā	840	
PA_anya-e01_01n:840_6	muccissāmī’ti. So vivicceva kāmehi…pe… paṭhamaṃ jhānaṃ upasampajja viharatī”ti.	840	
PA_anya-e01_01n:841_0	Tattha yena atītabhavepi sāsane vā isipabbajjāya vā pabbajitvā pathavīkasiṇe catukkapañcakajjhānāni	841	
PA_anya-e01_01n:841_1	nibbattitapubbāni, evarūpassa puññavato upanissayasampannassa akatāya pathaviyā kasitaṭṭhāne	841	
PA_anya-e01_01n:841_2	vā khalamaṇḍale vā nimittaṃ uppajjati, mallakattherassa viya. Tassa kirāyasmato kasitaṭṭhānaṃ	841	
PA_anya-e01_01n:841_3	olokentassa taṃṭhānappamāṇameva nimittaṃ udapādi. So taṃ vaḍḍhetvā pañcakajjhānāni	841	
PA_anya-e01_01n:841_4	nibbattetvā jhānapadaṭṭhānaṃ vipassanaṃ paṭṭhapetvā arahattaṃ pāpuṇi.	841	
PA_anya-e01_01n:842_0	Yo panevaṃ akatādhikāro hoti, tena ācariyasantike uggahitakammaṭṭhānavidhānaṃ avirādhetvā	842	
PA_anya-e01_01n:842_1	cattāro kasiṇadose pariharantena kasiṇaṃ kātabbaṃ. Nīlapītalohitaodātasambhedavasena	842	
PA_anya-e01_01n:842_2	hi cattāro pathavīkasiṇadosā. Tasmā nīlādivaṇṇaṃ mattikaṃ aggahetvā gaṅgāvahe mattikāsadisāya	842	
PA_anya-e01_01n:842_3	aruṇavaṇṇāya mattikāya kasiṇaṃ kātabbaṃ. Tañca kho vihāramajjhe sāmaṇerādīnaṃ sañcaraṇaṭṭhāne	842	
PA_anya-e01_01n:842_4	na kātabbaṃ. Vihārapaccante pana paṭicchannaṭṭhāne pabbhāre vā paṇṇasālāya vā saṃhārimaṃ	842	
PA_anya-e01_01n:842_5	vā tatraṭṭhakaṃ vā kātabbaṃ. Tatra saṃhārimaṃ catūsu daṇḍakesu pilotikaṃ vā cammaṃ	842	
PA_anya-e01_01n:842_6	vā kaṭasārakaṃ vā bandhitvā tattha apanītatiṇamūlasakkharakathalikāya sumadditāya	842	
PA_anya-e01_01n:842_7	mattikāya vuttappamāṇaṃ vaṭṭaṃ limpetvā kātabbaṃ. Taṃ parikammakāle bhūmiyaṃ attharitvā	842	
PA_anya-e01_01n:842_8	oloketabbaṃ. Tatraṭṭhakaṃ bhūmiyaṃ padumakaṇṇikākārena khāṇuke ākoṭetvā vallīhi vinandhitvā	842	
PA_anya-e01_01n:842_9	kātabbaṃ. Yadi sā mattikā nappahoti, adho aññaṃ pakkhipitvā uparibhāge suparisodhitāya	842	
PA_anya-e01_01n:842_10	aruṇavaṇṇāya mattikāya vidatthicaturaṅgulavitthāraṃ vaṭṭaṃ kātabbaṃ. Etadeva hi pamāṇaṃ	8421	
PA_anya-e01_01n:842_11	sandhāya “suppamattaṃ vā sarāvamattaṃ vā”ti vuttaṃ. “Sāntake no anantake”tiādi panassa	8421	
PA_anya-e01_01n:842_12	paricchedatthāya vuttaṃ.	8421	
PA_anya-e01_01n:843_0	56. Tasmā evaṃ vuttappamāṇaparicchedaṃ katvā rukkhapāṇikā visabhāgavaṇṇaṃ samuṭṭhapeti.	843	
PA_anya-e01_01n:843_1	Tasmā taṃ aggahetvā pāsāṇapāṇikāya ghaṃsetvā samaṃ bherītalasadisaṃ katvā taṃ ṭhānaṃ	843	
PA_anya-e01_01n:843_2	sammajjitvā nhatvā āgantvā kasiṇamaṇḍalato aḍḍhateyyahatthantare padese paññatte	843	
PA_anya-e01_01n:843_3	vidatthicaturaṅgulapādake suatthate pīṭhe nisīditabbaṃ. Tato dūratare nisinnassa	843	
PA_anya-e01_01n:843_4	hi kasiṇaṃ na upaṭṭhāti, āsannatare kasiṇadosā paññāyanti. Uccatare nisinnena gīvaṃ	843	
PA_anya-e01_01n:843_5	onamitvā oloketabbaṃ hoti, nīcatare jaṇṇukāni rujanti. Tasmā vuttanayeneva nisīditvā	843	
PA_anya-e01_01n:843_6	“appassādā kāmā”tiādinā nayena kāmesu ādīnavaṃ paccavekkhitvā kāmanissaraṇe sabbadukkhasamatikkamupāyabhūte	843	
PA_anya-e01_01n:843_7	nekkhamme jātābhilāsena buddhadhammasaṅghaguṇānussaraṇena pītipāmojjaṃ janayitvā	843	
PA_anya-e01_01n:843_8	“ayaṃ dāni sā sabbabuddha paccekabuddha ariyasāvakehi paṭipannā nekkhammapaṭipadā”ti	843	
PA_anya-e01_01n:843_9	paṭipattiyā sañjātagāravena “addhā imāya paṭipadāya pavivekasukharasassa bhāgī bhavissāmī”ti	843	
PA_anya-e01_01n:843_10	ussāhaṃ janayitvā samena ākārena cakkhūni ummīletvā nimittaṃ gaṇhantena bhāvetabbaṃ.	8431	
PA_anya-e01_01n:844_0	Atiummīlayato hi cakkhu kilamati, maṇḍalañca ativibhūtaṃ hoti, tenassa nimittaṃ nuppajjati.	844	
PA_anya-e01_01n:844_1	Atimandaṃ ummīlayato maṇḍalamavibhūtaṃ hoti, cittañca līnaṃ hoti, evampi nimittaṃ	844	
PA_anya-e01_01n:844_2	nuppajjati. Tasmā ādāsatale mukhanimittadassinā viya samenākārena cakkhūni ummīletvā	844	
PA_anya-e01_01n:844_3	nimittaṃ gaṇhantena bhāvetabbaṃ, na vaṇṇo paccavekkhitabbo, na lakkhaṇaṃ manasikātabbaṃ.	844	
PA_anya-e01_01n:844_4	Apica vaṇṇaṃ amuñcitvā nissayasavaṇṇaṃ katvā ussadavasena paṇṇattidhamme cittaṃ paṭṭhapetvā	844	
PA_anya-e01_01n:844_5	manasi kātabbaṃ. Pathavī mahī, medinī, bhūmi, vasudhā, vasundharātiādīsu pathavīnāmesu	844	
PA_anya-e01_01n:844_6	yamicchati, yadassa saññānukūlaṃ hoti, taṃ vattabbaṃ. Apica pathavīti etadeva nāmaṃ	844	
PA_anya-e01_01n:844_7	pākaṭaṃ, tasmā pākaṭavaseneva pathavī pathavīti bhāvetabbaṃ. Kālena ummīletvā kālena	844	
PA_anya-e01_01n:844_8	nimīletvā āvajjitabbaṃ. Yāva uggahanimittaṃ nuppajjati, tāva kālasatampi kālasahassampi	844	
PA_anya-e01_01n:844_9	tato bhiyyopi eteneva nayena bhāvetabbaṃ.	844	
PA_anya-e01_01n:845_0	57. Tassevaṃ bhāvayato yadā nimīletvā āvajjantassa ummīlitakāle viya āpāthamāgacchati,	845	
PA_anya-e01_01n:845_1	tadā uggahanimittaṃ jātaṃ nāma hoti. Tassa jātakālato paṭṭhāya na tasmiṃ ṭhāne nisīditabbaṃ.	845	
PA_anya-e01_01n:845_2	Attano vasanaṭṭhānaṃ pavisitvā tattha nisinnena bhāvetabbaṃ. Pādadhovanapapañcaparihāratthaṃ	845	
PA_anya-e01_01n:845_3	panassa ekapaṭalikupāhanā ca kattaradaṇḍo ca icchitabbo. Athānena sace taruṇo samādhi	845	
PA_anya-e01_01n:845_4	kenacideva asappāyakāraṇena nassati, upāhanā āruyha kattaradaṇḍaṃ gahetvā taṃ ṭhānaṃ	845	
PA_anya-e01_01n:845_5	gantvā nimittaṃ ādāya āgantvā sukhanisinnena bhāvetabbaṃ, punappunaṃ samannāharitabbaṃ,	845	
PA_anya-e01_01n:845_6	takkāhataṃ vitakkāhataṃ kātabbaṃ. Tassevaṃ karontassa anukkamena nīvaraṇāni vikkhambhanti,	845	
PA_anya-e01_01n:845_7	kilesā sannisīdanti, upacārasamādhinā cittaṃ samādhiyati, paṭibhāganimittaṃ uppajjati.	845	
PA_anya-e01_01n:846_0	Tatrāyaṃ purimassa ca uggahanimittassa imassa ca viseso, uggahanimitte kasiṇadoso	846	
PA_anya-e01_01n:846_1	paññāyati, paṭibhāganimittaṃ thavikato nihatādāsamaṇḍalaṃ viya sudhotasaṅkhathālaṃ	846	
PA_anya-e01_01n:846_2	viya valāhakantarā nikkhantacandamaṇḍalaṃ viya meghamukhe balākā viya uggahanimittaṃ	846	
PA_anya-e01_01n:846_3	padāletvā nikkhantamiva tato sataguṇaṃ sahassaguṇaṃ suparisuddhaṃ hutvā upaṭṭhāti.	846	
PA_anya-e01_01n:846_4	Tañca kho neva vaṇṇavantaṃ, na saṇṭhānavantaṃ. Yadi hi taṃ īdisaṃ bhaveyya, cakkhuviññeyyaṃ	846	
PA_anya-e01_01n:846_5	siyā oḷārikaṃ sammasanupagaṃ tilakkhaṇabbhāhataṃ, na panetaṃ tādisaṃ. Kevalañhi samādhilābhino	846	
PA_anya-e01_01n:846_6	upaṭṭhānākāramattaṃ saññajametanti.	846	
PA_anya-e01_01n:847	58. Uppannakālato ca panassa paṭṭhāya nīvaraṇāni vikkhambhitāneva honti, kilesā sannisinnāva, upacārasamādhinā cittaṃ samāhitamevāti.	84	
PA_anya-e01_01n:848_0	Duvidho hi samādhi upacārasamādhi ca appanāsamādhi ca. Dvīhākārehi cittaṃ samādhiyati	848	
PA_anya-e01_01n:848_1	upacārabhūmiyaṃ vā paṭilābhabhūmiyaṃ vā. Tattha upacārabhūmiyaṃ nīvaraṇappahānena	848	
PA_anya-e01_01n:848_2	cittaṃ samāhitaṃ hoti. Paṭilābhabhūmiyaṃ aṅgapātubhāvena.	848	
PA_anya-e01_01n:849_0	Dvinnaṃ pana samādhīnaṃ idaṃ nānākāraṇaṃ, upacāre aṅgāni na thāmajātāni honti, aṅgānaṃ	849	
PA_anya-e01_01n:849_1	athāmajātattā, yathā nāma daharo kumārako ukkhipitvā ṭhapiyamāno punappunaṃ bhūmiyaṃ	849	
PA_anya-e01_01n:849_2	patati, evameva upacāre uppanne cittaṃ kālena nimittamārammaṇaṃ karoti, kālena bhavaṅgamotarati.	849	
PA_anya-e01_01n:849_3	Appanāyaṃ pana aṅgāni thāmajātāni honti, tesaṃ thāmajātattā, yathā nāma balavā puriso	849	
PA_anya-e01_01n:849_4	āsanā vuṭṭhāya divasampi tiṭṭheyya, evameva appanāsamādhimhi uppanne cittaṃ sakiṃ	849	
PA_anya-e01_01n:849_5	bhavaṅgavāraṃ chinditvā kevalampi rattiṃ kevalampi divasaṃ tiṭṭhati, kusalajavanapaṭipāṭivaseneva pavattatīti.	849	
PA_anya-e01_01n:850_0	Tatra yadetaṃ upacārasamādhinā saddhiṃ paṭibhāganimittaṃ uppannaṃ, tassa uppādanaṃ	850	
PA_anya-e01_01n:850_1	nāma atidukkaraṃ. Tasmā sace teneva pallaṅkena taṃ nimittaṃ vaḍḍhetvā appanaṃ adhigantuṃ	850	
PA_anya-e01_01n:850_2	sakkoti, sundaraṃ. No ce sakkoti, athānena taṃ nimittaṃ appamattena cakkavattigabbho	850	
PA_anya-e01_01n:850_3	viya rakkhitabbaṃ. Evañhi –	850	
PA_anya-e01_01n:851	Nimittaṃ rakkhato laddha-parihāni na vijjati;	85	
PA_anya-e01_01n:852	Ārakkhamhi asantamhi, laddhaṃ laddhaṃ vinassati.	85	
PA_anya-e01_01n:853	Sattasappāyā	85	
PA_anya-e01_01n:854	59. Tatrāyaṃ rakkhaṇavidhi –	85	
PA_anya-e01_01n:855	Āvāso gocaro bhassaṃ, puggalo bhojanaṃ utu;	85	
PA_anya-e01_01n:856	Iriyāpathoti sattete, asappāye vivajjaye.	85	
PA_anya-e01_01n:857	Sappāye satta sevetha, evañhi paṭipajjato;	85	
PA_anya-e01_01n:858	Nacireneva kālena, hoti kassaci appanā.	85	
PA_anya-e01_01n:859_0	Tatrassa yasmiṃ āvāse vasantassa anuppannaṃ vā nimittaṃ nuppajjati, uppannaṃ vā vinassati,	859	
PA_anya-e01_01n:859_1	anupaṭṭhitā ca sati na upaṭṭhāti, asamāhitañca cittaṃ na samādhiyati, ayaṃ asappāyo.	859	
PA_anya-e01_01n:859_2	Yattha nimittaṃ uppajjati ceva thāvarañca hoti, sati upaṭṭhāti, cittaṃ samādhiyati	859	
PA_anya-e01_01n:859_3	nāgapabbatavāsīpadhāniyatissattherassa viya, ayaṃ sappāyo. Tasmā yasmiṃ vihāre bahū	859	
PA_anya-e01_01n:859_4	āvāsā honti, tattha ekamekasmiṃ tīṇi tīṇi divasāni vasitvā yatthassa cittaṃ ekaggaṃ	859	
PA_anya-e01_01n:859_5	hoti, tattha vasitabbaṃ. Āvāsasappāyatāya hi tambapaṇṇidīpamhi cūḷanāgaleṇe vasantā	859	
PA_anya-e01_01n:859_6	tattheva kammaṭṭhānaṃ gahetvā pañcasatā bhikkhū arahattaṃ pāpuṇiṃsu. Sotāpannādīnaṃ	859	
PA_anya-e01_01n:859_7	pana aññattha ariyabhūmiṃ patvā tattha arahattappattānañca gaṇanā natthi. Evamaññesupi	859	
PA_anya-e01_01n:859_8	cittalapabbatavihārādīsu.	859	
PA_anya-e01_01n:860	Gocaragāmo pana yo senāsanato uttarena vā dakkhiṇena vā nātidūre diyaḍḍhakosabbhantare hoti sulabhasampannabhikkho, so sappāyo. Viparīto asappāyo.	86	
PA_anya-e01_01n:861	Bhassanti dvattiṃsatiracchānakathāpariyāpannaṃ asappāyaṃ, tañhissa nimittantaradhānāya saṃvattati. Dasakathāvatthunissitaṃ sappāyaṃ, tampi mattāya bhāsitabbaṃ.	86	
PA_anya-e01_01n:862_0	Puggalopi atiracchānakathiko sīlādiguṇasampanno, yaṃ nissāya asamāhitaṃ vā cittaṃ	862	
PA_anya-e01_01n:862_1	samādhiyati, samāhitaṃ vā cittaṃ thirataraṃ hoti, evarūpo sappāyo. Kāyadaḷhībahulo	862	
PA_anya-e01_01n:862_2	pana tiracchānakathiko asappāyo. So hi taṃ kaddamodakamiva acchaṃ udakaṃ malīnameva	862	
PA_anya-e01_01n:862_3	karoti, tādisañca āgamma koṭapabbatavāsīdaharasseva samāpattipi nassati, pageva nimittaṃ.	862	
PA_anya-e01_01n:863_0	Bhojanaṃ pana kassaci madhuraṃ, kassaci ambilaṃ sappāyaṃ hoti. Utupi kassaci sīto,	863	
PA_anya-e01_01n:863_1	kassaci uṇho sappāyo hoti. Tasmā yaṃ bhojanaṃ vā utuṃ vā sevantassa phāsu hoti, asamāhitaṃ	863	
PA_anya-e01_01n:863_2	vā cittaṃ samādhiyati, samāhitaṃ vā thirataraṃ hoti, taṃ bhojanaṃ so ca utu sappāyo.	863	
PA_anya-e01_01n:863_3	Itaraṃ bhojanaṃ itaro ca utu asappāyo.	863	
PA_anya-e01_01n:864_0	Iriyāpathesupi kassaci caṅkamo sappāyo hoti, kassaci sayanaṭṭhānanisajjānaṃ aññataro.	864	
PA_anya-e01_01n:864_1	Tasmā taṃ āvāsaṃ viya tīṇi divasāni upaparikkhitvā yasmiṃ iriyāpathe asamāhitaṃ vā	864	
PA_anya-e01_01n:864_2	cittaṃ samādhiyati, samāhitaṃ vā thirataraṃ hoti, so sappāyo. Itaro asappāyoti veditabbo.	864	
PA_anya-e01_01n:865	Iti imaṃ sattavidhaṃ asappāyaṃ vajjetvā sappāyaṃ sevitabbaṃ. Evaṃ paṭipannassa hi nimittāsevanabahulassa nacireneva kālena hoti kassaci appanā.	86	
PA_anya-e01_01n:866	Dasavidhaappanākosallaṃ	86	
PA_anya-e01_01n:867_0	60. Yassa pana evampi paṭipajjato na hoti, tena dasavidhaṃ appanākosallaṃ sampādetabbaṃ.	867	
PA_anya-e01_01n:867_1	Tatrāyaṃ nayo, dasāhākārehi appanākosallaṃ icchitabbaṃ, vatthuvisadakiriyato, indriyasamattapaṭipādanato,	867	
PA_anya-e01_01n:867_2	nimittakusalato, yasmiṃ samaye cittaṃ paggahetabbaṃ tasmiṃ samaye cittaṃ paggaṇhāti,	867	
PA_anya-e01_01n:867_3	yasmiṃ samaye cittaṃ niggahetabbaṃ tasmiṃ samaye cittaṃ niggaṇhāti, yasmiṃ samaye	867	
PA_anya-e01_01n:867_4	cittaṃ sampahaṃsitabbaṃ tasmiṃ samaye cittaṃ sampahaṃseti, yasmiṃ samaye cittaṃ ajjhupekkhitabbaṃ	867	
PA_anya-e01_01n:867_5	tasmiṃ samaye cittaṃ ajjhupekkhati, asamāhitapuggalaparivajjanato, samāhitapuggalasevanato, tadadhimuttatoti.	867	
PA_anya-e01_01n:868_0	61. Tattha vatthuvisadakiriyā nāma ajjhattikabāhirānaṃ vatthūnaṃ visadabhāvakaraṇaṃ.	868	
PA_anya-e01_01n:868_1	Yadā hissa kesanakhalomāni dīghāni honti, sarīraṃ vā sedamalaggahitaṃ, tadā ajjhattikavatthu	868	
PA_anya-e01_01n:868_2	avisadaṃ hoti aparisuddhaṃ. Yadā panassa cīvaraṃ jiṇṇaṃ kiliṭṭhaṃ duggandhaṃ hoti,	868	
PA_anya-e01_01n:868_3	senāsanaṃ vā uklāpaṃ hoti, tadā bāhiravatthu avisadaṃ hoti aparisuddhaṃ. Ajjhattikabāhire	868	
PA_anya-e01_01n:868_4	ca vatthumhi avisade uppannesu cittacetasikesu ñāṇampi aparisuddhaṃ hoti, aparisuddhāni	868	
PA_anya-e01_01n:868_5	dīpakapallikavaṭṭitelāni nissāya uppannadīpasikhāya obhāso viya. Aparisuddhena ñāṇena	868	
PA_anya-e01_01n:868_6	saṅkhāre sammasato saṅkhārāpi avibhūtā honti, kammaṭṭhānamanuyuñjato kammaṭṭhānampi	868	
PA_anya-e01_01n:868_7	vuḍḍhiṃ viruḷhiṃ vepullaṃ na gacchati. Visade pana ajjhattikabāhire vatthumhi uppannesu	868	
PA_anya-e01_01n:868_8	cittacetasikesu ñāṇampi visadaṃ hoti parisuddhaṃ, parisuddhāni dīpakapallikavaṭṭitelāni	868	
PA_anya-e01_01n:868_9	nissāya uppannadīpasikhāya obhāso viya. Parisuddhena ca ñāṇena saṅkhāre sammasato	868	
PA_anya-e01_01n:868_10	saṅkhārāpi vibhūtā honti, kammaṭṭhānamanuyuñjato kammaṭṭhānampi vuḍḍhiṃ virūḷhiṃ vepullaṃ gacchati.	8681	
PA_anya-e01_01n:869_0	62. Indriyasamattapaṭipādanaṃ nāma saddhādīnaṃ indriyānaṃ samabhāvakaraṇaṃ. Sace	869	
PA_anya-e01_01n:869_1	hissa saddhindriyaṃ balavaṃ hoti itarāni mandāni, tato vīriyindriyaṃ paggahakiccaṃ,	869	
PA_anya-e01_01n:869_2	satindriyaṃ upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ	869	
PA_anya-e01_01n:869_3	kātuṃ na sakkoti, tasmā taṃ dhammasabhāvapaccavekkhaṇena vā yathā vā manasikaroto	869	
PA_anya-e01_01n:869_4	balavaṃ jātaṃ, tathā amanasikārena hāpetabbaṃ. Vakkalittheravatthu cettha nidassanaṃ.	869	
PA_anya-e01_01n:869_5	Sace pana vīriyindriyaṃ balavaṃ hoti, atha neva saddhindriyaṃ adhimokkhakiccaṃ kātuṃ	869	
PA_anya-e01_01n:869_6	sakkoti, na itarāni itarakiccabhedaṃ, tasmā taṃ passaddhādibhāvanāya hāpetabbaṃ.	869	
PA_anya-e01_01n:869_7	Tatrāpi soṇattheravatthu dassetabbaṃ. Evaṃ sesesupi ekassa balavabhāve sati itaresaṃ	869	
PA_anya-e01_01n:869_8	attano kiccesu asamatthatā veditabbā. Visesato panettha saddhāpaññānaṃ samādhivīriyānañca	869	
PA_anya-e01_01n:869_9	samataṃ pasaṃsanti. Balavasaddho hi mandapañño muddhappasanno hoti, avatthusmiṃ pasīdati.	869	
PA_anya-e01_01n:869_10	Balavapañño mandasaddho kerāṭikapakkhaṃ bhajati, bhesajjasamuṭṭhito viya rogo atekiccho	8691	
PA_anya-e01_01n:869_11	hoti. Ubhinnaṃ samatāya vatthusmiṃyeva pasīdati. Balavasamādhiṃ pana mandavīriyaṃ	8691	
PA_anya-e01_01n:869_12	samādhissa kosajjapakkhattā kosajjaṃ abhibhavati. Balavavīriyaṃ mandasamādhiṃ vīriyassa	8691	
PA_anya-e01_01n:869_13	uddhaccapakkhattā uddhaccaṃ abhibhavati. Samādhi pana vīriyena saṃyojito kosajje	8691	
PA_anya-e01_01n:869_14	patituṃ na labhati. Vīriyaṃ samādhinā saṃyojitaṃ uddhacce patituṃ na labhati, tasmā	8691	
PA_anya-e01_01n:869_15	tadubhayaṃ samaṃ kātabbaṃ. Ubhayasamatāya hi appanā hoti. Apica samādhikammikassa	8691	
PA_anya-e01_01n:869_16	balavatīpi saddhā vaṭṭati. Evaṃ saddahanto okappento appanaṃ pāpuṇissati. Samādhipaññāsu	8691	
PA_anya-e01_01n:869_17	pana samādhikammikassa ekaggatā balavatī vaṭṭati. Evañhi so appanaṃ pāpuṇāti. Vipassanākammikassa	8691	
PA_anya-e01_01n:869_18	paññā balavatī vaṭṭati. Evañhi so lakkhaṇapaṭivedhaṃ pāpuṇāti. Ubhinnaṃ pana samatāyapi	8691	
PA_anya-e01_01n:869_19	appanā hotiyeva. Sati pana sabbattha balavatī vaṭṭati. Sati hi cittaṃ uddhaccapakkhikānaṃ	8691	
PA_anya-e01_01n:869_20	saddhāvīriyapaññānaṃ vasena uddhaccapātato kosajjapakkhena ca samādhinā kosajjapātato	8692	
PA_anya-e01_01n:869_21	rakkhati, tasmā sā loṇadhūpanaṃ viya sabbabyañjanesu, sabbakammikaamacco viya ca	8692	
PA_anya-e01_01n:869_22	sabbarājakiccesu sabbattha icchitabbā. Tenāha – “sati ca pana sabbatthikā vuttā bhagavatā.	8692	
PA_anya-e01_01n:869_23	Kiṃ kāraṇā? Cittañhi satipaṭisaraṇaṃ, ārakkhapaccupaṭṭhānā ca sati, na vinā satiyā	8692	
PA_anya-e01_01n:869_24	cittassa paggahaniggaho hotī”ti.	8692	
PA_anya-e01_01n:870_0	63. Nimittakosallaṃ nāma pathavīkasiṇādikassa cittekaggatānimittassa akatassa karaṇakosallaṃ,	870	
PA_anya-e01_01n:870_1	katassa ca bhāvanākosallaṃ, bhāvanāya laddhassa rakkhaṇakosallañca, taṃ idha adhippetaṃ.	870	
PA_anya-e01_01n:871_0	64. Kathañca yasmiṃ samaye cittaṃ paggahetabbaṃ, tasmiṃ samaye cittaṃ paggaṇhāti?	871	
PA_anya-e01_01n:871_1	Yadāssa atisithilavīriyatādīhi līnaṃ cittaṃ hoti, tadā passaddhisambojjhaṅgādayo	871	
PA_anya-e01_01n:871_2	tayo abhāvetvā dhammavicayasambojjhaṅgādayo bhāveti. Vuttañhetaṃ bhagavatā –	871	
PA_anya-e01_01n:872_0	“Seyyathāpi, bhikkhave, puriso parittaṃ aggiṃ ujjāletukāmo assa, so tattha allāni	872	
PA_anya-e01_01n:872_1	ceva tiṇāni pakkhipeyya, allāni ca gomayāni pakkhipeyya, allāni ca kaṭṭhāni pakkhipeyya,	872	
PA_anya-e01_01n:872_2	udakavātañca dadeyya, paṃsukena ca okireyya, bhabbo nu kho so, bhikkhave, puriso	872	
PA_anya-e01_01n:872_3	parittaṃ aggiṃ ujjāletunti? No hetaṃ, bhante. Evameva kho, bhikkhave, yasmiṃ samaye	872	
PA_anya-e01_01n:872_4	līnaṃ cittaṃ hoti, akālo tasmiṃ samaye passaddhisambojjhaṅgassa bhāvanāya, akālo	872	
PA_anya-e01_01n:872_5	samādhi…pe… akālo upekkhāsambojjhaṅgassa bhāvanāya. Taṃ kissa hetu? Līnaṃ, bhikkhave,	872	
PA_anya-e01_01n:872_6	cittaṃ, taṃ etehi dhammehi dusamuṭṭhāpayaṃ hoti. Yasmiṃ ca kho, bhikkhave, līnaṃ	872	
PA_anya-e01_01n:872_7	cittaṃ hoti, kālo tasmiṃ samaye dhammavicayasambojjhaṅgassa bhāvanāya, kālo vīriyasambojjhaṅgassa	872	
PA_anya-e01_01n:872_8	bhāvanāya, kālo pītisambojjhaṅgassa bhāvanāya. Taṃ kissa hetu? Līnaṃ, bhikkhave,	872	
PA_anya-e01_01n:872_9	cittaṃ, taṃ etehi dhammehi susamuṭṭhāpayaṃ hoti. Seyyathāpi, bhikkhave, puriso parittaṃ	872	
PA_anya-e01_01n:872_10	aggiṃ ujjāletukāmo assa, so tattha sukkhāni ceva tiṇāni pakkhipeyya, sukkhāni ca	8721	
PA_anya-e01_01n:872_11	gomayāni pakkhipeyya, sukkhāni ca kaṭṭhāni pakkhipeyya, mukhavātañca dadeyya, na	8721	
PA_anya-e01_01n:872_12	ca paṃsukena okireyya, bhabbo nu kho so, bhikkhave, puriso parittaṃ aggiṃ ujjāletunti? Evaṃ bhante”ti.	8721	
PA_anya-e01_01n:873	Ettha ca yathāsakamāhāravasena dhammavicayasambojjhaṅgādīnaṃ bhāvanā veditabbā. Vuttañhetaṃ –	87	
PA_anya-e01_01n:874_0	“Atthi, bhikkhave, kusalākusalā dhammā sāvajjānavajjā dhammā hīnappaṇītā dhammā kaṇhasukkasappaṭibhāgā	874	
PA_anya-e01_01n:874_1	dhammā. Tattha yoniso manasikārabahulīkāro, ayamāhāro anuppannassa vā dhammavicayasambojjhaṅgassa	874	
PA_anya-e01_01n:874_2	uppādāya uppannassa vā dhammavicayasambojjhaṅgassa bhiyyobhāvāya vepullāya bhāvanāya	874	
PA_anya-e01_01n:874_3	pāripūriyā saṃvattatī”ti.	874	
PA_anya-e01_01n:875_0	Tathā “atthi, bhikkhave, ārambhadhātu nikkamadhātu parakkamadhātu. Tattha yoniso	875	
PA_anya-e01_01n:875_1	manasikārabahulīkāro, ayamāhāro anuppannassa vā vīriyasambojjhaṅgassa uppādāya uppannassa	875	
PA_anya-e01_01n:875_2	vā vīriyasambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti.	875	
PA_anya-e01_01n:876_0	Tathā “atthi, bhikkhave, pītisambojjhaṅgaṭṭhāniyā dhammā. Tattha yoniso manasikārabahulīkāro,	876	
PA_anya-e01_01n:876_1	ayamāhāro anuppannassa vā pītisambojjhaṅgassa uppādāya uppannassa vā pītisambojjhaṅgassa	876	
PA_anya-e01_01n:876_2	bhiyyobhāvāya vepullāya bhāvanāya pāripūriyā saṃvattatī”ti.	876	
PA_anya-e01_01n:877_0	Tattha sabhāvasāmaññalakkhaṇapaṭivedhavasena pavattamanasikāro kusalādīsu yoniso	877	
PA_anya-e01_01n:877_1	manasikāro nāma. Ārambhadhātuādīnaṃ uppādanavasena pavattamanasikāro ārambhadhātuādīsu	877	
PA_anya-e01_01n:877_2	yoniso manasikāro nāma. Tattha ārambhadhātūti paṭhamavīriyaṃ vuccati. Nikkamadhātūti	877	
PA_anya-e01_01n:877_3	kosajjato nikkhantattā tato balavataraṃ. Parakkamadhātūti paraṃ paraṃ ṭhānaṃ akkamanato	877	
PA_anya-e01_01n:877_4	tatopi balavataraṃ. Pītisambojjhaṅgaṭṭhāniyā dhammāti pana pītiyā eva etaṃ nāmaṃ.	877	
PA_anya-e01_01n:877_5	Tassāpi uppādakamanasikārova yoniso manasikāro nāma.	877	
PA_anya-e01_01n:878_0	Apica satta dhammā dhammavicayasambojjhaṅgassa uppādāya saṃvattanti paripucchakatā,	878	
PA_anya-e01_01n:878_1	vatthuvisadakiriyā, indriyasamattapaṭipādanā, duppaññapuggalaparivajjanā, paññavantapuggalasevanā,	878	
PA_anya-e01_01n:878_2	gambhīrañāṇacariyapaccavekkhaṇā, tadadhimuttatāti.	878	
PA_anya-e01_01n:879_0	Ekādasadhammā vīriyasambojjhaṅgassa uppādāya saṃvattanti apāyādibhayapaccavekkhaṇatā,	879	
PA_anya-e01_01n:879_1	vīriyāyattalokiyalokuttaravisesādhigamānisaṃsadassitā, “buddhapaccekabuddhamahāsāvakehi	879	
PA_anya-e01_01n:879_2	gatamaggo mayā gantabbo, so ca na sakkā kusītena gantu”nti evaṃ gamanavīthipaccavekkhaṇatā,	879	
PA_anya-e01_01n:879_3	dāyakānaṃ mahapphalabhāvakaraṇena piṇḍāpacāyanatā, “vīriyārambhassa vaṇṇavādī me	879	
PA_anya-e01_01n:879_4	satthā, so ca anatikkamanīyasāsano amhākañca bahūpakāro paṭipattiyā ca pūjiyamāno	879	
PA_anya-e01_01n:879_5	pūjito hoti na itarathā”ti evaṃ satthu mahattapaccavekkhaṇatā, “saddhammasaṅkhātaṃ	879	
PA_anya-e01_01n:879_6	me mahādāyajjaṃ gahetabbaṃ, tañca na sakkā kusītena gahetu”nti evaṃ dāyajjamahattapaccavekkhaṇatā,	879	
PA_anya-e01_01n:879_7	ālokasaññāmanasikārairiyāpathaparivattanaabbhokāsasevanādīhi thinamiddhavinodanatā,	879	
PA_anya-e01_01n:879_8	kusītapuggalaparivajjanatā, āraddhavīriyapuggalasevanatā, sammappadhānapaccavekkhaṇatā, tadadhimuttatāti.	879	
PA_anya-e01_01n:880_0	Ekādasadhammā pītisambojjhaṅgassa uppādāya saṃvattanti buddhānussati, dhamma… saṅgha…	880	
PA_anya-e01_01n:880_1	sīla… cāga… devatānussati, upasamānussati, lūkhapuggalaparivajjanatā, siniddhapuggalasevanatā,	880	
PA_anya-e01_01n:880_2	pasādaniyasuttantapaccavekkhaṇatā, tadadhimuttatāti. Iti imehi ākārehi ete dhamme	880	
PA_anya-e01_01n:880_3	uppādento dhammavicayasambojjhaṅgādayo bhāveti nāma. Evaṃ yasmiṃ samaye cittaṃ paggahetabbaṃ,	880	
PA_anya-e01_01n:880_4	tasmiṃ samaye cittaṃ paggaṇhāti.	880	
PA_anya-e01_01n:881_0	65. Kathaṃ yasmiṃ samaye cittaṃ niggahetabbaṃ, tasmiṃ samaye cittaṃ niggaṇhāti? Yadāssa	881	
PA_anya-e01_01n:881_1	accāraddhavīriyatādīhi uddhataṃ cittaṃ hoti, tadā dhammavicayasambojjhaṅgādayo tayo	881	
PA_anya-e01_01n:881_2	abhāvetvā passaddhisambojjhaṅgādayo bhāveti. Vuttañhetaṃ bhagavatā –	881	
PA_anya-e01_01n:882_0	“Seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha	882	
PA_anya-e01_01n:882_1	sukkhāni ceva tiṇāni pakkhipeyya…pe… na ca paṃsukena okireyya, bhabbo nu kho so,	882	
PA_anya-e01_01n:882_2	bhikkhave, puriso mahantaṃ aggikkhandhaṃ nibbāpetunti? No hetaṃ, bhante. Evameva	882	
PA_anya-e01_01n:882_3	kho, bhikkhave, yasmiṃ samaye uddhataṃ cittaṃ hoti, akālo tasmiṃ samaye dhammavicayasambojjhaṅgassa	882	
PA_anya-e01_01n:882_4	bhāvanāya, akālo vīriya…pe… akālo pītisambojjhaṅgassa bhāvanāya. Taṃ kissa hetu?	882	
PA_anya-e01_01n:882_5	Uddhataṃ, bhikkhave, cittaṃ, taṃ etehi dhammehi duvūpasamayaṃ hoti. Yasmiṃ ca kho,	882	
PA_anya-e01_01n:882_6	bhikkhave, samaye uddhataṃ cittaṃ hoti, kālo tasmiṃ samaye passaddhisambojjhaṅgassa	882	
PA_anya-e01_01n:882_7	bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya.	882	
PA_anya-e01_01n:882_8	Taṃ kissa hetu? Uddhataṃ, bhikkhave, cittaṃ, taṃ etehi dhammehi suvūpasamayaṃ hoti.	882	
PA_anya-e01_01n:882_9	Seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha	882	
PA_anya-e01_01n:882_10	allāni ceva tiṇāni pakkhipeyya…pe… paṃsukena ca okireyya, bhabbo nu kho so, bhikkhave,	8821	
PA_anya-e01_01n:882_11	puriso mahantaṃ aggikkhandhaṃ nibbāpetunti? Evaṃ, bhante”ti.	8821	
PA_anya-e01_01n:883	Etthāpi yathāsakaṃ āhāravasena passaddhisambojjhaṅgādīnaṃ bhāvanā veditabbā. Vuttañhetaṃ bhagavatā –	88	
PA_anya-e01_01n:884_0	“Atthi, bhikkhave, kāyapassaddhi cittapassaddhi. Tattha yoniso manasikārabahulīkāro,	884	
PA_anya-e01_01n:884_1	ayamāhāro anuppannassa vā passaddhisambojjhaṅgassa uppādāya uppannassa vā passaddhisambojjhaṅgassa	884	
PA_anya-e01_01n:884_2	bhiyyobhāvāya vepullāya bhāvanāya pāripūriyā saṃvattatī”ti.	884	
PA_anya-e01_01n:885_0	Tathā “atthi, bhikkhave, samathanimittaṃ abyagganimittaṃ. Tattha yoniso manasikārabahulīkāro,	885	
PA_anya-e01_01n:885_1	ayamāhāro anuppannassa vā samādhisambojjhaṅgassa uppādāya uppannassa vā samādhisambojjhaṅgassa	885	
PA_anya-e01_01n:885_2	bhiyyobhāvāya vepullāya bhāvanāya pāripūriyā saṃvattatī”ti.	885	
PA_anya-e01_01n:886_0	Tathā “atthi, bhikkhave, upekkhāsambojjhaṅgaṭṭhāniyā dhammā. Tattha yoniso manasikārabahulīkāro,	886	
PA_anya-e01_01n:886_1	ayamāhāro anuppannassa vā upekkhāsambojjhaṅgassa uppādāya uppannassa vā upekkhāsambojjhaṅgassa	886	
PA_anya-e01_01n:886_2	bhiyyobhāvāya vepullāya bhāvanāya pāripūriyā saṃvattatī”ti.	886	
PA_anya-e01_01n:887_0	Tattha yathāssa passaddhiādayo uppannapubbā, taṃ ākāraṃ sallakkhetvā tesaṃ uppādanavasena	887	
PA_anya-e01_01n:887_1	pavattamanasikārova tīsupi padesu yoniso manasikāro nāma. Samathanimittanti ca samathassevetamadhivacanaṃ.	887	
PA_anya-e01_01n:887_2	Avikkhepaṭṭhena ca tasseva abyagganimittanti.	887	
PA_anya-e01_01n:888_0	Apica satta dhammā passaddhisambojjhaṅgassa uppādāya saṃvattanti paṇītabhojanasevanatā,	888	
PA_anya-e01_01n:888_1	utusukhasevanatā, iriyāpathasukhasevanatā, majjhattapayogatā, sāraddhakāyapuggalaparivajjanatā,	888	
PA_anya-e01_01n:888_2	passaddhakāyapuggalasevanatā, tadadhimuttatāti.	888	
PA_anya-e01_01n:889_0	Ekādasa dhammā samādhisambojjhaṅgassa uppādāya saṃvattanti vatthuvisadatā, nimittakusalatā,	889	
PA_anya-e01_01n:889_1	indriyasamattapaṭipādanatā, samaye cittassa niggahaṇatā, samaye cittassa paggahaṇatā,	889	
PA_anya-e01_01n:889_2	nirassādassa cittassa saddhāsaṃvegavasena sampahaṃsanatā, sammāpavattassa ajjhupekkhanatā,	889	
PA_anya-e01_01n:889_3	asamāhitapuggalaparivajjanatā, samāhitapuggalasevanatā, jhānavimokkhapaccavekkhaṇatā, tadadhimuttatāti.	889	
PA_anya-e01_01n:890_0	Pañca dhammā upekkhāsambojjhaṅgassa uppādāya saṃvattanti sattamajjhattatā, saṅkhāramajjhattatā,	890	
PA_anya-e01_01n:890_1	sattasaṅkhārakelāyanapuggalaparivajjanatā, sattasaṅkhāramajjhattapuggalasevanatā,	890	
PA_anya-e01_01n:890_2	tadadhimuttatāti. Iti imehākārehi ete dhamme uppādento passaddhisambojjhaṅgādayo	890	
PA_anya-e01_01n:890_3	bhāveti nāma. Evaṃ yasmiṃ samaye cittaṃ niggahetabbaṃ tasmiṃ samaye cittaṃ niggaṇhāti.	890	
PA_anya-e01_01n:891_0	66. Kathaṃ yasmiṃ samaye cittaṃ sampahaṃsitabbaṃ, tasmiṃ samaye cittaṃ sampahaṃseti?	891	
PA_anya-e01_01n:891_1	Yadāssa paññāpayogamandatāya vā upasamasukhānadhigamena vā nirassādaṃ cittaṃ hoti,	891	
PA_anya-e01_01n:891_2	tadā naṃ aṭṭhasaṃvegavatthupaccavekkhaṇena saṃvejeti. Aṭṭha saṃvegavatthūni nāma	891	
PA_anya-e01_01n:891_3	jātijarābyādhimaraṇāni cattāri, apāyadukkhaṃ pañcamaṃ, atīte vaṭṭamūlakaṃ dukkhaṃ,	891	
PA_anya-e01_01n:891_4	anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ dukkhanti. Buddhadhammasaṅghaguṇānussaraṇena	891	
PA_anya-e01_01n:891_5	cassa pasādaṃ janeti. Evaṃ yasmiṃ samaye cittaṃ sampahaṃsitabbaṃ, tasmiṃ samaye cittaṃ sampahaṃseti.	891	
PA_anya-e01_01n:892_0	Kathaṃ yasmiṃ samaye cittaṃ ajjhupekkhitabbaṃ, tasmiṃ samaye cittaṃ ajjhupekkhati?	892	
PA_anya-e01_01n:892_1	Yadāssa evaṃ paṭipajjato alīnaṃ anuddhataṃ anirassādaṃ ārammaṇe samappavattaṃ samathavīthipaṭipannaṃ	892	
PA_anya-e01_01n:892_2	cittaṃ hoti, tadāssa paggahaniggahasampahaṃsanesu na byāpāraṃ āpajjati, sārathi viya	892	
PA_anya-e01_01n:892_3	samappavattesu assesu. Evaṃ yasmiṃ samaye cittaṃ ajjhupekkhitabbaṃ, tasmiṃ samaye	892	
PA_anya-e01_01n:892_4	cittaṃ ajjhupekkhati.	892	
PA_anya-e01_01n:893	Asamāhitapuggalaparivajjanatā nāma nekkhammapaṭipadaṃ anāruḷhapubbānaṃ anekakiccapasutānaṃ vikkhittahadayānaṃ puggalānaṃ ārakā pariccāgo.	89	
PA_anya-e01_01n:894	Samāhitapuggalasevanatā nāma nekkhammapaṭipadaṃ paṭipannānaṃ samādhilābhīnaṃ puggalānaṃ kālena kālaṃ upasaṅkamanaṃ.	89	
PA_anya-e01_01n:895	Tadadhimuttatā nāma samādhiadhimuttatā samādhigarusamādhininnasamādhipoṇasamādhipabbhāratāti attho.	89	
PA_anya-e01_01n:896	Evametaṃ dasavidhaṃ appanākosallaṃ sampādetabbaṃ.	89	
PA_anya-e01_01n:898	Evañhi sampādayato, appanākosallaṃ imaṃ;	89	
PA_anya-e01_01n:899	Paṭiladdhe nimittasmiṃ, appanā sampavattati.	89	
PA_anya-e01_01n:900	Evañhi paṭipannassa, sace sā nappavattati;	90	
PA_anya-e01_01n:901	Tathāpi na jahe yogaṃ, vāyametheva paṇḍito.	90	
PA_anya-e01_01n:902	Hitvā hi sammāvāyāmaṃ, visesaṃ nāma māṇavo;	90	
PA_anya-e01_01n:903	Adhigacche parittampi, ṭhānametaṃ na vijjati.	90	
PA_anya-e01_01n:904	Cittappavattiākāraṃ, tasmā sallakkhayaṃ budho;	90	
PA_anya-e01_01n:905	Samataṃ vīriyasseva, yojayetha punappunaṃ.	90	
PA_anya-e01_01n:906	Īsakampi layaṃ yantaṃ, paggaṇhetheva mānasaṃ;	90	
PA_anya-e01_01n:907	Accāraddhaṃ nisedhetvā, samameva pavattaye.	90	
PA_anya-e01_01n:908	Reṇumhi uppaladale, sutte nāvāya nāḷiyā;	90	
PA_anya-e01_01n:909	Yathā madhukarādīnaṃ, pavatti sammavaṇṇitā.	90	
PA_anya-e01_01n:910	Līnauddhatabhāvehi, mocayitvāna sabbaso;	91	
PA_anya-e01_01n:911	Evaṃ nimittābhimukhaṃ, mānasaṃ paṭipādayeti.	91	
PA_anya-e01_01n:912	Nimittābhimukhapaṭipādanaṃ	91	
PA_anya-e01_01n:913_0	68. Tatrāyamatthadīpanā – yathā hi acheko madhukaro asukasmiṃ rukkhe pupphaṃ pupphitanti	913	
PA_anya-e01_01n:913_1	ñatvā tikkhena vegena pakkhando taṃ atikkamitvā paṭinivattento khīṇe reṇumhi sampāpuṇāti.	913	
PA_anya-e01_01n:913_2	Aparo acheko mandena javena pakkhando khīṇeyeva sampāpuṇāti. Cheko pana samena javena	913	
PA_anya-e01_01n:913_3	pakkhando sukhena puppharāsiṃ sampatvā yāvadicchakaṃ reṇuṃ ādāya madhuṃ sampādetvā	913	
PA_anya-e01_01n:913_4	madhurasamanubhavati.	913	
PA_anya-e01_01n:914_0	Yathā ca sallakattaantevāsikesu udakathālagate uppalapatte satthakammaṃ sikkhantesu	914	
PA_anya-e01_01n:914_1	eko acheko vegena satthaṃ pātento uppalapattaṃ dvidhā vā chindati, udake vā paveseti.	914	
PA_anya-e01_01n:914_2	Aparo acheko chijjanapavesanabhayā satthakena phusitumpi na visahati. Cheko pana	914	
PA_anya-e01_01n:914_3	samena payogena tattha satthapahāraṃ dassetvā pariyodātasippo hutvā tathārūpesu ṭhānesu	914	
PA_anya-e01_01n:914_4	kammaṃ katvā lābhaṃ labhati.	914	
PA_anya-e01_01n:915_0	Yathā ca yo catubyāmappamāṇaṃ makkaṭasuttamāharati, so cattāri sahassāni labhatīti	915	
PA_anya-e01_01n:915_1	raññā vutte eko achekapuriso vegena makkaṭasuttamākaḍḍhanto tahiṃ tahiṃ chindatiyeva.	915	
PA_anya-e01_01n:915_2	Aparo acheko chedanabhayā hatthena phusitumpi na visahati. Cheko pana koṭito paṭṭhāya	915	
PA_anya-e01_01n:915_3	samena payogena daṇḍake vedhetvā āharitvā lābhaṃ labhati.	915	
PA_anya-e01_01n:916_0	Yathā ca acheko niyāmako balavavāte laṅkāraṃ pūrento nāvaṃ videsaṃ pakkhandāpeti.	916	
PA_anya-e01_01n:916_1	Aparo acheko mandavāte laṅkāraṃ oropento nāvaṃ tattheva ṭhapeti. Cheko pana mandavāte	916	
PA_anya-e01_01n:916_2	laṅkāraṃ pūretvā balavavāte aḍḍhalaṅkāraṃ katvā sotthinā icchitaṭṭhānaṃ pāpuṇāti.	916	
PA_anya-e01_01n:917_0	Yathā ca yo telena achaḍḍento nāḷiṃ pūreti, so lābhaṃ labhatīti ācariyena antevāsikānaṃ	917	
PA_anya-e01_01n:917_1	vutte eko acheko lābhaluddho vegena pūrento telaṃ chaḍḍeti. Aparo acheko telachaḍḍanabhayā	917	
PA_anya-e01_01n:917_2	āsiñcitumpi na visahati. Cheko pana samena payogena pūretvā lābhaṃ labhati.	917	
PA_anya-e01_01n:918_0	Evameva eko bhikkhu uppanne nimitte sīghameva appanaṃ pāpuṇissāmīti gāḷhaṃ vīriyaṃ	918	
PA_anya-e01_01n:918_1	karoti, tassa cittaṃ accāraddhavīriyattā uddhacce patati, so na sakkoti appanaṃ pāpuṇituṃ.	918	
PA_anya-e01_01n:918_2	Eko accāraddhavīriyatāya dosaṃ disvā kiṃ dānime appanāyāti vīriyaṃ hāpeti, tassa	918	
PA_anya-e01_01n:918_3	cittaṃ atilīnavīriyattā kosajje patati, sopi na sakkoti appanaṃ pāpuṇituṃ. Yo pana	918	
PA_anya-e01_01n:918_4	īsakampi līnaṃ līnabhāvato uddhataṃ uddhaccato mocetvā samena payogena nimittābhimukhaṃ	918	
PA_anya-e01_01n:918_5	pavatteti, so appanaṃ pāpuṇāti, tādisena bhavitabbaṃ. Imamatthaṃ sandhāya etaṃ vuttaṃ –	918	
PA_anya-e01_01n:919	Reṇumhi uppaladale, sutte nāvāya nāḷiyā;	91	
PA_anya-e01_01n:920	Yathā madhukarādīnaṃ, pavatti sammavaṇṇitā.	92	
PA_anya-e01_01n:921	Līnauddhatabhāvehi, mocayitvāna sabbaso;	92	
PA_anya-e01_01n:922	Evaṃ nimittābhimukhaṃ, mānasaṃ paṭipādayeti.	92	
PA_anya-e01_01n:923	Paṭhamajjhānakathā	92	
PA_anya-e01_01n:924_0	69. Iti evaṃ nimittābhimukhaṃ mānasaṃ paṭipādayato panassa idāni appanā ijjhissatīti	924	
PA_anya-e01_01n:924_1	bhavaṅgaṃ upacchinditvā pathavī pathavīti anuyogavasena upaṭṭhitaṃ tadeva pathavīkasiṇaṃ	924	
PA_anya-e01_01n:924_2	ārammaṇaṃ katvā manodvārāvajjanamuppajjati. Tato tasmiṃyevārammaṇe cattāri pañca	924	
PA_anya-e01_01n:924_3	vā javanāni javanti. Tesu avasāne ekaṃ rūpāvacaraṃ, sesāni kāmāvacarāni. Pakaticittehi	924	
PA_anya-e01_01n:924_4	balavataravitakkavicārapītisukhacittekaggatāni yāni appanāya parikammattā parikammānītipi,	924	
PA_anya-e01_01n:924_5	yathā gāmādīnaṃ āsannapadeso gāmūpacāro nagarūpacāroti vuccati, evaṃ appanāya āsannattā	924	
PA_anya-e01_01n:924_6	samīpacārattā vā upacārānītipi, ito pubbe parikammānaṃ, upari appanāya ca anulomato	924	
PA_anya-e01_01n:924_7	anulomānītipi vuccanti. Yañcettha sabbantimaṃ, taṃ parittagottābhibhavanato, mahaggatagottabhāvanato	924	
PA_anya-e01_01n:924_8	ca gotrabhūtipi vuccati. Agahitaggahaṇena panettha paṭhamaṃ parikammaṃ, dutiyaṃ upacāraṃ,	924	
PA_anya-e01_01n:924_9	tatiyaṃ anulomaṃ, catutthaṃ gotrabhu. Paṭhamaṃ vā upacāraṃ, dutiyaṃ anulomaṃ, tatiyaṃ	924	
PA_anya-e01_01n:924_10	gotrabhu, catutthaṃ pañcamaṃ vā appanācittaṃ. Catutthameva hi pañcamaṃ vā appeti,	9241	
PA_anya-e01_01n:924_11	tañca kho khippābhiññadandhābhiññavasena. Tato paraṃ javanaṃ patati. Bhavaṅgassa vāro hoti.	9241	
PA_anya-e01_01n:925_0	Ābhidhammikagodattatthero pana “purimā purimā kusalā dhammā pacchimānaṃ pacchimānaṃ	925	
PA_anya-e01_01n:925_1	kusalānaṃ dhammānaṃ āsevanapaccayena paccayo”ti imaṃ suttaṃ vatvā āsevanapaccayena	925	
PA_anya-e01_01n:925_2	pacchimo pacchimo dhammo balavā hoti, tasmā chaṭṭhepi sattamepi appanā hotīti āha,	925	
PA_anya-e01_01n:925_3	taṃ aṭṭhakathāsu “attano matimattaṃ therasseta”nti vatvā paṭikkhittaṃ. Catutthapañcamesuyeva	925	
PA_anya-e01_01n:925_4	pana appanā hoti. Parato javanaṃ patitaṃ nāma hoti, bhavaṅgassa āsannattāti vuttaṃ.	925	
PA_anya-e01_01n:925_5	Tameva vicāretvā vuttattā na sakkā paṭikkhipituṃ. Yathā hi puriso chinnapapātābhimukho	925	
PA_anya-e01_01n:925_6	dhāvanto ṭhātukāmopi pariyante pādaṃ katvā ṭhātuṃ na sakkoti papāte eva patati, evaṃ	925	
PA_anya-e01_01n:925_7	chaṭṭhe vā sattame vā appetuṃ na sakkoti, bhavaṅgassa āsannattā. Tasmā catutthapañcamesuyeva	925	
PA_anya-e01_01n:925_8	appanā hotīti veditabbā.	925	
PA_anya-e01_01n:926_0	Sā ca pana ekacittakkhaṇikāyeva. Sattasu hi ṭhānesu addhānaparicchedo nāma natthi	926	
PA_anya-e01_01n:926_1	paṭhamappanāyaṃ, lokiyābhiññāsu, catūsu maggesu, maggānantaraphale, rūpārūpabhavesu	926	
PA_anya-e01_01n:926_2	bhavaṅgajjhāne, nirodhassa paccaye nevasaññānāsaññāyatane, nirodhā vuṭṭhahantassa	926	
PA_anya-e01_01n:926_3	phalasamāpattiyanti. Ettha maggānantaraphalaṃ tiṇṇaṃ upari na hoti. Nirodhassa paccayo	926	
PA_anya-e01_01n:926_4	nevasaññānāsaññāyatanaṃ dvinnamupari na hoti. Rūpārūpesu bhavaṅgassa parimāṇaṃ natthi,	926	
PA_anya-e01_01n:926_5	sesaṭṭhānesu ekameva cittanti. Iti ekacittakkhaṇikāyeva appanā. Tato bhavaṅgapāto.	926	
PA_anya-e01_01n:926_6	Atha bhavaṅgaṃ vocchinditvā jhānapaccavekkhaṇatthāya āvajjanaṃ, tato jhānapaccavekkhaṇanti.	926	
PA_anya-e01_01n:927_0	Ettāvatā ca panesa vivicceva kāmehi vivicca akusalehi dhammehi savitakkaṃ savicāraṃ	927	
PA_anya-e01_01n:927_1	vivekajaṃ pītisukhaṃ paṭhamaṃ jhānaṃ upasampajja viharati. Evamanena pañcaṅgavippahīnaṃ	927	
PA_anya-e01_01n:927_2	pañcaṅgasamannāgataṃ tividhakalyāṇaṃ dasalakkhaṇasampannaṃ paṭhamaṃ jhānaṃ adhigataṃ	927	
PA_anya-e01_01n:927_3	hoti pathavīkasiṇaṃ.	927	
PA_anya-e01_01n:928_0	70. Tattha vivicceva kāmehīti kāmehi viviccitvā vinā hutvā apakkamitvā. Yo panāyamettha	928	
PA_anya-e01_01n:928_1	evakāro, so niyamatthoti veditabbo. Yasmā ca niyamattho, tasmā tasmiṃ paṭhamajjhānaṃ	928	
PA_anya-e01_01n:928_2	upasampajja viharaṇasamaye avijjamānānampi kāmānaṃ tassa paṭhamajjhānassa paṭipakkhabhāvaṃ	928	
PA_anya-e01_01n:928_3	kāmapariccāgeneva cassa adhigamaṃ dīpeti.	928	
PA_anya-e01_01n:929_0	Kathaṃ? “Vivicceva kāmehī”ti evañhi niyame kariyamāne idaṃ paññāyati, nūna jhānassa	929	
PA_anya-e01_01n:929_1	kāmā paṭipakkhabhūtā yesu sati idaṃ nappavattati, andhakāre sati padīpobhāso viya.	929	
PA_anya-e01_01n:929_2	Tesaṃ pariccāgeneva cassa adhigamo hoti, orimatīrapariccāgena pārimatīrasseva. Tasmā niyamaṃ karotīti.	929	
PA_anya-e01_01n:930_0	Tattha siyā, kasmā panesa pubbapadeyeva vutto, na uttarapade, kiṃ akusalehi dhammehi	930	
PA_anya-e01_01n:930_1	aviviccāpi jhānaṃ upasampajja vihareyyāti? Na kho panetaṃ evaṃ daṭṭhabbaṃ. Taṃnissaraṇato	930	
PA_anya-e01_01n:930_2	hi pubbapade esa vutto. Kāmadhātusamatikkamanato hi kāmarāgapaṭipakkhato ca idaṃ	930	
PA_anya-e01_01n:930_3	jhānaṃ kāmānameva nissaraṇaṃ. Yathāha, “kāmānametaṃ nissaraṇaṃ yadidaṃ nekkhamma”nti.	930	
PA_anya-e01_01n:930_4	Uttarapadepi pana yathā “idheva, bhikkhave, samaṇo, idha dutiyo samaṇo”ti ettha evakāro	930	
PA_anya-e01_01n:930_5	ānetvā vuccati, evaṃ vattabbo. Na hi sakkā ito aññehipi nīvaraṇasaṅkhātehi akusaladhammehi	930	
PA_anya-e01_01n:930_6	avivicca jhānaṃ upasampajja viharituṃ. Tasmā “vivicceva kāmehi vivicceva akusalehi	930	
PA_anya-e01_01n:930_7	dhammehī”ti evaṃ padadvayepi esa daṭṭhabbo. Padadvayepi ca kiñcāpi viviccāti iminā	930	
PA_anya-e01_01n:930_8	sādhāraṇavacanena tadaṅgavivekādayo, kāyavivekādayo ca sabbepi vivekā saṅgahaṃ gacchanti,	930	
PA_anya-e01_01n:930_9	tathāpi kāyaviveko cittaviveko vikkhambhanavivekoti tayo eva idha daṭṭhabbā.	930	
PA_anya-e01_01n:931_0	Kāmehīti iminā pana padena ye ca niddese “katame vatthukāmā, manāpiyā rūpā”tiādinā	931	
PA_anya-e01_01n:931_1	nayena vatthukāmā vuttā, ye ca tattheva vibhaṅge ca “chando kāmo, rāgo kāmo, chandarāgo	931	
PA_anya-e01_01n:931_2	kāmo, saṅkappo kāmo, rāgo kāmo, saṅkapparāgo kāmo, ime vuccanti kāmā”ti evaṃ kilesakāmā	931	
PA_anya-e01_01n:931_3	vuttā, te sabbepi saṅgahitāicceva daṭṭhabbā. Evañhi sati vivicceva kāmehīti vatthukāmehipi	931	
PA_anya-e01_01n:931_4	viviccevāti attho yujjati, tena kāyaviveko vutto hoti. Vivicca akusalehi dhammehīti	931	
PA_anya-e01_01n:931_5	kilesakāmehi sabbākusalehi vā viviccāti attho yujjati, tena cittaviveko vutto hoti.	931	
PA_anya-e01_01n:931_6	Purimena cettha vatthukāmehi vivekavacanato eva kāmasukhapariccāgo, dutiyena kilesakāmehi	931	
PA_anya-e01_01n:931_7	vivekavacanato nekkhammasukhapariggaho vibhāvito hoti. Evaṃ vatthukāmakilesakāmavivekavacanatoyeva	931	
PA_anya-e01_01n:931_8	ca etesaṃ paṭhamena saṃkilesavatthuppahānaṃ, dutiyena saṃkilesappahānaṃ. Paṭhamena	931	
PA_anya-e01_01n:931_9	lolabhāvassa hetupariccāgo, dutiyena bālabhāvassa. Paṭhamena ca payogasuddhi, dutiyena	931	
PA_anya-e01_01n:931_10	āsayaposanaṃ vibhāvitaṃ hotīti viññātabbaṃ. Esa tāva nayo kāmehīti ettha vuttakāmesu vatthukāmapakkhe.	9311	
PA_anya-e01_01n:932_0	Kilesakāmapakkhe pana chandoti ca rāgoti ca evamādīhi anekabhedo kāmacchandoyeva	932	
PA_anya-e01_01n:932_1	kāmoti adhippeto. So ca akusalapariyāpannopi samāno “tattha katamo kāmo chando kāmo”tiādinā	932	
PA_anya-e01_01n:932_2	nayena vibhaṅge jhānapaṭipakkhato visuṃ vutto. Kilesakāmattā vā purimapade vutto,	932	
PA_anya-e01_01n:932_3	akusalapariyāpannattā dutiyapade. Anekabhedato cassa kāmatoti avatvā kāmehīti vuttaṃ.	932	
PA_anya-e01_01n:933_0	Aññesampi ca dhammānaṃ akusalabhāve vijjamāne “tattha katame akusalā dhammā, kāmacchando”tiādinā	933	
PA_anya-e01_01n:933_1	nayena vibhaṅge upari jhānaṅgānaṃ paccanīkapaṭipakkhabhāvadassanato nīvaraṇāneva	933	
PA_anya-e01_01n:933_2	vuttāni. Nīvaraṇāni hi jhānaṅgapaccanīkāni, tesaṃ jhānaṅgāneva paṭipakkhāni viddhaṃsakāni	933	
PA_anya-e01_01n:933_3	vighātakānīti vuttaṃ hoti. Tathā hi samādhi kāmacchandassa paṭipakkho, pīti byāpādassa,	933	
PA_anya-e01_01n:933_4	vitakko thinamiddhassa, sukhaṃ uddhaccakukkuccassa, vicāro vicikicchāyāti peṭake vuttaṃ.	933	
PA_anya-e01_01n:934_0	Evamettha vivicceva kāmehīti iminā kāmacchandassa vikkhambhanaviveko vutto hoti.	934	
PA_anya-e01_01n:934_1	Vivicca akusalehi dhammehīti iminā pañcannampi nīvaraṇānaṃ, agahitaggahaṇena pana	934	
PA_anya-e01_01n:934_2	paṭhamena kāmacchandassa, dutiyena sesanīvaraṇānaṃ. Tathā paṭhamena tīsu akusalamūlesu	934	
PA_anya-e01_01n:934_3	pañcakāmaguṇabhedavisayassa lobhassa, dutiyena āghātavatthubhedādivisayānaṃ dosamohānaṃ.	934	
PA_anya-e01_01n:934_4	Oghādīsu vā dhammesu paṭhamena kāmoghakāmayogakāmāsavakāmupādānaabhijjhākāyaganthakāmarāgasaṃyojanānaṃ,	934	
PA_anya-e01_01n:934_5	dutiyena avasesaoghayogāsavaupādānaganthasaṃyojanānaṃ. Paṭhamena ca taṇhāya taṃsampayuttakānañca,	934	
PA_anya-e01_01n:934_6	dutiyena avijjāya taṃsampayuttakānañca. Apica paṭhamena lobhasampayuttānaṃ aṭṭhannaṃ	934	
PA_anya-e01_01n:934_7	cittuppādānaṃ, dutiyena sesānaṃ catunnaṃ akusalacittuppādānaṃ vikkhambhanaviveko	934	
PA_anya-e01_01n:934_8	vutto hotīti veditabbo. Ayaṃ tāva vivicceva kāmehi vivicca akusalehi dhammehīti ettha atthappakāsanā.	934	
PA_anya-e01_01n:935_0	71. Ettāvatā ca paṭhamassa jhānassa pahānaṅgaṃ dassetvā idāni sampayogaṅgaṃ dassetuṃ	935	
PA_anya-e01_01n:935_1	savitakkaṃ savicārantiādi vuttaṃ. Tattha vitakkanaṃ vitakko, ūhananti vuttaṃ hoti.	935	
PA_anya-e01_01n:935_2	Svāyaṃ ārammaṇe cittassa abhiniropanalakkhaṇo, āhananapariyāhananaraso. Tathā hi	935	
PA_anya-e01_01n:935_3	tena yogāvacaro ārammaṇaṃ vitakkāhataṃ vitakkapariyāhataṃ karotīti vuccati. Ārammaṇe	935	
PA_anya-e01_01n:935_4	cittassa ānayanapaccupaṭṭhāno.	935	
PA_anya-e01_01n:936	Vicaraṇaṃ vicāro, anusañcaraṇanti vuttaṃ hoti. Svāyaṃ ārammaṇānumajjanalakkhaṇo, tattha sahajātānuyojanaraso, cittassa anuppabandhanapaccupaṭṭhāno.	93	
PA_anya-e01_01n:937_0	Santepi ca nesaṃ katthaci avippayoge oḷārikaṭṭhena pubbaṅgamaṭṭhena ca ghaṇḍābhighāto	937	
PA_anya-e01_01n:937_1	viya cetaso paṭhamābhinipāto vitakko. Sukhumaṭṭhena anumajjanasabhāvena ca ghaṇḍānuravo	937	
PA_anya-e01_01n:937_2	viya anuppabandho vicāro. Vipphāravā cettha vitakko paṭhamuppattikāle paripphandanabhūto	937	
PA_anya-e01_01n:937_3	cittassa ākāse uppatitukāmassa pakkhino pakkhavikkhepo viya padumābhimukhapāto viya	937	
PA_anya-e01_01n:937_4	ca gandhānubandhacetaso bhamarassa. Santavutti vicāro nātiparipphandanabhāvo cittassa	937	
PA_anya-e01_01n:937_5	ākāse uppatitassa pakkhino pakkhappasāraṇaṃ viya, paribbhamanaṃ viya ca padumābhimukhapatitassa	937	
PA_anya-e01_01n:937_6	bhamarassa padumassa uparibhāge. Dukanipātaṭṭhakathāyaṃ pana “ākāse gacchato mahāsakuṇassa	937	
PA_anya-e01_01n:937_7	ubhohi pakkhehi vātaṃ gahetvā pakkhe sannisīdāpetvā gamanaṃ viya ārammaṇe cetaso	937	
PA_anya-e01_01n:937_8	abhiniropanabhāvena pavatto vitakko. Vātaggahaṇatthaṃ pakkhe phandāpayamānassa gamanaṃ	937	
PA_anya-e01_01n:937_9	viya anumajjanabhāvena pavatto vicāro”ti vuttaṃ, taṃ anuppabandhena pavattiyaṃ yujjati.	937	
PA_anya-e01_01n:937_10	So pana nesaṃ viseso paṭhamadutiyajjhānesu pākaṭo hoti.	9371	
PA_anya-e01_01n:938_0	Apica malaggahitaṃ kaṃsabhājanaṃ ekena hatthena daḷhaṃ gahetvā itarena hatthena cuṇṇatelavālaṇḍupakena	938	
PA_anya-e01_01n:938_1	parimajjantassa daḷhagahaṇahattho viya vitakko, parimajjanahattho viya vicāro. Tathā	938	
PA_anya-e01_01n:938_2	kumbhakārassa daṇḍappahārena cakkaṃ bhamayitvā bhājanaṃ karontassa uppīḷanahattho	938	
PA_anya-e01_01n:938_3	viya vitakko, ito cito ca sañcaraṇahattho viya vicāro. Tathā maṇḍalaṃ karontassa	938	
PA_anya-e01_01n:938_4	majjhe sannirumbhitvā ṭhitakaṇṭako viya abhiniropano vitakko, bahi paribbhamanakaṇṭako	938	
PA_anya-e01_01n:938_5	viya anumajjano vicāro. Iti iminā ca vitakkena iminā ca vicārena saha vattati rukkho	938	
PA_anya-e01_01n:938_6	viya pupphena phalena cāti idaṃ jhānaṃ “savitakkaṃ savicāra”nti vuccati. Vibhaṅge	938	
PA_anya-e01_01n:938_7	pana “iminā ca vitakkena iminā ca vicārena upeto hoti samupeto”tiādinā nayena puggalādhiṭṭhānā	938	
PA_anya-e01_01n:938_8	desanā katā. Attho pana tatrāpi evameva daṭṭhabbo.	938	
PA_anya-e01_01n:939	Vivekajanti ettha vivitti viveko, nīvaraṇavigamoti attho. Vivittoti vā viveko, nīvaraṇavivitto jhānasampayuttadhammarāsīti attho. Tasmā vivekā, tasmiṃ vā viveke jātanti vivekajaṃ.	93	
PA_anya-e01_01n:940_0	72. Pītisukhanti ettha pīṇayatīti pīti. Sā sampiyāyanalakkhaṇā, kāyacittapīnanarasā,	940	
PA_anya-e01_01n:940_1	pharaṇarasā vā, odagyapaccupaṭṭhānā. Sā panesā khuddikā pīti, khaṇikāpīti, okkantikāpīti,	940	
PA_anya-e01_01n:940_2	ubbegāpīti, pharaṇāpītīti pañcavidhā hoti. Tattha khuddikāpīti sarīre lomahaṃsamattameva	940	
PA_anya-e01_01n:940_3	kātuṃ sakkoti. Khaṇikāpīti khaṇe khaṇe vijjuppādasadisā hoti. Okkantikāpīti samuddatīraṃ	940	
PA_anya-e01_01n:940_4	vīci viya kāyaṃ okkamitvā okkamitvā bhijjati. Ubbegāpīti balavatī hoti kāyaṃ uddhaggaṃ	940	
PA_anya-e01_01n:940_5	katvā ākāse laṅghāpanappamāṇappattā. Tathā hi puṇṇavallikavāsī mahātissatthero puṇṇamadivase	940	
PA_anya-e01_01n:940_6	sāyaṃ cetiyaṅgaṇaṃ gantvā candālokaṃ disvā mahācetiyābhimukho hutvā “imāya vata velāya	940	
PA_anya-e01_01n:940_7	catasso parisā mahācetiyaṃ vandantī”ti pakatiyā diṭṭhārammaṇavasena buddhārammaṇaṃ	940	
PA_anya-e01_01n:940_8	ubbegāpītiṃ uppādetvā sudhātale pahaṭacitrageṇḍuko viya ākāse uppatitvā mahācetiyaṅgaṇeyeva	940	
PA_anya-e01_01n:940_9	patiṭṭhāsi. Tathā girikaṇḍakavihārassa upanissaye vattakālakagāme ekā kuladhītāpi	940	
PA_anya-e01_01n:940_10	balavabuddhārammaṇāya ubbegāpītiyā ākāse laṅghesi.	9401	
PA_anya-e01_01n:941_0	Tassā kira mātāpitaro sāyaṃ dhammassavanatthāya vihāraṃ gacchantā “amma tvaṃ garubhārā	941	
PA_anya-e01_01n:941_1	akāle vicarituṃ na sakkosi, mayaṃ tuyhaṃ pattiṃ katvā dhammaṃ sossāmā”ti agamaṃsu.	941	
PA_anya-e01_01n:941_2	Sā gantukāmāpi tesaṃ vacanaṃ paṭibāhituṃ asakkontī ghare ohīyitvā gharājire ṭhatvā	941	
PA_anya-e01_01n:941_3	candālokena girikaṇḍake ākāsacetiyaṅgaṇaṃ olokentī cetiyassa dīpapūjaṃ addasa, catasso	941	
PA_anya-e01_01n:941_4	ca parisā mālāgandhādīhi cetiyapūjaṃ katvā padakkhiṇaṃ karontiyo bhikkhusaṅghassa	941	
PA_anya-e01_01n:941_5	ca gaṇasajjhāyasaddaṃ assosi. Athassā “dhaññāvatime, ye vihāraṃ gantvā evarūpe cetiyaṅgaṇe	941	
PA_anya-e01_01n:941_6	anusañcarituṃ, evarūpañca madhuradhammakathaṃ sotuṃ labhantī”ti muttarāsisadisaṃ	941	
PA_anya-e01_01n:941_7	cetiyaṃ passantiyā eva ubbegāpīti udapādi. Sā ākāse laṅghitvā mātāpitūnaṃ purimataraṃyeva	941	
PA_anya-e01_01n:941_8	ākāsato cetiyaṅgaṇe oruyha cetiyaṃ vanditvā dhammaṃ suṇamānā aṭṭhāsi. Atha naṃ mātāpitaro	941	
PA_anya-e01_01n:941_9	āgantvā “amma tvaṃ katarena maggena āgatāsī”ti pucchiṃsu. Sā “ākāsena āgatāmhi, na	941	
PA_anya-e01_01n:941_10	maggenā”ti vatvā “amma ākāsena nāma khīṇāsavā sañcaranti, tvaṃ kathaṃ āgatā”ti vuttā	9411	
PA_anya-e01_01n:941_11	āha – “mayhaṃ candālokena cetiyaṃ ālokentiyā ṭhitāya buddhārammaṇā balavapīti uppajji.	9411	
PA_anya-e01_01n:941_12	Athāhaṃ neva attano ṭhitabhāvaṃ, na nisinnabhāvaṃ aññāsiṃ, gahitanimitteneva pana	9411	
PA_anya-e01_01n:941_13	ākāse laṅghitvā cetiyaṅgaṇe patiṭṭhitāmhī”ti.	9411	
PA_anya-e01_01n:942_0	Evaṃ ubbegāpīti ākāse laṅghāpanappamāṇā hoti. Pharaṇāpītiyā pana uppannāya sakalasarīraṃ	942	
PA_anya-e01_01n:942_1	dhamitvā pūritavatthi viya mahatā udakoghena pakkhandapabbatakucchi viya ca anuparipphuṭaṃ hoti.	942	
PA_anya-e01_01n:943_0	Sā panesā pañcavidhā pīti gabbhaṃ gaṇhantī paripākaṃ gacchantī duvidhaṃ passaddhiṃ	943	
PA_anya-e01_01n:943_1	paripūreti kāyapassaddhiñca cittapassaddhiñca. Passaddhi gabbhaṃ gaṇhantī paripākaṃ	943	
PA_anya-e01_01n:943_2	gacchantī duvidhampi sukhaṃ paripūreti kāyikañca cetasikañca. Sukhaṃ gabbhaṃ gaṇhantaṃ	943	
PA_anya-e01_01n:943_3	paripākaṃ gacchantaṃ tividhaṃ samādhiṃ paripūreti khaṇikasamādhiṃ upacārasamādhiṃ	943	
PA_anya-e01_01n:943_4	appanā samādhinti. Tāsu yā appanāsamādhissa mūlaṃ hutvā vaḍḍhamānā samādhisampayogaṃ	943	
PA_anya-e01_01n:943_5	gatā pharaṇāpīti, ayaṃ imasmiṃ atthe adhippetā pītīti.	943	
PA_anya-e01_01n:944_0	73. Itaraṃ pana sukhanaṃ sukhaṃ, suṭṭhu vā khādati, khanati ca kāyacittābādhanti	944	
PA_anya-e01_01n:944_1	sukhaṃ, taṃ sātalakkhaṇaṃ, sampayuttānaṃ upabrūhanarasaṃ, anuggahapaccupaṭṭhānaṃ.	944	
PA_anya-e01_01n:944_2	Satipi ca nesaṃ katthaci avippayoge iṭṭhārammaṇapaṭilābhatuṭṭhi pīti. Paṭiladdharasānubhavanaṃ	944	
PA_anya-e01_01n:944_3	sukhaṃ. Yattha pīti, tattha sukhaṃ. Yattha sukhaṃ, tattha na niyamato pīti. Saṅkhārakkhandhasaṅgahitā	944	
PA_anya-e01_01n:944_4	pīti. Vedanākkhandhasaṅgahitaṃ sukhaṃ. Kantārakhinnassa vanantudakadassanasavanesu	944	
PA_anya-e01_01n:944_5	viya pīti. Vanacchāyāpavesanaudakaparibhogesu viya sukhaṃ. Tasmiṃ tasmiṃ samaye pākaṭabhāvato	944	
PA_anya-e01_01n:944_6	cetaṃ vuttanti veditabbaṃ. Iti ayañca pīti idañca sukhaṃ assa jhānassa, asmiṃ vā	944	
PA_anya-e01_01n:944_7	jhāne atthīti idaṃ jhānaṃ pītisukhanti vuccati.	944	
PA_anya-e01_01n:945_0	Atha vā pīti ca sukhañca pītisukhaṃ, dhammavinayādayo viya. Vivekajaṃ pītisukhamassa	945	
PA_anya-e01_01n:945_1	jhānassa, asmiṃ vā jhāne atthīti evampi vivekajaṃpītisukhaṃ. Yatheva hi jhānaṃ, evaṃ	945	
PA_anya-e01_01n:945_2	pītisukhampettha vivekajameva hoti, tañcassa atthi, tasmā ekapadeneva “vivekajaṃpītisukha”ntipi	945	
PA_anya-e01_01n:945_3	vattuṃ yujjati. Vibhaṅge pana “idaṃ sukhaṃ imāya pītiyā sahagata”ntiādinā nayena	945	
PA_anya-e01_01n:945_4	vuttaṃ. Attho pana tatthāpi evameva daṭṭhabbo.	945	
PA_anya-e01_01n:946_0	Paṭhamaṃ jhānanti idaṃ parato āvibhavissati. Upasampajjāti upagantvā, pāpuṇitvāti	946	
PA_anya-e01_01n:946_1	vuttaṃ hoti. Upasampādayitvā vā, nipphādetvāti vuttaṃ hoti. Vibhaṅge pana “upasampajjāti	946	
PA_anya-e01_01n:946_2	paṭhamassa jhānassa lābho paṭilābho patti sampatti phusanā sacchikiriyā upasampadā”ti	946	
PA_anya-e01_01n:946_3	vuttaṃ. Tassāpi evamevattho daṭṭhabbo. Viharatīti tadanurūpena iriyāpathavihārena	946	
PA_anya-e01_01n:946_4	itivuttappakārajhānasamaṅgī hutvā attabhāvassa iriyaṃ vuttiṃ pālanaṃ yapanaṃ yāpanaṃ	946	
PA_anya-e01_01n:946_5	cāraṃ vihāraṃ abhinipphādeti. Vuttañhetaṃ vibhaṅge “viharatīti iriyati vattati pāleti	946	
PA_anya-e01_01n:946_6	yapeti yāpeti carati viharati, tena vuccati viharatī”ti.	946	
PA_anya-e01_01n:947	Pañcaṅgavippahīnādi	94	
PA_anya-e01_01n:948_0	74. Yaṃ pana vuttaṃ “pañcaṅgavippahīnaṃ pañcaṅgasamannāgata”nti, tattha kāmacchando,	948	
PA_anya-e01_01n:948_1	byāpādo, thinamiddhaṃ, uddhaccakukkuccaṃ, vicikicchāti imesaṃ pañcannaṃ nīvaraṇānaṃ	948	
PA_anya-e01_01n:948_2	pahānavasena pañcaṅgavippahīnatā veditabbā. Na hi etesu appahīnesu jhānaṃ uppajjati.	948	
PA_anya-e01_01n:948_3	Tenassetāni pahānaṅgānīti vuccanti. Kiñcāpi hi jhānakkhaṇe aññepi akusalā dhammā	948	
PA_anya-e01_01n:948_4	pahīyanti, tathāpi etāneva visesena jhānantarāyakarāni. Kāmacchandena hi nānāvisayappalobhitaṃ	948	
PA_anya-e01_01n:948_5	cittaṃ na ekattārammaṇe samādhiyati. Kāmacchandābhibhūtaṃ vā taṃ na kāmadhātuppahānāya	948	
PA_anya-e01_01n:948_6	paṭipadaṃ paṭipajjati. Byāpādena cārammaṇe paṭihaññamānaṃ na nirantaraṃ pavattati.	948	
PA_anya-e01_01n:948_7	Thinamiddhābhibhūtaṃ akammaññaṃ hoti. Uddhaccakukkuccaparetaṃ avūpasantameva hutvā	948	
PA_anya-e01_01n:948_8	paribbhamati. Vicikicchāya upahataṃ jhānādhigamasādhikaṃ paṭipadaṃ nārohati. Iti	948	
PA_anya-e01_01n:948_9	visesena jhānantarāyakarattā etāneva pahānaṅgānīti vuttānīti.	948	
PA_anya-e01_01n:949_0	Yasmā pana vitakko ārammaṇe cittaṃ abhiniropeti, vicāro anuppabandhati, tehi avikkhepāya	949	
PA_anya-e01_01n:949_1	sampāditappayogassa cetaso payogasampattisambhavā pīti pīṇanaṃ, sukhañca upabrūhanaṃ	949	
PA_anya-e01_01n:949_2	karoti. Atha naṃ sasesasampayuttadhammaṃ etehi abhiniropanānuppabandhanapīṇanaupabrūhanehi	949	
PA_anya-e01_01n:949_3	anuggahitā ekaggatā ekattārammaṇe samaṃ sammā ca ādhiyati, tasmā vitakko vicāro pīti	949	
PA_anya-e01_01n:949_4	sukhaṃ cittekaggatāti imesaṃ pañcannaṃ uppattivasena pañcaṅgasamannāgatatā veditabbā.	949	
PA_anya-e01_01n:949_5	Uppannesu hi etesu pañcasu jhānaṃ uppannaṃ nāma hoti. Tenassa etāni pañca samannāgataṅgānīti	949	
PA_anya-e01_01n:949_6	vuccanti. Tasmā na etehi samannāgataṃ aññadeva jhānaṃ nāma atthīti gahetabbaṃ. Yathā	949	
PA_anya-e01_01n:949_7	pana aṅgamattavaseneva caturaṅginī senā, pañcaṅgikaṃ tūriyaṃ, aṭṭhaṅgiko ca maggoti	949	
PA_anya-e01_01n:949_8	vuccati, evamidampi aṅgamattavaseneva pañcaṅgikanti vā pañcaṅgasamannāgatanti vā	949	
PA_anya-e01_01n:949_9	vuccatīti veditabbaṃ.	949	
PA_anya-e01_01n:950_0	Etāni ca pañcaṅgāni kiñcāpi upacārakkhaṇepi atthi, atha kho upacāre pakaticittato	950	
PA_anya-e01_01n:950_1	balavatarāni. Idha pana upacāratopi balavatarāni rūpāvacaralakkhaṇappattāni. Ettha	950	
PA_anya-e01_01n:950_2	hi vitakko suvisadena ākārena ārammaṇe cittaṃ abhiniropayamāno uppajjati. Vicāro	950	
PA_anya-e01_01n:950_3	ativiya ārammaṇaṃ anumajjamāno. Pītisukhaṃ sabbāvantampi kāyaṃ pharamānaṃ. Tenevāha	950	
PA_anya-e01_01n:950_4	– “nāssa kiñci sabbāvato kāyassa vivekajena pītisukhena apphuṭaṃ hotī”ti. Cittekaggatāpi	950	
PA_anya-e01_01n:950_5	heṭṭhimamhi samuggapaṭale uparimaṃ samuggapaṭalaṃ viya ārammaṇesu phusitā hutvā uppajjati,	950	
PA_anya-e01_01n:950_6	ayametesaṃ itarehi viseso. Tattha cittekaggatā kiñcāpi savitakkaṃ savicāranti imasmiṃ	950	
PA_anya-e01_01n:950_7	pāṭhe na niddiṭṭhā, tathāpi vibhaṅge “jhānanti vitakko vicāro pīti sukhaṃ cittassekaggatā”ti	950	
PA_anya-e01_01n:950_8	evaṃ vuttattā aṅgameva. Yena hi adhippāyena bhagavatā uddeso kato, soyeva tena vibhaṅge pakāsitoti.	950	
PA_anya-e01_01n:951	Tividhakalyāṇaṃ	95	
PA_anya-e01_01n:952_0	75. Tividhakalyāṇaṃ dasalakkhaṇasampannanti ettha pana ādimajjhapariyosānavasena	952	
PA_anya-e01_01n:952_1	tividhakalyāṇatā. Tesaṃyeva ca ādimajjhapariyosānānaṃ lakkhaṇavasena dasalakkhaṇasampannatā veditabbā.	952	
PA_anya-e01_01n:953	Tatrāyaṃ pāḷi –	95	
PA_anya-e01_01n:954_0	“Paṭhamassa jhānassa paṭipadāvisuddhi ādi, upekkhānubrūhanā majjhe, sampahaṃsanā	954	
PA_anya-e01_01n:954_1	pariyosānaṃ, paṭhamassa jhānassa paṭipadāvisuddhi ādi, ādissa kati lakkhaṇāni? Ādissa	954	
PA_anya-e01_01n:954_2	tīṇi lakkhaṇāni, yo tassa paribandho, tato cittaṃ visujjhati, visuddhattā cittaṃ	954	
PA_anya-e01_01n:954_3	majjhimaṃ samathanimittaṃ paṭipajjati, paṭipannattā tattha cittaṃ pakkhandati. Yañca	954	
PA_anya-e01_01n:954_4	paribandhato cittaṃ visujjhati, yañca visuddhattā cittaṃ majjhimaṃ samathanimittaṃ	954	
PA_anya-e01_01n:954_5	paṭipajjati, yañca paṭipannattā tattha cittaṃ pakkhandati. Paṭhamassa jhānassa paṭipadāvisuddhi	954	
PA_anya-e01_01n:954_6	ādi, ādissa imāni tīṇi lakkhaṇāni. Tena vuccati paṭhamaṃ jhānaṃ ādikalyāṇañceva hoti	954	
PA_anya-e01_01n:954_7	tilakkhaṇasampannañca.	954	
PA_anya-e01_01n:955_0	“Paṭhamassa jhānassa upekkhānubrūhanā majjhe, majjhassa kati lakkhaṇāni? Majjhassa	955	
PA_anya-e01_01n:955_1	tīṇi lakkhaṇāni, visuddhaṃ cittaṃ ajjhupekkhati, samathapaṭipannaṃ ajjhupekkhati,	955	
PA_anya-e01_01n:955_2	ekattupaṭṭhānaṃ ajjhupekkhati. Yañca visuddhaṃ cittaṃ ajjhupekkhati, yañca samathapaṭipannaṃ	955	
PA_anya-e01_01n:955_3	ajjhupekkhati, yañca ekattupaṭṭhānaṃ ajjhupekkhati. Paṭhamassa jhānassa upekkhānubrūhanā	955	
PA_anya-e01_01n:955_4	majjhe, majjhassa imāni tīṇi lakkhaṇāni. Tena vuccati paṭhamaṃ jhānaṃ majjhekalyāṇañceva	955	
PA_anya-e01_01n:955_5	hoti tilakkhaṇasampannañca.	955	
PA_anya-e01_01n:956_0	“Paṭhamassa jhānassa sampahaṃsanā pariyosānaṃ, pariyosānassa kati lakkhaṇāni? Pariyosānassa	956	
PA_anya-e01_01n:956_1	cattāri lakkhaṇāni, tattha jātānaṃ dhammānaṃ anativattanaṭṭhena sampahaṃsanā, indriyānaṃ	956	
PA_anya-e01_01n:956_2	ekarasaṭṭhena sampahaṃsanā, tadupagavīriyavāhanaṭṭhena sampahaṃsanā, āsevanaṭṭhena	956	
PA_anya-e01_01n:956_3	sampahaṃsanā. Paṭhamassa jhānassa sampahaṃsanā pariyosānaṃ, pariyosānassa imāni cattāri	956	
PA_anya-e01_01n:956_4	lakkhaṇāni. Tena vuccati paṭhamaṃ jhānaṃ pariyosānakalyāṇañceva hoti catulakkhaṇasampannañcā”ti.	956	
PA_anya-e01_01n:957_0	Tatra paṭipadāvisuddhi nāma sasambhāriko upacāro. Upekkhānubrūhanā nāma appanā. Sampahaṃsanā	957	
PA_anya-e01_01n:957_1	nāma paccavekkhaṇāti evameke vaṇṇayanti. Yasmā pana “ekattagataṃ cittaṃ paṭipadāvisuddhipakkhandañceva	957	
PA_anya-e01_01n:957_2	hoti upekkhānubrūhitañca ñāṇena ca sampahaṃsita”nti pāḷiyaṃ vuttaṃ, tasmā antoappanāyameva	957	
PA_anya-e01_01n:957_3	āgamanavasena paṭipadāvisuddhi, tatramajjhattupekkhāya kiccavasena upekkhānubrūhanā,	957	
PA_anya-e01_01n:957_4	dhammānaṃ anativattanādibhāvasādhanena pariyodāpakassa ñāṇassa kiccanipphattivasena	957	
PA_anya-e01_01n:957_5	sampahaṃsanā ca veditabbā.	957	
PA_anya-e01_01n:958_0	Kathaṃ? Yasmiñhi vāre appanā uppajjati, tasmiṃ yo nīvaraṇasaṅkhāto kilesagaṇo tassa	958	
PA_anya-e01_01n:958_1	jhānassa paribandho, tato cittaṃ visujjhati. Visuddhattā āvaraṇavirahitaṃ hutvā majjhimaṃ	958	
PA_anya-e01_01n:958_2	samathanimittaṃ paṭipajjati. Majjhimaṃ samathanimittaṃ nāma samappavatto appanāsamādhiyeva.	958	
PA_anya-e01_01n:958_3	Tadanantaraṃ pana purimacittaṃ ekasantatipariṇāmanayena tathattamupagacchamānaṃ majjhimaṃ	958	
PA_anya-e01_01n:958_4	samathanimittaṃ paṭipajjati nāma, evaṃ paṭipannattā tathattupagamanena tattha pakkhandati	958	
PA_anya-e01_01n:958_5	nāma. Evaṃ tāva purimacitte vijjamānākāranipphādikā paṭhamassa jhānassa uppādakkhaṇeyeva	958	
PA_anya-e01_01n:958_6	āgamanavasena paṭipadāvisuddhi veditabbā.	958	
PA_anya-e01_01n:959_0	Evaṃ visuddhassa pana tassa puna visodhetabbābhāvato visodhane byāpāraṃ akaronto	959	
PA_anya-e01_01n:959_1	visuddhaṃ cittaṃ ajjhupekkhati nāma. Samathabhāvupagamanena samathapaṭipannassa puna	959	
PA_anya-e01_01n:959_2	samādhāne byāpāraṃ akaronto samathapaṭipannaṃ ajjhupekkhati nāma. Samathapaṭipannabhāvato	959	
PA_anya-e01_01n:959_3	eva cassa kilesasaṃsaggaṃ pahāya ekattena upaṭṭhitassa puna ekattupaṭṭhāne byāpāraṃ	959	
PA_anya-e01_01n:959_4	akaronto ekattupaṭṭhānaṃ ajjhupekkhati nāma. Evaṃ tatramajjhattupekkhāya kiccavasena	959	
PA_anya-e01_01n:959_5	upekkhānubrūhanā veditabbā.	959	
PA_anya-e01_01n:960_0	Ye panete evaṃ upekkhānubrūhite tattha jātā samādhipaññāsaṅkhātā yuganaddhadhammā	960	
PA_anya-e01_01n:960_1	aññamaññaṃ anativattamānā hutvā pavattā, yāni ca saddhādīni indriyāni nānākilesehi	960	
PA_anya-e01_01n:960_2	vimuttattā vimuttirasena ekarasāni hutvā pavattāni, yañcesa tadupagaṃ tesaṃ anativattanaekarasabhāvānaṃ	960	
PA_anya-e01_01n:960_3	anucchavikaṃ vīriyaṃ vāhayati, yā cassa tasmiṃ khaṇe pavattā āsevanā, sabbepi te	960	
PA_anya-e01_01n:960_4	ākārā yasmā ñāṇena saṃkilesavodānesu taṃ taṃ ādīnavañca ānisaṃsañca disvā tathā tathā	960	
PA_anya-e01_01n:960_5	sampahaṃsitattā visodhitattā pariyodāpitattā nipphannāva, tasmā “dhammānaṃ anativattanādibhāvasādhanena	960	
PA_anya-e01_01n:960_6	pariyodāpakassa ñāṇassa kiccanipphattivasena sampahaṃsanā veditabbā”ti vuttaṃ.	960	
PA_anya-e01_01n:961_0	Tattha yasmā upekkhāvasena ñāṇaṃ pākaṭaṃ hoti. Yathāha – “tathāpaggahitaṃ cittaṃ	961	
PA_anya-e01_01n:961_1	sādhukaṃ ajjhupekkhati, upekkhāvasena paññāvasena paññindriyaṃ adhimattaṃ hoti, upekkhāvasena	961	
PA_anya-e01_01n:961_2	nānattakilesehi cittaṃ vimuccati, vimokkhavasena paññāvasena paññindriyaṃ adhimattaṃ	961	
PA_anya-e01_01n:961_3	hoti. Vimuttattā te dhammā ekarasā honti. Ekarasaṭṭhena bhāvanā”ti. Tasmā ñāṇakiccabhūtā	961	
PA_anya-e01_01n:961_4	sampahaṃsanā pariyosānanti vuttā.	961	
PA_anya-e01_01n:962_0	Idāni paṭhamaṃ jhānaṃ adhigataṃ hoti pathavīkasiṇanti ettha gaṇanānupubbatā paṭhamaṃ,	962	
PA_anya-e01_01n:962_1	paṭhamaṃ uppannantipi paṭhamaṃ. Ārammaṇūpanijjhānato paccanīkajhāpanato vā jhānaṃ.	962	
PA_anya-e01_01n:962_2	Pathavīmaṇḍalaṃ pana sakalaṭṭhena pathavīkasiṇanti vuccati, taṃ nissāya paṭiladdhanimittampi,	962	
PA_anya-e01_01n:962_3	pathavīkasiṇanimitte paṭiladdhajhānampi. Tatra imasmiṃ atthe jhānaṃ pathavīkasiṇanti	962	
PA_anya-e01_01n:962_4	veditabbaṃ. Taṃ sandhāya vuttaṃ “paṭhamaṃ jhānaṃ adhigataṃ hoti pathavīkasiṇa”nti.	962	
PA_anya-e01_01n:963	Ciraṭṭhitisampādanaṃ	96	
PA_anya-e01_01n:964_0	76. Evamadhigate pana etasmiṃ tena yoginā vālavedhinā viya, sūdena viya ca ākārā	964	
PA_anya-e01_01n:964_1	pariggahetabbā. Yathā hi sukusalo dhanuggaho vālavedhāya kammaṃ kurumāno yasmiṃ vāre	964	
PA_anya-e01_01n:964_2	vālaṃ vijjhati, tasmiṃ vāre akkantapadānañca dhanudaṇḍassa ca jiyāya ca sarassa ca	964	
PA_anya-e01_01n:964_3	ākāraṃ pariggaṇheyya. “Evaṃ me ṭhitena evaṃ dhanudaṇḍaṃ evaṃ jiyaṃ evaṃ saraṃ gahetvā	964	
PA_anya-e01_01n:964_4	vālo viddho”ti. So tato paṭṭhāya tatheva te ākāre sampādento avirādhetvā vālaṃ vijjheyya.	964	
PA_anya-e01_01n:964_5	Evameva yogināpi “imaṃ nāma me bhojanaṃ bhuñjitvā evarūpaṃ puggalaṃ sevamānena evarūpe	964	
PA_anya-e01_01n:964_6	senāsane iminā nāma iriyāpathena imasmiṃ kāle idaṃ adhigata”nti ete bhojanasappāyādayo	964	
PA_anya-e01_01n:964_7	ākārā pariggahetabbā. Evañhi so naṭṭhe vā tasmiṃ te ākāre sampādetvā puna uppādetuṃ,	964	
PA_anya-e01_01n:964_8	appaguṇaṃ vā paguṇaṃ karonto punappunaṃ appetuṃ sakkhissati.	964	
PA_anya-e01_01n:965_0	Yathā ca kusalo sūdo bhattāraṃ parivisanto tassa yaṃ yaṃ ruciyā bhuñjati, taṃ taṃ	965	
PA_anya-e01_01n:965_1	sallakkhetvā tato paṭṭhāya tādisameva upanāmento lābhassa bhāgī hoti, evamayampi	965	
PA_anya-e01_01n:965_2	adhigatakkhaṇe bhojanādayo ākāre gahetvā te sampādento naṭṭhe naṭṭhe punappunaṃ appanāya	965	
PA_anya-e01_01n:965_3	lābhī hoti. Tasmā tena vālavedhinā viya sūdena viya ca ākārā pariggahetabbā. Vuttampi cetaṃ bhagavatā –	965	
PA_anya-e01_01n:966_0	“Seyyathāpi, bhikkhave, paṇḍito byatto kusalo sūdo rājānaṃ vā rājamahāmattaṃ vā nānaccayehi	966	
PA_anya-e01_01n:966_1	sūpehi paccupaṭṭhito assa ambilaggehipi tittakaggehipi kaṭukaggehipi madhuraggehipi	966	
PA_anya-e01_01n:966_2	khārikehipi akhārikehipi loṇikehipi aloṇikehipi. Sa kho so, bhikkhave, paṇḍito byatto	966	
PA_anya-e01_01n:966_3	kusalo sūdo sakassa bhattu nimittaṃ uggaṇhāti ‘idaṃ vā me ajja bhattu sūpeyyaṃ ruccati,	966	
PA_anya-e01_01n:966_4	imassa vā abhiharati, imassa vā bahuṃ gaṇhāti, imassa vā vaṇṇaṃ bhāsati, ambilaggaṃ	966	
PA_anya-e01_01n:966_5	vā me ajja bhattu sūpeyyaṃ ruccati, ambilaggassa vā abhiharati, ambilaggassa vā bahuṃ	966	
PA_anya-e01_01n:966_6	gaṇhāti, ambilaggassa vā vaṇṇaṃ bhāsati…pe… aloṇikassa vā vaṇṇaṃ bhāsatī’ti. Sa kho	966	
PA_anya-e01_01n:966_7	so, bhikkhave, paṇḍito byatto kusalo sūdo lābhī ceva hoti acchādanassa, lābhī vetanassa,	966	
PA_anya-e01_01n:966_8	lābhī abhihārānaṃ. Taṃ kissa hetu? Tathā hi so, bhikkhave, paṇḍito byatto kusalo	966	
PA_anya-e01_01n:966_9	sūdo sakassa bhattu nimittaṃ uggaṇhāti. Evameva kho, bhikkhave, idhekacco paṇḍito	966	
PA_anya-e01_01n:966_10	byatto kusalo bhikkhu kāye kāyānupassī viharati…pe… vedanāsu vedanā… citte cittā…	9661	
PA_anya-e01_01n:966_11	dhammesu dhammānupassī viharati ātāpī sampajāno satimā vineyya loke abhijjhādomanassaṃ.	9661	
PA_anya-e01_01n:966_12	Tassa dhammesu dhammānupassino viharato cittaṃ samādhiyati, upakkilesā pahīyanti,	9661	
PA_anya-e01_01n:966_13	so taṃ nimittaṃ uggaṇhāti. Sa kho so, bhikkhave, paṇḍito byatto kusalo bhikkhu lābhī	9661	
PA_anya-e01_01n:966_14	ceva hoti diṭṭhadhammasukhavihārānaṃ, lābhī satisampajaññassa. Taṃ kissa hetu? Tathā	9661	
PA_anya-e01_01n:966_15	hi so, bhikkhave, paṇḍito byatto kusalo bhikkhu sakassa cittassa nimittaṃ uggaṇhātī”ti.	9661	
PA_anya-e01_01n:967_0	Nimittaggahaṇena cassa puna te ākāre sampādayato appanāmattameva ijjhati, na ciraṭṭhānaṃ.	967	
PA_anya-e01_01n:967_1	Ciraṭṭhānaṃ pana samādhiparibandhānaṃ dhammānaṃ suvisodhitattā hoti. Yo hi bhikkhu	967	
PA_anya-e01_01n:967_2	kāmādīnavapaccavekkhaṇādīhi kāmacchandaṃ na suṭṭhu vikkhambhetvā, kāyapassaddhivasena	967	
PA_anya-e01_01n:967_3	kāyaduṭṭhullaṃ na suppaṭipassaddhaṃ katvā, ārambhadhātumanasikārādivasena thinamiddhaṃ	967	
PA_anya-e01_01n:967_4	na suṭṭhu paṭivinodetvā, samathanimittamanasikārādivasena uddhaccakukkuccaṃ na susamūhataṃ	967	
PA_anya-e01_01n:967_5	katvā, aññepi samādhiparibandhe dhamme na suṭṭhu visodhetvā jhānaṃ samāpajjati, so	967	
PA_anya-e01_01n:967_6	avisodhitaṃ āsayaṃ paviṭṭhabhamaro viya avisuddhaṃ uyyānaṃ paviṭṭharājā viya ca khippameva	967	
PA_anya-e01_01n:967_7	nikkhamati. Yo pana samādhiparibandhe dhamme suṭṭhu visodhetvā jhānaṃ samāpajjati,	967	
PA_anya-e01_01n:967_8	so suvisodhitaṃ āsayaṃ paviṭṭhabhamaro viya suparisuddhaṃ uyyānaṃ paviṭṭharājā viya	967	
PA_anya-e01_01n:967_9	ca sakalampi divasabhāgaṃ antosamāpattiyaṃyeva hoti. Tenāhu porāṇā –	967	
PA_anya-e01_01n:968	“Kāmesu chandaṃ paṭighaṃ vinodaye,	96	
PA_anya-e01_01n:969	Uddhaccamiddhaṃ vicikicchapañcamaṃ;	96	
PA_anya-e01_01n:970	Vivekapāmojjakarena cetasā,	97	
PA_anya-e01_01n:971	Rājāva suddhantagato tahiṃ rame”ti.	97	
PA_anya-e01_01n:972_0	Tasmā ciraṭṭhitikāmena paribandhakadhamme visodhetvā jhānaṃ samāpajjitabbaṃ. Cittabhāvanāvepullatthañca	972	
PA_anya-e01_01n:972_1	yathāladdhaṃ paṭibhāganimittaṃ vaḍḍhetabbaṃ. Tassa dve vaḍḍhanābhūmiyo upacāraṃ vā	972	
PA_anya-e01_01n:972_2	appanaṃ vā. Upacāraṃ patvāpi hi taṃ vaḍḍhetuṃ vaṭṭati appanaṃ patvāpi. Ekasmiṃ pana	972	
PA_anya-e01_01n:972_3	ṭhāne avassaṃ vaḍḍhetabbaṃ. Tena vuttaṃ “yathāladdhaṃ paṭibhāganimittaṃ vaḍḍhetabba”nti.	972	
PA_anya-e01_01n:973	Nimittavaḍḍhananayo	97	
PA_anya-e01_01n:974_0	77. Tatrāyaṃ vaḍḍhananayo, tena yoginā taṃ nimittaṃ pattavaḍḍhanapūvavaḍḍhanabhattavaḍḍhanalatāvaḍḍhanadussavaḍḍhanayogena	974	
PA_anya-e01_01n:974_1	avaḍḍhetvā yathā nāma kassako kasitabbaṭṭhānaṃ naṅgalena paricchinditvā paricchedabbhantare	974	
PA_anya-e01_01n:974_2	kasati, yathā vā pana bhikkhū sīmaṃ bandhantā paṭhamaṃ nimittāni sallakkhetvā pacchā	974	
PA_anya-e01_01n:974_3	bandhanti, evameva tassa yathāladdhassa nimittassa anukkamena ekaṅguladvaṅgulativaṅgulacaturaṅgulamattaṃ	974	
PA_anya-e01_01n:974_4	manasā paricchinditvā yathāparicchedaṃ vaḍḍhetabbaṃ. Aparicchinditvā pana na vaḍḍhetabbaṃ.	974	
PA_anya-e01_01n:974_5	Tato vidatthiratanapamukhapariveṇavihārasīmānaṃ gāmanigamajanapadarajjasamuddasīmānañca	974	
PA_anya-e01_01n:974_6	paricchedavasena vaḍḍhayantena cakkavāḷaparicchedena vā tato vāpi uttari paricchinditvā vaḍḍhetabbaṃ.	974	
PA_anya-e01_01n:975_0	Yathā hi haṃsapotakā pakkhānaṃ uṭṭhitakālato paṭṭhāya parittaṃ parittaṃ padesaṃ uppatantā	975	
PA_anya-e01_01n:975_1	paricayaṃ katvā anukkamena candimasūriyasantikaṃ gacchanti, evameva bhikkhu vuttanayena	975	
PA_anya-e01_01n:975_2	nimittaṃ paricchinditvā vaḍḍhento yāva cakkavāḷaparicchedā tato vā uttari vaḍḍheti.	975	
PA_anya-e01_01n:975_3	Athassa taṃ nimittaṃ vaḍḍhitavaḍḍhitaṭṭhāne pathaviyā ukkūlavikūlanadīviduggapabbatavisamesu	975	
PA_anya-e01_01n:975_4	saṅkusatasamabbhāhataṃ usabhacammaṃ viya hoti.	975	
PA_anya-e01_01n:976_0	Tasmiṃ pana nimitte pattapaṭhamajjhānena ādikammikena samāpajjanabahulena bhavitabbaṃ,	976	
PA_anya-e01_01n:976_1	na paccavekkhaṇabahulena. Paccavekkhaṇabahulassa hi jhānaṅgāni thūlāni dubbalāni	976	
PA_anya-e01_01n:976_2	hutvā upaṭṭhahanti. Athassa tāni evaṃ upaṭṭhitattā upari ussukkanāya paccayataṃ āpajjanti.	976	
PA_anya-e01_01n:976_3	So appaguṇe jhāne ussukkamāno pattapaṭhamajjhānā ca parihāyati, na ca sakkoti dutiyaṃ	976	
PA_anya-e01_01n:976_4	pāpuṇituṃ. Tenāha bhagavā –	976	
PA_anya-e01_01n:977_0	“Seyyathāpi, bhikkhave, gāvī pabbateyyā bālā abyattā akhettaññū akusalā visame pabbate	977	
PA_anya-e01_01n:977_1	carituṃ. Tassā evamassa ‘yaṃnūnāhaṃ agatapubbañceva disaṃ gaccheyyaṃ, akhāditapubbāni	977	
PA_anya-e01_01n:977_2	ca tiṇāni khādeyyaṃ, apītapubbāni ca pānīyāni piveyya’nti. Sā purimaṃ pādaṃ na supatiṭṭhitaṃ	977	
PA_anya-e01_01n:977_3	patiṭṭhāpetvā pacchimaṃ pādaṃ uddhareyya, sā na ceva agatapubbaṃ disaṃ gaccheyya,	977	
PA_anya-e01_01n:977_4	na ca akhāditapubbāni tiṇāni khādeyya, na ca apītapubbāni pānīyāni piveyya. Yasmiñcassā	977	
PA_anya-e01_01n:977_5	padese ṭhitāya evamassa ‘yaṃnūnāhaṃ agatapubbañceva…pe… piveyya’nti. Tañca padesaṃ	977	
PA_anya-e01_01n:977_6	na sotthinā paccāgaccheyya. Taṃ kissa hetu? Tathā hi sā, bhikkhave, gāvī pabbateyyā	977	
PA_anya-e01_01n:977_7	bālā abyattā akhettaññū akusalā visame pabbate carituṃ, evameva kho, bhikkhave, idhekacco	977	
PA_anya-e01_01n:977_8	bhikkhu bālo abyatto akhettaññū akusalo vivicceva kāmehi…pe… paṭhamaṃ jhānaṃ upasampajja	977	
PA_anya-e01_01n:977_9	viharituṃ. So taṃ nimittaṃ nāsevati, na bhāveti, na bahulīkaroti, na svādhiṭṭhitaṃ	977	
PA_anya-e01_01n:977_10	adhiṭṭhāti, tassa evaṃ hoti ‘yaṃnūnāhaṃ vitakkavicārānaṃ vūpasamā…pe… dutiyaṃ jhānaṃ	9771	
PA_anya-e01_01n:977_11	upasampajja vihareyya’nti. So na sakkoti vitakkavicārānaṃ vūpasamā…pe… dutiyaṃ jhānaṃ	9771	
PA_anya-e01_01n:977_12	upasampajja viharituṃ. Tassevaṃ hoti ‘yaṃnūnāhaṃ vivicceva kāmehi…pe… paṭhamaṃ jhānaṃ	9771	
PA_anya-e01_01n:977_13	upasampajja vihareyya’nti. So na sakkoti vivicceva kāmehi…pe… paṭhamaṃ jhānaṃ upasampajja	9771	
PA_anya-e01_01n:977_14	viharituṃ. Ayaṃ vuccati, bhikkhave, bhikkhu ubhato bhaṭṭho ubhato parihīno, seyyathāpi	9771	
PA_anya-e01_01n:977_15	sā gāvī pabbateyyā bālā abyattā akhettaññū akusalā visame pabbate caritu”nti.	9771	
PA_anya-e01_01n:978	Tasmānena tasmiṃyeva tāva paṭhamajjhāne pañcahākārehi ciṇṇavasinā bhavitabbaṃ.	97	
PA_anya-e01_01n:979	Pañcavasīkathā	97	
PA_anya-e01_01n:980_0	78. Tatrimā pañca vasiyo āvajjanavasī, samāpajjanavasī, adhiṭṭhānavasī, vuṭṭhānavasī,	980	
PA_anya-e01_01n:980_1	paccavekkhaṇavasīti. Paṭhamaṃ jhānaṃ yatthicchakaṃ yadicchakaṃ yāvadicchakaṃ āvajjeti,	980	
PA_anya-e01_01n:980_2	āvajjanāya dandhāyitattaṃ natthīti āvajjanavasī. Paṭhamaṃ jhānaṃ yatthicchakaṃ…pe…	980	
PA_anya-e01_01n:980_3	samāpajjati, samāpajjanāya dandhāyitattaṃ natthīti samāpajjanavasī. Evaṃ sesāpi vitthāretabbā.	980	
PA_anya-e01_01n:981_0	Ayaṃ panettha atthappakāsanā, paṭhamajjhānato vuṭṭhāya paṭhamaṃ vitakkaṃ āvajjayato	981	
PA_anya-e01_01n:981_1	bhavaṅgaṃ upacchinditvā uppannāvajjanānantaraṃ vitakkārammaṇāneva cattāri pañca vā	981	
PA_anya-e01_01n:981_2	javanāni javanti. Tato dve bhavaṅgāni, tato puna vicārārammaṇaṃ āvajjanaṃ, vuttanayāneva	981	
PA_anya-e01_01n:981_3	javanānīti evaṃ pañcasu jhānaṅgesu yadā nirantaraṃ cittaṃ pesetuṃ sakkoti, athassa	981	
PA_anya-e01_01n:981_4	āvajjanavasī siddhā hoti. Ayaṃ pana matthakappattā vasī bhagavato yamakapāṭihāriye	981	
PA_anya-e01_01n:981_5	labbhati, aññesaṃ vā evarūpe kāle. Ito paraṃ sīghatarā āvajjanavasī nāma natthi.	981	
PA_anya-e01_01n:982	Āyasmato pana mahāmoggallānassa nandopanandanāgarājadamane viya sīghaṃ samāpajjanasamatthatā samāpajjanavasī nāma.	98	
PA_anya-e01_01n:983_0	Accharāmattaṃ vā dasaccharāmattaṃ vā khaṇaṃ ṭhapetuṃ samatthatā adhiṭṭhānavasī nāma.	983	
PA_anya-e01_01n:983_1	Tatheva lahuṃ vuṭṭhātuṃ samatthatā vuṭṭhānavasī nāma. Tadubhayadassanatthaṃ buddharakkhitattherassa	983	
PA_anya-e01_01n:983_2	vatthuṃ kathetuṃ vaṭṭati.	983	
PA_anya-e01_01n:984_0	So hāyasmā upasampadāya aṭṭhavassiko hutvā therambatthale mahārohaṇaguttattherassa	984	
PA_anya-e01_01n:984_1	gilānupaṭṭhānaṃ āgatānaṃ tiṃsamattānaṃ iddhimantasahassānaṃ majjhe nisinno therassa	984	
PA_anya-e01_01n:984_2	yāguṃ paṭiggāhayamānaṃ upaṭṭhākanāgarājānaṃ gahessāmīti ākāsato pakkhandantaṃ supaṇṇarājānaṃ	984	
PA_anya-e01_01n:984_3	disvā tāvadeva pabbataṃ nimminitvā nāgarājānaṃ bāhāyaṃ gahetvā tattha pāvisi. Supaṇṇarājā	984	
PA_anya-e01_01n:984_4	pabbate pahāraṃ datvā palāyi. Mahāthero āha – “sace, āvuso, buddharakkhito nābhavissa,	984	
PA_anya-e01_01n:984_5	sabbeva gārayhā assāmā”ti.	984	
PA_anya-e01_01n:985	Paccavekkhaṇavasī pana āvajjanavasiyā eva vuttā. Paccavekkhaṇajavanāneva hi tattha āvajjanānantarānīti.	98	
PA_anya-e01_01n:986	Dutiyajjhānakathā	98	
PA_anya-e01_01n:987_0	79. Imāsu pana pañcasu vasīsu ciṇṇavasinā paguṇapaṭhamajjhānato vuṭṭhāya “ayaṃ samāpatti	987	
PA_anya-e01_01n:987_1	āsannanīvaraṇapaccatthikā, vitakkavicārānaṃ oḷārikattā aṅgadubbalā”ti ca tattha dosaṃ	987	
PA_anya-e01_01n:987_2	disvā dutiyajjhānaṃ santato manasikatvā paṭhamajjhāne nikantiṃ pariyādāya dutiyādhigamāya	987	
PA_anya-e01_01n:987_3	yogo kātabbo. Athassa yadā paṭhamajjhānā vuṭṭhāya satassa sampajānassa jhānaṅgāni	987	
PA_anya-e01_01n:987_4	paccavekkhato vitakkavicārā oḷārikato upaṭṭhahanti, pītisukhañceva cittekaggatā ca	987	
PA_anya-e01_01n:987_5	santato upaṭṭhāti, tadāssa oḷārikaṅgaṃ pahānāya santaaṅgapaṭilābhāya ca tadeva nimittaṃ	987	
PA_anya-e01_01n:987_6	“pathavī pathavī”ti punappunaṃ manasikaroto “idāni dutiyajjhānaṃ uppajjissatī”ti	987	
PA_anya-e01_01n:987_7	bhavaṅgaṃ upacchinditvā tadeva pathavīkasiṇaṃ ārammaṇaṃ katvā manodvārāvajjanaṃ uppajjati.	987	
PA_anya-e01_01n:987_8	Tato tasmiṃyevārammaṇe cattāri pañca vā javanāni javanti, yesamavasāne ekaṃ rūpāvacaraṃ	987	
PA_anya-e01_01n:987_9	dutiyajjhānikaṃ. Sesāni vuttappakārāneva kāmāvacarānīti.	987	
PA_anya-e01_01n:988_0	Ettāvatā cesa vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ	988	
PA_anya-e01_01n:988_1	avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja viharati. Evamanena	988	
PA_anya-e01_01n:988_2	dvaṅgavippahīnaṃ tivaṅgasamannāgataṃ tividhakalyāṇaṃ dasalakkhaṇasampannaṃ dutiyaṃ	988	
PA_anya-e01_01n:988_3	jhānaṃ adhigataṃ hoti pathavīkasiṇaṃ.	988	
PA_anya-e01_01n:989_0	80. Tattha vitakkavicārānaṃ vūpasamāti vitakkassa ca vicārassa cāti imesaṃ dvinnaṃ	989	
PA_anya-e01_01n:989_1	vūpasamā samatikkamā, dutiyajjhānakkhaṇe apātubhāvāti vuttaṃ hoti. Tattha kiñcāpi	989	
PA_anya-e01_01n:989_2	dutiyajjhāne sabbepi paṭhamajjhānadhammā na santi. Aññeyeva hi paṭhamajjhāne phassādayo,	989	
PA_anya-e01_01n:989_3	aññe idha. Oḷārikassa pana oḷārikassa aṅgassa samatikkamā paṭhamajjhānato paresaṃ	989	
PA_anya-e01_01n:989_4	dutiyajjhānādīnaṃ adhigamo hotīti dīpanatthaṃ “vitakkavicārānaṃ vūpasamā”ti evaṃ	989	
PA_anya-e01_01n:989_5	vuttanti veditabbaṃ.	989	
PA_anya-e01_01n:990_0	Ajjhattanti idha niyakajjhattamadhippetaṃ. Vibhaṅge pana “ajjhattaṃ paccatta”nti	990	
PA_anya-e01_01n:990_1	ettakameva vuttaṃ. Yasmā ca niyakajjhattamadhippetaṃ, tasmā attani jātaṃ attano santāne	990	
PA_anya-e01_01n:990_2	nibbattanti ayamettha attho. Sampasādananti sampasādanaṃ vuccati saddhā. Sampasādanayogato	990	
PA_anya-e01_01n:990_3	jhānampi sampasādanaṃ. Nīlavaṇṇayogato nīlavatthaṃ viya. Yasmā vā taṃ jhānaṃ sampasādanasamannāgatattā	990	
PA_anya-e01_01n:990_4	vitakkavicārakkhobhavūpasamanena ca cetaso sampasādayati, tasmāpi sampasādananti	990	
PA_anya-e01_01n:990_5	vuttaṃ. Imasmiñca atthavikappe sampasādanaṃ cetasoti evaṃ padasambandho veditabbo.	990	
PA_anya-e01_01n:990_6	Purimasmiṃ pana atthavikappe cetasoti etaṃ ekodibhāvena saddhiṃ yojetabbaṃ.	990	
PA_anya-e01_01n:991_0	Tatrāyamatthayojanā, eko udetīti ekodi, vitakkavicārehi anajjhārūḷhattā aggo seṭṭho	991	
PA_anya-e01_01n:991_1	hutvā udetīti attho. Seṭṭhopi hi loke ekoti vuccati. Vitakkavicāravirahato vā eko	991	
PA_anya-e01_01n:991_2	asahāyo hutvā itipi vattuṃ vaṭṭati. Atha vā sampayuttadhamme udāyatīti udi, uṭṭhāpetīti	991	
PA_anya-e01_01n:991_3	attho. Seṭṭhaṭṭhena eko ca so udi cāti ekodi, samādhissetaṃ adhivacanaṃ. Iti imaṃ	991	
PA_anya-e01_01n:991_4	ekodiṃ bhāveti vaḍḍhetīti idaṃ dutiyajjhānaṃ ekodibhāvaṃ. So panāyaṃ ekodi yasmā	991	
PA_anya-e01_01n:991_5	cetaso, na sattassa, na jīvassa, tasmā etaṃ cetaso ekodibhāvanti vuttaṃ.	991	
PA_anya-e01_01n:992_0	Nanu cāyaṃ saddhā paṭhamajjhānepi atthi, ayañca ekodināmako samādhi, atha kasmā idameva	992	
PA_anya-e01_01n:992_1	“sampasādanaṃ cetaso ekodibhāvañcā”ti vuttanti. Vuccate, aduñhi paṭhamajjhānaṃ vitakkavicārakkhobhena	992	
PA_anya-e01_01n:992_2	vīcitaraṅgasamākulamiva jalaṃ na suppasannaṃ hoti, tasmā satiyāpi saddhāya “sampasādana”nti	992	
PA_anya-e01_01n:992_3	na vuttaṃ. Na suppasannattāyeva cettha samādhipi na suṭṭhu pākaṭo, tasmā “ekodibhāva”ntipi	992	
PA_anya-e01_01n:992_4	na vuttaṃ. Imasmiṃ pana jhāne vitakkavicārapalibodhābhāvena laddhokāsā balavatī saddhā,	992	
PA_anya-e01_01n:992_5	balavasaddhāsahāyapaṭilābheneva ca samādhipi pākaṭo, tasmā idameva evaṃ vuttanti	992	
PA_anya-e01_01n:992_6	veditabbaṃ. Vibhaṅge pana “sampasādananti yā saddhā saddahanā okappanā abhippasādo.	992	
PA_anya-e01_01n:992_7	Cetaso ekodibhāvanti yā cittassa ṭhiti…pe… sammāsamādhī”ti ettakameva vuttaṃ. Evaṃ	992	
PA_anya-e01_01n:992_8	vuttena pana tena saddhiṃ ayamatthavaṇṇanā yathā na virujjhati, aññadatthu saṃsandati	992	
PA_anya-e01_01n:992_9	ceva sameti ca, evaṃ veditabbā.	992	
PA_anya-e01_01n:993_0	81. Avitakkaṃ avicāranti bhāvanāya pahīnattā etasmiṃ, etassa vā vitakko natthīti	993	
PA_anya-e01_01n:993_1	avitakkaṃ. Imināva nayena avicāraṃ. Vibhaṅgepi vuttaṃ “iti ayañca vitakko ayañca	993	
PA_anya-e01_01n:993_2	vicāro santā honti samitā vūpasantā atthaṅgatā abbhatthaṅgatā appitā byappitā sositā	993	
PA_anya-e01_01n:993_3	visositā byantikatā, tena vuccati avitakkaṃ avicāra”nti.	993	
PA_anya-e01_01n:994_0	Etthāha “nanu ca ‘vitakkavicārānaṃ vūpasamā’ti imināpi ayamattho siddho, atha kasmā	994	
PA_anya-e01_01n:994_1	puna vuttaṃ ‘avitakkaṃ avicāra’nti”. Vuccate, evametaṃ siddhovāyamattho, na panetaṃ	994	
PA_anya-e01_01n:994_2	tadatthadīpakaṃ. Nanu avocumha “oḷārikassa pana oḷārikassa aṅgassa samatikkamā paṭhamajjhānato	994	
PA_anya-e01_01n:994_3	paresaṃ dutiyajjhānādīnaṃ samadhigamo hotīti dassanatthaṃ vitakkavicārānaṃ vūpasamāti evaṃ vutta”nti.	994	
PA_anya-e01_01n:995_0	Apica vitakkavicārānaṃ vūpasamā idaṃ sampasādanaṃ, na kilesakālussiyassa. Vitakkavicārānañca	995	
PA_anya-e01_01n:995_1	vūpasamā ekodibhāvaṃ, na upacārajjhānamiva nīvaraṇappahānā, paṭhamajjhānamiva ca	995	
PA_anya-e01_01n:995_2	na aṅgapātubhāvāti evaṃ sampasādanaekodibhāvānaṃ hetuparidīpakamidaṃ vacanaṃ. Tathā	995	
PA_anya-e01_01n:995_3	vitakkavicārānaṃ vūpasamā idaṃ avitakkaṃ avicāraṃ, na tatiyacatutthajjhānāni viya	995	
PA_anya-e01_01n:995_4	cakkhuviññāṇādīni viya ca abhāvāti evaṃ avitakkaavicārabhāvassa hetuparidīpakañca,	995	
PA_anya-e01_01n:995_5	na vitakkavicārābhāvamattaparidīpakaṃ. Vitakkavicārābhāvamattaparidīpakameva pana	995	
PA_anya-e01_01n:995_6	“avitakkaṃ avicāra”nti idaṃ vacanaṃ. Tasmā purimaṃ vatvāpi vattabbamevāti.	995	
PA_anya-e01_01n:996_0	Samādhijanti paṭhamajjhānasamādhito sampayuttasamādhito vā jātanti attho. Tattha	996	
PA_anya-e01_01n:996_1	kiñcāpi paṭhamampi sampayuttasamādhito jātaṃ, atha kho ayameva samādhi “samādhī”ti	996	
PA_anya-e01_01n:996_2	vattabbataṃ arahati vitakkavicārakkhobhavirahena ativiya acalattā, suppasannattā	996	
PA_anya-e01_01n:996_3	ca, tasmā imassa vaṇṇabhaṇanatthaṃ idameva “samādhija”nti vuttaṃ. Pītisukhanti idaṃ vuttanayameva.	996	
PA_anya-e01_01n:997_0	Dutiyanti gaṇanānupubbatā dutiyaṃ. Idaṃ dutiyaṃ samāpajjatītipi dutiyaṃ. Yaṃ pana	997	
PA_anya-e01_01n:997_1	vuttaṃ “dvaṅgavippahīnaṃ tivaṅgasamannāgata”nti, tattha vitakkavicārānaṃ pahānavasena	997	
PA_anya-e01_01n:997_2	dvaṅgavippahīnatā veditabbā. Yathā ca paṭhamajjhānassa upacārakkhaṇe nīvaraṇāni pahīyanti,	997	
PA_anya-e01_01n:997_3	na tathā imassa vitakkavicārā. Appanākkhaṇeyeva ca panetaṃ vinā tehi uppajjati. Tenassa	997	
PA_anya-e01_01n:997_4	te “pahānaṅga”nti vuccanti. Pīti sukhaṃ cittekaggatāti imesaṃ pana tiṇṇaṃ uppattivasena	997	
PA_anya-e01_01n:997_5	tivaṅgasamannāgatatā veditabbā. Tasmā yaṃ vibhaṅge “jhānanti sampasādo pīti sukhaṃ	997	
PA_anya-e01_01n:997_6	cittassa ekaggatā”ti vuttaṃ, taṃ saparikkhāraṃ jhānaṃ dassetuṃ pariyāyena vuttaṃ.	997	
PA_anya-e01_01n:997_7	Ṭhapetvā pana sampasādanaṃ nippariyāyena upanijjhānalakkhaṇappattānaṃ aṅgānaṃ vasena	997	
PA_anya-e01_01n:997_8	tivaṅgikameva etaṃ hoti. Yathāha – “katamaṃ tasmiṃ samaye tivaṅgikaṃ jhānaṃ hoti,	997	
PA_anya-e01_01n:997_9	pīti sukhaṃ cittassa ekaggatā”ti. Sesaṃ paṭhamajjhāne vuttanayameva.	997	
PA_anya-e01_01n:998	Tatiyajjhānakathā	99	
PA_anya-e01_01n:999_0	82. Evamadhigate pana tasmimpi vuttanayeneva pañcahākārehi ciṇṇavasinā hutvā paguṇadutiyajjhānato	999	
PA_anya-e01_01n:999_1	vuṭṭhāya “ayaṃ samāpatti āsannavitakkavicārapaccatthikā, ‘yadeva tattha pītigataṃ	999	
PA_anya-e01_01n:999_2	cetaso uppilāvitaṃ, etenetaṃ oḷārikaṃ akkhāyatī’ti vuttāya pītiyā oḷārikattā aṅgadubbalā”ti	999	
PA_anya-e01_01n:999_3	ca tattha dosaṃ disvā tatiyajjhānaṃ santato manasikaritvā dutiyajjhāne nikantiṃ pariyādāya	999	
PA_anya-e01_01n:999_4	tatiyādhigamāya yogo kātabbo. Athassa yadā dutiyajjhānato vuṭṭhāya satassa sampajānassa	999	
PA_anya-e01_01n:999_5	jhānaṅgāni paccavekkhato pīti oḷārikato upaṭṭhāti, sukhañceva ekaggatā ca santato	999	
PA_anya-e01_01n:999_6	upaṭṭhāti. Tadāssa oḷārikaṅgappahānāya santaaṅgapaṭilābhāya ca tadeva nimittaṃ “pathavī	999	
PA_anya-e01_01n:999_7	pathavī”ti punappunaṃ manasikaroto “idāni tatiyajjhānaṃ uppajjissatī”ti bhavaṅgaṃ	999	
PA_anya-e01_01n:999_8	upacchinditvā tadeva pathavīkasiṇaṃ ārammaṇaṃ katvā manodvārāvajjanaṃ uppajjati.	999	
PA_anya-e01_01n:999_9	Tato tasmiṃyevārammaṇe cattāri pañca vā javanāni javanti, yesaṃ avasāne ekaṃ rūpāvacaraṃ	999	
PA_anya-e01_01n:999_10	tatiyajjhānikaṃ, sesāni vuttanayeneva kāmāvacarānīti. Ettāvatā ca panesa pītiyā ca	9991	
PA_anya-e01_01n:999_11	virāgā upekkhako ca viharati sato ca sampajāno, sukhañca kāyena paṭisaṃvedeti, yaṃ	9991	
PA_anya-e01_01n:999_12	taṃ ariyā ācikkhanti upekkhako satimā sukhavihārīti, tatiyaṃ jhānaṃ upasampajja viharatīti.	9991	
PA_anya-e01_01n:999_13	Evamanena ekaṅgavippahīnaṃ duvaṅgasamannāgataṃ tividhakalyāṇaṃ dasalakkhaṇasampannaṃ	9991	
PA_anya-e01_01n:999_14	tatiyaṃ jhānaṃ adhigataṃ hoti pathavīkasiṇaṃ.	9991	
PA_anya-e01_01n:1000_0	83. Tattha pītiyā ca virāgāti virāgo nāma vuttappakārāya pītiyā jigucchanaṃ vā samatikkamo	1000	
PA_anya-e01_01n:1000_1	vā. Ubhinnaṃ pana antarā casaddo sampiṇḍanattho, so vūpasamaṃ vā sampiṇḍeti vitakkavicārānaṃ	1000	
PA_anya-e01_01n:1000_2	vūpasamaṃ vā. Tattha yadā vūpasamameva sampiṇḍeti, tadā “pītiyā ca virāgā kiñca bhiyyo	1000	
PA_anya-e01_01n:1000_3	vūpasamā cā”ti evaṃ yojanā veditabbā. Imissā ca yojanāya virāgo jigucchanattho hoti,	1000	
PA_anya-e01_01n:1000_4	tasmā “pītiyā jigucchanā ca vūpasamā cā”ti ayamattho daṭṭhabbo. Yadā pana vitakkavicāravūpasamaṃ	1000	
PA_anya-e01_01n:1000_5	sampiṇḍeti, tadā “pītiyā ca virāgā, kiñca bhiyyo vitakkavicārānañca vūpasamā”ti evaṃ	1000	
PA_anya-e01_01n:1000_6	yojanā veditabbā. Imissā ca yojanāya virāgo samatikkamanattho hoti, tasmā “pītiyā	1000	
PA_anya-e01_01n:1000_7	ca samatikkamā vitakkavicārānañca vūpasamā”ti ayamattho daṭṭhabbo.	1000	
PA_anya-e01_01n:1001_0	Kāmañcete vitakkavicārā dutiyajjhāneyeva vūpasantā, imassa pana jhānassa maggaparidīpanatthaṃ	1001	
PA_anya-e01_01n:1001_1	vaṇṇabhaṇanatthañcetaṃ vuttaṃ. Vitakkavicārānañca vūpasamāti hi vutte idaṃ paññāyati,	1001	
PA_anya-e01_01n:1001_2	nūna vitakkavicāravūpasamo maggo imassa jhānassāti. Yathā ca tatiye ariyamagge appahīnānampi	1001	
PA_anya-e01_01n:1001_3	sakkāyadiṭṭhādīnaṃ “pañcannaṃ orambhāgiyānaṃ saṃyojanānaṃ pahānā”ti evaṃ pahānaṃ	1001	
PA_anya-e01_01n:1001_4	vuccamānaṃ vaṇṇabhaṇanaṃ hoti, tadadhigamāya ussukkānaṃ ussāhajanakaṃ, evameva idha	1001	
PA_anya-e01_01n:1001_5	avūpasantānampi vitakkavicārānaṃ vūpasamo vuccamāno vaṇṇabhaṇanaṃ hoti. Tenāyamattho	1001	
PA_anya-e01_01n:1001_6	vutto “pītiyā ca samatikkamā vitakkavicārānañca vūpasamā”ti.	1001	
PA_anya-e01_01n:1002_0	84. Upekkhako ca viharatīti ettha upapattito ikkhatīti upekkhā. Samaṃ passati, apakkhapatitā	1002	
PA_anya-e01_01n:1002_1	hutvā passatīti attho. Tāya visadāya vipulāya thāmagatāya samannāgatattā tatiyajjhānasamaṅgī	1002	
PA_anya-e01_01n:1002_2	upekkhakoti vuccati.	1002	
PA_anya-e01_01n:1003_0	Upekkhā pana dasavidhā hoti chaḷaṅgupekkhā, brahmavihārupekkhā, bojjhaṅgupekkhā,	1003	
PA_anya-e01_01n:1003_1	vīriyupekkhā, saṅkhārupekkhā, vedanupekkhā, vipassanupekkhā, tatramajjhattupekkhā,	1003	
PA_anya-e01_01n:1003_2	jhānupekkhā, pārisuddhupekkhāti.	1003	
PA_anya-e01_01n:1004_0	Tattha yā “idha, bhikkhave, bhikkhu cakkhunā rūpaṃ disvā neva sumano hoti, na dummano,	1004	
PA_anya-e01_01n:1004_1	upekkhako ca viharati sato sampajāno”ti evamāgatā khīṇāsavassa chasu dvāresu iṭṭhāniṭṭhachaḷārammaṇāpāthe	1004	
PA_anya-e01_01n:1004_2	parisuddhapakatibhāvāvijahanākārabhūtā upekkhā, ayaṃ chaḷaṅgupekkhā nāma.	1004	
PA_anya-e01_01n:1005	Yā pana “upekkhāsahagatena cetasā ekaṃ disaṃ pharitvā viharatī”ti evamāgatā sattesu majjhattākārabhūtā upekkhā, ayaṃ brahmavihārupekkhā nāma.	100	
PA_anya-e01_01n:1006	Yā “upekkhāsambojjhaṅgaṃ bhāveti vivekanissita”nti evamāgatā sahajātadhammānaṃ majjhattākārabhūtā upekkhā, ayaṃ bojjhaṅgupekkhā nāma.	100	
PA_anya-e01_01n:1007	Yā pana “kālenakālaṃ upekkhānimittaṃ manasikarotī”ti evamāgatā anaccāraddhanātisithilavīriyasaṅkhātā upekkhā, ayaṃ vīriyupekkhā nāma.	100	
PA_anya-e01_01n:1008_0	Yā “kati saṅkhārupekkhā samathavasena uppajjanti, kati saṅkhārupekkhā vipassanāvasena	1008	
PA_anya-e01_01n:1008_1	uppajjanti. Aṭṭha saṅkhārupekkhā samathavasena uppajjanti. Dasa saṅkhārupekkhā vipassanāvasena	1008	
PA_anya-e01_01n:1008_2	uppajjantī”ti evamāgatā nīvaraṇādipaṭisaṅkhāsantiṭṭhanā gahaṇe majjhattabhūtā upekkhā,	1008	
PA_anya-e01_01n:1008_3	ayaṃ saṅkhārupekkhā nāma.	1008	
PA_anya-e01_01n:1009	Yā pana “yasmiṃ samaye kāmāvacaraṃ kusalaṃ cittaṃ uppannaṃ hoti upekkhāsahagata”nti evamāgatā adukkhamasukhasaññitā upekkhā, ayaṃ vedanupekkhā nāma.	100	
PA_anya-e01_01n:1010	Yā “yadatthi yaṃ bhūtaṃ, taṃ pajahati, upekkhaṃ paṭilabhatī”ti evamāgatā vicinane majjhattabhūtā upekkhā, ayaṃ vipassanupekkhā nāma.	101	
PA_anya-e01_01n:1011	Yā pana chandādīsu yevāpanakesu āgatā sahajātānaṃ samavāhitabhūtā upekkhā, ayaṃ tatramajjhattupekkhā nāma.	101	
PA_anya-e01_01n:1012	Yā “upekkhako ca viharatī”ti evamāgatā aggasukhepi tasmiṃ apakkhapātajananī upekkhā, ayaṃ jhānupekkhā nāma.	101	
PA_anya-e01_01n:1013	Yā pana “upekkhāsatipārisuddhiṃ catutthaṃ jhāna”nti evamāgatā sabbapaccanīkaparisuddhā paccanīkavūpasamanepi abyāpārabhūtā upekkhā, ayaṃ pārisuddhupekkhā nāma.	101	
PA_anya-e01_01n:1014_0	Tatra chaḷaṅgupekkhā ca brahmavihārupekkhā ca bojjhaṅgupekkhā ca tatramajjhattupekkhā	1014	
PA_anya-e01_01n:1014_1	ca jhānupekkhā ca pārisuddhupekkhā ca atthato ekā, tatramajjhattupekkhāva hoti. Tena	1014	
PA_anya-e01_01n:1014_2	tena avatthābhedena panassā ayaṃ bhedo. Ekassāpi sato sattassa kumārayuvatherasenāpatirājādivasena	1014	
PA_anya-e01_01n:1014_3	bhedo viya. Tasmā tāsu yattha chaḷaṅgupekkhā, na tattha bojjhaṅgupekkhādayo. Yattha	1014	
PA_anya-e01_01n:1014_4	vā pana bojjhaṅgupekkhā, na tattha chaḷaṅgupekkhādayo hontīti veditabbā.	1014	
PA_anya-e01_01n:1015_0	Yathā cetāsamatthato ekībhāvo, evaṃ saṅkhārupekkhā vipassanupekkhānampi. Paññā eva	1015	
PA_anya-e01_01n:1015_1	hi sā kiccavasena dvidhā bhinnā. Yathā hi purisassa sāyaṃ gehaṃ paviṭṭhaṃ sappaṃ	1015	
PA_anya-e01_01n:1015_2	ajapadadaṇḍaṃ gahetvā pariyesamānassa taṃ thusakoṭṭhake nipannaṃ disvā “sappo nu	1015	
PA_anya-e01_01n:1015_3	kho, no”ti avalokentassa sovattikattayaṃ disvā nibbematikassa “sappo, na sappo”ti	1015	
PA_anya-e01_01n:1015_4	vicinane majjhattatā hoti, evameva yā āraddhavipassakassa vipassanāñāṇena lakkhaṇattaye	1015	
PA_anya-e01_01n:1015_5	diṭṭhe saṅkhārānaṃ aniccabhāvādivicinane majjhattatā uppajjati, ayaṃ vipassanupekkhā	1015	
PA_anya-e01_01n:1015_6	nāma. Yathā pana tassa purisassa ajapadadaṇḍena gāḷhaṃ sappaṃ gahetvā “kiṃ tāhaṃ	1015	
PA_anya-e01_01n:1015_7	imaṃ sappaṃ aviheṭhento attānañca iminā aḍaṃsāpento muñceyya”nti muñcanākārameva	1015	
PA_anya-e01_01n:1015_8	pariyesato gahaṇe majjhattatā hoti. Evameva yā lakkhaṇattayassa diṭṭhattā āditte	1015	
PA_anya-e01_01n:1015_9	viya tayo bhave passato saṅkhāraggahaṇe majjhattatā, ayaṃ saṅkhārupekkhā nāma. Iti	1015	
PA_anya-e01_01n:1015_10	vipassanupekkhāya siddhāya saṅkhārupekkhāpi siddhāva hoti. Iminā panesā vicinanaggahaṇesu	10151	
PA_anya-e01_01n:1015_11	majjhattasaṅkhātena kiccena dvidhā bhinnāti. Vīriyupekkhā pana vedanupekkhā ca aññamaññañca	10151	
PA_anya-e01_01n:1015_12	avasesāhi ca atthato bhinnā evāti.	10151	
PA_anya-e01_01n:1016_0	Iti imāsu upekkhāsu jhānupekkhā idhādhippetā. Sā majjhattalakkhaṇā, anābhogarasā,	1016	
PA_anya-e01_01n:1016_1	abyāpārapaccupaṭṭhānā, pītivirāgapadaṭṭhānāti. Etthāha, nanu cāyamatthato tatramajjhattupekkhāva	1016	
PA_anya-e01_01n:1016_2	hoti, sā ca paṭhamadutiyajjhānesupi atthi. Tasmā tatrāpi upekkhako ca viharatīti	1016	
PA_anya-e01_01n:1016_3	evamayaṃ vattabbā siyā, sā kasmā na vuttāti. Aparibyattakiccato. Aparibyattañhi tassā	1016	
PA_anya-e01_01n:1016_4	tattha kiccaṃ vitakkādīhi abhibhūtattā. Idha panāyaṃ vitakkavicārapītīhi anabhibhūtattā	1016	
PA_anya-e01_01n:1016_5	ukkhittasirā viya hutvā paribyattakiccā jātā, tasmā vuttāti.	1016	
PA_anya-e01_01n:1017	Niṭṭhitā upekkhako ca viharatīti etassa	101	
PA_anya-e01_01n:1018	Sabbaso atthavaṇṇanā.	101	
PA_anya-e01_01n:1019_0	85. Idāni sato ca sampajānoti ettha saratīti sato. Sampajānātīti sampajāno. Puggalena	1019	
PA_anya-e01_01n:1019_1	sati ca sampajaññañca vuttaṃ. Tattha saraṇalakkhaṇā sati, asammussanarasā, ārakkhapaccupaṭṭhānā.	1019	
PA_anya-e01_01n:1019_2	Asammohalakkhaṇaṃ sampajaññaṃ, tīraṇarasaṃ, pavicayapaccupaṭṭhānaṃ.	1019	
PA_anya-e01_01n:1020_0	Tattha kiñcāpi idaṃ satisampajaññaṃ purimajjhānesupi atthi. Muṭṭhasatissa hi asampajānassa	1020	
PA_anya-e01_01n:1020_1	upacāramattampi na sampajjati, pageva appanā. Oḷārikattā pana tesaṃ jhānānaṃ bhūmiyaṃ	1020	
PA_anya-e01_01n:1020_2	viya purisassa cittassa gati sukhā hoti, abyattaṃ tattha satisampajaññakiccaṃ. Oḷārikaṅgappahānena	1020	
PA_anya-e01_01n:1020_3	pana sukhumattā imassa jhānassa purisassa khuradhārāyaṃ viya satisampajaññakiccapariggahitā	1020	
PA_anya-e01_01n:1020_4	eva cittassa gati icchitabbāti idheva vuttaṃ. Kiñca bhiyyo, yathā dhenupago vaccho	1020	
PA_anya-e01_01n:1020_5	dhenuto apanīto arakkhiyamāno punadeva dhenuṃ upagacchati, evamidaṃ tatiyajjhānasukhaṃ	1020	
PA_anya-e01_01n:1020_6	pītito apanītaṃ, taṃ satisampajaññārakkhena arakkhiyamānaṃ punadeva pītiṃ upagaccheyya,	1020	
PA_anya-e01_01n:1020_7	pītisampayuttameva siyā. Sukhe vāpi sattā sārajjanti, idañca atimadhuraṃ sukhaṃ,	1020	
PA_anya-e01_01n:1020_8	tato paraṃ sukhābhāvā. Satisampajaññānubhāvena panettha sukhe asārajjanā hoti, no	1020	
PA_anya-e01_01n:1020_9	aññathāti imampi atthavisesaṃ dassetuṃ idamidheva vuttanti veditabbaṃ.	1020	
PA_anya-e01_01n:1021_0	Idāni sukhañca kāyena paṭisaṃvedetīti ettha kiñcāpi tatiyajjhānasamaṅgino sukhapaṭisaṃvedanābhogo	1021	
PA_anya-e01_01n:1021_1	natthi. Evaṃ santepi yasmā tassa nāmakāyena sampayuttaṃ sukhaṃ. Yaṃ vā taṃ nāmakāyasampayuttaṃ	1021	
PA_anya-e01_01n:1021_2	sukhaṃ, taṃsamuṭṭhānenassa yasmā atipaṇītena rūpena rūpakāyo phuṭo, yassa phuṭattā	1021	
PA_anya-e01_01n:1021_3	jhānā vuṭṭhitopi sukhaṃ paṭisaṃvedeyya. Tasmā etamatthaṃ dassento sukhañca kāyena	1021	
PA_anya-e01_01n:1021_4	paṭisaṃvedetīti āha.	1021	
PA_anya-e01_01n:1022_0	86. Idāni yaṃ taṃ ariyā ācikkhanti upekkhako satimā sukhavihārīti ettha yaṃjhānahetu	1022	
PA_anya-e01_01n:1022_1	yaṃjhānakāraṇā taṃ tatiyajjhānasamaṅgipuggalaṃ buddhādayo ariyā ācikkhanti desenti	1022	
PA_anya-e01_01n:1022_2	paññapenti paṭṭhapenti vivaranti vibhajanti uttānīkaronti pakāsenti, pasaṃsantīti	1022	
PA_anya-e01_01n:1022_3	adhippāyo. Kinti? Upekkhako satimā sukhavihārīti. Taṃ tatiyaṃ jhānaṃ upasampajja	1022	
PA_anya-e01_01n:1022_4	viharatīti evamettha yojanā veditabbā.	1022	
PA_anya-e01_01n:1023_0	Kasmā pana taṃ te evaṃ pasaṃsantīti? Pasaṃsārahato. Ayañhi yasmā atimadhurasukhe	1023	
PA_anya-e01_01n:1023_1	sukhapāramippattepi tatiyajjhāne upekkhako, na tattha sukhābhisaṅgena ākaḍḍhiyati.	1023	
PA_anya-e01_01n:1023_2	Yathā ca pīti na uppajjati, evaṃ upaṭṭhitasatitāya satimā. Yasmā ca ariyakantaṃ ariyajanasevitameva	1023	
PA_anya-e01_01n:1023_3	ca asaṃkiliṭṭhaṃ sukhaṃ nāmakāyena paṭisaṃvedeti, tasmā pasaṃsāraho hoti. Iti pasaṃsārahato	1023	
PA_anya-e01_01n:1023_4	naṃ ariyā te evaṃ pasaṃsāhetubhūte guṇe pakāsento “upekkhako satimā sukhavihārī”ti	1023	
PA_anya-e01_01n:1023_5	evaṃ pasaṃsantīti veditabbaṃ.	1023	
PA_anya-e01_01n:1024_0	Tatiyanti gaṇanānupubbatā tatiyaṃ, idaṃ tatiyaṃ samāpajjatītipi tatiyaṃ. Yaṃ pana	1024	
PA_anya-e01_01n:1024_1	vuttaṃ “ekaṅgavippahīnaṃ duvaṅgasamannāgata”nti, ettha pītiyā pahānavasena ekaṅgavippahīnatā	1024	
PA_anya-e01_01n:1024_2	veditabbā. Sā panesā dutiyajjhānassa vitakkavicārā viya appanākkhaṇeyeva pahīyati.	1024	
PA_anya-e01_01n:1024_3	Tena nassa sā pahānaṅganti vuccati. Sukhaṃ cittekaggatāti imesaṃ pana dvinnaṃ uppattivasena	1024	
PA_anya-e01_01n:1024_4	duvaṅgasamannāgatatā veditabbā. Tasmā yaṃ vibhaṅge “jhānanti upekkhā sati sampajaññaṃ	1024	
PA_anya-e01_01n:1024_5	sukhaṃ cittassekaggatā”ti vuttaṃ, taṃ saparikkhāraṃ jhānaṃ dassetuṃ pariyāyena vuttaṃ.	1024	
PA_anya-e01_01n:1024_6	Ṭhapetvā pana upekkhāsatisampajaññāni nippariyāyena upanijjhānalakkhaṇappattānaṃ	1024	
PA_anya-e01_01n:1024_7	aṅgānaṃ vasena duvaṅgikamevetaṃ hoti. Yathāha – “katamaṃ tasmiṃ samaye duvaṅgikaṃ	1024	
PA_anya-e01_01n:1024_8	jhānaṃ hoti, sukhaṃ cittassekaggatā”ti. Sesaṃ paṭhamajjhāne vuttanayameva.	1024	
PA_anya-e01_01n:1025	Catutthajjhānakathā	102	
PA_anya-e01_01n:1026_0	87. Evamadhigate pana tasmiṃpi vuttanayeneva pañcahākārehi ciṇṇavasinā hutvā paguṇatatiyajjhānato	1026	
PA_anya-e01_01n:1026_1	vuṭṭhāya “ayaṃ samāpatti āsannapītipaccatthikā, ‘yadeva tattha sukhamiti cetaso ābhogo,	1026	
PA_anya-e01_01n:1026_2	etenetaṃ oḷārikaṃ akkhāyatī’ti evaṃ vuttassa sukhassa oḷārikattā aṅgadubbalā”ti ca	1026	
PA_anya-e01_01n:1026_3	tattha dosaṃ disvā catutthaṃ jhānaṃ santato manasikatvā tatiyajjhāne nikantiṃ pariyādāya	1026	
PA_anya-e01_01n:1026_4	catutthādhigamāya yogo kātabbo. Athassa yadā tatiyajjhānato vuṭṭhāya satassa sampajānassa	1026	
PA_anya-e01_01n:1026_5	jhānaṅgāni paccavekkhato cetasikasomanassasaṅkhātaṃ sukhaṃ oḷārikato upaṭṭhāti, upekkhāvedanā	1026	
PA_anya-e01_01n:1026_6	ceva cittekaggatā ca santato upaṭṭhāti, tadāssa oḷārikaṅgappahānāya santaaṅgapaṭilābhāya	1026	
PA_anya-e01_01n:1026_7	ca tadeva nimittaṃ “pathavī pathavī”ti punappunaṃ manasikaroto “idāni catutthaṃ jhānaṃ	1026	
PA_anya-e01_01n:1026_8	uppajjissatī”ti bhavaṅgaṃ upacchinditvā tadeva pathavīkasiṇaṃ ārammaṇaṃ katvā manodvārāvajjanaṃ	1026	
PA_anya-e01_01n:1026_9	uppajjati. Tato tasmiṃyevārammaṇe cattāri pañca vā javanāni uppajjanti, yesaṃ avasāne	1026	
PA_anya-e01_01n:1026_10	ekaṃ rūpāvacaraṃ catutthajjhānikaṃ, sesāni vuttappakārāneva kāmāvacarāni. Ayaṃ pana	10261	
PA_anya-e01_01n:1026_11	viseso, yasmā sukhavedanā adukkhamasukhāya vedanāya āsevanapaccayena paccayo na hoti,	10261	
PA_anya-e01_01n:1026_12	catutthajjhāne ca adukkhamasukhāya vedanāya uppajjitabbaṃ, tasmā tāni upekkhāvedanāsampayuttāni	10261	
PA_anya-e01_01n:1026_13	honti. Upekkhāsampayuttattāyeva cettha pītipi parihāyatīti. Ettāvatā cesa sukhassa	10261	
PA_anya-e01_01n:1026_14	ca pahānā dukkhassa ca pahānā pubbeva somanassadomanassānaṃ atthaṅgamā adukkhamasukhaṃ	10261	
PA_anya-e01_01n:1026_15	upekkhāsatipārisuddhiṃ catutthaṃ jhānaṃ upasampajja viharati. Evamanena ekaṅgavippahīnaṃ	10261	
PA_anya-e01_01n:1026_16	duvaṅgasamannāgataṃ tividhakalyāṇaṃ dasalakkhaṇasampannaṃ catutthaṃ jhānaṃ adhigataṃ	10261	
PA_anya-e01_01n:1026_17	hoti pathavīkasiṇaṃ.	10261	
PA_anya-e01_01n:1027_0	88. Tattha sukhassa ca pahānā dukkhassa ca pahānāti kāyikasukhassa ca kāyikadukkhassa	1027	
PA_anya-e01_01n:1027_1	ca pahānā. Pubbevāti tañca kho pubbeva, na catutthajjhānakkhaṇe. Somanassadomanassānaṃ	1027	
PA_anya-e01_01n:1027_2	atthaṅgamāti cetasikasukhassa ca cetasikadukkhassa cāti imesampi dvinnaṃ pubbeva	1027	
PA_anya-e01_01n:1027_3	atthaṅgamā, pahānā icceva vuttaṃ hoti.	1027	
PA_anya-e01_01n:1028_0	Kadā pana nesaṃ pahānaṃ hotīti. Catunnaṃ jhānānaṃ upacārakkhaṇe. Somanassañhi catutthajjhānassa	1028	
PA_anya-e01_01n:1028_1	upacārakkhaṇeyeva pahīyati. Dukkhadomanassasukhāni paṭhamadutiyatatiyajjhānānaṃ upacārakkhaṇesu.	1028	
PA_anya-e01_01n:1028_2	Evametesaṃ pahānakkamena avuttānampi indriyavibhaṅge pana indriyānaṃ uddesakkameneva	1028	
PA_anya-e01_01n:1028_3	idhāpi vuttānaṃ sukhadukkhasomanassadomanassānaṃ pahānaṃ veditabbaṃ.	1028	
PA_anya-e01_01n:1029_0	Yadi panetāni tassa tassa jhānassa upacārakkhaṇeyeva pahīyanti, atha kasmā “kattha	1029	
PA_anya-e01_01n:1029_1	cuppannaṃ dukkhindriyaṃ aparisesaṃ nirujjhati, idha, bhikkhave, bhikkhu vivicceva	1029	
PA_anya-e01_01n:1029_2	kāmehipi…pe… paṭhamaṃ jhānaṃ upasampajja viharati. Ettha cuppannaṃ dukkhindriyaṃ	1029	
PA_anya-e01_01n:1029_3	aparisesaṃ nirujjhati. Kattha cuppannaṃ domanassindriyaṃ sukhindriyaṃ somanassindriyaṃ	1029	
PA_anya-e01_01n:1029_4	aparisesaṃ nirujjhati, idha, bhikkhave, bhikkhu sukhassa ca pahānā…pe… catutthaṃ	1029	
PA_anya-e01_01n:1029_5	jhānaṃ upasampajja viharati, ettha cuppannaṃ somanassindriyaṃ aparisesaṃ nirujjhatī”ti	1029	
PA_anya-e01_01n:1029_6	evaṃ jhānesveva nirodho vuttoti? Atisayanirodhattā. Atisayanirodho hi nesaṃ paṭhamajjhānādīsu,	1029	
PA_anya-e01_01n:1029_7	na nirodhoyeva. Nirodhoyeva pana upacārakkhaṇe, nātisayanirodho.	1029	
PA_anya-e01_01n:1030_0	Tathā hi nānāvajjane paṭhamajjhānupacāre niruddhassāpi dukkhindriyassa ḍaṃsamakasādisamphassena	1030	
PA_anya-e01_01n:1030_1	vā visamāsanupatāpena vā siyā uppatti, na tveva antoappanāyaṃ. Upacāre vā niruddhampetaṃ	1030	
PA_anya-e01_01n:1030_2	na suṭṭhu niruddhaṃ hoti, paṭipakkhena avihatattā. Antoappanāyaṃ pana pītipharaṇena	1030	
PA_anya-e01_01n:1030_3	sabbo kāyo sukhokkanto hoti, sukhokkantakāyassa ca suṭṭhu niruddhaṃ hoti dukkhindriyaṃ,	1030	
PA_anya-e01_01n:1030_4	paṭipakkhena vihatattā. Nānāvajjaneyeva ca dutiyajjhānupacāre pahīnassa domanassindriyassa	1030	
PA_anya-e01_01n:1030_5	yasmā etaṃ vitakkavicārapaccayepi kāyakilamathe cittupaghāte ca sati uppajjati. Vitakkavicārābhāve	1030	
PA_anya-e01_01n:1030_6	ca neva uppajjati. Yattha pana uppajjati, tattha vitakkavicārabhāve, appahīnā eva	1030	
PA_anya-e01_01n:1030_7	ca dutiyajjhānupacāre vitakkavicārāti tatthassa siyā uppatti, na tveva dutiyajjhāne,	1030	
PA_anya-e01_01n:1030_8	pahīnapaccayattā. Tathā tatiyajjhānupacāre pahīnassāpi sukhindriyassa pītisamuṭṭhānapaṇītarūpaphuṭakāyassa	1030	
PA_anya-e01_01n:1030_9	siyā uppatti, na tveva tatiyajjhāne. Tatiyajjhāne hi sukhassa paccayabhūtā pīti sabbaso	1030	
PA_anya-e01_01n:1030_10	niruddhāti. Tathā catutthajjhānupacāre pahīnassāpi somanassindriyassa āsannattā appanāppattāya	10301	
PA_anya-e01_01n:1030_11	upekkhāya abhāvena sammā anatikkantattā ca siyā uppatti, na tveva catutthajjhāne.	10301	
PA_anya-e01_01n:1030_12	Tasmā eva ca etthuppannaṃ dukkhindriyaṃ aparisesaṃ nirujjhatīti tattha tattha aparisesaggahaṇaṃ katanti.	10301	
PA_anya-e01_01n:1031_0	Etthāha “athevaṃ tassa tassa jhānassupacāre pahīnāpi etā vedanā idha kasmā samāhaṭā”ti?	1031	
PA_anya-e01_01n:1031_1	Sukhaggahaṇatthaṃ. Yā hi ayaṃ adukkhamasukhanti ettha adukkhamasukhā vedanā vuttā,	1031	
PA_anya-e01_01n:1031_2	sā sukhumā duviññeyyā na sakkā sukhena gahetuṃ, tasmā yathā nāma duṭṭhassa yathā	1031	
PA_anya-e01_01n:1031_3	vā tathā vā upasaṅkamitvā gahetuṃ asakkuṇeyyassa goṇassa sukhaggahaṇatthaṃ gopo ekasmiṃ	1031	
PA_anya-e01_01n:1031_4	vaje sabbā gāvo samāharati, athekekaṃ nīharanto paṭipāṭiyā āgataṃ “ayaṃ so gaṇhatha	1031	
PA_anya-e01_01n:1031_5	na”nti tampi gāhayati, evameva bhagavā sukhaggahaṇatthaṃ sabbā etā samāhari. Evañhi	1031	
PA_anya-e01_01n:1031_6	samāhaṭā etā dassetvā yaṃ neva sukhaṃ na dukkhaṃ na somanassaṃ na domanassaṃ, ayaṃ	1031	
PA_anya-e01_01n:1031_7	adukkhamasukhā vedanāti sakkā hoti esā gāhayituṃ.	1031	
PA_anya-e01_01n:1032_0	Apica adukkhamasukhāya cetovimuttiyā paccayadassanatthañcāpi etā vuttāti veditabbā.	1032	
PA_anya-e01_01n:1032_1	Dukkhappahānādayo hi tassā paccayā. Yathāha – “cattāro kho, āvuso, paccayā adukkhamasukhāya	1032	
PA_anya-e01_01n:1032_2	cetovimuttiyā samāpattiyā. Idhāvuso, bhikkhu sukhassa ca pahānā…pe… catutthaṃ jhānaṃ	1032	
PA_anya-e01_01n:1032_3	upasampajja viharati. Ime khvāvuso, cattāro paccayā adukkhamasukhāya cetovimuttiyā samāpattiyā”ti.	1032	
PA_anya-e01_01n:1033	Yathā vā aññattha pahīnāpi sakkāyadiṭṭhiādayo tatiyamaggassa vaṇṇabhaṇanatthaṃ tattha pahīnāti vuttā, evaṃ vaṇṇabhaṇanatthampetassa jhānassetā idha vuttātipi veditabbā.	103	
PA_anya-e01_01n:1034_0	Paccayaghātena vā ettha rāgadosānamatidūrabhāvaṃ dassetumpetā vuttāti veditabbā.	1034	
PA_anya-e01_01n:1034_1	Etāsu hi sukhaṃ somanassassa paccayo, somanassaṃ rāgassa. Dukkhaṃ domanassassa paccayo,	1034	
PA_anya-e01_01n:1034_2	domanassaṃ dosassa. Sukhādighātena cassa sappaccayā rāgadosā hatāti atidūre hontīti.	1034	
PA_anya-e01_01n:1035_0	Adukkhamasukhanti dukkhābhāvena adukkhaṃ. Sukhābhāvena asukhaṃ. Etenettha dukkhasukhapaṭipakkhabhūtaṃ	1035	
PA_anya-e01_01n:1035_1	tatiyavedanaṃ dīpeti, na dukkhasukhābhāvamattaṃ. Tatiyavedanā nāma adukkhamasukhā,	1035	
PA_anya-e01_01n:1035_2	upekkhātipi vuccati. Sā iṭṭhāniṭṭhaviparītānubhavanalakkhaṇā, majjhattarasā, avibhūtapaccupaṭṭhānā,	1035	
PA_anya-e01_01n:1035_3	sukhadukkhanirodhapadaṭṭhānāti veditabbā.	1035	
PA_anya-e01_01n:1036_0	89. Upekkhāsatipārisuddhinti upekkhāya janitasatiyā pārisuddhiṃ. Imasmiñhi jhāne	1036	
PA_anya-e01_01n:1036_1	suparisuddhā sati, yā ca tassā satiyā pārisuddhi, sā upekkhāya katā, na aññena. Tasmā	1036	
PA_anya-e01_01n:1036_2	etaṃ “upekkhāsatipārisuddhi”nti vuccati. Vibhaṅgepi vuttaṃ “ayaṃ sati imāya upekkhāya	1036	
PA_anya-e01_01n:1036_3	visadā hoti parisuddhā pariyodātā. Tena vuccati upekkhāsatipārisuddhī”ti. Yāya ca	1036	
PA_anya-e01_01n:1036_4	upekkhāya ettha satiyā pārisuddhi hoti, sā atthato tatramajjhattatātiveditabbā. Na	1036	
PA_anya-e01_01n:1036_5	kevalañcettha tāya satiyeva parisuddhā, apica kho sabbepi sampayuttadhammā, satisīsena pana desanā vuttā.	1036	
PA_anya-e01_01n:1037_0	Tattha kiñcāpi ayaṃ upekkhā heṭṭhāpi tīsu jhānesu vijjati. Yathā pana divā sūriyappabhābhibhavā	1037	
PA_anya-e01_01n:1037_1	sommabhāvena ca attano upakārakattena vā sabhāgāya rattiyā alābhā divā vijjamānāpi	1037	
PA_anya-e01_01n:1037_2	candalekhā aparisuddhā hoti apariyodātā, evamayampi tatramajjhattupekkhācandalekhā	1037	
PA_anya-e01_01n:1037_3	vitakkādipaccanīkadhammatejābhibhavā sabhāgāya ca upekkhāvedanārattiyā appaṭilābhā	1037	
PA_anya-e01_01n:1037_4	vijjamānāpi paṭhamādijjhānabhedesu aparisuddhā hoti. Tassā ca aparisuddhāya divā	1037	
PA_anya-e01_01n:1037_5	aparisuddhacandalekhāya pabhā viya sahajātāpi satiādayo aparisuddhāva honti. Tasmā	1037	
PA_anya-e01_01n:1037_6	tesu ekampi “upekkhāsatipārisuddhi”nti na vuttaṃ. Idha pana vitakkādipaccanīkadhammatejābhibhavābhāvā	1037	
PA_anya-e01_01n:1037_7	sabhāgāya ca upekkhāvedanārattiyā paṭilābhā ayaṃ tatramajjhattupekkhācandalekhā ativiya	1037	
PA_anya-e01_01n:1037_8	parisuddhā. Tassā parisuddhattā parisuddhacandalekhāya pabhā viya sahajātāpi satiādayo	1037	
PA_anya-e01_01n:1037_9	parisuddhā honti pariyodātā. Tasmā idameva “upekkhāsatipārisuddhi”nti vuttanti veditabbaṃ.	1037	
PA_anya-e01_01n:1038_0	Catutthanti gaṇanānupubbatā catutthaṃ. Idaṃ catutthaṃ samāpajjatītipi catutthaṃ.	1038	
PA_anya-e01_01n:1038_1	Yaṃ pana vuttaṃ “ekaṅgavippahīnaṃ duvaṅgasamannāgata”nti, tattha somanassassa pahānavasena	1038	
PA_anya-e01_01n:1038_2	ekaṅgavippahīnatā veditabbā. Tañca pana somanassaṃ ekavīthiyaṃ purimajavanesuyeva	1038	
PA_anya-e01_01n:1038_3	pahīyati. Tenassa taṃ pahānaṅganti vuccati. Upekkhāvedanā cittassekaggatāti imesaṃ	1038	
PA_anya-e01_01n:1038_4	pana dvinnaṃ uppattivasena duvaṅgasamannāgatatā veditabbā. Sesaṃ paṭhamajjhāne vuttanayameva.	1038	
PA_anya-e01_01n:1038_5	Esa tāva catukkajjhāne nayo.	1038	
PA_anya-e01_01n:1039	Pañcakajjhānakathā	103	
PA_anya-e01_01n:1040_0	90. Pañcakajjhānaṃ pana nibbattentena paguṇapaṭhamajjhānato vuṭṭhāya “ayaṃ samāpatti	1040	
PA_anya-e01_01n:1040_1	āsannanīvaraṇapaccatthikā, vitakkassa oḷārikattā aṅgadubbalā”ti ca tattha dosaṃ disvā	1040	
PA_anya-e01_01n:1040_2	dutiyajjhānaṃ santato manasikaritvā paṭhamajjhāne nikantiṃ pariyādāya dutiyādhigamāya	1040	
PA_anya-e01_01n:1040_3	yogo kātabbo. Athassa yadā paṭhamajjhānā vuṭṭhāya satassa sampajānassa jhānaṅgāni	1040	
PA_anya-e01_01n:1040_4	paccavekkhato vitakkamattaṃ oḷārikato upaṭṭhāti, vicārādayo santato. Tadāssa oḷārikaṅgappahānāya	1040	
PA_anya-e01_01n:1040_5	santaṅgapaṭilābhāya ca tadeva nimittaṃ “pathavī pathavī”ti punappunaṃ manasikaroto	1040	
PA_anya-e01_01n:1040_6	vuttanayeneva dutiyajjhānaṃ uppajjati. Tassa vitakkamattameva pahānaṅgaṃ. Vicārādīni	1040	
PA_anya-e01_01n:1040_7	cattāri samannāgataṅgāni. Sesaṃ vuttappakārameva.	1040	
PA_anya-e01_01n:1041_0	Evamadhigate pana tasmimpi vuttanayeneva pañcahākārehi ciṇṇavasinā hutvā paguṇadutiyajjhānato	1041	
PA_anya-e01_01n:1041_1	vuṭṭhāya “ayaṃ samāpatti āsannavitakkapaccatthikā, vicārassa oḷārikattā aṅgadubbalā”ti	1041	
PA_anya-e01_01n:1041_2	ca tattha dosaṃ disvā tatiyaṃ jhānaṃ santato manasikaritvā dutiyajjhāne nikantiṃ	1041	
PA_anya-e01_01n:1041_3	pariyādāya tatiyādhigamāya yogo kātabbo. Athassa yadā dutiyajjhānato vuṭṭhāya satassa	1041	
PA_anya-e01_01n:1041_4	sampajānassa jhānaṅgāni paccavekkhato vicāramattaṃ oḷārikato upaṭṭhāti, pītiādīni	1041	
PA_anya-e01_01n:1041_5	santato. Tadāssa oḷārikaṅgappahānāya santaṅgapaṭilābhāya ca tadeva nimittaṃ “pathavī	1041	
PA_anya-e01_01n:1041_6	pathavī”ti punappunaṃ manasikaroto vuttanayeneva tatiyaṃ jhānaṃ uppajjati. Tassa	1041	
PA_anya-e01_01n:1041_7	vicāramattameva pahānaṅgaṃ catukkanayassa dutiyajjhāne viya pītiādīni tīṇi samannāgataṅgāni.	1041	
PA_anya-e01_01n:1041_8	Sesaṃ vuttappakārameva.	1041	
PA_anya-e01_01n:1042	Iti yaṃ catukkanaye dutiyaṃ, taṃ dvidhā bhinditvā pañcakanaye dutiyañceva tatiyañca hoti. Yāni ca tattha tatiyacatutthāni, tāni ca catutthapañcamāni honti. Paṭhamaṃ paṭhamamevāti.	104	
PA_anya-e01_01n:1043	Iti sādhujanapāmojjatthāya kate visuddhimagge	104	
PA_anya-e01_01n:1044	Samādhibhāvanādhikāre	104	
PA_anya-e01_01n:1045	Pathavīkasiṇaniddeso nāma	104	
PA_anya-e01_01n:1046	Catuttho paricchedo.	104	
PA_anya-e01_01n:1047	5. Sesakasiṇaniddeso	104	
PA_anya-e01_01n:1048	Āpokasiṇakathā	104	
PA_anya-e01_01n:1049_0	91. Idāni pathavīkasiṇānantare āpokasiṇe vitthārakathā hoti. Yatheva hi pathavīkasiṇaṃ,	1049	
PA_anya-e01_01n:1049_1	evaṃ āpokasiṇampi bhāvetukāmena sukhanisinnena āpasmiṃ nimittaṃ gaṇhitabbaṃ, kate	1049	
PA_anya-e01_01n:1049_2	vā akate vāti sabbaṃ vitthāretabbaṃ. Yathā ca idha, evaṃ sabbattha. Ito parañhi ettakampi	1049	
PA_anya-e01_01n:1049_3	avatvā visesamattameva vakkhāma.	1049	
PA_anya-e01_01n:1050_0	Idhāpi pubbekatādhikārassa puññavato akate āpasmiṃ pokkharaṇiyā vā taḷāke vā loṇiyaṃ	1050	
PA_anya-e01_01n:1050_1	vā samudde vā nimittaṃ uppajjati cūḷasivattherassa viya. Tassa kirāyasmato lābhasakkāraṃ	1050	
PA_anya-e01_01n:1050_2	pahāya vivittavāsaṃ vasissāmīti mahātitthe nāvamārūhitvā jambudīpaṃ gacchato antarā	1050	
PA_anya-e01_01n:1050_3	mahāsamuddaṃ olokayato tappaṭibhāgaṃ kasiṇanimittaṃ udapādi.	1050	
PA_anya-e01_01n:1051_0	Akatādhikārena cattāro kasiṇadose pariharantena nīlapītalohitodātavaṇṇānamaññataravaṇṇaṃ	1051	
PA_anya-e01_01n:1051_1	āpaṃ agahetvā yaṃ pana bhūmiṃ asampattameva ākāse suddhavatthena gahitaṃ udakaṃ,	1051	
PA_anya-e01_01n:1051_2	aññaṃ vā tathārūpaṃ vippasannaṃ anāvilaṃ, tena pattaṃ vā kuṇḍikaṃ vā samatittikaṃ	1051	
PA_anya-e01_01n:1051_3	pūretvā vihārapaccante vuttappakāre paṭicchanne okāse ṭhapetvā sukhanisinnena na	1051	
PA_anya-e01_01n:1051_4	vaṇṇo paccavekkhitabbo. Na lakkhaṇaṃ manasi kātabbaṃ. Nissayasavaṇṇameva katvā ussadavasena	1051	
PA_anya-e01_01n:1051_5	paṇṇattidhamme cittaṃ ṭhapetvā ambu, udakaṃ, vāri, salilantiādīsu āponāmesu pākaṭanāmavaseneva	1051	
PA_anya-e01_01n:1051_6	“āpo āpo”ti bhāvetabbaṃ.	1051	
PA_anya-e01_01n:1052_0	Tassevaṃ bhāvayato anukkamena vuttanayeneva nimittadvayaṃ uppajjati. Idha pana uggahanimittaṃ	1052	
PA_anya-e01_01n:1052_1	calamānaṃ viya upaṭṭhāti, sace pheṇapupphuḷakamissaṃ udakaṃ hoti, tādisameva upaṭṭhāti,	1052	
PA_anya-e01_01n:1052_2	kasiṇadoso paññāyati. Paṭibhāganimittaṃ pana nipparipphandaṃ ākāse ṭhapitamaṇitālavaṇṭaṃ	1052	
PA_anya-e01_01n:1052_3	viya maṇimayādāsamaṇḍalamiva ca hutvā upaṭṭhāti. So tassa saha upaṭṭhāneneva upacārajjhānaṃ,	1052	
PA_anya-e01_01n:1052_4	vuttanayeneva catukkapañcakajjhānāni ca pāpuṇātīti. Āpokasiṇaṃ.	1052	
PA_anya-e01_01n:1053	Tejokasiṇakathā	105	
PA_anya-e01_01n:1054_0	92. Tejokasiṇaṃ bhāvetukāmenāpi tejasmiṃ nimittaṃ gaṇhitabbaṃ. Tattha katādhikārassa	1054	
PA_anya-e01_01n:1054_1	puññavato akate nimittaṃ gaṇhantassa dīpasikhāya vā uddhane vā pattapacanaṭṭhāne	1054	
PA_anya-e01_01n:1054_2	vā davadāhe vā yattha katthaci aggijālaṃ olokentassa nimittaṃ uppajjati cittaguttattherassa	1054	
PA_anya-e01_01n:1054_3	viya. Tassa hāyasmato dhammassavanadivase uposathāgāraṃ paviṭṭhassa dīpasikhaṃ olokentasseva nimittaṃ uppajji.	1054	
PA_anya-e01_01n:1055_0	Itarena pana kātabbaṃ. Tatridaṃ karaṇavidhānaṃ, siniddhāni sāradārūni phāletvā sukkhāpetvā	1055	
PA_anya-e01_01n:1055_1	ghaṭikaṃ ghaṭikaṃ katvā patirūpaṃ rukkhamūlaṃ vā maṇḍapaṃ vā gantvā pattapacanākārena	1055	
PA_anya-e01_01n:1055_2	rāsiṃ katvā ālimpetvā kaṭasārake vā camme vā paṭe vā vidatthicaturaṅgulappamāṇaṃ	1055	
PA_anya-e01_01n:1055_3	chiddaṃ kātabbaṃ. Taṃ purato ṭhapetvā vuttanayeneva nisīditvā heṭṭhā tiṇakaṭṭhaṃ	1055	
PA_anya-e01_01n:1055_4	vā upari dhūmasikhaṃ vā amanasikaritvā vemajjhe ghanajālāya nimittaṃ gaṇhitabbaṃ,	1055	
PA_anya-e01_01n:1055_5	nīlanti vā pītanti vātiādivasena vaṇṇo na paccavekkhitabbo, uṇhattavasena lakkhaṇaṃ	1055	
PA_anya-e01_01n:1055_6	na manasi kātabbaṃ. Nissayasavaṇṇameva katvā ussadavasena paṇṇattidhamme cittaṃ ṭhapetvā	1055	
PA_anya-e01_01n:1055_7	pāvako, kaṇhavattanī, jātavedo, hutāsanotiādīsu aggināmesu pākaṭanāmavaseneva “tejo	1055	
PA_anya-e01_01n:1055_8	tejo”ti bhāvetabbaṃ.	1055	
PA_anya-e01_01n:1056_0	Tassevaṃ bhāvayato anukkamena vuttanayeneva nimittadvayaṃ uppajjati. Tattha uggahanimittaṃ	1056	
PA_anya-e01_01n:1056_1	jālaṃ chijjitvā chijjitvā patanasadisaṃ hutvā upaṭṭhāti. Akate gaṇhantassa pana kasiṇadoso	1056	
PA_anya-e01_01n:1056_2	paññāyati, alātakhaṇḍaṃ vā aṅgārapiṇḍo vā chārikā vā dhūmo vā upaṭṭhāti. Paṭibhāganimittaṃ	1056	
PA_anya-e01_01n:1056_3	niccalaṃ ākāse ṭhapitarattakambalakkhaṇḍaṃ viya suvaṇṇatālavaṇṭaṃ viya kañcanatthambho	1056	
PA_anya-e01_01n:1056_4	viya ca upaṭṭhāti. So tassa saha upaṭṭhāneneva upacārajjhānaṃ, vuttanayeneva catukkapañcakajjhānāni	1056	
PA_anya-e01_01n:1056_5	ca pāpuṇātīti. Tejokasiṇaṃ.	1056	
PA_anya-e01_01n:1057	Vāyokasiṇakathā	105	
PA_anya-e01_01n:1058_0	93. Vāyokasiṇaṃ bhāvetukāmenāpi vāyusmiṃ nimittaṃ gaṇhitabbaṃ. Tañca kho diṭṭhavasena	1058	
PA_anya-e01_01n:1058_1	vā phuṭṭhavasena vā. Vuttañhetaṃ aṭṭhakathāsu “vāyokasiṇaṃ uggaṇhanto vāyusmiṃ nimittaṃ	1058	
PA_anya-e01_01n:1058_2	gaṇhāti, ucchaggaṃ vā eritaṃ sameritaṃ upalakkheti, veḷaggaṃ vā…pe… rukkhaggaṃ vā	1058	
PA_anya-e01_01n:1058_3	kesaggaṃ vā eritaṃ sameritaṃ upalakkheti, kāyasmiṃ vā phuṭṭhaṃ upalakkhetī”ti. Tasmā	1058	
PA_anya-e01_01n:1058_4	samasīsaṭṭhitaṃ ghanapattaṃ ucchuṃ vā veḷuṃ vā rukkhaṃ vā caturaṅgulappamāṇaṃ ghanakesassa	1058	
PA_anya-e01_01n:1058_5	purisassa sīsaṃ vā vātena pahariyamānaṃ disvā “ayaṃ vāto etasmiṃ ṭhāne paharatī”ti	1058	
PA_anya-e01_01n:1058_6	satiṃ ṭhapetvā, yaṃ vā panassa vātapānantarikāya vā bhittichiddena vā pavisitvā vāto	1058	
PA_anya-e01_01n:1058_7	kāyappadesaṃ paharati, tattha satiṃ ṭhapetvā vātamālutaanilādīsu vāyunāmesu pākaṭanāmavaseneva	1058	
PA_anya-e01_01n:1058_8	“vāto vāto”ti bhāvetabbaṃ. Idha uggahanimittavaḍḍhanato otāritamattassa pāyāsassa	1058	
PA_anya-e01_01n:1058_9	usumavaṭṭisadisaṃ calaṃ hutvā upaṭṭhāti. Paṭibhāganimittaṃ sannisinnaṃ hoti niccalaṃ.	1058	
PA_anya-e01_01n:1058_10	Sesaṃ vuttanayeneva veditabbanti. Vāyokasiṇaṃ.	10581	
PA_anya-e01_01n:1059	Nīlakasiṇakathā	105	
PA_anya-e01_01n:1060_0	94. Tadanantaraṃ pana nīlakasiṇaṃ uggaṇhanto nīlakasmiṃ nimittaṃ gaṇhāti pupphasmiṃ	1060	
PA_anya-e01_01n:1060_1	vā vatthasmiṃ vā vaṇṇadhātuyā vāti vacanato katādhikārassa puññavato tāva tathārūpaṃ	1060	
PA_anya-e01_01n:1060_2	mālāgacchaṃ vā pūjāṭhānesu pupphasantharaṃ vā nīlavatthamaṇīnaṃ vā aññataraṃ disvāva	1060	
PA_anya-e01_01n:1060_3	nimittaṃ uppajjati. Itarena nīluppalagirikaṇṇikādīni pupphāni gahetvā yathā kesaraṃ	1060	
PA_anya-e01_01n:1060_4	vā vaṇṭaṃ vā na paññāyati, evaṃ caṅgoṭakaṃ vā karaṇḍapaṭalaṃ vā pattehiyeva samatittikaṃ	1060	
PA_anya-e01_01n:1060_5	pūretvā santharitabbaṃ. Nīlavaṇṇena vā vatthena bhaṇḍikaṃ bandhitvā pūretabbaṃ. Mukhavaṭṭiyaṃ	1060	
PA_anya-e01_01n:1060_6	vā assa bheritalamiva bandhitabbaṃ. Kaṃsanīlapalāsanīlaañjananīlānaṃ vā aññatarena	1060	
PA_anya-e01_01n:1060_7	dhātunā pathavīkasiṇe vuttanayena saṃhārimaṃ vā bhittiyaṃyeva vā kasiṇamaṇḍalaṃ katvā	1060	
PA_anya-e01_01n:1060_8	visabhāgavaṇṇena paricchinditabbaṃ. Tato pathavīkasiṇe vuttanayena “nīlaṃ nīla”nti	1060	
PA_anya-e01_01n:1060_9	manasikāro pavattetabbo. Idhāpi uggahanimitte kasiṇadoso paññāyati, kesaradaṇḍakapattantarikādīni	1060	
PA_anya-e01_01n:1060_10	upaṭṭhahanti. Paṭibhāganimittaṃ kasiṇamaṇḍalato muñcitvā ākāse maṇitālavaṇṭasadisaṃ	10601	
PA_anya-e01_01n:1060_11	upaṭṭhāti. Sesaṃ vuttanayeneva veditabbanti. Nīlakasiṇaṃ.	10601	
PA_anya-e01_01n:1061	Pītakasiṇakathā	106	
PA_anya-e01_01n:1062_0	95. Pītakasiṇepi eseva nayo. Vuttañhetaṃ pītakasiṇaṃ uggaṇhanto pītakasmiṃ nimittaṃ	1062	
PA_anya-e01_01n:1062_1	gaṇhāti pupphasmiṃ vā vatthasmiṃ vā vaṇṇadhātuyā vāti. Tasmā idhāpi katādhikārassa	1062	
PA_anya-e01_01n:1062_2	puññavato tathārūpaṃ mālāgacchaṃ vā pupphasantharaṃ vā pītavatthadhātūnaṃ vā aññataraṃ	1062	
PA_anya-e01_01n:1062_3	disvāva nimittaṃ uppajjati cittaguttattherassa viya. Tassa kirāyasmato cittalapabbate	1062	
PA_anya-e01_01n:1062_4	pattaṅgapupphehi kataṃ āsanapūjaṃ passato saha dassaneneva āsanappamāṇaṃ nimittaṃ	1062	
PA_anya-e01_01n:1062_5	udapādi. Itarena kaṇikārapupphādinā vā pītavatthena vā dhātunā vā nīlakasiṇe vuttanayeneva	1062	
PA_anya-e01_01n:1062_6	kasiṇaṃ katvā “pītakaṃ pītaka”nti manasikāro pavattetabbo. Sesaṃ tādisamevāti. Pītakasiṇaṃ.	1062	
PA_anya-e01_01n:1063	Lohitakasiṇakathā	106	
PA_anya-e01_01n:1064_0	96. Lohitakasiṇepi eseva nayo. Vuttañhetaṃ lohitakasiṇaṃ uggaṇhanto lohitakasmiṃ	1064	
PA_anya-e01_01n:1064_1	nimittaṃ gaṇhāti pupphasmiṃ vā vatthasmiṃ vā vaṇṇadhātuyā vāti. Tasmā idhāpi katādhikārassa	1064	
PA_anya-e01_01n:1064_2	puññavato tathārūpaṃ bandhujīvakādimālāgacchaṃ vā pupphasantharaṃ vā lohitakavatthamaṇidhātūnaṃ	1064	
PA_anya-e01_01n:1064_3	vā aññataraṃ disvāva nimittaṃ uppajjati. Itarena jayasumanabandhujīvakarattakoraṇḍakādipupphehi	1064	
PA_anya-e01_01n:1064_4	vā rattavatthena vā dhātunā vā nīlakasiṇe vuttanayeneva kasiṇaṃ katvā “lohitakaṃ	1064	
PA_anya-e01_01n:1064_5	lohitaka”nti manasikāro pavattetabbo. Sesaṃ tādisamevāti. Lohitakasiṇaṃ.	1064	
PA_anya-e01_01n:1065	Odātakasiṇakathā	106	
PA_anya-e01_01n:1066_0	97. Odātakasiṇepi odātakasiṇaṃ uggaṇhanto odātasmiṃ nimittaṃ gaṇhāti pupphasmiṃ vā	1066	
PA_anya-e01_01n:1066_1	vatthasmiṃ vā vaṇṇadhātuyā vāti vacanato katādhikārassa tāva puññavato tathārūpaṃ	1066	
PA_anya-e01_01n:1066_2	mālāgacchaṃ vā vassikasumanādipupphasantharaṃ vā kumudapadumarāsiṃ vā odātavatthadhātūnaṃ	1066	
PA_anya-e01_01n:1066_3	vā aññataraṃ disvāva nimittaṃ uppajjati, tipumaṇḍalarajatamaṇḍalacandamaṇḍalesupi	1066	
PA_anya-e01_01n:1066_4	uppajjatiyeva. Itarena vuttappakārehi odātapupphehi vā odātavatthena vā dhātunā vā	1066	
PA_anya-e01_01n:1066_5	nīlakasiṇe vuttanayeneva kasiṇaṃ katvā “odātaṃ odāta”nti manasikāro pavattetabbo.	1066	
PA_anya-e01_01n:1066_6	Sesaṃ tādisamevāti. Odātakasiṇaṃ.	1066	
PA_anya-e01_01n:1067	Ālokakasiṇakathā	106	
PA_anya-e01_01n:1068_0	98. Ālokakasiṇe pana ālokakasiṇaṃ uggaṇhanto ālokasmiṃ nimittaṃ gaṇhāti bhittichidde	1068	
PA_anya-e01_01n:1068_1	vā tāḷacchidde vā vātapānantarikāya vāti vacanato katādhikārassa tāva puññavato yaṃ	1068	
PA_anya-e01_01n:1068_2	bhittichiddādīnaṃ aññatarena sūriyāloko vā candāloko vā pavisitvā bhittiyaṃ vā bhūmiyaṃ	1068	
PA_anya-e01_01n:1068_3	vā maṇḍalaṃ samuṭṭhāpeti, ghanapaṇṇarukkhasākhantarena vā ghanasākhāmaṇḍapantarena	1068	
PA_anya-e01_01n:1068_4	vā nikkhamitvā bhūmiyameva maṇḍalaṃ samuṭṭhāpeti, taṃ disvāva nimittaṃ uppajjati.	1068	
PA_anya-e01_01n:1068_5	Itarenāpi tadeva vuttappakāramobhāsamaṇḍalaṃ “obhāso obhāso”ti vā “āloko āloko”ti	1068	
PA_anya-e01_01n:1068_6	vā bhāvetabbaṃ. Tathā asakkontena ghaṭe dīpaṃ jāletvā ghaṭamukhaṃ pidahitvā ghaṭe	1068	
PA_anya-e01_01n:1068_7	chiddaṃ katvā bhittimukhaṃ ṭhapetabbaṃ. Tena chiddena dīpāloko nikkhamitvā bhittiyaṃ	1068	
PA_anya-e01_01n:1068_8	maṇḍalaṃ karoti, taṃ āloko ālokoti bhāvetabbaṃ. Idamitarehi ciraṭṭhitikaṃ hoti. Idha	1068	
PA_anya-e01_01n:1068_9	uggahanimittaṃ bhittiyaṃ vā bhūmiyaṃ vā uṭṭhitamaṇḍalasadisameva hoti. Paṭibhāganimittaṃ	1068	
PA_anya-e01_01n:1068_10	ghanavippasannaālokapuñjasadisaṃ. Sesaṃ tādisamevāti. Ālokakasiṇaṃ.	10681	
PA_anya-e01_01n:1069	Paricchinnākāsakasiṇakathā	106	
PA_anya-e01_01n:1070_0	99. Paricchinnākāsakasiṇepi ākāsakasiṇaṃ uggaṇhanto ākāsasmiṃ nimittaṃ gaṇhāti bhittichidde	1070	
PA_anya-e01_01n:1070_1	vā tāḷacchidde vā vātapānantarikāya vāti vacanato katādhikārassa tāva puññavato bhittichiddādīsu	1070	
PA_anya-e01_01n:1070_2	aññataraṃ disvāva nimittaṃ uppajjati. Itarena succhannamaṇḍape vā cammakaṭasārakādīnaṃ	1070	
PA_anya-e01_01n:1070_3	vā aññatarasmiṃ vidatthicaturaṅgulappamāṇaṃ chiddaṃ katvā tadeva vā bhittichiddādibhedaṃ	1070	
PA_anya-e01_01n:1070_4	chiddaṃ “ākāso ākāso”ti bhāvetabbaṃ. Idha uggahanimittaṃ saddhiṃ bhittipariyantādīhi	1070	
PA_anya-e01_01n:1070_5	chiddasadisameva hoti, vaḍḍhiyamānampi na vaḍḍhati. Paṭibhāganimittamākāsamaṇḍalameva	1070	
PA_anya-e01_01n:1070_6	hutvā upaṭṭhāti, vaḍḍhiyamānañca vaḍḍhati. Sesaṃ pathavīkasiṇe vuttanayeneva veditabbanti.	1070	
PA_anya-e01_01n:1070_7	Paricchinnākāsakasiṇaṃ.	1070	
PA_anya-e01_01n:1071	Iti kasiṇāni dasabalo,	107	
PA_anya-e01_01n:1072	Dasa yāni avoca sabbadhammadaso;	107	
PA_anya-e01_01n:1073	Rūpāvacaramhi catukkapañcakajjhānahetūni.	107	
PA_anya-e01_01n:1074	Evaṃ tāni ca tesañca,	107	
PA_anya-e01_01n:1075	Bhāvanānayamimaṃ viditvāna;	107	
PA_anya-e01_01n:1076	Tesveva ayaṃ bhiyyo,	107	
PA_anya-e01_01n:1077	Pakiṇṇakakathāpi viññeyyā.	107	
PA_anya-e01_01n:1078	Pakiṇṇakakathā	107	
PA_anya-e01_01n:1079_0	100. Imesu hi pathavīkasiṇavasena ekopi hutvā bahudhā hotītiādibhāvo, ākāse vā udake	1079	
PA_anya-e01_01n:1079_1	vā pathaviṃ nimminitvā padasā gamanaṃ, ṭhānanisajjādikappanaṃ vā, parittaappamāṇanayena	1079	
PA_anya-e01_01n:1079_2	abhibhāyatanapaṭilābhoti evamādīni ijjhanti.	1079	
PA_anya-e01_01n:1080	Āpokasiṇavasena pathaviyaṃ ummujjananimmujjanaṃ, udakavuṭṭhisamuppādanaṃ, nadīsamuddādinimmānaṃ, pathavīpabbatapāsādādīnaṃ kampananti evamādīni ijjhanti.	108	
PA_anya-e01_01n:1081_0	Tejokasiṇavasena dhūmāyanā, pajjalanā, aṅgāravuṭṭhisamuppādanaṃ, tejasā tejopariyādānaṃ,	1081	
PA_anya-e01_01n:1081_1	yadeva so icchati tassa ḍahanasamatthatā, dibbena cakkhunā rūpadassanatthāya ālokakaraṇaṃ,	1081	
PA_anya-e01_01n:1081_2	parinibbānasamaye tejodhātuyā sarīrajjhāpananti evamādīni ijjhanti.	1081	
PA_anya-e01_01n:1082	Vāyokasiṇavasena vāyugatigamanaṃ, vātavuṭṭhisamuppādananti evamādīni ijjhanti.	108	
PA_anya-e01_01n:1083	Nīlakasiṇavasena nīlarūpanimmānaṃ, andhakārakaraṇaṃ, suvaṇṇadubbaṇṇanayena abhibhāyatanapaṭilābho, subhavimokkhādhigamoti evamādīni ijjhanti.	108	
PA_anya-e01_01n:1084	Pītakasiṇavasena pītakarūpanimmānaṃ, suvaṇṇanti adhimuccanā, vuttanayeneva abhibhāyatanapaṭilābho, subhavimokkhādhigamo cāti evamādīni ijjhanti.	108	
PA_anya-e01_01n:1085	Lohitakasiṇavasena lohitakarūpanimmānaṃ, vuttanayeneva abhibhāyatanapaṭilābho, subhavimokkhādhigamoti evamādīni ijjhanti.	108	
PA_anya-e01_01n:1086	Odātakasiṇavasena odātarūpanimmānaṃ, thinamiddhassa dūrabhāvakaraṇaṃ, andhakāravidhamanaṃ, dibbena cakkhunā rūpadassanatthāya ālokakaraṇanti evamādīni ijjhanti.	108	
PA_anya-e01_01n:1087	Ālokakasiṇavasena sappabhārūpanimmānaṃ, thinamiddhassa dūrabhāvakaraṇaṃ, andhakāravidhamanaṃ, dibbena cakkhunā rūpadassanatthaṃ ālokakaraṇanti evamādīni ijjhanti.	108	
PA_anya-e01_01n:1088	Ākāsakasiṇavasena paṭicchannānaṃ vivaṭakaraṇaṃ, antopathavīpabbatādīsupi ākāsaṃ nimminitvā iriyāpathakappanaṃ, tirokuḍḍādīsu asajjamānagamananti evamādīni ijjhanti.	108	
PA_anya-e01_01n:1089	Sabbāneva uddhaṃ adho tiriyaṃ advayaṃ appamāṇanti imaṃ pabhedaṃ labhanti. Vuttañhetaṃ “pathavīkasiṇameko sañjānāti. Uddhamadhotiriyaṃ advayamappamāṇa”ntiādi.	108	
PA_anya-e01_01n:1090_0	Tattha uddhanti uparigaganatalābhimukhaṃ. Adhoti heṭṭhābhūmitalābhimukhaṃ. Tiriyanti	1090	
PA_anya-e01_01n:1090_1	khettamaṇḍalamiva samantā paricchinditaṃ. Ekacco hi uddhameva kasiṇaṃ vaḍḍheti, ekacco	1090	
PA_anya-e01_01n:1090_2	adho, ekacco samantato. Tena tena vā kāraṇena evaṃ pasāreti. Ālokamiva dibbacakkhunā	1090	
PA_anya-e01_01n:1090_3	rūpadassanakāmo. Tena vuttaṃ uddhamadhotiriyanti. Advayanti idaṃ pana ekassa aññabhāvānupagamanatthaṃ	1090	
PA_anya-e01_01n:1090_4	vuttaṃ. Yathā hi udakaṃ paviṭṭhassa sabbadisāsu udakameva hoti, na aññaṃ, evameva	1090	
PA_anya-e01_01n:1090_5	pathavīkasiṇaṃ pathavīkasiṇameva hoti, natthi tassa añño kasiṇasambhedoti. Eseva	1090	
PA_anya-e01_01n:1090_6	nayo sabbattha. Appamāṇanti idaṃ tassa pharaṇaappamāṇavasena vuttaṃ. Tañhi cetasā	1090	
PA_anya-e01_01n:1090_7	pharanto sakalameva pharati. Na ayamassa ādi idaṃ majjhanti pamāṇaṃ gaṇhātīti.	1090	
PA_anya-e01_01n:1091_0	101. Ye ca te sattā kammāvaraṇena vā samannāgatā kilesāvaraṇena vā samannāgatā vipākāvaraṇena	1091	
PA_anya-e01_01n:1091_1	vā samannāgatā asaddhā acchandikā duppaññā abhabbā niyāmaṃ okkamituṃ kusalesu dhammesu	1091	
PA_anya-e01_01n:1091_2	sammattanti vuttā, tesamekassāpekakasiṇepi bhāvanā na ijjhati. Tattha kammāvaraṇena	1091	
PA_anya-e01_01n:1091_3	samannāgatāti ānantariyakammasamaṅgino. Kilesāvaraṇena samannāgatāti niyatamicchādiṭṭhikā	1091	
PA_anya-e01_01n:1091_4	ceva ubhatobyañjanakapaṇḍakā ca. Vipākāvaraṇena samannāgatāti ahetukadvihetukapaṭisandhikā.	1091	
PA_anya-e01_01n:1091_5	Asaddhāti buddhādīsu saddhāvirahitā. Acchandikāti apaccanīkapaṭipadāyaṃ chandavirahitā.	1091	
PA_anya-e01_01n:1091_6	Duppaññāti lokiyalokuttarasammādiṭṭhiyā virahitā. Abhabbā niyāmaṃ okkamituṃ kusalesu	1091	
PA_anya-e01_01n:1091_7	dhammesu sammattanti kusalesu dhammesu niyāmasaṅkhātaṃ sammattasaṅkhātañca ariyamaggaṃ	1091	
PA_anya-e01_01n:1091_8	okkamituṃ abhabbāti attho. Na kevalañca kasiṇeyeva, aññesupi kammaṭṭhānesu etesamekassapi	1091	
PA_anya-e01_01n:1091_9	bhāvanā na ijjhati. Tasmā vigatavipākāvaraṇenapi kulaputtena kammāvaraṇañca kilesāvaraṇañca	1091	
PA_anya-e01_01n:1091_10	ārakā parivajjetvā saddhammassavanasappurisūpanissayādīhi saddhañca chandañca paññañca	10911	
PA_anya-e01_01n:1091_11	vaḍḍhetvā kammaṭṭhānānuyoge yogo karaṇīyoti.	10911	
PA_anya-e01_01n:1092	Iti sādhujanapāmojjatthāya kate visuddhimagge	109	
PA_anya-e01_01n:1093	Samādhibhāvanādhikāre	109	
PA_anya-e01_01n:1094	Sesakasiṇaniddeso nāma	109	
PA_anya-e01_01n:1095	Pañcamo paricchedo.	109	
PA_anya-e01_01n:1096	6. Asubhakammaṭṭhānaniddeso	109	
PA_anya-e01_01n:1097	Uddhumātakādipadatthavaṇṇanā	109	
PA_anya-e01_01n:1098_0	102. Kasiṇānantaramuddiṭṭhesu pana uddhumātakaṃ, vinīlakaṃ, vipubbakaṃ, vicchiddakaṃ,	1098	
PA_anya-e01_01n:1098_1	vikkhāyitakaṃ, vikkhittakaṃ, hatavikkhittakaṃ, lohitakaṃ, puḷavakaṃ, aṭṭhikanti dasasu	1098	
PA_anya-e01_01n:1098_2	aviññāṇakāsubhesu bhastā viya vāyunā uddhaṃ jīvitapariyādānā yathānukkamaṃ samuggatena	1098	
PA_anya-e01_01n:1098_3	sūnabhāvena uddhumātattā uddhumātaṃ, uddhumātameva uddhumātakaṃ. Paṭikkūlattā vā	1098	
PA_anya-e01_01n:1098_4	kucchitaṃ uddhumātanti uddhumātakaṃ. Tathārūpassa chavasarīrassetaṃ adhivacanaṃ.	1098	
PA_anya-e01_01n:1099_0	Vinīlaṃ vuccati viparibhinnanīlavaṇṇaṃ, vinīlameva vinīlakaṃ. Paṭikkūlattā vā kucchitaṃ	1099	
PA_anya-e01_01n:1099_1	vinīlanti vinīlakaṃ. Maṃsussadaṭṭhānesu rattavaṇṇassa pubbasannicayaṭṭhānesu setavaṇṇassa	1099	
PA_anya-e01_01n:1099_2	yebhuyyena ca nīlavaṇṇassa nīlaṭṭhāne nīlasāṭakapārutasseva chavasarīrassetamadhivacanaṃ.	1099	
PA_anya-e01_01n:1100	Paribhinnaṭṭhānesu vissandamānaṃ pubbaṃ vipubbaṃ, vipubbameva vipubbakaṃ. Paṭikkūlattā vā kucchitaṃ vipubbanti vipubbakaṃ. Tathārūpassa chavasarīrassetamadhivacanaṃ.	110	
PA_anya-e01_01n:1101	Vicchiddaṃ vuccati dvidhā chindanena apadhāritaṃ, vicchiddameva vicchiddakaṃ. Paṭikkūlattā vā kucchitaṃ vicchiddanti vicchiddakaṃ. Vemajjhe chinnassa chavasarīrassetamadhivacanaṃ.	110	
PA_anya-e01_01n:1102_0	Ito ca etto ca vividhākārena soṇasiṅgālādīhi khāditanti vikkhāyitaṃ, vikkhāyitameva	1102	
PA_anya-e01_01n:1102_1	vikkhāyitakaṃ. Paṭikkūlattā vā kucchitaṃ vikkhāyitanti vikkhāyitakaṃ. Tathārūpassa	1102	
PA_anya-e01_01n:1102_2	chavasarīrassetamadhivacanaṃ.	1102	
PA_anya-e01_01n:1103_0	Vividhaṃ khittaṃ vikkhittaṃ, vikkhittameva vikkhittakaṃ. Paṭikkūlattā vā kucchitaṃ	1103	
PA_anya-e01_01n:1103_1	vikkhittanti vikkhittakaṃ. Aññena hatthaṃ aññena pādaṃ aññena sīsanti evaṃ tato tato	1103	
PA_anya-e01_01n:1103_2	khittassa chavasarīrassetamadhivacanaṃ.	1103	
PA_anya-e01_01n:1104	Hatañca taṃ purimanayeneva vikkhittakañcāti hatavikkhittakaṃ. Kākapadākārena aṅgapaccaṅgesu satthena hanitvā vuttanayena vikkhittassa chavasarīrassetamadhivacanaṃ.	110	
PA_anya-e01_01n:1105	Lohitaṃ kirati vikkhipati ito cito ca paggharatīti lohitakaṃ. Paggharitalohitamakkhitassa chavasarīrassetamadhivacanaṃ.	110	
PA_anya-e01_01n:1106	Puḷavā vuccanti kimayo, puḷave kiratīti puḷavakaṃ. Kimiparipuṇṇassa chavasarīrassetamadhivacanaṃ.	110	
PA_anya-e01_01n:1107_0	Aṭṭhiyeva aṭṭhikaṃ. Paṭikkūlattā vā kucchitaṃ aṭṭhīti aṭṭhikaṃ. Aṭṭhisaṅkhalikāyapi	1107	
PA_anya-e01_01n:1107_1	ekaṭṭhikassapetamadhivacanaṃ. Imāni ca pana uddhumātakādīni nissāya uppannanimittānampi	1107	
PA_anya-e01_01n:1107_2	nimittesu paṭiladdhajjhānānampetāneva nāmāni.	1107	
PA_anya-e01_01n:1108	Uddhumātakakammaṭṭhānaṃ	110	
PA_anya-e01_01n:1109_0	103. Tattha uddhumātakasarīre uddhumātakanimittaṃ uppādetvā uddhumātakasaṅkhātaṃ	1109	
PA_anya-e01_01n:1109_1	jhānaṃ bhāvetukāmena yoginā pathavīkasiṇe vuttanayeneva vuttappakāraṃ ācariyaṃ upasaṅkamitvā	1109	
PA_anya-e01_01n:1109_2	kammaṭṭhānaṃ uggahetabbaṃ. Tenassa kammaṭṭhānaṃ kathentena asubhanimittatthāya gamanavidhānaṃ,	1109	
PA_anya-e01_01n:1109_3	samantā nimittupalakkhaṇaṃ, ekādasavidhena nimittaggāho, gatāgatamaggapaccavekkhaṇanti	1109	
PA_anya-e01_01n:1109_4	evaṃ appanāvidhānapariyosānaṃ sabbaṃ kathetabbaṃ. Tenāpi sabbaṃ sādhukaṃ uggahetvā	1109	
PA_anya-e01_01n:1109_5	pubbe vuttappakāraṃ senāsanaṃ upagantvā uddhumātakanimittaṃ pariyesantena vihātabbaṃ.	1109	
PA_anya-e01_01n:1110_0	104. Evaṃ viharantena ca asukasmiṃ nāma gāmadvāre vā aṭavimukhe vā panthe vā pabbatapāde	1110	
PA_anya-e01_01n:1110_1	vā rukkhamūle vā susāne vā uddhumātakasarīraṃ nikkhittanti kathentānaṃ vacanaṃ sutvāpi	1110	
PA_anya-e01_01n:1110_2	na tāvadeva atitthena pakkhandantena viya gantabbaṃ. Kasmā? Asubhaṃ hi nāmetaṃ vāḷamigādhiṭṭhitampi	1110	
PA_anya-e01_01n:1110_3	amanussādhiṭṭhitampi hoti. Tatrassa jīvitantarāyopi siyā. Gamanamaggo vā panettha	1110	
PA_anya-e01_01n:1110_4	gāmadvārena vā nahānatitthena vā kedārakoṭiyā vā hoti. Tattha visabhāgarūpaṃ āpāthamāgacchati,	1110	
PA_anya-e01_01n:1110_5	tadeva vā sarīraṃ visabhāgaṃ hoti. Purisassa hi itthisarīraṃ itthiyā ca purisasarīraṃ	1110	
PA_anya-e01_01n:1110_6	visabhāgaṃ, tadetaṃ adhunāmataṃ subhatopi upaṭṭhāti, tenassa brahmacariyantarāyopi	1110	
PA_anya-e01_01n:1110_7	siyā. Sace pana “nayidaṃ mādisassa bhāriya”nti attānaṃ takkayati, evaṃ takkayamānena gantabbaṃ.	1110	
PA_anya-e01_01n:1111_0	105. Gacchantena ca saṅghattherassa vā aññatarassa vā abhiññātassa bhikkhuno kathetvā	1111	
PA_anya-e01_01n:1111_1	gantabbaṃ. Kasmā? Sace hissa susāne amanussasīhabyagghādīnaṃ rūpasaddādianiṭṭhārammaṇābhibhūtassa	1111	
PA_anya-e01_01n:1111_2	aṅgapaccaṅgāni vā pavedhenti, bhuttaṃ vā na parisaṇṭhāti, añño vā ābādho hoti. Athassa	1111	
PA_anya-e01_01n:1111_3	so vihāre pattacīvaraṃ surakkhitaṃ karissati. Dahare vā sāmaṇere vā pahiṇitvā taṃ	1111	
PA_anya-e01_01n:1111_4	bhikkhuṃ paṭijaggissati. Apica susānaṃ nāma nirāsaṅkaṭṭhānanti maññamānā katakammāpi	1111	
PA_anya-e01_01n:1111_5	akatakammāpi corā samosaranti. Te manussehi anubaddhā bhikkhussa samīpe bhaṇḍakaṃ	1111	
PA_anya-e01_01n:1111_6	chaḍḍetvāpi palāyanti. Manussā “sahoḍḍhaṃ coraṃ addasāmā”ti bhikkhuṃ gahetvā viheṭhenti.	1111	
PA_anya-e01_01n:1111_7	Athassa so “mā imaṃ viheṭhayittha, mamāyaṃ kathetvā iminā nāma kammena gato”ti te	1111	
PA_anya-e01_01n:1111_8	manusse saññāpetvā sotthibhāvaṃ karissati. Ayaṃ ānisaṃso kathetvā gamane. Tasmā vuttappakārassa	1111	
PA_anya-e01_01n:1111_9	bhikkhuno kathetvā asubhanimittadassane sañjātābhilāsena yathānāma khattiyo abhisekaṭṭhānaṃ,	1111	
PA_anya-e01_01n:1111_10	yajamāno yaññasālaṃ, adhano vā pana nidhiṭṭhānaṃ pītisomanassajāto gacchati, evaṃ	11111	
PA_anya-e01_01n:1111_11	pītisomanassaṃ uppādetvā aṭṭhakathāsu vuttena vidhinā gantabbaṃ. Vuttañhetaṃ –	11111	
PA_anya-e01_01n:1112_0	“Uddhumātakaṃ asubhanimittaṃ uggaṇhanto eko adutiyo gacchati upaṭṭhitāya satiyā asammuṭṭhāya	1112	
PA_anya-e01_01n:1112_1	antogatehi indriyehi abahigatena mānasena gatāgatamaggaṃ paccavekkhamāno. Yasmiṃ	1112	
PA_anya-e01_01n:1112_2	padese uddhumātakaṃ asubhanimittaṃ nikkhittaṃ hoti, tasmiṃ padese pāsāṇaṃ vā vammikaṃ	1112	
PA_anya-e01_01n:1112_3	vā rukkhaṃ vā gacchaṃ vā lataṃ vā sanimittaṃ karoti, sārammaṇaṃ karoti. Sanimittaṃ	1112	
PA_anya-e01_01n:1112_4	katvā sārammaṇaṃ katvā uddhumātakaṃ asubhanimittaṃ sabhāvabhāvato upalakkheti, vaṇṇatopi	1112	
PA_anya-e01_01n:1112_5	liṅgatopi saṇṭhānatopi disatopi okāsatopi paricchedatopi sandhito vivarato ninnato	1112	
PA_anya-e01_01n:1112_6	thalato samantato. So taṃ nimittaṃ suggahitaṃ karoti, sūpadhāritaṃ upadhāreti, suvavatthitaṃ	1112	
PA_anya-e01_01n:1112_7	vavatthapeti. So taṃ nimittaṃ suggahitaṃ katvā sūpadhāritaṃ upadhāretvā suvavatthitaṃ	1112	
PA_anya-e01_01n:1112_8	vavatthapetvā eko adutiyo gacchati upaṭṭhitāya satiyā asammuṭṭhāya antogatehi indriyehi	1112	
PA_anya-e01_01n:1112_9	abahigatena mānasena gatāgatamaggaṃ paccavekkhamāno. So caṅkamantopi tabbhāgiyaññeva	1112	
PA_anya-e01_01n:1112_10	caṅkamaṃ adhiṭṭhāti. Nisīdantopi tabbhāgiyaññeva āsanaṃ paññapeti.	11121	
PA_anya-e01_01n:1113_0	“Samantā nimittupalakkhaṇā kimatthiyā kimānisaṃsāti? Samantā nimittupalakkhaṇā asammohatthā	1113	
PA_anya-e01_01n:1113_1	asammohānisaṃsā. Ekādasavidhena nimittaggāho kimatthiyo kimānisaṃsoti? Ekādasavidhena	1113	
PA_anya-e01_01n:1113_2	nimittaggāho upanibandhanattho upanibandhanānisaṃso. Gatāgatamaggapaccavekkhaṇā kimatthiyā	1113	
PA_anya-e01_01n:1113_3	kimānisaṃsāti? Gatāgatamaggapaccavekkhaṇā vīthisampaṭipādanatthā vīthisampaṭipādanānisaṃsā.	1113	
PA_anya-e01_01n:1114_0	“So ānisaṃsadassāvī ratanasaññī hutvā cittīkāraṃ upaṭṭhapetvā sampiyāyamāno tasmiṃ	1114	
PA_anya-e01_01n:1114_1	ārammaṇe cittaṃ upanibandhati ‘addhā imāya paṭipadāya jarāmaraṇamhā parimuccissāmī’ti.	1114	
PA_anya-e01_01n:1114_2	So vivicceva kāmehi…pe… paṭhamaṃ jhānaṃ upasampajja viharati. Tassādhigataṃ hoti	1114	
PA_anya-e01_01n:1114_3	rūpāvacaraṃ paṭhamaṃ jhānaṃ dibbo ca vihāro bhāvanāmayañca puññakiriyavatthu”nti.	1114	
PA_anya-e01_01n:1115_0	106. Tasmā yo cittasaññattatthāya sivathikadassanaṃ gacchati, so ghaṇḍiṃ paharitvā	1115	
PA_anya-e01_01n:1115_1	gaṇaṃ sannipātetvāpi gacchatu. Kammaṭṭhānasīsena pana gacchantena ekakena adutiyena	1115	
PA_anya-e01_01n:1115_2	mūlakammaṭṭhānaṃ avissajjetvā taṃ manasikaronteneva susāne soṇādiparissayavinodanatthaṃ	1115	
PA_anya-e01_01n:1115_3	kattaradaṇḍaṃ vā yaṭṭhiṃ vā gahetvā, sūpaṭṭhita bhāvasampādanena asammuṭṭhaṃ satiṃ	1115	
PA_anya-e01_01n:1115_4	katvā, manacchaṭṭhānañca indriyānaṃ antogatabhāvasampādanato abahigatamanena hutvā gantabbaṃ.	1115	
PA_anya-e01_01n:1116_0	Vihārato nikkhamanteneva asukadisāya asukadvārena nikkhantomhīti dvāraṃ sallakkhetabbaṃ.	1116	
PA_anya-e01_01n:1116_1	Tato yena maggena gacchati, so maggo vavatthapetabbo, ayaṃ maggo pācinadisābhimukho	1116	
PA_anya-e01_01n:1116_2	vā gacchati, pacchimauttaradakkhiṇadisābhimukho vā vidisābhimukhovāti. Imasmiṃ pana	1116	
PA_anya-e01_01n:1116_3	ṭhāne vāmato gacchati, imasmiṃ ṭhāne dakkhiṇato, imasmiṃ cassa ṭhāne pāsāṇo, imasmiṃ	1116	
PA_anya-e01_01n:1116_4	vammiko, imasmiṃ rukkho, imasmiṃ gaccho, imasmiṃ latāti. Evaṃ gamanamaggaṃ vavatthapentena	1116	
PA_anya-e01_01n:1116_5	nimittaṭṭhānaṃ gantabbaṃ. No ca kho paṭivātaṃ. Paṭivātaṃ gacchantassa hi kuṇapagandho	1116	
PA_anya-e01_01n:1116_6	ghānaṃ paharitvā matthaluṅgaṃ vā saṅkhobheyya, āhāraṃ vā chaḍḍāpeyya, vippaṭisāraṃ	1116	
PA_anya-e01_01n:1116_7	vā janeyya “īdisaṃ nāma kuṇapaṭṭhānaṃ āgatomhī”ti. Tasmā paṭivātaṃ vajjetvā anuvātaṃ	1116	
PA_anya-e01_01n:1116_8	gantabbaṃ. Sace anuvātamaggena na sakkā hoti gantuṃ, antarā pabbato vā papāto vā	1116	
PA_anya-e01_01n:1116_9	pāsāṇo vā vati vā kaṇṭakaṭṭhānaṃ vā udakaṃ vā cikkhallaṃ vā hoti, cīvarakaṇṇena nāsaṃ	1116	
PA_anya-e01_01n:1116_10	pidahitvā gantabbaṃ. Idamassa gamanavattaṃ.	11161	
PA_anya-e01_01n:1117_0	107. Evaṃ gatena pana na tāva asubhanimittaṃ oloketabbaṃ. Disā vavatthapetabbā. Ekasmiṃ	1117	
PA_anya-e01_01n:1117_1	hi disābhāge ṭhitassa ārammaṇañca na vibhūtaṃ hutvā khāyati, cittañca na kammaniyaṃ	1117	
PA_anya-e01_01n:1117_2	hoti. Tasmā taṃ vajjetvā yattha ṭhitassa ārammaṇañca vibhūtaṃ hutvā khāyati, cittañca	1117	
PA_anya-e01_01n:1117_3	kammaniyaṃ hoti, tattha ṭhātabbaṃ. Paṭivātānuvātañca pahātabbaṃ. Paṭivāte ṭhitassa	1117	
PA_anya-e01_01n:1117_4	hi kuṇapagandhena ubbāḷhassa cittaṃ vidhāvati. Anuvāte ṭhitassa sace tattha adhivatthā	1117	
PA_anya-e01_01n:1117_5	amanussā honti, te kujjhitvā anatthaṃ karonti. Tasmā īsakaṃ ukkamma nātianuvāte ṭhātabbaṃ.	1117	
PA_anya-e01_01n:1117_6	Evaṃ tiṭṭhamānenāpi nātidūre nāccāsanne nānupādaṃ nānusīsaṃ ṭhātabbaṃ. Atidūre ṭhitassa	1117	
PA_anya-e01_01n:1117_7	hi ārammaṇaṃ avibhūtaṃ hoti. Accāsanne bhayamuppajjati. Anupādaṃ vā anusīsaṃ vā ṭhitassa	1117	
PA_anya-e01_01n:1117_8	sabbaṃ asubhaṃ samaṃ na paññāyati. Tasmā nātidūre nāccāsanne olokentassa phāsukaṭṭhāne	1117	
PA_anya-e01_01n:1117_9	sarīravemajjhabhāge ṭhātabbaṃ.	1117	
PA_anya-e01_01n:1118_0	108. Evaṃ ṭhitena “tasmiṃ padese pāsāṇaṃ vā…pe… lataṃ vā sanimittaṃ karotī”ti evaṃ	1118	
PA_anya-e01_01n:1118_1	vuttāni samantā nimittāni upalakkhetabbāni. Tatridaṃ upalakkhaṇavidhānaṃ, sace tassa	1118	
PA_anya-e01_01n:1118_2	nimittassa samantā cakkhupathe pāsāṇo hoti, so “ayaṃ pāsāṇo ucco vā nīco vā khuddako	1118	
PA_anya-e01_01n:1118_3	vā mahanto vā tambo vā kāḷo vā seto vā dīgho vā parimaṇḍalo vā”ti vavatthapetabbo.	1118	
PA_anya-e01_01n:1118_4	Tato “imasmiṃ nāma okāse ayaṃ pāsāṇo idaṃ asubhanimittaṃ, idaṃ asubhanimittaṃ ayaṃ	1118	
PA_anya-e01_01n:1118_5	pāsāṇo”ti sallakkhetabbaṃ. Sace vammiko hoti, sopi “ucco vā nīco vā khuddako vā mahanto	1118	
PA_anya-e01_01n:1118_6	vā tambo vā kāḷo vā seto vā dīgho vā parimaṇḍalo vā”ti vavatthapetabbo. Tato “imasmiṃ	1118	
PA_anya-e01_01n:1118_7	nāma okāse ayaṃ vammiko idaṃ asubhanimitta”nti sallakkhetabbaṃ. Sace rukkho hoti,	1118	
PA_anya-e01_01n:1118_8	sopi “assattho vā nigrodho vā kacchako vā kapītano vā ucco vā nīco vā khuddako vā	1118	
PA_anya-e01_01n:1118_9	mahanto vā tambo vā kāḷo vā seto vā”ti vavatthapetabbo. Tato “imasmiṃ nāma okāse	1118	
PA_anya-e01_01n:1118_10	ayaṃ rukkho idaṃ asubhanimitta”nti sallakkhetabbaṃ. Sace gaccho hoti, sopi “sindivā	11181	
PA_anya-e01_01n:1118_11	karamando vā kaṇavīro vā kuraṇḍako vā ucco vā nīco vā khuddako vā mahanto vā”ti vavatthapetabbo.	11181	
PA_anya-e01_01n:1118_12	Tato “imasmiṃ nāma okāse ayaṃ gaccho idaṃ asubhanimitta”nti sallakkhetabbaṃ. Sace	11181	
PA_anya-e01_01n:1118_13	latā hoti, sāpi “lābu vā kumbhaṇḍī vā sāmā vā kāḷavalli vā pūtilatā vā”ti vavatthapetabbā.	11181	
PA_anya-e01_01n:1118_14	Tato “imasmiṃ nāma okāse ayaṃ latā idaṃ asubhanimittaṃ, idaṃ asubhanimittaṃ ayaṃ	11181	
PA_anya-e01_01n:1118_15	latā”ti sallakkhetabbaṃ.	11181	
PA_anya-e01_01n:1119_0	109. Yaṃ pana vuttaṃ sanimittaṃ karoti sārammaṇaṃ karotīti, taṃ idheva antogadhaṃ.	1119	
PA_anya-e01_01n:1119_1	Punappunaṃ vavatthapento hi sanimittaṃ karoti nāma. Ayaṃ pāsāṇo idaṃ asubhanimittaṃ,	1119	
PA_anya-e01_01n:1119_2	idaṃ asubhanimittaṃ ayaṃ pāsāṇoti evaṃ dve dve samāsetvā samāsetvā vavatthapento	1119	
PA_anya-e01_01n:1119_3	sārammaṇaṃ karoti nāma.	1119	
PA_anya-e01_01n:1120_0	Evaṃ sanimittaṃ sārammaṇañca katvā pana sabhāvabhāvato vavatthapetīti vuttattā yvāssa	1120	
PA_anya-e01_01n:1120_1	sabhāvabhāvo anaññasādhāraṇo attaniyo uddhumātakabhāvo, tena manasikātabbaṃ. Vaṇitaṃ	1120	
PA_anya-e01_01n:1120_2	uddhumātakanti evaṃ sabhāvena sarasena vavatthapetabbanti attho.	1120	
PA_anya-e01_01n:1121_0	110. Evaṃ vavatthapetvā vaṇṇatopi liṅgatopi saṇṭhānatopi disatopi okāsatopi paricchedatopīti	1121	
PA_anya-e01_01n:1121_1	chabbidhena nimittaṃ gahetabbaṃ. Kathaṃ? Tena hi yoginā idaṃ sarīraṃ kāḷassa vā odātassa	1121	
PA_anya-e01_01n:1121_2	vā maṅguracchavino vāti vaṇṇato vavatthapetabbaṃ. Liṅgato pana itthiliṅgaṃ vā purisaliṅgaṃ	1121	
PA_anya-e01_01n:1121_3	vāti avavatthapetvā paṭhamavaye vā majjhimavaye vā pacchimavaye vā ṭhitassa idaṃ	1121	
PA_anya-e01_01n:1121_4	sarīranti vavatthapetabbaṃ. Saṇṭhānato uddhumātakassa saṇṭhānavaseneva idamassa sīsasaṇṭhānaṃ,	1121	
PA_anya-e01_01n:1121_5	idaṃ gīvāsaṇṭhānaṃ, idaṃ hatthasaṇṭhānaṃ, idaṃ udarasaṇṭhānaṃ, idaṃ nābhisaṇṭhānaṃ,	1121	
PA_anya-e01_01n:1121_6	idaṃ kaṭisaṇṭhānaṃ, idaṃ ūrusaṇṭhānaṃ, idaṃ jaṅghāsaṇṭhānaṃ, idaṃ pādasaṇṭhānanti	1121	
PA_anya-e01_01n:1121_7	vavatthapetabbaṃ. Disato pana imasmiṃ sarīre dve disā nābhiyā adho heṭṭhimadisā uddhaṃ	1121	
PA_anya-e01_01n:1121_8	uparimadisāti vavatthapetabbaṃ. Atha vā ahaṃ imissā disāya ṭhito asubhanimittaṃ imissāti	1121	
PA_anya-e01_01n:1121_9	vavatthapetabbaṃ. Okāsato pana imasmiṃ nāma okāse hatthā, imasmiṃ pādā, imasmiṃ sīsaṃ,	1121	
PA_anya-e01_01n:1121_10	imasmiṃ majjhimakāyo ṭhitoti vavatthapetabbaṃ. Atha vā ahaṃ imasmiṃ okāse ṭhito asubhanimittaṃ	11211	
PA_anya-e01_01n:1121_11	imasminti vavatthapetabbaṃ. Paricchedato idaṃ sarīraṃ adho pādatalena upari kesamatthakena	11211	
PA_anya-e01_01n:1121_12	tiriyaṃ tacena paricchinnaṃ, yathāparicchinne ca ṭhāne dvattiṃsakuṇapabharitamevāti	11211	
PA_anya-e01_01n:1121_13	vavatthapetabbaṃ. Atha vā ayamassa hatthaparicchedo, ayaṃ pādaparicchedo, ayaṃ sīsaparicchedo,	11211	
PA_anya-e01_01n:1121_14	ayaṃ majjhimakāyaparicchedoti vavatthapetabbaṃ. Yattakaṃ vā pana ṭhānaṃ gaṇhati,	11211	
PA_anya-e01_01n:1121_15	tattakameva idaṃ īdisaṃ uddhumātakanti paricchinditabbaṃ. Purisassa pana itthisarīraṃ	11211	
PA_anya-e01_01n:1121_16	itthiyā vā purisasarīraṃ na vaṭṭati. Visabhāge sarīre ārammaṇaṃ na upaṭṭhāti, vipphandanasseva	11211	
PA_anya-e01_01n:1121_17	paccayo hoti. “Ugghāṭitāpi hi itthī purisassa cittaṃ pariyādāya tiṭṭhatī”ti majjhimaṭṭhakathāyaṃ	11211	
PA_anya-e01_01n:1121_18	vuttaṃ. Tasmā sabhāgasarīreyeva evaṃ chabbidhena nimittaṃ gaṇhitabbaṃ.	11211	
PA_anya-e01_01n:1122_0	111. Yo pana purimabuddhānaṃ santike āsevitakammaṭṭhāno parihatadhutaṅgo parimadditamahābhūto	1122	
PA_anya-e01_01n:1122_1	pariggahitasaṅkhāro vavatthāpitanāmarūpo ugghāṭitasattasañño katasamaṇadhammo vāsitavāsano	1122	
PA_anya-e01_01n:1122_2	bhāvitabhāvano sabījo ñāṇuttaro appakileso kulaputto, tassa olokitolokitaṭṭhāneyeva	1122	
PA_anya-e01_01n:1122_3	paṭibhāganimittaṃ upaṭṭhāti. No ce evaṃ upaṭṭhāti, athevaṃ chabbidhena nimittaṃ gaṇhato	1122	
PA_anya-e01_01n:1122_4	upaṭṭhāti. Yassa pana evampi na upaṭṭhāti, tena sandhito vivarato ninnato thalato	1122	
PA_anya-e01_01n:1122_5	samantatoti punapi pañcavidhena nimittaṃ gahetabbaṃ.	1122	
PA_anya-e01_01n:1123_0	112. Tattha sandhitoti asītisatasandhito. Uddhumātake pana kathaṃ asītisatasandhayo	1123	
PA_anya-e01_01n:1123_1	vavatthapessati. Tasmānena tayo dakkhiṇahatthasandhī, tayo vāmahatthasandhī, tayo	1123	
PA_anya-e01_01n:1123_2	dakkhiṇapādasandhī, tayo vāmapādasandhī, eko gīvasandhi, eko kaṭisandhīti evaṃ cuddasamahāsandhivasena	1123	
PA_anya-e01_01n:1123_3	sandhito vavatthapetabbaṃ. Vivaratoti vivaraṃ nāma hatthantaraṃ pādantaraṃ udarantaraṃ	1123	
PA_anya-e01_01n:1123_4	kaṇṇantaranti evaṃ vivarato vavatthapetabbaṃ. Akkhīnampi nimmīlitabhāvo vā ummīlitabhāvo	1123	
PA_anya-e01_01n:1123_5	vā mukhassa ca pihitabhāvo vā vivaṭabhāvo vā vavatthapetabbo. Ninnatoti yaṃ sarīre	1123	
PA_anya-e01_01n:1123_6	ninnaṭṭhānaṃ akkhikūpo vā antomukhaṃ vā galavāṭako vā, taṃ vavatthapetabbaṃ. Atha	1123	
PA_anya-e01_01n:1123_7	vā ahaṃ ninne ṭhito sarīraṃ unnateti vavatthapetabbaṃ. Thalatoti yaṃ sarīre unnataṭṭhānaṃ	1123	
PA_anya-e01_01n:1123_8	jaṇṇukaṃ vā uro vā nalāṭaṃ vā, taṃ vavatthapetabbaṃ. Atha vā ahaṃ thale ṭhito sarīraṃ	1123	
PA_anya-e01_01n:1123_9	ninneti vavatthapetabbaṃ. Samantatoti sabbaṃ sarīraṃ samantato vavatthapetabbaṃ.	1123	
PA_anya-e01_01n:1123_10	Sakalasarīre ñāṇaṃ cāretvā yaṃ ṭhānaṃ vibhūtaṃ hutvā upaṭṭhāti, tattha “uddhumātakaṃ	11231	
PA_anya-e01_01n:1123_11	uddhumātaka”nti cittaṃ ṭhapetabbaṃ. Sace evampi na upaṭṭhāti, udarapariyosānaṃ atirekaṃ	11231	
PA_anya-e01_01n:1123_12	uddhumātakaṃ hoti, tattha “uddhumātakaṃ uddhumātaka”nti cittaṃ ṭhapetabbaṃ.	11231	
PA_anya-e01_01n:1124	113. Idāni “so taṃ nimittaṃ suggahitaṃ karotī”tiādīsu ayaṃ vinicchayakathā –	112	
PA_anya-e01_01n:1125_0	Tena yoginā tasmiṃ sarīre yathāvuttanimittaggāhavasena suṭṭhu nimittaṃ gaṇhitabbaṃ.	1125	
PA_anya-e01_01n:1125_1	Satiṃ sūpaṭṭhitaṃ katvā āvajjitabbaṃ. Evaṃ punappunaṃ karontena sādhukaṃ upadhāretabbañceva	1125	
PA_anya-e01_01n:1125_2	vavatthapetabbañca. Sarīrato nātidūre nāccāsanne padese ṭhitena vā nisinnena vā cakkhuṃ	1125	
PA_anya-e01_01n:1125_3	ummīletvā oloketvā nimittaṃ gaṇhitabbaṃ. “Uddhumātakapaṭikkūlaṃ uddhumātakapaṭikkūla”nti	1125	
PA_anya-e01_01n:1125_4	satakkhattuṃ sahassakkhattuṃ ummīletvā oloketabbaṃ, nimmīletvā āvajjitabbaṃ. Evaṃ	1125	
PA_anya-e01_01n:1125_5	punappunaṃ karontassa uggahanimittaṃ suggahitaṃ hoti. Kadā suggahitaṃ hoti? Yadā	1125	
PA_anya-e01_01n:1125_6	ummīletvā olokentassa nimmīletvā āvajjentassa ca ekasadisaṃ hutvā āpāthamāgacchati,	1125	
PA_anya-e01_01n:1125_7	tadā suggahitaṃ nāma hoti.	1125	
PA_anya-e01_01n:1126_0	So taṃ nimittaṃ evaṃ suggahitaṃ katvā sūpadhāritaṃ upadhāretvā suvavatthitaṃ vavatthapetvā	1126	
PA_anya-e01_01n:1126_1	sace tattheva bhāvanāpariyosānaṃ pattuṃ na sakkoti, athānena āgamanakāle vuttanayeneva	1126	
PA_anya-e01_01n:1126_2	ekakena adutiyena tadeva kammaṭṭhānaṃ manasikarontena sūpaṭṭhitaṃ satiṃ katvā antogatehi	1126	
PA_anya-e01_01n:1126_3	indriyehi abahigatena mānasena attano senāsanameva gantabbaṃ.	1126	
PA_anya-e01_01n:1127_0	Susānā nikkhamanteneva ca āgamanamaggo vavatthapetabbo, yena maggena nikkhantosmi,	1127	
PA_anya-e01_01n:1127_1	ayaṃ maggo pācīnadisābhimukho vā gacchati, pacchimauttaradakkhiṇadisābhimukho vā	1127	
PA_anya-e01_01n:1127_2	gacchati, vidisābhimukho vā gacchati. Imasmiṃ pana ṭhāne vāmato gacchati, imasmiṃ	1127	
PA_anya-e01_01n:1127_3	dakkhiṇato, imasmiṃ cassa ṭhāne pāsāṇo, imasmiṃ vammiko, imasmiṃ rukkho, imasmiṃ	1127	
PA_anya-e01_01n:1127_4	gaccho, imasmiṃ latāti evaṃ āgamanamaggaṃ vavatthapetvā āgatena caṅkamantenāpi tabbhāgiyova	1127	
PA_anya-e01_01n:1127_5	caṅkamo adhiṭṭhātabbo, asubhanimittadisābhimukhe bhūmippadese caṅkamitabbanti attho.	1127	
PA_anya-e01_01n:1127_6	Nisīdantena āsanampi tabbhāgiyameva paññapetabbaṃ. Sace pana tassaṃ disāyaṃ sobbho	1127	
PA_anya-e01_01n:1127_7	vā papāto vā rukkho vā vati vā kalalaṃ vā hoti, na sakkā taṃdisābhimukhe bhūmippadese	1127	
PA_anya-e01_01n:1127_8	caṅkamituṃ, āsanampi anokāsattā na sakkā paññapetuṃ. Taṃ disaṃ anapalokentenāpi okāsānurūpe	1127	
PA_anya-e01_01n:1127_9	ṭhāne caṅkamitabbañceva nisīditabbañca. Cittaṃ pana taṃdisābhimukhaṃyeva kātabbaṃ.	1127	
PA_anya-e01_01n:1128_0	114. Idāni “samantā nimittupalakkhaṇā kimatthiyā”tiādipañhānaṃ “asammohatthā”tiādivissajjane	1128	
PA_anya-e01_01n:1128_1	ayaṃ adhippāyo. Yassa hi avelāyaṃ uddhumātakanimittaṭṭhānaṃ gantvā samantā nimittupalakkhaṇaṃ	1128	
PA_anya-e01_01n:1128_2	katvā nimittaggahaṇatthaṃ cakkhuṃ ummīletvā olokentasseva taṃ matasarīraṃ uṭṭhahitvā	1128	
PA_anya-e01_01n:1128_3	ṭhitaṃ viya ajjhottharamānaṃ viya anubandhamānaṃ viya ca hutvā upaṭṭhāti, so taṃ	1128	
PA_anya-e01_01n:1128_4	bībhacchaṃ bheravārammaṇaṃ disvā vikkhittacitto ummattako viya hoti, bhayaṃ chambhitattaṃ	1128	
PA_anya-e01_01n:1128_5	lomahaṃsaṃ pāpuṇāti. Pāḷiyaṃ hi vibhattaaṭṭhatiṃsārammaṇesu aññaṃ evarūpaṃ bheravārammaṇaṃ	1128	
PA_anya-e01_01n:1128_6	nāma natthi. Imasmiṃ hi kammaṭṭhāne jhānavibbhantako nāma hoti. Kasmā? Atibheravattā	1128	
PA_anya-e01_01n:1128_7	kammaṭṭhānassa. Tasmā tena yoginā santhambhetvā satiṃ sūpaṭṭhitaṃ katvā matasarīraṃ	1128	
PA_anya-e01_01n:1128_8	uṭṭhahitvā anubandhanakaṃ nāma natthi. Sace hi so “etassa samīpe ṭhito pāsāṇo vā	1128	
PA_anya-e01_01n:1128_9	latā vā āgaccheyya, sarīrampi āgaccheyya. Yathā pana so pāsāṇo vā latā vā nāgacchati,	1128	
PA_anya-e01_01n:1128_10	evaṃ sarīrampi nāgacchati. Ayaṃ pana tuyhaṃ upaṭṭhānākāro saññajo saññāsambhavo,	11281	
PA_anya-e01_01n:1128_11	kammaṭṭhānaṃ te ajja upaṭṭhitaṃ, mā bhāyi bhikkhū”ti tāsaṃ vinodetvā hāsaṃ uppādetvā	11281	
PA_anya-e01_01n:1128_12	tasmiṃ nimitte cittaṃ sañcarāpetabbaṃ. Evaṃ visesamadhigacchati. Idametaṃ sandhāya	11281	
PA_anya-e01_01n:1128_13	vuttaṃ “samantā nimittupalakkhaṇā asammohatthā”ti.	11281	
PA_anya-e01_01n:1129_0	Ekādasavidhena pana nimittaggāhaṃ sampādento kammaṭṭhānaṃ upanibandhati. Tassa hi	1129	
PA_anya-e01_01n:1129_1	cakkhūni ummīletvā olokanapaccayā uggahanimittaṃ uppajjati. Tasmiṃ mānasaṃ cārentassa	1129	
PA_anya-e01_01n:1129_2	paṭibhāganimittaṃ uppajjati. Tattha mānasaṃ cārento appanaṃ pāpuṇāti. Appanāyaṃ ṭhatvā	1129	
PA_anya-e01_01n:1129_3	vipassanaṃ vaḍḍhento arahattaṃ sacchikaroti. Tena vuttaṃ “ekādasavidhena nimittaggāho	1129	
PA_anya-e01_01n:1129_4	upanibandhanattho”ti.	1129	
PA_anya-e01_01n:1130_0	115. Gatāgatamaggapaccavekkhaṇā vīthisampaṭipādanatthāti ettha pana yā gatamaggassa	1130	
PA_anya-e01_01n:1130_1	ca āgatamaggassa ca paccavekkhaṇā vuttā, sā kammaṭṭhānavīthiyā sampaṭipādanatthāti	1130	
PA_anya-e01_01n:1130_2	attho. Sace hi imaṃ bhikkhuṃ kammaṭṭhānaṃ gahetvā āgacchantaṃ antarāmagge keci ajja,	1130	
PA_anya-e01_01n:1130_3	bhante, katimīti divasaṃ vā pucchanti, pañhaṃ vā pucchanti, paṭisanthāraṃ vā karonti,	1130	
PA_anya-e01_01n:1130_4	ahaṃ kammaṭṭhānikoti tuṇhībhūtena gantuṃ na vaṭṭati. Divaso kathetabbo, pañho vissajjetabbo.	1130	
PA_anya-e01_01n:1130_5	Sace na jānāti, na jānāmīti vattabbaṃ. Dhammiko paṭisanthāro kātabbo. Tassevaṃ karontassa	1130	
PA_anya-e01_01n:1130_6	uggahitaṃ taruṇanimittaṃ nassati. Tasmiṃ nassantepi divasaṃ puṭṭhena kathetabbameva.	1130	
PA_anya-e01_01n:1130_7	Pañhaṃ ajānantena na jānāmīti vattabbaṃ. Jānantena ekadesena kathetumpi vaṭṭati,	1130	
PA_anya-e01_01n:1130_8	paṭisanthāropi kātabbo. Āgantukaṃ pana bhikkhuṃ disvā āgantukapaṭisanthāro kātabbova.	1130	
PA_anya-e01_01n:1130_9	Avasesānipi cetiyaṅgaṇavattabodhiyaṅgaṇavattauposathāgāravattabhojanasālājantāgharaācariyupajjhāyaāgantukagamikavattādīni	1130	
PA_anya-e01_01n:1130_10	sabbāni khandhakavattāni pūretabbāneva. Tassa tāni pūrentassāpi taṃ taruṇanimittaṃ	11301	
PA_anya-e01_01n:1130_11	nassati, puna gantvā nimittaṃ gaṇhissāmīti gantukāmassāpi amanussehi vā vāḷamigehi	11301	
PA_anya-e01_01n:1130_12	vā adhiṭṭhitattā susānampi gantuṃ na sakkā hoti, nimittaṃ vā antaradhāyati. Uddhumātakaṃ	11301	
PA_anya-e01_01n:1130_13	hi ekameva vā dve vā divase ṭhatvā vinīlakādibhāvaṃ gacchati. Sabbakammaṭṭhānesu	11301	
PA_anya-e01_01n:1130_14	etena samaṃ dullabhaṃ kammaṭṭhānaṃ nāma natthi. Tasmā evaṃ naṭṭhe nimitte tena bhikkhunā	11301	
PA_anya-e01_01n:1130_15	rattiṭṭhāne vā divāṭhāne vā nisīditvā ahaṃ iminā nāma dvārena vihārā nikkhamitvā	11301	
PA_anya-e01_01n:1130_16	asukadisābhimukhaṃ maggaṃ paṭipajjitvā asukasmiṃ nāma ṭhāne vāmaṃ gaṇhi, asukasmiṃ	11301	
PA_anya-e01_01n:1130_17	dakkhiṇaṃ. Tassa asukasmiṃ ṭhāne pāsāṇo, asukasmiṃ vammikarukkhagacchalatānamaññataraṃ.	11301	
PA_anya-e01_01n:1130_18	Sohaṃ tena maggena gantvā asukasmiṃ nāma ṭhāne asubhaṃ addasaṃ. Tattha asukadisābhimukho	11301	
PA_anya-e01_01n:1130_19	ṭhatvā evañcevañca samantā nimittāni sallakkhetvā evaṃ asubhanimittaṃ uggahetvā asukadisāya	11301	
PA_anya-e01_01n:1130_20	susānato nikkhamitvā evarūpena nāma maggena idañcidañca karonto āgantvā idha nisinnoti	11302	
PA_anya-e01_01n:1130_21	evaṃ yāva pallaṅkaṃ ābhujitvā nisinnaṭṭhānaṃ, tāva gatāgatamaggo paccavekkhitabbo.	11302	
PA_anya-e01_01n:1130_22	Tassevaṃ paccavekkhato taṃ nimittaṃ pākaṭaṃ hoti, purato nikkhittaṃ viya upaṭṭhāti.	11302	
PA_anya-e01_01n:1130_23	Kammaṭṭhānaṃ purimākāreneva vīthiṃ paṭipajjati. Tena vuttaṃ “gatāgatamaggapaccavekkhaṇā	11302	
PA_anya-e01_01n:1130_24	vīthisampaṭipādanatthā”ti.	11302	
PA_anya-e01_01n:1131_0	116. Idāni ānisaṃsadassāvī ratanasaññī hutvā cittīkāraṃ upaṭṭhapetvā sampiyāyamāno	1131	
PA_anya-e01_01n:1131_1	tasmiṃ ārammaṇe cittaṃ upanibandhatīti ettha uddhumātakapaṭikkūle mānasaṃ cāretvā	1131	
PA_anya-e01_01n:1131_2	jhānaṃ nibbattetvā jhānapadaṭṭhānaṃ vipassanaṃ vaḍḍhento “addhā imāya paṭipadāya	1131	
PA_anya-e01_01n:1131_3	jarāmaraṇamhā parimuccissāmī”ti evaṃ ānisaṃsadassāvinā bhavitabbaṃ.	1131	
PA_anya-e01_01n:1132_0	Yathā pana duggato puriso mahagghaṃ maṇiratanaṃ labhitvā dullabhaṃ vata me laddhanti	1132	
PA_anya-e01_01n:1132_1	tasmiṃ ratanasaññī hutvā gāravaṃ janetvā vipulena pemena sampiyāyamāno taṃ rakkheyya,	1132	
PA_anya-e01_01n:1132_2	evameva “dullabhaṃ me idaṃ kammaṭṭhānaṃ laddhaṃ duggatassa mahagghamaṇiratanasadisaṃ.	1132	
PA_anya-e01_01n:1132_3	Catudhātukammaṭṭhāniko hi attano cattāro mahābhūte pariggaṇhāti, ānāpānakammaṭṭhāniko	1132	
PA_anya-e01_01n:1132_4	attano nāsikavātaṃ pariggaṇhāti, kasiṇakammaṭṭhāniko kasiṇaṃ katvā yathāsukhaṃ bhāveti,	1132	
PA_anya-e01_01n:1132_5	evaṃ itarāni kammaṭṭhānāni sulabhāni. ‘Idaṃ pana ekameva vā dve vā divase tiṭṭhati,	1132	
PA_anya-e01_01n:1132_6	tato paraṃ vinīlakādibhāvaṃ pāpuṇātī’ti natthi ito dullabhatara”nti tasmiṃ ratanasaññinā	1132	
PA_anya-e01_01n:1132_7	hutvā cittīkāraṃ upaṭṭhapetvā sampiyāyamānena taṃ nimittaṃ rakkhitabbaṃ. Rattiṭṭhāne	1132	
PA_anya-e01_01n:1132_8	ca divāṭhāne ca “uddhumātakapaṭikkūlaṃ uddhumātakapaṭikkūla”nti tattha punappunaṃ	1132	
PA_anya-e01_01n:1132_9	cittaṃ upanibandhitabbaṃ. Punappunaṃ taṃ nimittaṃ āvajjitabbaṃ, manasikātabbaṃ. Takkāhataṃ	1132	
PA_anya-e01_01n:1132_10	vitakkāhataṃ kātabbaṃ.	11321	
PA_anya-e01_01n:1133_0	117. Tassevaṃ karoto paṭibhāganimittaṃ uppajjati. Tatridaṃ nimittadvayassa nānākaraṇaṃ,	1133	
PA_anya-e01_01n:1133_1	uggahanimittaṃ virūpaṃ bībhacchaṃ bheravadassanaṃ hutvā upaṭṭhāti. Paṭibhāganimittaṃ	1133	
PA_anya-e01_01n:1133_2	pana yāvadatthaṃ bhuñjitvā nipanno thūlaṅgapaccaṅgapuriso viya. Tassa paṭibhāganimittapaṭilābhasamakālameva	1133	
PA_anya-e01_01n:1133_3	bahiddhā kāmānaṃ amanasikārā vikkhambhanavasena kāmacchando pahīyati. Anunayappahāneneva	1133	
PA_anya-e01_01n:1133_4	cassa lohitappahānena pubbo viya byāpādopi pahīyati. Tathā āraddhavīriyatāya thinamiddhaṃ,	1133	
PA_anya-e01_01n:1133_5	avippaṭisārakarasantadhammānuyogavasena uddhaccakukkuccaṃ, adhigatavisesassa paccakkhatāya	1133	
PA_anya-e01_01n:1133_6	paṭipattidesake satthari paṭipattiyaṃ paṭipattiphale ca vicikicchā pahīyatīti pañca	1133	
PA_anya-e01_01n:1133_7	nīvaraṇāni pahīyanti. Tasmiññeva ca nimitte cetaso abhiniropanalakkhaṇo vitakko,	1133	
PA_anya-e01_01n:1133_8	nimittānumajjanakiccaṃ sādhayamāno vicāro, paṭiladdhavisesādhigamapaccayā pīti, pītimanassa	1133	
PA_anya-e01_01n:1133_9	passaddhisambhavato passaddhi, tannimittaṃ sukhaṃ, sukhitassa cittasamādhisambhavato	1133	
PA_anya-e01_01n:1133_10	sukhanimittā ekaggatā cāti jhānaṅgāni pātubhavanti. Evamassa paṭhamajjhānapaṭibimbabhūtaṃ	11331	
PA_anya-e01_01n:1133_11	upacārajjhānampi taṅkhaṇaññeva nibbattati. Ito paraṃ yāva paṭhamajjhānassa appanā	11331	
PA_anya-e01_01n:1133_12	ceva vasippatti ca, tāva sabbaṃ pathavīkasiṇe vuttanayeneva veditabbaṃ.	11331	
PA_anya-e01_01n:1134	Vinīlakādikammaṭṭhānāni	113	
PA_anya-e01_01n:1135_0	118. Ito paresu pana vinīlakādīsupi yaṃ taṃ “uddhumātakaṃ asubhanimittaṃ uggaṇhanto	1135	
PA_anya-e01_01n:1135_1	eko adutiyo gacchati upaṭṭhitāya satiyā”tiādinā nayena gamanaṃ ādiṃ katvā lakkhaṇaṃ	1135	
PA_anya-e01_01n:1135_2	vuttaṃ, taṃ sabbaṃ “vinīlakaṃ asubhanimittaṃ uggaṇhanto, vipubbakaṃ asubhanimittaṃ	1135	
PA_anya-e01_01n:1135_3	uggaṇhanto”ti evaṃ tassa tassa vasena tattha tattha uddhumātakapadamattaṃ parivattetvā	1135	
PA_anya-e01_01n:1135_4	vuttanayeneva savinicchayādhippāyaṃ veditabbaṃ.	1135	
PA_anya-e01_01n:1136_0	Ayaṃ pana viseso – vinīlake “vinīlakapaṭikkūlaṃ vinīlakapaṭikkūla”nti manasikāro	1136	
PA_anya-e01_01n:1136_1	pavattetabbo. Uggahanimittañcettha kabarakabaravaṇṇaṃ hutvā upaṭṭhāti. Paṭibhāganimittaṃ	1136	
PA_anya-e01_01n:1136_2	pana ussadavasena upaṭṭhāti.	1136	
PA_anya-e01_01n:1137_0	Vipubbake “vipubbakapaṭikkūlaṃ vipubbakapaṭikkūla”nti manasikāro pavattetabbo. Uggahanimittaṃ	1137	
PA_anya-e01_01n:1137_1	panettha paggharantamiva upaṭṭhāti. Paṭibhāganimittaṃ niccalaṃ sannisinnaṃ hutvā upaṭṭhāti.	1137	
PA_anya-e01_01n:1138_0	Vicchiddakaṃ yuddhamaṇḍale vā corāṭaviyaṃ vā susāne vā yattha rājāno core chindāpenti.	1138	
PA_anya-e01_01n:1138_1	Araññe vā pana sīhabyagghehi chinnapurisaṭṭhāne labbhati. Tasmā tathārūpaṃ ṭhānaṃ	1138	
PA_anya-e01_01n:1138_2	gantvā sace nānādisāyaṃ patitampi ekāvajjanena āpāthamāgacchati iccetaṃ kusalaṃ.	1138	
PA_anya-e01_01n:1138_3	No ce āgacchati, sayaṃ hatthena na parāmasitabbaṃ. Parāmasanto hi vissāsaṃ āpajjati.	1138	
PA_anya-e01_01n:1138_4	Tasmā ārāmikena vā samaṇuddesena vā aññena vā kenaci ekaṭṭhāne kāretabbaṃ. Alabhantena	1138	
PA_anya-e01_01n:1138_5	kattarayaṭṭhiyā vā daṇḍakena vā ekaṅgulantaraṃ katvā upanāmetabbaṃ. Evaṃ upanāmetvā	1138	
PA_anya-e01_01n:1138_6	“vicchiddakapaṭikkūlaṃ vicchiddakapaṭikkūla”nti manasikāro pavattetabbo. Tattha uggahanimittaṃ	1138	
PA_anya-e01_01n:1138_7	majjhe chiddaṃ viya upaṭṭhāti. Paṭibhāganimittaṃ pana paripuṇṇaṃ hutvā upaṭṭhāti.	1138	
PA_anya-e01_01n:1139_0	Vikkhāyitake vikkhāyitakapaṭikkūlaṃ vikkhāyitakapaṭikkūlanti manasikāro pavattetabbo.	1139	
PA_anya-e01_01n:1139_1	Uggahanimittaṃ panettha tahiṃ tahiṃ khāyitasadisameva upaṭṭhāti. Paṭibhāganimittaṃ	1139	
PA_anya-e01_01n:1139_2	paripuṇṇaṃva hutvā upaṭṭhāti.	1139	
PA_anya-e01_01n:1140_0	Vikkhittakampi vicchiddake vuttanayeneva aṅgulaṅgulantaraṃ kāretvā vā katvā vā “vikkhittakapaṭikkūlaṃ	1140	
PA_anya-e01_01n:1140_1	vikkhittakapaṭikkūla”nti manasikāro pavattetabbo. Ettha uggahanimittaṃ pākaṭantaraṃ	1140	
PA_anya-e01_01n:1140_2	hutvā upaṭṭhāti. Paṭibhāganimittaṃ pana paripuṇṇaṃva hutvā upaṭṭhāti.	1140	
PA_anya-e01_01n:1141_0	Hatavikkhittakampi vicchiddake vuttappakāresuyeva ṭhānesu labbhati. Tasmā tattha	1141	
PA_anya-e01_01n:1141_1	gantvā vuttanayeneva aṅgulaṅgulantaraṃ kāretvā vā katvā vā “hatavikkhittakapaṭikkūlaṃ	1141	
PA_anya-e01_01n:1141_2	hatavikkhittakapaṭikkūla”nti manasikāro pavattetabbo. Uggahanimittaṃ panettha paññāyamānaṃ	1141	
PA_anya-e01_01n:1141_3	pahāramukhaṃ viya hoti. Paṭibhāganimittaṃ paripuṇṇameva hutvā upaṭṭhāti.	1141	
PA_anya-e01_01n:1142_0	Lohitakaṃ yuddhamaṇḍalādīsu laddhappahārānaṃ hatthapādādīsu vā chinnesu bhinnagaṇḍapīḷakādīnaṃ	1142	
PA_anya-e01_01n:1142_1	vā mukhato paggharamānakāle labbhati. Tasmā taṃ disvā “lohitakapaṭikkūlaṃ lohitakapaṭikkūla”nti	1142	
PA_anya-e01_01n:1142_2	manasikāro pavattetabbo. Ettha uggahanimittaṃ vātappahatā viya rattapaṭākā calamānākāraṃ	1142	
PA_anya-e01_01n:1142_3	upaṭṭhāti. Paṭibhāganimittaṃ pana sannisinnaṃ hutvā upaṭṭhāti.	1142	
PA_anya-e01_01n:1143_0	Puḷavakaṃ dvīhatīhaccayena kuṇapassa navahi vaṇamukhehi kimirāsipaggharaṇakāle hoti.	1143	
PA_anya-e01_01n:1143_1	Apica taṃ soṇasiṅgālamanussagomahiṃsahatthiassaajagarādīnaṃ sarīrappamāṇameva hutvā	1143	
PA_anya-e01_01n:1143_2	sālibhattarāsi viya tiṭṭhati. Tesu yattha katthaci “puḷavakapaṭikkūlaṃ puḷavakapaṭikkūla”nti	1143	
PA_anya-e01_01n:1143_3	manasikāro pavattetabbo. Cūḷapiṇḍapātikatissattherassa hi kāḷadīghavāpiyā anto hatthikuṇape	1143	
PA_anya-e01_01n:1143_4	nimittaṃ upaṭṭhāsi. Uggahanimittaṃ panettha calamānaṃ viya upaṭṭhāti. Paṭibhāganimittaṃ	1143	
PA_anya-e01_01n:1143_5	sālibhattapiṇḍo viya sannisinnaṃ hutvā upaṭṭhāti.	1143	
PA_anya-e01_01n:1144_0	Aṭṭhikaṃ “seyyathāpi passeyya sarīraṃ sivathikāya chaḍḍitaṃ aṭṭhisaṅkhalikaṃ samaṃsalohitaṃ	1144	
PA_anya-e01_01n:1144_1	nahārusambandha”ntiādinā nayena nānappakārato vuttaṃ. Tattha yattha taṃ nikkhittaṃ	1144	
PA_anya-e01_01n:1144_2	hoti, tattha purimanayeneva gantvā samantā pāsāṇādīnaṃ vasena sanimittaṃ sārammaṇaṃ	1144	
PA_anya-e01_01n:1144_3	katvā idaṃ aṭṭhikanti sabhāvabhāvato upalakkhetvā vaṇṇādivasena ekādasahākārehi nimittaṃ uggahetabbaṃ.	1144	
PA_anya-e01_01n:1145_0	119. Taṃ pana vaṇṇato setanti olokentassa na upaṭṭhāti, odātakasiṇasambhedo hoti.	1145	
PA_anya-e01_01n:1145_1	Tasmā aṭṭhikanti paṭikkūlavaseneva oloketabbaṃ. Liṅganti idha hatthādīnaṃ nāmaṃ.	1145	
PA_anya-e01_01n:1145_2	Tasmā hatthapādasīsaurabāhukaṭiūrujaṅghānaṃ vasena liṅgato vavatthapetabbaṃ. Dīgharassavaṭṭacaturassakhuddakamahantavasena	1145	
PA_anya-e01_01n:1145_3	pana saṇṭhānato vavatthapetabbaṃ. Disokāsā vuttanayā eva. Tassa tassa aṭṭhino pariyantavasena	1145	
PA_anya-e01_01n:1145_4	paricchedato vavatthapetvā yadevettha pākaṭaṃ hutvā upaṭṭhāti, taṃ gahetvā appanā	1145	
PA_anya-e01_01n:1145_5	pāpuṇitabbā. Tassa tassa aṭṭhino ninnaṭṭhānathalaṭṭhānavasena pana ninnato ca thalato	1145	
PA_anya-e01_01n:1145_6	ca vavatthapetabbaṃ. Padesavasenāpi ahaṃ ninne ṭhito, aṭṭhi thale, ahaṃ thale, aṭṭhi	1145	
PA_anya-e01_01n:1145_7	ninnetipi vavatthapetabbaṃ. Dvinnaṃ pana aṭṭhikānaṃ ghaṭitaghaṭitaṭṭhānavasena sandhito	1145	
PA_anya-e01_01n:1145_8	vavatthapetabbaṃ. Aṭṭhikānaṃyeva antaravasena vivarato vavatthapetabbaṃ. Sabbattheva	1145	
PA_anya-e01_01n:1145_9	pana ñāṇaṃ cāretvā imasmiṃ ṭhāne idamaṭṭhīti samantato vavatthapetabbaṃ. Evampi nimitte	1145	
PA_anya-e01_01n:1145_10	anupaṭṭhahante nalāṭaṭṭhimhi cittaṃ saṇṭhapetabbaṃ.	11451	
PA_anya-e01_01n:1146_0	120. Yathā cettha, evaṃ idaṃ ekādasavidhena nimittaggahaṇaṃ ito purimesu puḷavakādīsupi	1146	
PA_anya-e01_01n:1146_1	yujjamānavasena sallakkhetabbaṃ. Idañca pana kammaṭṭhānaṃ sakalāyapi aṭṭhikasaṅkhalikāya	1146	
PA_anya-e01_01n:1146_2	ekasmimpi aṭṭhike sampajjati. Tasmā tesu yatthakatthaci ekādasavidhena nimittaṃ uggahetvā	1146	
PA_anya-e01_01n:1146_3	“aṭṭhikapaṭikkūlaṃ aṭṭhikapaṭikkūla”nti manasikāro pavattetabbo. Idha uggahanimittampi	1146	
PA_anya-e01_01n:1146_4	paṭibhāganimittampi ekasadisameva hotīti vuttaṃ, taṃ ekasmiṃ aṭṭhike yuttaṃ. Aṭṭhikasaṅkhalikāya	1146	
PA_anya-e01_01n:1146_5	pana uggahanimitte paññāyamāne vivaratā. Paṭibhāganimitte paripuṇṇabhāvo yujjati.	1146	
PA_anya-e01_01n:1146_6	Ekaṭṭhikepi ca uggahanimittena bībhacchena bhayānakena bhavitabbaṃ. Paṭibhāganimittena	1146	
PA_anya-e01_01n:1146_7	pītisomanassajanakena, upacārāvahattā.	1146	
PA_anya-e01_01n:1147_0	Imasmiṃ hi okāse yaṃ aṭṭhakathāsu vuttaṃ, taṃ dvāraṃ datvāva vuttaṃ. Tathā hi tattha	1147	
PA_anya-e01_01n:1147_1	“catūsu brahmavihāresu dasasu ca asubhesu paṭibhāganimittaṃ natthi. Brahmavihāresu	1147	
PA_anya-e01_01n:1147_2	hi sīmasambhedoyeva nimittaṃ. Dasasu ca asubhesu nibbikappaṃ katvā paṭikkūlabhāveyeva	1147	
PA_anya-e01_01n:1147_3	diṭṭhe nimittaṃ nāma hotī”ti vatvāpi puna anantarameva “duvidhaṃ idha nimittaṃ uggahanimittaṃ	1147	
PA_anya-e01_01n:1147_4	paṭibhāganimittaṃ. Uggahanimittaṃ virūpaṃ bībhacchaṃ bhayānakaṃ hutvā upaṭṭhātī”tiādi	1147	
PA_anya-e01_01n:1147_5	vuttaṃ. Tasmā yaṃ vicāretvā avocumha, idamevettha yuttaṃ.	1147	
PA_anya-e01_01n:1148	Apica mahātissattherassa dantaṭṭhikamattāvalokanena sakalitthisarīrassa aṭṭhisaṅghātabhāvena upaṭṭhānādīni cettha nidassanānīti.	114	
PA_anya-e01_01n:1149	Iti asubhāni subhaguṇo, dasasatalocanena thutakitti;	114	
PA_anya-e01_01n:1150	Yāni avoca dasabalo, ekekajjhānahetunīti.	115	
PA_anya-e01_01n:1151	Evaṃ tāni ca tesañca, bhāvanānayamimaṃ viditvāna;	115	
PA_anya-e01_01n:1152	Tesveva ayaṃ bhiyyo, pakiṇṇakakathāpi viññeyyā.	115	
PA_anya-e01_01n:1153	Pakiṇṇakakathā	115	
PA_anya-e01_01n:1154_0	121. Etesu hi yattha katthaci adhigatajjhāno suvikkhambhitarāgattā vītarāgo viya	1154	
PA_anya-e01_01n:1154_1	nilloluppacāro hoti. Evaṃ santepi yvāyaṃ asubhappabhedo vutto, so sarīrasabhāvappattivasena	1154	
PA_anya-e01_01n:1154_2	ca rāgacaritabhedavasena cāti veditabbo. Chavasarīraṃ hi paṭikkūlabhāvaṃ āpajjamānaṃ	1154	
PA_anya-e01_01n:1154_3	uddhumātakasabhāvappattaṃ vā siyā, vinīlakādīnaṃ vā aññatarasabhāvappattaṃ. Iti yādisaṃ	1154	
PA_anya-e01_01n:1154_4	yādisaṃ sakkā hoti laddhuṃ, tādise tādise uddhumātakapaṭikkūlaṃ vinīlakapaṭikkūlanti	1154	
PA_anya-e01_01n:1154_5	evaṃ nimittaṃ gaṇhitabbamevāti sarīrasabhāvappattivasena dasadhā asubhappabhedo vuttoti veditabbo.	1154	
PA_anya-e01_01n:1155_0	Visesato cettha uddhumātakaṃ sarīrasaṇṭhānavipattippakāsanato saṇṭhānarāgino sappāyaṃ.	1155	
PA_anya-e01_01n:1155_1	Vinīlakaṃ chavirāgavipattippakāsanato sarīravaṇṇarāgino sappāyaṃ. Vipubbakaṃ kāyavaṇapaṭibaddhassa	1155	
PA_anya-e01_01n:1155_2	duggandhabhāvassa pakāsanato mālāgandhādivasena samuṭṭhāpitasarīragandharāgino sappāyaṃ.	1155	
PA_anya-e01_01n:1155_3	Vicchiddakaṃ antosusirabhāvappakāsanato sarīre ghanabhāvarāgino sappāyaṃ. Vikkhāyitakaṃ	1155	
PA_anya-e01_01n:1155_4	maṃsupacayasampattivināsappakāsanato thanādīsu sarīrappadesesu maṃsupacayarāgino	1155	
PA_anya-e01_01n:1155_5	sappāyaṃ. Vikkhittakaṃ aṅgapaccaṅgānaṃ vikkhepappakāsanato aṅgapaccaṅgalīlārāgino	1155	
PA_anya-e01_01n:1155_6	sappāyaṃ. Hatavikkhittakaṃ sarīrasaṅghātabhedavikārappakāsanato sarīrasaṅghātasampattirāgino	1155	
PA_anya-e01_01n:1155_7	sappāyaṃ. Lohitakaṃ lohitamakkhitapaṭikkūlabhāvappakāsanato alaṅkārajanitasobharāgino	1155	
PA_anya-e01_01n:1155_8	sappāyaṃ. Puḷavakaṃ kāyassa anekakimikulasādhāraṇabhāvappakāsanato kāye mamattarāgino	1155	
PA_anya-e01_01n:1155_9	sappāyaṃ. Aṭṭhikaṃ sarīraṭṭhīnaṃ paṭikkūlabhāvappakāsanato dantasampattirāgino sappāyanti	1155	
PA_anya-e01_01n:1155_10	evaṃ rāgacaritabhedavasenāpi dasadhā asubhappabhedo vuttoti veditabbo.	11551	
PA_anya-e01_01n:1156_0	Yasmā pana dasavidhepi etasmiṃ asubhe seyyathāpi nāma aparisaṇṭhitajalāya sīghasotāya	1156	
PA_anya-e01_01n:1156_1	nadiyā arittabaleneva nāvā tiṭṭhati, vinā arittena na sakkā ṭhapetuṃ, evameva dubbalattā	1156	
PA_anya-e01_01n:1156_2	ārammaṇassa vitakkabaleneva cittaṃ ekaggaṃ hutvā tiṭṭhati, vinā vitakkena na sakkā	1156	
PA_anya-e01_01n:1156_3	ṭhapetuṃ, tasmā paṭhamajjhānamevettha hoti, na dutiyādīni.	1156	
PA_anya-e01_01n:1157_0	Paṭikkūlepi ca etasmiṃ ārammaṇe “addhā imāya paṭipadāya jarāmaraṇamhā parimuccissāmī”ti	1157	
PA_anya-e01_01n:1157_1	evamānisaṃsadassāvitāya ceva nīvaraṇasantāpappahānena ca pītisomanassaṃ uppajjati,	1157	
PA_anya-e01_01n:1157_2	“bahuṃ dāni vetanaṃ labhissāmī”ti ānisaṃsadassāvino pupphachaḍḍakassa gūtharāsimhi	1157	
PA_anya-e01_01n:1157_3	viya, ussannabyādhidukkhassa rogino vamanavirecanappavattiyaṃ viya ca.	1157	
PA_anya-e01_01n:1158_0	122. Dasavidhampi cetaṃ asubhaṃ lakkhaṇato ekameva hoti. Dasavidhassāpi hetassa asuciduggandhajegucchapaṭikkūlabhāvo	1158	
PA_anya-e01_01n:1158_1	eva lakkhaṇaṃ. Tadetaṃ iminā lakkhaṇena na kevalaṃ matasarīre, dantaṭṭhikadassāvino	1158	
PA_anya-e01_01n:1158_2	pana cetiyapabbatavāsino mahātissattherassa viya, hatthikkhandhagataṃ rājānaṃ olokentassa	1158	
PA_anya-e01_01n:1158_3	saṅgharakkhitattherūpaṭṭhākasāmaṇerassa viya ca jīvamānakasarīrepi upaṭṭhāti. Yatheva	1158	
PA_anya-e01_01n:1158_4	hi matasarīraṃ, evaṃ jīvamānakampi asubhameva. Asubhalakkhaṇaṃ panettha āgantukena	1158	
PA_anya-e01_01n:1158_5	alaṅkārena paṭicchannattā na paññāyati. Pakatiyā pana idaṃ sarīraṃ nāma atirekatisataaṭṭhikasamussayaṃ	1158	
PA_anya-e01_01n:1158_6	asītisatasandhisaṅghaṭitaṃ navanhārusatanibandhanaṃ navamaṃsapesisatānulittaṃ allacammapariyonaddhaṃ	1158	
PA_anya-e01_01n:1158_7	chaviyā paṭicchannaṃ chiddāvachiddaṃ medakathālikā viya niccuggharitapaggharitaṃ	1158	
PA_anya-e01_01n:1158_8	kimisaṅghanisevitaṃ rogānaṃ āyatanaṃ dukkhadhammānaṃ vatthu paribhinnapurāṇagaṇḍo	1158	
PA_anya-e01_01n:1158_9	viya navahi vaṇamukhehi satatavissandanaṃ. Yassa ubhohi akkhīhi akkhigūthako paggharati,	1158	
PA_anya-e01_01n:1158_10	kaṇṇabilehi kaṇṇagūthako, nāsāpuṭehi siṅghāṇikā, mukhato āhārapittasemharudhirāni,	11581	
PA_anya-e01_01n:1158_11	adhodvārehi uccārapassāvā, navanavutiyā lomakūpasahassehi asucisedayūso paggharati.	11581	
PA_anya-e01_01n:1158_12	Nīlamakkhikādayo samparivārenti. Yaṃ dantakaṭṭhamukhadhovanasīsamakkhananahānanivāsanapārupanādīhi	11581	
PA_anya-e01_01n:1158_13	appaṭijaggitvā yathājātova pharusavippakiṇṇakeso hutvā gāmena gāmaṃ vicaranto rājāpi	11581	
PA_anya-e01_01n:1158_14	pupphachaḍḍakacaṇḍālādīsu aññataropi samasarīrapaṭikkūlatāya nibbiseso hoti, evaṃ	11581	
PA_anya-e01_01n:1158_15	asuciduggandhajegucchapaṭikkūlatāya rañño vā caṇḍālassa vā sarīre vemattaṃ nāma natthi.	11581	
PA_anya-e01_01n:1158_16	Dantakaṭṭhamukhadhovanādīhi panettha dantamalādīni pamajjitvā nānāvatthehi hirikopīnaṃ	11581	
PA_anya-e01_01n:1158_17	paṭicchādetvā nānāvaṇṇena surabhivilepanena vilimpitvā pupphābharaṇādīhi alaṅkaritvā	11581	
PA_anya-e01_01n:1158_18	“ahaṃ mama”nti gahetabbākārappattaṃ karonti. Tato iminā āgantukena alaṅkārena paṭicchannattā	11581	
PA_anya-e01_01n:1158_19	tadassa yāthāvasarasaṃ asubhalakkhaṇaṃ asañjānantā purisā itthīsu, itthiyo ca purisesu	11581	
PA_anya-e01_01n:1158_20	ratiṃ karonti. Paramatthato panettha rajjitabbakayuttaṭṭhānaṃ nāma aṇumattampi natthi.	11582	
PA_anya-e01_01n:1158_21	Tathā hi kesalomanakhadantakheḷasiṅghāṇikauccārapassāvādīsu ekakoṭṭhāsampi sarīrato	11582	
PA_anya-e01_01n:1158_22	bahi patitaṃ sattā hatthena chupitumpi na icchanti, aṭṭīyanti harāyanti jigucchanti.	11582	
PA_anya-e01_01n:1158_23	Yaṃ yaṃ panettha avasesaṃ hoti, taṃ taṃ evaṃ paṭikkūlampi samānaṃ avijjandhakārapariyonaddhā	11582	
PA_anya-e01_01n:1158_24	attasineharāgarattā “iṭṭhaṃ kantaṃ niccaṃ sukhaṃ attā”ti gaṇhanti. Te evaṃ gaṇhantā	11582	
PA_anya-e01_01n:1158_25	aṭaviyaṃ kiṃsukarukkhaṃ disvā rukkhato apatitapupphaṃ “ayaṃ maṃsapesī”ti vihaññamānena	11582	
PA_anya-e01_01n:1158_26	jarasiṅgālena samānataṃ āpajjanti. Tasmā –	11582	
PA_anya-e01_01n:1159	Yathāpi pupphitaṃ disvā, siṅgālo kiṃsukaṃ vane;	115	
PA_anya-e01_01n:1160	Maṃsarukkho mayā laddho, iti gantvāna vegasā.	116	
PA_anya-e01_01n:1161	Patitaṃ patitaṃ pupphaṃ, ḍaṃsitvā atilolupo;	116	
PA_anya-e01_01n:1162	Nayidaṃ maṃsaṃ aduṃ maṃsaṃ, yaṃ rukkhasminti gaṇhati.	116	
PA_anya-e01_01n:1163	Koṭṭhāsaṃ patitaṃyeva, asubhanti tathā budho;	116	
PA_anya-e01_01n:1164	Aggahetvāna gaṇheyya, sarīraṭṭhampi naṃ tathā.	116	
PA_anya-e01_01n:1165	Imañhi subhato kāyaṃ, gahetvā tattha mucchitā;	116	
PA_anya-e01_01n:1166	Bālā karontā pāpāni, dukkhā na parimuccare.	116	
PA_anya-e01_01n:1167	Tasmā passeyya medhāvī, jīvato vā matassa vā;	116	
PA_anya-e01_01n:1168	Sabhāvaṃ pūtikāyassa, subhabhāvena vajjitaṃ.	116	
PA_anya-e01_01n:1169	Vuttañhetaṃ –	116	
PA_anya-e01_01n:1170	Duggandho asuci kāyo, kuṇapo ukkarūpamo;	117	
PA_anya-e01_01n:1171	Nindito cakkhubhūtehi, kāyo bālābhinandito.	117	
PA_anya-e01_01n:1172	Allacammapaṭicchanno, navadvāro mahāvaṇo;	117	
PA_anya-e01_01n:1173	Samantato paggharati, asuci pūtigandhiyo.	117	
PA_anya-e01_01n:1174	Sace imassa kāyassa, anto bāhirako siyā;	117	
PA_anya-e01_01n:1175	Daṇḍaṃ nūna gahetvāna, kāke soṇe nivārayeti.	117	
PA_anya-e01_01n:1176	Tasmā dabbajātikena bhikkhunā jīvamānasarīraṃ vā hotu	117	
PA_anya-e01_01n:1177	Matasarīraṃ vā yattha yattha asubhākāro paññāyati, tattha tattheva nimittaṃ gahetvā kammaṭṭhānaṃ appanaṃ pāpetabbanti.	117	
PA_anya-e01_01n:1178	Iti sādhujanapāmojjatthāya kate visuddhimagge	117	
PA_anya-e01_01n:1179	Samādhibhāvanādhikāre	117	
PA_anya-e01_01n:1180	Asubhakammaṭṭhānaniddeso nāma	118	
PA_anya-e01_01n:1181	Chaṭṭho paricchedo.	118	
PA_anya-e01_01n:1182	7. Chaanussatiniddeso	118	
PA_anya-e01_01n:1183	1. Buddhānussatikathā	118	
PA_anya-e01_01n:1184_0	123. Asubhānantaraṃ uddiṭṭhāsu pana dasasu anussatīsu punappunaṃ uppajjanato satiyeva	1184	
PA_anya-e01_01n:1184_1	anussati, pavattitabbaṭṭhānamhiyeva vā pavattattā saddhāpabbajitassa kulaputtassa	1184	
PA_anya-e01_01n:1184_2	anurūpā satītipi anussati, buddhaṃ ārabbha uppannā anussati buddhānussati, buddhaguṇārammaṇāya	1184	
PA_anya-e01_01n:1184_3	satiyā etamadhivacanaṃ. Dhammaṃ ārabbha uppannā anussati dhammānussati, svākkhātatādidhammaguṇārammaṇāya	1184	
PA_anya-e01_01n:1184_4	satiyā etamadhivacanaṃ. Saṅghaṃ ārabbha uppannā anussati saṅghānussati, suppaṭipannatādisaṅghaguṇārammaṇāya	1184	
PA_anya-e01_01n:1184_5	satiyā etamadhivacanaṃ. Sīlaṃ ārabbha uppannā anussati sīlānussati, akhaṇḍatādisīlaguṇārammaṇāya	1184	
PA_anya-e01_01n:1184_6	satiyā etamadhivacanaṃ. Cāgaṃ ārabbha uppannā anussati cāgānussati, muttacāgatādicāgaguṇārammaṇāya	1184	
PA_anya-e01_01n:1184_7	satiyā etamadhivacanaṃ. Devatā ārabbha uppannā anussati devatānussati, devatā sakkhiṭṭhāne	1184	
PA_anya-e01_01n:1184_8	ṭhapetvā attano saddhādiguṇārammaṇāya satiyā etamadhivacanaṃ. Maraṇaṃ ārabbha uppannā	1184	
PA_anya-e01_01n:1184_9	anussati maraṇānussati, jīvitindriyupacchedārammaṇāya satiyā etamadhivacanaṃ. Kesādibhedaṃ	1184	
PA_anya-e01_01n:1184_10	rūpakāyaṃ gatā, kāye vā gatāti kāyagatā, kāyagatā ca sā sati cāti kāyagatasatīti	11841	
PA_anya-e01_01n:1184_11	vattabbe rassaṃ akatvā kāyagatāsatīti vuttā, kesādikāyakoṭṭhāsanimittārammaṇāya satiyā	11841	
PA_anya-e01_01n:1184_12	etamadhivacanaṃ. Ānāpāne ārabbha uppannā sati ānāpānassati, assāsapassāsanimittārammaṇāya	11841	
PA_anya-e01_01n:1184_13	satiyā etamadhivacanaṃ. Upasamaṃ ārabbha uppannā anussati upasamānussati, sabbadukkhūpasamārammaṇāya	11841	
PA_anya-e01_01n:1184_14	satiyā etamadhivacanaṃ.	11841	
PA_anya-e01_01n:1185_0	124. Iti imāsu dasasu anussatīsu buddhānussatiṃ tāva bhāvetukāmena aveccappasādasamannāgatena	1185	
PA_anya-e01_01n:1185_1	yoginā patirūpasenāsane rahogatena paṭisallīnena “itipi so bhagavā arahaṃ sammāsambuddho	1185	
PA_anya-e01_01n:1185_2	vijjācaraṇasampanno sugato lokavidū anuttaro purisadammasārathi satthā devamanussānaṃ	1185	
PA_anya-e01_01n:1185_3	buddho bhagavā”ti evaṃ buddhassa bhagavato guṇā anussaritabbā.	1185	
PA_anya-e01_01n:1186	Tatrāyaṃ anussaraṇanayo – so bhagavā itipi arahaṃ, itipi sammāsambuddho…pe… itipi bhagavāti anussarati. Iminā ca iminā ca kāraṇenāti vuttaṃ hoti.	118	
PA_anya-e01_01n:1187_0	125. Tattha ārakattā arīnaṃ arānañca hatattā paccayādīnaṃ arahattā pāpakaraṇe rahābhāvāti	1187	
PA_anya-e01_01n:1187_1	imehi tāva kāraṇehi so bhagavā arahanti anussarati. Ārakā hi so sabbakilesehi suvidūravidūre	1187	
PA_anya-e01_01n:1187_2	ṭhito maggena savāsanānaṃ kilesānaṃ viddhaṃsitattāti ārakattā arahaṃ.	1187	
PA_anya-e01_01n:1188	So tato ārakā nāma, yassa yenāsamaṅgitā;	118	
PA_anya-e01_01n:1189	Asamaṅgī ca dosehi, nātho tenārahaṃ matoti.	118	
PA_anya-e01_01n:1190	126. Te cānena kilesārayo maggena hatāti arīnaṃ hatattāpi arahaṃ.	119	
PA_anya-e01_01n:1191	Yasmā rāgādisaṅkhātā, sabbepi arayo hatā;	119	
PA_anya-e01_01n:1192	Paññāsatthena nāthena, tasmāpi arahaṃ matoti.	119	
PA_anya-e01_01n:1193_0	127. Yañcetaṃ avijjābhavataṇhāmayanābhi puññādiabhisaṅkhārāraṃ jarāmaraṇanemi āsavasamudayamayena	1193	
PA_anya-e01_01n:1193_1	akkhena vijjhitvā tibhavarathe samāyojitaṃ anādikālappavattaṃ saṃsāracakkaṃ, tassānena	1193	
PA_anya-e01_01n:1193_2	bodhimaṇḍe vīriyapādehi sīlapathaviyaṃ patiṭṭhāya saddhāhatthena kammakkhayakaraṃ	1193	
PA_anya-e01_01n:1193_3	ñāṇapharasuṃ gahetvā sabbe arā hatāti arānaṃ hatattāpi arahaṃ.	1193	
PA_anya-e01_01n:1194_0	128. Atha vā saṃsāracakkanti anamataggaṃ saṃsāravaṭṭaṃ vuccati. Tassa ca avijjā nābhi,	1194	
PA_anya-e01_01n:1194_1	mūlattā. Jarāmaraṇaṃ nemi, pariyosānattā. Sesā dasa dhammā arā, avijjāmūlakattā jarāmaraṇapariyantattā	1194	
PA_anya-e01_01n:1194_2	ca, tattha dukkhādīsu aññāṇaṃ avijjā. Kāmabhave ca avijjā kāmabhave saṅkhārānaṃ paccayo	1194	
PA_anya-e01_01n:1194_3	hoti, rūpabhave avijjā rūpabhave saṅkhārānaṃ paccayo hoti, arūpabhave avijjā arūpabhave	1194	
PA_anya-e01_01n:1194_4	saṅkhārānaṃ paccayo hoti. Kāmabhave saṅkhārā kāmabhave paṭisandhiviññāṇassa paccayā	1194	
PA_anya-e01_01n:1194_5	honti, esa nayo itaresu. Kāmabhave paṭisandhiviññāṇaṃ kāmabhave nāmarūpassa paccayo	1194	
PA_anya-e01_01n:1194_6	hoti, tathā rūpabhave. Arūpabhave nāmasseva paccayo hoti. Kāmabhave nāmarūpaṃ kāmabhave	1194	
PA_anya-e01_01n:1194_7	saḷāyatanassa paccayo hoti, rūpabhave nāmarūpaṃ rūpabhave tiṇṇaṃ āyatanānaṃ paccayo	1194	
PA_anya-e01_01n:1194_8	hoti, arūpabhave nāmaṃ arūpabhave ekassa āyatanassa paccayo hoti. Kāmabhave saḷāyatanaṃ	1194	
PA_anya-e01_01n:1194_9	kāmabhave chabbidhassa phassassa paccayo hoti, rūpabhave tīṇi āyatanāni rūpabhave	1194	
PA_anya-e01_01n:1194_10	tiṇṇaṃ phassānaṃ paccayā honti, arūpabhave ekaṃ āyatanaṃ arūpabhave ekassa phassassa	11941	
PA_anya-e01_01n:1194_11	paccayo hoti. Kāmabhave cha phassā kāmabhave channaṃ vedanānaṃ paccayā honti, rūpabhave	11941	
PA_anya-e01_01n:1194_12	tayo phassā tattheva tissannaṃ, arūpabhave eko tattheva ekissā vedanāya paccayo hoti.	11941	
PA_anya-e01_01n:1194_13	Kāmabhave cha vedanā kāmabhave channaṃ taṇhākāyānaṃ paccayā honti, rūpabhave tisso	11941	
PA_anya-e01_01n:1194_14	tattheva tiṇṇaṃ, arūpabhave ekā vedanā arūpabhave ekassa taṇhākāyassa paccayo hoti.	11941	
PA_anya-e01_01n:1194_15	Tattha tattha sā sā taṇhā tassa tassa upādānassa, upādānādayo bhavādīnaṃ.	11941	
PA_anya-e01_01n:1195_0	Kathaṃ? Idhekacco kāme paribhuñjissāmīti kāmupādānapaccayā kāyena duccaritaṃ carati,	1195	
PA_anya-e01_01n:1195_1	vācāya duccaritaṃ carati, manasā duccaritaṃ carati, duccaritapāripūriyā apāye upapajjati.	1195	
PA_anya-e01_01n:1195_2	Tatthassa upapattihetubhūtaṃ kammaṃ kammabhavo, kammanibbattā khandhā upapattibhavo,	1195	
PA_anya-e01_01n:1195_3	khandhānaṃ nibbatti jāti, paripāko jarā, bhedo maraṇaṃ.	1195	
PA_anya-e01_01n:1196	Aparo saggasampattiṃ anubhavissāmīti tatheva sucaritaṃ carati, sucaritapāripūriyā sagge upapajjati. Tatthassa upapattihetubhūtaṃ kammaṃ kammabhavoti so eva nayo.	119	
PA_anya-e01_01n:1197_0	Aparo pana brahmalokasampattiṃ anubhavissāmīti kāmupādānapaccayāeva mettaṃ bhāveti,	1197	
PA_anya-e01_01n:1197_1	karuṇaṃ, muditaṃ, upekkhaṃ bhāveti, bhāvanāpāripūriyā brahmaloke nibbattati. Tatthassa	1197	
PA_anya-e01_01n:1197_2	nibbattihetubhūtaṃ kammaṃ kammabhavoti so eva nayo.	1197	
PA_anya-e01_01n:1198_0	Aparo arūpabhave sampattiṃ anubhavissāmīti tatheva ākāsānañcāyatanādisamāpattiyo	1198	
PA_anya-e01_01n:1198_1	bhāveti, bhāvanāpāripūriyā tattha tattha nibbattati. Tatthassa nibbattihetubhūtaṃ	1198	
PA_anya-e01_01n:1198_2	kammaṃ kammabhavo, kammanibbattā khandhā upapattibhavo, khandhānaṃ nibbatti jāti,	1198	
PA_anya-e01_01n:1198_3	paripāko jarā, bhedo maraṇanti. Esa nayo sesupādānamūlikāsupi yojanāsu.	1198	
PA_anya-e01_01n:1199_0	Evaṃ ayaṃ avijjā hetu, saṅkhārā hetusamuppannā, ubhopete hetusamuppannāti paccayapariggahe	1199	
PA_anya-e01_01n:1199_1	paññā dhammaṭṭhitiñāṇaṃ. Atītampi addhānaṃ anāgatampi addhānaṃ avijjā hetu, saṅkhārā	1199	
PA_anya-e01_01n:1199_2	hetusamuppannā, ubhopete hetusamuppannāti paccayapariggahe paññā dhammaṭṭhitiñāṇanti	1199	
PA_anya-e01_01n:1199_3	eteneva nayena sabbapadāni vitthāretabbāni.	1199	
PA_anya-e01_01n:1200_0	Tattha avijjāsaṅkhārā eko saṅkhepo, viññāṇanāmarūpasaḷāyatanaphassavedanā eko, taṇhupādānabhavā	1200	
PA_anya-e01_01n:1200_1	eko, jātijarāmaraṇaṃ eko. Purimasaṅkhepo cettha atīto addhā, dve majjhimā paccuppanno,	1200	
PA_anya-e01_01n:1200_2	jātijarāmaraṇaṃ anāgato. Avijjāsaṅkhāraggahaṇena cettha taṇhupādānabhavā gahitāva	1200	
PA_anya-e01_01n:1200_3	hontīti ime pañca dhammā atīte kammavaṭṭaṃ, viññāṇādayo pañca etarahi vipākavaṭṭaṃ,	1200	
PA_anya-e01_01n:1200_4	taṇhupādānabhavaggahaṇena avijjāsaṅkhārā gahitāva hontīti ime pañca dhammā etarahi	1200	
PA_anya-e01_01n:1200_5	kammavaṭṭaṃ, jātijarāmaraṇāpadesena viññāṇādīnaṃ niddiṭṭhattā ime pañca dhammā āyatiṃ	1200	
PA_anya-e01_01n:1200_6	vipākavaṭṭaṃ. Te ākārato vīsatividhā honti. Saṅkhāraviññāṇānañcettha antarā eko sandhi,	1200	
PA_anya-e01_01n:1200_7	vedanātaṇhānamantarā eko, bhavajātīnamantarā ekoti, iti bhagavā etaṃ catusaṅkhepaṃ	1200	
PA_anya-e01_01n:1200_8	tiyaddhaṃ vīsatākāraṃ tisandhiṃ paṭiccasamuppādaṃ sabbākārato jānāti passati aññāti	1200	
PA_anya-e01_01n:1200_9	paṭivijjhati. Taṃ ñātaṭṭhena ñāṇaṃ, pajānanaṭṭhena paññā, tena vuccati paccayapariggahe	1200	
PA_anya-e01_01n:1200_10	paññā dhammaṭṭhitiñāṇanti. Iminā dhammaṭṭhitiñāṇena bhagavā te dhamme yathābhūtaṃ	12001	
PA_anya-e01_01n:1200_11	ñatvā tesu nibbindanto virajjanto vimuccanto vuttappakārassa imassa saṃsāracakkassa	12001	
PA_anya-e01_01n:1200_12	are hani vihani viddhaṃsesi. Evampi arānaṃ hatattā arahaṃ.	12001	
PA_anya-e01_01n:1201	Arā saṃsāracakkassa, hatā ñāṇāsinā yato;	120	
PA_anya-e01_01n:1202	Lokanāthena tenesa, arahanti pavuccati.	120	
PA_anya-e01_01n:1203_0	129. Aggadakkhiṇeyyattā ca cīvarādipaccaye arahati pūjāvisesañca. Teneva ca uppanne	1203	
PA_anya-e01_01n:1203_1	tathāgate yekeci mahesakkhā devamanussā, na te aññattha pūjaṃ karonti. Tathā hi brahmā	1203	
PA_anya-e01_01n:1203_2	sahampati sinerumattena ratanadāmena tathāgataṃ pūjesi. Yathābalañca aññe devā manussā	1203	
PA_anya-e01_01n:1203_3	ca bimbisārakosalarājādayo. Parinibbutampi ca bhagavantaṃ uddissa channavutikoṭidhanaṃ	1203	
PA_anya-e01_01n:1203_4	vissajjetvā asokamahārājā sakalajambudīpe caturāsītivihārasahassāni patiṭṭhāpesi.	1203	
PA_anya-e01_01n:1203_5	Ko pana vādo aññesaṃ pūjāvisesānanti paccayādīnaṃ arahattāpi arahaṃ.	1203	
PA_anya-e01_01n:1204	Pūjāvisesaṃ saha paccayehi,	120	
PA_anya-e01_01n:1205	Yasmā ayaṃ arahati lokanātho;	120	
PA_anya-e01_01n:1206	Atthānurūpaṃ arahanti loke,	120	
PA_anya-e01_01n:1207	Tasmā jino arahati nāmametaṃ.	120	
PA_anya-e01_01n:1208	130. Yathā ca loke yekeci paṇḍitamānino bālā asilokabhayena raho pāpaṃ karonti, evamesa na kadāci karotīti pāpakaraṇe rahābhāvatopi arahaṃ.	120	
PA_anya-e01_01n:1209	Yasmā natthi raho nāma, pāpakammesu tādino;	120	
PA_anya-e01_01n:1210	Rahābhāvena tenesa, arahaṃ iti vissuto.	121	
PA_anya-e01_01n:1211	Evaṃ sabbathāpi –	121	
PA_anya-e01_01n:1212	Ārakattā hatattā ca, kilesārīna so muni;	121	
PA_anya-e01_01n:1213	Hatasaṃsāracakkāro, paccayādīna cāraho;	121	
PA_anya-e01_01n:1214	Na raho karoti pāpāni, arahaṃ tena vuccatīti.	121	
PA_anya-e01_01n:1215_0	131. Sammā sāmañca sabbadhammānaṃ buddhattā pana sammāsambuddho. Tathāhi esa sabbadhamme	1215	
PA_anya-e01_01n:1215_1	sammā sāmañca buddho, abhiññeyye dhamme abhiññeyyato buddho, pariññeyye dhamme pariññeyyato,	1215	
PA_anya-e01_01n:1215_2	pahātabbe dhamme pahātabbato, sacchikātabbe dhamme sacchikātabbato, bhāvetabbe dhamme	1215	
PA_anya-e01_01n:1215_3	bhāvetabbato. Teneva cāha –	1215	
PA_anya-e01_01n:1216	Abhiññeyyaṃ abhiññātaṃ, bhāvetabbañca bhāvitaṃ;	121	
PA_anya-e01_01n:1217	Pahātabbaṃ pahīnaṃ me, tasmā buddhosmi brāhmaṇāti. ;	121	
PA_anya-e01_01n:1218_0	132. Apica cakkhuṃ dukkhasaccaṃ, tassa mūlakāraṇabhāvena samuṭṭhāpikā purimataṇhā	1218	
PA_anya-e01_01n:1218_1	samudayasaccaṃ, ubhinnaṃ appavatti nirodhasaccaṃ, nirodhapajānanā paṭipadā maggasaccanti	1218	
PA_anya-e01_01n:1218_2	evaṃ ekekapaduddhārenāpi sabbadhamme sammā sāmañca buddho, esa nayo sotaghānajivhākāyamanesu.	1218	
PA_anya-e01_01n:1218_3	Eteneva nayena rūpādīni cha āyatanāni, cakkhuviññāṇādayo chaviññāṇakāyā, cakkhusamphassādayo	1218	
PA_anya-e01_01n:1218_4	cha phassā, cakkhusamphassajādayo cha vedanā, rūpasaññādayo cha saññā, rūpasañcetanādayo	1218	
PA_anya-e01_01n:1218_5	cha cetanā, rūpataṇhādayo cha taṇhākāyā, rūpavitakkādayo cha vitakkā, rūpavicārādayo	1218	
PA_anya-e01_01n:1218_6	cha vicārā, rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādivasena	1218	
PA_anya-e01_01n:1218_7	dasa saññā, kesādayo dvattiṃsākārā, dvādasāyatanāni, aṭṭhārasa dhātuyo, kāmabhavādayo	1218	
PA_anya-e01_01n:1218_8	nava bhavā, paṭhamādīni cattāri jhānāni, mettābhāvanādayo catasso appamaññā, catasso	1218	
PA_anya-e01_01n:1218_9	arūpasamāpattiyo, paṭilomato jarāmaraṇādīni, anulomato avijjādīni paṭiccasamuppādaṅgāni ca yojetabbāni.	1218	
PA_anya-e01_01n:1219_0	Tatrāyaṃ ekapadayojanā, jarāmaraṇaṃ dukkhasaccaṃ, jāti samudayasaccaṃ, ubhinnampi	1219	
PA_anya-e01_01n:1219_1	nissaraṇaṃ nirodhasaccaṃ, nirodhapajānanā paṭipadā maggasaccanti evamekekapaduddhārena	1219	
PA_anya-e01_01n:1219_2	sabbadhamme sammā sāmañca buddho anubuddho paṭibuddho. Tena vuttaṃ – “sammā sāmañca	1219	
PA_anya-e01_01n:1219_3	sabbadhammānaṃ buddhattā pana sammāsambuddho”ti.	1219	
PA_anya-e01_01n:1220_0	133. Vijjāhi pana caraṇena ca sampannattā vijjācaraṇasampanno. Tattha vijjāti tissopi	1220	
PA_anya-e01_01n:1220_1	vijjā aṭṭhapi vijjā. Tisso vijjā bhayabheravasutte vuttanayeneva veditabbā, aṭṭha	1220	
PA_anya-e01_01n:1220_2	ambaṭṭhasutte. Tatra hi vipassanāñāṇena manomayiddhiyā ca saha cha abhiññā pariggahetvā	1220	
PA_anya-e01_01n:1220_3	aṭṭha vijjā vuttā. Caraṇanti sīlasaṃvaro, indriyesu guttadvāratā, bhojane mattaññutā,	1220	
PA_anya-e01_01n:1220_4	jāgariyānuyogo, satta saddhammā, cattāri rūpāvacarajjhānānīti ime pannarasa dhammā	1220	
PA_anya-e01_01n:1220_5	veditabbā. Imeyeva hi pannarasa dhammā yasmā etehi carati ariyasāvako gacchati amataṃ	1220	
PA_anya-e01_01n:1220_6	disaṃ, tasmā caraṇanti vuttā. Yathāha – “idha, mahānāma, ariyasāvako sīlavā hotī”ti	1220	
PA_anya-e01_01n:1220_7	sabbaṃ majjhimapaṇṇāsake vuttanayeneva veditabbaṃ. Bhagavā imāhi vijjāhi iminā ca	1220	
PA_anya-e01_01n:1220_8	caraṇena samannāgato. Tena vuccati vijjācaraṇasampannoti.	1220	
PA_anya-e01_01n:1221_0	Tattha vijjāsampadā bhagavato sabbaññutaṃ pūretvā ṭhitā. Caraṇasampadā mahākāruṇikataṃ.	1221	
PA_anya-e01_01n:1221_1	So sabbaññutāya sabbasattānaṃ atthānatthaṃ ñatvā mahākāruṇikatāya anatthaṃ parivajjetvā	1221	
PA_anya-e01_01n:1221_2	atthe niyojeti. Yathā taṃ vijjācaraṇasampanno. Tenassa sāvakā suppaṭipannā honti,	1221	
PA_anya-e01_01n:1221_3	no duppaṭipannā vijjācaraṇavipannānaṃ sāvakā attantapādayo viya.	1221	
PA_anya-e01_01n:1222_0	134. Sobhanagamanattā, sundaraṃ ṭhānaṃ gatattā, sammā gatattā, sammā ca gadattā sugato.	1222	
PA_anya-e01_01n:1222_1	Gamanampi hi gatanti vuccati. Tañca bhagavato sobhanaṃ parisuddhamanavajjaṃ. Kiṃ	1222	
PA_anya-e01_01n:1222_2	pana tanti? Ariyamaggo. Tena hesa gamanena khemaṃ disaṃ asajjamāno gatoti sobhanagamanattā	1222	
PA_anya-e01_01n:1222_3	sugato. Sundarañcesa ṭhānaṃ gato amataṃ nibbānanti sundaraṃ ṭhānaṃ gatattāpi sugato.	1222	
PA_anya-e01_01n:1222_4	Sammā ca gato tena tena maggena pahīne kilese puna apaccāgacchanto. Vuttañhetaṃ –	1222	
PA_anya-e01_01n:1222_5	“sotāpattimaggena ye kilesā pahīnā, te kilese na puneti na pacceti na paccāgacchatīti	1222	
PA_anya-e01_01n:1222_6	sugato…pe… arahattamaggena ye kilesā pahīnā, te kilese na puneti na pacceti na paccāgacchatīti	1222	
PA_anya-e01_01n:1222_7	sugato”ti, sammā vā gato dīpaṅkarapādamūlato pabhuti yāva bodhimaṇḍā tāva samatiṃsapāramīpūrikāya	1222	
PA_anya-e01_01n:1222_8	sammāpaṭipattiyā sabbalokassa hitasukhameva karonto sassataṃ, ucchedaṃ, kāmasukhaṃ,	1222	
PA_anya-e01_01n:1222_9	attakilamathanti ime ca ante anupagacchanto gatoti sammā gatattāpi sugato. Sammā	1222	
PA_anya-e01_01n:1222_10	cesa gadati yuttaṭṭhāne yuttameva vācaṃ bhāsatīti sammā gadattāpi sugato. Tatridaṃ	12221	
PA_anya-e01_01n:1222_11	sādhakasuttaṃ “yaṃ tathāgato vācaṃ jānāti abhūtaṃ atacchaṃ anatthasañhitaṃ, sā ca	12221	
PA_anya-e01_01n:1222_12	paresaṃ appiyā amanāpā, na taṃ tathāgato vācaṃ bhāsati. Yampi tathāgato vācaṃ jānāti	12221	
PA_anya-e01_01n:1222_13	bhūtaṃ tacchaṃ anatthasañhitaṃ, sā ca paresaṃ appiyā amanāpā, tampi tathāgato vācaṃ	12221	
PA_anya-e01_01n:1222_14	na bhāsati. Yañca kho tathāgato vācaṃ jānāti bhūtaṃ tacchaṃ atthasañhitaṃ, sā ca	12221	
PA_anya-e01_01n:1222_15	paresaṃ appiyā amanāpā, tatra kālaññū tathāgato hoti tassā vācāya veyyākaraṇāya.	12221	
PA_anya-e01_01n:1222_16	Yaṃ tathāgato vācaṃ jānāti abhūtaṃ atacchaṃ anatthasañhitaṃ, sā ca paresaṃ piyā manāpā,	12221	
PA_anya-e01_01n:1222_17	na taṃ tathāgato vācaṃ bhāsati. Yampi tathāgato vācaṃ jānāti bhūtaṃ tacchaṃ anatthasañhitaṃ,	12221	
PA_anya-e01_01n:1222_18	sā ca paresaṃ piyā manāpā, tampi tathāgato vācaṃ na bhāsati. Yañca kho tathāgato	12221	
PA_anya-e01_01n:1222_19	vācaṃ jānāti bhūtaṃ tacchaṃ atthasañhitaṃ, sā ca paresaṃ piyā manāpā, tatra kālaññū	12221	
PA_anya-e01_01n:1222_20	tathāgato hoti tassā vācāya veyyākaraṇāyā”ti. Evaṃ sammā gadattāpi sugatoti veditabbo.	12222	
PA_anya-e01_01n:1223_0	135. Sabbathāpi viditalokattā pana lokavidū. So hi bhagavā sabhāvato samudayato nirodhato	1223	
PA_anya-e01_01n:1223_1	nirodhūpāyatoti sabbathā lokaṃ avedi aññāsi paṭivijjhi. Yathāha – “yattha kho, āvuso,	1223	
PA_anya-e01_01n:1223_2	na jāyati na jīyati na mīyati na cavati na upapajjati, nāhaṃ taṃ gamanena lokassa	1223	
PA_anya-e01_01n:1223_3	antaṃ ñāteyyaṃ daṭṭheyyaṃ patteyyanti vadāmi, na cāhaṃ, āvuso, apatvāva lokassa antaṃ	1223	
PA_anya-e01_01n:1223_4	dukkhassa antakiriyaṃ vadāmi. Api cāhaṃ, āvuso, imasmiññeva byāmamatte kaḷevare sasaññimhi	1223	
PA_anya-e01_01n:1223_5	samanake lokañca paññapemi lokasamudayañca lokanirodhañca lokanirodhagāminiñca paṭipadaṃ.	1223	
PA_anya-e01_01n:1224	Gamanena na pattabbo, lokassanto kudācanaṃ;	122	
PA_anya-e01_01n:1225	Na ca apatvā lokantaṃ, dukkhā atthi pamocanaṃ.	122	
PA_anya-e01_01n:1226	Tasmā have lokavidū sumedho,	122	
PA_anya-e01_01n:1227	Lokantagū vūsitabrahmacariyo;	122	
PA_anya-e01_01n:1228	Lokassa antaṃ samitāvi ñatvā,	122	
PA_anya-e01_01n:1229	Nāsīsati lokamimaṃ parañcāti. ;	122	
PA_anya-e01_01n:1230_0	136. Apica tayo lokā saṅkhāraloko sattaloko okāsalokoti. Tattha eko loko sabbe sattā	1230	
PA_anya-e01_01n:1230_1	āhāraṭṭhitikāti āgataṭṭhāne saṅkhāraloko veditabbo. Sassato lokoti vā asassato lokoti	1230	
PA_anya-e01_01n:1230_2	vāti āgataṭṭhāne sattaloko.	1230	
PA_anya-e01_01n:1231	Yāvatā candimasūriyā pariharanti, disā bhanti virocamānā;	123	
PA_anya-e01_01n:1232	Tāva sahassadhā loko, ettha te vattatī vasoti. –	123	
PA_anya-e01_01n:1233_0	Āgataṭṭhāne okāsaloko. Tampi bhagavā sabbathā avedi. Tathā hissa “eko loko sabbe	1233	
PA_anya-e01_01n:1233_1	sattā āhāraṭṭhitikā. Dve lokā nāmañca rūpañca. Tayo lokā tisso vedanā. Cattāro lokā	1233	
PA_anya-e01_01n:1233_2	cattāro āhārā. Pañca lokā pañcupādānakkhandhā. Cha lokā cha ajjhattikāni āyatanāni.	1233	
PA_anya-e01_01n:1233_3	Satta lokā satta viññāṇaṭṭhitiyo. Aṭṭha lokā aṭṭha lokadhammā. Nava lokā nava sattāvāsā.	1233	
PA_anya-e01_01n:1233_4	Dasa lokā dasāyatanāni. Dvādasa lokā dvādasāyatanāni. Aṭṭhārasa lokā aṭṭhārasa dhātuyo”ti	1233	
PA_anya-e01_01n:1233_5	ayaṃ saṅkhāralokopi sabbathā vidito.	1233	
PA_anya-e01_01n:1234_0	Yasmā panesa sabbesampi sattānaṃ āsayaṃ jānāti, anusayaṃ jānāti, caritaṃ jānāti,	1234	
PA_anya-e01_01n:1234_1	adhimuttiṃ jānāti, apparajakkhe mahārajakkhe, tikkhindriye mudindriye, svākāre dvākāre,	1234	
PA_anya-e01_01n:1234_2	suviññāpaye duviññāpaye, bhabbe abhabbe satte jānāti. Tasmāssa sattalokopi sabbathā vidito.	1234	
PA_anya-e01_01n:1235_0	137. Yathā ca sattaloko, evaṃ okāsalokopi. Tathā hesa ekaṃ cakkavāḷaṃ āyāmato ca	1235	
PA_anya-e01_01n:1235_1	vitthārato ca yojanānaṃ dvādasasatasahassāni catutiṃsasatāni ca paññāsañca yojanāni. Parikkhepato pana –	1235	
PA_anya-e01_01n:1236	Sabbaṃ satasahassāni, chattiṃsaparimaṇḍalaṃ;	123	
PA_anya-e01_01n:1237	Dasa ceva sahassāni, aḍḍhuḍḍhāni satāni ca.	123	
PA_anya-e01_01n:1238	Tattha –	123	
PA_anya-e01_01n:1239	Duve satasahassāni, cattāri nahutāni ca;	123	
PA_anya-e01_01n:1240	Ettakaṃ bahalattena, saṅkhātāyaṃ vasundharā.	124	
PA_anya-e01_01n:1241	Tassāyeva sandhārakaṃ –	124	
PA_anya-e01_01n:1242	Cattāri satasahassāni, aṭṭheva nahutāni ca;	124	
PA_anya-e01_01n:1243	Ettakaṃ bahalattena, jalaṃ vāte patiṭṭhitaṃ.	124	
PA_anya-e01_01n:1244	Tassāpi sandhārako –	124	
PA_anya-e01_01n:1245	Nava satasahassāni, māluto nabhamuggato;	124	
PA_anya-e01_01n:1246	Saṭṭhiñceva sahassāni, esā lokassa saṇṭhiti.	124	
PA_anya-e01_01n:1247	Evaṃ saṇṭhite cettha yojanānaṃ –	124	
PA_anya-e01_01n:1248	Caturāsīti sahassāni, ajjhogāḷho mahaṇṇave;	124	
PA_anya-e01_01n:1249	Accuggato tāvadeva, sineru pabbatuttamo.	124	
PA_anya-e01_01n:1250	Tato upaḍḍhupaḍḍhena, pamāṇena yathākkamaṃ;	125	
PA_anya-e01_01n:1251	Ajjhogāḷhuggatā dibbā, nānāratanacittitā.	125	
PA_anya-e01_01n:1252	Yugandharo īsadharo, karavīko sudassano;	125	
PA_anya-e01_01n:1253	Nemindharo vinatako, assakaṇṇo giri brahā.	125	
PA_anya-e01_01n:1254	Ete satta mahāselā, sinerussa samantato;	125	
PA_anya-e01_01n:1255	Mahārājānamāvāsā, devayakkhanisevitā.	125	
PA_anya-e01_01n:1256	Yojanānaṃ satānucco, himavā pañca pabbato;	125	
PA_anya-e01_01n:1257	Yojanānaṃ sahassāni, tīṇi āyatavitthato.	125	
PA_anya-e01_01n:1258	Caturāsītisahassehi, kūṭehi paṭimaṇḍito;	125	
PA_anya-e01_01n:1259	Tipañcayojanakkhandha-parikkhepā nagavhayā.	125	
PA_anya-e01_01n:1260	Paññāsayojanakkhandha-sākhāyāmā samantato;	126	
PA_anya-e01_01n:1261	Satayojanavitthiṇṇā, tāvadeva ca uggatā;	126	
PA_anya-e01_01n:1262	Jambū yassānubhāvena, jambudīpo pakāsito.	126	
PA_anya-e01_01n:1263_0	Yañcetaṃ jambuyā pamāṇaṃ, etadeva asurānaṃ citrapāṭaliyā, garuḷānaṃ simbalirukkhassa,	1263	
PA_anya-e01_01n:1263_1	aparagoyāne kadambassa, uttarakurūsu kapparukkhassa, pubbavidehe sirīsassa, tāvatiṃsesu	1263	
PA_anya-e01_01n:1263_2	pāricchattakassāti. Tenāhu porāṇā –	1263	
PA_anya-e01_01n:1264	“Pāṭalī simbalī jambū, devānaṃ pāricchattako;	126	
PA_anya-e01_01n:1265	Kadambo kapparukkho ca, sirīsena bhavati sattamanti.	126	
PA_anya-e01_01n:1266	“Dveasīti sahassāni, ajjhogāḷho mahaṇṇave;	126	
PA_anya-e01_01n:1267	Accuggato tāvadeva, cakkavāḷasiluccayo;	126	
PA_anya-e01_01n:1268	Parikkhipitvā taṃ sabbaṃ, lokadhātumayaṃ ṭhito”ti.	126	
PA_anya-e01_01n:1269_0	Tattha candamaṇḍalaṃ ekūnapaññāsayojanaṃ. Sūriyamaṇḍalaṃ paññāsayojanaṃ. Tāvatiṃsabhavanaṃ	1269	
PA_anya-e01_01n:1269_1	dasasahassayojanaṃ. Tathā asurabhavanaṃ avīcimahānirayo jambudīpo ca. Aparagoyānaṃ	1269	
PA_anya-e01_01n:1269_2	sattasahassayojanaṃ. Tathā pubbavidehaṃ. Uttarakuru aṭṭhasahassayojanaṃ. Ekameko	1269	
PA_anya-e01_01n:1269_3	cettha mahādīpo pañcasatapañcasataparittadīpaparivāro. Taṃ sabbampi ekaṃ cakkavāḷaṃ	1269	
PA_anya-e01_01n:1269_4	ekā lokadhātu. Tadantaresu lokantarikanirayā.	1269	
PA_anya-e01_01n:1270	Evaṃ anantāni cakkavāḷāni anantā lokadhātuyo bhagavā anantena buddhañāṇena avedi aññāsi paṭivijjhi. Evamassa okāsalokopi sabbathā vidito. Evampi sabbathā viditalokattā lokavidū.	127	
PA_anya-e01_01n:1271_0	138. Attanā pana guṇehi visiṭṭhatarassa kassaci abhāvato natthi etassa uttaroti anuttaro.	1271	
PA_anya-e01_01n:1271_1	Tathā hesa sīlaguṇenāpi sabbaṃ lokamabhibhavati, samādhipaññāvimuttivimuttiñāṇadassanaguṇenāpi.	1271	
PA_anya-e01_01n:1271_2	Sīlaguṇenāpi asamo asamasamo appaṭimo appaṭibhāgo appaṭipuggalo…pe… vimuttiñāṇadassanaguṇenāpi.	1271	
PA_anya-e01_01n:1271_3	Yathāha – “na kho panāhaṃ samanupassāmi sadevake loke samārake…pe… sadevamanussāya	1271	
PA_anya-e01_01n:1271_4	pajāya attanā sīlasampannatara”nti vitthāro. Evaṃ aggapasādasuttādīni “na me ācariyo	1271	
PA_anya-e01_01n:1271_5	atthī”tiādikā gāthāyo ca vitthāretabbā.	1271	
PA_anya-e01_01n:1272_0	139. Purisadamme sāretīti purisadammasārathi. Dameti vinetīti vuttaṃ hoti. Tattha	1272	
PA_anya-e01_01n:1272_1	purisadammāti adantā dametuṃ yuttā tiracchānapurisāpi manussapurisāpi amanussapurisāpi.	1272	
PA_anya-e01_01n:1272_2	Tathā hi bhagavatā tiracchānapurisāpi apalālo nāgarājā, cūḷodaro, mahodaro, aggisikho,	1272	
PA_anya-e01_01n:1272_3	dhūmasikho, aravāḷo nāgarājā, dhanapālako hatthīti evamādayo damitā nibbisā katā	1272	
PA_anya-e01_01n:1272_4	saraṇesu ca sīlesu ca patiṭṭhāpitā, manussapurisāpi saccakanigaṇṭhaputtaambaṭṭhamāṇavapokkharasāti	1272	
PA_anya-e01_01n:1272_5	soṇadantakūṭadantādayo, amanussapurisāpi āḷavakasūcilomakharalomayakkhasakkadevarājādayo	1272	
PA_anya-e01_01n:1272_6	damitā vinītā vicitrehi vinayanūpāyehi. “Ahaṃ kho, kesi, purisadamme saṇhenapi vinemi,	1272	
PA_anya-e01_01n:1272_7	pharusenapi vinemi, saṇhapharusenapi vinemī”ti idañcettha suttaṃ vitthāretabbaṃ.	1272	
PA_anya-e01_01n:1273	Apica bhagavā visuddhasīlādīnaṃ paṭhamajjhānādīni sotāpannādīnañca uttari maggapaṭipadaṃ ācikkhanto dantepi dametiyeva.	127	
PA_anya-e01_01n:1274_0	Atha vā anuttaro purisadammasārathīti ekamevidaṃ atthapadaṃ. Bhagavā hi tathā purisadamme	1274	
PA_anya-e01_01n:1274_1	sāreti, yathā ekapallaṅkeneva nisinnā aṭṭha disā asajjamānā dhāvanti. Tasmā anuttaro	1274	
PA_anya-e01_01n:1274_2	purisadammasārathīti vuccati. “Hatthidamakena, bhikkhave, hatthidammo sārito ekaṃyeva	1274	
PA_anya-e01_01n:1274_3	disaṃ dhāvatī”ti idañcettha suttaṃ vitthāretabbaṃ.	1274	
PA_anya-e01_01n:1275_0	140. Diṭṭhadhammikasamparāyikaparamatthehi yathārahaṃ anusāsatīti satthā. Apica satthā	1275	
PA_anya-e01_01n:1275_1	viyāti satthā, bhagavā satthavāho. Yathā satthavāho satthe kantāraṃ tāreti corakantāraṃ	1275	
PA_anya-e01_01n:1275_2	tāreti vāḷakantāraṃ tāreti dubbhikkhakantāraṃ tāreti nirudakakantāraṃ tāreti uttāreti	1275	
PA_anya-e01_01n:1275_3	nittāreti patāreti khemantabhūmiṃ sampāpeti, evameva bhagavā satthā satthavāho satte	1275	
PA_anya-e01_01n:1275_4	kantāraṃ tāreti, jātikantāraṃ tāretītiādinā niddesanayenapettha attho veditabbo.	1275	
PA_anya-e01_01n:1275_5	Devamanussānanti devānañca manussānañca. Ukkaṭṭhaparicchedavasena, bhabbapuggalaparicchedavasena	1275	
PA_anya-e01_01n:1275_6	cetaṃ vuttaṃ. Bhagavā pana tiracchānagatānampi anusāsanippadānena satthāyeva. Tepi	1275	
PA_anya-e01_01n:1275_7	hi bhagavato dhammassavanena upanissayasampattiṃ patvā tāya eva upanissayasampattiyā	1275	
PA_anya-e01_01n:1275_8	dutiye vā tatiye vā attabhāve maggaphalabhāgino honti. Maṇḍūkadevaputtādayo cettha nidassanaṃ.	1275	
PA_anya-e01_01n:1276_0	Bhagavati kira gaggarāya pokkharaṇiyā tīre campānagaravāsīnaṃ dhammaṃ desiyamāne	1276	
PA_anya-e01_01n:1276_1	eko maṇḍūko bhagavato sare nimittaṃ aggahesi, taṃ eko vacchapālako daṇḍaṃ olubbha	1276	
PA_anya-e01_01n:1276_2	tiṭṭhanto sīse sannirumbhitvā aṭṭhāsi. So tāvadeva kālaṅkatvā tāvatiṃsabhavane dvādasayojanike	1276	
PA_anya-e01_01n:1276_3	kanakavimāne nibbatti. Suttappabuddho viya ca tattha accharāsaṅghaparivutaṃ attānaṃ	1276	
PA_anya-e01_01n:1276_4	disvā “are ahampi nāma idha nibbatto, kiṃ nu kho kammamakāsi”nti āvajjento na aññaṃ	1276	
PA_anya-e01_01n:1276_5	kiñci addasa aññatra bhagavato sare nimittaggāhā. So tāvadeva saha vimānena āgantvā	1276	
PA_anya-e01_01n:1276_6	bhagavato pāde sirasā vandi. Bhagavā jānantova pucchi –	1276	
PA_anya-e01_01n:1277	“Ko me vandati pādāni, iddhiyā yasasā jalaṃ;	127	
PA_anya-e01_01n:1278	Abhikkantena vaṇṇena, sabbā obhāsayaṃ disā”ti.	127	
PA_anya-e01_01n:1279	Maṇḍūkohaṃ pure āsiṃ, udake vārigocaro;	127	
PA_anya-e01_01n:1280	Tava dhammaṃ suṇantassa, avadhi vacchapālakoti.	128	
PA_anya-e01_01n:1281	Bhagavā tassa dhammaṃ desesi. Caturāsītiyā pāṇasahassānaṃ dhammābhisamayo ahosi. Devaputtopi sotāpattiphale patiṭṭhāya sitaṃ katvā pakkamīti.	128	
PA_anya-e01_01n:1282_0	141. Yaṃ pana kiñci atthi ñeyyaṃ nāma, sabbasseva buddhattā vimokkhantikaññāṇavasena	1282	
PA_anya-e01_01n:1282_1	buddho. Yasmā vā cattāri saccāni attanāpi bujjhi, aññepi satte bodhesi, tasmā evamādīhipi	1282	
PA_anya-e01_01n:1282_2	kāraṇehi buddho. Imassa ca panatthassa viññāpanatthaṃ “bujjhitā saccānīti buddho.	1282	
PA_anya-e01_01n:1282_3	Bodhetā pajāyāti buddho”ti evaṃ pavatto sabbopi niddesanayo paṭisambhidānayo vā vitthāretabbo.	1282	
PA_anya-e01_01n:1283	142. Bhagavāti idaṃ panassa guṇavisiṭṭhasabbasattuttamagarugāravādhivacanaṃ. Tenāhu porāṇā –	128	
PA_anya-e01_01n:1284	“Bhagavāti vacanaṃ seṭṭhaṃ, bhagavāti vacanamuttamaṃ;	128	
PA_anya-e01_01n:1285	Garugāravayutto so, bhagavā tena vuccatī”ti.	128	
PA_anya-e01_01n:1286_0	Catubbidhaṃ vā nāmaṃ āvatthikaṃ liṅgikaṃ nemittikaṃ adhiccasamuppannanti. Adhiccasamuppannaṃ	1286	
PA_anya-e01_01n:1286_1	nāma lokiyavohārena yadicchakanti vuttaṃ hoti. Tattha vaccho dammo balībaddoti evamādi	1286	
PA_anya-e01_01n:1286_2	āvatthikaṃ. Daṇḍī chattī sikhī karīti evamādi liṅgikaṃ. Tevijjo chaḷabhiññoti evamādi	1286	
PA_anya-e01_01n:1286_3	nemittikaṃ. Sirivaḍḍhako dhanavaḍḍhakoti evamādi vacanatthaṃ anapekkhitvā pavattaṃ	1286	
PA_anya-e01_01n:1286_4	adhiccasamuppannaṃ. Idaṃ pana bhagavāti nāmaṃ nemittikaṃ, na mahāmāyāya, na suddhodanamahārājena,	1286	
PA_anya-e01_01n:1286_5	na asītiyā ñātisahassehi kataṃ, na sakkasantusitādīhi devatāvisesehi. Vuttampi cetaṃ	1286	
PA_anya-e01_01n:1286_6	dhammasenāpatinā “bhagavāti netaṃ nāmaṃ mātarā kataṃ…pe… vimokkhantikametaṃ buddhānaṃ	1286	
PA_anya-e01_01n:1286_7	bhagavantānaṃ bodhiyā mūle saha sabbaññutaññāṇassa paṭilābhā sacchikā paññatti yadidaṃ bhagavā”ti.	1286	
PA_anya-e01_01n:1287	143. Yaṃguṇanemittikañcetaṃ nāmaṃ, tesaṃ guṇānaṃ pakāsanatthaṃ imaṃ gāthaṃ vadanti –	128	
PA_anya-e01_01n:1288	“Bhagī bhajī bhāgi vibhattavā iti,	128	
PA_anya-e01_01n:1289	Akāsi bhagganti garūti bhāgyavā;	128	
PA_anya-e01_01n:1290	Bahūhi ñāyehi subhāvitattano,	129	
PA_anya-e01_01n:1291	Bhavantago so bhagavāti vuccatī”ti. –	129	
PA_anya-e01_01n:1292	Niddese vuttanayeneva cettha tesaṃ tesaṃ padānaṃ attho daṭṭhabbo.	129	
PA_anya-e01_01n:1293	144. Ayaṃ pana aparo nayo.	129	
PA_anya-e01_01n:1294	Bhāgyavā bhaggavā yutto, bhagehi ca vibhattavā;	129	
PA_anya-e01_01n:1295	Bhattavā vantagamano, bhavesu bhagavā tatoti.	129	
PA_anya-e01_01n:1296_0	Tattha vaṇṇāgamo vaṇṇavipariyayotiādikaṃ niruttilakkhaṇaṃ gahetvā saddanayena vā	1296	
PA_anya-e01_01n:1296_1	pisodarādipakkhepalakkhaṇaṃ gahetvā yasmā lokiyalokuttarasukhābhinibbattakaṃ dānasīlādipārappattaṃ	1296	
PA_anya-e01_01n:1296_2	bhāgyamassa atthi, tasmā bhāgyavāti vattabbe bhagavāti vuccatīti ñātabbaṃ.	1296	
PA_anya-e01_01n:1297_0	Yasmā pana ahirikānottappakodhūpanāhamakkhapaḷāsaissāmacchariyamāyāsāṭheyyathambhasārambhamānātimānamadapamādataṇhāavijjā-	1297	
PA_anya-e01_01n:1297_1	tividhākusalamūladuccaritasaṃkilesamalavisamasaññāvitakkapapañcacatubbidhavipariyesa-	1297	
PA_anya-e01_01n:1297_2	āsavaganthaoghayogaagatitaṇhuppādupādānapañcacetokhīlavinibandhanīvaraṇābhinandanā-	1297	
PA_anya-e01_01n:1297_3	chavivādamūlataṇhākāyasattānusayaaṭṭhamicchattanavataṇhāmūlakadasākusalakammapathadvāsaṭṭhidiṭṭhigata-	1297	
PA_anya-e01_01n:1297_4	aṭṭhasatataṇhāvicaritappabhedasabbadarathapariḷāhakilesasatasahassāni, saṅkhepato	1297	
PA_anya-e01_01n:1297_5	vā pañca kilesakhandhaabhisaṅkhāradevaputtamaccumāre abhañji. Tasmā bhaggattā etesaṃ	1297	
PA_anya-e01_01n:1297_6	parissayānaṃ bhaggavāti vattabbe bhagavāti vuccati. Āha cettha –	1297	
PA_anya-e01_01n:1298	“Bhaggarāgo bhaggadoso, bhaggamoho anāsavo;	129	
PA_anya-e01_01n:1299	Bhaggāssa pāpakā dhammā, bhagavā tena vuccatī”ti.	129	
PA_anya-e01_01n:1300_0	Bhāgyavatāya cassa satapuññalakkhaṇadharassa rūpakāyasampatti dīpitā hoti. Bhaggadosatāya	1300	
PA_anya-e01_01n:1300_1	dhammakāyasampatti. Tathā lokiyasarikkhakānaṃ bahumatabhāvo, gahaṭṭhapabbajitehi	1300	
PA_anya-e01_01n:1300_2	abhigamanīyatā, abhigatānañca nesaṃ kāyacittadukkhāpanayane paṭibalabhāvo, āmisadānadhammadānehi	1300	
PA_anya-e01_01n:1300_3	upakāritā, lokiyalokuttarasukhehi ca saṃyojanasamatthatā dīpitā hoti.	1300	
PA_anya-e01_01n:1301_0	Yasmā ca loke issariyadhammayasasirikāmapayattesu chasu dhammesu bhagasaddo pavattati,	1301	
PA_anya-e01_01n:1301_1	paramañcassa sakacitte issariyaṃ, aṇimālaṅghimādikaṃ vā lokiyasammataṃ sabbākāraparipūraṃ	1301	
PA_anya-e01_01n:1301_2	atthi. Tathā lokuttaro dhammo. Lokattayabyāpako yathābhuccaguṇādhigato ativiya parisuddho	1301	
PA_anya-e01_01n:1301_3	yaso. Rūpakāyadassanabyāvaṭajananayanappasādajananasamatthā sabbākāraparipūrā sabbaṅgapaccaṅgasirī.	1301	
PA_anya-e01_01n:1301_4	Yaṃ yaṃ etena icchitaṃ patthitaṃ attahitaṃ parahitaṃ vā, tassa tassa tatheva abhinipphannattā	1301	
PA_anya-e01_01n:1301_5	icchitatthanibbattisaññito kāmo. Sabbalokagarubhāvappattihetubhūto sammāvāyāmasaṅkhāto	1301	
PA_anya-e01_01n:1301_6	payatto ca atthi. Tasmā imehi bhagehi yuttattāpi bhagā assa santīti iminā atthena bhagavāti vuccati.	1301	
PA_anya-e01_01n:1302_0	Yasmā pana kusalādīhi bhedehi sabbadhamme, khandhāyatanadhātusaccaindriyapaṭiccasamuppādādīhi	1302	
PA_anya-e01_01n:1302_1	vā kusalādidhamme, pīḷanasaṅkhatasantāpavipariṇāmaṭṭhena vā dukkhaṃ ariyasaccaṃ,	1302	
PA_anya-e01_01n:1302_2	āyūhananidānasaṃyogapalibodhaṭṭhena samudayaṃ, nissaraṇavivekāsaṅkhataamataṭṭhena	1302	
PA_anya-e01_01n:1302_3	nirodhaṃ, niyyānikahetudassanādhipateyyaṭṭhena maggaṃ vibhattavā, vibhajitvā vivaritvā	1302	
PA_anya-e01_01n:1302_4	desitavāti vuttaṃ hoti. Tasmā vibhattavāti vattabbe bhagavāti vuccati.	1302	
PA_anya-e01_01n:1303_0	Yasmā ca esa dibbabrahmaariyavihāre kāyacittaupadhiviveke suññatappaṇihitānimittavimokkhe	1303	
PA_anya-e01_01n:1303_1	aññe ca lokiyalokuttare uttarimanussadhamme bhaji sevi bahulaṃ akāsi, tasmā bhattavāti	1303	
PA_anya-e01_01n:1303_2	vattabbe bhagavāti vuccati.	1303	
PA_anya-e01_01n:1304_0	Yasmā pana tīsu bhavesu taṇhāsaṅkhātaṃ gamanaṃ anena vantaṃ, tasmā bhavesu vantagamanoti	1304	
PA_anya-e01_01n:1304_1	vattabbe bhavasaddato bhakāraṃ gamanasaddato gakāraṃ vantasaddato vakārañca dīghaṃ	1304	
PA_anya-e01_01n:1304_2	katvā ādāya bhagavāti vuccati yathā loke mehanassa khassa mālāti vattabbe mekhalāti.	1304	
PA_anya-e01_01n:1305_0	145. Tassevaṃ iminā ca iminā ca kāraṇena so bhagavā arahaṃ…pe… iminā ca iminā ca	1305	
PA_anya-e01_01n:1305_1	kāraṇena bhagavāti buddhaguṇe anussarato neva tasmiṃ samaye rāgapariyuṭṭhitaṃ cittaṃ	1305	
PA_anya-e01_01n:1305_2	hoti, na dosapariyuṭṭhitaṃ, na mohapariyuṭṭhitaṃ cittaṃ hoti. Ujugatamevassa tasmiṃ	1305	
PA_anya-e01_01n:1305_3	samaye cittaṃ hoti tathāgatamārabbha. Iccassa evaṃ rāgādipariyuṭṭhānābhāvena vikkhambhitanīvaraṇassa	1305	
PA_anya-e01_01n:1305_4	kammaṭṭhānābhimukhatāya ujugatacittassa buddhaguṇapoṇā vitakkavicārā pavattanti.	1305	
PA_anya-e01_01n:1305_5	Buddhaguṇe anuvitakkayato anuvicārayato pīti uppajjati. Pītimanassa pītipadaṭṭhānāya	1305	
PA_anya-e01_01n:1305_6	passaddhiyā kāyacittadarathā paṭippassambhanti. Passaddhadarathassa kāyikampi cetasikampi	1305	
PA_anya-e01_01n:1305_7	sukhaṃ uppajjati. Sukhino buddhaguṇārammaṇaṃ hutvā cittaṃ samādhiyatīti anukkamena	1305	
PA_anya-e01_01n:1305_8	ekakkhaṇe jhānaṅgāni uppajjanti. Buddhaguṇānaṃ pana gambhīratāya nānappakāraguṇānussaraṇādhimuttatāya	1305	
PA_anya-e01_01n:1305_9	vā appanaṃ appatvā upacārappattameva jhānaṃ hoti. Tadetaṃ buddhaguṇānussaraṇavasena	1305	
PA_anya-e01_01n:1305_10	uppannattā buddhānussaticceva saṅkhaṃ gacchati.	13051	
PA_anya-e01_01n:1306_0	Imañca pana buddhānussatiṃ anuyutto bhikkhu satthari sagāravo hoti sappatisso, saddhāvepullaṃ	1306	
PA_anya-e01_01n:1306_1	sativepullaṃ paññāvepullaṃ puññavepullañca adhigacchati, pītipāmojjabahulo hoti,	1306	
PA_anya-e01_01n:1306_2	bhayabheravasaho dukkhādhivāsanasamattho, satthārā saṃvāsasaññaṃ paṭilabhati. Buddhaguṇānussatiyā	1306	
PA_anya-e01_01n:1306_3	ajjhāvutthañcassa sarīrampi cetiyagharamiva pūjārahaṃ hoti. Buddhabhūmiyaṃ cittaṃ	1306	
PA_anya-e01_01n:1306_4	namati. Vītikkamitabbavatthusamāyoge cassa sammukhā satthāraṃ passato viya hirottappaṃ	1306	
PA_anya-e01_01n:1306_5	paccupaṭṭhāti. Uttari appaṭivijjhanto pana sugatiparāyano hoti.	1306	
PA_anya-e01_01n:1307	Tasmā have appamādaṃ, kayirātha sumedhaso;	130	
PA_anya-e01_01n:1308	Evaṃ mahānubhāvāya, buddhānussatiyā sadāti.	130	
PA_anya-e01_01n:1309	Idaṃ tāva buddhānussatiyaṃ vitthārakathāmukhaṃ.	130	
PA_anya-e01_01n:1310	2. Dhammānussatikathā	131	
PA_anya-e01_01n:1311_0	146. Dhammānussatiṃ bhāvetukāmenāpi rahogatena paṭisallīnena “svākkhāto bhagavatā	1311	
PA_anya-e01_01n:1311_1	dhammo sandiṭṭhiko akāliko ehipassiko opaneyyiko paccattaṃ veditabbo viññūhī”ti evaṃ	1311	
PA_anya-e01_01n:1311_2	pariyattidhammassa ceva navavidhassa ca lokuttaradhammassa guṇā anussaritabbā.	1311	
PA_anya-e01_01n:1312_0	147. Svākkhātoti imasmiṃ hi pade pariyattidhammopi saṅgahaṃ gacchati, itaresu lokuttaradhammova.	1312	
PA_anya-e01_01n:1312_1	Tattha pariyattidhammo tāva svākkhāto ādimajjhapariyosānakalyāṇattā sātthasabyañjanakevalaparipuṇṇaparisuddhabrahmacariyappakāsanattā	1312	
PA_anya-e01_01n:1312_2	ca. Yañhi bhagavā ekagāthampi deseti, sā samantabhaddakattā dhammassa paṭhamapādena	1312	
PA_anya-e01_01n:1312_3	ādikalyāṇā, dutiyatatiyapādehi majjhekalyāṇā, pacchimapādena pariyosānakalyāṇā. Ekānusandhikaṃ	1312	
PA_anya-e01_01n:1312_4	suttaṃ nidānena ādikalyāṇaṃ, nigamanena pariyosānakalyāṇaṃ, sesena majjhekalyāṇaṃ.	1312	
PA_anya-e01_01n:1312_5	Nānānusandhikaṃ suttaṃ paṭhamānusandhinā ādikalyāṇaṃ, pacchimena pariyosānakalyāṇaṃ,	1312	
PA_anya-e01_01n:1312_6	sesehi majjhekalyāṇaṃ. Apica sanidānasauppattikattā ādikalyāṇaṃ, veneyyānaṃ anurūpato	1312	
PA_anya-e01_01n:1312_7	atthassa aviparītatāya ca hetudāharaṇayuttato ca majjhekalyāṇaṃ, sotūnaṃ saddhāpaṭilābhajananena	1312	
PA_anya-e01_01n:1312_8	nigamanena ca pariyosānakalyāṇaṃ.	1312	
PA_anya-e01_01n:1313_0	Sakalopi sāsanadhammo attano atthabhūtena sīlena ādikalyāṇo, samathavipassanāmaggaphalehi	1313	
PA_anya-e01_01n:1313_1	majjhekalyāṇo, nibbānena pariyosānakalyāṇo. Sīlasamādhīhi vā ādikalyāṇo, vipassanāmaggehi	1313	
PA_anya-e01_01n:1313_2	majjhekalyāṇo, phalanibbānehi pariyosānakalyāṇo. Buddhasubodhitāya vā ādikalyāṇo,	1313	
PA_anya-e01_01n:1313_3	dhammasudhammatāya majjhekalyāṇo, saṅghasuppaṭippattiyā pariyosānakalyāṇo. Taṃ sutvā	1313	
PA_anya-e01_01n:1313_4	tathatthāya paṭipannena adhigantabbāya abhisambodhiyā vā ādikalyāṇo, paccekabodhiyā	1313	
PA_anya-e01_01n:1313_5	majjhekalyāṇo, sāvakabodhiyā pariyosānakalyāṇo.	1313	
PA_anya-e01_01n:1314_0	Suyyamāno cesa nīvaraṇavikkhambhanato savanenapi kalyāṇameva āvahatīti ādikalyāṇo,	1314	
PA_anya-e01_01n:1314_1	paṭipajjiyamāno samathavipassanāsukhāvahanato paṭipattiyāpi kalyāṇaṃ āvahatīti majjhekalyāṇo,	1314	
PA_anya-e01_01n:1314_2	tathāpaṭipanno ca paṭipattiphale niṭṭhite tādibhāvāvahanato paṭipattiphalenapi kalyāṇaṃ	1314	
PA_anya-e01_01n:1314_3	āvahatīti pariyosānakalyāṇoti evaṃ ādimajjhapariyosānakalyāṇattā svākkhāto.	1314	
PA_anya-e01_01n:1315_0	Yaṃ panesa bhagavā dhammaṃ desento sāsanabrahmacariyaṃ maggabrahmacariyañca pakāseti	1315	
PA_anya-e01_01n:1315_1	nānānayehi dīpeti, taṃ yathānurūpaṃ atthasampattiyā sātthaṃ, byañjanasampattiyā sabyañjanaṃ.	1315	
PA_anya-e01_01n:1315_2	Saṅkāsanapakāsanavivaraṇavibhajanauttānīkaraṇapaññattiatthapadasamāyogato sātthaṃ,	1315	
PA_anya-e01_01n:1315_3	akkharapadabyañjanākāraniruttiniddesasampattiyā sabyañjanaṃ. Atthagambhīratāpaṭivedhagambhīratāhi	1315	
PA_anya-e01_01n:1315_4	sātthaṃ, dhammagambhīratādesanāgambhīratāhi sabyañjanaṃ. Atthapaṭibhānapaṭisambhidāvisayato	1315	
PA_anya-e01_01n:1315_5	sātthaṃ, dhammaniruttipaṭisambhidāvisayato sabyañjanaṃ. Paṇḍitavedanīyato parikkhakajanappasādakanti	1315	
PA_anya-e01_01n:1315_6	sātthaṃ, saddheyyato lokiyajanappasādakanti sabyañjanaṃ. Gambhīrādhippāyato sātthaṃ,	1315	
PA_anya-e01_01n:1315_7	uttānapadato sabyañjanaṃ. Upanetabbassa abhāvato sakalaparipuṇṇabhāvena kevalaparipuṇṇaṃ.	1315	
PA_anya-e01_01n:1315_8	Apanetabbassa abhāvato niddosabhāvena parisuddhaṃ.	1315	
PA_anya-e01_01n:1316_0	Apica paṭipattiyā adhigamabyattito sātthaṃ, pariyattiyā āgamabyattito sabyañjanaṃ,	1316	
PA_anya-e01_01n:1316_1	sīlādipañcadhammakkhandhayuttato kevalaparipuṇṇaṃ, nirupakkilesato nittaraṇatthāya	1316	
PA_anya-e01_01n:1316_2	pavattito lokāmisanirapekkhato ca parisuddhanti evaṃ sātthasabyañjanakevalaparipuṇṇaparisuddhabrahmacariyappakāsanato svākkhāto.	1316	
PA_anya-e01_01n:1317_0	Atthavipallāsābhāvato vā suṭṭhu akkhātoti svākkhāto. Yathā hi aññatitthiyānaṃ dhammassa	1317	
PA_anya-e01_01n:1317_1	attho vipallāsamāpajjati, antarāyikāti vuttadhammānaṃ antarāyikattābhāvato, niyyānikāti	1317	
PA_anya-e01_01n:1317_2	vuttadhammānaṃ niyyānikattābhāvato. Tena te durakkhātadhammāyeva honti, na tathā	1317	
PA_anya-e01_01n:1317_3	bhagavato dhammassa attho vipallāsamāpajjati. Ime dhammā antarāyikā, ime dhammā niyyānikāti	1317	
PA_anya-e01_01n:1317_4	evaṃ vuttadhammānaṃ tathābhāvānatikkamanatoti. Evaṃ tāva pariyattidhammo svākkhāto.	1317	
PA_anya-e01_01n:1318_0	Lokuttaradhammo pana nibbānānurūpāya paṭipattiyā paṭipadānurūpassa ca nibbānassa	1318	
PA_anya-e01_01n:1318_1	akkhātattā svākkhāto. Yathāha – “supaññattā kho pana tena bhagavatā sāvakānaṃ nibbānagāminī	1318	
PA_anya-e01_01n:1318_2	paṭipadā saṃsandati nibbānañca paṭipadā ca. Seyyathāpi nāma gaṅgodakaṃ yamunodakena	1318	
PA_anya-e01_01n:1318_3	saṃsandati sameti, evameva supaññattā tena bhagavatā sāvakānaṃ nibbānagāminī paṭipadā	1318	
PA_anya-e01_01n:1318_4	saṃsandati nibbānañca paṭipadā cā”ti. Ariyamaggo cettha antadvayaṃ anupagamma majjhimā	1318	
PA_anya-e01_01n:1318_5	paṭipadābhūtova “majjhimā paṭipadā”ti akkhātattā svākkhāto. Sāmaññaphalāni paṭipassaddhakilesāneva	1318	
PA_anya-e01_01n:1318_6	“paṭipassaddhakilesānī”ti akkhātattā svākkhātāni. Nibbānaṃ sassatāmatatāṇaleṇādisabhāvameva	1318	
PA_anya-e01_01n:1318_7	sassatādisabhāvavasena akkhātattā svākkhātanti evaṃ lokuttaradhammopi svākkhāto.	1318	
PA_anya-e01_01n:1319_0	148. Sandiṭṭhikoti ettha pana ariyamaggo tāva attano santāne rāgādīnaṃ abhāvaṃ karontena	1319	
PA_anya-e01_01n:1319_1	ariyapuggalena sāmaṃ daṭṭhabboti sandiṭṭhiko. Yathāha –“ratto kho, brāhmaṇa, rāgena	1319	
PA_anya-e01_01n:1319_2	abhibhūto pariyādiṇṇacitto attabyābādhāyapi ceteti, parabyābādhāyapi ceteti, ubhayabyābādhāyapi	1319	
PA_anya-e01_01n:1319_3	ceteti. Cetasikaṃ dukkhaṃ domanassaṃ paṭisaṃvedeti. Rāge pahīne neva attabyābādhāya	1319	
PA_anya-e01_01n:1319_4	ceteti, na parabyābādhāya ceteti, na ubhayabyābādhāya ceteti, na cetasikaṃ dukkhaṃ	1319	
PA_anya-e01_01n:1319_5	domanassaṃ paṭisaṃvedeti. Evampi kho, brāhmaṇa, sandiṭṭhiko dhammo hotī”ti. Apica	1319	
PA_anya-e01_01n:1319_6	navavidhopi lokuttaradhammo yena yena adhigato hoti, tena tena parasaddhāya gantabbataṃ	1319	
PA_anya-e01_01n:1319_7	hitvā paccavekkhaṇañāṇena sayaṃ daṭṭhabboti sandiṭṭhiko. Atha vā pasatthā diṭṭhi	1319	
PA_anya-e01_01n:1319_8	sandiṭṭhi, sandiṭṭhiyā jayatīti sandiṭṭhiko. Tathā hettha ariyamaggo sampayuttāya,	1319	
PA_anya-e01_01n:1319_9	ariyaphalaṃ kāraṇabhūtāya, nibbānaṃ visayibhūtāya sandiṭṭhiyā kilese jayati. Tasmā	1319	
PA_anya-e01_01n:1319_10	yathā rathena jayatīti rathiko, evaṃ navavidhopi lokuttaradhammo sandiṭṭhiyā jayatīti sandiṭṭhiko.	13191	
PA_anya-e01_01n:1320_0	Atha vā diṭṭhanti dassanaṃ vuccati. Diṭṭhameva sandiṭṭhaṃ, dassananti attho. Sandiṭṭhaṃ	1320	
PA_anya-e01_01n:1320_1	arahatīti sandiṭṭhiko. Lokuttaradhammo hi bhāvanābhisamayavasena sacchikiriyābhisamayavasena	1320	
PA_anya-e01_01n:1320_2	ca dissamānoyeva vaṭṭabhayaṃ nivatteti. Tasmā yathā vatthaṃ arahatīti vatthiko, evaṃ	1320	
PA_anya-e01_01n:1320_3	sandiṭṭhaṃ arahatīti sandiṭṭhiko.	1320	
PA_anya-e01_01n:1321_0	149. Attano phaladānaṃ sandhāya nāssa kāloti akālo. Akāloyeva akāliko. Na pañcāhasattāhādibhedaṃ	1321	
PA_anya-e01_01n:1321_1	kālaṃ khepetvā phalaṃ deti, attano pana pavattisamanantarameva phaladoti vuttaṃ hoti.	1321	
PA_anya-e01_01n:1321_2	Atha vā attano phaladāne pakaṭṭho kālo patto assāti kāliko. Ko so? Lokiyo kusaladhammo.	1321	
PA_anya-e01_01n:1321_3	Ayaṃ pana samanantaraphalattā na kālikoti akāliko. Idaṃ maggameva sandhāya vuttaṃ.	1321	
PA_anya-e01_01n:1322_0	150. “Ehi passa imaṃ dhamma”nti evaṃ pavattaṃ ehipassavidhiṃ arahatīti ehipassiko.	1322	
PA_anya-e01_01n:1322_1	Kasmā panesa taṃ vidhiṃ arahatīti? Vijjamānattā parisuddhattā ca. Rittamuṭṭhiyaṃ	1322	
PA_anya-e01_01n:1322_2	hi hiraññaṃ vā suvaṇṇaṃ vā atthīti vatvāpi “ehi passa ima”nti na sakkā vattuṃ. Kasmā?	1322	
PA_anya-e01_01n:1322_3	Avijjamānattā. Vijjamānampi ca gūthaṃ vā muttaṃ vā manuññabhāvappakāsanena cittasampahaṃsanatthaṃ	1322	
PA_anya-e01_01n:1322_4	“ehi passa ima”nti na sakkā vattuṃ. Apica kho pana tiṇehi vā paṇṇehi vā paṭicchādetabbameva	1322	
PA_anya-e01_01n:1322_5	hoti. Kasmā? Aparisuddhattā. Ayaṃ pana navavidhopi lokuttaradhammo sabhāvatova vijjamāno	1322	
PA_anya-e01_01n:1322_6	vigatavalāhake ākāse sampuṇṇacandamaṇḍalaṃ viya paṇḍukambale nikkhittajātimaṇi viya	1322	
PA_anya-e01_01n:1322_7	ca parisuddho. Tasmā vijjamānattā parisuddhattā ca ehipassavidhiṃ arahatīti ehipassiko.	1322	
PA_anya-e01_01n:1323_0	151. Upanetabboti opaneyyiko. Ayaṃ panettha vinicchayo, upanayanaṃ upanayo, ādittaṃ	1323	
PA_anya-e01_01n:1323_1	celaṃ vā sīsaṃ vā ajjhupekkhitvāpi bhāvanāvasena attano citte upanayanaṃ arahatīti	1323	
PA_anya-e01_01n:1323_2	opanayiko. Opanayikova opaneyyiko. Idaṃ saṅkhate lokuttaradhamme yujjati. Asaṅkhate	1323	
PA_anya-e01_01n:1323_3	pana attano cittena upanayanaṃ arahatīti opaneyyiko. Sacchikiriyāvasena allīyanaṃ arahatīti attho.	1323	
PA_anya-e01_01n:1324	Atha vā nibbānaṃ upanetīti ariyamaggo upaneyyo. Sacchikātabbataṃ upanetabboti phalanibbānadhammo upaneyyo. Upaneyyo eva opaneyyiko.	132	
PA_anya-e01_01n:1325_0	152. Paccattaṃ veditabbo viññūhīti sabbehipi ugghaṭitaññūādīhi viññūhi attani attani	1325	
PA_anya-e01_01n:1325_1	veditabbo “bhāvito me maggo, adhigataṃ phalaṃ, sacchikato nirodho”ti. Na hi upajjhāyena	1325	
PA_anya-e01_01n:1325_2	bhāvitena maggena saddhivihārikassa kilesā pahīyanti, na so tassa phalasamāpattiyā	1325	
PA_anya-e01_01n:1325_3	phāsuviharati, na tena sacchikataṃ nibbānaṃ sacchikaroti. Tasmā na esa parassa sīse	1325	
PA_anya-e01_01n:1325_4	ābharaṇaṃ viya daṭṭhabbo, attano pana citteyeva daṭṭhabbo, anubhavitabbo viññūhīti	1325	
PA_anya-e01_01n:1325_5	vuttaṃ hoti. Bālānaṃ pana avisayo cesa.	1325	
PA_anya-e01_01n:1326	Apica svākkhāto ayaṃ dhammo. Kasmā? Sandiṭṭhikattā. Sandiṭṭhiko, akālikattā. Akāliko, ehipassikattā. Yo ca ehipassiko, so nāma opaneyyiko hotīti.	132	
PA_anya-e01_01n:1327_0	153. Tassevaṃ svākkhātatādibhede dhammaguṇe anussarato neva tasmiṃ samaye rāgapariyuṭṭhitaṃ	1327	
PA_anya-e01_01n:1327_1	cittaṃ hoti. Na dosa…pe… na mohapariyuṭṭhitaṃ cittaṃ hoti. Ujugatamevassa tasmiṃ	1327	
PA_anya-e01_01n:1327_2	samaye cittaṃ hoti dhammaṃ ārabbhāti purimanayeneva vikkhambhitanīvaraṇassa ekakkhaṇe	1327	
PA_anya-e01_01n:1327_3	jhānaṅgāni uppajjanti. Dhammaguṇānaṃ pana gambhīratāya nānappakāraguṇānussaraṇādhimuttatāya	1327	
PA_anya-e01_01n:1327_4	vā appanaṃ appatvā upacārappattameva jhānaṃ hoti. Tadetaṃ dhammaguṇānussaraṇavasena	1327	
PA_anya-e01_01n:1327_5	uppannattā dhammānussaticceva saṅkhaṃ gacchati.	1327	
PA_anya-e01_01n:1328_0	Imañca pana dhammānussatiṃ anuyutto bhikkhu evaṃ opaneyyikassa dhammassa desetāraṃ	1328	
PA_anya-e01_01n:1328_1	imināpaṅgena samannāgataṃ satthāraṃ neva atītaṃse samanupassāmi, na panetarahi aññatra	1328	
PA_anya-e01_01n:1328_2	tena bhagavatāti evaṃ dhammaguṇadassaneneva satthari sagāravo hoti sappatisso. Dhamme	1328	
PA_anya-e01_01n:1328_3	garucittīkāro saddhādivepullaṃ adhigacchati, pītipāmojjabahulo hoti, bhayabheravasaho,	1328	
PA_anya-e01_01n:1328_4	dukkhādhivāsanasamattho, dhammena saṃvāsasaññaṃ paṭilabhati, dhammaguṇānussatiyā	1328	
PA_anya-e01_01n:1328_5	ajjhāvutthañcassa sarīrampi cetiyagharamiva pūjārahaṃ hoti, anuttaradhammādhigamāya	1328	
PA_anya-e01_01n:1328_6	cittaṃ namati, vītikkamitabbavatthusamāyoge cassa dhammasudhammataṃ samanussarato	1328	
PA_anya-e01_01n:1328_7	hirottappaṃ paccupaṭṭhāti. Uttari appaṭivijjhanto pana sugatiparāyano hoti.	1328	
PA_anya-e01_01n:1329	Tasmā have appamādaṃ, kayirātha sumedhaso;	132	
PA_anya-e01_01n:1330	Evaṃ mahānubhāvāya, dhammānussatiyā sadāti.	133	
PA_anya-e01_01n:1331	Idaṃ dhammānussatiyaṃ vitthārakathāmukhaṃ.	133	
PA_anya-e01_01n:1332	3. Saṅghānussatikathā	133	
PA_anya-e01_01n:1333_0	154. Saṅghānussatiṃ bhāvetukāmenāpi rahogatena paṭisallīnena “suppaṭipanno bhagavato	1333	
PA_anya-e01_01n:1333_1	sāvakasaṅgho, ujuppaṭipanno bhagavato sāvakasaṅgho, ñāyappaṭipanno bhagavato sāvakasaṅgho,	1333	
PA_anya-e01_01n:1333_2	sāmīcippaṭipanno bhagavato sāvakasaṅgho, yadidaṃ cattāri purisayugāni aṭṭha purisapuggalā,	1333	
PA_anya-e01_01n:1333_3	esa bhagavato sāvakasaṅgho āhuneyyo, pāhuneyyo, dakkhiṇeyyo, añjalikaraṇīyo, anuttaraṃ	1333	
PA_anya-e01_01n:1333_4	puññakkhettaṃ lokassā”ti evaṃ ariyasaṅghaguṇā anussaritabbā.	1333	
PA_anya-e01_01n:1334_0	155. Tattha suppaṭipannoti suṭṭhu paṭipanno, sammāpaṭipadaṃ anivattipaṭipadaṃ anulomapaṭipadaṃ	1334	
PA_anya-e01_01n:1334_1	apaccanīkapaṭipadaṃ dhammānudhammapaṭipadaṃ paṭipannoti vuttaṃ hoti. Bhagavato ovādānusāsaniṃ	1334	
PA_anya-e01_01n:1334_2	sakkaccaṃ suṇantīti sāvakā. Sāvakānaṃ saṅgho sāvakasaṅgho, sīladiṭṭhisāmaññatāya	1334	
PA_anya-e01_01n:1334_3	saṅghātabhāvamāpanno sāvakasamūhoti attho. Yasmā pana sā sammāpaṭipadā uju avaṅkā	1334	
PA_anya-e01_01n:1334_4	akuṭilā ajimhā, ariyo ca ñāyotipi vuccati, anucchavikattā ca sāmīcītipi saṅkhaṃ gatā.	1334	
PA_anya-e01_01n:1334_5	Tasmā tampaṭipanno ariyasaṅgho ujuppaṭipanno ñāyappaṭipanno sāmīcippaṭipannotipi vutto.	1334	
PA_anya-e01_01n:1335	Ettha ca ye maggaṭṭhā, te sammāpaṭipattisamaṅgitāya suppaṭipannā. Ye phalaṭṭhā, te sammāpaṭipadāya adhigantabbassa adhigatattā atītaṃ paṭipadaṃ sandhāya suppaṭipannāti veditabbā.	133	
PA_anya-e01_01n:1336	Apica svākkhāte dhammavinaye yathānusiṭṭhaṃ paṭipannattāpi apaṇṇakapaṭipadaṃ paṭipannattāpi suppaṭipanno.	133	
PA_anya-e01_01n:1337	Majjhimāya paṭipadāya antadvayamanupagamma paṭipannattā kāyavacīmanovaṅkakuṭilajimhadosappahānāya paṭipannattā ca ujuppaṭipannattā ca ujuppaṭipanno.	133	
PA_anya-e01_01n:1338	Ñāyo vuccati nibbānaṃ. Tadatthāya paṭipannattā ñāyappaṭipanno.	133	
PA_anya-e01_01n:1339	Yathā paṭipannā sāmīcippaṭipannārahā honti, tathā paṭipannattā sāmīcippaṭipanno.	133	
PA_anya-e01_01n:1340_0	156. Yadidanti yāni imāni. Cattāri purisayugānīti yugaḷavasena paṭhamamaggaṭṭho phalaṭṭhoti	1340	
PA_anya-e01_01n:1340_1	idamekaṃ yugaḷanti evaṃ cattāri purisayugaḷāni honti. Aṭṭha purisapuggalāti purisapuggalavasena	1340	
PA_anya-e01_01n:1340_2	eko paṭhamamaggaṭṭho eko phalaṭṭhoti iminā nayena aṭṭheva purisapuggalā honti. Ettha	1340	
PA_anya-e01_01n:1340_3	ca purisoti vā puggaloti vā ekatthāni etāni padāni. Veneyyavasena panetaṃ vuttaṃ.	1340	
PA_anya-e01_01n:1340_4	Esa bhagavato sāvakasaṅghoti yānimāni yugavasena cattāri purisayugāni, pāṭiekkato	1340	
PA_anya-e01_01n:1340_5	aṭṭha purisapuggalā, esa bhagavato sāvakasaṅgho, āhuneyyotiādīsu ānetvā hunitabbanti	1340	
PA_anya-e01_01n:1340_6	āhunaṃ, dūratopi ānetvā sīlavantesu dātabbanti attho. Catunnaṃ paccayānametamadhivacanaṃ.	1340	
PA_anya-e01_01n:1340_7	Taṃ āhunaṃ paṭiggahetuṃ yutto tassa mahapphalakaraṇatoti āhuneyyo. Atha vā dūratopi	1340	
PA_anya-e01_01n:1340_8	āgantvā sabbasāpateyyampi ettha hunitabbanti āhavanīyo. Sakkādīnampi vā āhavanaṃ	1340	
PA_anya-e01_01n:1340_9	arahatīti āhavanīyo. Yo cāyaṃ brāhmaṇānaṃ āhavanīyo nāma aggi, yattha hutaṃ mahapphalanti	1340	
PA_anya-e01_01n:1340_10	tesaṃ laddhi. Sace hutassa mahapphalatāya āhavanīyo, saṅghova āhavanīyo. Saṅghe hutañhi	13401	
PA_anya-e01_01n:1340_11	mahapphalaṃ hoti. Yathāha –	13401	
PA_anya-e01_01n:1341	“Yo ca vassasataṃ jantu, aggiṃ paricare vane;	134	
PA_anya-e01_01n:1342	Ekañca bhāvitattānaṃ, muhuttamapi pūjaye;	134	
PA_anya-e01_01n:1343	Sāyeva pūjanā seyyo, yañce vassasataṃ huta”nti. ;	134	
PA_anya-e01_01n:1344	Tadetaṃ nikāyantare āhavanīyoti padaṃ idha āhuneyyoti iminā padena atthato ekaṃ. Byañjanato panettha kiñcimattameva nānaṃ. Iti āhuneyyo.	134	
PA_anya-e01_01n:1345_0	Pāhuneyyoti ettha pana pāhunaṃ vuccati disāvidisato āgatānaṃ piyamanāpānaṃ ñātimittānamatthāya	1345	
PA_anya-e01_01n:1345_1	sakkārena paṭiyattaṃ āgantukadānaṃ. Tampi ṭhapetvā te tathārūpe pāhunake saṅghasseva	1345	
PA_anya-e01_01n:1345_2	dātuṃ yuttaṃ, saṅghova taṃ paṭiggahetuṃ yutto. Saṅghasadiso hi pāhunako natthi. Tathā	1345	
PA_anya-e01_01n:1345_3	hesa ekabuddhantare ca dissati, abbokiṇṇañca piyamanāpattakarehi dhammehi samannāgatoti.	1345	
PA_anya-e01_01n:1345_4	Evaṃ pāhunamassa dātuṃ yuttaṃ pāhunañca paṭiggahetuṃ yuttoti pāhuneyyo. Yesaṃ pana	1345	
PA_anya-e01_01n:1345_5	pāhavanīyoti pāḷi, tesaṃ yasmā saṅgho pubbakāramarahati, tasmā sabbapaṭhamaṃ ānetvā	1345	
PA_anya-e01_01n:1345_6	ettha hunitabbanti pāhavanīyo. Sabbappakārena vā āhavanamarahatīti pāhavanīyo. Svāyamidha	1345	
PA_anya-e01_01n:1345_7	teneva atthena pāhuneyyoti vuccati.	1345	
PA_anya-e01_01n:1346	Dakkhiṇāti pana paralokaṃ saddahitvā dātabbadānaṃ vuccati. Taṃ dakkhiṇaṃ arahati, dakkhiṇāya vā hito yasmā naṃ mahapphalakaraṇatāya visodhetīti dakkhiṇeyyo.	134	
PA_anya-e01_01n:1347	Ubho hatthe sirasmiṃ patiṭṭhapetvā sabbalokena kayiramānaṃ añjalikammaṃ arahatīti añjalikaraṇīyo.	134	
PA_anya-e01_01n:1348_0	Anuttaraṃ puññakkhettaṃ lokassāti sabbalokassa asadisaṃ puññavirūhanaṭṭhānaṃ. Yathā	1348	
PA_anya-e01_01n:1348_1	hi rañño vā amaccassa vā sālīnaṃ vā yavānaṃ vā virūhanaṭṭhānaṃ rañño sālikkhettaṃ	1348	
PA_anya-e01_01n:1348_2	rañño yavakkhettanti vuccati, evaṃ saṅgho sabbalokassa puññānaṃ virūhanaṭṭhānaṃ.	1348	
PA_anya-e01_01n:1348_3	Saṅghaṃ nissāya hi lokassa nānappakārahitasukhasaṃvattanikāni puññāni virūhanti.	1348	
PA_anya-e01_01n:1348_4	Tasmā saṅgho anuttaraṃ puññakkhettaṃ lokassāti.	1348	
PA_anya-e01_01n:1349_0	157. Evaṃ suppaṭipannatādibhede saṅghaguṇe anussarato neva tasmiṃ samaye rāgapariyuṭṭhitaṃ	1349	
PA_anya-e01_01n:1349_1	cittaṃ hoti. Na dosa…pe… na mohapariyuṭṭhitaṃ cittaṃ hoti. Ujugatamevassa tasmiṃ	1349	
PA_anya-e01_01n:1349_2	samaye cittaṃ hoti saṅghaṃ ārabbhāti purimanayeneva vikkhambhitanīvaraṇassa ekakkhaṇe	1349	
PA_anya-e01_01n:1349_3	jhānaṅgāni uppajjanti. Saṅghaguṇānaṃ pana gambhīratāya nānappakāraguṇānussaraṇādhimuttatāya	1349	
PA_anya-e01_01n:1349_4	vā appanaṃ appatvā upacārappattameva jhānaṃ hoti. Tadetaṃ saṅghaguṇānussaraṇavasena	1349	
PA_anya-e01_01n:1349_5	uppannattā saṅghānussaticceva saṅkhaṃ gacchati.	1349	
PA_anya-e01_01n:1350_0	Imañca pana saṅghānussatiṃ anuyutto bhikkhu saṅghe sagāravo hoti sappatisso. Saddhādivepullaṃ	1350	
PA_anya-e01_01n:1350_1	adhigacchati, pītipāmojjabahulo hoti, bhayabheravasaho, dukkhādhivāsanasamattho,	1350	
PA_anya-e01_01n:1350_2	saṅghena saṃvāsasaññaṃ paṭilabhati. Saṅghaguṇānussatiyā ajjhāvutthañcassa sarīraṃ	1350	
PA_anya-e01_01n:1350_3	sannipatitasaṅghamiva uposathāgāraṃ pūjārahaṃ hoti, saṅghaguṇādhigamāya cittaṃ namati,	1350	
PA_anya-e01_01n:1350_4	vītikkamitabbavatthusamāyoge cassa sammukhā saṅghaṃ passato viya hirottappaṃ paccupaṭṭhāti,	1350	
PA_anya-e01_01n:1350_5	uttari appaṭivijjhanto pana sugatiparāyano hoti.	1350	
PA_anya-e01_01n:1351	Tasmā have appamādaṃ, kayirātha sumedhaso;	135	
PA_anya-e01_01n:1352	Evaṃ mahānubhāvāya, saṅghānussatiyā sadāti.	135	
PA_anya-e01_01n:1353	Idaṃ saṅghānussatiyaṃ vitthārakathāmukhaṃ.	135	
PA_anya-e01_01n:1354	4. Sīlānussatikathā	135	
PA_anya-e01_01n:1355_0	158. Sīlānussatiṃ bhāvetukāmena pana rahogatena paṭisallīnena “aho vata me sīlāni	1355	
PA_anya-e01_01n:1355_1	akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni	1355	
PA_anya-e01_01n:1355_2	samādhisaṃvattanikānī”ti evaṃ akhaṇḍatādiguṇavasena attano sīlāni anussaritabbāni.	1355	
PA_anya-e01_01n:1355_3	Tāni ca gahaṭṭhena gahaṭṭhasīlāni, pabbajitena pabbajitasīlāni.	1355	
PA_anya-e01_01n:1356_0	Gahaṭṭhasīlāni vā hontu pabbajitasīlāni vā, yesaṃ ādimhi vā ante vā ekampi na bhinnaṃ,	1356	
PA_anya-e01_01n:1356_1	tāni pariyante chinnasāṭako viya na khaṇḍānīti akhaṇḍāni. Yesaṃ vemajjhe ekampi na	1356	
PA_anya-e01_01n:1356_2	bhinnaṃ, tāni majjhe vinividdhasāṭako viya na chiddānīti acchiddāni. Yesaṃ paṭipāṭiyā	1356	
PA_anya-e01_01n:1356_3	dve vā tīṇi vā na bhinnāni, tāni piṭṭhiyā vā kucchiyā vā uṭṭhitena dīghavaṭṭādisaṇṭhānena	1356	
PA_anya-e01_01n:1356_4	visabhāgavaṇṇena kāḷarattādīnaṃ aññatarasarīravaṇṇā gāvī viya na sabalānīti asabalāni.	1356	
PA_anya-e01_01n:1356_5	Yāni antarantarā na bhinnāni, tāni visabhāgabinduvicitrā gāvī viya na kammāsānīti	1356	
PA_anya-e01_01n:1356_6	akammāsāni. Avisesena vā sabbānipi sattavidhena methunasaṃyogena kodhupanāhādīhi	1356	
PA_anya-e01_01n:1356_7	ca pāpadhammehi anupahatattā akhaṇḍāni acchiddāni asabalāni akammāsāni. Tāniyeva	1356	
PA_anya-e01_01n:1356_8	taṇhādāsabyato mocetvā bhujissabhāvakaraṇena bhujissāni. Buddhādīhi viññūhi pasatthattā	1356	
PA_anya-e01_01n:1356_9	viññuppasatthāni. Taṇhādiṭṭhīhi aparāmaṭṭhatāya kenaci vā ayaṃ te sīlesu dosoti evaṃ	1356	
PA_anya-e01_01n:1356_10	parāmaṭṭhuṃ asakkuṇeyyatāya aparāmaṭṭhāni. Upacārasamādhiṃ appanāsamādhiṃ vā, atha	13561	
PA_anya-e01_01n:1356_11	vā pana maggasamādhiṃ phalasamādhiñcāpi saṃvattentīti samādhisaṃvattanikāni.	13561	
PA_anya-e01_01n:1357_0	159. Evaṃ akhaṇḍatādiguṇavasena attano sīlāni anussarato nevassa tasmiṃ samaye rāgapariyuṭṭhitaṃ	1357	
PA_anya-e01_01n:1357_1	cittaṃ hoti. Na dosa…pe… na mohapariyuṭṭhitaṃ cittaṃ hoti. Ujugatamevassa tasmiṃ	1357	
PA_anya-e01_01n:1357_2	samaye cittaṃ hoti, sīlaṃ ārabbhāti purimanayeneva vikkhambhitanīvaraṇassa ekakkhaṇe	1357	
PA_anya-e01_01n:1357_3	jhānaṅgāni uppajjanti. Sīlaguṇānaṃ pana gambhīratāya nānappakāraguṇānussaraṇādhimuttatāya	1357	
PA_anya-e01_01n:1357_4	vā appanaṃ appatvā upacārappattameva jhānaṃ hoti. Tadetaṃ sīlaguṇānussaraṇavasena	1357	
PA_anya-e01_01n:1357_5	uppannattā sīlānussaticceva saṅkhaṃ gacchati.	1357	
PA_anya-e01_01n:1358_0	Imañca pana sīlānussatiṃ anuyutto bhikkhu sikkhāya sagāravo hoti sabhāgavutti, paṭisanthāre	1358	
PA_anya-e01_01n:1358_1	appamatto, attānuvādādibhayavirahito, aṇumattesu vajjesu bhayadassāvī, saddhādivepullaṃ	1358	
PA_anya-e01_01n:1358_2	adhigacchati, pītipāmojjabahulo hoti. Uttari appaṭivijjhanto pana sugatiparāyano hoti.	1358	
PA_anya-e01_01n:1359	Tasmā have appamādaṃ, kayirātha sumedhaso;	135	
PA_anya-e01_01n:1360	Evaṃ mahānubhāvāya, sīlānussatiyā sadāti.	136	
PA_anya-e01_01n:1361	Idaṃ sīlānussatiyaṃ vitthārakathāmukhaṃ.	136	
PA_anya-e01_01n:1362	5. Cāgānussatikathā	136	
PA_anya-e01_01n:1363_0	160. Cāgānussatiṃ bhāvetukāmena pana pakatiyā cāgādhimuttena niccappavattadānasaṃvibhāgena	1363	
PA_anya-e01_01n:1363_1	bhavitabbaṃ. Atha vā pana bhāvanaṃ ārabhantena ito dāni pabhuti sati paṭiggāhake	1363	
PA_anya-e01_01n:1363_2	antamaso ekālopamattampi dānaṃ adatvā na bhuñjissāmīti samādānaṃ katvā taṃdivasaṃ	1363	
PA_anya-e01_01n:1363_3	guṇavisiṭṭhesu paṭiggāhakesu yathāsatti yathābalaṃ dānaṃ datvā tattha nimittaṃ gaṇhitvā	1363	
PA_anya-e01_01n:1363_4	rahogatena paṭisallīnena “lābhā vata me suladdhaṃ vata me, yohaṃ maccheramalapariyuṭṭhitāya	1363	
PA_anya-e01_01n:1363_5	pajāya vigatamalamaccherena cetasā viharāmi muttacāgo payatapāṇi vossaggarato yācayogo	1363	
PA_anya-e01_01n:1363_6	dānasaṃvibhāgarato”ti evaṃ vigatamalamaccheratādiguṇavasena attano cāgo anussaritabbo.	1363	
PA_anya-e01_01n:1364_0	Tattha lābhā vata meti mayhaṃ vata lābhā, ye ime “āyuṃ kho pana datvā āyussa bhāgī	1364	
PA_anya-e01_01n:1364_1	hoti dibbassa vā mānusassa vā” iti ca, “dadaṃ piyo hoti bhajanti naṃ bahū” iti ca,	1364	
PA_anya-e01_01n:1364_2	“dadamāno piyo hoti, sataṃ dhammaṃ anukkamaṃ” iti ca evamādīhi nayehi bhagavatā dāyakassa	1364	
PA_anya-e01_01n:1364_3	lābhā saṃvaṇṇitā, te mayhaṃ avassaṃ bhāginoti adhippāyo. Suladdhaṃ vata meti yaṃ	1364	
PA_anya-e01_01n:1364_4	mayā idaṃ sāsanaṃ manussattaṃ vā laddhaṃ, taṃ suladdhaṃ vata me. Kasmā? Yohaṃ maccheramalapariyuṭṭhitāya	1364	
PA_anya-e01_01n:1364_5	pajāya…pe… dānasaṃvibhāgaratoti.	1364	
PA_anya-e01_01n:1365_0	Tattha maccheramalapariyuṭṭhitāyāti maccheramalena abhibhūtāya. Pajāyāti pajāyanavasena	1365	
PA_anya-e01_01n:1365_1	sattā vuccanti. Tasmā attano sampattīnaṃ parasādhāraṇabhāvamasahanalakkhaṇena cittassa	1365	
PA_anya-e01_01n:1365_2	pabhassarabhāvadūsakānaṃ kaṇhadhammānaṃ aññatarena maccheramalena abhibhūtesu sattesūti	1365	
PA_anya-e01_01n:1365_3	ayamettha attho. Vigatamalamaccherenāti aññesampi rāgadosādimalānañceva maccherassa	1365	
PA_anya-e01_01n:1365_4	ca vigatattā vigatamalamaccherena. Cetasā viharāmīti yathāvuttappakāracitto hutvā	1365	
PA_anya-e01_01n:1365_5	vasāmīti attho. Suttesu pana mahānāmasakkassa sotāpannassa sato nissayavihāraṃ pucchato	1365	
PA_anya-e01_01n:1365_6	nissayavihāravasena desitattā agāraṃ ajjhāvasāmīti vuttaṃ. Tattha abhibhavitvā vasāmīti attho.	1365	
PA_anya-e01_01n:1366_0	Muttacāgoti vissaṭṭhacāgo. Payatapāṇīti parisuddhahattho. Sakkaccaṃ sahatthā deyyadhammaṃ	1366	
PA_anya-e01_01n:1366_1	dātuṃ sadā dhotahatthoyevāti vuttaṃ hoti. Vossaggaratoti vossajjanaṃ vossaggo, pariccāgoti	1366	
PA_anya-e01_01n:1366_2	attho. Tasmiṃ vossagge satatābhiyogavasena ratoti vossaggarato. Yācayogoti yaṃ yaṃ	1366	
PA_anya-e01_01n:1366_3	pare yācanti, tassa tassa dānato yācanayogoti attho. Yājayogotipi pāṭho. Yajanasaṅkhātena	1366	
PA_anya-e01_01n:1366_4	yājena yuttoti attho. Dānasaṃvibhāgaratoti dāne ca saṃvibhāge ca rato. Ahañhi dānañca	1366	
PA_anya-e01_01n:1366_5	demi, attanā paribhuñjitabbatopi ca saṃvibhāgaṃ karomi, ettheva casmi ubhaye ratoti	1366	
PA_anya-e01_01n:1366_6	evaṃ anussaratīti attho.	1366	
PA_anya-e01_01n:1367_0	161. Tassevaṃ vigatamalamaccheratādiguṇavasena attano cāgaṃ anussarato neva tasmiṃ	1367	
PA_anya-e01_01n:1367_1	samaye rāgapariyuṭṭhitaṃ cittaṃ hoti. Na dosa…pe… na mohapariyuṭṭhitaṃ cittaṃ hoti.	1367	
PA_anya-e01_01n:1367_2	Ujugatamevassa tasmiṃ samaye cittaṃ hoti cāgaṃ ārabbhāti purimanayeneva vikkhambhitanīvaraṇassa	1367	
PA_anya-e01_01n:1367_3	ekakkhaṇe jhānaṅgāni uppajjanti. Cāgaguṇānaṃ pana gambhīratāya nānappakāracāgaguṇānussaraṇādhimuttatāya	1367	
PA_anya-e01_01n:1367_4	vā appanaṃ appatvā upacārappattameva jhānaṃ hoti. Tadetaṃ cāgaguṇānussaraṇavasena	1367	
PA_anya-e01_01n:1367_5	uppannattā cāgānussaticceva saṅkhaṃ gacchati.	1367	
PA_anya-e01_01n:1368_0	Imañca pana cāgānussatiṃ anuyutto bhikkhu bhiyyoso mattāya cāgādhimutto hoti, alobhajjhāsayo,	1368	
PA_anya-e01_01n:1368_1	mettāya anulomakārī, visārado, pītipāmojjabahulo, uttari appaṭivijjhanto pana sugatiparāyano hoti.	1368	
PA_anya-e01_01n:1369	Tasmā have appamādaṃ, kayirātha sumedhaso;	136	
PA_anya-e01_01n:1370	Evaṃ mahānubhāvāya, cāgānussatiyā sadāti.	137	
PA_anya-e01_01n:1371	Idaṃ cāgānussatiyaṃ vitthārakathāmukhaṃ.	137	
PA_anya-e01_01n:1372	6. Devatānussatikathā	137	
PA_anya-e01_01n:1373_0	162. Devatānussatiṃ bhāvetukāmena pana ariyamaggavasena samudāgatehi saddhādīhi guṇehi	1373	
PA_anya-e01_01n:1373_1	samannāgatena bhavitabbaṃ. Tato rahogatena paṭisallīnena “santi devā cātumahārājikā,	1373	
PA_anya-e01_01n:1373_2	santi devā tāvatiṃsā, yāmā, tusitā, nimmānaratino, paranimmitavasavattino, santi	1373	
PA_anya-e01_01n:1373_3	devā brahmakāyikā, santi devā tatuttari, yathārūpāya saddhāya samannāgatā tā devatā	1373	
PA_anya-e01_01n:1373_4	ito cutā tattha upapannā, mayhampi tathārūpā saddhā saṃvijjati. Yathārūpena sīlena.	1373	
PA_anya-e01_01n:1373_5	Yathārūpena sutena. Yathārūpena cāgena. Yathārūpāya paññāya samannāgatā tā devatā	1373	
PA_anya-e01_01n:1373_6	ito cutā tattha upapannā, mayhampi tathārūpā paññā saṃvijjatī”ti evaṃ devatā sakkhiṭṭhāne	1373	
PA_anya-e01_01n:1373_7	ṭhapetvā attano saddhādiguṇā anussaritabbā.	1373	
PA_anya-e01_01n:1374_0	Sutte pana yasmiṃ mahānāma samaye ariyasāvako attano ca tāsañca devatānaṃ saddhañca	1374	
PA_anya-e01_01n:1374_1	sīlañca sutañca cāgañca paññañca anussarati, nevassa tasmiṃ samaye rāgapariyuṭṭhitaṃ	1374	
PA_anya-e01_01n:1374_2	cittaṃ hotīti vuttaṃ. Kiñcāpi vuttaṃ, atha kho taṃ sakkhiṭṭhāne ṭhapetabbadevatānaṃ	1374	
PA_anya-e01_01n:1374_3	attano saddhādīhi samānaguṇadīpanatthaṃ vuttanti veditabbaṃ. Aṭṭhakathāyañhi devatā	1374	
PA_anya-e01_01n:1374_4	sakkhiṭṭhāne ṭhapetvā attano guṇe anussaratīti daḷhaṃ katvā vuttaṃ.	1374	
PA_anya-e01_01n:1375_0	163. Tasmā pubbabhāge devatānaṃ guṇe anussaritvā aparabhāge attano saṃvijjamāne saddhādiguṇe	1375	
PA_anya-e01_01n:1375_1	anussarato cassa neva tasmiṃ samaye rāgapariyuṭṭhitaṃ cittaṃ hoti. Na dosa…pe… na	1375	
PA_anya-e01_01n:1375_2	mohapariyuṭṭhitaṃ cittaṃ hoti, ujugatamevassa tasmiṃ samaye cittaṃ hoti devatā ārabbhāti	1375	
PA_anya-e01_01n:1375_3	purimanayeneva vikkhambhitanīvaraṇassa ekakkhaṇe jhānaṅgāni uppajjanti. Saddhādiguṇānaṃ	1375	
PA_anya-e01_01n:1375_4	pana gambhīratāya nānappakāraguṇānussaraṇādhimuttatāya vā appanaṃ appatvā upacārappattameva	1375	
PA_anya-e01_01n:1375_5	jhānaṃ hoti. Tadetaṃ devatānaṃ guṇasadisasaddhādiguṇānussaraṇavasena devatānussaticceva saṅkhaṃ gacchati.	1375	
PA_anya-e01_01n:1376_0	Imañca pana devatānussatiṃ anuyutto bhikkhu devatānaṃ piyo hoti manāpo, bhiyyoso	1376	
PA_anya-e01_01n:1376_1	mattāya saddhādivepullaṃ adhigacchati, pītipāmojjabahulo viharati. Uttari appaṭivijjhanto	1376	
PA_anya-e01_01n:1376_2	pana sugatiparāyano hoti.	1376	
PA_anya-e01_01n:1377	Tasmā have appamādaṃ, kayirātha sumedhaso;	137	
PA_anya-e01_01n:1378	Evaṃ mahānubhāvāya, devatānussatiyā sadāti.	137	
PA_anya-e01_01n:1379	Idaṃ devatānussatiyaṃ vitthārakathāmukhaṃ.	137	
PA_anya-e01_01n:1380	Pakiṇṇakakathā	138	
PA_anya-e01_01n:1381_0	164. Yaṃ pana etāsaṃ vitthāradesanāyaṃ “ujugatamevassa tasmiṃ samaye cittaṃ hoti	1381	
PA_anya-e01_01n:1381_1	tathāgataṃ ārabbhā”tiādīni vatvā “ujugatacitto kho pana, mahānāma, ariyasāvako labhati	1381	
PA_anya-e01_01n:1381_2	atthavedaṃ, labhati dhammavedaṃ, labhati dhammūpasaṃhitaṃ pāmojjaṃ, pamuditassa pīti	1381	
PA_anya-e01_01n:1381_3	jāyatī”ti vuttaṃ, tattha itipi so bhagavātiādīnaṃ atthaṃ nissāya uppannaṃ tuṭṭhiṃ	1381	
PA_anya-e01_01n:1381_4	sandhāya labhati atthavedanti vuttaṃ. Pāḷiṃ nissāya uppannaṃ tuṭṭhiṃ sandhāya labhati	1381	
PA_anya-e01_01n:1381_5	dhammavedaṃ. Ubhayavasena labhati dhammūpasaṃhitaṃ pāmojjanti vuttanti veditabbaṃ.	1381	
PA_anya-e01_01n:1382_0	Yañca devatānussatiyaṃ devatā ārabbhāti vuttaṃ, taṃ pubbabhāge devatā ārabbha pavattacittavasena	1382	
PA_anya-e01_01n:1382_1	devatāguṇasadise vā devatābhāvanipphādake guṇe ārabbha pavattacittavasena vuttanti veditabbaṃ.	1382	
PA_anya-e01_01n:1383_0	165. Imā pana cha anussatiyo ariyasāvakānaññeva ijjhanti. Tesaṃ hi buddhadhammasaṅghaguṇā	1383	
PA_anya-e01_01n:1383_1	pākaṭā honti. Te ca akhaṇḍatādiguṇehi sīlehi, vigatamalamaccherena cāgena, mahānubhāvānaṃ	1383	
PA_anya-e01_01n:1383_2	devatānaṃ guṇasadisehi saddhādiguṇehi samannāgatā. Mahānāmasutte ca sotāpannassa	1383	
PA_anya-e01_01n:1383_3	nissayavihāraṃ puṭṭhena bhagavatā sotāpannassa nissayavihāradassanatthameva etā vitthārato kathitā.	1383	
PA_anya-e01_01n:1384_0	Gedhasuttepi “idha, bhikkhave, ariyasāvako tathāgataṃ anussarati, itipi so bhagavā…pe…	1384	
PA_anya-e01_01n:1384_1	ujugatamevassa tasmiṃ samaye cittaṃ hoti nikkhantaṃ muttaṃ vuṭṭhitaṃ gedhamhā. Gedhoti	1384	
PA_anya-e01_01n:1384_2	kho, bhikkhave, pañcannetaṃ kāmaguṇānamadhivacanaṃ. Idampi kho, bhikkhave, ārammaṇaṃ	1384	
PA_anya-e01_01n:1384_3	karitvā evamidhekacce sattā visujjhantī”ti evaṃ ariyasāvakassa anussativasena cittaṃ	1384	
PA_anya-e01_01n:1384_4	visodhetvā uttari paramatthavisuddhiadhigamatthāya kathitā.	1384	
PA_anya-e01_01n:1385_0	Āyasmatā mahākaccānena desite sambādhokāsasuttepi “acchariyaṃ, āvuso, abbhutaṃ, āvuso,	1385	
PA_anya-e01_01n:1385_1	yāvañcidaṃ tena bhagavatā jānatā passatā arahatā sammāsambuddhena sambādhe okāsādhigamo	1385	
PA_anya-e01_01n:1385_2	anubuddho sattānaṃ visuddhiyā…pe… nibbānassa sacchikiriyāya yadidaṃ cha anussatiṭṭhānāni.	1385	
PA_anya-e01_01n:1385_3	Katamāni cha? Idhāvuso, ariyasāvako tathāgataṃ anussarati…pe… evamidhekacce sattā	1385	
PA_anya-e01_01n:1385_4	visuddhidhammā bhavantī”ti evaṃ ariyasāvakasseva paramatthavisuddhidhammatāya okāsādhigamavasena kathitā.	1385	
PA_anya-e01_01n:1386_0	Uposathasuttepi “kathañca, visākhe, ariyūposatho hoti? Upakkiliṭṭhassa, visākhe,	1386	
PA_anya-e01_01n:1386_1	cittassa upakkamena pariyodapanā hoti. Kathañca, visākhe, upakkiliṭṭhassa cittassa	1386	
PA_anya-e01_01n:1386_2	upakkamena pariyodapanā hoti? Idha, visākhe, ariyasāvako tathāgataṃ anussaratī”ti	1386	
PA_anya-e01_01n:1386_3	evaṃ ariyasāvakasseva uposathaṃ upavasato cittavisodhanakammaṭṭhānavasena uposathassa	1386	
PA_anya-e01_01n:1386_4	mahapphalabhāvadassanatthaṃ kathitā.	1386	
PA_anya-e01_01n:1387_0	Ekādasanipātepi “saddho kho, mahānāma, ārādhako hoti, no assaddho. Āraddhavīriyo,	1387	
PA_anya-e01_01n:1387_1	upaṭṭhitasati, samāhito, paññavā, mahānāma, ārādhako hoti, no duppañño. Imesu kho	1387	
PA_anya-e01_01n:1387_2	tvaṃ, mahānāma, pañcasu dhammesu patiṭṭhāya cha dhamme uttari bhāveyyāsi. Idha tvaṃ,	1387	
PA_anya-e01_01n:1387_3	mahānāma, tathāgataṃ anussareyyāsi itipi so bhagavā”ti evaṃ ariyasāvakasseva “tesaṃ	1387	
PA_anya-e01_01n:1387_4	no, bhante, nānāvihārena viharataṃ kenassa vihārena viharitabba”nti pucchato vihāradassanatthaṃ kathitā.	1387	
PA_anya-e01_01n:1388_0	166. Evaṃ santepi parisuddhasīlādiguṇasamannāgatena puthujjanenāpi manasi kātabbā.	1388	
PA_anya-e01_01n:1388_1	Anussavavasenāpi hi buddhādīnaṃ guṇe anussarato cittaṃ pasīdatiyeva. Yassānubhāvena	1388	
PA_anya-e01_01n:1388_2	nīvaraṇāni vikkhambhetvā uḷārapāmojjo vipassanaṃ ārabhitvā arahattaṃyeva sacchikareyya	1388	
PA_anya-e01_01n:1388_3	kaṭaandhakāravāsī phussadevatthero viya.	1388	
PA_anya-e01_01n:1389_0	So kirāyasmā mārena nimmitaṃ buddharūpaṃ disvā “ayaṃ tāva sarāgadosamoho evaṃ sobhati,	1389	
PA_anya-e01_01n:1389_1	kathaṃ nu kho bhagavā na sobhati, so hi sabbaso vītarāgadosamoho”ti buddhārammaṇaṃ	1389	
PA_anya-e01_01n:1389_2	pītiṃ paṭilabhitvā vipassanaṃ vaḍḍhetvā arahattaṃ pāpuṇīti.	1389	
PA_anya-e01_01n:1390	Iti sādhujanapāmojjatthāya kate visuddhimagge	139	
PA_anya-e01_01n:1391	Samādhibhāvanādhikāre	139	
PA_anya-e01_01n:1392	Chaanussatiniddeso nāma	139	
PA_anya-e01_01n:1393	Sattamo paricchedo.	139	
PA_anya-e01_01n:1394	8. Anussatikammaṭṭhānaniddeso	139	
PA_anya-e01_01n:1395	Maraṇassatikathā	139	
PA_anya-e01_01n:1396_0	167. Idāni ito anantarāya maraṇassatiyā bhāvanāniddeso anuppatto. Tattha maraṇanti	1396	
PA_anya-e01_01n:1396_1	ekabhavapariyāpannassa jīvitindriyassa upacchedo. Yaṃ panetaṃ arahantānaṃ vaṭṭadukkhasamucchedasaṅkhātaṃ	1396	
PA_anya-e01_01n:1396_2	samucchedamaraṇaṃ, saṅkhārānaṃ khaṇabhaṅgasaṅkhātaṃ khaṇikamaraṇaṃ, rukkho mato lohaṃ	1396	
PA_anya-e01_01n:1396_3	matantiādīsu sammutimaraṇañca, na taṃ idha adhippetaṃ.	1396	
PA_anya-e01_01n:1397_0	Yampi cetaṃ adhippetaṃ, taṃ kālamaraṇaṃ akālamaraṇanti duvidhaṃ hoti. Tattha kālamaraṇaṃ	1397	
PA_anya-e01_01n:1397_1	puññakkhayena vā āyukkhayena vā ubhayakkhayena vā hoti. Akālamaraṇaṃ kammupacchedakakammavasena.	1397	
PA_anya-e01_01n:1398_0	Tattha yaṃ vijjamānāyapi āyusantānajanakapaccayasampattiyā kevalaṃ paṭisandhijanakassa	1398	
PA_anya-e01_01n:1398_1	kammassa vipakkavipākattā maraṇaṃ hoti, idaṃ puññakkhayena maraṇaṃ nāma. Yaṃ gatikālāhārādisampattiyā	1398	
PA_anya-e01_01n:1398_2	abhāvena ajjatanakālapurisānaṃ viya vassasatamattaparimāṇassa āyuno khayavasena maraṇaṃ	1398	
PA_anya-e01_01n:1398_3	hoti, idaṃ āyukkhayena maraṇaṃ nāma. Yaṃ pana dūsīmārakalāburājādīnaṃ viya taṅkhaṇaññeva	1398	
PA_anya-e01_01n:1398_4	ṭhānācāvanasamatthena kammunā upacchinnasantānānaṃ, purimakammavasena vā satthaharaṇādīhi	1398	
PA_anya-e01_01n:1398_5	upakkamehi upacchijjamānasantānānaṃ maraṇaṃ hoti, idaṃ akālamaraṇaṃ nāma. Taṃ sabbampi	1398	
PA_anya-e01_01n:1398_6	vuttappakārena jīvitindriyupacchedena saṅgahitaṃ. Iti jīvitindriyupacchedasaṅkhātassa	1398	
PA_anya-e01_01n:1398_7	maraṇassa saraṇaṃ maraṇassati.	1398	
PA_anya-e01_01n:1399_0	168. Taṃ bhāvetukāmena rahogatena paṭisallīnena “maraṇaṃ bhavissati, jīvitindriyaṃ	1399	
PA_anya-e01_01n:1399_1	upacchijjissatī”ti vā, “maraṇaṃ maraṇa”nti vā yoniso manasikāro pavattetabbo. Ayoniso	1399	
PA_anya-e01_01n:1399_2	pavattayato hi iṭṭhajanamaraṇānussaraṇe soko uppajjati vijātamātuyā piyaputtamaraṇānussaraṇe	1399	
PA_anya-e01_01n:1399_3	viya. Aniṭṭhajanamaraṇānussaraṇe pāmojjaṃ uppajjati verīnaṃ verimaraṇānussaraṇe viya.	1399	
PA_anya-e01_01n:1399_4	Majjhattajanamaraṇānussaraṇe saṃvego na uppajjati matakaḷevaradassane chavaḍāhakassa	1399	
PA_anya-e01_01n:1399_5	viya. Attano maraṇānussaraṇe santāso uppajjati ukkhittāsikaṃ vadhakaṃ disvā bhīrukajātikassa	1399	
PA_anya-e01_01n:1399_6	viya. Tadetaṃ sabbampi satisaṃvegañāṇavirahato hoti. Tasmā tattha tattha hatamatasatte	1399	
PA_anya-e01_01n:1399_7	oloketvā diṭṭhapubbasampattīnaṃ sattānaṃ matānaṃ maraṇaṃ āvajjetvā satiñca saṃvegañca	1399	
PA_anya-e01_01n:1399_8	ñāṇañca yojetvā “maraṇaṃ bhavissatī”tiādinā nayena manasikāro pavattetabbo. Evaṃ	1399	
PA_anya-e01_01n:1399_9	pavattento hi yoniso pavatteti, upāyena pavattetīti attho. Evaṃ pavattayatoyeva hi	1399	
PA_anya-e01_01n:1399_10	ekaccassa nīvaraṇāni vikkhambhanti, maraṇārammaṇā sati saṇṭhāti, upacārappattameva kammaṭṭhānaṃ hoti.	13991	
PA_anya-e01_01n:1400_0	169. Yassa pana ettāvatā na hoti, tena vadhakapaccupaṭṭhānato, sampattivipattito,	1400	
PA_anya-e01_01n:1400_1	upasaṃharaṇato, kāyabahusādhāraṇato, āyudubbalato, animittato, addhānaparicchedato,	1400	
PA_anya-e01_01n:1400_2	khaṇaparittatoti imehi aṭṭhahākārehi maraṇaṃ anussaritabbaṃ.	1400	
PA_anya-e01_01n:1401_0	Tattha vadhakapaccupaṭṭhānatoti vadhakassa viya paccupaṭṭhānato. Yathā hi imassa	1401	
PA_anya-e01_01n:1401_1	sīsaṃ chindissāmīti asiṃ gahetvā gīvāya cārayamāno vadhako paccupaṭṭhitova hoti,	1401	
PA_anya-e01_01n:1401_2	evaṃ maraṇampi paccupaṭṭhitamevāti anussaritabbaṃ. Kasmā? Saha jātiyā āgatato, jīvitaharaṇato	1401	
PA_anya-e01_01n:1401_3	ca. Yathā hi ahicchattakamakuḷaṃ matthakena paṃsuṃ gahetvāva uggacchati, evaṃ sattā	1401	
PA_anya-e01_01n:1401_4	jarāmaraṇaṃ gahetvāva nibbattanti. Tathā hi nesaṃ paṭisandhicittaṃ uppādānantarameva	1401	
PA_anya-e01_01n:1401_5	jaraṃ patvā pabbatasikharato patitasilā viya bhijjati saddhiṃ sampayuttakhandhehi.	1401	
PA_anya-e01_01n:1401_6	Evaṃ khaṇikamaraṇaṃ tāva saha jātiyā āgataṃ. Jātassa pana avassaṃ maraṇato idhādhippetamaraṇampi	1401	
PA_anya-e01_01n:1401_7	saha jātiyā āgataṃ. Tasmā esa satto jātakālato paṭṭhāya yathā nāma uṭṭhito sūriyo	1401	
PA_anya-e01_01n:1401_8	atthābhimukho gacchateva, gatagataṭṭhānato īsakampi na nivattati. Yathā vā nadī pabbateyyā	1401	
PA_anya-e01_01n:1401_9	sīghasotā hārahārinī sandateva vattateva īsakampi na nivattati, evaṃ īsakampi anivattamāno	1401	
PA_anya-e01_01n:1401_10	maraṇābhimukhova yāti. Tena vuttaṃ –	14011	
PA_anya-e01_01n:1402	“Yamekarattiṃ paṭhamaṃ, gabbhe vasati māṇavo;	140	
PA_anya-e01_01n:1403	Abbhuṭṭhitova so yāti, sa gacchaṃ na nivattatī”ti. ;	140	
PA_anya-e01_01n:1404_0	Evaṃ gacchato cassa gimhābhitattānaṃ kunnadīnaṃ khayo viya, pāto āporasānugatabandhanānaṃ	1404	
PA_anya-e01_01n:1404_1	dumapphalānaṃ patanaṃ viya, muggarābhitāḷitānaṃ mattikabhājanānaṃ bhedo viya, sūriyarasmisamphuṭṭhānaṃ	1404	
PA_anya-e01_01n:1404_2	ussāvabindūnaṃ viddhaṃsanaṃ viya ca maraṇameva āsannaṃ hoti. Tenāha –	1404	
PA_anya-e01_01n:1405	“Accayanti ahorattā, jīvitamuparujjhati;	140	
PA_anya-e01_01n:1406	Āyu khīyati maccānaṃ, kunnadīnaṃva odakaṃ. ;	140	
PA_anya-e01_01n:1407	“Phalānamiva pakkānaṃ, pāto papatato bhayaṃ;	140	
PA_anya-e01_01n:1408	Evaṃ jātāna maccānaṃ, niccaṃ maraṇato bhayaṃ.	140	
PA_anya-e01_01n:1409	“Yathāpi kumbhakārassa, kataṃ mattikabhājanaṃ;	140	
PA_anya-e01_01n:1410	Khuddakañca mahantañca, yaṃ pakkaṃ yañca āmakaṃ;	141	
PA_anya-e01_01n:1411	Sabbaṃ bhedanapariyantaṃ, evaṃ maccāna jīvitaṃ’. ;	141	
PA_anya-e01_01n:1412	“Ussāvova tiṇaggamhi, sūriyuggamanaṃ pati;	141	
PA_anya-e01_01n:1413	Evamāyu manussānaṃ, mā maṃ amma nivārayā”ti. ;	141	
PA_anya-e01_01n:1414_0	Evaṃ ukkhittāsiko vadhako viya saha jātiyā āgataṃ panetaṃ maraṇaṃ gīvāya asiṃ cārayamāno	1414	
PA_anya-e01_01n:1414_1	so vadhako viya jīvitaṃ haratiyeva, na aharitvā nivattati. Tasmā saha jātiyā āgatato,	1414	
PA_anya-e01_01n:1414_2	jīvitaharaṇato ca ukkhittāsiko vadhako viya maraṇampi paccupaṭṭhitamevāti evaṃ vadhakapaccupaṭṭhānato	1414	
PA_anya-e01_01n:1414_3	maraṇaṃ anussaritabbaṃ.	1414	
PA_anya-e01_01n:1415	170. Sampattivipattitoti idha sampatti nāma tāvadeva sobhati, yāva naṃ vipatti nābhibhavati, na ca sā sampatti nāma atthi, yā vipattiṃ atikkamma tiṭṭheyya. Tathā hi –	141	
PA_anya-e01_01n:1416	“Sakalaṃ mediniṃ bhutvā, datvā koṭisataṃ sukhī;	141	
PA_anya-e01_01n:1417	Aḍḍhāmalakamattassa, ante issarataṃ gato.	141	
PA_anya-e01_01n:1418	“Teneva dehabandhena, puññamhi khayamāgate;	141	
PA_anya-e01_01n:1419	Maraṇābhimukho sopi, asoko sokamāgato”ti.	141	
PA_anya-e01_01n:1420_0	Apica sabbaṃ ārogyaṃ byādhipariyosānaṃ, sabbaṃ yobbanaṃ jarāpariyosānaṃ, sabbaṃ jīvitaṃ	1420	
PA_anya-e01_01n:1420_1	maraṇapariyosānaṃ, sabboyeva lokasannivāso jātiyā anugato, jarāya anusaṭo, byādhinā	1420	
PA_anya-e01_01n:1420_2	abhibhūto, maraṇena abbhāhato. Tenāha –	1420	
PA_anya-e01_01n:1421	“Yathāpi selā vipulā, nabhaṃ āhacca pabbatā;	142	
PA_anya-e01_01n:1422	Samantā anupariyeyyuṃ, nippothentā catuddisā.	142	
PA_anya-e01_01n:1423	“Evaṃ jarā ca maccu ca, adhivattanti pāṇine;	142	
PA_anya-e01_01n:1424	Khattiye brāhmaṇe vesse, sudde caṇḍālapukkuse;	142	
PA_anya-e01_01n:1425	Na kiñci parivajjeti, sabbamevābhimaddati.	142	
PA_anya-e01_01n:1426	“Na tattha hatthīnaṃ bhūmi, na rathānaṃ na pattiyā;	142	
PA_anya-e01_01n:1427	Na cāpi mantayuddhena, sakkā jetuṃ dhanena vā”ti. ;	142	
PA_anya-e01_01n:1428	Evaṃ jīvitasampattiyā maraṇavipattipariyosānataṃ vavatthapentena sampattivipattito maraṇaṃ anussaritabbaṃ.	142	
PA_anya-e01_01n:1429_0	171. Upasaṃharaṇatoti parehi saddhiṃ attano upasaṃharaṇato. Tattha sattahākārehi	1429	
PA_anya-e01_01n:1429_1	upasaṃharaṇato maraṇaṃ anussaritabbaṃ, yasamahattato, puññamahattato, thāmamahattato,	1429	
PA_anya-e01_01n:1429_2	iddhimahattato, paññāmahattato, paccekabuddhato, sammāsambuddhatoti. Kathaṃ? Idaṃ	1429	
PA_anya-e01_01n:1429_3	maraṇaṃ nāma mahāyasānaṃ mahāparivārānaṃ sampannadhanavāhanānaṃ mahāsammatamandhātumahāsudassana	1429	
PA_anya-e01_01n:1429_4	daḷhanemi nimippabhutīnampi upari nirāsaṅkameva patitaṃ, kimaṅgaṃ pana mayhaṃ upari na patissati?	1429	
PA_anya-e01_01n:1430	Mahāyasā rājavarā, mahāsammataādayo;	143	
PA_anya-e01_01n:1431	Tepi maccuvasaṃ pattā, mādisesu kathāva kāti.	143	
PA_anya-e01_01n:1432	Evaṃ tāva yasamahattato anussaritabbaṃ.	143	
PA_anya-e01_01n:1433	Kathaṃ puññamahattato?	143	
PA_anya-e01_01n:1434	Jotiko jaṭilo uggo, meṇḍako atha puṇṇako;	143	
PA_anya-e01_01n:1435	Ete caññe ca ye loke, mahāpuññāti vissutā;	143	
PA_anya-e01_01n:1436	Sabbe maraṇamāpannā, mādisesu kathāva kāti.	143	
PA_anya-e01_01n:1437	Evaṃ puññamahattato anussaritabbaṃ.	143	
PA_anya-e01_01n:1438	Kathaṃ thāmamahattato?	143	
PA_anya-e01_01n:1439	Vāsudevo baladevo, bhīmaseno yudhiṭṭhilo;	143	
PA_anya-e01_01n:1440	Cānuro yo mahāmallo, antakassa vasaṃ gatā.	144	
PA_anya-e01_01n:1441	Evaṃ thāmabalūpetā, iti lokamhi vissutā;	144	
PA_anya-e01_01n:1442	Etepi maraṇaṃ yātā, mādisesu kathāva kāti.	144	
PA_anya-e01_01n:1443	Evaṃ thāmamahattato anussaritabbaṃ.	144	
PA_anya-e01_01n:1444	Kathaṃ iddhimahattato?	144	
PA_anya-e01_01n:1445	Pādaṅguṭṭhakamattena, vejayantamakampayi;	144	
PA_anya-e01_01n:1446	Yo nāmiddhimataṃ seṭṭho, dutiyo aggasāvako.	144	
PA_anya-e01_01n:1447	Sopi maccumukhaṃ ghoraṃ, migo sīhamukhaṃ viya;	144	
PA_anya-e01_01n:1448	Paviṭṭho saha iddhīhi, mādisesu kathāva kāti.	144	
PA_anya-e01_01n:1449	Evaṃ iddhimahattato anussaritabbaṃ.	144	
PA_anya-e01_01n:1450	Kathaṃ paññāmahattato?	145	
PA_anya-e01_01n:1451	Lokanāthaṃ ṭhapetvāna, ye caññe atthi pāṇino;	145	
PA_anya-e01_01n:1452	Paññāya sāriputtassa, kalaṃ nāgghanti soḷasiṃ.	145	
PA_anya-e01_01n:1453	Evaṃ nāma mahāpañño, paṭhamo aggasāvako;	145	
PA_anya-e01_01n:1454	Maraṇassa vasaṃ patto, mādisesu kathāva kāti.	145	
PA_anya-e01_01n:1455	Evaṃ paññāmahattato anussaritabbaṃ.	145	
PA_anya-e01_01n:1456_0	Kathaṃ paccekabuddhato? Yepi te attano ñāṇavīriyabalena sabbakilesasattunimmathanaṃ	1456	
PA_anya-e01_01n:1456_1	katvā paccekabodhiṃ pattā khaggavisāṇakappā sayambhuno, tepi maraṇato na muttā, kuto	1456	
PA_anya-e01_01n:1456_2	panāhaṃ muccissāmīti.	1456	
PA_anya-e01_01n:1457	Taṃ taṃ nimittamāgamma, vīmaṃsantā mahesayo;	145	
PA_anya-e01_01n:1458	Sayambhuññāṇatejena, ye pattā āsavakkhayaṃ.	145	
PA_anya-e01_01n:1459	Ekacariyanivāsena, khaggasiṅgasamūpamā;	145	
PA_anya-e01_01n:1460	Tepi nātigatā maccuṃ, mādisesu kathāva kāti.	146	
PA_anya-e01_01n:1461	Evaṃ paccekabuddhato anussaritabbaṃ.	146	
PA_anya-e01_01n:1462_0	Kathaṃ sammāsambuddhato? Yopi so bhagavā asītianubyañjanapaṭimaṇḍitadvattiṃsamahāpurisalakkhaṇavicitrarūpakāyo	1462	
PA_anya-e01_01n:1462_1	sabbākāraparisuddhasīlakkhandhādiguṇaratanasamiddhadhammakāyo yasamahattapuññamahattathāmamahattaiddhimahattapaññāmahattānaṃ	1462	
PA_anya-e01_01n:1462_2	pāraṃ gato asamo asamasamo appaṭipuggalo arahaṃ sammāsambuddho, sopi salilavuṭṭhinipātena	1462	
PA_anya-e01_01n:1462_3	mahāaggikkhandho viya maraṇavuṭṭhinipātena ṭhānaso vūpasanto.	1462	
PA_anya-e01_01n:1463	Evaṃ mahānubhāvassa, yaṃ nāmetaṃ mahesino;	146	
PA_anya-e01_01n:1464	Na bhayena na lajjāya, maraṇaṃ vasamāgataṃ.	146	
PA_anya-e01_01n:1465	Nillajjaṃ vītasārajjaṃ, sabbasattābhimaddanaṃ;	146	
PA_anya-e01_01n:1466	Tayidaṃ mādisaṃ sattaṃ, kathaṃ nābhibhavissatīti.	146	
PA_anya-e01_01n:1467	Evaṃ sammāsambuddhato anussaritabbaṃ.	146	
PA_anya-e01_01n:1468_0	Tassevaṃ yasamahattatādisampannehi parehi saddhiṃ maraṇasāmaññatāya attānaṃ upasaṃharitvā	1468	
PA_anya-e01_01n:1468_1	tesaṃ viya sattavisesānaṃ mayhampi maraṇaṃ bhavissatīti anussarato upacārappattaṃ	1468	
PA_anya-e01_01n:1468_2	kammaṭṭhānaṃ hotīti. Evaṃ upasaṃharaṇato maraṇaṃ anussaritabbaṃ.	1468	
PA_anya-e01_01n:1469_0	172. Kāyabahusādhāraṇatoti ayaṃ kāyo bahusādhāraṇo. Asītiyā tāva kimikulānaṃ sādhāraṇo,	1469	
PA_anya-e01_01n:1469_1	tattha chavinissitā pāṇā chaviṃ khādanti, cammanissitā cammaṃ khādanti, maṃsanissitā	1469	
PA_anya-e01_01n:1469_2	maṃsaṃ khādanti, nhārunissitā nhāruṃ khādanti, aṭṭhinissitā aṭṭhiṃ khādanti, miñjanissitā	1469	
PA_anya-e01_01n:1469_3	miñjaṃ khādanti. Tattheva jāyanti jīyanti mīyanti, uccārapassāvaṃ karonti. Kāyova	1469	
PA_anya-e01_01n:1469_4	nesaṃ sūtigharañceva gilānasālā ca susānañca vaccakuṭi ca passāvadoṇikā ca. Svāyaṃ	1469	
PA_anya-e01_01n:1469_5	tesampi kimikulānaṃ pakopena maraṇaṃ nigacchatiyeva. Yathā ca asītiyā kimikulānaṃ,	1469	
PA_anya-e01_01n:1469_6	evaṃ ajjhattikānaṃyeva anekasatānaṃ rogānaṃ bāhirānañca ahivicchikādīnaṃ maraṇassa	1469	
PA_anya-e01_01n:1469_7	paccayānaṃ sādhāraṇo.	1469	
PA_anya-e01_01n:1470_0	Yathā hi catumahāpathe ṭhapite lakkhamhi sabbadisāhi āgatā sarasattitomarapāsāṇādayo	1470	
PA_anya-e01_01n:1470_1	nipatanti, evaṃ kāyepi sabbupaddavā nipatanti. Svāyaṃ tesampi upaddavānaṃ nipātena	1470	
PA_anya-e01_01n:1470_2	maraṇaṃ nigacchatiyeva. Tenāha bhagavā – “idha, bhikkhave, bhikkhu divase nikkhante	1470	
PA_anya-e01_01n:1470_3	rattiyā paṭihitāya iti paṭisañcikkhati, bahukā kho me paccayā maraṇassa, ahi vā maṃ	1470	
PA_anya-e01_01n:1470_4	ḍaṃseyya, vicchiko vā maṃ ḍaṃseyya, satapadī vā maṃ ḍaṃseyya, tena me assa kālaṅkiriyā,	1470	
PA_anya-e01_01n:1470_5	so mamassa antarāyo, upakkhalitvā vā papateyyaṃ, bhattaṃ vā me bhuttaṃ byāpajjeyya,	1470	
PA_anya-e01_01n:1470_6	pittaṃ vā me kuppeyya, semhaṃ vā me kuppeyya, satthakā vā me vātā kuppeyyuṃ, tena	1470	
PA_anya-e01_01n:1470_7	me assa kālaṅkiriyā, so mamassa antarāyo”ti. Evaṃ kāyabahusādhāraṇato maraṇaṃ anussaritabbaṃ.	1470	
PA_anya-e01_01n:1471_0	173. Āyudubbalatoti āyu nāmetaṃ abalaṃ dubbalaṃ. Tathā hi sattānaṃ jīvitaṃ assāsapassāsūpanibaddhañceva	1471	
PA_anya-e01_01n:1471_1	iriyāpathūpanibaddhañca sītuṇhūpanibaddhañca mahābhūtūpanibaddhañca āhārūpanibaddhañca.	1471	
PA_anya-e01_01n:1471_2	Tadetaṃ assāsapassāsānaṃ samavuttitaṃ labhamānameva pavattati. Bahi nikkhantanāsikavāte	1471	
PA_anya-e01_01n:1471_3	pana anto apavisante, paviṭṭhe vā anikkhamante mato nāma hoti. Catunnaṃ iriyāpathānampi	1471	
PA_anya-e01_01n:1471_4	samavuttitaṃ labhamānameva pavattati. Aññataraññatarassa pana adhimattatāya āyusaṅkhārā	1471	
PA_anya-e01_01n:1471_5	upacchijjanti. Sītuṇhānampi samavuttitaṃ labhamānameva pavattati. Atisītena pana	1471	
PA_anya-e01_01n:1471_6	atiuṇhena vā abhibhūtassa vipajjati. Mahābhūtānampi samavuttitaṃ labhamānameva pavattati.	1471	
PA_anya-e01_01n:1471_7	Pathavīdhātuyā pana āpodhātuādīnaṃ vā aññataraññatarassa pakopena balasampannopi	1471	
PA_anya-e01_01n:1471_8	puggalo patthaddhakāyo vā atisārādivasena kilinnapūtikāyo vā mahāḍāhapareto vā sambhijjamānasandhibandhano	1471	
PA_anya-e01_01n:1471_9	vā hutvā jīvitakkhayaṃ pāpuṇāti. Kabaḷīkārāhārampi yuttakāle labhantasseva jīvitaṃ	1471	
PA_anya-e01_01n:1471_10	pavattati, āhāraṃ alabhamānassa pana parikkhayaṃ gacchatīti. Evaṃ āyudubbalato maraṇaṃ anussaritabbaṃ.	14711	
PA_anya-e01_01n:1472	174. Animittatoti avavatthānato, paricchedābhāvatoti attho. Sattānaṃ hi –	147	
PA_anya-e01_01n:1473	Jīvitaṃ byādhi kālo ca, dehanikkhepanaṃ gati;	147	
PA_anya-e01_01n:1474	Pañcete jīvalokasmiṃ, animittā na nāyare.	147	
PA_anya-e01_01n:1475_0	Tattha jīvitaṃ tāva “ettakameva jīvitabbaṃ, na ito para”nti vavatthānābhāvato animittaṃ.	1475	
PA_anya-e01_01n:1475_1	Kalalakālepi hi sattā maranti, abbudapesighanamāsikadvemāsatemāsacatumāsapañcamāsadasamāsakālepi.	1475	
PA_anya-e01_01n:1475_2	Kucchito nikkhantasamayepi. Tato paraṃ vassasatassa antopi bahipi marantiyeva. Byādhipi	1475	
PA_anya-e01_01n:1475_3	“imināva byādhinā sattā maranti, nāññenā”ti vavatthānābhāvato animitto. Cakkhurogenāpi	1475	
PA_anya-e01_01n:1475_4	hi sattā maranti, sotarogādīnaṃ aññatarenāpi. Kālopi “imasmiṃyeva kāle maritabbaṃ,	1475	
PA_anya-e01_01n:1475_5	nāññasmi”nti evaṃ vavatthānābhāvato animitto. Pubbaṇhepi hi sattā maranti, majjhanhikādīnaṃ	1475	
PA_anya-e01_01n:1475_6	aññatarasmimpi. Dehanikkhepanampi “idheva mīyamānānaṃ dehena patitabbaṃ, nāññatrā”ti	1475	
PA_anya-e01_01n:1475_7	evaṃ vavatthānābhāvato animittaṃ. Antogāme jātānaṃ hi bahigāmepi attabhāvo patati.	1475	
PA_anya-e01_01n:1475_8	Bahigāme jātānampi antogāme. Tathā thalajānaṃ vā jale, jalajānaṃ vā thaleti anekappakārato	1475	
PA_anya-e01_01n:1475_9	vitthāretabbaṃ. Gatipi “ito cutena idha nibbattitabba”nti evaṃ vavatthānābhāvato	1475	
PA_anya-e01_01n:1475_10	animittā. Devalokato hi cutā manussesupi nibbattanti, manussalokato cutā devalokādīnampi	14751	
PA_anya-e01_01n:1475_11	yattha katthaci nibbattantīti evaṃ yantayuttagoṇo viya gatipañcake loko samparivattatīti	14751	
PA_anya-e01_01n:1475_12	evaṃ animittato maraṇaṃ anussaritabbaṃ.	14751	
PA_anya-e01_01n:1476_0	175. Addhānaparicchedatoti manussānaṃ jīvitassa nāma etarahi paritto addhā. Yo ciraṃ	1476	
PA_anya-e01_01n:1476_1	jīvati, so vassasataṃ, appaṃ vā bhiyyo. Tenāha bhagavā – “appamidaṃ, bhikkhave, manussānaṃ	1476	
PA_anya-e01_01n:1476_2	āyu, gamanīyo samparāyo, kattabbaṃ kusalaṃ, caritabbaṃ brahmacariyaṃ, natthi jātassa	1476	
PA_anya-e01_01n:1476_3	amaraṇaṃ. Yo, bhikkhave, ciraṃ jīvati, so vassasataṃ, appaṃ vā bhiyyoti.	1476	
PA_anya-e01_01n:1477	Appamāyumanussānaṃ, hīḷeyya naṃ suporiso;	147	
PA_anya-e01_01n:1478	Careyyādittasīsova, natthi maccussa nāgamoti. ;	147	
PA_anya-e01_01n:1479	Aparampi āha – “bhūtapubbaṃ, bhikkhave, arako nāma satthā ahosī”ti sabbampi sattahi upamāhi alaṅkataṃ suttaṃ vitthāretabbaṃ.	147	
PA_anya-e01_01n:1480_0	Aparampi āha – “yocāyaṃ, bhikkhave, bhikkhu evaṃ maraṇassatiṃ bhāveti, aho vatāhaṃ	1480	
PA_anya-e01_01n:1480_1	rattindivaṃ jīveyyaṃ, bhagavato sāsanaṃ manasikareyyaṃ, bahuṃ vata me kataṃ assāti.	1480	
PA_anya-e01_01n:1480_2	Yocāyaṃ, bhikkhave, bhikkhu evaṃ maraṇassatiṃ bhāveti, aho vatāhaṃ divasaṃ jīveyyaṃ,	1480	
PA_anya-e01_01n:1480_3	bhagavato sāsanaṃ manasikareyyaṃ, bahuṃ vata me kataṃ assāti. Yo cāyaṃ, bhikkhave,	1480	
PA_anya-e01_01n:1480_4	bhikkhu evaṃ maraṇassatiṃ bhāveti, aho vatāhaṃ tadantaraṃ jīveyyaṃ, yadantaraṃ ekaṃ	1480	
PA_anya-e01_01n:1480_5	piṇḍapātaṃ bhuñjāmi, bhagavato sāsanaṃ manasikareyyaṃ, bahuṃ vata me kataṃ assāti.	1480	
PA_anya-e01_01n:1480_6	Yo cāyaṃ, bhikkhave, bhikkhu evaṃ maraṇassatiṃ bhāveti, aho vatāhaṃ tadantaraṃ jīveyyaṃ,	1480	
PA_anya-e01_01n:1480_7	yadantaraṃ cattāro pañca ālope saṅkhāditvā ajjhoharāmi, bhagavato sāsanaṃ manasikareyyaṃ,	1480	
PA_anya-e01_01n:1480_8	bahuṃ vata me kataṃ assāti. Ime vuccanti, bhikkhave, bhikkhū pamattā viharanti, dandhaṃ	1480	
PA_anya-e01_01n:1480_9	maraṇassatiṃ bhāventi āsavānaṃ khayāya. Yo ca khvāyaṃ, bhikkhave, bhikkhu evaṃ maraṇassatiṃ	1480	
PA_anya-e01_01n:1480_10	bhāveti, aho vatāhaṃ tadantaraṃ jīveyyaṃ, yadantaraṃ ekaṃ ālopaṃ saṅkhāditvā ajjhoharāmi,	14801	
PA_anya-e01_01n:1480_11	bhagavato sāsanaṃ manasikareyyaṃ, bahuṃ vata me kataṃ assāti. Yo cāyaṃ, bhikkhave,	14801	
PA_anya-e01_01n:1480_12	bhikkhu evaṃ maraṇassatiṃ bhāveti, aho vatāhaṃ tadantaraṃ jīveyyaṃ, yadantaraṃ assasitvā	14801	
PA_anya-e01_01n:1480_13	vā passasāmi, passasitvā vā assasāmi, bhagavato sāsanaṃ manasikareyyaṃ, bahuṃ vata	14801	
PA_anya-e01_01n:1480_14	me kataṃ assāti. Ime vuccanti, bhikkhave, bhikkhū appamattā viharanti, tikkhaṃ maraṇassatiṃ	14801	
PA_anya-e01_01n:1480_15	bhāventi āsavānaṃ khayāyā”ti. Evaṃ catupañcālopasaṅkhādanamattaṃ avissāsiyo paritto	14801	
PA_anya-e01_01n:1480_16	jīvitassa addhāti evaṃ addhānaparicchedato maraṇaṃ anussaritabbaṃ.	14801	
PA_anya-e01_01n:1481_0	176. Khaṇaparittatoti paramatthato hi atiparitto sattānaṃ jīvitakkhaṇo ekacittappavattimattoyeva.	1481	
PA_anya-e01_01n:1481_1	Yathā nāma rathacakkaṃ pavattamānampi ekeneva nemippadesena pavattati, tiṭṭhamānampi	1481	
PA_anya-e01_01n:1481_2	ekeneva tiṭṭhati, evameva ekacittakkhaṇikaṃ sattānaṃ jīvitaṃ. Tasmiṃ citte niruddhamatte	1481	
PA_anya-e01_01n:1481_3	satto niruddhoti vuccati. Yathāha – “atīte cittakkhaṇe jīvittha, na jīvati, na jīvissati.	1481	
PA_anya-e01_01n:1481_4	Anāgate cittakkhaṇe na jīvittha, na jīvati, jīvissati. Paccuppanne cittakkhaṇe na	1481	
PA_anya-e01_01n:1481_5	jīvittha, jīvati, na jīvissati.	1481	
PA_anya-e01_01n:1482	“Jīvitaṃ attabhāvo ca, sukhadukkhā ca kevalā;	148	
PA_anya-e01_01n:1483	Ekacittasamāyuttā, lahu so vattate khaṇo.	148	
PA_anya-e01_01n:1484	“Ye niruddhā marantassa, tiṭṭhamānassa vā idha;	148	
PA_anya-e01_01n:1485	Sabbepi sadisā khandhā, gatā appaṭisandhikā.	148	
PA_anya-e01_01n:1486	“Anibbattena na jāto, paccuppannena jīvati;	148	
PA_anya-e01_01n:1487	Cittabhaṅgā mato loko, paññatti paramatthiyā”ti. ;	148	
PA_anya-e01_01n:1488	Evaṃ khaṇaparittato maraṇaṃ anussaritabbaṃ.	148	
PA_anya-e01_01n:1489_0	177. Iti imesaṃ aṭṭhannaṃ ākārānaṃ aññataraññatarena anussaratopi punappunaṃ manasikāravasena	1489	
PA_anya-e01_01n:1489_1	cittaṃ āsevanaṃ labhati, maraṇārammaṇā sati santiṭṭhati, nīvaraṇāni vikkhambhanti,	1489	
PA_anya-e01_01n:1489_2	jhānaṅgāni pātubhavanti. Sabhāvadhammattā pana saṃvejanīyattā ca ārammaṇassa appanaṃ	1489	
PA_anya-e01_01n:1489_3	appatvā upacārappattameva jhānaṃ hoti. Lokuttarajjhānaṃ pana dutiyacatutthāni ca	1489	
PA_anya-e01_01n:1489_4	āruppajjhānāni sabhāvadhammepi bhāvanāvisesena appanaṃ pāpuṇanti. Visuddhibhāvanānukkamavasena	1489	
PA_anya-e01_01n:1489_5	hi lokuttaraṃ appanaṃ pāpuṇāti. Ārammaṇātikkamabhāvanāvasena āruppaṃ. Appanāpattasseva	1489	
PA_anya-e01_01n:1489_6	hi jhānassa ārammaṇasamatikkamanamattaṃ tattha hoti. Idha pana tadubhayampi natthi.	1489	
PA_anya-e01_01n:1489_7	Tasmā upacārappattameva jhānaṃ hoti. Tadetaṃ maraṇassatibalena uppannattā maraṇassaticceva saṅkhaṃ gacchati.	1489	
PA_anya-e01_01n:1490_0	Imañca pana maraṇassatiṃ anuyutto bhikkhu satataṃ appamatto hoti, sabbabhavesu anabhiratisaññaṃ	1490	
PA_anya-e01_01n:1490_1	paṭilabhati, jīvitanikantiṃ jahāti, pāpagarahī hoti, asannidhibahulo parikkhāresu	1490	
PA_anya-e01_01n:1490_2	vigatamalamacchero, aniccasaññā cassa paricayaṃ gacchati, tadanusāreneva dukkhasaññā	1490	
PA_anya-e01_01n:1490_3	anattasaññā ca upaṭṭhāti. Yathā abhāvitamaraṇā sattā sahasā vāḷamigayakkhasappacoravadhakābhibhūtā	1490	
PA_anya-e01_01n:1490_4	viya maraṇasamaye bhayaṃ santāsaṃ sammohaṃ āpajjanti, evaṃ anāpajjitvā abhayo asammūḷho	1490	
PA_anya-e01_01n:1490_5	kālaṃ karoti. Sace diṭṭheva dhamme amataṃ nārādheti, kāyassa bhedā sugatiparāyano hoti.	1490	
PA_anya-e01_01n:1491	Tasmā have appamādaṃ, kayirātha sumedhaso;	149	
PA_anya-e01_01n:1492	Evaṃ mahānubhāvāya, maraṇassatiyā sadāti.	149	
PA_anya-e01_01n:1493	Idaṃ maraṇassatiyaṃ vitthārakathāmukhaṃ.	149	
PA_anya-e01_01n:1494	Kāyagatāsatikathā	149	
PA_anya-e01_01n:1495_0	178. Idāni yaṃ taṃ aññatra buddhuppādā appavattapubbaṃ sabbatitthiyānaṃ avisayabhūtaṃ	1495	
PA_anya-e01_01n:1495_1	tesu tesu suttantesu “ekadhammo, bhikkhave, bhāvito bahulīkato mahato saṃvegāya saṃvattati.	1495	
PA_anya-e01_01n:1495_2	Mahato atthāya saṃvattati. Mahato yogakkhemāya saṃvattati. Mahato satisampajaññāya	1495	
PA_anya-e01_01n:1495_3	saṃvattati. Ñāṇadassanapaṭilābhāya saṃvattati. Diṭṭhadhammasukhavihārāya saṃvattati.	1495	
PA_anya-e01_01n:1495_4	Vijjāvimuttiphalasacchikiriyāya saṃvattati. Katamo ekadhammo? Kāyagatā sati…. Amataṃ	1495	
PA_anya-e01_01n:1495_5	te, bhikkhave, paribhuñjanti, ye kāyagatāsatiṃ paribhuñjanti. Amataṃ te, bhikkhave,	1495	
PA_anya-e01_01n:1495_6	na paribhuñjanti, ye kāyagatāsatiṃ na paribhuñjanti. Amataṃ tesaṃ, bhikkhave, paribhuttaṃ…	1495	
PA_anya-e01_01n:1495_7	aparibhuttaṃ… parihīnaṃ… aparihīnaṃ… viraddhaṃ… aviraddhaṃ, yesaṃ kāyagatāsati āraddhāti	1495	
PA_anya-e01_01n:1495_8	evaṃ bhagavatā anekehi ākārehi pasaṃsitvā “kathaṃ bhāvitā, bhikkhave, kāyagatāsati	1495	
PA_anya-e01_01n:1495_9	kathaṃ bahulīkatā mahapphalā hoti mahānisaṃsā? Idha, bhikkhave, bhikkhu araññagato	1495	
PA_anya-e01_01n:1495_10	vā”tiādinā nayena ānāpānapabbaṃ, iriyāpathapabbaṃ, catusampajaññapabbaṃ, paṭikkūlamanasikārapabbaṃ,	14951	
PA_anya-e01_01n:1495_11	dhātumanasikārapabbaṃ, navasivathikapabbānīti imesaṃ cuddasannaṃ pabbānaṃ vasena	14951	
PA_anya-e01_01n:1495_12	kāyagatāsatikammaṭṭhānaṃ niddiṭṭhaṃ, tassa bhāvanāniddeso anuppatto.	14951	
PA_anya-e01_01n:1496_0	Tattha yasmā iriyāpathapabbaṃ catusampajaññapabbaṃ dhātumanasikārapabbanti imāni	1496	
PA_anya-e01_01n:1496_1	tīṇi vipassanāvasena vuttāni. Nava sivathikapabbāni vipassanāñāṇesuyeva ādīnavānupassanāvasena	1496	
PA_anya-e01_01n:1496_2	vuttāni. Yāpi cettha uddhumātakādīsu samādhibhāvanā ijjheyya, sā asubhaniddese pakāsitāyeva.	1496	
PA_anya-e01_01n:1496_3	Ānāpānapabbaṃ pana paṭikkūlamanasikārapabbañca imānevettha dve samādhivasena vuttāni.	1496	
PA_anya-e01_01n:1496_4	Tesu ānāpānapabbaṃ ānāpānassativasena visuṃ kammaṭṭhānaṃyeva. Yaṃ panetaṃ “puna caparaṃ,	1496	
PA_anya-e01_01n:1496_5	bhikkhave, bhikkhu imameva kāyaṃ uddhaṃ pādatalā adho kesamatthakā tacapariyantaṃ	1496	
PA_anya-e01_01n:1496_6	pūraṃ nānappakārassa asucino paccavekkhati. Atthi imasmiṃ kāye kesā lomā…pe… mutta”nti	1496	
PA_anya-e01_01n:1496_7	evaṃ matthaluṅgaṃ aṭṭhimiñjena saṅgahetvā paṭikkūlamanasikāravasena desitaṃ dvattiṃsākārakammaṭṭhānaṃ,	1496	
PA_anya-e01_01n:1496_8	idamidha kāyagatāsatīti adhippetaṃ.	1496	
PA_anya-e01_01n:1497_0	179. Tatthāyaṃ pāḷivaṇṇanāpubbaṅgamo bhāvanāniddeso. Imameva kāyanti imaṃ catumahābhūtikaṃ	1497	
PA_anya-e01_01n:1497_1	pūtikāyaṃ. Uddhaṃ pādatalāti pādatalato upari. Adho kesamatthakāti kesaggato heṭṭhā.	1497	
PA_anya-e01_01n:1497_2	Tacapariyantanti tiriyaṃ tacaparicchinnaṃ. Pūraṃ nānappakārassa asucino paccavekkhatīti	1497	
PA_anya-e01_01n:1497_3	nānappakārakesādiasucibharito ayaṃ kāyoti passati. Kathaṃ? Atthi imasmiṃ kāye kesā…pe… muttanti.	1497	
PA_anya-e01_01n:1498_0	Tattha atthīti saṃvijjanti. Imasminti yvāyaṃ uddhaṃ pādatalā adho kesamatthakā tacapariyanto	1498	
PA_anya-e01_01n:1498_1	pūro nānappakārassa asucinoti vuccati, tasmiṃ. Kāyeti sarīre. Sarīraṃ hi asucisañcayato	1498	
PA_anya-e01_01n:1498_2	kucchitānaṃ kesādīnañceva cakkhurogādīnañca rogasatānaṃ āyabhūtato kāyoti vuccati.	1498	
PA_anya-e01_01n:1498_3	Kesā lomāti ete kesādayo dvattiṃsākārā. Tattha atthi imasmiṃ kāye kesā, atthi imasmiṃ	1498	
PA_anya-e01_01n:1498_4	kāye lomāti evaṃ sambandho veditabbo.	1498	
PA_anya-e01_01n:1499_0	Imasmiṃ hi pādatalā paṭṭhāya upari, kesamatthakā paṭṭhāya heṭṭhā, tacato paṭṭhāya	1499	
PA_anya-e01_01n:1499_1	paritoti ettake byāmamatte kaḷevare sabbākārenapi vicinanto na koci kiñci muttaṃ	1499	
PA_anya-e01_01n:1499_2	vā maṇiṃ vā veḷuriyaṃ vā agaruṃ vā kuṅkumaṃ vā kappūraṃ vā vāsacuṇṇādiṃ vā aṇumattampi	1499	
PA_anya-e01_01n:1499_3	sucibhāvaṃ passati, atha kho paramaduggandhajegucchaṃ asirikadassanaṃ nānappakāraṃ	1499	
PA_anya-e01_01n:1499_4	kesalomādibhedaṃ asuciṃyeva passati. Tena vuttaṃ “atthi imasmiṃ kāye kesā lomā…pe…	1499	
PA_anya-e01_01n:1499_5	mutta”nti. Ayamettha padasambandhato vaṇṇanā.	1499	
PA_anya-e01_01n:1500_0	180. Imaṃ pana kammaṭṭhānaṃ bhāvetukāmena ādikammikena kulaputtena vuttappakāraṃ	1500	
PA_anya-e01_01n:1500_1	kalyāṇamittaṃ upasaṅkamitvā idaṃ kammaṭṭhānaṃ gahetabbaṃ. Tenāpissa kammaṭṭhānaṃ	1500	
PA_anya-e01_01n:1500_2	kathentena sattadhā uggahakosallaṃ dasadhā ca manasikārakosallaṃ ācikkhitabbaṃ. Tattha	1500	
PA_anya-e01_01n:1500_3	vacasā manasā vaṇṇato saṇṭhānato disato okāsato paricchedatoti evaṃ sattadhā uggahakosallaṃ ācikkhitabbaṃ.	1500	
PA_anya-e01_01n:1501_0	Imasmiṃ hi paṭikkūlamanasikārakammaṭṭhāne yopi tipiṭako hoti, tenāpi manasikārakāle	1501	
PA_anya-e01_01n:1501_1	paṭhamaṃ vācāya sajjhāyo kātabbo. Ekaccassa hi sajjhāyaṃ karontasseva kammaṭṭhānaṃ	1501	
PA_anya-e01_01n:1501_2	pākaṭaṃ hoti malayavāsī mahādevattherassa santike uggahitakammaṭṭhānānaṃ dvinnaṃ	1501	
PA_anya-e01_01n:1501_3	therānaṃ viya. Thero kira tehi kammaṭṭhānaṃ yācito cattāro māse imaṃyeva sajjhāyaṃ	1501	
PA_anya-e01_01n:1501_4	karothāti dvattiṃsākārapāḷiṃ adāsi. Te kiñcāpi nesaṃ dve tayo nikāyā paguṇā, padakkhiṇaggāhitāya	1501	
PA_anya-e01_01n:1501_5	pana cattāro māse dvattiṃsākāraṃ sajjhāyantāva sotāpannā ahesuṃ. Tasmā kammaṭṭhānaṃ	1501	
PA_anya-e01_01n:1501_6	kathentena ācariyena antevāsiko vattabbo “paṭhamaṃ tāva vācāya sajjhāyaṃ karohī”ti.	1501	
PA_anya-e01_01n:1502	Karontena ca tacapañcakādīni paricchinditvā anulomapaṭilomavasena sajjhāyo kātabbo. Kesā lomā nakhā dantā tacoti hi vatvā puna paṭilomato taco dantā nakhā lomā kesāti vattabbaṃ.	150	
PA_anya-e01_01n:1503	Tadanantaraṃ vakkapañcake maṃsaṃ nhāru aṭṭhi aṭṭhimiñjaṃ vakkanti vatvā puna paṭilomato vakkaṃ aṭṭhimiñjaṃ aṭṭhi nhāru maṃsaṃ, taco dantā nakhā lomā kesāti vattabbaṃ.	150	
PA_anya-e01_01n:1504_0	Tato papphāsapañcake hadayaṃ yakanaṃ kilomakaṃ pihakaṃ papphāsanti vatvā puna paṭilomato	1504	
PA_anya-e01_01n:1504_1	papphāsaṃ pihakaṃ kilomakaṃ yakanaṃ hadayaṃ, vakkaṃ aṭṭhimiñjaṃ aṭṭhi nhāru maṃsaṃ,	1504	
PA_anya-e01_01n:1504_2	taco dantā nakhā lomā kesāti vattabbaṃ.	1504	
PA_anya-e01_01n:1505_0	Tato matthaluṅgapañcake antaṃ antaguṇaṃ udariyaṃ karīsaṃ matthaluṅganti vatvā puna	1505	
PA_anya-e01_01n:1505_1	paṭilomato matthaluṅgaṃ karīsaṃ udariyaṃ antaguṇaṃ antaṃ, papphāsaṃ pihakaṃ kilomakaṃ	1505	
PA_anya-e01_01n:1505_2	yakanaṃ hadayaṃ, vakkaṃ aṭṭhimiñjaṃ aṭṭhi nhāru maṃsaṃ, taco dantā nakhā lomā kesāti vattabbaṃ.	1505	
PA_anya-e01_01n:1506_0	Tato medachakke pittaṃ semhaṃ pubbo lohitaṃ sedo medoti vatvā puna paṭilomato medo	1506	
PA_anya-e01_01n:1506_1	sedo lohitaṃ pubbo semhaṃ pittaṃ, matthaluṅgaṃ karīsaṃ udariyaṃ antaguṇaṃ antaṃ,	1506	
PA_anya-e01_01n:1506_2	papphāsaṃ pihakaṃ kilomakaṃ yakanaṃ hadayaṃ, vakkaṃ aṭṭhimiñjaṃ aṭṭhi nhāru maṃsaṃ,	1506	
PA_anya-e01_01n:1506_3	taco dantā nakhā lomā kesāti vattabbaṃ.	1506	
PA_anya-e01_01n:1507_0	Tato muttachakke assu vasā kheḷo siṅghāṇikā lasikā muttanti vatvā puna paṭilomato	1507	
PA_anya-e01_01n:1507_1	muttaṃ lasikā siṅghāṇikā kheḷo vasā assu, medo sedo lohitaṃ pubbo semhaṃ pittaṃ,	1507	
PA_anya-e01_01n:1507_2	matthaluṅgaṃ karīsaṃ udariyaṃ antaguṇaṃ antaṃ, papphāsaṃ pihakaṃ kilomakaṃ yakanaṃ	1507	
PA_anya-e01_01n:1507_3	hadayaṃ, vakkaṃ aṭṭhimiñjaṃ aṭṭhi nhāru maṃsaṃ, taco dantā nakhā lomā kesāti vattabbaṃ.	1507	
PA_anya-e01_01n:1508_0	Evaṃ kālasataṃ kālasahassaṃ kālasatasahassampi vācāya sajjhāyo kātabbo. Vacasā sajjhāyena	1508	
PA_anya-e01_01n:1508_1	hi kammaṭṭhānatanti paguṇā hoti, na ito cito ca cittaṃ vidhāvati. Koṭṭhāsā pākaṭā	1508	
PA_anya-e01_01n:1508_2	honti, hatthasaṅkhalikā viya vatipādapanti viya ca khāyanti.	1508	
PA_anya-e01_01n:1509	Yathā pana vacasā, tatheva manasāpi sajjhāyo kātabbo. Vacasā sajjhāyo hi manasā sajjhāyassa paccayo hoti. Manasā sajjhāyo lakkhaṇapaṭivedhassa paccayo hoti.	150	
PA_anya-e01_01n:1510	Vaṇṇatoti kesādīnaṃ vaṇṇo vavatthapetabbo.	151	
PA_anya-e01_01n:1511	Saṇṭhānatoti tesaññeva saṇṭhānaṃ vavatthapetabbaṃ.	151	
PA_anya-e01_01n:1512	Disatoti imasmiṃ hi sarīre nābhito uddhaṃ uparimadisā, adho heṭṭhimadisā, tasmā ayaṃ koṭṭhāso imissā nāma disāyāti disā vavatthapetabbā.	151	
PA_anya-e01_01n:1513	Okāsatoti ayaṃ koṭṭhāso imasmiṃ nāma okāse patiṭṭhitoti evaṃ tassa tassa okāso vavatthapetabbo.	151	
PA_anya-e01_01n:1514_0	Paricchedatoti sabhāgaparicchedo visabhāgaparicchedoti dve paricchedā. Tattha ayaṃ	1514	
PA_anya-e01_01n:1514_1	koṭṭhāso heṭṭhā ca upari ca tiriyañca iminā nāma paricchinnoti evaṃ sabhāgaparicchedo	1514	
PA_anya-e01_01n:1514_2	veditabbo. Kesā na lomā, lomāpi na kesāti evaṃ amissakatāvasena visabhāgaparicchedo veditabbo.	1514	
PA_anya-e01_01n:1515_0	Evaṃ sattadhā uggahakosallaṃ ācikkhantena pana idaṃ kammaṭṭhānaṃ asukasmiṃ sutte	1515	
PA_anya-e01_01n:1515_1	paṭikkūlavasena kathitaṃ, asukasmiṃ dhātuvasenāti ñatvā ācikkhitabbaṃ. Idañhi mahāsatipaṭṭhāne	1515	
PA_anya-e01_01n:1515_2	paṭikkūlavaseneva kathitaṃ. Mahāhatthipadopama mahārāhulovāda dhātuvibhaṅgesu dhātuvasena	1515	
PA_anya-e01_01n:1515_3	kathitaṃ. Kāyagatāsatisutte pana yassa vaṇṇato upaṭṭhāti, taṃ sandhāya cattāri jhānāni	1515	
PA_anya-e01_01n:1515_4	vibhattāni. Tattha dhātuvasena kathitaṃ vipassanākammaṭṭhānaṃ hoti. Paṭikkūlavasena	1515	
PA_anya-e01_01n:1515_5	kathitaṃ samathakammaṭṭhānaṃ. Tadetaṃ idha samathakammaṭṭhānamevāti.	1515	
PA_anya-e01_01n:1516_0	181. Evaṃ sattadhā uggahakosallaṃ ācikkhitvā anupubbato, nātisīghato, nātisaṇikato,	1516	
PA_anya-e01_01n:1516_1	vikkhepapaṭibāhanato, paṇṇattisamatikkamanato, anupubbamuñcanato, appanāto, tayo	1516	
PA_anya-e01_01n:1516_2	ca suttantāti evaṃ dasadhā manasikārakosallaṃ ācikkhitabbaṃ. Tattha anupubbatoti	1516	
PA_anya-e01_01n:1516_3	idañhi sajjhāyakaraṇato paṭṭhāya anupaṭipāṭiyā manasikātabbaṃ, na ekantarikāya. Ekantarikāya	1516	
PA_anya-e01_01n:1516_4	hi manasikaronto yathā nāma akusalo puriso dvattiṃsapadaṃ nisseṇiṃ ekantarikāya ārohanto	1516	
PA_anya-e01_01n:1516_5	kilantakāyo patati, na ārohanaṃ sampādeti, evameva bhāvanāsampattivasena adhigantabbassa	1516	
PA_anya-e01_01n:1516_6	assādassa anadhigamā kilantacitto patati, na bhāvanaṃ sampādeti.	1516	
PA_anya-e01_01n:1517_0	Anupubbato manasikarontenāpi ca nātisīghato manasikātabbaṃ. Atisīghato manasikaroto	1517	
PA_anya-e01_01n:1517_1	hi yathā nāma tiyojanamaggaṃ paṭipajjitvā okkamanavissajjanaṃ asallakkhetvā sīghena	1517	
PA_anya-e01_01n:1517_2	javena satakkhattumpi gamanāgamanaṃ karoto purisassa kiñcāpi addhānaṃ parikkhayaṃ	1517	
PA_anya-e01_01n:1517_3	gacchati, atha kho pucchitvāva gantabbaṃ hoti, evameva kevalaṃ kammaṭṭhānaṃ pariyosānaṃ	1517	
PA_anya-e01_01n:1517_4	pāpuṇāti, avibhūtaṃ pana hoti, na visesaṃ āvahati, tasmā nātisīghato manasikātabbaṃ.	1517	
PA_anya-e01_01n:1518_0	Yathā ca nātisīghato, evaṃ nātisaṇikatopi. Atisaṇikato manasikaroto hi yathā nāma	1518	
PA_anya-e01_01n:1518_1	tadaheva tiyojanamaggaṃ gantukāmassa purisassa antarāmagge rukkhapabbatataḷākādīsu	1518	
PA_anya-e01_01n:1518_2	vilambamānassa maggo parikkhayaṃ na gacchati, dvīhatīhena pariyosāpetabbo hoti, evameva	1518	
PA_anya-e01_01n:1518_3	kammaṭṭhānaṃ pariyosānaṃ na gacchati, visesādhigamassa paccayo na hoti.	1518	
PA_anya-e01_01n:1519_0	Vikkhepapaṭibāhanatoti kammaṭṭhānaṃ vissajjetvā bahiddhā puthuttārammaṇe cetaso vikkhepo	1519	
PA_anya-e01_01n:1519_1	paṭibāhitabbo. Appaṭibāhato hi yathā nāma ekapadikaṃ papātamaggaṃ paṭipannassa purisassa	1519	
PA_anya-e01_01n:1519_2	akkamanapadaṃ asallakkhetvā ito cito ca vilokayato padavāro virajjhati, tato sataporise	1519	
PA_anya-e01_01n:1519_3	papāte patitabbaṃ hoti, evameva bahiddhā vikkhepe sati kammaṭṭhānaṃ parihāyati paridhaṃsati.	1519	
PA_anya-e01_01n:1519_4	Tasmā vikkhepapaṭibāhanato manasikātabbaṃ.	1519	
PA_anya-e01_01n:1520_0	Paṇṇattisamatikkamanatoti yāyaṃ kesā lomātiādikā paṇṇatti, taṃ atikkamitvā paṭikkūlanti	1520	
PA_anya-e01_01n:1520_1	cittaṃ ṭhapetabbaṃ. Yathā hi udakadullabhakāle manussā araññe udapānaṃ disvā tattha	1520	
PA_anya-e01_01n:1520_2	tālapaṇṇādikaṃ kiñcideva saññāṇaṃ bandhitvā tena saññāṇena āgantvā nhāyanti ceva	1520	
PA_anya-e01_01n:1520_3	pivanti ca. Yadā pana nesaṃ abhiṇhasañcārena āgatāgatapadaṃ pākaṭaṃ hoti, tadā saññāṇena	1520	
PA_anya-e01_01n:1520_4	kiccaṃ na hoti, icchiticchitakkhaṇe gantvā nhāyanti ceva pivanti ca, evameva pubbabhāge	1520	
PA_anya-e01_01n:1520_5	kesā lomātipaṇṇattivasena manasikaroto paṭikkūlabhāvo pākaṭo hoti. Atha kesā lomātipaṇṇattiṃ	1520	
PA_anya-e01_01n:1520_6	samatikkamitvā paṭikkūlabhāveyeva cittaṃ ṭhapetabbaṃ.	1520	
PA_anya-e01_01n:1521_0	Anupubbamuñcanatoti yo yo koṭṭhāso na upaṭṭhāti, taṃ taṃ muñcantena anupubbamuñcanato	1521	
PA_anya-e01_01n:1521_1	manasikātabbaṃ. Ādikammikassa hi kesāti manasikaroto manasikāro gantvā muttanti imaṃ	1521	
PA_anya-e01_01n:1521_2	pariyosānakoṭṭhāsameva āhacca tiṭṭhati. Muttanti ca manasikaroto manasikāro gantvā	1521	
PA_anya-e01_01n:1521_3	kesāti imaṃ ādikoṭṭhāsameva āhacca tiṭṭhati. Athassa manasikaroto manasikaroto keci	1521	
PA_anya-e01_01n:1521_4	koṭṭhāsā upaṭṭhahanti, keci na upaṭṭhahanti. Tena ye ye upaṭṭhahanti, tesu tesu tāva	1521	
PA_anya-e01_01n:1521_5	kammaṃ kātabbaṃ. Yāva dvīsu upaṭṭhitesu tesampi eko suṭṭhutaraṃ upaṭṭhahati, evaṃ	1521	
PA_anya-e01_01n:1521_6	upaṭṭhitaṃ pana tameva punappunaṃ manasikarontena appanā uppādetabbā.	1521	
PA_anya-e01_01n:1522_0	Tatrāyaṃ upamā – yathā hi dvattiṃsatālake tālavane vasantaṃ makkaṭaṃ gahetukāmo luddo	1522	
PA_anya-e01_01n:1522_1	ādimhi ṭhitatālassa paṇṇaṃ sarena vijjhitvā ukkuṭṭhiṃ kareyya, atha kho so makkaṭo	1522	
PA_anya-e01_01n:1522_2	paṭipāṭiyā tasmiṃ tasmiṃ tāle patitvā pariyantatālameva gaccheyya, tatthapi gantvā	1522	
PA_anya-e01_01n:1522_3	luddena tatheva kate puna teneva nayena āditālaṃ āgaccheyya, so evaṃ punappunaṃ paripātiyamāno	1522	
PA_anya-e01_01n:1522_4	ukkuṭṭhukkuṭṭhiṭṭhāneyeva uṭṭhahitvā anukkamena ekasmiṃ tāle nipatitvā tassa vemajjhe	1522	
PA_anya-e01_01n:1522_5	makuḷatālapaṇṇasūciṃ daḷhaṃ gahetvā vijjhiyamānopi na uṭṭhaheyya, evaṃsampadamidaṃ daṭṭhabbaṃ.	1522	
PA_anya-e01_01n:1523_0	Tatridaṃ opammasaṃsandanaṃ – yathā hi tālavane dvattiṃsatālā, evaṃ imasmiṃ kāye dvattiṃsakoṭṭhāsā.	1523	
PA_anya-e01_01n:1523_1	Makkaṭo viya cittaṃ. Luddo viya yogāvacaro. Makkaṭassa dvattiṃsatālake tālavane nivāso	1523	
PA_anya-e01_01n:1523_2	viya yogino cittassa dvattiṃsakoṭṭhāsake kāye ārammaṇavasena anusañcaraṇaṃ. Luddena	1523	
PA_anya-e01_01n:1523_3	ādimhi ṭhitatālassa paṇṇaṃ sarena vijjhitvā ukkuṭṭhiyā katāya makkaṭassa tasmiṃ tasmiṃ	1523	
PA_anya-e01_01n:1523_4	tāle patitvā pariyantatālagamanaṃ viya yogino kesāti manasikāre āraddhe paṭipāṭiyā	1523	
PA_anya-e01_01n:1523_5	gantvā pariyosānakoṭṭhāseyeva cittassa saṇṭhānaṃ. Puna paccāgamanepi eseva nayo.	1523	
PA_anya-e01_01n:1523_6	Punappunaṃ paripātiyamānassa makkaṭassa ukkuṭṭhukkuṭṭhiṭṭhāne uṭṭhānaṃ viya punappunaṃ	1523	
PA_anya-e01_01n:1523_7	manasikaroto kesuci kesuci upaṭṭhitesu anupaṭṭhahante vissajjetvā upaṭṭhitesu parikammakaraṇaṃ.	1523	
PA_anya-e01_01n:1523_8	Anukkamena ekasmiṃ tāle nipatitvā tassa majjhe makuḷatālapaṇṇasūciṃ daḷhaṃ gahetvā	1523	
PA_anya-e01_01n:1523_9	vijjhiyamānassapi anuṭṭhānaṃ viya avasāne dvīsu upaṭṭhitesu yo suṭṭhutaraṃ upaṭṭhāti,	1523	
PA_anya-e01_01n:1523_10	tameva punappunaṃ manasikaritvā appanāya uppādanaṃ.	15231	
PA_anya-e01_01n:1524_0	Aparāpi upamā – yathā nāma piṇḍapātiko bhikkhu dvattiṃsakulaṃ gāmaṃ upanissāya vasanto	1524	
PA_anya-e01_01n:1524_1	paṭhamageheyeva dve bhikkhā labhitvā parato ekaṃ vissajjeyya. Punadivase tisso labhitvā	1524	
PA_anya-e01_01n:1524_2	parato dve vissajjeyya. Tatiyadivase ādimhiyeva pattapūraṃ labhitvā āsanasālaṃ gantvā	1524	
PA_anya-e01_01n:1524_3	paribhuñjeyya. Evaṃsampadamidaṃ daṭṭhabbaṃ. Dvattiṃsakulagāmo viya hi dvattiṃsākāro.	1524	
PA_anya-e01_01n:1524_4	Piṇḍapātiko viya yogāvacaro. Tassa taṃ gāmaṃ upanissāya vāso viya yogino dvattiṃsākāre	1524	
PA_anya-e01_01n:1524_5	parikammakaraṇaṃ. Paṭhamagehe dve bhikkhā labhitvā parato ekissā vissajjanaṃ viya	1524	
PA_anya-e01_01n:1524_6	dutiyadivase tisso labhitvā parato dvinnaṃ vissajjanaṃ viya ca manasikaroto manasikaroto	1524	
PA_anya-e01_01n:1524_7	anupaṭṭhahante vissajjetvā upaṭṭhitesu yāva koṭṭhāsadvaye parikammakaraṇaṃ. Tatiyadivase	1524	
PA_anya-e01_01n:1524_8	ādimhiyeva pattapūraṃ labhitvā āsanasālāyaṃ nisīditvā paribhogo viya dvīsu yo suṭṭhutaraṃ	1524	
PA_anya-e01_01n:1524_9	upaṭṭhāti, tameva punappunaṃ manasikaritvā appanāya uppādanaṃ.	1524	
PA_anya-e01_01n:1525	Appanātoti appanākoṭṭhāsato kesādīsu ekekasmiṃ koṭṭhāse appanā hotīti veditabbāti ayamevettha adhippāyo.	152	
PA_anya-e01_01n:1526	Tayo ca suttantāti adhicittaṃ, sītibhāvo, bojjhaṅgakosallanti ime tayo suttantā vīriyasamādhiyojanatthaṃ veditabbāti ayamettha adhippāyo. Tattha –	152	
PA_anya-e01_01n:1527_0	“Adhicittamanuyuttena, bhikkhave, bhikkhunā tīṇi nimittāni kālenakālaṃ manasikātabbāni.	1527	
PA_anya-e01_01n:1527_1	Kālenakālaṃ samādhinimittaṃ manasikātabbaṃ. Kālenakālaṃ paggahanimittaṃ manasikātabbaṃ.	1527	
PA_anya-e01_01n:1527_2	Kālenakālaṃ upekkhānimittaṃ manasikātabbaṃ. Sace, bhikkhave, adhicittamanuyutto bhikkhu	1527	
PA_anya-e01_01n:1527_3	ekantaṃ samādhinimittaññeva manasikareyya, ṭhānaṃ taṃ cittaṃ kosajjāya saṃvatteyya.	1527	
PA_anya-e01_01n:1527_4	Sace, bhikkhave, adhicittamanuyutto bhikkhu ekantaṃ paggahanimittaññeva manasikareyya,	1527	
PA_anya-e01_01n:1527_5	ṭhānaṃ taṃ cittaṃ uddhaccāya saṃvatteyya. Sace, bhikkhave, adhicittamanuyutto bhikkhu	1527	
PA_anya-e01_01n:1527_6	ekantaṃ upekkhānimittaññeva manasikareyya, ṭhānaṃ taṃ cittaṃ na sammā samādhiyeyya	1527	
PA_anya-e01_01n:1527_7	āsavānaṃ khayāya. Yato ca kho, bhikkhave, adhicittamanuyutto bhikkhu kālenakālaṃ	1527	
PA_anya-e01_01n:1527_8	samādhinimittaṃ paggahanimittaṃ upekkhānimittaṃ manasikaroti, taṃ hoti cittaṃ muduñca	1527	
PA_anya-e01_01n:1527_9	kammaññañca pabhassarañca, na ca pabhaṅgu, sammā samādhiyati āsavānaṃ khayāya.	1527	
PA_anya-e01_01n:1528_0	“Seyyathāpi, bhikkhave, suvaṇṇakāro vā suvaṇṇakārantevāsī vā ukkaṃ bandhati, ukkaṃ	1528	
PA_anya-e01_01n:1528_1	bandhitvā ukkāmukhaṃ ālimpeti, ukkāmukhaṃ ālimpetvā saṇḍāsena jātarūpaṃ gahetvā ukkāmukhe	1528	
PA_anya-e01_01n:1528_2	pakkhipitvā kālenakālaṃ abhidhamati, kālenakālaṃ udakena paripphoseti, kālenakālaṃ	1528	
PA_anya-e01_01n:1528_3	ajjhupekkhati. Sace, bhikkhave, suvaṇṇakāro vā suvaṇṇakārantevāsī vā taṃ jātarūpaṃ	1528	
PA_anya-e01_01n:1528_4	ekantaṃ abhidhameyya, ṭhānaṃ taṃ jātarūpaṃ ḍaheyya. Sace, bhikkhave, suvaṇṇakāro	1528	
PA_anya-e01_01n:1528_5	vā suvaṇṇakārantevāsī vā taṃ jātarūpaṃ ekantaṃ udakena paripphoseyya, ṭhānaṃ taṃ	1528	
PA_anya-e01_01n:1528_6	jātarūpaṃ nibbāyeyya. Sace, bhikkhave, suvaṇṇakāro vā suvaṇṇakārantevāsī vā taṃ jātarūpaṃ	1528	
PA_anya-e01_01n:1528_7	ekantaṃ ajjhupekkheyya, ṭhānaṃ taṃ jātarūpaṃ na sammā paripākaṃ gaccheyya. Yato ca	1528	
PA_anya-e01_01n:1528_8	kho, bhikkhave, suvaṇṇakāro vā suvaṇṇakārantevāsī vā taṃ jātarūpaṃ kālenakālaṃ abhidhamati,	1528	
PA_anya-e01_01n:1528_9	kālenakālaṃ udakena paripphoseti, kālenakālaṃ ajjhupekkhati, taṃ hoti jātarūpaṃ muduñca	1528	
PA_anya-e01_01n:1528_10	kammaññañca pabhassarañca, na ca pabhaṅgu, sammā upeti kammāya. Yassā yassā ca piḷandhanavikatiyā	15281	
PA_anya-e01_01n:1528_11	ākaṅkhati yadi paṭikāya yadi kuṇḍalāya yadi gīveyyāya yadi suvaṇṇamālāya, tañcassa atthaṃ anubhoti.	15281	
PA_anya-e01_01n:1529_0	“Evameva kho, bhikkhave, adhicittamanuyuttena…pe… samādhiyati āsavānaṃ khayāya. Yassa	1529	
PA_anya-e01_01n:1529_1	yassa ca abhiññā sacchi karaṇīyassa dhammassa cittaṃ abhininnāmeti abhiññā sacchi	1529	
PA_anya-e01_01n:1529_2	kiriyāya, tatra tatreva sakkhibhabbataṃ pāpuṇāti sati sati āyatane”ti.	1529	
PA_anya-e01_01n:1530	Idaṃ suttaṃ adhicittanti veditabbaṃ.	153	
PA_anya-e01_01n:1531_0	“Chahi, bhikkhave, dhammehi samannāgato bhikkhu bhabbo anuttaraṃ sītibhāvaṃ sacchikātuṃ.	1531	
PA_anya-e01_01n:1531_1	Katamehi chahi? Idha, bhikkhave, bhikkhu yasmiṃ samaye cittaṃ niggahetabbaṃ, tasmiṃ	1531	
PA_anya-e01_01n:1531_2	samaye cittaṃ niggaṇhāti. Yasmiṃ samaye cittaṃ paggahetabbaṃ, tasmiṃ samaye cittaṃ	1531	
PA_anya-e01_01n:1531_3	paggaṇhāti. Yasmiṃ samaye cittaṃ sampahaṃsitabbaṃ, tasmiṃ samaye cittaṃ sampahaṃseti.	1531	
PA_anya-e01_01n:1531_4	Yasmiṃ samaye cittaṃ ajjhupekkhitabbaṃ, tasmiṃ samaye cittaṃ ajjhupekkhati. Paṇītādhimuttiko	1531	
PA_anya-e01_01n:1531_5	ca hoti nibbānābhirato. Imehi kho, bhikkhave, chahi dhammehi samannāgato bhikkhu	1531	
PA_anya-e01_01n:1531_6	bhabbo anuttaraṃ sītibhāvaṃ sacchikātu”nti.	1531	
PA_anya-e01_01n:1532	Idaṃ suttaṃ anuttaraṃ sītibhāvoti veditabbaṃ.	153	
PA_anya-e01_01n:1533	Bojjhaṅgakosallaṃ “pana evameva kho, bhikkhave, yasmiṃ samaye līnaṃ cittaṃ hoti, akālo tasmiṃ samaye passaddhisambojjhaṅgassa bhāvanāyā”ti appanākosallakathāyaṃ dassitameva.	153	
PA_anya-e01_01n:1534_0	Iti idaṃ sattavidhaṃ uggahakosallaṃ suggahitaṃ katvā idañca dasavidhaṃ manasikārakosallaṃ	1534	
PA_anya-e01_01n:1534_1	suṭṭhu vavatthapetvā tena yoginā ubhayakosallavasena kammaṭṭhānaṃ sādhukaṃ uggahetabbaṃ.	1534	
PA_anya-e01_01n:1534_2	Sace panassa ācariyena saddhiṃ ekavihāreyeva phāsu hoti, evaṃ vitthārena akathāpetvā	1534	
PA_anya-e01_01n:1534_3	kammaṭṭhānaṃ suṭṭhu vavatthapetvā kammaṭṭhānaṃ anuyujjantena visesaṃ labhitvā uparūpari	1534	
PA_anya-e01_01n:1534_4	kathāpetabbaṃ. Aññattha vasitukāmena yathāvuttena vidhinā vitthārato kathāpetvā punappunaṃ	1534	
PA_anya-e01_01n:1534_5	parivattetvā sabbaṃ gaṇṭhiṭṭhānaṃ chinditvā pathavīkasiṇaniddese vuttanayeneva ananurūpaṃ	1534	
PA_anya-e01_01n:1534_6	senāsanaṃ pahāya anurūpe vihāre vasantena khuddakapalibodhupacchedaṃ katvā paṭikkūlamanasikāre	1534	
PA_anya-e01_01n:1534_7	parikammaṃ kātabbaṃ.	1534	
PA_anya-e01_01n:1535_0	Karontena pana kesesu tāva nimittaṃ gahetabbaṃ. Kathaṃ? Ekaṃ vā dve vā kese luñcitvā	1535	
PA_anya-e01_01n:1535_1	hatthatale ṭhapetvā vaṇṇo tāva vavatthapetabbo. Chinnaṭṭhānepi kese oloketuṃ vaṭṭati.	1535	
PA_anya-e01_01n:1535_2	Udakapatte vā yāgupatte vā oloketumpi vaṭṭatiyeva. Kāḷakakāle disvā kāḷakāti manasikātabbā.	1535	
PA_anya-e01_01n:1535_3	Setakāle setāti. Missakakāle pana ussadavasena manasikātabbā honti. Yathā ca kesesu,	1535	
PA_anya-e01_01n:1535_4	evaṃ sakalepi tacapañcake disvāva nimittaṃ gahetabbaṃ.	1535	
PA_anya-e01_01n:1536	Koṭṭhāsavavatthāpanakathā	153	
PA_anya-e01_01n:1537	182. Evaṃ nimittaṃ gahetvā sabbakoṭṭhāse vaṇṇasaṇṭhānadisokāsaparicchedavasena vavatthapetvā vaṇṇasaṇṭhānagandhaāsayokāsavasena pañcadhā paṭikkūlato vavatthapetabbā.	153	
PA_anya-e01_01n:1538_0	Tatrāyaṃ sabbakoṭṭhāsesu anupubbakathā. Kesā tāva pakativaṇṇena kāḷakā addāriṭṭhakavaṇṇā.	1538	
PA_anya-e01_01n:1538_1	Saṇṭhānato dīghavaṭṭalikā tulādaṇḍasaṇṭhānā. Disato uparimadisāya jātā. Okāsato ubhosu	1538	
PA_anya-e01_01n:1538_2	passesu kaṇṇacūḷikāhi, purato nalāṭantena, pacchato galavāṭakena paricchinnā. Sīsakaṭāhaveṭhanaṃ	1538	
PA_anya-e01_01n:1538_3	allacammaṃ kesānaṃ okāso. Paricchedato kesā sīsaveṭhanacamme vīhaggamattaṃ pavisitvā	1538	
PA_anya-e01_01n:1538_4	patiṭṭhitena heṭṭhā attano mūlatalena, upari ākāsena, tiriyaṃ aññamaññena paricchinnā,	1538	
PA_anya-e01_01n:1538_5	dve kesā ekato natthīti ayaṃ sabhāgaparicchedo. Kesā na lomā, lomā na kesāti evaṃ	1538	
PA_anya-e01_01n:1538_6	avasesaekatiṃsakoṭṭhāsehi amissīkatā kesā nāma pāṭiyekko ekakoṭṭhāsoti ayaṃ visabhāgaparicchedo.	1538	
PA_anya-e01_01n:1538_7	Idaṃ kesānaṃ vaṇṇādito vavatthāpanaṃ.	1538	
PA_anya-e01_01n:1539	183. Idaṃ pana nesaṃ vaṇṇādivasena pañcadhā paṭikkūlato vavatthāpanaṃ. Kesā nāmete vaṇṇatopi paṭikkūlā. Saṇṭhānatopi gandhatopi āsayatopi okāsatopi paṭikkūlā.	153	
PA_anya-e01_01n:1540_0	Manuññepi hi yāgupatte vā bhattapatte vā kesavaṇṇaṃ kiñci disvā kesamissakamidaṃ	1540	
PA_anya-e01_01n:1540_1	haratha nanti jigucchanti. Evaṃ kesā vaṇṇato paṭikkūlā. Rattiṃ bhuñjantāpi kesasaṇṭhānaṃ	1540	
PA_anya-e01_01n:1540_2	akkavākaṃ vā makacivākaṃ vā chupitvāpi tatheva jigucchanti. Evaṃ saṇṭhānato paṭikkūlā.	1540	
PA_anya-e01_01n:1541_0	Telamakkhanapupphadhūpādi saṅkhāravirahitānañca kesānaṃ gandho paramajeguccho hoti.	1541	
PA_anya-e01_01n:1541_1	Tato jegucchataro aggimhi pakkhittānaṃ. Kesā hi vaṇṇasaṇṭhānato appaṭikkūlāpi siyuṃ,	1541	
PA_anya-e01_01n:1541_2	gandhena pana paṭikkūlāyeva. Yathā hi daharassa kumārassa vaccaṃ vaṇṇato haliddivaṇṇaṃ,	1541	
PA_anya-e01_01n:1541_3	saṇṭhānatopi haliddipiṇḍasaṇṭhānaṃ. Saṅkāraṭṭhāne chaḍḍitañca uddhumātakakāḷasunakhasarīraṃ	1541	
PA_anya-e01_01n:1541_4	vaṇṇato tālapakkavaṇṇaṃ. Saṇṭhānato vaṭṭetvā vissaṭṭhamudiṅgasaṇṭhānaṃ. Dāṭhāpissa	1541	
PA_anya-e01_01n:1541_5	sumanamakuḷasadisāti ubhayampi vaṇṇasaṇṭhānato siyā appaṭikkūlaṃ gandhena pana paṭikkūlameva.	1541	
PA_anya-e01_01n:1541_6	Evaṃ kesāpi siyuṃ vaṇṇasaṇṭhānato appaṭikkūlā gandhena pana paṭikkūlāyevāti.	1541	
PA_anya-e01_01n:1542_0	Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṃ jegucchāni	1542	
PA_anya-e01_01n:1542_1	honti aparibhogāni, evaṃ kesāpi pubbalohitamuttakarīsapittasemhādinissandena jātattā	1542	
PA_anya-e01_01n:1542_2	jegucchāti idaṃ nesaṃ āsayato pāṭikkulyaṃ.	1542	
PA_anya-e01_01n:1543_0	Ime ca kesā nāma gūtharāsimhi uṭṭhitakaṇṇikaṃ viya ekatiṃsakoṭṭhāsarāsimhi jātā.	1543	
PA_anya-e01_01n:1543_1	Te susānasaṅkāraṭṭhānādīsu jātasākaṃ viya parikkhādīsu jātakamalakuvalayādipupphaṃ	1543	
PA_anya-e01_01n:1543_2	viya ca asuciṭṭhāne jātattā paramajegucchāti idaṃ nesaṃ okāsato pāṭikkulyaṃ.	1543	
PA_anya-e01_01n:1544_0	Yathā ca kesānaṃ, evaṃ sabbakoṭṭhāsānaṃ vaṇṇasaṇṭhānagandhāsayokāsavasena pañcadhā	1544	
PA_anya-e01_01n:1544_1	paṭikkūlatā veditabbā. Vaṇṇasaṇṭhānadisokāsaparicchedavasena pana sabbepi visuṃ visuṃ vavatthapetabbā.	1544	
PA_anya-e01_01n:1545_0	184. Tattha lomā tāva pakativaṇṇato na kesā viya asambhinnakāḷakā, kāḷapiṅgalā pana	1545	
PA_anya-e01_01n:1545_1	honti. Saṇṭhānato onataggā tālamūlasaṇṭhānā. Disato dvīsu disāsu jātā. Okāsato ṭhapetvā	1545	
PA_anya-e01_01n:1545_2	kesānaṃ patiṭṭhitokāsañca hatthapādatalāni ca yebhuyyena avasesasarīraveṭhanacamme	1545	
PA_anya-e01_01n:1545_3	jātā. Paricchedato sarīraveṭhanacamme likhāmattaṃ pavisitvā patiṭṭhitena heṭṭhā attano	1545	
PA_anya-e01_01n:1545_4	mūlatalena, upari ākāsena, tiriyaṃ aññamaññena paricchinnā, dve lomā ekato natthi,	1545	
PA_anya-e01_01n:1545_5	ayaṃ nesaṃ sabhāgaparicchedo. Visabhāgaparicchedo pana kesasadisoyeva.	1545	
PA_anya-e01_01n:1546_0	185. Nakhāti vīsatiyā nakhapattānaṃ nāmaṃ. Te sabbepi vaṇṇato setā. Saṇṭhānato macchasakalikasaṇṭhānā.	1546	
PA_anya-e01_01n:1546_1	Disato pādanakhā heṭṭhimadisāya, hatthanakhā uparimadisāyāti dvīsu disāsu jātā. Okāsato	1546	
PA_anya-e01_01n:1546_2	aṅgulīnaṃ aggapiṭṭhesu patiṭṭhitā. Paricchedato dvīsu disāsu aṅgulikoṭimaṃsehi, anto	1546	
PA_anya-e01_01n:1546_3	aṅgulipiṭṭhimaṃsena, bahi ceva agge ca ākāsena, tiriyaṃ aññamaññena paricchinnā,	1546	
PA_anya-e01_01n:1546_4	dve nakhā ekato natthi, ayaṃ nesaṃ sabhāgaparicchedo. Visabhāgaparicchedo pana kesasadisoyeva.	1546	
PA_anya-e01_01n:1547_0	186. Dantāti paripuṇṇadantassa dvattiṃsa dantaṭṭhikāni. Tepi vaṇṇato setā. Saṇṭhānato	1547	
PA_anya-e01_01n:1547_1	anekasaṇṭhānā. Tesaṃ hi heṭṭhimāya tāva dantapāḷiyā majjhe cattāro dantā mattikāpiṇḍe	1547	
PA_anya-e01_01n:1547_2	paṭipāṭiyā ṭhapitaalābubījasaṇṭhānā. Tesaṃ ubhosu passesu ekeko ekamūlako ekakoṭiko	1547	
PA_anya-e01_01n:1547_3	mallikamakuḷasaṇṭhāno. Tato ekeko dvimūlako dvikoṭiko yānakaupatthambhinisaṇṭhāno.	1547	
PA_anya-e01_01n:1547_4	Tato dve dve timūlā tikoṭikā. Tato dve dve catumūlā catukoṭikāti. Uparimapāḷiyāpi	1547	
PA_anya-e01_01n:1547_5	eseva nayo. Disato uparimadisāya jātā. Okāsato dvīsu hanukaṭṭhikesu patiṭṭhitā. Paricchedato	1547	
PA_anya-e01_01n:1547_6	heṭṭhā hanukaṭṭhike patiṭṭhitena attano mūlatalena, upari ākāsena, tiriyaṃ aññamaññena	1547	
PA_anya-e01_01n:1547_7	paricchinnā, dve dantā ekato natthi, ayaṃ nesaṃ sabhāgaparicchedo. Visabhāgaparicchedo	1547	
PA_anya-e01_01n:1547_8	pana kesasadisoyeva.	1547	
PA_anya-e01_01n:1548_0	187. Tacoti sakalasarīraṃ veṭhetvā ṭhitacammaṃ. Tassa upari kāḷasāmapītādivaṇṇā chavi	1548	
PA_anya-e01_01n:1548_1	nāma yā sakalasarīratopi saṅkaḍḍhiyamānā badaraṭṭhimattā hoti. Taco pana vaṇṇato	1548	
PA_anya-e01_01n:1548_2	setoyeva. So cassa setabhāvo aggijālābhighātapaharaṇappahārādīhi viddhaṃsitāya chaviyā	1548	
PA_anya-e01_01n:1548_3	pākaṭo hoti. Saṇṭhānato sarīrasaṇṭhānova hoti. Ayamettha saṅkhepo.	1548	
PA_anya-e01_01n:1549_0	Vitthārato pana pādaṅgulittaco kosakārakakosasaṇṭhāno. Piṭṭhipādattaco puṭabandhaupāhanasaṇṭhāno.	1549	
PA_anya-e01_01n:1549_1	Jaṅghattaco bhattapuṭakatālapaṇṇasaṇṭhāno. Ūruttaco taṇḍulabharitadīghatthavikasaṇṭhāno.	1549	
PA_anya-e01_01n:1549_2	Ānisadattaco udakapūritapaṭaparissāvanasaṇṭhāno. Piṭṭhittaco phalakonaddhacammasaṇṭhāno.	1549	
PA_anya-e01_01n:1549_3	Kucchittaco vīṇādoṇikonaddhacammasaṇṭhāno. Urattaco yebhuyyena caturassasaṇṭhāno.	1549	
PA_anya-e01_01n:1549_4	Ubhayabāhuttaco tūṇironaddhacammasaṇṭhāno. Piṭṭhihatthattaco khurakosasaṇṭhāno, phaṇakatthavikasaṇṭhāno	1549	
PA_anya-e01_01n:1549_5	vā. Hatthaṅgulittaco kuñcikākosakasaṇṭhāno. Gīvattaco galakañcukasaṇṭhāno. Mukhattaco	1549	
PA_anya-e01_01n:1549_6	chiddāvachiddo kīṭakulāvakasaṇṭhāno. Sīsattaco pattatthavikasaṇṭhānoti.	1549	
PA_anya-e01_01n:1550_0	Tacapariggaṇhakena ca yogāvacarena uttaroṭṭhato paṭṭhāya uparimukhaṃ ñāṇaṃ pesetvā	1550	
PA_anya-e01_01n:1550_1	paṭhamaṃ tāva mukhaṃ pariyonandhitvā ṭhitacammaṃ vavatthapetabbaṃ. Tato nalāṭaṭṭhicammaṃ.	1550	
PA_anya-e01_01n:1550_2	Tato thavikāya pakkhittapattassa ca thavikāya ca antarena hatthamiva sīsaṭṭhikassa	1550	
PA_anya-e01_01n:1550_3	ca sīsacammassa ca antarena ñāṇaṃ pesetvā aṭṭhikena saddhiṃ cammassa ekābaddhabhāvaṃ	1550	
PA_anya-e01_01n:1550_4	viyojentena sīsacammaṃ vavatthapetabbaṃ. Tato khandhacammaṃ. Tato anulomena paṭilomena	1550	
PA_anya-e01_01n:1550_5	ca dakkhiṇahatthacammaṃ. Atha teneva nayena vāmahatthacammaṃ. Tato piṭṭhicammaṃ taṃ	1550	
PA_anya-e01_01n:1550_6	vavatthapetvā anulomena paṭilomena ca dakkhiṇapādacammaṃ. Atha teneva nayena vāmapādacammaṃ.	1550	
PA_anya-e01_01n:1550_7	Tato anukkameneva vatthiudarahadayagīvacammāni vavatthapetabbāni. Atha gīvacammānantaraṃ	1550	
PA_anya-e01_01n:1550_8	heṭṭhimahanucammaṃ vavatthapetvā adharoṭṭhapariyosānaṃ pāpetvā niṭṭhapetabbaṃ. Evaṃ	1550	
PA_anya-e01_01n:1550_9	oḷārikoḷārikaṃ pariggaṇhantassa sukhumampi pākaṭaṃ hoti. Disato dvīsu disāsu jāto.	1550	
PA_anya-e01_01n:1550_10	Okāsato sakalasarīraṃ pariyonandhitvā ṭhito. Paricchedato heṭṭhā patiṭṭhitatalena,	15501	
PA_anya-e01_01n:1550_11	upari ākāsena paricchinno, ayamassa sabhāgaparicchedo. Visabhāgaparicchedo pana kesasadisoyeva.	15501	
PA_anya-e01_01n:1551_0	188. Maṃsanti nava maṃsapesisatāni. Taṃ sabbampi vaṇṇato rattaṃ kiṃsukapupphasadisaṃ.	1551	
PA_anya-e01_01n:1551_1	Saṇṭhānato jaṅghapiṇḍikamaṃsaṃ tālapaṇṇapuṭabhattasaṇṭhānaṃ. Ūrumaṃsaṃ nisadapotasaṇṭhānaṃ.	1551	
PA_anya-e01_01n:1551_2	Ānisadamaṃsaṃ uddhanakoṭisaṇṭhānaṃ. Piṭṭhimaṃsaṃ tālaguḷapaṭalasaṇṭhānaṃ. Phāsukadvayamaṃsaṃ	1551	
PA_anya-e01_01n:1551_3	koṭṭhalikāya kucchiyaṃ tanumattikālepasaṇṭhānaṃ. Thanamaṃsaṃ vaṭṭetvā avakkhittamattikāpiṇḍasaṇṭhānaṃ.	1551	
PA_anya-e01_01n:1551_4	Bāhudvayamaṃsaṃ dviguṇaṃ katvā ṭhapitaniccammamahāmūsikasaṇṭhānaṃ. Evaṃ oḷārikoḷārikaṃ	1551	
PA_anya-e01_01n:1551_5	pariggaṇhantassa sukhumampi pākaṭaṃ hoti. Disato dvīsu disāsu jātaṃ. Okāsato vīsādhikāni	1551	
PA_anya-e01_01n:1551_6	tīṇi aṭṭhisatāni anulimpitvā ṭhitaṃ. Paricchedato heṭṭhā aṭṭhisaṅghāte patiṭṭhitatalena,	1551	
PA_anya-e01_01n:1551_7	upari tacena, tiriyaṃ aññamaññena paricchinnaṃ, ayamassa sabhāgaparicchedo. Visabhāgaparicchedo	1551	
PA_anya-e01_01n:1551_8	pana kesasadisoyeva.	1551	
PA_anya-e01_01n:1552_0	189. Nhārūti nava nhārusatāni. Vaṇṇato sabbepi nhārū setā. Saṇṭhānato nānāsaṇṭhānā.	1552	
PA_anya-e01_01n:1552_1	Etesu hi gīvāya uparimabhāgato paṭṭhāya pañca mahānhārū sarīraṃ vinandhamānā purimapassena	1552	
PA_anya-e01_01n:1552_2	otiṇṇā. Pañca pacchimapassena. Pañca dakkhiṇapassena. Pañca vāmapassena. Dakkhiṇahatthaṃ	1552	
PA_anya-e01_01n:1552_3	vinandhamānāpi hatthassa purimapassena pañca. Pacchimapassena pañca. Tathā vāmahatthaṃ	1552	
PA_anya-e01_01n:1552_4	vinandhamānā. Dakkhiṇapādaṃ vinandhamānāpi pādassa purimapassena pañca. Pacchimapassena	1552	
PA_anya-e01_01n:1552_5	pañca. Tathā vāmapādaṃ vinandhamānāpīti evaṃ sarīradhārakā nāma saṭṭhimahānhārū kāyaṃ	1552	
PA_anya-e01_01n:1552_6	vinandhamānā otiṇṇā. Ye kaṇḍarātipi vuccanti. Te sabbepi kandalamakuḷasaṇṭhānā. Aññe	1552	
PA_anya-e01_01n:1552_7	pana taṃ taṃ padesaṃ ajjhottharitvā ṭhitā. Tato sukhumatarā suttarajjukasaṇṭhānā.	1552	
PA_anya-e01_01n:1552_8	Aññe tato sukhumatarā pūtilatāsaṇṭhānā, aññe tato sukhumatarā mahāvīṇātantisaṇṭhānā.	1552	
PA_anya-e01_01n:1552_9	Aññe thūlasuttakasaṇṭhānā. Hatthapādapiṭṭhīsu nhārū sakuṇapādasaṇṭhānā. Sīse nhārū	1552	
PA_anya-e01_01n:1552_10	dārakānaṃ sīsajālakasaṇṭhānā. Piṭṭhiyaṃ nhārū ātape pasāritaallajālasaṇṭhānā. Avasesā	15521	
PA_anya-e01_01n:1552_11	taṃtaṃaṅgapaccaṅgānugatā nhārū sarīre paṭimukkajālakañcukasaṇṭhānā. Disato dvīsu	15521	
PA_anya-e01_01n:1552_12	disāsu jātā. Okāsato sakalasarīre aṭṭhīni ābandhitvā ṭhitā. Paricchedato heṭṭhā tiṇṇaṃ	15521	
PA_anya-e01_01n:1552_13	aṭṭhisatānaṃ upari patiṭṭhitatalehi, upari maṃsacammāni āhacca ṭhitappadesehi, tiriyaṃ	15521	
PA_anya-e01_01n:1552_14	aññamaññena paricchinnā, ayaṃ nesaṃ sabhāgaparicchedo. Visabhāgaparicchedo pana kesasadisoyeva.	15521	
PA_anya-e01_01n:1553_0	190. Aṭṭhīti ṭhapetvā dvattiṃsa dantaṭṭhīni avasesāni catusaṭṭhi hatthaṭṭhīni, catusaṭṭhi	1553	
PA_anya-e01_01n:1553_1	pādaṭṭhīni, catusaṭṭhi maṃsanissitāni muduaṭṭhīni, dve paṇhikaṭṭhīni, ekekasmiṃ pāde	1553	
PA_anya-e01_01n:1553_2	dve dve gopphakaṭṭhīni, dve jaṅghaṭṭhīni, ekaṃ jaṇṇukaṭṭhi, ekaṃ ūruṭṭhi, dve kaṭiṭṭhīni,	1553	
PA_anya-e01_01n:1553_3	aṭṭhārasa piṭṭhikaṇṭakaṭṭhīni, catuvīsati phāsukaṭṭhīni, cuddasa uraṭṭhīni, ekaṃ	1553	
PA_anya-e01_01n:1553_4	hadayaṭṭhi, dve akkhakaṭṭhīni, dve koṭṭaṭṭhīni, dve bāhuṭṭhīni, dve dve aggabāhuṭṭhīni,	1553	
PA_anya-e01_01n:1553_5	satta gīvaṭṭhīni, dve hanukaṭṭhīni, ekaṃ nāsikaṭṭhi, dve akkhiṭṭhīni, dve kaṇṇaṭṭhīni,	1553	
PA_anya-e01_01n:1553_6	ekaṃ nalāṭaṭṭhi. Ekaṃ muddhaṭṭhi, nava sīsakapālaṭṭhīnīti evaṃ timattāni aṭṭhisatāni,	1553	
PA_anya-e01_01n:1553_7	tāni sabbānipi vaṇṇato setāni. Saṇṭhānato nānāsaṇṭhānāni.	1553	
PA_anya-e01_01n:1554_0	Tattha hi aggapādaṅguliaṭṭhīni katakabījasaṇṭhānāni. Tadanantarāni majjhapabbaṭṭhīni	1554	
PA_anya-e01_01n:1554_1	panasaṭṭhisaṇṭhānāni. Mūlapabbaṭṭhīni paṇavasaṇṭhānāni. Piṭṭhipādaṭṭhīni koṭṭitakandalakandarāsisaṇṭhānāni.	1554	
PA_anya-e01_01n:1554_2	Paṇhikaṭṭhi ekaṭṭhitālaphalabījasaṇṭhānaṃ. Gopphakaṭṭhīni baddhakīḷāgoḷakasaṇṭhānāni.	1554	
PA_anya-e01_01n:1554_3	Jaṅghaṭṭhīnaṃ gopphakaṭṭhīsu patiṭṭhitaṭṭhānaṃ apanītatacasindikaḷīrasaṇṭhānaṃ. Khuddakajaṅghaṭṭhikaṃ	1554	
PA_anya-e01_01n:1554_4	dhanukadaṇḍasaṇṭhānaṃ. Mahantaṃ milātasappapiṭṭhisaṇṭhānaṃ. Jaṇṇukaṭṭhi ekato parikkhīṇapheṇakasaṇṭhānaṃ.	1554	
PA_anya-e01_01n:1554_5	Tattha jaṅghaṭṭhikassa patiṭṭhitaṭṭhānaṃ atikhiṇaggagosiṅgasaṇṭhānaṃ. Ūruṭṭhi duttacchitavāsiparasudaṇḍasaṇṭhānaṃ.	1554	
PA_anya-e01_01n:1554_6	Tassa kaṭiṭṭhimhi patiṭṭhitaṭṭhānaṃ kīḷāgoḷakasaṇṭhānaṃ. Tena kaṭiṭṭhino patiṭṭhitaṭṭhānaṃ	1554	
PA_anya-e01_01n:1554_7	aggacchinnamahāpunnāgaphalasaṇṭhānaṃ.	1554	
PA_anya-e01_01n:1555_0	Kaṭiṭṭhīni dvepi ekābaddhāni hutvā kumbhakārikauddhanasaṇṭhānāni. Pāṭiyekkaṃ kammārakūṭayottakasaṇṭhānāni.	1555	
PA_anya-e01_01n:1555_1	Koṭiyaṃ ṭhitaṃ ānisadaṭṭhi adhomukhaṃ katvā gahitasappaphaṇasaṇṭhānaṃ, sattaṭṭhaṭṭhānesu	1555	
PA_anya-e01_01n:1555_2	chiddāvachiddaṃ. Piṭṭhikaṇṭakaṭṭhīni abbhantarato uparūpari ṭhapitasīsapaṭṭaveṭhakasaṇṭhānāni.	1555	
PA_anya-e01_01n:1555_3	Bāhirato vaṭṭanāvaḷisaṇṭhānāni. Tesaṃ antarantarā kakacadantasadisā dve tayo kaṇṭakā	1555	
PA_anya-e01_01n:1555_4	honti. Catuvīsatiyā phāsukaṭṭhīsu aparipuṇṇāni aparipuṇṇaasisaṇṭhānāni. Paripuṇṇāni	1555	
PA_anya-e01_01n:1555_5	paripuṇṇaasisaṇṭhānāni. Sabbānipi odātakukkuṭassa pasāritapakkhasaṇṭhānāni. Cuddasa	1555	
PA_anya-e01_01n:1555_6	uraṭṭhīni jiṇṇasandamānikapañjarasaṇṭhānāni. Hadayaṭṭhi dabbiphaṇasaṇṭhānaṃ.	1555	
PA_anya-e01_01n:1556_0	Akkhakaṭṭhīni khuddakalohavāsidaṇḍasaṇṭhānāni. Koṭṭaṭṭhīni ekato parikkhīṇasīhaḷakuddālasaṇṭhānāni.	1556	
PA_anya-e01_01n:1556_1	Bāhuṭṭhīni ādāsadaṇḍakasaṇṭhānāni. Aggabāhuṭṭhīni yamakatālakandasaṇṭhānāni. Maṇibandhaṭṭhīni	1556	
PA_anya-e01_01n:1556_2	ekato alliyāpetvā ṭhapitasīsakapaṭṭaveṭhakasaṇṭhānāni. Piṭṭhihatthaṭṭhīni koṭṭitakandalakandarāsisaṇṭhānāni.	1556	
PA_anya-e01_01n:1556_3	Hatthaṅgulīsu mūlapabbaṭṭhīni paṇavasaṇṭhānāni. Majjhapabbaṭṭhīni aparipuṇṇapanasaṭṭhisaṇṭhānāni.	1556	
PA_anya-e01_01n:1556_4	Aggapabbaṭṭhīni katakabījasaṇṭhānāni.	1556	
PA_anya-e01_01n:1557_0	Satta gīvaṭṭhīni daṇḍena vijjhitvā paṭipāṭiyā ṭhapitavaṃsakaḷīracakkalakasaṇṭhānāni.	1557	
PA_anya-e01_01n:1557_1	Heṭṭhimahanukaṭṭhi kammārānaṃ ayokūṭayottakasaṇṭhānaṃ. Uparimaṃ avalekhanasatthakasaṇṭhānaṃ.	1557	
PA_anya-e01_01n:1557_2	Akkhikūpanāsakūpaṭṭhīni apanītamiñjataruṇatālaṭṭhisaṇṭhānāni. Nalāṭaṭṭhi adhomukhaṭṭhapitasaṅkhathālakakapālasaṇṭhānaṃ.	1557	
PA_anya-e01_01n:1557_3	Kaṇṇacūḷikaṭṭhīni nhāpitakhurakosasaṇṭhānāni. Nalāṭakaṇṇacūḷikānaṃ upari paṭṭabandhanokāse	1557	
PA_anya-e01_01n:1557_4	aṭṭhisaṅkuṭitaghaṭapuṇṇapaṭalakhaṇḍasaṇṭhānaṃ. Muddhaṭṭhi mukhacchinnavaṅkanāḷikerasaṇṭhānaṃ.	1557	
PA_anya-e01_01n:1557_5	Sīsaṭṭhīni sibbetvā ṭhapitajajjaralābukaṭāhasaṇṭhānāni.	1557	
PA_anya-e01_01n:1558_0	Disato dvīsu disāsu jātāni. Okāsato avisesena sakalasarīre ṭhitāni. Visesena panettha	1558	
PA_anya-e01_01n:1558_1	sīsaṭṭhīni givaṭṭhīsu patiṭṭhitāni. Gīvaṭṭhīni piṭṭhikaṇṭakaṭṭhīsu. Piṭṭhikaṇṭakaṭṭhīni	1558	
PA_anya-e01_01n:1558_2	kaṭiṭṭhīsu. Kaṭiṭṭhīni ūruṭṭhīsu. Ūruṭṭhīni jaṇṇukaṭṭhīsu. Jaṇṇukaṭṭhīni jaṅghaṭṭhīsu.	1558	
PA_anya-e01_01n:1558_3	Jaṅghaṭṭhīni gopphakaṭṭhīsu. Gopphakaṭṭhīni piṭṭhipādaṭṭhīsu patiṭṭhitāni. Paricchedato	1558	
PA_anya-e01_01n:1558_4	anto aṭṭhimiñjena, uparito maṃsena, agge mūle ca aññamaññena paricchinnāni, ayaṃ	1558	
PA_anya-e01_01n:1558_5	nesaṃ sabhāgaparicchedo. Visabhāgaparicchedo pana kesasadisoyeva.	1558	
PA_anya-e01_01n:1559_0	191. Aṭṭhimiñjanti tesaṃ tesaṃ aṭṭhīnaṃ abbhantaragataṃ miñjaṃ. Taṃ vaṇṇato setaṃ.	1559	
PA_anya-e01_01n:1559_1	Saṇṭhānato mahantamahantānaṃ aṭṭhīnaṃ abbhantaragataṃ veḷunāḷiyaṃ pakkhittaseditamahāvettaggasaṇṭhānaṃ.	1559	
PA_anya-e01_01n:1559_2	Khuddānukhuddakānaṃ abbhantaragataṃ veḷuyaṭṭhipabbesu pakkhittaseditatanuvettaggasaṇṭhānaṃ.	1559	
PA_anya-e01_01n:1559_3	Disato dvīsu disāsu jātaṃ. Okāsato aṭṭhīnaṃ abbhantare patiṭṭhitaṃ. Paricchedato	1559	
PA_anya-e01_01n:1559_4	aṭṭhīnaṃ abbhantaratalehi paricchinnaṃ, ayamassa sabhāgaparicchedo. Visabhāgaparicchedo	1559	
PA_anya-e01_01n:1559_5	pana kesasadisoyeva.	1559	
PA_anya-e01_01n:1560_0	192. Vakkanti ekabandhanā dve maṃsapiṇḍikā. Taṃ vaṇṇato mandarattaṃ pāḷibhaddakaṭṭhivaṇṇaṃ.	1560	
PA_anya-e01_01n:1560_1	Saṇṭhānato dārakānaṃ yamakakīḷāgoḷakasaṇṭhānaṃ, ekavaṇṭapaṭibaddhaambaphaladvayasaṇṭhānaṃ	1560	
PA_anya-e01_01n:1560_2	vā. Disato uparimāya disāya jātaṃ. Okāsato galavāṭakā nikkhantena ekamūlena thokaṃ	1560	
PA_anya-e01_01n:1560_3	gantvā dvidhā bhinnena thūlanhārunā vinibaddhaṃ hutvā hadayamaṃsaṃ parikkhipitvā	1560	
PA_anya-e01_01n:1560_4	ṭhitaṃ. Paricchedato vakkaṃ vakkabhāgena paricchinnaṃ, ayamassa sabhāgaparicchedo.	1560	
PA_anya-e01_01n:1560_5	Visabhāgaparicchedo pana kesasadisoyeva.	1560	
PA_anya-e01_01n:1561_0	193. Hadayanti hadayamaṃsaṃ. Taṃ vaṇṇato rattapadumapattapiṭṭhivaṇṇaṃ. Saṇṭhānato	1561	
PA_anya-e01_01n:1561_1	bāhirapattāni apanetvā adhomukhaṃ ṭhapitapadumamakuḷasaṇṭhānaṃ. Bahi maṭṭhaṃ, anto	1561	
PA_anya-e01_01n:1561_2	kosātakīphalassa abbhantarasadisaṃ. Paññavantānaṃ thokaṃ vikasitaṃ, mandapaññānaṃ	1561	
PA_anya-e01_01n:1561_3	makuḷitameva. Anto cassa punnāgaṭṭhipatiṭṭhānamatto āvāṭako hoti, yattha addhapasatamattaṃ	1561	
PA_anya-e01_01n:1561_4	lohitaṃ saṇṭhāti, yaṃ nissāya manodhātu ca manoviññāṇadhātu ca vattanti. Taṃ panetaṃ	1561	
PA_anya-e01_01n:1561_5	rāgacaritassa rattaṃ hoti, dosacaritassa kāḷakaṃ, mohacaritassa maṃsadhovanaudakasadisaṃ,	1561	
PA_anya-e01_01n:1561_6	vitakkacaritassa kulatthayūsavaṇṇaṃ, saddhācaritassa kaṇikārapupphavaṇṇaṃ, paññācaritassa	1561	
PA_anya-e01_01n:1561_7	acchaṃ vippasannaṃ anāvilaṃ paṇḍaraṃ parisuddhaṃ niddhotajātimaṇi viya jutimantaṃ	1561	
PA_anya-e01_01n:1561_8	khāyati. Disato uparimāya disāya jātaṃ. Okāsato sarīrabbhantare dvinnaṃ thanānaṃ	1561	
PA_anya-e01_01n:1561_9	majjhe patiṭṭhitaṃ. Paricchedato hadayaṃ hadayabhāgena paricchinnaṃ, ayamassa sabhāgaparicchedo.	1561	
PA_anya-e01_01n:1561_10	Visabhāgaparicchedo pana kesasadisoyeva.	15611	
PA_anya-e01_01n:1562_0	194. Yakananti yamakamaṃsapaṭalaṃ. Taṃ vaṇṇato rattaṃ paṇḍukadhātukaṃ nātirattakumudassa	1562	
PA_anya-e01_01n:1562_1	pattapiṭṭhivaṇṇaṃ. Saṇṭhānato mūle ekaṃ agge yamakaṃ koviḷārapattasaṇṭhānaṃ. Tañca	1562	
PA_anya-e01_01n:1562_2	dandhānaṃ ekameva hoti mahantaṃ, paññavantānaṃ dve vā tīṇi vā khuddakāni. Disato	1562	
PA_anya-e01_01n:1562_3	uparimāya disāya jātaṃ, okāsato dvinnaṃ thanānaṃ abbhantare dakkhiṇapassaṃ nissāya	1562	
PA_anya-e01_01n:1562_4	ṭhitaṃ. Paricchedato yakanaṃ yakanabhāgena paricchinnaṃ, ayamassa sabhāgaparicchedo.	1562	
PA_anya-e01_01n:1562_5	Visabhāgaparicchedo pana kesasadisoyeva.	1562	
PA_anya-e01_01n:1563_0	195. Kilomakanti paṭicchannāpaṭicchannabhedato duvidhaṃ pariyonahanamaṃsaṃ. Taṃ duvidhampi	1563	
PA_anya-e01_01n:1563_1	vaṇṇato setaṃ dukūlapilotikavaṇṇaṃ. Saṇṭhānato attano okāsasaṇṭhānaṃ. Disato paṭicchannakilomakaṃ	1563	
PA_anya-e01_01n:1563_2	uparimāya disāya. Itaraṃ dvīsu disāsu jātaṃ. Okāsato paṭicchannakilomakaṃ hadayañca	1563	
PA_anya-e01_01n:1563_3	vakkañca paṭicchādetvā, appaṭicchannakilomakaṃ sakalasarīre cammassa heṭṭhato maṃsaṃ	1563	
PA_anya-e01_01n:1563_4	pariyonandhitvā ṭhitaṃ. Paricchedato heṭṭhā maṃsena, upari cammena, tiriyaṃ kilomakabhāgena	1563	
PA_anya-e01_01n:1563_5	paricchinnaṃ, ayamassa sabhāgaparicchedo. Visabhāgaparicchedo pana kesasadisoyeva.	1563	
PA_anya-e01_01n:1564_0	196. Pihakanti udarajivhāmaṃsaṃ. Taṃ vaṇṇato nīlaṃ nigguṇḍipupphavaṇṇaṃ. Saṇṭhānato	1564	
PA_anya-e01_01n:1564_1	sattaṅgulappamāṇaṃ abandhanaṃ kāḷavacchakajivhāsaṇṭhānaṃ. Disato uparimāya disāya	1564	
PA_anya-e01_01n:1564_2	jātaṃ. Okāsato hadayassa vāmapasse udarapaṭalassa matthakapassaṃ nissāya ṭhitaṃ,	1564	
PA_anya-e01_01n:1564_3	yasmiṃ paharaṇappahārena bahinikkhante sattānaṃ jīvitakkhayo hoti. Paricchedato pihakabhāgena	1564	
PA_anya-e01_01n:1564_4	paricchinnaṃ, ayamassa sabhāgaparicchedo. Visabhāgaparicchedo pana kesasadisoyeva.	1564	
PA_anya-e01_01n:1565_0	197. Papphāsanti dvattiṃsamaṃsakhaṇḍappabhedaṃ papphāsamaṃsaṃ. Taṃ vaṇṇato rattaṃ	1565	
PA_anya-e01_01n:1565_1	nātipakkaudumbaraphalavaṇṇaṃ. Saṇṭhānato visamacchinnabahalapūvakhaṇḍasaṇṭhānaṃ.	1565	
PA_anya-e01_01n:1565_2	Abbhantare asitapītānaṃ abhāve uggatena kammajatejusmānā abbhāhatattā saṃkhāditapalālapiṇḍamiva	1565	
PA_anya-e01_01n:1565_3	nirasaṃ nirojaṃ. Disato uparimāya disāya jātaṃ. Okāsato sarīrabbhantare dvinnaṃ thanānaṃ	1565	
PA_anya-e01_01n:1565_4	antare hadayañca yakanañca upari chādetvā olambantaṃ ṭhitaṃ. Paricchedato papphāsabhāgena	1565	
PA_anya-e01_01n:1565_5	paricchinnaṃ, ayamassa sabhāgaparicchedo. Visabhāgaparicchedo pana kesasadisoyeva.	1565	
PA_anya-e01_01n:1566_0	198. Antanti purisassa dvattiṃsahatthā itthiyā aṭṭhavīsatihatthā ekavīsatiyā ṭhānesu	1566	
PA_anya-e01_01n:1566_1	obhaggā antavaṭṭi. Tadetaṃ vaṇṇato setaṃ sakkharasudhāvaṇṇaṃ. Saṇṭhānato lohitadoṇiyaṃ	1566	
PA_anya-e01_01n:1566_2	ābhujitvā ṭhapitasīsacchinnasappasaṇṭhānaṃ. Disato dvīsu disāsu jātaṃ. Okāsato upari	1566	
PA_anya-e01_01n:1566_3	galavāṭake heṭṭhā ca karīsamagge vinibandhattā galavāṭakakarīsamaggapariyante sarīrabbhantare	1566	
PA_anya-e01_01n:1566_4	ṭhitaṃ. Paricchedato antabhāgena paricchinnaṃ, ayamassa sabhāgaparicchedo. Visabhāgaparicchedo	1566	
PA_anya-e01_01n:1566_5	pana kesasadisoyeva.	1566	
PA_anya-e01_01n:1567_0	199. Antaguṇanti antabhogaṭṭhānesu bandhanaṃ. Taṃ vaṇṇato setaṃ dakasītalikamūlavaṇṇaṃ.	1567	
PA_anya-e01_01n:1567_1	Saṇṭhānato dakasītalikamūlasaṇṭhānameva. Disato dvīsu disāsu jātaṃ. Okāsato kuddālapharasukammādīni	1567	
PA_anya-e01_01n:1567_2	karontānaṃ yantākaḍḍhanakāle yantasuttakamiva yantaphalakāni antabhoge ekato agaḷante	1567	
PA_anya-e01_01n:1567_3	ābandhitvā pādapuñchanarajjumaṇḍalakassa antarā saṃsibbitvā ṭhitarajjukā viya ekavīsatiyā	1567	
PA_anya-e01_01n:1567_4	antabhogānaṃ antarā ṭhitaṃ. Paricchedato antaguṇabhāgena paricchinnaṃ, ayamassa sabhāgaparicchedo.	1567	
PA_anya-e01_01n:1567_5	Visabhāgaparicchedo pana kesasadisoyeva.	1567	
PA_anya-e01_01n:1568_0	200. Udariyanti udare bhavaṃ asitapītakhāyitasāyitaṃ. Taṃ vaṇṇato ajjhohaṭāhāravaṇṇaṃ.	1568	
PA_anya-e01_01n:1568_1	Saṇṭhānato parissāvane sithilabaddhataṇḍulasaṇṭhānaṃ. Disato uparimāya disāya jātaṃ.	1568	
PA_anya-e01_01n:1568_2	Okāsato udare ṭhitaṃ.	1568	
PA_anya-e01_01n:1569_0	Udaraṃ nāma ubhato nippīḷiyamānassa allasāṭakassa majjhe sañjātaphoṭakasadisaṃ antapaṭalaṃ,	1569	
PA_anya-e01_01n:1569_1	bahi maṭṭhaṃ, anto maṃsakasambupaliveṭhanakiliṭṭhapāvārakapupphakasadisaṃ, kuthitapanasatacassa	1569	
PA_anya-e01_01n:1569_2	abbhantarasadisantipi vattuṃ vaṭṭati, yattha takkoṭakā gaṇḍuppādakā tālahīrakā sūcimukhakā	1569	
PA_anya-e01_01n:1569_3	paṭatantasuttakā iccevamādidvattiṃsakulappabhedā kimayo ākulabyākulā saṇḍasaṇḍacārino	1569	
PA_anya-e01_01n:1569_4	hutvā nivasanti, ye pānabhojanādimhi avijjamāne ullaṅghitvā viravantā hadayamaṃsaṃ	1569	
PA_anya-e01_01n:1569_5	abhihananti, pānabhojanādiajjhoharaṇavelāyañca uddhaṃmukhā hutvā paṭhamajjhohaṭe	1569	
PA_anya-e01_01n:1569_6	dve tayo ālope turitaturitā viluppanti, yaṃ tesaṃ kimīnaṃ sūtigharaṃ vaccakuṭi gilānasālā	1569	
PA_anya-e01_01n:1569_7	susānañca hoti. Yattha seyyathāpi nāma caṇḍālagāmadvāre candanikāya nidāghasamaye	1569	
PA_anya-e01_01n:1569_8	thūlaphusitake deve vassante udakena vuyhamānaṃ muttakarīsacammaaṭṭhinhārukhaṇḍakheḷasiṅghāṇikālohitappabhutinānākuṇapajātaṃ	1569	
PA_anya-e01_01n:1569_9	nipatitvā kaddamodakāluḷitaṃ dvīhatīhaccayena sañjātakimikulaṃ sūriyātapasantāpavegakuthitaṃ	1569	
PA_anya-e01_01n:1569_10	upari pheṇapupphuḷake muñcantaṃ abhinīlavaṇṇaṃ paramaduggandhajegucchaṃ neva upagantuṃ,	15691	
PA_anya-e01_01n:1569_11	na daṭṭhuṃ araharūpataṃ āpajjitvā tiṭṭhati, pageva ghāyituṃ vā sāyituṃ vā, evameva	15691	
PA_anya-e01_01n:1569_12	nānappakāraṃ pānabhojanādidantamusalasañcuṇṇitaṃ jivhāhatthaparivattitakheḷalālāpalibuddhaṃ	15691	
PA_anya-e01_01n:1569_13	taṅkhaṇavigatavaṇṇagandharasādisampadaṃ tantavāyakhalisuvānavamathusadisaṃ nipatitvā	15691	
PA_anya-e01_01n:1569_14	pittasemhavātapaliveṭhitaṃ hutvā udaraggisantāpavegakuthitaṃ kimikulākulaṃ uparūpari	15691	
PA_anya-e01_01n:1569_15	pheṇapupphuḷakāni muñcantaṃ paramakasambuduggandhajegucchabhāvaṃ āpajjitvā tiṭṭhati.	15691	
PA_anya-e01_01n:1569_16	Yaṃ sutvāpi pānabhojanādīsu amanuññatā saṇṭhāti, pageva paññācakkhunā avaloketvā.	15691	
PA_anya-e01_01n:1569_17	Yattha ca patitaṃ pānabhojanādi pañcadhā vivekaṃ gacchati, ekaṃ bhāgaṃ pāṇakā khādanti,	15691	
PA_anya-e01_01n:1569_18	ekaṃ bhāgaṃ udaraggi jhāpeti, eko bhāgo muttaṃ hoti, eko bhāgo karīsaṃ, eko bhāgo	15691	
PA_anya-e01_01n:1569_19	rasabhāvaṃ āpajjitvā soṇitamaṃsādīni upabrūhayati.	15691	
PA_anya-e01_01n:1570	Paricchedato udarapaṭalena ceva udariyabhāgena ca paricchinnaṃ. Ayamassa sabhāgaparicchedo. Visabhāgaparicchedo pana kesasadisoyeva.	157	
PA_anya-e01_01n:1571_0	201. Karīsanti vaccaṃ. Taṃ vaṇṇato yebhuyyena ajjhohaṭāhāravaṇṇameva hoti. Saṇṭhānato	1571	
PA_anya-e01_01n:1571_1	okāsasaṇṭhānaṃ. Disato heṭṭhimāya disāya jātaṃ. Okāsato pakkāsaye ṭhitaṃ. Pakkāsayo	1571	
PA_anya-e01_01n:1571_2	nāma heṭṭhānābhi-piṭṭhikaṇṭakamūlānaṃ antare antāvasāne ubbedhena aṭṭhaṅgulamatto	1571	
PA_anya-e01_01n:1571_3	veḷunāḷikasadiso, yattha seyyathāpi nāma upari bhūmibhāge patitaṃ vassodakaṃ ogaḷitvā	1571	
PA_anya-e01_01n:1571_4	heṭṭhā bhūmibhāgaṃ pūretvā tiṭṭhati, evameva yaṃkiñci āmāsaye patitaṃ pānabhojanādikaṃ	1571	
PA_anya-e01_01n:1571_5	udaragginā pheṇuddehakaṃ pakkaṃ pakkaṃ nisadāya pisitamiva saṇhabhāvaṃ āpajjitvā	1571	
PA_anya-e01_01n:1571_6	antabilena ogaḷitvā ogaḷitvā omadditvā veḷupabbe pakkhipamānapaṇḍumattikā viya sannicitaṃ	1571	
PA_anya-e01_01n:1571_7	hutvā tiṭṭhati. Paricchedato pakkāsayapaṭalena ceva karīsabhāgena ca paricchinnaṃ,	1571	
PA_anya-e01_01n:1571_8	ayamassa sabhāgaparicchedo. Visabhāgaparicchedo pana kesasadisoyeva.	1571	
PA_anya-e01_01n:1572_0	202. Matthaluṅganti sīsakaṭāhabbhantare ṭhitamiñjarāsi. Taṃ vaṇṇato setaṃ ahicchattakapiṇḍavaṇṇaṃ.	1572	
PA_anya-e01_01n:1572_1	Dadhibhāvaṃ asampattaṃ duṭṭhakhīravaṇṇantipi vattuṃ vaṭṭati. Saṇṭhānato okāsasaṇṭhānaṃ.	1572	
PA_anya-e01_01n:1572_2	Disato uparimāya disāya jātaṃ. Okāsato sīsakaṭāhabbhantare cattāro sibbinimagge nissāya	1572	
PA_anya-e01_01n:1572_3	samodhānetvā ṭhapitā cattāro piṭṭhapiṇḍā viya samohitaṃ tiṭṭhati. Paricchedato sīsakaṭāhassa	1572	
PA_anya-e01_01n:1572_4	abbhantaratalehi ceva matthaluṅgabhāgena ca paricchinnaṃ, ayamassa sabhāgaparicchedo.	1572	
PA_anya-e01_01n:1572_5	Visabhāgaparicchedo pana kesasadisoyeva.	1572	
PA_anya-e01_01n:1573_0	203. Pittanti dve pittāni baddhapittañca abaddhapittañca. Tattha baddhapittaṃ vaṇṇato	1573	
PA_anya-e01_01n:1573_1	bahalamadhukatelavaṇṇaṃ. Abaddhapittaṃ milātaākulipupphavaṇṇaṃ. Saṇṭhānato ubhayampi	1573	
PA_anya-e01_01n:1573_2	okāsasaṇṭhānaṃ. Disato baddhapittaṃ uparimāya disāya jātaṃ, itaraṃ dvīsu disāsu jātaṃ.	1573	
PA_anya-e01_01n:1573_3	Okāsato abaddhapittaṃ ṭhapetvā kesalomadantanakhānaṃ maṃsavinimuttaṭṭhānañceva thaddhasukkhacammañca	1573	
PA_anya-e01_01n:1573_4	udakamiva telabindu avasesasarīraṃ byāpetvā ṭhitaṃ, yamhi kupite akkhīni pītakāni	1573	
PA_anya-e01_01n:1573_5	honti, bhamanti, gattaṃ kampati, kaṇḍūyati. Baddhapittaṃ hadayapapphāsānaṃ antare	1573	
PA_anya-e01_01n:1573_6	yakanamaṃsaṃ nissāya patiṭṭhite mahākosātakīkosakasadise pittakosake ṭhitaṃ, yamhi	1573	
PA_anya-e01_01n:1573_7	kupite sattā ummattakā honti, vipallatthacittā hirottappaṃ chaḍḍetvā akātabbaṃ karonti,	1573	
PA_anya-e01_01n:1573_8	abhāsitabbaṃ bhāsanti, acintitabbaṃ cintenti. Paricchedato pittabhāgena paricchinnaṃ,	1573	
PA_anya-e01_01n:1573_9	ayamassa sabhāgaparicchedo. Visabhāgaparicchedo pana kesasadisoyeva.	1573	
PA_anya-e01_01n:1574_0	204. Semhanti sarīrabbhantare ekapatthapūrappamāṇaṃ semhaṃ. Taṃ vaṇṇato setaṃ nāgabalāpaṇṇarasavaṇṇaṃ.	1574	
PA_anya-e01_01n:1574_1	Saṇṭhānato okāsasaṇṭhānaṃ. Disato uparimāya disāya jātaṃ. Okāsato udarapaṭale ṭhitaṃ.	1574	
PA_anya-e01_01n:1574_2	Yaṃ pānabhojanādiajjhoharaṇakāle seyyathāpi nāma udake sevālapaṇakaṃ kaṭṭhe vā kathale	1574	
PA_anya-e01_01n:1574_3	vā patante chijjitvā dvidhā hutvā puna ajjhottharitvā tiṭṭhati, evameva pānabhojanādimhi	1574	
PA_anya-e01_01n:1574_4	nipatante chijjitvā dvidhā hutvā puna ajjhottharitvā tiṭṭhati, yamhi ca mandībhūte	1574	
PA_anya-e01_01n:1574_5	pakkagaṇḍo viya pūtikukkuṭaṇḍamiva ca udaraṃ paramajegucchaṃ kuṇapagandhaṃ hoti,	1574	
PA_anya-e01_01n:1574_6	tato uggatena ca gandhena uddekopi mukhampi duggandhaṃ pūtikuṇapasadisaṃ hoti. So	1574	
PA_anya-e01_01n:1574_7	ca puriso apehi duggandhaṃ vāyasīti vattabbataṃ āpajjati, yañca vaḍḍhitvā bahalattamāpannaṃ	1574	
PA_anya-e01_01n:1574_8	pidhānaphalakamiva vaccakuṭiyaṃ udarapaṭalassa abbhantareyeva kuṇapagandhaṃ sannirumbhitvā	1574	
PA_anya-e01_01n:1574_9	tiṭṭhati. Paricchedato semhabhāgena paricchinnaṃ, ayamassa sabhāgaparicchedo. Visabhāgaparicchedo	1574	
PA_anya-e01_01n:1574_10	pana kesasadisoyeva.	15741	
PA_anya-e01_01n:1575_0	205. Pubboti pūtilohitavasena pavattapubbaṃ. Taṃ vaṇṇato paṇḍupalāsavaṇṇo. Matasarīre	1575	
PA_anya-e01_01n:1575_1	pana pūtibahalācāmavaṇṇo hoti. Saṇṭhānato okāsasaṇṭhāno. Disato dvīsu disāsu hoti.	1575	
PA_anya-e01_01n:1575_2	Okāsato pana pubbassa okāso nāma nibaddho natthi, yattha so sannicito tiṭṭheyya,	1575	
PA_anya-e01_01n:1575_3	yatra yatra khāṇukaṇṭakapaharaṇaggijālādīhi abhihate sarīrappadese lohitaṃ saṇṭhahitvā	1575	
PA_anya-e01_01n:1575_4	paccati, gaṇḍapīḷakādayo vā uppajjanti, tatra tatra tiṭṭhati. Paricchedato pubbabhāgena	1575	
PA_anya-e01_01n:1575_5	paricchinno, ayamassa sabhāgaparicchedo. Visabhāgaparicchedo pana kesasadisoyeva.	1575	
PA_anya-e01_01n:1576_0	206. Lohitanti dve lohitāni sannicitalohitañca saṃsaraṇalohitañca. Tattha sannicitalohitaṃ	1576	
PA_anya-e01_01n:1576_1	vaṇṇato nipakkabahalalākhārasavaṇṇaṃ. Saṃsaraṇalohitaṃ acchalākhārasavaṇṇaṃ. Saṇṭhānato	1576	
PA_anya-e01_01n:1576_2	ubhayampi okāsasaṇṭhānaṃ. Disato sannicitalohitaṃ uparimāya disāya jātaṃ. Itaraṃ	1576	
PA_anya-e01_01n:1576_3	dvisu disāsu jātaṃ. Okāsato saṃsaraṇalohitaṃ ṭhapetvā kesalomadantanakhānaṃ maṃsavinimuttaṭṭhānañceva	1576	
PA_anya-e01_01n:1576_4	thaddhasukkhacammañca dhamanijālānusārena sabbaṃ upādiṇṇasarīraṃ pharitvā ṭhitaṃ.	1576	
PA_anya-e01_01n:1576_5	Sannicitalohitaṃ yakanaṭṭhānassa heṭṭhābhāgaṃ pūretvā ekapatthapūramattaṃ hadayavakkapapphāsānaṃ	1576	
PA_anya-e01_01n:1576_6	upari thokaṃ thokaṃ paggharantaṃ vakkahadayayakanapapphāse temayamānaṃ ṭhitaṃ. Tasmiṃ	1576	
PA_anya-e01_01n:1576_7	hi vakkahadayādīni atemente sattā pipāsitā honti. Paricchedato lohitabhāgena paricchinnaṃ,	1576	
PA_anya-e01_01n:1576_8	ayamassa sabhāgaparicchedo. Visabhāgaparicchedo pana kesasadisoyeva.	1576	
PA_anya-e01_01n:1577_0	207. Sedoti lomakūpādīhi paggharaṇakaāpodhātu. So vaṇṇato vippasannatilatelavaṇṇo.	1577	
PA_anya-e01_01n:1577_1	Saṇṭhānato okāsasaṇṭhāno. Disato dvīsu disāsu jāto. Okāsato sedassokāso nāma nibaddho	1577	
PA_anya-e01_01n:1577_2	natthi, yattha so lohitaṃ viya sadā tiṭṭheyya. Yadā pana aggisantāpasūriyasantāpautuvikārādīhi	1577	
PA_anya-e01_01n:1577_3	sarīraṃ santapati, tadā udakato abbūḷhamattavisamacchinnabhisamuḷālakumudanāḷakalāpo	1577	
PA_anya-e01_01n:1577_4	viya sabbakesalomakūpavivarehi paggharati, tasmā tassa saṇṭhānampi kesalomakūpavivarānaññeva	1577	
PA_anya-e01_01n:1577_5	vasena veditabbaṃ. Sedapariggaṇhakena ca yoginā kesalomakūpavivare pūretvā ṭhitavaseneva	1577	
PA_anya-e01_01n:1577_6	sedo manasi kātabbo. Paricchedato sedabhāgena paricchinno, ayamassa sabhāgaparicchedo.	1577	
PA_anya-e01_01n:1577_7	Visabhāgaparicchedo pana kesasadisoyeva.	1577	
PA_anya-e01_01n:1578_0	Medoti thinasineho. So vaṇṇato phālitahaliddivaṇṇo. Saṇṭhānato thūlasarīrassa tāva	1578	
PA_anya-e01_01n:1578_1	cammamaṃsantare ṭhapitahaliddivaṇṇadukūlapilotikasaṇṭhāno hoti. Kisasarīrassa jaṅghamaṃsaṃ	1578	
PA_anya-e01_01n:1578_2	ūrumaṃsaṃ piṭṭhikaṇṭakanissitaṃ piṭṭhimaṃsaṃ udaravaṭṭimaṃsanti etāni nissāya diguṇatiguṇaṃ	1578	
PA_anya-e01_01n:1578_3	katvā ṭhapitahaliddivaṇṇadukūlapilotikasaṇṭhāno. Disato dvīsu disāsu jāto. Okāsato	1578	
PA_anya-e01_01n:1578_4	thūlassa sakalasarīraṃ pharitvā kisassa jaṅghamaṃsādīni nissāya ṭhito, yaṃ sinehasaṅkhaṃ	1578	
PA_anya-e01_01n:1578_5	gatampi paramajegucchattā neva muddhani telatthāya, na nāsatelādīnamatthāya gaṇhanti.	1578	
PA_anya-e01_01n:1578_6	Paricchedato heṭṭhā maṃsena, upari cammena, tiriyaṃ medabhāgena paricchinno, ayamassa	1578	
PA_anya-e01_01n:1578_7	sabhāgaparicchedo. Visabhāgaparicchedo pana kesasadisoyeva.	1578	
PA_anya-e01_01n:1579_0	208. Assūti akkhīhi paggharaṇakaāpodhātu. Taṃ vaṇṇato vippasannatilatelavaṇṇaṃ. Saṇṭhānato	1579	
PA_anya-e01_01n:1579_1	okāsasaṇṭhānaṃ. Disato uparimāya disāya jātaṃ. Okāsato akkhikūpakesu ṭhitaṃ. Na cetaṃ	1579	
PA_anya-e01_01n:1579_2	pittakosake pittamiva akkhikūpakesu sadā sannicitaṃ tiṭṭhati. Yadā pana sattā somanassajātā	1579	
PA_anya-e01_01n:1579_3	mahāhasitaṃ hasanti, domanassajātā rodanti paridevanti, tathārūpaṃ vā visamāhāraṃ	1579	
PA_anya-e01_01n:1579_4	āhārenti, yadā ca nesaṃ akkhīni dhūmarajapaṃsukādīhi abhihaññanti. Tadā etehi somanassadomanassavisabhāgāhārautūhi	1579	
PA_anya-e01_01n:1579_5	samuṭṭhahitvā akkhikūpake pūretvā tiṭṭhati vā paggharati vā. Assupariggaṇhakena ca	1579	
PA_anya-e01_01n:1579_6	yoginā akkhikūpake pūretvā ṭhitavaseneva pariggaṇhitabbaṃ. Paricchedato assubhāgena	1579	
PA_anya-e01_01n:1579_7	paricchinnaṃ, ayamassa sabhāgaparicchedo. Visabhāgaparicchedo pana kesasadisoyeva.	1579	
PA_anya-e01_01n:1580_0	209. Vasāti vilīnasineho. Sā vaṇṇato nāḷikeratelavaṇṇā. Ācāme āsittatelavaṇṇātipi	1580	
PA_anya-e01_01n:1580_1	vattuṃ vaṭṭati. Saṇṭhānato nhānakāle pasannaudakassa upari paribbhamantasinehabinduvisaṭasaṇṭhānā.	1580	
PA_anya-e01_01n:1580_2	Disato dvīsu disāsu jātā. Okāsato yebhuyyena hatthatalahatthapiṭṭhipādatalapādapiṭṭhināsapuṭanalāṭaaṃsakūṭesu	1580	
PA_anya-e01_01n:1580_3	ṭhitā. Na cesā etesu okāsesu sadā vilīnāva hutvā tiṭṭhati. Yadā pana aggisantāpasūriyasantāpautuvisabhāgadhātuvisabhāgehi	1580	
PA_anya-e01_01n:1580_4	te padesā usmājātā honti, tadā tattha nhānakāle pasannaudakūpari sinehabinduvisaṭo	1580	
PA_anya-e01_01n:1580_5	viya ito cito ca sañcarati. Paricchedato vasābhāgena paricchinnā, ayamassa sabhāgaparicchedo.	1580	
PA_anya-e01_01n:1580_6	Visabhāgaparicchedo pana kesasadisoyeva.	1580	
PA_anya-e01_01n:1581_0	210. Kheḷoti antomukhe pheṇamissā āpodhātu. So vaṇṇato seto pheṇavaṇṇo. Saṇṭhānato	1581	
PA_anya-e01_01n:1581_1	okāsasaṇṭhāno. Pheṇasaṇṭhānotipi vattuṃ vaṭṭati. Disato uparimāya disāya jāto. Okāsato	1581	
PA_anya-e01_01n:1581_2	ubhohi kapolapassehi oruyha jivhāya ṭhito. Na cesa ettha sadā sannicito hutvā tiṭṭhati.	1581	
PA_anya-e01_01n:1581_3	Yadā pana sattā tathārūpamāhāraṃ passanti vā saranti vā, uṇhatittakaṭukaloṇambilānaṃ	1581	
PA_anya-e01_01n:1581_4	vā kiñci mukhe ṭhapenti, yadā vā nesaṃ hadayaṃ āgilāyati, kismiñci deva vā jigucchā	1581	
PA_anya-e01_01n:1581_5	uppajjati, tadā kheḷo uppajjitvā ubhohi kapolapassehi oruyha jivhāya saṇṭhāti. Aggajivhāya	1581	
PA_anya-e01_01n:1581_6	cesa tanuko hoti, mūlajivhāya bahalo, mukhe pakkhittañca puthukaṃ vā taṇḍulaṃ vā	1581	
PA_anya-e01_01n:1581_7	aññaṃ vā kiñci khādanīyaṃ nadīpuline khatakūpakasalilaṃ viya parikkhayaṃ agacchantova	1581	
PA_anya-e01_01n:1581_8	temetuṃ samattho hoti. Paricchedato kheḷabhāgena paricchinno, ayamassa sabhāgaparicchedo.	1581	
PA_anya-e01_01n:1581_9	Visabhāgaparicchedo pana kesasadisova.	1581	
PA_anya-e01_01n:1582_0	211. Siṅghāṇikāti matthaluṅgato paggharaṇakaasuci. Sā vaṇṇato taruṇatālaṭṭhimiñjavaṇṇā.	1582	
PA_anya-e01_01n:1582_1	Saṇṭhānato okāsasaṇṭhānā. Disato uparimāya disāya jātā. Okāsato nāsāpuṭe pūretvā	1582	
PA_anya-e01_01n:1582_2	ṭhitā. Na cesā ettha sadā sannicitā hutvā tiṭṭhati, atha kho yathā nāma puriso paduminipatte	1582	
PA_anya-e01_01n:1582_3	dadhiṃ bandhitvā heṭṭhā kaṇṭakena vijjheyya, athānena chiddena dadhimuttaṃ gaḷitvā	1582	
PA_anya-e01_01n:1582_4	bahi pateyya, evameva yadā sattā rodanti, visabhāgāhārautuvasena vā sañjātadhātukhobhā	1582	
PA_anya-e01_01n:1582_5	honti, tadā anto sīsato pūtisemhabhāvamāpannaṃ matthaluṅgaṃ gaḷitvā tālumatthakavivarena	1582	
PA_anya-e01_01n:1582_6	otaritvā nāsāpuṭe pūretvā tiṭṭhati vā paggharati vā. Siṅghāṇikā pariggaṇhakena ca	1582	
PA_anya-e01_01n:1582_7	yoginā nāsāpuṭe pūretvā ṭhitavaseneva pariggaṇhitabbā. Paricchedato siṅghāṇikābhāgena	1582	
PA_anya-e01_01n:1582_8	paricchinnā, ayamassā sabhāgaparicchedo. Visabhāgaparicchedo pana kesasadisova.	1582	
PA_anya-e01_01n:1583_0	212. Lasikāti sarīrasandhīnaṃ abbhantare picchilakuṇapaṃ. Sā vaṇṇato kaṇikāraniyyāsavaṇṇā.	1583	
PA_anya-e01_01n:1583_1	Saṇṭhānato okāsasaṇṭhānā. Disato dvīsu disāsu jātā. Okāsato aṭṭhisandhīnaṃ abbhañjanakiccaṃ	1583	
PA_anya-e01_01n:1583_2	sādhayamānā asītisatasandhīnaṃ abbhantare ṭhitā. Yassa cesā mandā hoti, tassa uṭṭhahantassa	1583	
PA_anya-e01_01n:1583_3	nisīdantassa abhikkamantassa paṭikkamantassa samiñjantassa pasārentassa aṭṭhikāni	1583	
PA_anya-e01_01n:1583_4	kaṭakaṭāyanti, accharāsaddaṃ karonto viya sañcarati. Ekayojanadviyojanamattaṃ addhānaṃ	1583	
PA_anya-e01_01n:1583_5	gatassa vāyodhātu kuppati, gattāni dukkhanti. Yassa pana bahukā honti, tassa uṭṭhānanisajjādīsu	1583	
PA_anya-e01_01n:1583_6	na aṭṭhīni kaṭakaṭāyanti, dīghampi addhānaṃ gatassa na vāyodhātu kuppati, na gattāni	1583	
PA_anya-e01_01n:1583_7	dukkhanti. Paricchedato lasikābhāgena paricchinnā, ayamassā sabhāgaparicchedo. Visabhāgaparicchedo pana kesasadisova.	1583	
PA_anya-e01_01n:1584_0	213. Muttanti muttarasaṃ. Taṃ vaṇṇato māsakhārodakavaṇṇaṃ. Saṇṭhānato adhomukhaṭṭhapitaudakakumbhaabbhantaragataudakasaṇṭhānaṃ.	1584	
PA_anya-e01_01n:1584_1	Disato heṭṭhimāya disāya jātaṃ. Okāsato vatthissa abbhantare ṭhitaṃ. Vatthi nāma	1584	
PA_anya-e01_01n:1584_2	vatthi puṭo vuccati. Yattha seyyathāpi candanikāya pakkhitte amukhe ravaṇaghaṭe candanikāraso	1584	
PA_anya-e01_01n:1584_3	pavisati, na cassa pavisanamaggo paññāyati, evameva sarīrato muttaṃ pavisati, na	1584	
PA_anya-e01_01n:1584_4	cassa pavisanamaggo paññāyati, nikkhamanamaggo pana pākaṭo hoti. Yamhi ca muttassa	1584	
PA_anya-e01_01n:1584_5	bharite passāvaṃ karomāti sattānaṃ āyūhanaṃ hoti. Paricchedato vatthiabbhantarena	1584	
PA_anya-e01_01n:1584_6	ceva muttabhāgena ca paricchinnaṃ, ayamassa sabhāgaparicchedo. Visabhāgaparicchedo pana kesasadisova.	1584	
PA_anya-e01_01n:1585_0	214. Evañhi kesādike koṭṭhāse vaṇṇasaṇṭhānadisokāsaparicchedavasena vavatthapetvā	1585	
PA_anya-e01_01n:1585_1	anupubbato nātisīghatotiādinā nayena vaṇṇasaṇṭhānagandhāsayokāsavasena pañcadhā paṭikkūlā	1585	
PA_anya-e01_01n:1585_2	paṭikkūlāti manasikaroto paṇṇattisamatikkamāvasāne seyyathāpi cakkhumato purisassa	1585	
PA_anya-e01_01n:1585_3	dvattiṃsavaṇṇānaṃ kusumānaṃ ekasuttakaganthitaṃ mālaṃ olokentassa sabbapupphāni apubbāpariyamiva	1585	
PA_anya-e01_01n:1585_4	pākaṭāni honti, evameva atthi imasmiṃ kāye kesāti imaṃ kāyaṃ olokentassa sabbe te	1585	
PA_anya-e01_01n:1585_5	dhammā apubbāpariyāva pākaṭā honti. Tena vuttaṃ manasikārakosallakathāyaṃ “ādikammikassa	1585	
PA_anya-e01_01n:1585_6	hi kesāti manasikaroto manasikāro gantvā muttanti imaṃ pariyosānakoṭṭhāsameva āhacca tiṭṭhatī”ti.	1585	
PA_anya-e01_01n:1586_0	Sace pana bahiddhāpi manasikāraṃ upasaṃharati, athassa evaṃ sabbakoṭṭhāsesu pākaṭībhūtesu	1586	
PA_anya-e01_01n:1586_1	āhiṇḍantā manussatiracchānādayo sattākāraṃ vijahitvā koṭṭhāsarāsivaseneva upaṭṭhahanti,	1586	
PA_anya-e01_01n:1586_2	tehi ca ajjhohariyamānaṃ pānabhojanādi koṭṭhāsarāsimhi pakkhipamānamiva upaṭṭhāti.	1586	
PA_anya-e01_01n:1587_0	Athassa anupubbamuñcanādivasena paṭikkūlā paṭikkūlāti punappunaṃ manasikaroto anukkamena	1587	
PA_anya-e01_01n:1587_1	appanā uppajjati. Tattha kesādīnaṃ vaṇṇasaṇṭhānadisokāsaparicchedavasena upaṭṭhānaṃ	1587	
PA_anya-e01_01n:1587_2	uggahanimittaṃ. Sabbākārato paṭikkūlavasena upaṭṭhānaṃ paṭibhāganimittaṃ. Taṃ āsevato	1587	
PA_anya-e01_01n:1587_3	bhāvayato vuttanayena asubhakammaṭṭhānesu viya paṭhamajjhānavaseneva appanā uppajjati.	1587	
PA_anya-e01_01n:1588_0	Sā yassa ekova koṭṭhāso pākaṭo hoti, ekasmiṃ vā koṭṭhāse appanaṃ patvā puna aññasmiṃ	1588	
PA_anya-e01_01n:1588_1	yogaṃ na karoti, tassa ekāva uppajjati. Yassa pana aneke koṭṭhāsā pākaṭā honti, ekasmiṃ	1588	
PA_anya-e01_01n:1588_2	vā jhānaṃ patvā puna aññasmiṃpi yogaṃ karoti, tassa mallakattherassa viya koṭṭhāsagaṇanāya	1588	
PA_anya-e01_01n:1588_3	paṭhamajjhānāni nibbattanti.	1588	
PA_anya-e01_01n:1589_0	So kirāyasmā dīghabhāṇakaabhayattheraṃ hatthe gahetvā “āvuso abhaya, imaṃ tāva pañhaṃ	1589	
PA_anya-e01_01n:1589_1	uggaṇhāhī”ti vatvā āha – “mallakatthero dvattiṃsakoṭṭhāsesu dvattiṃsāya paṭhamajjhānānaṃ	1589	
PA_anya-e01_01n:1589_2	lābhī. Sace rattiṃ ekaṃ, divā ekaṃ samāpajjati, atirekaddhamāsena puna sampajjati,	1589	
PA_anya-e01_01n:1589_3	sace pana devasikaṃ ekaṃ samāpajjati, atirekamāsena puna sampajjatī”ti.	1589	
PA_anya-e01_01n:1590	Evaṃ paṭhamajjhānavasena ijjhamānampi cetaṃ kammaṭṭhānaṃ vaṇṇasaṇṭhānādīsu satibalena ijjhanato kāyagatāsatīti vuccati.	159	
PA_anya-e01_01n:1591_0	Imañca kāyagatāsatimanuyutto bhikkhu aratiratisaho hoti, na ca naṃ arati sahati,	1591	
PA_anya-e01_01n:1591_1	uppannaṃ aratiṃ abhibhuyya abhibhuyya viharati. Bhayabheravasaho hoti, na ca naṃ	1591	
PA_anya-e01_01n:1591_2	bhayabheravaṃ sahati, uppannaṃ bhayabheravaṃ abhibhuyya abhibhuyya viharati. Khamo	1591	
PA_anya-e01_01n:1591_3	hoti sītassa uṇhassa …pe… pāṇaharānaṃ adhivāsakajātiko hoti. Kesādīnaṃ vaṇṇabhedaṃ	1591	
PA_anya-e01_01n:1591_4	nissāya catunnaṃ jhānānaṃ lābhī hoti. Cha abhiññā paṭivijjhati.	1591	
PA_anya-e01_01n:1592	Tasmā have appamatto, anuyuñjetha paṇḍito;	159	
PA_anya-e01_01n:1593	Evaṃ anekānisaṃsaṃ, imaṃ kāyagatāsatinti.	159	
PA_anya-e01_01n:1594	Idaṃ kāyagatāsatiyaṃ vitthārakathāmukhaṃ.	159	
PA_anya-e01_01n:1595	Ānāpānassatikathā	159	
PA_anya-e01_01n:1596_0	215. Idāni yaṃ taṃ bhagavatā “ayampi kho, bhikkhave, ānāpānassatisamādhi bhāvito	1596	
PA_anya-e01_01n:1596_1	bahulīkato santo ceva paṇīto ca asecanako ca sukho ca vihāro, uppannuppanne ca pāpake	1596	
PA_anya-e01_01n:1596_2	akusale dhamme ṭhānaso antaradhāpeti vūpasametī”ti evaṃ pasaṃsitvā –	1596	
PA_anya-e01_01n:1597_0	“Kathaṃ bhāvito ca, bhikkhave, ānāpānassatisamādhi kathaṃ bahulīkato santo ceva paṇīto	1597	
PA_anya-e01_01n:1597_1	ca asecanako ca sukho ca vihāro, uppannuppanne ca pāpake akusale dhamme ṭhānaso antaradhāpeti	1597	
PA_anya-e01_01n:1597_2	vūpasameti? Idha, bhikkhave, bhikkhu araññagato vā rukkhamūlagato vā suññāgāragato	1597	
PA_anya-e01_01n:1597_3	vā nisīdati pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā,	1597	
PA_anya-e01_01n:1597_4	so satova assasati sato passasati. Dīghaṃ vā assasanto dīghaṃ assasāmīti pajānāti.	1597	
PA_anya-e01_01n:1597_5	Dīghaṃ vā passasanto…pe… rassaṃ vā assasanto…pe… rassaṃ vā passasanto rassaṃ passasāmīti	1597	
PA_anya-e01_01n:1597_6	pajānāti. Sabbakāyapaṭisaṃvedī assasissāmīti sikkhati. Sabbakāyapaṭisaṃvedī passasissāmīti	1597	
PA_anya-e01_01n:1597_7	sikkhati. Passambhayaṃ kāyasaṅkhāraṃ assasissāmīti sikkhati. Passambhayaṃ kāyasaṅkhāraṃ	1597	
PA_anya-e01_01n:1597_8	passasissāmīti sikkhati. Pītipaṭisaṃvedī… sukhapaṭisaṃvedī… cittasaṅkhārapaṭisaṃvedī…	1597	
PA_anya-e01_01n:1597_9	passambhayaṃ cittasaṅkhāraṃ… cittapaṭisaṃvedī… abhippamodayaṃ cittaṃ… samādahaṃ cittaṃ…	1597	
PA_anya-e01_01n:1597_10	vimocayaṃ cittaṃ … aniccānupassī… virāgānupassī… nirodhānupassī. Paṭinissaggānupassī	15971	
PA_anya-e01_01n:1597_11	assasissāmīti sikkhati. Paṭinissaggānupassī passasissāmīti sikkhatī”ti –	15971	
PA_anya-e01_01n:1598_0	Evaṃ soḷasavatthukaṃ ānāpānassatikammaṭṭhānaṃ niddiṭṭhaṃ. Tassa bhāvanānayo anuppatto.	1598	
PA_anya-e01_01n:1598_1	So pana yasmā pāḷivaṇṇanānusāreneva vuccamāno sabbākāraparipūro hoti. Tasmā ayamettha	1598	
PA_anya-e01_01n:1598_2	pāḷivaṇṇanāpubbaṅgamo niddeso.	1598	
PA_anya-e01_01n:1599_0	216. Kathaṃ bhāvito ca, bhikkhave, ānāpānassati samādhīti ettha tāva kathanti ānāpānassatisamādhibhāvanaṃ	1599	
PA_anya-e01_01n:1599_1	nānappakārato vitthāretukamyatāpucchā. Bhāvito ca bhikkhave ānāpānassatisamādhīti	1599	
PA_anya-e01_01n:1599_2	nānappakārato vitthāretukamyatāya puṭṭhadhammanidassanaṃ. Kathaṃ bahulīkato…pe… vūpasametīti	1599	
PA_anya-e01_01n:1599_3	etthāpi eseva nayo. Tattha bhāvitoti uppādito vaḍḍhito vā. Ānāpānassatisamādhīti	1599	
PA_anya-e01_01n:1599_4	ānāpānapariggāhikāya satiyā saddhiṃ sampayutto samādhi. Ānāpānassatiyaṃ vā samādhi	1599	
PA_anya-e01_01n:1599_5	ānāpānassatisamādhi. Bahulīkatoti punappunaṃ kato. Santoceva paṇīto cāti santo ceva	1599	
PA_anya-e01_01n:1599_6	paṇīto ceva. Ubhayattha eva saddena niyamo veditabbo. Kiṃ vuttaṃ hoti? Ayañhi yathā	1599	
PA_anya-e01_01n:1599_7	asubhakammaṭṭhānaṃ kevalaṃ paṭivedhavasena santañca paṇītañca, oḷārikārammaṇattā	1599	
PA_anya-e01_01n:1599_8	pana paṭikkūlārammaṇattā ca ārammaṇavasena neva santaṃ na paṇītaṃ, na evaṃ kenaci	1599	
PA_anya-e01_01n:1599_9	pariyāyena asanto vā apaṇīto vā, atha kho ārammaṇasantatāyapi santo vūpasanto nibbuto,	1599	
PA_anya-e01_01n:1599_10	paṭivedhasaṅkhātaaṅgasantatāyapi. Ārammaṇapaṇītatāyapi paṇīto atittikaro, aṅgapaṇītatāyapīti.	15991	
PA_anya-e01_01n:1599_11	Tena vuttaṃ “santo ceva paṇīto cā”ti.	15991	
PA_anya-e01_01n:1600_0	Asecanako ca sukho ca vihāroti ettha pana nāssa secananti asecanako, anāsittako abbokiṇṇo	1600	
PA_anya-e01_01n:1600_1	pāṭiyekko āveṇiko. Natthi ettha parikammena vā upacārena vā santatā. Ādisamannāhārato	1600	
PA_anya-e01_01n:1600_2	pabhuti attano sabhāveneva santo ca paṇīto cāti attho. Keci pana asecanakoti anāsittako	1600	
PA_anya-e01_01n:1600_3	ojavanto sabhāveneva madhuroti vadanti. Evaṃ ayaṃ asecanako ca, appitappitakkhaṇe	1600	
PA_anya-e01_01n:1600_4	kāyikacetasikasukhapaṭilābhāya saṃvattanato sukho ca vihāroti veditabbo. Uppannuppanneti	1600	
PA_anya-e01_01n:1600_5	avikkhambhite avikkhambhite. Pāpaketi lāmake. Akusale dhammeti akosallasambhūte dhamme.	1600	
PA_anya-e01_01n:1600_6	Ṭhānaso antaradhāpetīti khaṇeneva antaradhāpeti vikkhambheti. Vūpasametīti suṭṭhu	1600	
PA_anya-e01_01n:1600_7	upasameti. Nibbedhabhāgiyattā vā anupubbena ariyamaggavuddhippatto samucchindati,	1600	
PA_anya-e01_01n:1600_8	paṭippassambhetīti vuttaṃ hoti.	1600	
PA_anya-e01_01n:1601	Ayaṃ panettha saṅkhepattho. Bhikkhave, kena pakārena kenākārena kena vidhinā bhāvito ānāpānassatisamādhi kena pakārena bahulīkato santo ceva…pe… vūpasametīti.	160	
PA_anya-e01_01n:1602_0	217. Idāni tamatthaṃ vitthārento “idha, bhikkhave”tiādimāha. Tattha idha bhikkhave	1602	
PA_anya-e01_01n:1602_1	bhikkhūti bhikkhave, imasmiṃ sāsane bhikkhu. Ayañhi ettha idhasaddo sabbappakāraānāpānassatisamādhinibbattakassa	1602	
PA_anya-e01_01n:1602_2	puggalassa sannissayabhūtasāsanaparidīpano aññasāsanassa tathābhāvapaṭisedhano ca.	1602	
PA_anya-e01_01n:1602_3	Vuttañhetaṃ – idheva, bhikkhave, samaṇo…pe… suññā parappavādā samaṇebhi aññehī”ti.	1602	
PA_anya-e01_01n:1602_4	Tena vuttaṃ “imasmiṃ sāsane bhikkhū”ti.	1602	
PA_anya-e01_01n:1603_0	Araññagato vā…pe… suññāgāragato vāti idamassa ānāpānassatisamādhibhāvanānurūpasenāsanapariggahaparidīpanaṃ.	1603	
PA_anya-e01_01n:1603_1	Imassa hi bhikkhuno dīgharattaṃ rūpādīsu ārammaṇesu anuvisaṭaṃ cittaṃ ānāpānassatisamādhiārammaṇaṃ	1603	
PA_anya-e01_01n:1603_2	abhiruhituṃ na icchati, kūṭagoṇayuttaratho viya uppathameva dhāvati. Tasmā seyyathāpi	1603	
PA_anya-e01_01n:1603_3	nāma gopo kūṭadhenuyā sabbaṃ khīraṃ pivitvā vaḍḍhitaṃ kūṭavacchaṃ dametukāmo dhenuto	1603	
PA_anya-e01_01n:1603_4	apanetvā ekamante mahantaṃ thambhaṃ nikhaṇitvā tattha yottena bandheyya, athassa	1603	
PA_anya-e01_01n:1603_5	so vaccho ito cito ca vipphanditvā palāyituṃ asakkonto tameva thambhaṃ upanisīdeyya	1603	
PA_anya-e01_01n:1603_6	vā upanipajjeyya vā, evameva imināpi bhikkhunā dīgharattaṃ rūpārammaṇādirasapānavaḍḍhitaṃ	1603	
PA_anya-e01_01n:1603_7	duṭṭhacittaṃ dametukāmena rūpādiārammaṇato apanetvā araññaṃ vā…pe… suññāgāraṃ vā	1603	
PA_anya-e01_01n:1603_8	pavesetvā tattha assāsapassāsathambhe satiyottena bandhitabbaṃ. Evamassa taṃ cittaṃ	1603	
PA_anya-e01_01n:1603_9	ito cito ca vipphanditvāpi pubbe āciṇṇārammaṇaṃ alabhamānaṃ satiyottaṃ chinditvā	1603	
PA_anya-e01_01n:1603_10	palāyituṃ asakkontaṃ tamevārammaṇaṃ upacārappanāvasena upanisīdati ceva upanipajjati ca. Tenāhu porāṇā –	16031	
PA_anya-e01_01n:1604	“Yathā thambhe nibandheyya, vacchaṃ damaṃ naro idha;	160	
PA_anya-e01_01n:1605	Bandheyyevaṃ sakaṃ cittaṃ, satiyārammaṇe daḷha”nti. ;	160	
PA_anya-e01_01n:1606	Evamassetaṃ senāsanaṃ bhāvanānurūpaṃ hoti. Tena vuttaṃ “idamassa ānāpānassatisamādhibhāvanānurūpasenāsanapariggahaparidīpana”nti.	160	
PA_anya-e01_01n:1607_0	Atha vā yasmā idaṃ kammaṭṭhānappabhede muddhabhūtaṃ sabbaññubuddhapaccekabuddhabuddhasāvakānaṃ	1607	
PA_anya-e01_01n:1607_1	visesādhigamadiṭṭhadhammasukhavihārapadaṭṭhānaṃ ānāpānassatikammaṭṭhānaṃ itthipurisahatthiassādisaddasamākulaṃ	1607	
PA_anya-e01_01n:1607_2	gāmantaṃ apariccajitvā na sukaraṃ bhāvetuṃ, saddakaṇṭakattā jhānassa. Agāmake pana	1607	
PA_anya-e01_01n:1607_3	araññe sukaraṃ yogāvacarena idaṃ kammaṭṭhānaṃ pariggahetvā ānāpānacatutthajjhānaṃ	1607	
PA_anya-e01_01n:1607_4	nibbattetvā tadeva pādakaṃ katvā saṅkhāre sammasitvā aggaphalaṃ arahattaṃ sampāpuṇituṃ.	1607	
PA_anya-e01_01n:1607_5	Tasmāssa anurūpasenāsanaṃ dassento bhagavā “araññagato vā”tiādimāha.	1607	
PA_anya-e01_01n:1608_0	Vatthuvijjācariyo viya hi bhagavā, so yathā vatthuvijjācariyo nagarabhūmiṃ passitvā	1608	
PA_anya-e01_01n:1608_1	suṭṭhu upaparikkhitvā “ettha nagaraṃ māpethā”ti upadisati, sotthinā ca nagare niṭṭhite	1608	
PA_anya-e01_01n:1608_2	rājakulato mahāsakkāraṃ labhati, evameva yogāvacarassa anurūpasenāsanaṃ upaparikkhitvā	1608	
PA_anya-e01_01n:1608_3	“ettha kammaṭṭhānaṃ anuyuñjitabba”nti upadisati, tato tattha kammaṭṭhānaṃ anuyuttena	1608	
PA_anya-e01_01n:1608_4	yoginā kamena arahatte patte “sammāsambuddho vata so bhagavā”ti mahantaṃ sakkāraṃ labhati.	1608	
PA_anya-e01_01n:1609_0	Ayaṃ pana bhikkhu dīpisadisoti vuccati. Yathā hi mahādīpirājā araññe tiṇagahanaṃ	1609	
PA_anya-e01_01n:1609_1	vā vanagahanaṃ vā pabbatagahanaṃ vā nissāya nilīyitvā vanamahiṃsagokaṇṇasūkarādayo	1609	
PA_anya-e01_01n:1609_2	mige gaṇhāti, evameva ayaṃ araññādīsu kammaṭṭhānaṃ anuyuñjanto bhikkhu yathākkamena	1609	
PA_anya-e01_01n:1609_3	sotāpattisakadāgāmianāgāmiarahattamagge ceva ariyaphalañca gaṇhatīti veditabbo. Tenāhu porāṇā –	1609	
PA_anya-e01_01n:1610	“Yathāpi dīpiko nāma, nilīyitvā gaṇhatī mige;	161	
PA_anya-e01_01n:1611	Tathevāyaṃ buddhaputto, yuttayogo vipassako;	161	
PA_anya-e01_01n:1612	Araññaṃ pavisitvāna, gaṇhāti phalamuttama”nti. ;	161	
PA_anya-e01_01n:1613	Tenassa parakkamajavayoggabhūmiṃ araññasenāsanaṃ dassento bhagavā “araññagato vā”tiādimāha.	161	
PA_anya-e01_01n:1614_0	218. Tattha araññagatoti “araññanti nikkhamitvā bahi indakhīlā sabbametaṃ arañña”nti	1614	
PA_anya-e01_01n:1614_1	ca, “āraññakaṃ nāma senāsanaṃ pañcadhanusatikaṃ pacchima”nti ca evaṃ vuttalakkhaṇesu	1614	
PA_anya-e01_01n:1614_2	araññesu yaṃkiñci pavivekasukhaṃ araññaṃ gato. Rukkhamūlagatoti rukkhasamīpaṃ gato.	1614	
PA_anya-e01_01n:1614_3	Suññāgāragatoti suññaṃ vivittokāsaṃ gato. Ettha ca ṭhapetvā araññañca rukkhamūlañca	1614	
PA_anya-e01_01n:1614_4	avasesasattavidhasenāsanagatopi suññāgāragatoti vattuṃ vaṭṭati.	1614	
PA_anya-e01_01n:1615_0	Evamassa ututtayānukūlaṃ dhātucariyānukūlañca ānāpānassatibhāvanānurūpaṃ senāsanaṃ	1615	
PA_anya-e01_01n:1615_1	upadisitvā alīnānuddhaccapakkhikaṃ santaṃ iriyāpathaṃ upadisanto nisīdatīti āha.	1615	
PA_anya-e01_01n:1615_2	Athassa nisajjāya daḷhabhāvaṃ assāsapassāsānaṃ pavattanasukhataṃ ārammaṇapariggahūpāyañca	1615	
PA_anya-e01_01n:1615_3	dassento pallaṅkaṃ ābhujitvātiādimāha. Tattha pallaṅkanti samantato ūrubaddhāsanaṃ.	1615	
PA_anya-e01_01n:1615_4	Ābhujitvāti bandhitvā. Ujuṃ kāyaṃ paṇidhāyāti uparimasarīraṃ ujukaṃ ṭhapetvā. Aṭṭhārasapiṭṭhikaṇṭake	1615	
PA_anya-e01_01n:1615_5	koṭiyā koṭiṃ paṭipādetvā. Evañhi nisīdantassa cammamaṃsanhārūni na paṇamanti. Athassa	1615	
PA_anya-e01_01n:1615_6	yā tesaṃ paṇamanappaccayā khaṇe khaṇe vedanā uppajjeyyuṃ, tā na uppajjanti. Tāsu	1615	
PA_anya-e01_01n:1615_7	anuppajjamānāsu cittaṃ ekaggaṃ hoti, kammaṭṭhānaṃ na paripatati, vuddhiṃ phātiṃ upagacchati.	1615	
PA_anya-e01_01n:1615_8	Parimukhaṃ satiṃ upaṭṭhapetvāti kammaṭṭhānābhimukhaṃ satiṃ ṭhapayitvā. Atha vā parīti	1615	
PA_anya-e01_01n:1615_9	pariggahaṭṭho. Mukhanti niyyānaṭṭho. Satīti upaṭṭhānaṭṭho. Tena vuccati “parimukhaṃ	1615	
PA_anya-e01_01n:1615_10	sati”nti evaṃ paṭisambhidāyaṃ vuttanayenapettha attho daṭṭhabbo. Tatrāyaṃ saṅkhepo,	16151	
PA_anya-e01_01n:1615_11	pariggahitaniyyānaṃ satiṃ katvāti.	16151	
PA_anya-e01_01n:1616_0	219. So satova assasati sato passasatīti so bhikkhu evaṃ nisīditvā evañca satiṃ upaṭṭhapetvā	1616	
PA_anya-e01_01n:1616_1	taṃ satiṃ avijahanto sato eva assasati sato passasati, satokārī hotīti vuttaṃ hoti.	1616	
PA_anya-e01_01n:1616_2	Idāni yehākārehi satokārī hoti, te dassetuṃ dīghaṃ vā assasantotiādimāha. Vuttañhetaṃ	1616	
PA_anya-e01_01n:1616_3	paṭisambhidāyaṃ “so satova assasati sato passasatī”ti etasseva vibhaṅge –	1616	
PA_anya-e01_01n:1617_0	“Bāttiṃsāya ākārehi sato kārī hoti. Dīghaṃ assāsavasena cittassa ekaggataṃ avikkhepaṃ	1617	
PA_anya-e01_01n:1617_1	pajānato sati upaṭṭhitā hoti. Tāya satiyā tena ñāṇena sato kārī hoti. Dīghaṃ passāsavasena…pe…	1617	
PA_anya-e01_01n:1617_2	paṭinissaggānupassī assāsavasena. Paṭinissaggānupassī passāsavasena cittassa ekaggataṃ	1617	
PA_anya-e01_01n:1617_3	avikkhepaṃ pajānato sati upaṭṭhitā hoti. Tāya satiyā tena ñāṇena sato kārī hotī”ti.	1617	
PA_anya-e01_01n:1618_0	Tattha dīghaṃ vā assasantoti dīghaṃ vā assāsaṃ pavattayanto. Assāsoti bahi nikkhamanavāto.	1618	
PA_anya-e01_01n:1618_1	Passāsoti anto pavisanavātoti vinayaṭṭhakathāyaṃ vuttaṃ. Suttantaṭṭhakathāsu pana	1618	
PA_anya-e01_01n:1618_2	uppaṭipāṭiyā āgataṃ. Tattha sabbesampi gabbhaseyyakānaṃ mātukucchito nikkhamanakāle	1618	
PA_anya-e01_01n:1618_3	paṭhamaṃ abbhantaravāto bahi nikkhamati. Pacchā bāhiravāto sukhumarajaṃ gahetvā abbhantaraṃ	1618	
PA_anya-e01_01n:1618_4	pavisanto tāluṃ āhacca nibbāyati. Evaṃ tāva assāsapassāsā veditabbā.	1618	
PA_anya-e01_01n:1619_0	Yā pana tesaṃ dīgharassatā, sā addhānavasena veditabbā. Yathā hi okāsaddhānaṃ pharitvā	1619	
PA_anya-e01_01n:1619_1	ṭhitaṃ udakaṃ vā vālikā vā “dīghamudakaṃ dīghā vālikā, rassamudakaṃ rassā vālikā”ti	1619	
PA_anya-e01_01n:1619_2	vuccati, evaṃ cuṇṇavicuṇṇāpi assāsapassāsā hatthisarīre ca ahisarīre ca tesaṃ attabhāvasaṅkhātaṃ	1619	
PA_anya-e01_01n:1619_3	dīghaṃ addhānaṃ saṇikaṃ pūretvā saṇikameva nikkhamanti. Tasmā dīghāti vuccanti. Sunakhasasādīnaṃ	1619	
PA_anya-e01_01n:1619_4	attabhāvasaṅkhātaṃ rassaṃ addhānaṃ sīghaṃ pūretvā sīghameva nikkhamanti, tasmā rassāti	1619	
PA_anya-e01_01n:1619_5	vuccanti. Manussesu pana keci hatthiahiādayo viya kāladdhānavasena dīghaṃ assasanti	1619	
PA_anya-e01_01n:1619_6	ca passasanti ca. Keci sunakhasasādayo viya rassaṃ, tasmā tesaṃ kālavasena dīghamaddhānaṃ	1619	
PA_anya-e01_01n:1619_7	nikkhamantā ca pavisantā ca te “dīghā” ittaramaddhānaṃ nikkhamantā ca pavisantā ca	1619	
PA_anya-e01_01n:1619_8	“rassā”ti veditabbā.	1619	
PA_anya-e01_01n:1620_0	Tatrāyaṃ bhikkhu navahākārehi dīghaṃ assasanto passasanto ca “dīghaṃ assasāmi, passasāmī”ti	1620	
PA_anya-e01_01n:1620_1	pajānāti. Evaṃ pajānato cassa ekenākārena kāyānupassanāsatipaṭṭhānabhāvanā sampajjatīti	1620	
PA_anya-e01_01n:1620_2	veditabbā. Yathāha paṭisambhidāyaṃ –	1620	
PA_anya-e01_01n:1621_0	“Kathaṃ dīghaṃ assasanto dīghaṃ assasāmīti pajānāti. Dīghaṃ passasanto dīghaṃ passasāmīti	1621	
PA_anya-e01_01n:1621_1	pajānāti. Dīghaṃ assāsaṃ addhānasaṅkhāte assasati. Dīghaṃ passāsaṃ addhānasaṅkhāte	1621	
PA_anya-e01_01n:1621_2	passasati. Dīghaṃ assāsapassāsaṃ addhānasaṅkhāte assasatipi passasatipi. Dīghaṃ assāsapassāsaṃ	1621	
PA_anya-e01_01n:1621_3	addhānasaṅkhāte assasatopi passasatopi chando uppajjati. Chandavasena tato sukhumataraṃ	1621	
PA_anya-e01_01n:1621_4	dīghaṃ assāsaṃ addhānasaṅkhāte assasati. Chandavasena tato sukhumataraṃ dīghaṃ passāsaṃ…pe…	1621	
PA_anya-e01_01n:1621_5	dīghaṃ assāsapassāsaṃ addhānasaṅkhāte assasatipi passasatipi. Chandavasena tato sukhumataraṃ	1621	
PA_anya-e01_01n:1621_6	dīghaṃ assāsapassāsaṃ addhānasaṅkhāte assasatopi passasatopi pāmojjaṃ uppajjati.	1621	
PA_anya-e01_01n:1621_7	Pāmojjavasena tato sukhumataraṃ dīghaṃ assāsaṃ addhānasaṅkhāte assasati. Pāmojjavasena	1621	
PA_anya-e01_01n:1621_8	tato sukhumataraṃ dīghaṃ passāsaṃ…pe… dīghaṃ assāsapassāsaṃ addhānasaṅkhāte assasatipi	1621	
PA_anya-e01_01n:1621_9	passasatipi. Pāmojjavasena tato sukhumataraṃ dīghaṃ assāsapassāsaṃ addhānasaṅkhāte	1621	
PA_anya-e01_01n:1621_10	assasatopi passasatopi dīghaṃ assāsapassāsā cittaṃ vivattati, upekkhā saṇṭhāti. Imehi	16211	
PA_anya-e01_01n:1621_11	navahi ākārehi dīghaṃ assāsapassāsā kāyo. Upaṭṭhānaṃ sati. Anupassanā ñāṇaṃ. Kāyo	16211	
PA_anya-e01_01n:1621_12	upaṭṭhānaṃ, no sati. Sati upaṭṭhānañceva sati ca. Tāya satiyā tena ñāṇena taṃ kāyaṃ	16211	
PA_anya-e01_01n:1621_13	anupassati. Tena vuccati kāye kāyānupassanāsatipaṭṭhānabhāvanā”ti.	16211	
PA_anya-e01_01n:1622_0	Esa nayo rassapadepi. Ayaṃ pana viseso, yathā ettha “dīghaṃ assāsaṃ addhānasaṅkhāte”ti	1622	
PA_anya-e01_01n:1622_1	vuttaṃ, evamidha “rassaṃ assāsaṃ ittarasaṅkhāte assasatī”ti āgataṃ. Tasmā rassavasena	1622	
PA_anya-e01_01n:1622_2	yāva “tena vuccati kāye kāyānupassanāsatipaṭṭhānabhāvanā”ti, tāva yojetabbaṃ.	1622	
PA_anya-e01_01n:1623_0	Evaṃ ayaṃ addhānavasena ittaravasena ca imehākārehi assāsapassāse pajānanto dīghaṃ	1623	
PA_anya-e01_01n:1623_1	vā assasanto dīghaṃ assasāmīti pajānāti…pe… rassaṃ vā passasanto rassaṃ passasāmīti	1623	
PA_anya-e01_01n:1623_2	pajānātīti veditabbo. Evaṃ pajānato cassa –	1623	
PA_anya-e01_01n:1624	Dīgho rasso ca assāso,	162	
PA_anya-e01_01n:1625	Passāsopi ca tādiso;	162	
PA_anya-e01_01n:1626	Cattāro vaṇṇā vattanti,	162	
PA_anya-e01_01n:1627	Nāsikaggeva bhikkhunoti. ;	162	
PA_anya-e01_01n:1628_0	220. Sabbakāyapaṭisaṃvedī assasissāmi…pe… passasissāmīti sikkhatīti sakalassa assāsakāyassa	1628	
PA_anya-e01_01n:1628_1	ādimajjhapariyosānaṃ viditaṃ karonto pākaṭaṃ karonto assasissāmīti sikkhati. Sakalassa	1628	
PA_anya-e01_01n:1628_2	passāsakāyassa ādimajjhapariyosānaṃ viditaṃ karonto pākaṭaṃ karonto passasissāmīti	1628	
PA_anya-e01_01n:1628_3	sikkhati. Evaṃ viditaṃ karonto pākaṭaṃ karonto ñāṇasampayuttacittena assasati ceva	1628	
PA_anya-e01_01n:1628_4	passasati ca. Tasmā “assasissāmi passasissāmī”ti sikkhatīti vuccati. Ekassa hi bhikkhuno	1628	
PA_anya-e01_01n:1628_5	cuṇṇavicuṇṇavisaṭe assāsakāye passāsakāye vā ādi pākaṭo hoti, na majjhapariyosānaṃ.	1628	
PA_anya-e01_01n:1628_6	So ādimeva pariggahetuṃ sakkoti, majjhapariyosāne kilamati. Ekassa majjhaṃ pākaṭaṃ	1628	
PA_anya-e01_01n:1628_7	hoti, na ādipariyosānaṃ. Ekassa pariyosānaṃ pākaṭaṃ hoti, na ādimajjhaṃ. So pariyosānaṃyeva	1628	
PA_anya-e01_01n:1628_8	pariggahetuṃ sakkoti, ādimajjhe kilamati. Ekassa sabbampi pākaṭaṃ hoti, so sabbampi	1628	
PA_anya-e01_01n:1628_9	pariggahetuṃ sakkoti, na katthaci kilamati, tādisena bhavitabbanti dassento āha –	1628	
PA_anya-e01_01n:1628_10	“sabbakāyapaṭisaṃvedī assasissāmīti…pe… passasissāmīti sikkhatī”ti.	16281	
PA_anya-e01_01n:1629_0	Tattha sikkhatīti evaṃ ghaṭati vāyamati. Yo vā tathābhūtassa saṃvaro, ayamettha adhisīlasikkhā.	1629	
PA_anya-e01_01n:1629_1	Yo tathābhūtassa samādhi, ayaṃ adhicittasikkhā. Yā tathābhūtassa paññā, ayaṃ adhipaññāsikkhāti	1629	
PA_anya-e01_01n:1629_2	imā tisso sikkhāyo tasmiṃ ārammaṇe tāya satiyā tena manasikārena sikkhati āsevati	1629	
PA_anya-e01_01n:1629_3	bhāveti bahulīkarotīti evamettha attho daṭṭhabbo.	1629	
PA_anya-e01_01n:1630_0	Tattha yasmā purimanaye kevalaṃ assasitabbaṃ passasitabbameva, na ca aññaṃ kiñci	1630	
PA_anya-e01_01n:1630_1	kātabbaṃ. Ito paṭṭhāya pana ñāṇuppādanādīsu yogo karaṇīyo. Tasmā tattha assasāmīti	1630	
PA_anya-e01_01n:1630_2	pajānāti passasāmīti pajānāticceva vattamānakālavasena pāḷiṃ vatvā ito paṭṭhāya kattabbassa	1630	
PA_anya-e01_01n:1630_3	ñāṇuppādanādino ākārassa dassanatthaṃ sabbakāyapaṭisaṃvedī assasissāmītiādinā nayena	1630	
PA_anya-e01_01n:1630_4	anāgatavacanavasena pāḷi āropitāti veditabbā.	1630	
PA_anya-e01_01n:1631_0	Passambhayaṃ kāyasaṅkhāraṃ assasissāmīti…pe… passasissāmīti sikkhatīti oḷārikaṃ kāyasaṅkhāraṃ	1631	
PA_anya-e01_01n:1631_1	passambhento paṭippassambhento nirodhento vūpasamento assasissāmi passasissāmīti	1631	
PA_anya-e01_01n:1631_2	sikkhati. Tatra evaṃ oḷārikasukhumatā ca passaddhi ca veditabbā. Imassa hi bhikkhuno	1631	
PA_anya-e01_01n:1631_3	pubbe apariggahitakāle kāyo ca cittañca sadarathā honti oḷārikā. Kāyacittānaṃ oḷārikatte	1631	
PA_anya-e01_01n:1631_4	avūpasante assāsapassāsāpi oḷārikā honti, balavatarā hutvā pavattanti, nāsikā nappahoti,	1631	
PA_anya-e01_01n:1631_5	mukhena assasantopi passasantopi tiṭṭhati. Yadā panassa kāyopi cittampi pariggahitā	1631	
PA_anya-e01_01n:1631_6	honti, tadā te santā honti vūpasantā. Tesu vūpasantesu assāsapassāsā sukhumā hutvā	1631	
PA_anya-e01_01n:1631_7	pavattanti, “atthi nu kho natthī”ti vicetabbatākārappattā honti.	1631	
PA_anya-e01_01n:1632_0	Seyyathāpi purisassa dhāvitvā, pabbatā vā orohitvā, mahābhāraṃ vā sīsato oropetvā	1632	
PA_anya-e01_01n:1632_1	ṭhitassa oḷārikā assāsapassāsā honti, nāsikā nappahoti, mukhena assasantopi passasantopi	1632	
PA_anya-e01_01n:1632_2	tiṭṭhati. Yadā panesa taṃ parissamaṃ vinodetvā nhatvā ca pivitvā ca allasāṭakaṃ hadaye	1632	
PA_anya-e01_01n:1632_3	katvā sītāya chāyāya nipanno hoti, athassa te assāsapassāsā sukhumā honti “atthi	1632	
PA_anya-e01_01n:1632_4	nu kho natthī”ti vicetabbatākārappattā, evameva imassa bhikkhuno pubbe apariggahitakāle	1632	
PA_anya-e01_01n:1632_5	kāyo ca…pe… vicetabbatākārappattā honti. Taṃ kissa hetu? Tathā hissa pubbe apariggahitakāle	1632	
PA_anya-e01_01n:1632_6	“oḷārikoḷārike kāyasaṅkhāre passambhemī”ti ābhogasamannāhāramanasikārapaccavekkhaṇā	1632	
PA_anya-e01_01n:1632_7	natthi, pariggahitakāle pana atthi. Tenassa apariggahitakālato pariggahitakāle kāyasaṅkhāro	1632	
PA_anya-e01_01n:1632_8	sukhumo hoti. Tenāhu porāṇā –	1632	
PA_anya-e01_01n:1633	“Sāraddhe kāye citte ca, adhimattaṃ pavattati;	163	
PA_anya-e01_01n:1634	Asāraddhamhi kāyamhi, sukhumaṃ sampavattatī”ti. ;	163	
PA_anya-e01_01n:1635_0	221. Pariggahepi oḷāriko, paṭhamajjhānupacāre sukhumo. Tasmimpi oḷāriko, paṭhamajjhāne	1635	
PA_anya-e01_01n:1635_1	sukhumo. Paṭhamajjhāne ca dutiyajjhānupacāre ca oḷāriko, dutiyajjhāne sukhumo. Dutiyajjhāne	1635	
PA_anya-e01_01n:1635_2	ca tatiyajjhānupacāre ca oḷāriko, tatiyajjhāne sukhumo. Tatiyajjhāne ca catutthajjhānupacāre	1635	
PA_anya-e01_01n:1635_3	ca oḷāriko, catutthajjhāne atisukhumo appavattimeva pāpuṇātīti. Idaṃ tāva dīghabhāṇakasaṃyuttabhāṇakānaṃ mataṃ.	1635	
PA_anya-e01_01n:1636_0	Majjhimabhāṇakā pana paṭhamajjhāne oḷāriko, dutiyajjhānupacāre sukhumoti evaṃ heṭṭhimaheṭṭhimajjhānato	1636	
PA_anya-e01_01n:1636_1	uparūparijjhānupacārepi sukhumataramicchanti. Sabbesaññeva pana matena apariggahitakāle	1636	
PA_anya-e01_01n:1636_2	pavattakāyasaṅkhāro pariggahitakāle paṭippassambhati. Pariggahitakāle pavattakāyasaṅkhāro	1636	
PA_anya-e01_01n:1636_3	paṭhamajjhānupacāre…pe… catutthajjhānupacāre pavattakāyasaṅkhāro catutthajjhāne paṭippassambhati.	1636	
PA_anya-e01_01n:1636_4	Ayaṃ tāva samathe nayo.	1636	
PA_anya-e01_01n:1637_0	Vipassanāyaṃ pana apariggahe pavatto kāyasaṅkhāro oḷāriko, mahābhūtapariggahe sukhumo.	1637	
PA_anya-e01_01n:1637_1	Sopi oḷāriko, upādārūpapariggahe sukhumo. Sopi oḷāriko, sakalarūpapariggahe sukhumo.	1637	
PA_anya-e01_01n:1637_2	Sopi oḷāriko, arūpapariggahe sukhumo. Sopi oḷāriko, rūpārūpapariggahe sukhumo. Sopi	1637	
PA_anya-e01_01n:1637_3	oḷāriko, paccayapariggahe sukhumo. Sopi oḷāriko, sappaccayanāmarūpapariggahe sukhumo.	1637	
PA_anya-e01_01n:1637_4	Sopi oḷāriko, lakkhaṇārammaṇikavipassanāya sukhumo. Sopi dubbalavipassanāya oḷāriko,	1637	
PA_anya-e01_01n:1637_5	balavavipassanāya sukhumo. Tattha pubbe vuttanayeneva purimassa purimassa pacchimena	1637	
PA_anya-e01_01n:1637_6	pacchimena paṭippassaddhi veditabbā. Evamettha oḷārikasukhumatā ca passaddhi ca veditabbā.	1637	
PA_anya-e01_01n:1638	Paṭisambhidāyaṃ panassa saddhiṃ codanāsodhanāhi evamattho vutto –	163	
PA_anya-e01_01n:1639_0	“Kathaṃ passambhayaṃ kāyasaṅkhāraṃ assasissāmi…pe… passasissāmīti sikkhati? Katame	1639	
PA_anya-e01_01n:1639_1	kāyasaṅkhārā? Dīghaṃ assāsapassāsā kāyikā ete dhammā kāyapaṭibaddhā kāyasaṅkhārā.	1639	
PA_anya-e01_01n:1639_2	Te kāyasaṅkhāre passambhento nirodhento vūpasamento sikkhati…pe… yathārūpehi kāyasaṅkhārehi	1639	
PA_anya-e01_01n:1639_3	kāyassa ānamanā, vinamanā, sannamanā, paṇamanā, iñjanā, phandanā, calanā, kampanā	1639	
PA_anya-e01_01n:1639_4	passambhayaṃ kāyasaṅkhāraṃ assasissāmīti sikkhati, passambhayaṃ kāyasaṅkhāraṃ passasissāmīti	1639	
PA_anya-e01_01n:1639_5	sikkhati. Yathārūpehi kāyasaṅkhārehi kāyassa na ānamanā, na vinamanā, na sannamanā,	1639	
PA_anya-e01_01n:1639_6	na paṇamanā, aniñjanā, aphandanā, acalanā, akampanā santaṃ sukhumaṃ passambhayaṃ	1639	
PA_anya-e01_01n:1639_7	kāyasaṅkhāraṃ assasissāmi passasissāmīti sikkhati.	1639	
PA_anya-e01_01n:1640_0	“Iti kira passambhayaṃ kāyasaṅkhāraṃ assasissāmīti sikkhati. Passambhayaṃ kāyasaṅkhāraṃ	1640	
PA_anya-e01_01n:1640_1	passasissāmīti sikkhati. Evaṃ sante vātūpaladdhiyā ca pabhāvanā na hoti. Assāsapassāsānañca	1640	
PA_anya-e01_01n:1640_2	pabhāvanā na hoti. Ānāpānassatiyā ca pabhāvanā na hoti, ānāpānassatisamādhissa ca	1640	
PA_anya-e01_01n:1640_3	pabhāvanā na hoti, na ca naṃ taṃ samāpattiṃ paṇḍitā samāpajjantipi vuṭṭhahantipi.	1640	
PA_anya-e01_01n:1641_0	“Iti kira passambhayaṃ kāyasaṅkhāraṃ assasissāmi passasissāmīti sikkhati. Evaṃ sante	1641	
PA_anya-e01_01n:1641_1	vātūpaladdhiyā ca pabhāvanā hoti, assāsapassāsānañca pabhāvanā hoti, ānāpānassatiyā	1641	
PA_anya-e01_01n:1641_2	ca pabhāvanā hoti, ānāpānassatisamādhissa ca pabhāvanā hoti, tañca naṃ samāpattiṃ	1641	
PA_anya-e01_01n:1641_3	paṇḍitā samāpajjantipi vuṭṭhahantipi. Yathā kathaṃ viya?	1641	
PA_anya-e01_01n:1642_0	“Seyyathāpi kaṃse ākoṭite paṭhamaṃ oḷārikā saddā pavattanti. Oḷārikānaṃ saddānaṃ	1642	
PA_anya-e01_01n:1642_1	nimittaṃ sugahitattā sumanasikatattā sūpadhāritattā niruddhepi oḷārike sadde atha	1642	
PA_anya-e01_01n:1642_2	pacchā sukhumakā saddā pavattanti. Sukhumakānaṃ saddānaṃ nimittaṃ suggahitattā sumanasikatattā	1642	
PA_anya-e01_01n:1642_3	sūpadhāritattā niruddhepi sukhumake sadde atha pacchā sukhumasaddanimittārammaṇatāpi	1642	
PA_anya-e01_01n:1642_4	cittaṃ pavattati, evameva paṭhamaṃ oḷārikā assāsapassāsā pavattanti. Oḷārikānaṃ assāsapassāsānaṃ	1642	
PA_anya-e01_01n:1642_5	nimittaṃ suggahitattā sumanasikatattā sūpadhāritattā niruddhepi oḷārike assāsapassāse	1642	
PA_anya-e01_01n:1642_6	atha pacchā sukhumakā assāsapassāsā pavattanti. Sukhumakānaṃ assāsapassāsānaṃ nimittaṃ	1642	
PA_anya-e01_01n:1642_7	suggahitattā sumanasikatattā sūpadhāritattā niruddhepi sukhumake assāsapassāse atha	1642	
PA_anya-e01_01n:1642_8	pacchā sukhumaassāsapassāsanimittārammaṇatāpi cittaṃ na vikkhepaṃ gacchati.	1642	
PA_anya-e01_01n:1643_0	“Evaṃ sante vātūpaladdhiyā ca pabhāvanā hoti, assāsapassāsānañca pabhāvanā hoti,	1643	
PA_anya-e01_01n:1643_1	ānāpānassatiyā ca pabhāvanā hoti, ānāpānassatisamādhissa ca pabhāvanā hoti, tañca	1643	
PA_anya-e01_01n:1643_2	naṃ samāpattiṃ paṇḍitā samāpajjantipi vuṭṭhahantipi. Passambhayaṃ kāyasaṅkhāraṃ assāsapassāsā	1643	
PA_anya-e01_01n:1643_3	kāyo, upaṭṭhānaṃ sati, anupassanā ñāṇaṃ, kāyo upaṭṭhānaṃ, no sati, sati upaṭṭhānañceva	1643	
PA_anya-e01_01n:1643_4	sati ca, tāya satiyā tena ñāṇena taṃ kāyaṃ anupassati. Tena vuccati kāye kāyānupassanā	1643	
PA_anya-e01_01n:1643_5	satipaṭṭhānabhāvanā”ti.	1643	
PA_anya-e01_01n:1644	Ayaṃ tāvettha kāyānupassanāvasena vuttassa paṭhamacatukkassa anupubbapadavaṇṇanā.	164	
PA_anya-e01_01n:1645_0	222. Yasmā panettha idameva catukkaṃ ādikammikassa kammaṭṭhānavasena vuttaṃ. Itarāni	1645	
PA_anya-e01_01n:1645_1	pana tīṇi catukkāni ettha pattajjhānassa vedanācittadhammānupassanāvasena vuttāni.	1645	
PA_anya-e01_01n:1645_2	Tasmā idaṃ kammaṭṭhānaṃ bhāvetvā ānāpānacatutthajjhānapadaṭṭhānāya vipassanāya saha	1645	
PA_anya-e01_01n:1645_3	paṭisambhidāhi arahattaṃ pāpuṇitukāmena ādikammikena kulaputtena pubbe vuttanayeneva	1645	
PA_anya-e01_01n:1645_4	sīlaparisodhanādīni sabbakiccāni katvā vuttappakārassa ācariyassa santike pañcasandhikaṃ	1645	
PA_anya-e01_01n:1645_5	kammaṭṭhānaṃ uggahetabbaṃ.	1645	
PA_anya-e01_01n:1646_0	Tatrime pañca sandhayo uggaho, paripucchā, upaṭṭhānaṃ, appanā, lakkhaṇanti. Tattha	1646	
PA_anya-e01_01n:1646_1	uggaho nāma kammaṭṭhānassa uggaṇhanaṃ. Paripucchā nāma kammaṭṭhānassa paripucchanā.	1646	
PA_anya-e01_01n:1646_2	Upaṭṭhānaṃ nāma kammaṭṭhānassa upaṭṭhānaṃ. Appanā nāma kammaṭṭhānassa appanā. Lakkhaṇaṃ	1646	
PA_anya-e01_01n:1646_3	nāma kammaṭṭhānassa lakkhaṇaṃ. “Evaṃlakkhaṇamidaṃ kammaṭṭhāna”nti kammaṭṭhānasabhāvūpadhāraṇanti vuttaṃ hoti.	1646	
PA_anya-e01_01n:1647_0	Evaṃ pañcasandhikaṃ kammaṭṭhānaṃ uggaṇhanto attanāpi na kilamati, ācariyampi na viheseti.	1647	
PA_anya-e01_01n:1647_1	Tasmā thokaṃ uddisāpetvā bahukālaṃ sajjhāyitvā evaṃ pañcasandhikaṃ kammaṭṭhānaṃ uggahetvā	1647	
PA_anya-e01_01n:1647_2	ācariyassa santike vā aññatra vā pubbe vuttappakāre senāsane vasantena upacchinnakhuddakapalibodhena	1647	
PA_anya-e01_01n:1647_3	katabhattakiccena bhattasammadaṃ paṭivinodetvā sukhanisinnena ratanattayaguṇānussaraṇena	1647	
PA_anya-e01_01n:1647_4	cittaṃ sampahaṃsetvā ācariyuggahato ekapadampi asammuyhantena idaṃ ānāpānassatikammaṭṭhānaṃ	1647	
PA_anya-e01_01n:1647_5	manasi kātabbaṃ. Tatrāyaṃ manasikāravidhi –	1647	
PA_anya-e01_01n:1649	Gaṇanā anubandhanā, phusanā ṭhapanā sallakkhaṇā;	164	
PA_anya-e01_01n:1650	Vivaṭṭanā pārisuddhi, tesañca paṭipassanāti.	165	
PA_anya-e01_01n:1651_0	Tattha gaṇanāti gaṇanāyeva. Anubandhanāti anuvahanā. Phusanāti phuṭṭhaṭṭhānaṃ. Ṭhapanāti	1651	
PA_anya-e01_01n:1651_1	appanā. Sallakkhaṇāti vipassanā. Vivaṭṭanāti maggo. Pārisuddhīti phalaṃ. Tesañca	1651	
PA_anya-e01_01n:1651_2	paṭipassanāti paccavekkhaṇā.	1651	
PA_anya-e01_01n:1652_0	Tattha iminā ādikammikena kulaputtena paṭhamaṃ gaṇanāya idaṃ kammaṭṭhānaṃ manasi	1652	
PA_anya-e01_01n:1652_1	kātabbaṃ. Gaṇentena ca pañcannaṃ heṭṭhā na ṭhapetabbaṃ. Dasannaṃ upari na netabbaṃ.	1652	
PA_anya-e01_01n:1652_2	Antarā khaṇḍaṃ na dassetabbaṃ. Pañcannaṃ heṭṭhā ṭhapentassa hi sambādhe okāse cittuppādo	1652	
PA_anya-e01_01n:1652_3	vipphandati sambādhe vaje sanniruddhagogaṇo viya. Dasannampi upari nentassa gaṇananissitako	1652	
PA_anya-e01_01n:1652_4	cittuppādo hoti. Antarā khaṇḍaṃ dassentassa “sikhāppattaṃ nu kho me kammaṭṭhānaṃ,	1652	
PA_anya-e01_01n:1652_5	no”ti cittaṃ vikampati. Tasmā ete dose vajjetvā gaṇetabbaṃ.	1652	
PA_anya-e01_01n:1653_0	Gaṇentena ca paṭhamaṃ dandhagaṇanāya dhaññamāpakagaṇanāya gaṇetabbaṃ. Dhaññamāpako	1653	
PA_anya-e01_01n:1653_1	hi nāḷiṃ pūretvā “eka”nti vatvā okirati. Puna pūrento kiñci kacavaraṃ disvā taṃ chaḍḍento	1653	
PA_anya-e01_01n:1653_2	“ekaṃ eka”nti vadati. Esa nayo dve dvetiādīsu. Evameva imināpi assāsapassāsesu yo	1653	
PA_anya-e01_01n:1653_3	upaṭṭhāti, taṃ gahetvā “ekaṃ eka”nti ādiṃ katvā yāva “dasa dasā”ti pavattamānaṃ pavattamānaṃ	1653	
PA_anya-e01_01n:1653_4	upalakkhetvāva gaṇetabbaṃ. Tassa evaṃ gaṇayato nikkhamantā ca pavisantā ca assāsapassāsā pākaṭā honti.	1653	
PA_anya-e01_01n:1654_0	Athānena taṃ dandhagaṇanaṃ dhaññamāpakagaṇanaṃ pahāya sīghagaṇanāya gopālakagaṇanāya	1654	
PA_anya-e01_01n:1654_1	gaṇetabbaṃ. Cheko hi gopālako sakkharādayo ucchaṅgena gahetvā rajjudaṇḍahattho pātova	1654	
PA_anya-e01_01n:1654_2	vajaṃ gantvā gāvo piṭṭhiyaṃ paharitvā palighatthambhamatthake nisinno dvārappattaṃ	1654	
PA_anya-e01_01n:1654_3	dvārappattaṃyeva gāviṃ ekā dveti sakkharaṃ khipitvā gaṇeti. Tiyāmarattiṃ sambādhe	1654	
PA_anya-e01_01n:1654_4	okāse dukkhaṃ vutthagogaṇo nikkhamanto nikkhamanto aññamaññaṃ upanighaṃsanto vegena	1654	
PA_anya-e01_01n:1654_5	vegena puñjapuñjo hutvā nikkhamati. So vegena vegena “tīṇi cattāri pañca dasā”ti	1654	
PA_anya-e01_01n:1654_6	gaṇetiyeva, evamimassāpi purimanayena gaṇayato assāsapassāsā pākaṭā hutvā sīghaṃ	1654	
PA_anya-e01_01n:1654_7	sīghaṃ punappunaṃ sañcaranti. Tatonena “punappunaṃ sañcarantī”ti ñatvā anto ca bahi	1654	
PA_anya-e01_01n:1654_8	ca agahetvā dvārappattaṃ dvārappattaṃyeva gahetvā “eko dve tīṇi cattāri pañca cha.	1654	
PA_anya-e01_01n:1654_9	Eko dve tīṇi cattāri pañca cha satta…pe… aṭṭha, nava, dasā”ti sīghaṃ sīyaṃ gaṇetabbameva.	1654	
PA_anya-e01_01n:1654_10	Gaṇanapaṭibaddhe hi kammaṭṭhāne gaṇanabaleneva cittaṃ ekaggaṃ hoti, arittupatthambhanavasena	16541	
PA_anya-e01_01n:1654_11	caṇḍasote nāvāṭṭhapanamiva.	16541	
PA_anya-e01_01n:1655_0	Tassevaṃ sīghaṃ sīghaṃ gaṇayato kammaṭṭhānaṃ nirantaraṃ pavattaṃ viya hutvā upaṭṭhāti.	1655	
PA_anya-e01_01n:1655_1	Atha nirantaraṃ pavattatīti ñatvā anto ca bahi ca vātaṃ apariggahetvā purimanayeneva	1655	
PA_anya-e01_01n:1655_2	vegena vegena gaṇetabbaṃ. Anto pavisanavātena hi saddhiṃ cittaṃ pavesayato abbhantaraṃ	1655	
PA_anya-e01_01n:1655_3	vātabbhāhataṃ medapūritaṃ viya hoti. Bahi nikkhamanavātena saddhiṃ cittaṃ nīharato	1655	
PA_anya-e01_01n:1655_4	bahiddhā puthuttārammaṇe cittaṃ vikkhipati. Phuṭṭhaphuṭṭhokāse pana satiṃ ṭhapetvā	1655	
PA_anya-e01_01n:1655_5	bhāventasseva bhāvanā sampajjati. Tena vuttaṃ “anto ca bahi ca vātaṃ apariggahetvā	1655	
PA_anya-e01_01n:1655_6	purimanayeneva vegena vegena gaṇetabba”nti.	1655	
PA_anya-e01_01n:1656	Kīvaciraṃ panetaṃ gaṇetabbanti? Yāva vinā gaṇanāya assāsapassāsārammaṇe sati santiṭṭhati. Bahivisaṭavitakkavicchedaṃ katvā assāsapassāsārammaṇe satisaṇṭhāpanatthaṃyeva hi gaṇanāti.	165	
PA_anya-e01_01n:1657_0	224. Evaṃ gaṇanāya manasi katvā anubandhanāya manasi kātabbaṃ. Anubandhanā nāma gaṇanaṃ	1657	
PA_anya-e01_01n:1657_1	paṭisaṃharitvā satiyā nirantaraṃ assāsapassāsānaṃ anugamanaṃ. Tañca kho na ādimajjhapariyosānānugamanavasena.	1657	
PA_anya-e01_01n:1657_2	Bahinikkhamanavātassa hi nābhi ādi, hadayaṃ majjhaṃ, nāsikaggaṃ pariyosānaṃ. Abbhantaraṃ	1657	
PA_anya-e01_01n:1657_3	pavisanavātassa nāsikaggaṃ ādi, hadayaṃ majjhaṃ nābhi pariyosānaṃ. Tañcassa anugacchato	1657	
PA_anya-e01_01n:1657_4	vikkhepagataṃ cittaṃ sāraddhāya ceva hoti iñjanāya ca. Yathāha –	1657	
PA_anya-e01_01n:1658_0	“Assāsādimajjhapariyosānaṃ satiyā anugacchato ajjhattaṃ vikkhepagatena cittena kāyopi	1658	
PA_anya-e01_01n:1658_1	cittampi sāraddhā ca honti iñjitā ca phanditā ca. Passāsādimajjhapariyosānaṃ satiyā	1658	
PA_anya-e01_01n:1658_2	anugacchato bahiddhā vikkhepagatena cittena kāyopi cittampi sāraddhā ca honti iñjitā ca phanditā cā”ti.	1658	
PA_anya-e01_01n:1659_0	Tasmā anubandhanāya manasikarontena ādimajjhapariyosānavasena na manasi kātabbaṃ.	1659	
PA_anya-e01_01n:1659_1	Apica kho phusanāvasena ca ṭhapanāvasena ca manasi kātabbaṃ. Gaṇanānubandhanāvasena	1659	
PA_anya-e01_01n:1659_2	viya hi phusanāṭhapanāvasena visuṃ manasikāro natthi. Phuṭṭhaphuṭṭhaṭṭhāneyeva pana	1659	
PA_anya-e01_01n:1659_3	gaṇento gaṇanāya ca phusanāya ca manasi karoti. Tattheva gaṇanaṃ paṭisaṃharitvā te	1659	
PA_anya-e01_01n:1659_4	satiyā anubandhanto, appanāvasena ca cittaṃ ṭhapento anubandhanāya ca phusanāya ca	1659	
PA_anya-e01_01n:1659_5	ṭhapanāya ca manasi karotīti vuccati. Svāyamattho aṭṭhakathāsu vuttapaṅguḷadovārikūpamāhi	1659	
PA_anya-e01_01n:1659_6	paṭisambhidāyaṃ vuttakakacūpamāya ca veditabbo.	1659	
PA_anya-e01_01n:1660_0	225. Tatrāyaṃ paṅguḷopamā – seyyathāpi paṅguḷo dolāya kīḷataṃ mātāputtānaṃ dolaṃ	1660	
PA_anya-e01_01n:1660_1	khipitvā tattheva dolāthambhamūle nisinno kamena āgacchantassa ca gacchantassa ca	1660	
PA_anya-e01_01n:1660_2	dolāphalakassa ubho koṭiyo majjhañca passati, na ca ubhokoṭimajjhānaṃ dassanatthaṃ	1660	
PA_anya-e01_01n:1660_3	byāvaṭo hoti, evamevāyaṃ bhikkhu sativasena upanibandhanathambhamūle ṭhatvā assāsapassāsadolaṃ	1660	
PA_anya-e01_01n:1660_4	khipitvā tattheva nimitte satiyā nisīdanto kamena āgacchantānañca gacchantānañca	1660	
PA_anya-e01_01n:1660_5	phuṭṭhaṭṭhāne assāsapassāsānaṃ ādimajjhapariyosānaṃ satiyā anugacchanto tattha ca	1660	
PA_anya-e01_01n:1660_6	cittaṃ ṭhapento passati, na ca tesaṃ dassanatthaṃ byāvaṭo hoti, ayaṃ paṅguḷopamā.	1660	
PA_anya-e01_01n:1661_0	226. Ayaṃ pana dovārikūpamā – seyyathāpi dovāriko nagarassa anto ca bahi ca purise	1661	
PA_anya-e01_01n:1661_1	“ko tvaṃ, kuto vā āgato, kuhiṃ vā gacchasi, kiṃ vā te hatthe”ti na vīmaṃsati. Na	1661	
PA_anya-e01_01n:1661_2	hi tassa te bhārā, dvārappattaṃ dvārappattaṃyeva pana vīmaṃsati, evameva imassa bhikkhuno	1661	
PA_anya-e01_01n:1661_3	antopaviṭṭhavātā ca bahinikkhantavātā ca na bhārā honti, dvārappattā dvārappattāyeva	1661	
PA_anya-e01_01n:1661_4	bhārāti ayaṃ dovārikūpamā.	1661	
PA_anya-e01_01n:1662	227. Kakacūpamā pana ādito paṭṭhāya evaṃ veditabbā. Vuttañhetaṃ –	166	
PA_anya-e01_01n:1663	“Nimittaṃ assāsapassāsā, anārammaṇamekacittassa;	166	
PA_anya-e01_01n:1664	Ajānato ca tayo dhamme, bhāvanā nupalabbhati.	166	
PA_anya-e01_01n:1665	“Nimittaṃ assāsapassāsā, anārammaṇamekacittassa;	166	
PA_anya-e01_01n:1666	Jānato ca tayo dhamme, bhāvanā upalabbhatī”ti. ;	166	
PA_anya-e01_01n:1667_0	“Kathaṃ ime tayo dhammā ekacittassa ārammaṇā na honti, na cime tayo dhammā aviditā	1667	
PA_anya-e01_01n:1667_1	honti, na ca cittaṃ vikkhepaṃ gacchati, padhānañca paññāyati, payogañca sādheti,	1667	
PA_anya-e01_01n:1667_2	visesamadhi gacchati? Seyyathāpi rukkho same bhūmibhāge nikkhitto, tamenaṃ puriso	1667	
PA_anya-e01_01n:1667_3	kakacena chindeyya. Rukkhe phuṭṭhakakacadantānaṃ vasena purisassa sati upaṭṭhitā	1667	
PA_anya-e01_01n:1667_4	hoti, na āgate vā gate vā kakacadante manasi karoti, na āgatā vā gatā vā kakacadantā	1667	
PA_anya-e01_01n:1667_5	aviditā honti, padhānañca paññāyati, payogañca sādheti, visesamadhigacchati.	1667	
PA_anya-e01_01n:1668_0	“Yathā rukkho same bhūmibhāge nikkhitto, evaṃ upanibandhanānimittaṃ. Yathā kakacadantā,	1668	
PA_anya-e01_01n:1668_1	evaṃ assāsapassāsā. Yathā rukkhe phuṭṭhakakacadantānaṃ vasena purisassa sati upaṭṭhitā	1668	
PA_anya-e01_01n:1668_2	hoti, na āgate vā gate vā kakacadante manasi karoti, na āgatā vā gatā vā kakacadantā	1668	
PA_anya-e01_01n:1668_3	aviditā honti, padhānañca paññāyati, payogañca sādheti, visesamadhigacchati, evameva	1668	
PA_anya-e01_01n:1668_4	bhikkhu nāsikagge vā mukhanimitte vā satiṃ upaṭṭhapetvā nisinno hoti, na āgate vā	1668	
PA_anya-e01_01n:1668_5	gate vā assāsapassāse manasi karoti, na ca āgatā vā gatā vā assāsapassāsā aviditā	1668	
PA_anya-e01_01n:1668_6	honti, padhānañca paññāyati, payogañca sādheti, visesamadhigacchati.	1668	
PA_anya-e01_01n:1669_0	“Padhānanti katamaṃ padhānaṃ? Āraddhavīriyassa kāyopi cittampi kammaniyaṃ hoti, idaṃ	1669	
PA_anya-e01_01n:1669_1	padhānaṃ. Katamo payogo? Āraddhavīriyassa upakkilesā pahīyanti, vitakkā vūpasamanti,	1669	
PA_anya-e01_01n:1669_2	ayaṃ payogo. Katamo viseso? Āraddhavīriyassa saṃyojanā pahīyanti, anusayā byantī	1669	
PA_anya-e01_01n:1669_3	honti, ayaṃ viseso. Evaṃ ime tayo dhammā ekacittassa ārammaṇā na honti, na cime tayo	1669	
PA_anya-e01_01n:1669_4	dhammā aviditā honti, na ca cittaṃ vikkhepaṃ gacchati, padhānañca paññāyati, payogañca	1669	
PA_anya-e01_01n:1669_5	sādheti, visesamadhigacchati.	1669	
PA_anya-e01_01n:1670	“Ānāpānassati yassa, paripuṇṇā subhāvitā;	167	
PA_anya-e01_01n:1671	Anupubbaṃ paricitā, yathā buddhena desitā;	167	
PA_anya-e01_01n:1672	So imaṃ lokaṃ pabhāseti, abbhā muttova candimā”ti. ;	167	
PA_anya-e01_01n:1673	Ayaṃ kakacūpamā. Idha panassa āgatāgatavasena amanasikāramattameva payojananti veditabbaṃ.	167	
PA_anya-e01_01n:1674_0	228. Idaṃ kammaṭṭhānaṃ manasikaroto kassaci na cireneva nimittañca uppajjati, avasesajhānaṅgapaṭimaṇḍitā	1674	
PA_anya-e01_01n:1674_1	appanāsaṅkhātā ṭhapanā ca sampajjati. Kassaci pana gaṇanāvaseneva manasikārakālato	1674	
PA_anya-e01_01n:1674_2	pabhuti anukkamato oḷārikaassāsapassāsanirodhavasena kāyadarathe vūpasante kāyopi	1674	
PA_anya-e01_01n:1674_3	cittampi lahukaṃ hoti, sarīraṃ ākāse laṅghanākārappattaṃ viya hoti. Yathā sāraddhakāyassa	1674	
PA_anya-e01_01n:1674_4	mañce vā pīṭhe vā nisīdato mañcapīṭhaṃ onamati, vikūjati, paccattharaṇaṃ valiṃ gaṇhāti.	1674	
PA_anya-e01_01n:1674_5	Asāraddhakāyassa pana nisīdato neva mañcapīṭhaṃ onamati, na vikūjati, na paccattharaṇaṃ	1674	
PA_anya-e01_01n:1674_6	valiṃ gaṇhāti, tūlapicupūritaṃ viya mañcapīṭhaṃ hoti. Kasmā? Yasmā asāraddho kāyo	1674	
PA_anya-e01_01n:1674_7	lahuko hoti. Evameva gaṇanāvasena manasikārakālato pabhuti anukkamato oḷārikaassāsapassāsanirodhavasena	1674	
PA_anya-e01_01n:1674_8	kāyadarathe vūpasante kāyopi cittampi lahukaṃ hoti, sarīraṃ ākāse laṅghanākārappattaṃ viya hoti.	1674	
PA_anya-e01_01n:1675_0	Tassa oḷārike assāsapassāse niruddhe sukhumassāsapassāsanimittārammaṇaṃ cittaṃ pavattati.	1675	
PA_anya-e01_01n:1675_1	Tasmimpi niruddhe aparāparaṃ tato sukhumataraṃ sukhumataraṃ nimittārammaṇaṃ pavattatiyeva.	1675	
PA_anya-e01_01n:1675_2	Kathaṃ? Yathā puriso mahatiyā lohasalākāya kaṃsathālaṃ ākoṭeyya, ekappahārena mahāsaddo	1675	
PA_anya-e01_01n:1675_3	uppajjeyya, tassa oḷārikasaddārammaṇaṃ cittaṃ pavatteyya. Niruddhe oḷārike sadde	1675	
PA_anya-e01_01n:1675_4	atha pacchā sukhumasaddanimittārammaṇaṃ, tasmimpi niruddhe aparāparaṃ tato sukhumataraṃ	1675	
PA_anya-e01_01n:1675_5	sukhumataraṃ saddanimittārammaṇaṃ pavattateva, evanti veditabbaṃ. Vuttampicetaṃ –	1675	
PA_anya-e01_01n:1675_6	“seyyathāpi kaṃse ākoṭite”ti vitthāro.	1675	
PA_anya-e01_01n:1676_0	229. Yathā hi aññāni kammaṭṭhānāni uparūpari vibhūtāni honti, na tathā idaṃ. Idaṃ	1676	
PA_anya-e01_01n:1676_1	pana uparūpari bhāventassa sukhumattaṃ gacchati, upaṭṭhānampi na upagacchati, evaṃ	1676	
PA_anya-e01_01n:1676_2	anupaṭṭhahante pana tasmiṃ tena bhikkhunā uṭṭhāyāsanā cammakhaṇḍaṃ papphoṭetvā na	1676	
PA_anya-e01_01n:1676_3	gantabbaṃ. Kiṃ kātabbaṃ? “Ācariyaṃ pucchissāmī”ti vā, “naṭṭhaṃ dāni me kammaṭṭhāna”nti	1676	
PA_anya-e01_01n:1676_4	vā na vuṭṭhātabbaṃ. Iriyāpathaṃ vikopetvā gacchato hi kammaṭṭhānaṃ navanavameva hoti.	1676	
PA_anya-e01_01n:1676_5	Tasmā yathānisinneneva desato āharitabbaṃ.	1676	
PA_anya-e01_01n:1677_0	Tatrāyaṃ āharaṇūpāyo, tena hi bhikkhunā kammaṭṭhānassa anupaṭṭhānabhāvaṃ ñatvā iti	1677	
PA_anya-e01_01n:1677_1	paṭisañcikkhitabbaṃ, ime assāsapassāsā nāma kattha atthi, kattha natthi. Kassa vā	1677	
PA_anya-e01_01n:1677_2	atthi, kassa vā natthīti. Athevaṃ paṭisañcikkhatā ime antomātukucchiyaṃ natthi, udake	1677	
PA_anya-e01_01n:1677_3	nimuggānaṃ natthi, tathā asaññībhūtānaṃ, matānaṃ, catutthajjhānasamāpannānaṃ, rūpārūpabhavasamaṅgīnaṃ,	1677	
PA_anya-e01_01n:1677_4	nirodhasamāpannānanti ñatvā evaṃ attanāva attā paṭicodetabbo “nanu tvaṃ, paṇḍita,	1677	
PA_anya-e01_01n:1677_5	neva mātukucchigato, na udake nimuggo, na asaññībhūto, na mato, na catutthajjhānasamāpanno,	1677	
PA_anya-e01_01n:1677_6	na rūpārūpabhavasamaṅgī, na nirodhasamāpanno. Atthiyeva te assāsapassāsā, mandapaññatāya	1677	
PA_anya-e01_01n:1677_7	pana pariggahetuṃ na sakkosī”ti. Athānena pakatiphuṭṭhavasena cittaṃ ṭhapetvā manasikāro	1677	
PA_anya-e01_01n:1677_8	pavattetabbo. Ime hi dīghanāsikassa nāsāpuṭaṃ ghaṭṭentā pavattanti. Rassanāsikassa	1677	
PA_anya-e01_01n:1677_9	uttaroṭṭhaṃ. Tasmānena imaṃ nāma ṭhānaṃ ghaṭṭentīti nimittaṃ ṭhapetabbaṃ. Imameva	1677	
PA_anya-e01_01n:1677_10	hi atthavasaṃ paṭicca vuttaṃ bhagavatā – “nāhaṃ, bhikkhave, muṭṭhasatissa asampajānassa	16771	
PA_anya-e01_01n:1677_11	ānāpānassatibhāvanaṃ vadāmī”ti.	16771	
PA_anya-e01_01n:1678_0	230. Kiñcāpi hi yaṃkiñci kammaṭṭhānaṃ satassa sampajānasseva sampajjati. Ito aññaṃ	1678	
PA_anya-e01_01n:1678_1	pana manasikarontassa pākaṭaṃ hoti. Idaṃ pana ānāpānassatikammaṭṭhānaṃ garukaṃ garukabhāvanaṃ	1678	
PA_anya-e01_01n:1678_2	buddhapaccekabuddhabuddhaputtānaṃ mahāpurisānaṃyeva manasikārabhūmibhūtaṃ, na ceva	1678	
PA_anya-e01_01n:1678_3	ittaraṃ, na ca ittarasattasamāsevitaṃ. Yathā yathā manasi karīyati, tathā tathā santañceva	1678	
PA_anya-e01_01n:1678_4	hoti sukhumañca. Tasmā ettha balavatī sati ca paññā ca icchitabbā.	1678	
PA_anya-e01_01n:1679_0	Yathā hi maṭṭhasāṭakassa tunnakaraṇakāle sūcipi sukhumā icchitabbā. Sūcipāsavedhanampi	1679	
PA_anya-e01_01n:1679_1	tato sukhumataraṃ, evameva maṭṭhasāṭakasadisassa imassa kammaṭṭhānassa bhāvanākāle	1679	
PA_anya-e01_01n:1679_2	sūcipaṭibhāgā satipi, sūcipāsavedhanapaṭibhāgā taṃsampayuttā paññāpi balavatī icchitabbā.	1679	
PA_anya-e01_01n:1679_3	Tāhi ca pana satipaññāhi samannāgatena bhikkhunā na te assāsapassāsā aññatra pakatiphuṭṭhokāsā pariyesitabbā.	1679	
PA_anya-e01_01n:1680_0	Yathā pana kassako kasiṃ kasitvā balībadde muñcitvā gocaramukhe katvā chāyāya nisinno	1680	
PA_anya-e01_01n:1680_1	vissameyya, athassa te balībaddā vegena aṭaviṃ paviseyyuṃ. Yo hoti cheko kassako,	1680	
PA_anya-e01_01n:1680_2	so puna te gahetvā yojetukāmo na tesaṃ anupadaṃ gantvā aṭaviṃ āhiṇḍahi, atha kho	1680	
PA_anya-e01_01n:1680_3	rasmiñca patodañca gahetvā ujukameva tesaṃ nipātanatitthaṃ gantvā nisīdati vā nipajjati	1680	
PA_anya-e01_01n:1680_4	vā, atha te goṇe divasabhāgaṃ caritvā nipātanatitthaṃ otaritvā nhatvā ca pivitvā	1680	
PA_anya-e01_01n:1680_5	ca paccuttaritvā ṭhite disvā rasmiyā bandhitvā patodena vijjhanto ānetvā yojetvā	1680	
PA_anya-e01_01n:1680_6	puna kammaṃ karoti, evameva tena bhikkhunā na te assāsapassāsā aññatra pakatiphuṭṭhokāsā	1680	
PA_anya-e01_01n:1680_7	pariyesitabbā. Satirasmiṃ pana paññāpatodañca gahetvā pakatiphuṭṭhokāse cittaṃ ṭhapetvā	1680	
PA_anya-e01_01n:1680_8	manasikāro pavattetabbo. Evañhissa manasikaroto na cirasseva te upaṭṭhahanti nipātanatitthe	1680	
PA_anya-e01_01n:1680_9	viya goṇā. Tatonena satirasmiyā bandhitvā tasmiṃyeva ṭhāne yojetvā paññāpatodena	1680	
PA_anya-e01_01n:1680_10	vijjhantena punappunaṃ kammaṭṭhānaṃ anuyuñjitabbaṃ.	16801	
PA_anya-e01_01n:1681_0	231. Tassevamanuyuñjato na cirasseva nimittaṃ upaṭṭhāti. Taṃ panetaṃ na sabbesaṃ	1681	
PA_anya-e01_01n:1681_1	ekasadisaṃ hoti. Apica kho kassaci sukhasamphassaṃ uppādayamāno tūlapicu viya kappāsapicu	1681	
PA_anya-e01_01n:1681_2	viya vātadhārā viya ca upaṭṭhātīti ekacce āhu.	1681	
PA_anya-e01_01n:1682_0	Ayaṃ pana aṭṭhakathāsu vinicchayo, idañhi kassaci tārakarūpaṃ viya maṇiguḷikā viya	1682	
PA_anya-e01_01n:1682_1	muttāguḷikā viya ca, kassaci kharasamphassaṃ hutvā kappāsaṭṭhi viya dārusārasūci	1682	
PA_anya-e01_01n:1682_2	viya ca, kassaci dīghapāmaṅgasuttaṃ viya kusumadāmaṃ viya dhūmasikhā viya ca, kassaci	1682	
PA_anya-e01_01n:1682_3	vitthataṃ makkaṭakasuttaṃ viya valāhakapaṭalaṃ viya padumapupphaṃ viya rathacakkaṃ	1682	
PA_anya-e01_01n:1682_4	viya candamaṇḍalaṃ viya sūriyamaṇḍalaṃ viya ca upaṭṭhāti. Tañca panetaṃ yathā sambahulesu	1682	
PA_anya-e01_01n:1682_5	bhikkhūsu suttantaṃ sajjhāyitvā nisinnesu ekena bhikkhunā “tumhākaṃ kīdisaṃ hutvā	1682	
PA_anya-e01_01n:1682_6	idaṃ suttaṃ upaṭṭhātī”ti vutte eko “mayhaṃ mahatī pabbateyyā nadī viya hutvā upaṭṭhātī”ti	1682	
PA_anya-e01_01n:1682_7	āha. Aparo “mayhaṃ ekā vanarāji viya”. Añño “mayhaṃ eko sītacchāyo sākhāsampanno	1682	
PA_anya-e01_01n:1682_8	phalabhārabharitarukkho viyā”ti. Tesaṃ hi taṃ ekameva suttaṃ saññānānatāya nānato	1682	
PA_anya-e01_01n:1682_9	upaṭṭhāti. Evaṃ ekameva kammaṭṭhānaṃ saññānānatāya nānato upaṭṭhāti. Saññajañhi etaṃ	1682	
PA_anya-e01_01n:1682_10	saññānidānaṃ saññāpabhavaṃ. Tasmā saññānānatāya nānato upaṭṭhātīti veditabbaṃ.	16821	
PA_anya-e01_01n:1683_0	Ettha ca aññameva assāsārammaṇaṃ cittaṃ, aññaṃ passāsārammaṇaṃ, aññaṃ nimittārammaṇaṃ.	1683	
PA_anya-e01_01n:1683_1	Yassa hi ime tayo dhammā natthi, tassa kammaṭṭhānaṃ neva appanaṃ, na upacāraṃ pāpuṇāti.	1683	
PA_anya-e01_01n:1683_2	Yassa pana ime tayo dhammā atthi, tasseva kammaṭṭhānaṃ upacārañca appanañca pāpuṇāti. Vuttañhetaṃ –	1683	
PA_anya-e01_01n:1684	“Nimittaṃ assāsapassāsā, anārammaṇamekacittassa;	168	
PA_anya-e01_01n:1685	Ajānato tayo dhamme, bhāvanā nupalabbhati.	168	
PA_anya-e01_01n:1686	“Nimittaṃ assāsapassāsā, anārammaṇamekacittassa;	168	
PA_anya-e01_01n:1687	Jānatova tayo dhamme, bhāvanā upalabbhatī”ti. ;	168	
PA_anya-e01_01n:1688_0	232. Evaṃ upaṭṭhite pana nimitte tena bhikkhunā ācariyassa santikaṃ gantvā ārocetabbaṃ	1688	
PA_anya-e01_01n:1688_1	“mayhaṃ, bhante, evarūpaṃ nāma upaṭṭhātī”ti. Ācariyena pana etaṃ nimittanti vā na	1688	
PA_anya-e01_01n:1688_2	vā nimittanti na vattabbaṃ. “Evaṃ hoti, āvuso”ti vatvā punappunaṃ manasi karohīti	1688	
PA_anya-e01_01n:1688_3	vattabbo. Nimittanti hi vutte vosānaṃ āpajjeyya. Na nimittanti vutte nirāso visīdeyya.	1688	
PA_anya-e01_01n:1688_4	Tasmā tadubhayampi avatvā manasikāreyeva niyojetabboti. Evaṃ tāva dīghabhāṇakā.	1688	
PA_anya-e01_01n:1689_0	Majjhimabhāṇakā panāhu “nimittamidaṃ, āvuso, kammaṭṭhānaṃ punappunaṃ manasi karohi	1689	
PA_anya-e01_01n:1689_1	sappurisāti vattabbo”ti. Athānena nimitteyeva cittaṃ ṭhapetabbaṃ. Evamassāyaṃ ito	1689	
PA_anya-e01_01n:1689_2	pabhuti ṭhapanāvasena bhāvanā hoti. Vuttañhetaṃ porāṇehi –	1689	
PA_anya-e01_01n:1690	“Nimitte ṭhapayaṃ cittaṃ, nānākāraṃ vibhāvayaṃ;	169	
PA_anya-e01_01n:1691	Dhīro assāsapassāse, sakaṃ cittaṃ nibandhatī”ti. ;	169	
PA_anya-e01_01n:1692_0	Tassevaṃ nimittupaṭṭhānato pabhuti nīvaraṇāni vikkhambhitāneva honti, kilesā sannisinnāva.	1692	
PA_anya-e01_01n:1692_1	Sati upaṭṭhitāyeva. Cittaṃ upacārasamādhinā samāhitameva. Athānena taṃ nimittaṃ neva	1692	
PA_anya-e01_01n:1692_2	vaṇṇato manasi kātabbaṃ, na lakkhaṇato paccavekkhitabbaṃ. Apica kho khattiyamahesiyā	1692	
PA_anya-e01_01n:1692_3	cakkavattigabbho viya kassakena sāliyavagabbho viya ca āvāsādīni satta asappāyāni	1692	
PA_anya-e01_01n:1692_4	vajjetvā tāneva satta sappāyāni sevantena sādhukaṃ rakkhitabbaṃ. Atha naṃ evaṃ rakkhitvā	1692	
PA_anya-e01_01n:1692_5	punappunaṃ manasikāravasena vuddhiṃ virūḷhiṃ gamayitvā dasavidhaṃ appanākosallaṃ	1692	
PA_anya-e01_01n:1692_6	sampādetabbaṃ, vīriyasamatā yojetabbā. Tassevaṃ ghaṭentassa pathavīkasiṇe vuttānukkameneva	1692	
PA_anya-e01_01n:1692_7	tasmiṃ nimitte catukkapañcakajjhānāni nibbattanti.	1692	
PA_anya-e01_01n:1693_0	233. Evaṃ nibbattacatukkapañcakajjhāno panettha bhikkhu sallakkhaṇāvivaṭṭanāvasena	1693	
PA_anya-e01_01n:1693_1	kammaṭṭhānaṃ vaḍḍhetvā pārisuddhiṃ pattukāmo tadeva jhānaṃ pañcahākārehi vasippattaṃ	1693	
PA_anya-e01_01n:1693_2	paguṇaṃ katvā nāmarūpaṃ vavatthapetvā vipassanaṃ paṭṭhapeti. Kathaṃ? So hi samāpattito	1693	
PA_anya-e01_01n:1693_3	vuṭṭhāya assāsapassāsānaṃ samudayo karajakāyo ca cittañcāti passati. Yathā hi kammāragaggariyā	1693	
PA_anya-e01_01n:1693_4	dhamamānāya bhastañca purisassa ca tajjaṃ vāyāmaṃ paṭicca vāto sañcarati, evameva	1693	
PA_anya-e01_01n:1693_5	kāyañca cittañca paṭicca assāsapassāsāti. Tato assāsapassāse ca kāyañca rūpanti cittañca	1693	
PA_anya-e01_01n:1693_6	taṃsampayuttadhamme ca arūpanti vavatthapeti. Ayamettha saṅkhepo. Vitthārato pana	1693	
PA_anya-e01_01n:1693_7	nāmarūpavavatthānaṃ parato āvibhavissati.	1693	
PA_anya-e01_01n:1694_0	Evaṃ nāmarūpaṃ vavatthapetvā tassa paccayaṃ pariyesati. Pariyesanto ca naṃ disvā	1694	
PA_anya-e01_01n:1694_1	tīsupi addhāsu nāmarūpassa pavattiṃ ārabbha kaṅkhaṃ vitarati. Vitiṇṇakaṅkho kalāpasammasanavasena	1694	
PA_anya-e01_01n:1694_2	tilakkhaṇaṃ āropetvā udayabbayānupassanāya pubbabhāge uppanne obhāsādayo dasa vipassanupakkilese	1694	
PA_anya-e01_01n:1694_3	pahāya upakkilesavimuttaṃ paṭipadāñāṇaṃ maggoti vavatthapetvā udayaṃ pahāya bhaṅgānupassanaṃ	1694	
PA_anya-e01_01n:1694_4	patvā nirantaraṃ bhaṅgānupassanena vayato upaṭṭhitesu sabbasaṅkhāresu nibbindanto	1694	
PA_anya-e01_01n:1694_5	virajjanto vimuccanto yathākkamena cattāro ariyamagge pāpuṇitvā arahattaphale patiṭṭhāya	1694	
PA_anya-e01_01n:1694_6	ekūnavīsatibhedassa paccavekkhaṇāñāṇassa pariyantaṃ patto sadevakassa lokassa aggadakkhiṇeyyo hoti.	1694	
PA_anya-e01_01n:1695	Ettāvatā cassa gaṇanaṃ ādiṃ katvā vipassanāpariyosānā ānāpānassatisamādhibhāvanā samattā hotīti ayaṃ sabbākārato paṭhamacatukkavaṇṇanā.	169	
PA_anya-e01_01n:1696	234. Itaresu pana tīsu catukkesu yasmā visuṃ kammaṭṭhānabhāvanānayo nāma natthi. Tasmā anupadavaṇṇanānayeneva tesaṃ evaṃ attho veditabbo.	169	
PA_anya-e01_01n:1697	Pītipaṭisaṃvedīti pītiṃ paṭisaṃviditaṃ karonto pākaṭaṃ karonto assasissāmi passasissāmīti sikkhati. Tattha dvīhākārehi pīti paṭisaṃviditā hoti ārammaṇato ca asammohato ca.	169	
PA_anya-e01_01n:1698_0	Kathaṃ ārammaṇato pīti paṭisaṃviditā hoti? Sappītike dve jhāne samāpajjati. Tassa	1698	
PA_anya-e01_01n:1698_1	samāpattikkhaṇe jhānapaṭilābhena ārammaṇato pīti paṭisaṃviditā hoti, ārammaṇassa	1698	
PA_anya-e01_01n:1698_2	paṭisaṃviditattā. Kathaṃ asammohato? Sappītike dve jhāne samāpajjitvā vuṭṭhāya jhānasampayuttaṃ	1698	
PA_anya-e01_01n:1698_3	pītiṃ khayato vayato sammasati. Tassa vipassanākkhaṇe lakkhaṇapaṭivedhena asammohato	1698	
PA_anya-e01_01n:1698_4	pīti paṭisaṃviditā hoti. Vuttañhetaṃ paṭisambhidāyaṃ –	1698	
PA_anya-e01_01n:1699_0	“Dīghaṃ assāsavasena cittassa ekaggataṃ avikkhepaṃ pajānato sati upaṭṭhitā hoti.	1699	
PA_anya-e01_01n:1699_1	Tāya satiyā tena ñāṇena sā pīti paṭisaṃviditā hoti. Dīghaṃ passāsavasena… rassaṃ	1699	
PA_anya-e01_01n:1699_2	assāsavasena… rassaṃ passāsavasena… sabbakāyapaṭisaṃvedī assāsapassāsavasena… passambhayaṃ	1699	
PA_anya-e01_01n:1699_3	kāyasaṅkhāraṃ assāsapassāsavasena cittassa ekaggataṃ avikkhepaṃ pajānato sati upaṭṭhitā	1699	
PA_anya-e01_01n:1699_4	hoti. Tāya satiyā tena ñāṇena sā pīti paṭisaṃviditā hoti. Āvajjato sā pīti paṭisaṃviditā	1699	
PA_anya-e01_01n:1699_5	hoti. Jānato passato paccavekkhato cittaṃ adhiṭṭhahato saddhāya adhimuccato vīriyaṃ	1699	
PA_anya-e01_01n:1699_6	paggaṇhato satiṃ upaṭṭhāpayato cittaṃ samādahato paññāya pajānato abhiññeyyaṃ pariññeyyaṃ	1699	
PA_anya-e01_01n:1699_7	pahātabbaṃ bhāvetabbaṃ sacchikātabbaṃ sacchikaroto sā pīti paṭisaṃviditā hoti. Evaṃ	1699	
PA_anya-e01_01n:1699_8	sā pīti paṭisaṃviditā hotī”ti.	1699	
PA_anya-e01_01n:1700_0	Eteneva nayena avasesapadānipi atthato veditabbāni. Idampanettha visesamattaṃ, tiṇṇaṃ	1700	
PA_anya-e01_01n:1700_1	jhānānaṃ vasena sukhapaṭisaṃveditā, catunnampi vasena cittasaṅkhārapaṭisaṃveditā	1700	
PA_anya-e01_01n:1700_2	veditabbā. Cittasaṅkhāroti vedanādayo dve khandhā. Sukhapaṭisaṃvedīpade cettha vipassanābhūmidassanatthaṃ	1700	
PA_anya-e01_01n:1700_3	“sukhanti dve sukhāni kāyikañca sukhaṃ cetasikañcā”ti paṭisambhidāyaṃ vuttaṃ. Passambhayaṃ	1700	
PA_anya-e01_01n:1700_4	cittasaṅkhāranti oḷārikaṃ oḷārikaṃ cittasaṅkhāraṃ passambhento, nirodhentoti attho.	1700	
PA_anya-e01_01n:1700_5	So vitthārato kāyasaṅkhāre vuttanayeneva veditabbo.	1700	
PA_anya-e01_01n:1701_0	Apicettha pītipade pītisīsena vedanā vuttā. Sukhapade sarūpeneva vedanā. Dvīsu cittasaṅkhārapadesu	1701	
PA_anya-e01_01n:1701_1	“saññā ca vedanā ca cetasikā ete dhammā cittapaṭibaddhā cittasaṅkhārā”ti vacanato	1701	
PA_anya-e01_01n:1701_2	saññāsampayuttā vedanāti evaṃ vedanānupassanānayena idaṃ catukkaṃ bhāsitanti veditabbaṃ.	1701	
PA_anya-e01_01n:1702_0	235. Tatiyacatukkepi catunnaṃ jhānānaṃ vasena cittapaṭisaṃveditā veditabbā. Abhippamodayaṃ	1702	
PA_anya-e01_01n:1702_1	cittanti cittaṃ modento pamodento hāsento pahāsento assasissāmi passasissāmīti sikkhati.	1702	
PA_anya-e01_01n:1702_2	Tattha dvīhākārehi abhippamodo hoti samādhivasena ca vipassanāvasena ca.	1702	
PA_anya-e01_01n:1703_0	Kathaṃ samādhivasena? Sappītike dve jhāne samāpajjati. So samāpattikkhaṇe sampayuttapītiyā	1703	
PA_anya-e01_01n:1703_1	cittaṃ āmodeti pamodeti. Kathaṃ vipassanāvasena? Sappītike dve jhāne samāpajjitvā	1703	
PA_anya-e01_01n:1703_2	vuṭṭhāya jhānasampayuttapītiṃ khayato vayato sammasati. Evaṃ vipassanākkhaṇe jhānasampayuttaṃ	1703	
PA_anya-e01_01n:1703_3	pītiṃ ārammaṇaṃ katvā cittaṃ āmodeti pamodeti. Evaṃ paṭipanno “abhippamodayaṃ cittaṃ	1703	
PA_anya-e01_01n:1703_4	assasissāmi passasissāmīti sikkhatī”ti vuccati.	1703	
PA_anya-e01_01n:1704_0	Samādahaṃ cittanti paṭhamajjhānādivasena ārammaṇe cittaṃ samaṃ ādahanto samaṃ ṭhapento.	1704	
PA_anya-e01_01n:1704_1	Tāni vā pana jhānāni samāpajjitvā vuṭṭhāya jhānasampayuttaṃ cittaṃ khayato vayato	1704	
PA_anya-e01_01n:1704_2	sampassato vipassanākkhaṇe lakkhaṇapaṭivedhena uppajjati khaṇikacittekaggatā. Evaṃ	1704	
PA_anya-e01_01n:1704_3	uppannāya khaṇikacittekaggatāya vasenapi ārammaṇe cittaṃ samaṃ ādahanto samaṃ ṭhapento	1704	
PA_anya-e01_01n:1704_4	“samādahaṃ cittaṃ assasissāmi passasissāmīti sikkhatī”ti vuccati.	1704	
PA_anya-e01_01n:1705_0	Vimocayaṃ cittanti paṭhamajjhānena nīvaraṇehi cittaṃ mocento vimocento, dutiyena	1705	
PA_anya-e01_01n:1705_1	vitakkavicārehi, tatiyena pītiyā, catutthena sukhadukkhehi cittaṃ mocento vimocento.	1705	
PA_anya-e01_01n:1705_2	Tāni vā pana jhānāni samāpajjitvā vuṭṭhāya jhānasampayuttaṃ cittaṃ khayato vayato	1705	
PA_anya-e01_01n:1705_3	sammasati. So vipassanākkhaṇe aniccānupassanāya niccasaññāto cittaṃ mocento, dukkhānupassanāya	1705	
PA_anya-e01_01n:1705_4	sukhasaññāto, anattānupassanāya attasaññāto, nibbidānupassanāya nandito, virāgānupassanāya	1705	
PA_anya-e01_01n:1705_5	rāgato, nirodhānupassanāya samudayato, paṭinissaggānupassanāya ādānato cittaṃ mocento	1705	
PA_anya-e01_01n:1705_6	assasati ceva passasati ca. Tena vuccati “vimocayaṃ cittaṃ assasissāmi passasissāmīti	1705	
PA_anya-e01_01n:1705_7	sikkhatī”ti. Evaṃ cittānupassanāvasena idaṃ catukkaṃ bhāsitanti veditabbaṃ.	1705	
PA_anya-e01_01n:1706	236. Catutthacatukke pana aniccānupassīti ettha tāva aniccaṃ veditabbaṃ. Aniccatā veditabbā. Aniccānupassanā veditabbā. Aniccānupassī veditabbo.	170	
PA_anya-e01_01n:1707_0	Tattha aniccanti pañcakkhandhā. Kasmā? Uppādavayaññathattabhāvā. Aniccatāti tesaṃyeva	1707	
PA_anya-e01_01n:1707_1	uppādavayaññathattaṃ, hutvā abhāvo vā, nibbattānaṃ tenevākārena aṭṭhatvā khaṇabhaṅgena	1707	
PA_anya-e01_01n:1707_2	bhedoti attho. Aniccānupassanāti tassā aniccatāya vasena rūpādīsu aniccanti anupassanā.	1707	
PA_anya-e01_01n:1707_3	Aniccānupassīti tāya anupassanāya samannāgato. Tasmā evaṃbhūto assasanto passasanto	1707	
PA_anya-e01_01n:1707_4	ca idha “aniccānupassī assasissāmi passasissāmīti sikkhatī”ti veditabbo.	1707	
PA_anya-e01_01n:1708_0	Virāgānupassīti ettha pana dve virāgā khayavirāgo ca accantavirāgo ca. Tattha khayavirāgoti	1708	
PA_anya-e01_01n:1708_1	saṅkhārānaṃ khaṇabhaṅgo. Accantavirāgoti nibbānaṃ. Virāgānupassanāti tadubhayadassanavasena	1708	
PA_anya-e01_01n:1708_2	pavattā vipassanā ca maggo ca. Tāya duvidhāyapi anupassanāya samannāgato hutvā assasanto	1708	
PA_anya-e01_01n:1708_3	passasanto ca “virāgānupassī assasissāmi passasissāmīti sikkhatī”ti veditabbo. Nirodhānupassīpadepi eseva nayo.	1708	
PA_anya-e01_01n:1709_0	Paṭinissaggānupassīti etthāpi dve paṭinissaggā pariccāgapaṭinissaggo ca pakkhandanapaṭinissaggo	1709	
PA_anya-e01_01n:1709_1	ca. Paṭinissaggoyeva anupassanā paṭinissaggānupassanā. Vipassanāmaggānaṃ etamadhivacanaṃ.	1709	
PA_anya-e01_01n:1710_0	Vipassanā hi tadaṅgavasena saddhiṃ khandhābhisaṅkhārehi kilese pariccajati, saṅkhatadosadassanena	1710	
PA_anya-e01_01n:1710_1	ca tabbiparīte nibbāne tanninnatāya pakkhandatīti pariccāgapaṭinissaggo ceva pakkhandanapaṭinissaggoti	1710	
PA_anya-e01_01n:1710_2	ca vuccati. Maggo samucchedavasena saddhiṃ khandhābhisaṅkhārehi kilese pariccajati,	1710	
PA_anya-e01_01n:1710_3	ārammaṇakaraṇena ca nibbāne pakkhandatīti pariccāgapaṭinissaggo ceva pakkhandanapaṭinissaggoti	1710	
PA_anya-e01_01n:1710_4	ca vuccati. Ubhayampi pana purimapurimaññāṇānaṃ anuanupassanato anupassanāti vuccati.	1710	
PA_anya-e01_01n:1710_5	Tāya duvidhāyapi paṭinissaggānupassanāya samannāgato hutvā assasanto passasanto ca	1710	
PA_anya-e01_01n:1710_6	“paṭinissaggānupassī assasissāmi passasissāmīti sikkhatī”ti veditabbo.	1710	
PA_anya-e01_01n:1711_0	Idaṃ catutthacatukkaṃ suddhavipassanāvaseneva vuttaṃ. Purimāni pana tīṇi samathavipassanāvasena.	1711	
PA_anya-e01_01n:1711_1	Evaṃ catunnaṃ catukkānaṃ vasena soḷasavatthukāya ānāpānassatiyā bhāvanā veditabbā.	1711	
PA_anya-e01_01n:1711_2	Evaṃ soḷasavatthuvasena ca pana ayaṃ ānāpānassati mahapphalā hoti mahānisaṃsā.	1711	
PA_anya-e01_01n:1712_0	237. Tatrassa “ayampi kho, bhikkhave, ānāpānassatisamādhi bhāvito bahulīkato santo	1712	
PA_anya-e01_01n:1712_1	ceva paṇīto cā”tiādivacanato santabhāvādivasenāpi mahānisaṃsatā veditabbā, vitakkupacchedasamatthatāyapi.	1712	
PA_anya-e01_01n:1712_2	Ayañhi santapaṇītaasecanakasukhavihārattā samādhiantarāyakarānaṃ vitakkānaṃ vasena	1712	
PA_anya-e01_01n:1712_3	ito cito ca cittassa vidhāvanaṃ vicchinditvā ānāpānārammaṇābhimukhameva cittaṃ karoti.	1712	
PA_anya-e01_01n:1712_4	Teneva vuttaṃ “ānāpānassati bhāvetabbā vitakkupacchedāyā”ti.	1712	
PA_anya-e01_01n:1713_0	Vijjāvimuttipāripūriyā mūlabhāvenāpi cassā mahānisaṃsatā veditabbā. Vuttañhetaṃ bhagavatā	1713	
PA_anya-e01_01n:1713_1	– “ānāpānassati, bhikkhave, bhāvitā bahulīkatā cattāro satipaṭṭhāne paripūreti, cattāro	1713	
PA_anya-e01_01n:1713_2	satipaṭṭhānā bhāvitā bahulīkatā satta bojjhaṅge paripūrenti, satta bojjhaṅgā bhāvitā	1713	
PA_anya-e01_01n:1713_3	bahulīkatā vijjāvimuttiṃ paripūrentī”ti.	1713	
PA_anya-e01_01n:1714_0	Apica carimakānaṃ assāsapassāsānaṃ viditabhāvakaraṇatopissā mahānisaṃsatā veditabbā.	1714	
PA_anya-e01_01n:1714_1	Vuttañhetaṃ bhagavatā – “evaṃ bhāvitāya kho, rāhula, ānāpānassatiyā evaṃ bahulīkatāya	1714	
PA_anya-e01_01n:1714_2	yepi te carimakā assāsapassāsā, tepi viditāva nirujjhanti, no aviditā”ti.	1714	
PA_anya-e01_01n:1715_0	238. Tattha nirodhavasena tayo carimakā bhavacarimakā, jhānacarimakā, cuticarimakāti.	1715	
PA_anya-e01_01n:1715_1	Bhavesu hi kāmabhave assāsapassāsā pavattanti, rūpārūpabhavesu nappavattanti, tasmā	1715	
PA_anya-e01_01n:1715_2	te bhavacarimakā. Jhānesu purime jhānattaye pavattanti, catutthe nappavattanti, tasmā	1715	
PA_anya-e01_01n:1715_3	te jhānacarimakā. Ye pana cuticittassa purato soḷasamena cittena saddhiṃ uppajjitvā	1715	
PA_anya-e01_01n:1715_4	cuticittena saha nirujjhanti, ime cuticarimakā nāma. Ime idha “carimakā”ti adhippetā.	1715	
PA_anya-e01_01n:1716_0	Imaṃ kira kammaṭṭhānaṃ anuyuttassa bhikkhuno ānāpānārammaṇassa suṭṭhu pariggahitattā	1716	
PA_anya-e01_01n:1716_1	cuticittassa purato soḷasamassa cittassa uppādakkhaṇe uppādaṃ āvajjayato uppādopi	1716	
PA_anya-e01_01n:1716_2	nesaṃ pākaṭo hoti. Ṭhitiṃ āvajjayato ṭhitipi nesaṃ pākaṭā hoti. Bhaṅgaṃ āvajjayato	1716	
PA_anya-e01_01n:1716_3	ca bhaṅgo nesaṃ pākaṭo hoti.	1716	
PA_anya-e01_01n:1717_0	Ito aññaṃ kammaṭṭhānaṃ bhāvetvā arahattaṃ pattassa bhikkhuno hi āyuantaraṃ paricchinnaṃ	1717	
PA_anya-e01_01n:1717_1	vā hoti aparicchinnaṃ vā. Idaṃ pana soḷasavatthukaṃ ānāpānassatiṃ bhāvetvā arahattaṃ	1717	
PA_anya-e01_01n:1717_2	pattassa āyuantaraṃ paricchinnameva hoti. So “ettakaṃ dāni me āyusaṅkhārā pavattissanti,	1717	
PA_anya-e01_01n:1717_3	na ito para”nti ñatvā attano dhammatāya eva sarīrapaṭijaggananivāsanapārupanādīni	1717	
PA_anya-e01_01n:1717_4	sabbakiccāni katvā akkhīni nimīleti koṭapabbatavihāravāsītissatthero viya mahākarañjiyavihāravāsīmahātissatthero	1717	
PA_anya-e01_01n:1717_5	viya devaputtamahāraṭṭhe piṇḍapātikatissatthero viya cittalapabbatavihāravāsino dve	1717	
PA_anya-e01_01n:1717_6	bhātiyattherā viya ca.	1717	
PA_anya-e01_01n:1718_0	Tatridaṃ ekavatthuparidīpanaṃ. Dvebhātiyattherānaṃ kireko puṇṇamuposathadivase pātimokkhaṃ	1718	
PA_anya-e01_01n:1718_1	osāretvā bhikkhusaṅghaparivuto attano vasanaṭṭhānaṃ gantvā caṅkame ṭhito candālokaṃ	1718	
PA_anya-e01_01n:1718_2	oloketvā attano āyusaṅkhāre upadhāretvā bhikkhusaṅghamāha – “tumhehi kathaṃ parinibbāyantā	1718	
PA_anya-e01_01n:1718_3	bhikkhū diṭṭhapubbā”ti. Tatra keci āhaṃsu “amhehi āsane nisinnakāva parinibbāyantā	1718	
PA_anya-e01_01n:1718_4	diṭṭhapubbā”ti. Keci “amhehi ākāse pallaṅkamābhujitvā nisinnakā”ti. Thero āha – “ahaṃ	1718	
PA_anya-e01_01n:1718_5	dāni vo caṅkamantameva parinibbāyamānaṃ dassessāmī”ti tato caṅkame lekhaṃ katvā “ahaṃ	1718	
PA_anya-e01_01n:1718_6	ito caṅkamakoṭito parakoṭiṃ gantvā nivattamāno imaṃ lekhaṃ patvāva parinibbāyissāmī”ti	1718	
PA_anya-e01_01n:1718_7	vatvā caṅkamaṃ oruyha parabhāgaṃ gantvā nivattamāno ekena pādena lekhaṃ akkantakkhaṇeyeva parinibbāyi.	1718	
PA_anya-e01_01n:1719	Tasmā have appamatto, anuyuñjetha paṇḍito;	171	
PA_anya-e01_01n:1720	Evaṃ anekānisaṃsaṃ, ānāpānassatiṃ sadāti.	172	
PA_anya-e01_01n:1721	Idaṃ ānāpānassatiyaṃ vitthārakathāmukhaṃ.	172	
PA_anya-e01_01n:1722	Upasamānussatikathā	172	
PA_anya-e01_01n:1723_0	239. Ānāpānassatiyā anantaraṃ uddiṭṭhaṃ pana upasamānussatiṃ bhāvetukāmena rahogatena	1723	
PA_anya-e01_01n:1723_1	paṭisallīnena – “yāvatā, bhikkhave, dhammā saṅkhatā vā asaṅkhatā vā virāgo tesaṃ	1723	
PA_anya-e01_01n:1723_2	dhammānaṃ aggamakkhāyati, yadidaṃ madanimmadano pipāsavinayo ālayasamugghāto vaṭṭupacchedo	1723	
PA_anya-e01_01n:1723_3	taṇhakkhayo virāgo nirodho nibbāna”nti evaṃ sabbadukkhūpasamasaṅkhātassa nibbānassa guṇā anussaritabbā.	1723	
PA_anya-e01_01n:1724_0	Tattha yāvatāti yattakā. Dhammāti sabhāvā. Saṅkhatā vā asaṅkhatā vāti saṅgamma samāgamma	1724	
PA_anya-e01_01n:1724_1	paccayehi katā vā akatā vā. Virāgo tesaṃ dhammānaṃ aggamakkhāyatīti tesaṃ saṅkhatāsaṅkhatadhammānaṃ	1724	
PA_anya-e01_01n:1724_2	virāgo aggamakkhāyati seṭṭho uttamoti vuccati. Tattha virāgoti na rāgābhāvamattameva,	1724	
PA_anya-e01_01n:1724_3	atha kho yadidaṃ madanimmadano…pe… nibbānanti yo so madanimmadanotiādīni nāmāni asaṅkhatadhammo	1724	
PA_anya-e01_01n:1724_4	labhati, so virāgoti paccetabbo. So hi yasmā tamāgamma sabbepi mānamadapurisamadādayo	1724	
PA_anya-e01_01n:1724_5	madā nimmadā amadā honti vinassanti, tasmā madanimmadanoti vuccati. Yasmā ca tamāgamma	1724	
PA_anya-e01_01n:1724_6	sabbāpi kāmapipāsā vinayaṃ abbhatthaṃ yāti, tasmā pipāsavinayoti vuccati. Yasmā pana	1724	
PA_anya-e01_01n:1724_7	tamāgamma pañcakāmaguṇālayā samugghātaṃ gacchanti, tasmā ālayasamugghātoti vuccati.	1724	
PA_anya-e01_01n:1724_8	Yasmā ca tamāgamma tebhūmakaṃ vaṭṭaṃ upacchijjati, tasmā vaṭṭupacchedoti vuccati.	1724	
PA_anya-e01_01n:1724_9	Yasmā pana tamāgamma sabbaso taṇhā khayaṃ gacchati virajjati nirujjhati ca, tasmā	1724	
PA_anya-e01_01n:1724_10	taṇhakkhayo virāgo nirodhoti vuccati. Yasmā panesa catasso yoniyo pañca gatiyo satta	17241	
PA_anya-e01_01n:1724_11	viññāṇaṭṭhitiyo nava ca sattāvāse aparāparabhāvāya vinanato ābandhanato saṃsibbanato	17241	
PA_anya-e01_01n:1724_12	vānanti laddhavohārāya taṇhāya nikkhanto nissaṭo visaṃyutto, tasmā nibbānanti vuccatīti.	17241	
PA_anya-e01_01n:1725_0	Evametesaṃ madanimmadanatādīnaṃ guṇānaṃ vasena nibbānasaṅkhāto upasamo anussaritabbo.	1725	
PA_anya-e01_01n:1725_1	Ye vā panaññepi bhagavatā – “asaṅkhatañca vo, bhikkhave, desessāmi… saccañca… pārañca…	1725	
PA_anya-e01_01n:1725_2	sududdasañca… ajarañca… dhuvañca… nippapañcañca… amatañca… sivañca… khemañca… abbhutañca…	1725	
PA_anya-e01_01n:1725_3	anītikañca… abyābajjhañca… visuddhiñca… dīpañca… tāṇañca … leṇañca vo, bhikkhave,	1725	
PA_anya-e01_01n:1725_4	desessāmī”tiādīsu suttesu upasamaguṇā vuttā, tesampi vasena anussaritabboyeva.	1725	
PA_anya-e01_01n:1726_0	Tassevaṃ madanimmadanatādiguṇavasena upasamaṃ anussarato neva tasmiṃ samaye rāgapariyuṭṭhitaṃ	1726	
PA_anya-e01_01n:1726_1	cittaṃ hoti, na dosa… na mohapariyuṭṭhitaṃ cittaṃ hoti. Ujugatamevassa tasmiṃ samaye	1726	
PA_anya-e01_01n:1726_2	cittaṃ hoti upasamaṃ ārabbhāti buddhānussatiādīsu vuttanayeneva vikkhambhitanīvaraṇassa	1726	
PA_anya-e01_01n:1726_3	ekakkhaṇe jhānaṅgāni uppajjanti. Upasamaguṇānaṃ pana gambhīratāya nānappakāraguṇānussaraṇādhimuttatāya	1726	
PA_anya-e01_01n:1726_4	vā appanaṃ appatvā upacārappattameva jhānaṃ hoti. Tadetamupasamaguṇānussaraṇavasena	1726	
PA_anya-e01_01n:1726_5	upasamānussaticceva saṅkhyaṃ gacchati.	1726	
PA_anya-e01_01n:1727_0	Cha anussatiyo viya ca ayampi ariyasāvakasseva ijjhati, evaṃ santepi upasamagarukena	1727	
PA_anya-e01_01n:1727_1	puthujjanenāpi manasi kātabbā. Sutavasenāpi hi upasame cittaṃ pasīdati. Imañca pana	1727	
PA_anya-e01_01n:1727_2	upasamānussatiṃ anuyutto bhikkhu sukhaṃ supati, sukhaṃ paṭibujjhati, santindriyo	1727	
PA_anya-e01_01n:1727_3	hoti santamānaso hirottappasamannāgato pāsādiko paṇītādhimuttiko sabrahmacārīnaṃ	1727	
PA_anya-e01_01n:1727_4	garu ca bhāvanīyo ca. Uttari appaṭivijjhanto pana sugatiparāyano hoti.	1727	
PA_anya-e01_01n:1728	Tasmā have appamatto, bhāvayetha vicakkhaṇo;	172	
PA_anya-e01_01n:1729	Evaṃ anekānisaṃsaṃ, ariye upasame satinti.	172	
PA_anya-e01_01n:1730	Idaṃ upasamānussatiyaṃ vitthārakathāmukhaṃ.	173	
PA_anya-e01_01n:1731	Iti sādhujanapāmojjatthāya kate visuddhimagge	173	
PA_anya-e01_01n:1732	Samādhibhāvanādhikāre	173	
PA_anya-e01_01n:1733	Anussatikammaṭṭhānaniddeso nāma	173	
PA_anya-e01_01n:1734	Aṭṭhamo paricchedo.	173	
PA_anya-e01_01n:1735	9. Brahmavihāraniddeso	173	
PA_anya-e01_01n:1736	Mettābhāvanākathā	173	
PA_anya-e01_01n:1737_0	240. Anussatikammaṭṭhānānantaraṃ uddiṭṭhesu pana mettā, karuṇā, muditā, upekkhāti	1737	
PA_anya-e01_01n:1737_1	imesu catūsu brahmavihāresu mettaṃ bhāvetukāmena tāva ādikammikena yogāvacarena upacchinnapalibodhena	1737	
PA_anya-e01_01n:1737_2	gahitakammaṭṭhānena bhattakiccaṃ katvā bhattasammadaṃ paṭivinodetvā vivitte padese	1737	
PA_anya-e01_01n:1737_3	supaññatte āsane sukhanisinnena ādito tāva dose ādīnavo, khantiyañca ānisaṃso paccavekkhitabbo.	1737	
PA_anya-e01_01n:1738_0	Kasmā? Imāya hi bhāvanāya doso pahātabbo, khanti adhigantabbā. Na ca sakkā kiñci	1738	
PA_anya-e01_01n:1738_1	adiṭṭhādīnavaṃ pahātuṃ, aviditānisaṃsaṃ vā adhigantuṃ. Tasmā “duṭṭho kho, āvuso,	1738	
PA_anya-e01_01n:1738_2	dosena abhibhūto pariyādiṇṇacitto pāṇampi hanatī”tiādīnaṃ vasena dose ādīnavo daṭṭhabbo.	1738	
PA_anya-e01_01n:1739	“Khantī paramaṃ tapo titikkhā, nibbānaṃ paramaṃ vadanti buddhā”; ;	173	
PA_anya-e01_01n:1740	“Khantibalaṃ balānīkaṃ, tamahaṃ brūmi brāhmaṇaṃ”. ;	174	
PA_anya-e01_01n:1741	“Khantā bhiyyo na vijjatī”tiādīnaṃ vasena khantiyaṃ ānisaṃso veditabbo.	174	
PA_anya-e01_01n:1742_0	Athevaṃ diṭṭhādīnavato dosato cittaṃ vivecanatthāya, viditānisaṃsāya ca khantiyā	1742	
PA_anya-e01_01n:1742_1	saṃyojanatthāya mettābhāvanā ārabhitabbā. Ārabhantena ca āditova puggalabhedo jānitabbo	1742	
PA_anya-e01_01n:1742_2	“imesu puggalesu mettā paṭhamaṃ na bhāvetabbā, imesu neva bhāvetabbā”ti.	1742	
PA_anya-e01_01n:1743_0	Ayañhi mettā appiyapuggale, atippiyasahāyake, majjhatte, verīpuggaleti imesu catūsu	1743	
PA_anya-e01_01n:1743_1	paṭhamaṃ na bhāvetabbā. Liṅgavisabhāge odhiso na bhāvetabbā. Kālakate na bhāvetabbāva.	1743	
PA_anya-e01_01n:1743_2	Kiṃkāraṇā appiyādīsu paṭhamaṃ na bhāvetabbā? Appiyaṃ hi piyaṭṭhāne ṭhapento kilamati.	1743	
PA_anya-e01_01n:1743_3	Atippiyasahāyakaṃ majjhattaṭṭhāne ṭhapento kilamati, appamattakepi cassa dukkhe uppanne	1743	
PA_anya-e01_01n:1743_4	ārodanākārappatto viya hoti. Majjhattaṃ garuṭṭhāne ca piyaṭṭhāne ca ṭhapento kilamati.	1743	
PA_anya-e01_01n:1743_5	Verimanussarato kodho uppajjati, tasmā appiyādīsu paṭhamaṃ na bhāvetabbā.	1743	
PA_anya-e01_01n:1744_0	Liṅgavisabhāge pana tameva ārabbha odhiso bhāventassa rāgo uppajjati. Aññataro kira	1744	
PA_anya-e01_01n:1744_1	amaccaputto kulūpakattheraṃ pucchi “bhante, kassa mettā bhāvetabbā”ti? Thero “piyapuggale”ti	1744	
PA_anya-e01_01n:1744_2	āha. Tassa attano bhariyā piyā hoti. So tassā mettaṃ bhāvento sabbarattiṃ bhittiyuddhamakāsi.	1744	
PA_anya-e01_01n:1744_3	Tasmā liṅgavisabhāge odhiso na bhāvetabbā.	1744	
PA_anya-e01_01n:1745_0	Kālakate pana bhāvento neva appanaṃ, na upacāraṃ pāpuṇāti. Aññataro kira daharabhikkhu	1745	
PA_anya-e01_01n:1745_1	ācariyaṃ ārabbha mettaṃ ārabhi. Tassa mettā nappavattati. So mahātherassa santikaṃ	1745	
PA_anya-e01_01n:1745_2	gantvā “bhante, paguṇāva me mettājhānasamāpatti, na ca naṃ samāpajjituṃ sakkomi,	1745	
PA_anya-e01_01n:1745_3	kiṃ nu kho kāraṇa”nti āha. Thero “nimittaṃ, āvuso, gavesāhī”ti āha. So gavesanto	1745	
PA_anya-e01_01n:1745_4	ācariyassa matabhāvaṃ ñatvā aññaṃ ārabbha mettāyanto samāpattiṃ appesi. Tasmā kālakate na bhāvetabbāva.	1745	
PA_anya-e01_01n:1746	241. Sabbapaṭhamaṃ pana “ahaṃ sukhito homi niddukkho”ti vā, “avero abyāpajjo anīgho sukhī attānaṃ pariharāmī”ti vā evaṃ punappunaṃ attaniyeva bhāvetabbā.	174	
PA_anya-e01_01n:1747	Evaṃ sante yaṃ vibhaṅge vuttaṃ –	174	
PA_anya-e01_01n:1748	“Kathañca bhikkhu mettāsahagatena cetasā ekaṃ disaṃ pharitvā viharati? Seyyathāpi nāma ekaṃ puggalaṃ piyaṃ manāpaṃ disvā mettāyeyya, evameva sabbe satte mettāya pharatī”ti.	174	
PA_anya-e01_01n:1749	“Yañca paṭisambhidāyaṃ –	174	
PA_anya-e01_01n:1750_0	“Katamehi pañcahākārehi anodhisopharaṇā mettā cetovimutti bhāvetabbā, sabbe sattā	1750	
PA_anya-e01_01n:1750_1	averā hontu” abyāpajjā anīghā sukhī attānaṃ pariharantu. Sabbe pāṇā… sabbe bhūtā…	1750	
PA_anya-e01_01n:1750_2	sabbe puggalā… sabbe attabhāvapariyāpannā averā abyāpajjā anīghā sukhī attānaṃ pariharantū”tiādi –	1750	
PA_anya-e01_01n:1751	Vuttaṃ. Yañca mettasutte –	175	
PA_anya-e01_01n:1752	“Sukhinova khemino hontu,	175	
PA_anya-e01_01n:1753	Sabbasattā bhavantu sukhitattā”tiādi. –	175	
PA_anya-e01_01n:1754	Vuttaṃ, taṃ virujjhati. Na hi tattha attani bhāvanā vuttāti ce. Tañca na virujjhati. Kasmā? Tañhi appanāvasena vuttaṃ. Idaṃ sakkhibhāvavasena.	175	
PA_anya-e01_01n:1755_0	Sacepi hi vassasataṃ vassasahassaṃ vā “ahaṃ sukhito homī”tiādinā nayena attani mettaṃ	1755	
PA_anya-e01_01n:1755_1	bhāveti, nevassa appanā uppajjati. “Ahaṃ sukhito homī”ti bhāvayato pana yathā ahaṃ	1755	
PA_anya-e01_01n:1755_2	sukhakāmo dukkhapaṭikkūlo jīvitukāmo amaritukāmo ca, evaṃ aññepi sattāti attānaṃ	1755	
PA_anya-e01_01n:1755_3	sakkhiṃ katvā aññasattesu hitasukhakāmatā uppajjati. Bhagavatāpi –	1755	
PA_anya-e01_01n:1756	“Sabbā disā anuparigamma cetasā,	175	
PA_anya-e01_01n:1757	Nevajjhagā piyataramattanā kvaci;	175	
PA_anya-e01_01n:1758	Evaṃ piyo puthu attā paresaṃ,	175	
PA_anya-e01_01n:1759	Tasmā na hiṃse paramattakāmo”ti. ; –	175	
PA_anya-e01_01n:1760	Vadatā ayaṃ nayo dassito.	176	
PA_anya-e01_01n:1761_0	242. Tasmā sakkhibhāvatthaṃ paṭhamaṃ attānaṃ mettāya pharitvā tadanantaraṃ sukhappavattanatthaṃ	1761	
PA_anya-e01_01n:1761_1	yvāyaṃ piyo manāpo garu bhāvanīyo ācariyo vā ācariyamatto vā upajjhāyo vā upajjhāyamatto	1761	
PA_anya-e01_01n:1761_2	vā tassa dānapiyavacanādīni piyamanāpattakāraṇāni sīlasutādīni garubhāvanīyattakāraṇāni	1761	
PA_anya-e01_01n:1761_3	ca anussaritvā “esa sappuriso sukhī hotu niddukkho”tiādinā nayena mettā bhāvetabbā.	1761	
PA_anya-e01_01n:1762_0	Evarūpe ca puggale kāmaṃ appanā sampajjati, iminā pana bhikkhunā tāvatakeneva tuṭṭhiṃ	1762	
PA_anya-e01_01n:1762_1	anāpajjitvā sīmāsambhedaṃ kattukāmena tadanantaraṃ atippiyasahāyake, atippiyasahāyakato	1762	
PA_anya-e01_01n:1762_2	majjhatte, majjhattato verīpuggale mettā bhāvetabbā. Bhāventena ca ekekasmiṃ koṭṭhāse	1762	
PA_anya-e01_01n:1762_3	muduṃ kammaniyaṃ cittaṃ katvā tadanantare tadanantare upasaṃharitabbaṃ.	1762	
PA_anya-e01_01n:1763_0	Yassa pana verīpuggalo vā natthi, mahāpurisajātikattā vā anatthaṃ karontepi pare	1763	
PA_anya-e01_01n:1763_1	verīsaññāva nuppajjati, tena “majjhatte me mettacittaṃ kammaniyaṃ jātaṃ, idāni naṃ	1763	
PA_anya-e01_01n:1763_2	verimhi upasaṃharāmī”ti byāpārova na kātabbo. Yassa pana atthi, taṃ sandhāya vuttaṃ	1763	
PA_anya-e01_01n:1763_3	“majjhattato verīpuggale mettā bhāvetabbā”ti.	1763	
PA_anya-e01_01n:1764_0	243. Sace panassa verimhi cittamupasaṃharato tena katāparādhānussaraṇena paṭighamuppajjati,	1764	
PA_anya-e01_01n:1764_1	athānena purimapuggalesu yattha katthaci punappunaṃ mettaṃ samāpajjitvā vuṭṭhahitvā	1764	
PA_anya-e01_01n:1764_2	punappunaṃ taṃ puggalaṃ mettāyantena paṭighaṃ vinodetabbaṃ. Sace evampi vāyamato na nibbāti, atha –	1764	
PA_anya-e01_01n:1765	Kakacūpamaovāda-ādīnaṃ anusārato;	176	
PA_anya-e01_01n:1766	Paṭighassa pahānāya, ghaṭitabbaṃ punappunaṃ.	176	
PA_anya-e01_01n:1767	Tañca kho iminā ākārena attānaṃ ovadanteneva “are kujjhanapurisa, nanu vuttaṃ bhagavatā –	176	
PA_anya-e01_01n:1768	‘Ubhatodaṇḍakena cepi, bhikkhave, kakacena corā ocarakā aṅgamaṅgāni okanteyyuṃ, tatrāpi yo mano padoseyya. Na me so tena sāsanakaro’ti ca,	176	
PA_anya-e01_01n:1769	‘Tasseva tena pāpiyo, yo kuddhaṃ paṭikujjhati;	176	
PA_anya-e01_01n:1770	Kuddhamappaṭikujjhanto, saṅgāmaṃ jeti dujjayaṃ.	177	
PA_anya-e01_01n:1771	“‘Ubhinnamatthaṃ carati, attano ca parassa ca;	177	
PA_anya-e01_01n:1772	Paraṃ saṅkupitaṃ ñatvā, yo sato upasammatī’ti ca. ; –	177	
PA_anya-e01_01n:1773_0	“‘Sattime, bhikkhave, dhammā sapattakantā sapattakaraṇā kodhanaṃ āgacchanti itthiṃ	1773	
PA_anya-e01_01n:1773_1	vā purisaṃ vā. Katame satta? Idha, bhikkhave, sapatto sapattassa evaṃ icchati aho	1773	
PA_anya-e01_01n:1773_2	vatāyaṃ dubbaṇṇo assāti. Taṃ kissahetu? Na, bhikkhave, sapatto sapattassa vaṇṇavatāya	1773	
PA_anya-e01_01n:1773_3	nandati. Kodhanāyaṃ, bhikkhave, purisapuggalo kodhābhibhūto kodhapareto kiñcāpi so	1773	
PA_anya-e01_01n:1773_4	hoti sunhāto suvilitto kappitakesamassu odātavatthavasano, atha kho so dubbaṇṇova	1773	
PA_anya-e01_01n:1773_5	hoti kodhābhibhūto. Ayaṃ, bhikkhave, paṭhamo dhammo sapattakanto sapattakaraṇo kodhanaṃ	1773	
PA_anya-e01_01n:1773_6	āgacchati itthiṃ vā purisaṃ vā. Puna caparaṃ, bhikkhave, sapatto sapattassa evaṃ	1773	
PA_anya-e01_01n:1773_7	icchati ahovatāyaṃ dukkhaṃ sayeyyāti…pe… na pacurattho assāti…pe… na bhogavā assāti…pe…	1773	
PA_anya-e01_01n:1773_8	na yasavā assāti…pe… na mittavā assāti…pe… na kāyassa bhedā paraṃ maraṇā sugatiṃ	1773	
PA_anya-e01_01n:1773_9	saggaṃ lokaṃ upapajjeyyāti. Taṃ kissa hetu? Na, bhikkhave, sapatto sapattassa sugatigamanena	1773	
PA_anya-e01_01n:1773_10	nandati. Kodhanāyaṃ, bhikkhave, purisapuggalo kodhābhibhūto kodhapareto kāyena duccaritaṃ	17731	
PA_anya-e01_01n:1773_11	carati, vācāya manasā duccaritaṃ carati. So kāyena vācāya manasā duccaritaṃ caritvā	17731	
PA_anya-e01_01n:1773_12	kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati kodhābhibhūto’ti ca,	17731	
PA_anya-e01_01n:1774_0	“‘Seyyathāpi, bhikkhave, chavālātaṃ ubhatopadittaṃ majjhe gūthagataṃ neva gāme kaṭṭhatthaṃ	1774	
PA_anya-e01_01n:1774_1	pharati, na araññe kaṭṭhatthaṃ pharati. Tathūpamāhaṃ, bhikkhave, imaṃ puggalaṃ vadāmī’ti ca,	1774	
PA_anya-e01_01n:1775_0	“So dāni tvaṃ evaṃ kujjhanto na ceva bhagavato sāsanakaro bhavissasi, paṭikujjhanto	1775	
PA_anya-e01_01n:1775_1	ca kuddhapurisatopi pāpiyo hutvā na dujjayaṃ saṅgāmaṃ jessasi, sapattakaraṇe ca dhamme	1775	
PA_anya-e01_01n:1775_2	attāva attano karissasi, chavālātūpamo ca bhavissasī”ti.	1775	
PA_anya-e01_01n:1776_0	244. Tassevaṃ ghaṭayato vāyamato sace taṃ paṭighaṃ vūpasammati, iccetaṃ kusalaṃ.	1776	
PA_anya-e01_01n:1776_1	No ce vūpasammati, atha yo yo dhammo tassa puggalassa vūpasanto hoti parisuddho,	1776	
PA_anya-e01_01n:1776_2	anussariyamāno pasādaṃ āvahati, taṃ taṃ anussaritvā āghāto paṭivinetabbo.	1776	
PA_anya-e01_01n:1777_0	Ekaccassa hi kāyasamācārova upasanto hoti. Upasantabhāvo cassa bahuṃ vattapaṭipattiṃ	1777	
PA_anya-e01_01n:1777_1	karontassa sabbajanena ñāyati. Vacīsamācāramanosamācārā pana avūpasantā honti. Tassa	1777	
PA_anya-e01_01n:1777_2	te acintetvā kāyasamācāravūpasamoyeva anussaritabbo.	1777	
PA_anya-e01_01n:1778_0	Ekaccassa vacīsamācārova upasanto hoti. Upasantabhāvo cassa sabbajanena ñāyati. So	1778	
PA_anya-e01_01n:1778_1	hi pakatiyā ca paṭisanthārakusalo hoti sakhilo sukhasambhāso sammodako uttānamukho	1778	
PA_anya-e01_01n:1778_2	pubbabhāsī madhurena sarena dhammaṃ osāreti, parimaṇḍalehi padabyañjanehi dhammakathaṃ	1778	
PA_anya-e01_01n:1778_3	katheti. Kāyasamācāramanosamācārā pana avūpasantā honti, tassa te acintetvā vacīsamācāravūpasamoyeva anussaritabbo.	1778	
PA_anya-e01_01n:1779_0	Ekaccassa manosamācārova upasanto hoti, upasantabhāvo cassa cetiyavandanādīsu sabbajanassa	1779	
PA_anya-e01_01n:1779_1	pākaṭo hoti. Yo hi avūpasantacitto hoti, so cetiyaṃ vā bodhiṃ vā there vā vandamāno	1779	
PA_anya-e01_01n:1779_2	na sakkaccaṃ vandati, dhammassavanamaṇḍape vikkhittacitto vā pacalāyanto vā nisīdati.	1779	
PA_anya-e01_01n:1779_3	Upasantacitto pana okappetvā vandati, ohitasoto aṭṭhiṃkatvā kāyena vā vācāya vā cittappasādaṃ	1779	
PA_anya-e01_01n:1779_4	karonto dhammaṃ suṇāti. Iti ekaccassa manosamācārova upasanto hoti, kāyavacīsamācārā	1779	
PA_anya-e01_01n:1779_5	avūpasantā honti, tassa te acintetvā manosamācāravūpasamoyeva anussaritabbo.	1779	
PA_anya-e01_01n:1780_0	Ekaccassa pana imesu tīsu dhammesu ekopi avūpasanto hoti, tasmiṃ puggale “kiñcāpi	1780	
PA_anya-e01_01n:1780_1	esa idāni manussaloke carati, atha kho katipāhassa accayena aṭṭhamahānirayasoḷasaussadanirayaparipūrako	1780	
PA_anya-e01_01n:1780_2	bhavissatī”ti kāruññaṃ upaṭṭhapetabbaṃ. Kāruññampi hi paṭicca āghāto vūpasammati.	1780	
PA_anya-e01_01n:1781	Ekaccassa tayopime dhammā vūpasantā honti, tassa yaṃ yaṃ icchati, taṃ taṃ anussaritabbaṃ. Tādise hi puggale na dukkarā hoti mettābhāvanāti.	178	
PA_anya-e01_01n:1782_0	Imassa ca atthassa āvibhāvatthaṃ – “pañcime, āvuso, āghātapaṭivinayā. Yattha bhikkhuno	1782	
PA_anya-e01_01n:1782_1	uppanno āghāto sabbaso paṭivinodetabbo”ti idaṃ pañcakanipāte āghātapaṭivinayasuttaṃ vitthāretabbaṃ.	1782	
PA_anya-e01_01n:1783	245. Sace panassa evampi vāyamato āghāto uppajjatiyeva, athānena evaṃ attā ovaditabbo –	178	
PA_anya-e01_01n:1784	“Attano visaye dukkhaṃ, kataṃ te yadi verinā;	178	
PA_anya-e01_01n:1785	Kiṃ tassāvisaye dukkhaṃ, sacitte kattumicchasi.	178	
PA_anya-e01_01n:1786	“Bahūpakāraṃ hitvāna, ñātivaggaṃ rudammukhaṃ;	178	
PA_anya-e01_01n:1787	Mahānatthakaraṃ kodhaṃ, sapattaṃ na jahāsi kiṃ.	178	
PA_anya-e01_01n:1788	“Yāni rakkhasi sīlāni, tesaṃ mūlanikantanaṃ;	178	
PA_anya-e01_01n:1789	Kodhaṃ nāmupaḷālesi, ko tayā sadiso jaḷo.	178	
PA_anya-e01_01n:1790	“Kataṃ anariyaṃ kammaṃ, parena iti kujjhasi;	179	
PA_anya-e01_01n:1791	Kiṃ nu tvaṃ tādisaṃyeva, yo sayaṃ kattumicchasi.	179	
PA_anya-e01_01n:1792	“Dosetukāmo yadi taṃ, amanāpaṃ paro kari;	179	
PA_anya-e01_01n:1793	Dosuppādena tasseva, kiṃ pūresi manorathaṃ.	179	
PA_anya-e01_01n:1794	“Dukkhaṃ tassa ca nāma tvaṃ, kuddho kāhasi vā navā;	179	
PA_anya-e01_01n:1795	Attānaṃ panidāneva, kodhadukkhena bādhasi.	179	
PA_anya-e01_01n:1796	“Kodhaṃ vā ahitaṃ maggaṃ, ārūḷhā yadi verino;	179	
PA_anya-e01_01n:1797	Kasmā tuvampi kujjhanto, tesaṃyevānusikkhasi.	179	
PA_anya-e01_01n:1798	“Yaṃ dosaṃ tava nissāya, sattunā appiyaṃ kataṃ;	179	
PA_anya-e01_01n:1799	Tameva dosaṃ chindassu, kimaṭṭhāne vihaññasi.	179	
PA_anya-e01_01n:1800	“Khaṇikattā ca dhammānaṃ, yehi khandhehi te kataṃ;	180	
PA_anya-e01_01n:1801	Amanāpaṃ niruddhā te, kassa dānīdha kujjhasi.	180	
PA_anya-e01_01n:1802	“Dukkhaṃ karoti yo yassa, taṃ vinā kassa so kare;	180	
PA_anya-e01_01n:1803	Sayampi dukkhahetutta, miti kiṃ tassa kujjhasī”ti.	180	
PA_anya-e01_01n:1804_0	246. Sace panassa evaṃ attānaṃ ovadatopi paṭighaṃ neva vūpasammati, athānena attano	1804	
PA_anya-e01_01n:1804_1	ca parassa ca kammassakatā paccavekkhitabbā. Tattha attano tāva evaṃ paccavekkhitabbā	1804	
PA_anya-e01_01n:1804_2	“ambho tvaṃ tassa kuddho kiṃ karissasi? Nanu taveva cetaṃ dosanidānaṃ kammaṃ anatthāya	1804	
PA_anya-e01_01n:1804_3	saṃvattissati? Kammassako hi tvaṃ kammadāyādo kammayoni kammabandhu kammapaṭisaraṇo,	1804	
PA_anya-e01_01n:1804_4	yaṃ kammaṃ karissasi, tassa dāyādo bhavissasi, idañca te kammaṃ neva sammāsambodhiṃ,	1804	
PA_anya-e01_01n:1804_5	na paccekabodhiṃ, na sāvakabhūmiṃ, na brahmattasakkattacakkavattipadesarājādisampattīnaṃ	1804	
PA_anya-e01_01n:1804_6	aññataraṃ sampattiṃ sādhetuṃ samatthaṃ, atha kho sāsanato cāvetvā vighāsādādibhāvassa	1804	
PA_anya-e01_01n:1804_7	ceva nerayikādidukkhavisesānañca te saṃvattanikamidaṃ kammaṃ. So tvaṃ idaṃ karonto	1804	
PA_anya-e01_01n:1804_8	ubhohi hatthehi vītaccite vā aṅgāre, gūthaṃ vā gahetvā paraṃ paharitukāmo puriso	1804	
PA_anya-e01_01n:1804_9	viya attānameva paṭhamaṃ dahasi ceva duggandhañca karosī”ti.	1804	
PA_anya-e01_01n:1805_0	Evaṃ attano kammassakataṃ paccavekkhitvā parassapi evaṃ paccavekkhitabbā “esopi tava	1805	
PA_anya-e01_01n:1805_1	kujjhitvā kiṃ karissati? Nanu etassevetaṃ anatthāya saṃvattissati? Kammassako hi	1805	
PA_anya-e01_01n:1805_2	ayamāyasmā kammadāyādo…pe… yaṃ kammaṃ karissati, tassa dāyādo bhavissati. Idañcassa	1805	
PA_anya-e01_01n:1805_3	kammaṃ neva sammāsambodhiṃ, na paccekabodhiṃ, na sāvakabhūmiṃ, na brahmattasakkattacakkavattipadesarājādisampattīnaṃ	1805	
PA_anya-e01_01n:1805_4	aññataraṃ sampattiṃ sādhetuṃ samatthaṃ, atha kho sāsanato cāvetvā vighāsādādibhāvassa	1805	
PA_anya-e01_01n:1805_5	ceva nerayikādidukkhavisesānañcassa saṃvattanikamidaṃ kammaṃ. Svāyaṃ idaṃ karonto	1805	
PA_anya-e01_01n:1805_6	paṭivāte ṭhatvā paraṃ rajena okiritukāmo puriso viya attānaṃyeva okirati. Vuttañhetaṃ bhagavatā –	1805	
PA_anya-e01_01n:1806	“‘Yo appaduṭṭhassa narassa dussati,	180	
PA_anya-e01_01n:1807	Suddhassa posassa anaṅgaṇassa;	180	
PA_anya-e01_01n:1808	Tameva bālaṃ pacceti pāpaṃ,	180	
PA_anya-e01_01n:1809	Sukhumo rajo paṭivātaṃva khitto”’ti. ;	180	
PA_anya-e01_01n:1810	247. Sace panassa evaṃ kammassakatampi paccavekkhato neva vūpasammati, athānena satthu pubbacariyaguṇā anussaritabbā.	181	
PA_anya-e01_01n:1811_0	Tatrāyaṃ paccavekkhaṇānayo – ambho pabbajita, nanu te satthā pubbeva sambodhā anabhisambuddho	1811	
PA_anya-e01_01n:1811_1	bodhisattopi samāno cattāri asaṅkhyeyyāni kappasatasahassañca pāramiyo pūrayamāno	1811	
PA_anya-e01_01n:1811_2	tattha tattha vadhakesupi paccatthikesu cittaṃ nappadūsesi. Seyyathidaṃ, sīlavajātake	1811	
PA_anya-e01_01n:1811_3	tāva attano deviyā paduṭṭhena pāpaamaccena ānītassa paṭirañño tiyojanasataṃ rajjaṃ	1811	
PA_anya-e01_01n:1811_4	gaṇhantassa nisedhanatthāya uṭṭhitānaṃ amaccānaṃ āvudhampi chupituṃ na adāsi. Puna	1811	
PA_anya-e01_01n:1811_5	saddhiṃ amaccasahassena āmakasusāne galappamāṇaṃ bhūmiṃ khaṇitvā nikhaññamāno cittappadosamattampi	1811	
PA_anya-e01_01n:1811_6	akatvā kuṇapakhādanatthaṃ āgatānaṃ siṅgālānaṃ paṃsuviyūhanaṃ nissāya purisakāraṃ	1811	
PA_anya-e01_01n:1811_7	katvā paṭiladdhajīvito yakkhānubhāvena attano sirigabbhaṃ oruyha sirisayane sayitaṃ	1811	
PA_anya-e01_01n:1811_8	paccatthikaṃ disvā kopaṃ akatvāva aññamaññaṃ sapathaṃ katvā taṃ mittaṭṭhāne ṭhapayitvā āha –	1811	
PA_anya-e01_01n:1812	“Āsīsetheva puriso, na nibbindeyya paṇḍito;	181	
PA_anya-e01_01n:1813	Passāmi vohamattānaṃ, yathā icchiṃ tathā ahū”ti. ;	181	
PA_anya-e01_01n:1814	Khantivādījātake dummedhena kāsiraññā “kiṃvādī tvaṃ samaṇā”ti puṭṭho “khantivādī nāmāha”nti vutte sakaṇṭakāhi kasāhi tāḷetvā hatthapādesu chijjamānesu kopamattampi nākāsi.	181	
PA_anya-e01_01n:1815	Anacchariyañcetaṃ, yaṃ mahallako pabbajjūpagato evaṃ kareyya. Cūḷadhammapālajātake pana uttānaseyyakopi samāno –	181	
PA_anya-e01_01n:1816	“Candanarasānulittā, bāhā chijjanti dhammapālassa;	181	
PA_anya-e01_01n:1817	Dāyādassa pathabyā, pāṇā me deva rujjhantī”ti. ;	181	
PA_anya-e01_01n:1818_0	Evaṃ vippalapamānāya mātuyā pitarā mahāpatāpena nāma raññā vaṃsakaḷīresu viya catūsu	1818	
PA_anya-e01_01n:1818_1	hatthapādesu chedāpitesu tāvatāpi santuṭṭhiṃ anāpajjitvā sīsamassa chindathāti āṇatte	1818	
PA_anya-e01_01n:1818_2	“ayaṃ dāni te cittapariggaṇhanakālo, idāni ambho dhammapāla, sīsacchedāṇāpake pitari,	1818	
PA_anya-e01_01n:1818_3	sīsacchedake purise, paridevamānāya mātari, attani cāti imesu catūsu samacitto hohī”ti	1818	
PA_anya-e01_01n:1818_4	daḷhaṃ samādānamadhiṭṭhāya paduṭṭhākāramattampi nākāsi.	1818	
PA_anya-e01_01n:1819_0	Idañcāpi anacchariyameva, yaṃ manussabhūto evamakāsi. Tiracchānabhūtopi pana chaddanto	1819	
PA_anya-e01_01n:1819_1	nāma vāraṇo hutvā visappitena sallena nābhiyaṃ viddhopi tāva anatthakārimhi luddake	1819	
PA_anya-e01_01n:1819_2	cittaṃ nappadūsesi. Yathāha –	1819	
PA_anya-e01_01n:1820	“Samappito puthusallena nāgo,	182	
PA_anya-e01_01n:1821	Aduṭṭhacitto luddakaṃ ajjhabhāsi;	182	
PA_anya-e01_01n:1822	Kimatthayaṃ kissa vā samma hetu,	182	
PA_anya-e01_01n:1823	Mamaṃ vadhī kassa vāyaṃ payogo”ti. ;	182	
PA_anya-e01_01n:1824	Evaṃ vatvā ca kāsirañño mahesiyā tava dantānamatthāya pesitomhi bhadanteti vutte tassā manorathaṃ pūrento chabbaṇṇarasminiccharaṇasamujjalitacārusobhe attano dante chetvā adāsi.	182	
PA_anya-e01_01n:1825	Mahākapi hutvā attanāyeva pabbatapapātato uddharitena purisena –	182	
PA_anya-e01_01n:1826	“Bhakkho ayaṃ manussānaṃ, yathevaññe vane migā;	182	
PA_anya-e01_01n:1827	Yaṃnūnimaṃ vadhitvāna, chāto khādeyya vānaraṃ.	182	
PA_anya-e01_01n:1828	“Āhitova gamissāmi, maṃsamādāya sambalaṃ;	182	
PA_anya-e01_01n:1829	Kantāraṃ nittharissāmi, pātheyyaṃ me bhavissatī”ti. ; –	182	
PA_anya-e01_01n:1830	Evaṃ cintetvā silaṃ ukkhipitvā matthake sampadālite assupuṇṇehi nettehi taṃ purisaṃ udikkhamāno –	183	
PA_anya-e01_01n:1831	“Mā ayyosi me bhadante, tvaṃ nāmetādisaṃ kari;	183	
PA_anya-e01_01n:1832	Tvaṃ khosi nāma dīghāvu, aññaṃ vāretumarahasī”ti. ; –	183	
PA_anya-e01_01n:1833	Vatvā tasmiṃ purise cittaṃ appadūsetvā attano ca dukkhaṃ acintetvā tameva purisaṃ khemantabhūmiṃ sampāpesi.	183	
PA_anya-e01_01n:1834_0	Bhūridatto nāma nāgarājā hutvā uposathaṅgāni adhiṭṭhāya vammikamuddhani sayamāno	1834	
PA_anya-e01_01n:1834_1	kappuṭṭhānaggisadisena osadhena sakalasarīre siñciyamānopi peḷāya pakkhipitvā sakalajambudīpe	1834	
PA_anya-e01_01n:1834_2	kīḷāpiyamānopi tasmiṃ brāhmaṇe manopadosamattampi na akāsi. Yathāha –	1834	
PA_anya-e01_01n:1835	“Peḷāya pakkhipantepi, maddantepi ca pāṇinā;	183	
PA_anya-e01_01n:1836	Alampāne na kuppāmi, sīlakhaṇḍabhayā mamā”ti. ;	183	
PA_anya-e01_01n:1837	Campeyyopi nāgarājā hutvā ahituṇḍikena viheṭhiyamāno manopadosamattampi nuppādesi. Yathāha –	183	
PA_anya-e01_01n:1838	“Tadāpi maṃ dhammacāriṃ, upavutthauposathaṃ;	183	
PA_anya-e01_01n:1839	Ahituṇḍiko gahetvāna, rājadvāramhi kīḷati.	183	
PA_anya-e01_01n:1840	“Yaṃ so vaṇṇaṃ cintayati, nīlaṃ pītaṃ va lohitaṃ;	184	
PA_anya-e01_01n:1841	Tassa cittānuvattanto, homi cintitasannibho.	184	
PA_anya-e01_01n:1842	“Thalaṃ kareyyaṃ udakaṃ, udakampi thalaṃ kare;	184	
PA_anya-e01_01n:1843	Yadihaṃ tassa kuppeyyaṃ, khaṇena chārikaṃ kare.	184	
PA_anya-e01_01n:1844	“Yadi cittavasī hessaṃ, parihāyissāmi sīlato;	184	
PA_anya-e01_01n:1845	Sīlena parihīnassa, uttamattho na sijjhatī”ti. ;	184	
PA_anya-e01_01n:1846_0	Saṅkhapālanāgarājā hutvā tikhiṇāhi sattīhi aṭṭhasu ṭhānesu ovijjhitvā pahāramukhehi	1846	
PA_anya-e01_01n:1846_1	sakaṇṭakā latāyo pavesetvā nāsāya daḷhaṃ rajjuṃ pakkhipitvā soḷasahi bhojaputtehi	1846	
PA_anya-e01_01n:1846_2	kājenādāya vayhamāno dharaṇītale ghaṃsiyamānasarīro mahantaṃ dukkhaṃ paccanubhonto	1846	
PA_anya-e01_01n:1846_3	kujjhitvā olokitamatteneva sabbe bhojaputte bhasmaṃ kātuṃ samatthopi samāno cakkhuṃ	1846	
PA_anya-e01_01n:1846_4	ummīletvā paduṭṭhākāramattampi na akāsi.	1846	
PA_anya-e01_01n:1847	Yathāha –	184	
PA_anya-e01_01n:1848	“Cātuddasiṃ pañcadasiñcaḷāra,	184	
PA_anya-e01_01n:1849	Uposathaṃ niccamupāvasāmi;	184	
PA_anya-e01_01n:1850	Athāgamuṃ soḷasa bhojaputtā,	185	
PA_anya-e01_01n:1851	Rajjuṃ gahetvāna daḷhañca pāsaṃ.	185	
PA_anya-e01_01n:1852	“Bhetvāna nāsaṃ atikassa rajjuṃ,	185	
PA_anya-e01_01n:1853	Nayiṃsu maṃ samparigayha luddā;	185	
PA_anya-e01_01n:1854	Etādisaṃ dukkhamahaṃ titikkhaṃ,	185	
PA_anya-e01_01n:1855	Uposathaṃ appaṭikopayanto”ti. ;	185	
PA_anya-e01_01n:1856_0	Na kevalañca etāneva, aññānipi mātuposakajātakādīsu anekāni acchariyāni akāsi. Tassa	1856	
PA_anya-e01_01n:1856_1	te idāni sabbaññutaṃ pattaṃ sadevaloke kenaci appaṭisamakhantiguṇaṃ taṃ bhagavantaṃ	1856	
PA_anya-e01_01n:1856_2	satthāraṃ apadisato paṭighacittaṃ nāma uppādetuṃ ativiya ayuttaṃ appatirūpanti.	1856	
PA_anya-e01_01n:1857_0	248. Sace panassa evaṃ satthu pubbacaritaguṇaṃ paccavekkhatopi dīgharattaṃ kilesānaṃ	1857	
PA_anya-e01_01n:1857_1	dāsabyaṃ upagatassa neva taṃ paṭighaṃ vūpasammati, athānena anamataggiyāni paccavekkhitabbāni. Tatra hi vuttaṃ –	1857	
PA_anya-e01_01n:1858	“Na so, bhikkhave, satto sulabharūpo, yo na mātābhūtapubbo, yo na pitābhūtapubbo, yo na bhātā, yo na bhaginī, yo na putto, yo na dhītābhūtapubbā”ti.	185	
PA_anya-e01_01n:1859_0	Tasmā tasmiṃ puggale evaṃ cittaṃ uppādetabbaṃ, “ayaṃ kira me atīte mātā hutvā dasamāse	1859	
PA_anya-e01_01n:1859_1	kucchiyā pariharitvā muttakarīsakheḷasiṅghāṇikādīni haricandanaṃ viya ajigucchamānā	1859	
PA_anya-e01_01n:1859_2	apanetvā ure naccāpentī aṅgena pariharamānā posesi, pitā hutvā ajapathasaṅkupathādīni	1859	
PA_anya-e01_01n:1859_3	gantvā vāṇijjaṃ payojayamāno mayhamatthāya jīvitampi pariccajitvā ubhatobyūḷhe saṅgāme	1859	
PA_anya-e01_01n:1859_4	pavisitvā nāvāya mahāsamuddaṃ pakkhanditvā aññāni ca dukkarāni karitvā ‘puttake posessāmī’ti	1859	
PA_anya-e01_01n:1859_5	tehi tehi upāyehi dhanaṃ saṃharitvā maṃ posesi. Bhātā, bhaginī, putto, dhītā ca hutvāpi	1859	
PA_anya-e01_01n:1859_6	idañcidañcupakāraṃ akāsīti tatra me nappatirūpaṃ manaṃ padūsetu”nti.	1859	
PA_anya-e01_01n:1860	249. Sace pana evampi cittaṃ nibbāpetuṃ na sakkotiyeva, athānena evaṃ mettānisaṃsā paccavekkhitabbā – “ambho pabbajita, nanu vuttaṃ bhagavatā –	186	
PA_anya-e01_01n:1861_0	‘Mettāya kho, bhikkhave, cetovimuttiyā āsevitāya bhāvitāya bahulīkatāya yānīkatāya	1861	
PA_anya-e01_01n:1861_1	vatthukatāya anuṭṭhitāya paricitāya susamāraddhāya ekādasānisaṃsā pāṭikaṅkhā. Katame	1861	
PA_anya-e01_01n:1861_2	ekādasa? Sukhaṃ supati, sukhaṃ paṭibujjhati, na pāpakaṃ supinaṃ passati, manussānaṃ	1861	
PA_anya-e01_01n:1861_3	piyo hoti, amanussānaṃ piyo hoti, devatā rakkhanti, nāssa aggi vā visaṃ vā satthaṃ	1861	
PA_anya-e01_01n:1861_4	vā kamati, tuvaṭaṃ cittaṃ samādhiyati, mukhavaṇṇo pasīdati, asammūḷho kālaṅkaroti,	1861	
PA_anya-e01_01n:1861_5	uttarimappaṭivijjhanto brahmalokūpago hotī’ti.	1861	
PA_anya-e01_01n:1862	“Sace tvaṃ idaṃ cittaṃ na nibbāpessasi, imehi ānisaṃsehi paribāhiro bhavissasī”ti.	186	
PA_anya-e01_01n:1863_0	250. Evampi nibbāpetuṃ asakkontena pana dhātuvinibbhogo kātabbo. Kathaṃ? “Ambho pabbajita,	1863	
PA_anya-e01_01n:1863_1	tvaṃ etassa kujjhamāno kassa kujjhasi? Kiṃ kesānaṃ kujjhasi, udāhu lomānaṃ, nakhānaṃ…pe…	1863	
PA_anya-e01_01n:1863_2	muttassa kujjhasi? Atha vā pana kesādīsu pathavīdhātuyā kujjhasi, āpodhātuyā, tejodhātuyā,	1863	
PA_anya-e01_01n:1863_3	vāyodhātuyā kujjhasi? Ye vā pañcakkhandhe dvādasāyatanāni aṭṭhārasa dhātuyo upādāya	1863	
PA_anya-e01_01n:1863_4	ayamāyasmā itthannāmoti vuccati, tesu kiṃ rūpakkhandhassa kujjhasi, udāhu vedanā	1863	
PA_anya-e01_01n:1863_5	saññā saṅkhāraviññāṇakkhandhassa kujjhasi? Kiṃ vā cakkhāyatanassa kujjhasi, kiṃ rūpāyatanassa	1863	
PA_anya-e01_01n:1863_6	kujjhasi…pe… kiṃ manāyatanassa kujjhasi, kiṃ dhammāyatanassa kujjhasi? Kiṃ vā cakkhudhātuyā	1863	
PA_anya-e01_01n:1863_7	kujjhasi, kiṃ rūpadhātuyā, kiṃ cakkhuviññāṇadhātuyā…pe… kiṃ manodhātuyā, kiṃ dhammadhātuyā,	1863	
PA_anya-e01_01n:1863_8	kiṃ manoviññāṇadhātuyā”ti? Evañhi dhātuvinibbhogaṃ karoto āragge sāsapassa viya ākāse	1863	
PA_anya-e01_01n:1863_9	cittakammassa viya ca kodhassa patiṭṭhānaṭṭhānaṃ na hoti.	1863	
PA_anya-e01_01n:1864_0	251. Dhātuvinibbhogaṃ pana kātuṃ asakkontena dānasaṃvibhāgo kātabbo. Attano santakaṃ	1864	
PA_anya-e01_01n:1864_1	parassa dātabbaṃ, parassa santakaṃ attanā gahetabbaṃ. Sace pana paro bhinnājīvo hoti	1864	
PA_anya-e01_01n:1864_2	aparibhogārahaparikkhāro, attano santakameva dātabbaṃ. Tassevaṃ karoto ekanteneva	1864	
PA_anya-e01_01n:1864_3	tasmiṃ puggale āghāto vūpasammati. Itarassa ca atītajātito paṭṭhāya anubandhopi kodho	1864	
PA_anya-e01_01n:1864_4	taṅkhaṇaññeva vūpasammati, cittalapabbatavihāre tikkhattuṃ vuṭṭhāpitasenāsanena piṇḍapātikattherena	1864	
PA_anya-e01_01n:1864_5	“ayaṃ, bhante, aṭṭhakahāpaṇagghanako patto mama mātarā upāsikāya dinno dhammiyalābho,	1864	
PA_anya-e01_01n:1864_6	mahāupāsikāya puññalābhaṃ karothā”ti vatvā dinnaṃ pattaṃ laddhamahātherassa viya.	1864	
PA_anya-e01_01n:1864_7	Evaṃ mahānubhāvametaṃ dānaṃ nāma. Vuttampi cetaṃ –	1864	
PA_anya-e01_01n:1865	“Adantadamanaṃ dānaṃ, dānaṃ sabbatthasādhakaṃ;	186	
PA_anya-e01_01n:1866	Dānena piyavācāya, unnamanti namanti cā”ti.	186	
PA_anya-e01_01n:1867_0	252. Tassevaṃ verīpuggale vūpasantapaṭighassa yathā piyātippiyasahāyakamajjhattesu,	1867	
PA_anya-e01_01n:1867_1	evaṃ tasmimpi mettāvasena cittaṃ pavattati. Athānena punappunaṃ mettāyantena attani	1867	
PA_anya-e01_01n:1867_2	piyapuggale majjhatte verīpuggaleti catūsu janesu samacittataṃ sampādentena sīmāsambhedo	1867	
PA_anya-e01_01n:1867_3	kātabbo. Tassidaṃ lakkhaṇaṃ, sace imasmiṃ puggale piyamajjhattaverīhi saddhiṃ attacatutthe	1867	
PA_anya-e01_01n:1867_4	ekasmiṃ padese nisinne corā āgantvā “bhante, ekaṃ bhikkhuṃ amhākaṃ dethā”ti vatvā	1867	
PA_anya-e01_01n:1867_5	“kiṃ kāraṇā”ti vutte “taṃ māretvā galalohitaṃ gahetvā balikaraṇatthāyā”ti vadeyyuṃ,	1867	
PA_anya-e01_01n:1867_6	tatra ceso bhikkhu “asukaṃ vā asukaṃ vā gaṇhantū”ti cinteyya, akatova hoti sīmāsambhedo.	1867	
PA_anya-e01_01n:1867_7	Sacepi “maṃ gaṇhantu, mā ime tayo”tipi cinteyya, akatova hoti sīmāsambhedo. Kasmā?	1867	
PA_anya-e01_01n:1867_8	Yassa yassa hi gahaṇamicchati, tassa tassa ahitesī hoti, itaresaṃyeva hitesī hoti.	1867	
PA_anya-e01_01n:1868	Yadā pana catunnaṃ janānamantare ekampi corānaṃ dātabbaṃ na passati, attani ca tesu ca tīsu janesu samameva cittaṃ pavatteti, kato hoti sīmāsambhedo. Tenāhu porāṇā –	186	
PA_anya-e01_01n:1869	“Attani hitamajjhatte, ahite ca catubbidhe;	186	
PA_anya-e01_01n:1870	Yadā passati nānattaṃ, hitacittova pāṇinaṃ.	187	
PA_anya-e01_01n:1871	“Na nikāmalābhī mettāya, kusalīti pavuccati;	187	
PA_anya-e01_01n:1872	Yadā catasso sīmāyo, sambhinnā honti bhikkhuno.	187	
PA_anya-e01_01n:1873	“Samaṃ pharati mettāya, sabbalokaṃ sadevakaṃ;	187	
PA_anya-e01_01n:1874	Mahāviseso purimena, yassa sīmā na ñāyatī”ti.	187	
PA_anya-e01_01n:1875_0	253. Evaṃ sīmāsambhedasamakālameva ca iminā bhikkhunā nimittañca upacārañca laddhaṃ	1875	
PA_anya-e01_01n:1875_1	hoti. Sīmāsambhede pana kate tameva nimittaṃ āsevanto bhāvento bahulīkaronto appakasireneva	1875	
PA_anya-e01_01n:1875_2	pathavīkasiṇe vuttanayeneva appanaṃ pāpuṇāti.	1875	
PA_anya-e01_01n:1876_0	Ettāvatānena adhigataṃ hoti pañcaṅgavippahīnaṃ pañcaṅgasamannāgataṃ tividhakalyāṇaṃ	1876	
PA_anya-e01_01n:1876_1	dasalakkhaṇasampannaṃ paṭhamajjhānaṃ mettāsahagataṃ. Adhigate ca tasmiṃ tadeva nimittaṃ	1876	
PA_anya-e01_01n:1876_2	āsevanto bhāvento bahulīkaronto anupubbena catukkanaye dutiyatatiyajjhānāni, pañcakanaye	1876	
PA_anya-e01_01n:1876_3	dutiyatatiyacatutthajjhānāni ca pāpuṇāti.	1876	
PA_anya-e01_01n:1877_0	So hi paṭhamajjhānādīnaṃ aññataravasena mettāsahagatena cetasā ekaṃ disaṃ pharitvā	1877	
PA_anya-e01_01n:1877_1	viharati. Tathā dutiyaṃ, tathā tatiyaṃ, tathā catutthaṃ. Iti uddhamadho tiriyaṃ sabbadhi	1877	
PA_anya-e01_01n:1877_2	sabbattatāya sabbāvantaṃ lokaṃ mettāsahagatena cetasā vipulena mahaggatena appamāṇena	1877	
PA_anya-e01_01n:1877_3	averena abyāpajjena pharitvā viharati. Paṭhamajjhānādivasena appanāppattacittasseva	1877	
PA_anya-e01_01n:1877_4	hi ayaṃ vikubbanā sampajjati.	1877	
PA_anya-e01_01n:1878_0	254. Ettha ca mettāsahagatenāti mettāya samannāgatena. Cetasāti cittena. Ekaṃ disanti	1878	
PA_anya-e01_01n:1878_1	ekamekissā disāya paṭhamapariggahitaṃ sattaṃ upādāya ekadisāpariyāpannasattapharaṇavasena	1878	
PA_anya-e01_01n:1878_2	vuttaṃ. Pharitvāti phusitvā ārammaṇaṃ katvā. Viharatīti brahmavihārādhiṭṭhitaṃ iriyāpathavihāraṃ	1878	
PA_anya-e01_01n:1878_3	pavatteti. Tathā dutiyanti yathā puratthimādīsu disāsu yaṃkiñci ekaṃ disaṃ pharitvā	1878	
PA_anya-e01_01n:1878_4	viharati, tatheva tadanantaraṃ dutiyaṃ tatiyaṃ catutthañcāti attho. Iti uddhanti	1878	
PA_anya-e01_01n:1878_5	eteneva nayena uparimaṃ disanti vuttaṃ hoti. Adho tiriyanti adhodisampi tiriyaṃdisampi	1878	
PA_anya-e01_01n:1878_6	evameva. Tattha ca adhoti heṭṭhā. Tiriyanti anudisāsu. Evaṃ sabbadisāsu assamaṇḍale	1878	
PA_anya-e01_01n:1878_7	assamiva mettāsahagataṃ cittaṃ sāretipi paccāsāretipīti. Ettāvatā ekaṃ disaṃ pariggahetvā	1878	
PA_anya-e01_01n:1878_8	odhiso mettāpharaṇaṃ dassitaṃ.	1878	
PA_anya-e01_01n:1879_0	Sabbadhītiādi pana anodhiso dassanatthaṃ vuttaṃ. Tattha sabbadhīti sabbattha. Sabbattatāyāti	1879	
PA_anya-e01_01n:1879_1	sabbesu hīnamajjhimukkaṭṭhamittasapattamajjhattādippabhedesu attatāya. “Ayaṃ parasatto”ti	1879	
PA_anya-e01_01n:1879_2	vibhāgaṃ akatvā attasamatāyāti vuttaṃ hoti. Atha vā sabbattatāyāti sabbena cittabhāgena	1879	
PA_anya-e01_01n:1879_3	īsakampi bahi avikkhipamānoti vuttaṃ hoti. Sabbāvantanti sabbasattavantaṃ, sabbasattayuttanti	1879	
PA_anya-e01_01n:1879_4	attho. Lokanti sattalokaṃ. Vipulenātievamādipariyāyadassanato panettha puna mettāsahagatenāti	1879	
PA_anya-e01_01n:1879_5	vuttaṃ. Yasmā vā ettha odhiso pharaṇe viya puna tathāsaddo itisaddo vā na vutto,	1879	
PA_anya-e01_01n:1879_6	tasmā puna mettāsahagatena cetasāti vuttaṃ. Nigamavasena vā etaṃ vuttaṃ. Vipulenāti	1879	
PA_anya-e01_01n:1879_7	ettha ca pharaṇavasena vipulatā daṭṭhabbā. Bhūmivasena pana etaṃ mahaggataṃ paguṇavasena	1879	
PA_anya-e01_01n:1879_8	ca appamāṇasattārammaṇavasena ca appamāṇaṃ, byāpādapaccatthikappahānena averaṃ, domanassappahānato	1879	
PA_anya-e01_01n:1879_9	abyāpajjaṃ, niddukkhanti vuttaṃ hoti. Ayaṃ mettāsahagatena cetasātiādinā nayena vuttāya vikubbanāya attho.	1879	
PA_anya-e01_01n:1880_0	255. Yathā cāyaṃ appanāppattacittasseva vikubbanā sampajjati, tathā yampi paṭisambhidāyaṃ	1880	
PA_anya-e01_01n:1880_1	“pañcahākārehi anodhisopharaṇā mettācetovimutti, sattahākārehi odhisopharaṇā mettā	1880	
PA_anya-e01_01n:1880_2	cetovimutti, dasahākārehi disāpharaṇā mettā cetovimuttī”ti vuttaṃ, tampi appanāppattacittasseva	1880	
PA_anya-e01_01n:1880_3	sampajjatīti veditabbaṃ.	1880	
PA_anya-e01_01n:1881_0	Tattha ca sabbe sattā averā abyāpajjā anīghā sukhī attānaṃ pariharantu, sabbe pāṇā,	1881	
PA_anya-e01_01n:1881_1	sabbe bhūtā, sabbe puggalā, sabbe attabhāvapariyāpannā averā…pe… pariharantūti imehi	1881	
PA_anya-e01_01n:1881_2	pañcahākārehi anodhisopharaṇā mettā cetovimutti veditabbā.	1881	
PA_anya-e01_01n:1882_0	Sabbā itthiyo averā…pe… attānaṃ pariharantu, sabbe purisā, sabbe ariyā, sabbe anariyā,	1882	
PA_anya-e01_01n:1882_1	sabbe devā, sabbe manussā, sabbe vinipātikā averā…pe… pariharantūti imehi sattahākārehi	1882	
PA_anya-e01_01n:1882_2	odhisopharaṇā mettā cetovimutti veditabbā.	1882	
PA_anya-e01_01n:1883_0	Sabbe puratthimāya disāya sattā averā…pe… attānaṃ pariharantu. Sabbe pacchimāya disāya,	1883	
PA_anya-e01_01n:1883_1	sabbe uttarāya disāya, sabbe dakkhiṇāya disāya, sabbe puratthimāya anudisāya, sabbe	1883	
PA_anya-e01_01n:1883_2	pacchimāya anudisāya, sabbe uttarāya anudisāya, sabbe dakkhiṇāya anudisāya, sabbe	1883	
PA_anya-e01_01n:1883_3	heṭṭhimāya disāya, sabbe uparimāya disāya sattā averā…pe… pariharantu. Sabbe puratthimāya	1883	
PA_anya-e01_01n:1883_4	disāya pāṇā, bhūtā, puggalā, attabhāvapariyāpannā, averā…pe… pariharantu. Sabbā puratthimāya	1883	
PA_anya-e01_01n:1883_5	disāya itthiyo, sabbe purisā, ariyā, anariyā, devā, manussā, vinipātikā averā…pe…	1883	
PA_anya-e01_01n:1883_6	pariharantu. Sabbā pacchimāya disāya, uttarāya, dakkhiṇāya, puratthimāya anudisāya,	1883	
PA_anya-e01_01n:1883_7	pacchimāya, uttarāya, dakkhiṇāya anudisāya, heṭṭhimāya disāya, uparimāya disāya itthiyo…pe…	1883	
PA_anya-e01_01n:1883_8	vinipātikā averā abyāpajjā anīghā sukhī attānaṃ pariharantūti imehi dasahākārehi	1883	
PA_anya-e01_01n:1883_9	disāpharaṇā mettā cetovimutti veditabbā.	1883	
PA_anya-e01_01n:1884	256. Tattha sabbeti anavasesapariyādānametaṃ. Sattāti rūpādīsu khandhesu chandarāgena sattā visattāti sattā. Vuttañhetaṃ bhagavatā –	188	
PA_anya-e01_01n:1885_0	“Rūpe kho, rādha, yo chando yo rāgo yā nandī yā taṇhā, tatra satto, tatra visatto,	1885	
PA_anya-e01_01n:1885_1	tasmā sattoti vuccati… vedanāya… saññāya… saṅkhāresu… viññāṇe yo chando yo rāgo yā	1885	
PA_anya-e01_01n:1885_2	nandī yā taṇhā, tatra satto, tatra visatto, tasmā sattoti vuccatī”ti.	1885	
PA_anya-e01_01n:1886_0	Ruḷhīsaddena pana vītarāgesupi ayaṃ vohāro vattatiyeva, vilīvamayepi bījanivisese	1886	
PA_anya-e01_01n:1886_1	tālavaṇṭavohāro viya. Akkharacintakā pana atthaṃ avicāretvā nāmamattametanti icchanti.	1886	
PA_anya-e01_01n:1886_2	Yepi atthaṃ vicārenti, te satvayogena sattāti icchanti.	1886	
PA_anya-e01_01n:1887_0	Pāṇanatāya pāṇā, assāsapassāsāyattavuttitāyāti attho. Bhūtattā bhūtā, saṃbhūtattā	1887	
PA_anya-e01_01n:1887_1	abhinibbattattāti attho. Punti vuccati nirayo. Tasmiṃ galantīti puggalā, gacchantīti	1887	
PA_anya-e01_01n:1887_2	attho. Attabhāvo vuccati sarīraṃ. Khandhapañcakameva vā, tamupādāya paññattimattasambhavato.	1887	
PA_anya-e01_01n:1887_3	Tasmiṃ attabhāve pariyāpannāti attabhāvapariyāpannā. Pariyāpannāti paricchinnā, antogadhāti attho.	1887	
PA_anya-e01_01n:1888_0	Yathā ca sattāti vacanaṃ, evaṃ sesānipi ruḷhīvasena āropetvā sabbānetāni sabbasattavevacanānīti	1888	
PA_anya-e01_01n:1888_1	veditabbāni. Kāmañca aññānipi sabbe jantū sabbe jīvātiādīni sabbasattavevacanāni	1888	
PA_anya-e01_01n:1888_2	atthi, pākaṭavasena pana imāneva pañca gahetvā “pañcahākārehi anodhisopharaṇā mettā	1888	
PA_anya-e01_01n:1888_3	cetovimuttī”ti vuttaṃ.	1888	
PA_anya-e01_01n:1889_0	Ye pana sattā pāṇātiādīnaṃ na kevalaṃ vacanamattatova, atha kho atthatopi nānattameva	1889	
PA_anya-e01_01n:1889_1	iccheyyuṃ, tesaṃ anodhisopharaṇā virujjhati, tasmā tathā atthaṃ agahetvā imesu pañcasu	1889	
PA_anya-e01_01n:1889_2	ākāresu aññataravasena anodhiso mettā pharitabbā.	1889	
PA_anya-e01_01n:1890_0	257. Ettha ca sabbe sattā averā hontūti ayamekā appanā. Abyāpajjā hontūti ayamekā	1890	
PA_anya-e01_01n:1890_1	appanā. Abyāpajjāti byāpādarahitā. Anīghā hontūti ayamekā appanā. Anīghāti niddukkhā.	1890	
PA_anya-e01_01n:1890_2	Sukhī attānaṃ pariharantūti ayamekā appanā. Tasmā imesupi padesu yaṃ yaṃ pākaṭaṃ	1890	
PA_anya-e01_01n:1890_3	hoti, tassa tassa vasena mettā pharitabbā. Iti pañcasu ākāresu catunnaṃ appanānaṃ	1890	
PA_anya-e01_01n:1890_4	vasena anodhisopharaṇe vīsati appanā honti.	1890	
PA_anya-e01_01n:1891_0	Odhisopharaṇe pana sattasu ākāresu catunnaṃ vasena aṭṭhavīsati. Ettha ca itthiyo	1891	
PA_anya-e01_01n:1891_1	purisāti liṅgavasena vuttaṃ. Ariyā anariyāti ariyaputhujjanavasena. Devā manussā	1891	
PA_anya-e01_01n:1891_2	vinipātikāti upapattivasena.	1891	
PA_anya-e01_01n:1892_0	Disāpharaṇe pana sabbe puratthimāya disāya sattātiādinā nayena ekamekissā disāya	1892	
PA_anya-e01_01n:1892_1	vīsati vīsati katvā dvesatāni, sabbā puratthimāya disāya itthiyotiādinā nayena ekamekissā	1892	
PA_anya-e01_01n:1892_2	disāya aṭṭhavīsati aṭṭhavīsati katvā asīti dvesatānīti cattāri satāni asīti ca appanā.	1892	
PA_anya-e01_01n:1892_3	Iti sabbānipi paṭisambhidāyaṃ vuttāni aṭṭhavīsādhikāni pañca appanāsatānīti.	1892	
PA_anya-e01_01n:1893	Iti etāsu appanāsu yassa kassaci vasena mettaṃ cetovimuttiṃ bhāvetvā ayaṃ yogāvacaro “sukhaṃ supatī”tiādinā nayena vutte ekādasānisaṃse paṭilabhati.	189	
PA_anya-e01_01n:1894	258. Tattha sukhaṃ supatīti yathā sesā janā samparivattamānā kākacchamānā dukkhaṃ supanti, evaṃ asupitvā sukhaṃ supati. Niddaṃ okkantopi samāpattiṃ samāpanno viya hoti.	189	
PA_anya-e01_01n:1895	Sukhaṃ paṭibujjhatīti yathā aññe nitthunantā vijambhantā samparivattantā dukkhaṃ paṭibujjhanti, evaṃ appaṭibujjhitvā vikasamānamiva padumaṃ sukhaṃ nibbikāraṃ paṭibujjhati.	189	
PA_anya-e01_01n:1896_0	Na pāpakaṃ supinaṃ passatīti supinaṃ passantopi bhaddakameva supinaṃ passati, cetiyaṃ	1896	
PA_anya-e01_01n:1896_1	vandanto viya pūjaṃ karonto viya dhammaṃ suṇanto viya ca hoti. Yathā pana aññe attānaṃ	1896	
PA_anya-e01_01n:1896_2	corehi samparivāritaṃ viya vāḷehi upaddutaṃ viya papāte patantaṃ viya ca passanti,	1896	
PA_anya-e01_01n:1896_3	evaṃ pāpakaṃ supinaṃ na passati.	1896	
PA_anya-e01_01n:1897	Manussānaṃ piyo hotīti ure āmuttamuttāhāro viya sīse piḷandhamālā viya ca manussānaṃ piyo hoti manāpo.	189	
PA_anya-e01_01n:1898	Amanussānaṃ piyo hotīti yatheva manussānaṃ, evaṃ amanussānampi piyo hoti visākhatthero viya.	189	
PA_anya-e01_01n:1899_0	So kira pāṭaliputte kuṭumbiyo ahosi. So tattheva vasamāno assosi “tambapaṇṇidīpo	1899	
PA_anya-e01_01n:1899_1	kira cetiyamālālaṅkato kāsāvapajjoto icchiticchitaṭṭhāneyeva ettha sakkā nisīdituṃ	1899	
PA_anya-e01_01n:1899_2	vā nipajjituṃ vā utusappāyaṃ senāsanasappāyaṃ puggalasappāyaṃ dhammassavanasappāyanti	1899	
PA_anya-e01_01n:1899_3	sabbamettha sulabha”nti.	1899	
PA_anya-e01_01n:1900_0	So attano bhogakkhandhaṃ puttadārassa niyyādetvā dussante baddhena ekakahāpaṇeneva	1900	
PA_anya-e01_01n:1900_1	gharā nikkhamitvā samuddatīre nāvaṃ udikkhamāno ekamāsaṃ vasi. So vohārakusalatāya	1900	
PA_anya-e01_01n:1900_2	imasmiṃ ṭhāne bhaṇḍaṃ kiṇitvā asukasmiṃ vikkiṇanto dhammikāya vaṇijjāya tenevantaramāsena	1900	
PA_anya-e01_01n:1900_3	sahassaṃ abhisaṃhari. Anupubbena mahāvihāraṃ āgantvā pabbajjaṃ yāci.	1900	
PA_anya-e01_01n:1901_0	So pabbājanatthāya sīmaṃ nīto taṃ sahassatthavikaṃ ovaṭṭikantarena bhūmiyaṃ pātesi.	1901	
PA_anya-e01_01n:1901_1	“Kimeta”nti ca vutte “kahāpaṇasahassaṃ, bhante”ti vatvā “upāsaka, pabbajitakālato	1901	
PA_anya-e01_01n:1901_2	paṭṭhāya na sakkā vicāretuṃ, idānevetaṃ vicārehī”ti vutte “visākhassa pabbajjaṭṭhānamāgatā	1901	
PA_anya-e01_01n:1901_3	mā rittahatthā gamiṃsū”ti muñcitvā sīmāmāḷake vippakiritvā pabbajitvā upasampanno.	1901	
PA_anya-e01_01n:1902	So pañcavasso hutvā dvemātikā paguṇā katvā pavāretvā attano sappāyaṃ kammaṭṭhānaṃ gahetvā ekekasmiṃ vihāre cattāro māse katvā samappavattavāsaṃ vasamāno cari. Evaṃ caramāno –	190	
PA_anya-e01_01n:1903	Vanantare ṭhito thero, visākho gajjamānako;	190	
PA_anya-e01_01n:1904	Attano guṇamesanto, imamatthaṃ abhāsatha.	190	
PA_anya-e01_01n:1905	“Yāvatā upasampanno, yāvatā idha āgato;	190	
PA_anya-e01_01n:1906	Etthantare khalitaṃ natthi, aho lābhā te mārisā”ti.	190	
PA_anya-e01_01n:1907_0	So cittalapabbatavihāraṃ gacchanto dvedhā pathaṃ patvā “ayaṃ nu kho maggo udāhu aya”nti	1907	
PA_anya-e01_01n:1907_1	cintayanto aṭṭhāsi. Athassa pabbate adhivatthā devatā hatthaṃ pasāretvā “esa maggo”ti	1907	
PA_anya-e01_01n:1907_2	vatvā dasseti. So cittalapabbatavihāraṃ gantvā tattha cattāro māse vasitvā paccūse	1907	
PA_anya-e01_01n:1907_3	gamissāmīti cintetvā nipajji. Caṅkamasīse maṇilarukkhe adhivatthā devatā sopānaphalake nisīditvā parodi.	1907	
PA_anya-e01_01n:1908_0	Thero “ko eso”ti āha. Ahaṃ, bhante, maṇiliyāti. Kissa rodasīti? Tumhākaṃ gamanaṃ	1908	
PA_anya-e01_01n:1908_1	paṭiccāti. Mayi idha vasante tumhākaṃ ko guṇoti? Tumhesu, bhante, idha vasantesu	1908	
PA_anya-e01_01n:1908_2	amanussā aññamaññaṃ mettaṃ paṭilabhanti, te dāni tumhesu gatesu kalahaṃ karissanti,	1908	
PA_anya-e01_01n:1908_3	duṭṭhullampi kathayissantīti. Thero “sace mayi idha vasante tumhākaṃ phāsuvihāro	1908	
PA_anya-e01_01n:1908_4	hoti, sundara”nti vatvā aññepi cattāro māse tattheva vasitvā puna tatheva gamanacittaṃ	1908	
PA_anya-e01_01n:1908_5	uppādesi. Devatāpi puna tatheva parodi. Etenevupāyena thero tattheva vasitvā tattheva	1908	
PA_anya-e01_01n:1908_6	parinibbāyīti evaṃ mettāvihārī bhikkhu amanussānaṃ piyo hoti.	1908	
PA_anya-e01_01n:1909	Devatā rakkhantīti puttamiva mātāpitaro devatā rakkhanti.	190	
PA_anya-e01_01n:1910_0	Nāssa aggi vā visaṃ vā satthaṃ vā kamatīti mettāvihārissa kāye uttarāya upāsikāya	1910	
PA_anya-e01_01n:1910_1	viya aggi vā, saṃyuttabhāṇakacūḷasivattherasseva visaṃ vā, saṃkiccasāmaṇerasseva	1910	
PA_anya-e01_01n:1910_2	satthaṃ vā na kamati, na pavisati. Nāssa kāyaṃ vikopetīti vuttaṃ hoti. Dhenuvatthumpi	1910	
PA_anya-e01_01n:1910_3	cettha kathayanti. Ekā kira dhenu vacchakassa khīradhāraṃ muñcamānā aṭṭhāsi. Eko	1910	
PA_anya-e01_01n:1910_4	luddako taṃ vijjhissāmīti hatthena samparivattetvā dīghadaṇḍasattiṃ muñci. Sā tassā	1910	
PA_anya-e01_01n:1910_5	sarīraṃ āhacca tālapaṇṇaṃ viya pavaṭṭamānā gatā, neva upacārabalena, na appanābalena,	1910	
PA_anya-e01_01n:1910_6	kevalaṃ vacchake balavapiyacittatāya. Evaṃ mahānubhāvā mettāti.	1910	
PA_anya-e01_01n:1911	Tuvaṭaṃ cittaṃ samādhiyatīti mettāvihārino khippameva cittaṃ samādhiyati, natthi tassa dandhāyitattaṃ.	191	
PA_anya-e01_01n:1912	Mukhavaṇṇo vippasīdatīti bandhanā pavuttaṃ tālapakkaṃ viya cassa vippasannavaṇṇaṃ mukhaṃ hoti.	191	
PA_anya-e01_01n:1913	Asammūḷho kālaṅkarotīti mettāvihārino sammohamaraṇaṃ nāma natthi, asammūḷhova niddaṃ okkamanto viya kālaṃ karoti.	191	
PA_anya-e01_01n:1914	Uttarimappaṭivijjhantoti mettāsamāpattito uttariṃ arahattaṃ adhigantuṃ asakkonto ito cavitvā suttappabuddho viya brahmalokamupapajjatīti.	191	
PA_anya-e01_01n:1915	Ayaṃ mettābhāvanāyaṃ vitthārakathā.	191	
PA_anya-e01_01n:1916	Karuṇābhāvanākathā	191	
PA_anya-e01_01n:1917_0	259. Karuṇaṃ bhāvetukāmena pana nikkaruṇatāya ādīnavaṃ karuṇāya ca ānisaṃsaṃ paccavekkhitvā	1917	
PA_anya-e01_01n:1917_1	karuṇābhāvanā ārabhitabbā. Tañca pana ārabhantena paṭhamaṃ piyapuggalādīsu na ārabhitabbā.	1917	
PA_anya-e01_01n:1917_2	Piyo hi piyaṭṭhāneyeva tiṭṭhati. Atippiyasahāyako atippiyasahāyakaṭṭhāneyeva. Majjhatto	1917	
PA_anya-e01_01n:1917_3	majjhattaṭṭhāneyeva. Appiyo appiyaṭṭhāneyeva. Verī veriṭṭhāneyeva tiṭṭhati. Liṅgavisabhāgakālakatā akhettameva.	1917	
PA_anya-e01_01n:1918_0	“Kathañca bhikkhu karuṇāsahagatena cetasā ekaṃ disaṃ pharitvā viharati? Seyyathāpi	1918	
PA_anya-e01_01n:1918_1	nāma ekaṃ puggalaṃ duggataṃ durūpetaṃ disvā karuṇāyeyya, evameva sabbasatte karuṇāya	1918	
PA_anya-e01_01n:1918_2	pharatī”ti vibhaṅge pana vuttattā sabbapaṭhamaṃ tāva kiñcideva karuṇāyitabbarūpaṃ	1918	
PA_anya-e01_01n:1918_3	paramakicchappattaṃ duggataṃ durūpetaṃ kapaṇapurisaṃ chinnāhāraṃ kapālaṃ purato ṭhapetvā	1918	
PA_anya-e01_01n:1918_4	anāthasālāya nisinnaṃ hatthapādehi paggharantakimigaṇaṃ aṭṭassaraṃ karontaṃ disvā	1918	
PA_anya-e01_01n:1918_5	“kicchaṃ vatāyaṃ satto āpanno, appeva nāma imamhā dukkhā mucceyyā”ti karuṇā pavattetabbā.	1918	
PA_anya-e01_01n:1918_6	Taṃ alabhantena sukhitopi pāpakārī puggalo vajjhena upametvā karuṇāyitabbo.	1918	
PA_anya-e01_01n:1919_0	Kathaṃ? Seyyathāpi saha bhaṇḍena gahitacoraṃ “vadhetha na”nti rañño āṇāya rājapurisā	1919	
PA_anya-e01_01n:1919_1	bandhitvā catukke catukke pahārasatāni dentā āghātanaṃ nenti. Tassa manussā khādanīyampi	1919	
PA_anya-e01_01n:1919_2	bhojanīyampi mālāgandhavilepanatambulānipi denti. Kiñcāpi so tāni khādanto ceva paribhuñjanto	1919	
PA_anya-e01_01n:1919_3	ca sukhito bhogasamappito viya gacchati, atha kho taṃ neva koci “sukhito ayaṃ mahābhogo”ti	1919	
PA_anya-e01_01n:1919_4	maññati, aññadatthu “ayaṃ varāko idāni marissati, yaṃ yadeva hi ayaṃ padaṃ nikkhipati,	1919	
PA_anya-e01_01n:1919_5	tena tena santike maraṇassa hotī”ti taṃ jano karuṇāyati. Evameva karuṇākammaṭṭhānikena	1919	
PA_anya-e01_01n:1919_6	bhikkhunā sukhitopi puggalo evaṃ karuṇāyitabbo “ayaṃ varāko kiñcāpi idāni sukhito	1919	
PA_anya-e01_01n:1919_7	susajjito bhoge paribhuñjati, atha kho tīsu dvāresu ekenāpi katassa kalyāṇakammassa	1919	
PA_anya-e01_01n:1919_8	abhāvā idāni apāyesu anappakaṃ dukkhaṃ domanassaṃ paṭisaṃvedissatī”ti.	1919	
PA_anya-e01_01n:1920_0	Evaṃ taṃ puggalaṃ karuṇāyitvā tato paraṃ eteneva upāyena piyapuggale, tato majjhatte,	1920	
PA_anya-e01_01n:1920_1	tato verimhīti anukkamena karuṇā pavattetabbā. Sace panassa pubbe vuttanayeneva verimhi	1920	
PA_anya-e01_01n:1920_2	paṭighaṃ uppajjati, taṃ mettāya vuttanayeneva vūpasametabbaṃ. Yopi cettha katakusalo	1920	
PA_anya-e01_01n:1920_3	hoti, tampi ñātirogabhogabyasanādīnaṃ aññatarena byasanena samannāgataṃ disvā vā	1920	
PA_anya-e01_01n:1920_4	sutvā vā tesaṃ abhāvepi vaṭṭadukkhaṃ anatikkantattā “dukkhitova aya”nti evaṃ sabbathāpi	1920	
PA_anya-e01_01n:1920_5	karuṇāyitvā vuttanayeneva attani piyapuggale majjhatte verimhīti catūsu janesu sīmāsambhedaṃ	1920	
PA_anya-e01_01n:1920_6	katvā taṃ nimittaṃ āsevantena bhāventena bahulīkarontena mettāya vuttanayeneva tikacatukkajjhānavasena appanā vaḍḍhetabbā.	1920	
PA_anya-e01_01n:1921_0	Aṅguttaraṭṭhakathāyaṃ pana paṭhamaṃ veripuggalo karuṇāyitabbo, tasmiṃ cittaṃ muduṃ	1921	
PA_anya-e01_01n:1921_1	katvā duggato, tato piyapuggalo, tato attāti ayaṃ kamo vutto, so “duggataṃ durūpeta”nti	1921	
PA_anya-e01_01n:1921_2	pāḷiyā na sameti, tasmā vuttanayenevettha bhāvanamārabhitvā sīmāsambhedaṃ katvā appanā	1921	
PA_anya-e01_01n:1921_3	vaḍḍhetabbā. Tato paraṃ “pañcahākārehi anodhisopharaṇā sattahākārehi odhisopharaṇā	1921	
PA_anya-e01_01n:1921_4	dasahākārehi disāpharaṇā”ti ayaṃ vikubbanā, “sukhaṃ supatī”tiādayo ānisaṃsā ca mettāyaṃ	1921	
PA_anya-e01_01n:1921_5	vuttanayeneva veditabbāti.	1921	
PA_anya-e01_01n:1922	Ayaṃ karuṇābhāvanāya vitthārakathā.	192	
PA_anya-e01_01n:1923	Muditābhāvanākathā	192	
PA_anya-e01_01n:1924_0	260. Muditābhāvanaṃ ārabhantenāpi na paṭhamaṃ piyapuggalādīsu ārabhitabbā. Na hi	1924	
PA_anya-e01_01n:1924_1	piyo piyabhāvamatteneva muditāya padaṭṭhānaṃ hoti, pageva majjhattaverino. Liṅgavisabhāgakālakatā akhettameva.	1924	
PA_anya-e01_01n:1925_0	Atippiyasahāyako pana siyā padaṭṭhānaṃ, yo aṭṭhakathāyaṃ soṇḍasahāyoti vutto. So	1925	
PA_anya-e01_01n:1925_1	hi muditamuditova hoti, paṭhamaṃ hasitvā pacchā katheti, tasmā so vā paṭhamaṃ muditāya	1925	
PA_anya-e01_01n:1925_2	pharitabbo. Piyapuggalaṃ vā sukhitaṃ sajjitaṃ modamānaṃ disvā vā sutvā vā “modati	1925	
PA_anya-e01_01n:1925_3	vatāyaṃ satto, aho sādhu aho suṭṭhū”ti muditā uppādetabbā. Imameva hi atthavasaṃ	1925	
PA_anya-e01_01n:1925_4	paṭicca vibhaṅge vuttaṃ “kathañca bhikkhu muditāsahagatena cetasā ekaṃ disaṃ pharitvā	1925	
PA_anya-e01_01n:1925_5	viharati? Seyyathāpi nāma ekaṃ puggalaṃ piyaṃ manāpaṃ disvā mudito assa, evameva	1925	
PA_anya-e01_01n:1925_6	sabbasatte muditāya pharatī”ti.	1925	
PA_anya-e01_01n:1926_0	Sacepissa so soṇḍasahāyo vā piyapuggalo vā atīte sukhito ahosi, sampati pana duggato	1926	
PA_anya-e01_01n:1926_1	durūpeto, atītameva cassa sukhitabhāvaṃ anussaritvā “esa atīte evaṃ mahābhogo mahāparivāro	1926	
PA_anya-e01_01n:1926_2	niccappamudito ahosī”ti tamevassa muditākāraṃ gahetvā muditā uppādetabbā “anāgate	1926	
PA_anya-e01_01n:1926_3	vā pana puna taṃ sampattiṃ labhitvā hatthikkhandhaassapiṭṭhisuvaṇṇasivikādīhi vicarissatī”ti	1926	
PA_anya-e01_01n:1926_4	anāgatampissa muditākāraṃ gahetvā muditā uppādetabbā.	1926	
PA_anya-e01_01n:1927_0	Evaṃ piyapuggale muditaṃ uppādetvā atha majjhatte tato verimhīti anukkamena muditā	1927	
PA_anya-e01_01n:1927_1	pavattetabbā. Appanā vaḍḍhetabbā. Sace panassa pubbe vuttanayeneva verimhi paṭighaṃ	1927	
PA_anya-e01_01n:1927_2	uppajjati, taṃ mettāyaṃ vuttanayeneva vūpasametvā “imesu ca tīsu attani cā”ti catūsu	1927	
PA_anya-e01_01n:1927_3	janesu samacittatāya sīmāsambhedaṃ katvā taṃ nimittaṃ āsevantena bhāventena bahulīkarontena	1927	
PA_anya-e01_01n:1927_4	mettāyaṃ vuttanayeneva tikacatukkajjhānavaseneva appanā vaḍḍhetabbā. Tato paraṃ “pañcahākārehi	1927	
PA_anya-e01_01n:1927_5	anodhisopharaṇā sattahākārehi odhisopharaṇā dasahākārehi disāpharaṇā”ti ayaṃ vikubbanā,	1927	
PA_anya-e01_01n:1927_6	“sukhaṃ supatī”tiādayo ānisaṃsā ca mettāyaṃ vuttanayeneva veditabbāti.	1927	
PA_anya-e01_01n:1928	Ayaṃ muditābhāvanāya vitthārakathā.	192	
PA_anya-e01_01n:1929	Upekkhābhāvanākathā	192	
PA_anya-e01_01n:1930_0	261. Upekkhābhāvanaṃ bhāvetukāmena pana mettādīsu paṭiladdhatikacatukkajjhānena paguṇatatiyajjhānā	1930	
PA_anya-e01_01n:1930_1	vuṭṭhāya “sukhitā hontū”tiādivasena sattakelāyanamanasikārayuttattā, paṭighānunayasamīpacārittā,	1930	
PA_anya-e01_01n:1930_2	somanassayogena oḷārikattā ca purimāsu ādīnavaṃ, santasabhāvattā upekkhāya ānisaṃsañca	1930	
PA_anya-e01_01n:1930_3	disvā yvāssa pakatimajjhatto puggalo, taṃ ajjhupekkhitvā upekkhā uppādetabbā. Tato	1930	
PA_anya-e01_01n:1930_4	piyapuggalādīsu. Vuttañhetaṃ “kathañca bhikkhu upekkhāsahagatena cetasā ekaṃ disaṃ	1930	
PA_anya-e01_01n:1930_5	pharitvā viharati? Seyyathāpi nāma ekaṃ puggalaṃ neva manāpaṃ na amanāpaṃ disvā upekkhako	1930	
PA_anya-e01_01n:1930_6	assa, evameva sabbe satte upekkhāya pharatī”ti.	1930	
PA_anya-e01_01n:1931_0	Tasmā vuttanayena majjhattapuggale upekkhaṃ uppādetvā atha piyapuggale, tato soṇḍasahāyake,	1931	
PA_anya-e01_01n:1931_1	tato verimhīti evaṃ “imesu ca tīsu attani cā”ti sabbattha majjhattavasena sīmāsambhedaṃ	1931	
PA_anya-e01_01n:1931_2	katvā taṃ nimittaṃ āsevitabbaṃ bhāvetabbaṃ bahulīkātabbaṃ. Tassevaṃ karoto pathavīkasiṇe	1931	
PA_anya-e01_01n:1931_3	vuttanayeneva catutthajjhānaṃ uppajjati.	1931	
PA_anya-e01_01n:1932_0	Kiṃ panetaṃ pathavīkasiṇādīsu uppannatatiyajjhānassāpi uppajjatīti? Nuppajjati. Kasmā?	1932	
PA_anya-e01_01n:1932_1	Ārammaṇavisabhāgatāya. Mettādīsu uppannatatiyajjhānasseva pana uppajjati, ārammaṇasabhāgatāyāti.	1932	
PA_anya-e01_01n:1932_2	Tato paraṃ pana vikubbanā ca ānisaṃsapaṭilābho ca mettāyaṃ vuttanayeneva veditabboti.	1932	
PA_anya-e01_01n:1933	Ayaṃ upekkhābhāvanāya vitthārakathā.	193	
PA_anya-e01_01n:1934	Pakiṇṇakakathā	193	
PA_anya-e01_01n:1936	Brahmuttamena kathite, brahmavihāre ime iti viditvā;	193	
PA_anya-e01_01n:1937	Bhiyyo etesu ayaṃ, pakiṇṇakakathāpi viññeyyā.	193	
PA_anya-e01_01n:1938_0	Etāsu hi mettākaruṇāmuditāupekkhāsu atthato tāva mejjatīti mettā, siniyhatīti attho.	1938	
PA_anya-e01_01n:1938_1	Mitte vā bhavā, mittassa vā esā pavattītipi mettā. Paradukkhe sati sādhūnaṃ hadayakampanaṃ	1938	
PA_anya-e01_01n:1938_2	karotīti karuṇā. Kiṇāti vā paradukkhaṃ hiṃsati vināsetīti karuṇā. Kiriyati vā dukkhitesu	1938	
PA_anya-e01_01n:1938_3	pharaṇavasena pasāriyatīti karuṇā. Modanti tāya taṃsamaṅgino, sayaṃ vā modati, modanamattameva	1938	
PA_anya-e01_01n:1938_4	vā tanti muditā. “Averā hontū”tiādibyāpārappahānena majjhattabhāvūpagamanena ca upekkhatīti upekkhā.	1938	
PA_anya-e01_01n:1939_0	263. Lakkhaṇādito panettha hitākārappavattilakkhaṇā mettā, hitūpasaṃhārarasā, āghātavinayapaccupaṭṭhānā,	1939	
PA_anya-e01_01n:1939_1	sattānaṃ manāpabhāvadassanapadaṭṭhānā. Byāpādūpasamo etissā sampatti, sinehasambhavo	1939	
PA_anya-e01_01n:1939_2	vipatti. Dukkhāpanayanākārappavattilakkhaṇā karuṇā, paradukkhāsahanarasā, avihiṃsāpaccupaṭṭhānā,	1939	
PA_anya-e01_01n:1939_3	dukkhābhibhūtānaṃ anāthabhāvadassanapadaṭṭhānā. Vihiṃsūpasamo tassā sampatti, sokasambhavo	1939	
PA_anya-e01_01n:1939_4	vipatti. Pamodanalakkhaṇā muditā, anissāyanarasā, arativighātapaccupaṭṭhānā, sattānaṃ	1939	
PA_anya-e01_01n:1939_5	sampattidassanapadaṭṭhānā. Arativūpasamo tassā sampatti, pahāsasambhavo vipatti.	1939	
PA_anya-e01_01n:1939_6	Sattesu majjhattākārappavattilakkhaṇā upekkhā, sattesu samabhāvadassanarasā, paṭighānunayavūpasamapaccupaṭṭhānā,	1939	
PA_anya-e01_01n:1939_7	“kammassakā sattā, te kassa ruciyā sukhitā vā bhavissanti, dukkhato vā muccissanti,	1939	
PA_anya-e01_01n:1939_8	pattasampattito vā na parihāyissantī”ti evaṃ pavattakammassakatādassanapadaṭṭhānā.	1939	
PA_anya-e01_01n:1939_9	Paṭighānunayavūpasamo tassā sampatti, gehasitāya aññāṇupekkhāya sambhavo vipatti.	1939	
PA_anya-e01_01n:1940_0	264. Catunnampi panetesaṃ brahmavihārānaṃ vipassanāsukhañceva bhavasampatti ca sādhāraṇappayojanaṃ.	1940	
PA_anya-e01_01n:1940_1	Byāpādādipaṭighāto āveṇikaṃ. Byāpādapaṭighātappayojanā hettha mettā. Vihiṃsāaratirāgapaṭighātappayojanā	1940	
PA_anya-e01_01n:1940_2	itarā. Vuttampi cetaṃ –	1940	
PA_anya-e01_01n:1941_0	“Nissaraṇañhetaṃ, āvuso, byāpādassa yadidaṃ mettā cetovimutti. Nissaraṇañhetaṃ, āvuso,	1941	
PA_anya-e01_01n:1941_1	vihesāya yadidaṃ karuṇā cetovimutti. Nissaraṇañhetaṃ, āvuso, aratiyā yadidaṃ muditā	1941	
PA_anya-e01_01n:1941_2	cetovimutti. Nissaraṇañhetaṃ, āvuso, rāgassa yadidaṃ upekkhā cetovimuttī”ti.	1941	
PA_anya-e01_01n:1942_0	265. Ekekassa cettha āsannadūravasena dve dve paccatthikā. Mettābrahmavihārassa hi	1942	
PA_anya-e01_01n:1942_1	samīpacāro viya purisassa sapatto guṇadassanasabhāgatāya rāgo āsannapaccatthiko,	1942	
PA_anya-e01_01n:1942_2	so lahuṃ otāraṃ labhati, tasmā tato suṭṭhu mettā rakkhitabbā. Pabbatādigahananissito	1942	
PA_anya-e01_01n:1942_3	viya purisassa sapatto sabhāgavisabhāgatāya byāpādo dūrapaccatthiko, tasmā tato nibbhayena	1942	
PA_anya-e01_01n:1942_4	mettāyitabbaṃ. Mettāyissati ca nāma, kopañca karissatīti aṭṭhānametaṃ.	1942	
PA_anya-e01_01n:1943_0	Karuṇābrahmavihārassa “cakkhuviññeyyānaṃ rūpānaṃ iṭṭhānaṃ kantānaṃ manāpānaṃ manoramānaṃ	1943	
PA_anya-e01_01n:1943_1	lokāmisapaṭisaṃyuttānaṃ appaṭilābhaṃ vā appaṭilābhato samanupassato pubbe vā paṭiladdhapubbaṃ	1943	
PA_anya-e01_01n:1943_2	atītaṃ niruddhaṃ vipariṇataṃ samanussarato uppajjati domanassaṃ, yaṃ evarūpaṃ domanassaṃ,	1943	
PA_anya-e01_01n:1943_3	idaṃ vuccati gehasitaṃ domanassa”ntiādinā nayena āgataṃ gehasitaṃ domanassaṃ vipattidassanasabhāgatāya	1943	
PA_anya-e01_01n:1943_4	āsannapaccatthikaṃ. Sabhāgavisabhāgatāya vihiṃsā dūrapaccatthikā. Tasmā tato nibbhayena	1943	
PA_anya-e01_01n:1943_5	karuṇāyitabbaṃ. Karuṇañca nāma karissati, pāṇiādīhi ca viheṭhissatīti aṭṭhānametaṃ.	1943	
PA_anya-e01_01n:1944_0	Muditābrahmavihārassa “cakkhuviññeyyānaṃ rūpānaṃ iṭṭhānaṃ…pe… lokāmisapaṭisaṃyuttānaṃ	1944	
PA_anya-e01_01n:1944_1	paṭilābhaṃ vā paṭilābhato samanupassato pubbe vā paṭiladdhapubbaṃ atītaṃ niruddhaṃ	1944	
PA_anya-e01_01n:1944_2	vipariṇataṃ samanussarato uppajjati somanassaṃ, yaṃ evarūpaṃ somanassaṃ, idaṃ vuccati	1944	
PA_anya-e01_01n:1944_3	gehasitaṃ somanassa”ntiādinā nayena āgataṃ gehasitaṃ somanassaṃ sampattidassanasabhāgatāya	1944	
PA_anya-e01_01n:1944_4	āsannapaccatthikaṃ, sabhāgavisabhāgatāya arati dūrapaccatthikā. Tasmā tato nibbhayena	1944	
PA_anya-e01_01n:1944_5	muditā bhāvetabbā. Mudito ca nāma bhavissati, pantasenāsanesu ca adhikusalesu dhammesu	1944	
PA_anya-e01_01n:1944_6	vā ukkaṇṭhissatīti aṭṭhānametaṃ.	1944	
PA_anya-e01_01n:1945_0	Upekkhābrahmavihārassa pana “cakkhunā rūpaṃ disvā uppajjati upekkhā bālassa mūḷhassa	1945	
PA_anya-e01_01n:1945_1	puthujjanassa anodhijinassa avipākajinassa anādīnavadassāvino assutavato puthujjanassa	1945	
PA_anya-e01_01n:1945_2	yā evarūpā upekkhā, rūpaṃ sā nātivattati. Tasmā sā upekkhā gehasitāti vuccatī”tiādinā	1945	
PA_anya-e01_01n:1945_3	nayena āgatā gehasitā aññāṇupekkhā dosaguṇāvicāraṇavasena sabhāgattā āsannapaccatthikā.	1945	
PA_anya-e01_01n:1945_4	Sabhāgavisabhāgatāya rāgapaṭighā dūrapaccatthikā. Tasmā tato nibbhayena upekkhitabbaṃ.	1945	
PA_anya-e01_01n:1945_5	Upekkhissati ca nāma, rajjissati ca paṭihaññissati cāti aṭṭhānametaṃ.	1945	
PA_anya-e01_01n:1946_0	266. Sabbesampi ca etesaṃ kattukāmatā chando ādi, nīvaraṇādivikkhambhanaṃ majjhaṃ,	1946	
PA_anya-e01_01n:1946_1	appanā pariyosānaṃ. Paññattidhammavasena eko vā satto aneke vā sattā ārammaṇaṃ. Upacāre	1946	
PA_anya-e01_01n:1946_2	vā appanāya vā pattāya ārammaṇavaḍḍhanaṃ.	1946	
PA_anya-e01_01n:1947_0	Tatrāyaṃ vaḍḍhanakkamo, yathā hi kusalo kassako kasitabbaṭṭhānaṃ paricchinditvā kasati,	1947	
PA_anya-e01_01n:1947_1	evaṃ paṭhamameva ekamāvāsaṃ paricchinditvā tattha sattesu imasmiṃ āvāse sattā averā	1947	
PA_anya-e01_01n:1947_2	hontūtiādinā nayena mettā bhāvetabbā. Tattha cittaṃ muduṃ kammaniyaṃ katvā dve āvāsā	1947	
PA_anya-e01_01n:1947_3	paricchinditabbā. Tato anukkamena tayo, cattāro, pañca, cha, satta, aṭṭha, nava,	1947	
PA_anya-e01_01n:1947_4	dasa, ekā racchā, upaḍḍhagāmo, gāmo, janapado, rajjaṃ, ekā disāti evaṃ yāva ekaṃ	1947	
PA_anya-e01_01n:1947_5	cakkavāḷaṃ, tato vā pana bhiyyo tattha tattha sattesu mettā bhāvetabbā. Tathā karuṇādayoti	1947	
PA_anya-e01_01n:1947_6	ayamettha ārammaṇavaḍḍhanakkamo.	1947	
PA_anya-e01_01n:1948_0	267. Yathā pana kasiṇānaṃ nissando āruppā, samādhinissando nevasaññānāsaññāyatanaṃ,	1948	
PA_anya-e01_01n:1948_1	vipassanānissando phalasamāpatti, samathavipassanānissando nirodhasamāpatti, evaṃ	1948	
PA_anya-e01_01n:1948_2	purimabrahmavihārattayanissando ettha upekkhābrahmavihāro. Yathā hi thambhe anussāpetvā	1948	
PA_anya-e01_01n:1948_3	tulāsaṅghāṭaṃ anāropetvā na sakkā ākāse kūṭagopānasiyo ṭhapetuṃ, evaṃ purimesu tatiyajjhānaṃ	1948	
PA_anya-e01_01n:1948_4	vinā na sakkā catutthaṃ bhāvetunti.	1948	
PA_anya-e01_01n:1949_0	268. Ettha siyā, kasmā panetā mettākaruṇāmuditāupekkhā brahmavihārāti vuccanti? Kasmā	1949	
PA_anya-e01_01n:1949_1	ca catassova? Ko ca etāsaṃ kamo, abhidhamme ca kasmā appamaññāti vuttāti? Vuccate,	1949	
PA_anya-e01_01n:1949_2	seṭṭhaṭṭhena tāva niddosabhāvena cettha brahmavihāratā veditabbā. Sattesu sammāpaṭipattibhāvena	1949	
PA_anya-e01_01n:1949_3	hi seṭṭhā ete vihārā. Yathā ca brahmāno niddosacittā viharanti, evaṃ etehi sampayuttā	1949	
PA_anya-e01_01n:1949_4	yogino brahmasamā hutvā viharantīti seṭṭhaṭṭhena niddosabhāvena ca brahmavihārāti vuccanti.	1949	
PA_anya-e01_01n:1950	269. Kasmā ca catassovātiādi pañhassa pana idaṃ vissajjanaṃ.	195	
PA_anya-e01_01n:1951	Visuddhimaggādivasā catasso,	195	
PA_anya-e01_01n:1952	Hitādiākāravasā panāsaṃ;	195	
PA_anya-e01_01n:1953	Kamo pavattanti ca appamāṇe,	195	
PA_anya-e01_01n:1954	Tā gocare yena tadappamaññā.	195	
PA_anya-e01_01n:1955_0	Etāsu hi yasmā mettā byāpādabahulassa, karuṇā vihesābahulassa, muditā aratibahulassa,	1955	
PA_anya-e01_01n:1955_1	upekkhā rāgabahulassa visuddhimaggo. Yasmā ca hitūpasaṃhāraahitāpanayanasampattimodanaanābhogavasena	1955	
PA_anya-e01_01n:1955_2	catubbidhoyeva sattesu manasikāro. Yasmā ca yathā mātā daharagilānayobbanappattasakiccapasutesu	1955	
PA_anya-e01_01n:1955_3	catūsu puttesu daharassa abhivuḍḍhikāmā hoti, gilānassa gelaññāpanayanakāmā, yobbanappattassa	1955	
PA_anya-e01_01n:1955_4	yobbanasampattiyā ciraṭṭhitikāmā, sakakiccapasutassa kismiñci pariyāye abyāvaṭā hoti,	1955	
PA_anya-e01_01n:1955_5	tathā appamaññāvihārikenāpi sabbasattesu mettādivasena bhavitabbaṃ. Tasmā ito visuddhimaggādivasā	1955	
PA_anya-e01_01n:1955_6	catassova appamaññā.	1955	
PA_anya-e01_01n:1956_0	Yasmā catassopetā bhāvetukāmena paṭhamaṃ hitākārappavattivasena sattesu paṭipajjitabbaṃ,	1956	
PA_anya-e01_01n:1956_1	hitākārappavattilakkhaṇā ca mettā. Tato evaṃ patthitahitānaṃ sattānaṃ dukkhābhibhavaṃ	1956	
PA_anya-e01_01n:1956_2	disvā vā sutvā vā sambhāvetvā vā dukkhāpanayanākārappavattivasena, dukkhāpanayanākārappavattilakkhaṇā	1956	
PA_anya-e01_01n:1956_3	ca karuṇā. Athevaṃ patthitahitānaṃ patthitadukkhāpagamānañca nesaṃ sampattiṃ disvā	1956	
PA_anya-e01_01n:1956_4	sampattipamodanavasena, pamodanalakkhaṇā ca muditā. Tato paraṃ pana kattabbābhāvato	1956	
PA_anya-e01_01n:1956_5	ajjhupekkhakattasaṅkhātena majjhattākārena paṭipajjitabbaṃ, majjhattākārappavattilakkhaṇā	1956	
PA_anya-e01_01n:1956_6	ca upekkhā. Tasmā ito hitādiākāravasā panāsaṃ paṭhamaṃ mettā vuttā, atha karuṇā muditā	1956	
PA_anya-e01_01n:1956_7	upekkhāti ayaṃ kamo veditabbo.	1956	
PA_anya-e01_01n:1957_0	Yasmā pana sabbāpetā appamāṇe gocare pavattanti. Appamāṇā hi sattā etāsaṃ gocarabhūtā.	1957	
PA_anya-e01_01n:1957_1	Ekasattassāpi ca ettake padese mettādayo bhāvetabbāti evaṃ pamāṇaṃ agahetvā sakalapharaṇavaseneva	1957	
PA_anya-e01_01n:1957_2	pavattāti. Tena vuttaṃ –	1957	
PA_anya-e01_01n:1958	Visuddhimaggādivasā catasso,	195	
PA_anya-e01_01n:1959	Hitādiākāravasā panāsaṃ;	195	
PA_anya-e01_01n:1960	Kamo pavattanti ca appamāṇe,	196	
PA_anya-e01_01n:1961	Tā gocare yena tadappamaññāti.	196	
PA_anya-e01_01n:1962_0	270. Evaṃ appamāṇagocaratāya ekalakkhaṇāsu cāpi etāsu purimā tisso tikacatukkajjhānikāva	1962	
PA_anya-e01_01n:1962_1	honti. Kasmā? Somanassāvippayogato. Kasmā panāyaṃ somanassena avippayogoti? Domanassasamuṭṭhitānaṃ	1962	
PA_anya-e01_01n:1962_2	byāpādādīnaṃ nissaraṇattā. Pacchimā pana avasesaekajjhānikāva. Kasmā? Upekkhāvedanāsampayogato.	1962	
PA_anya-e01_01n:1962_3	Na hi sattesu majjhattākārappavattā brahmavihārupekkhā upekkhāvedanaṃ vinā vattatīti.	1962	
PA_anya-e01_01n:1963_0	271. Yo panevaṃ vadeyya “yasmā bhagavatā aṭṭhakanipāte catūsupi appamaññāsu avisesena	1963	
PA_anya-e01_01n:1963_1	vuttaṃ ‘tato tvaṃ bhikkhu imaṃ samādhiṃ savitakkampi savicāraṃ bhāveyyāsi, avitakkampi	1963	
PA_anya-e01_01n:1963_2	vicāramattaṃ bhāveyyāsi, avitakkampi avicāraṃ bhāveyyāsi, sappītikampi bhāveyyāsi,	1963	
PA_anya-e01_01n:1963_3	nippītikampi bhāveyyāsi, sātasahagatampi bhāveyyāsi, upekkhāsahagatampi bhāveyyāsī’ti,	1963	
PA_anya-e01_01n:1963_4	tasmā catasso appamaññā catukkapañcakajjhānikā”ti. So māhevantissa vacanīyo. Evañhi	1963	
PA_anya-e01_01n:1963_5	sati kāyānupassanādayopi catukkapañcakajjhānikā siyuṃ, vedanādīsu ca paṭhamajjhānampi	1963	
PA_anya-e01_01n:1963_6	natthi, pageva dutiyādīni. Tasmā byañjanacchāyāmattaṃ gahetvā mā bhagavantaṃ abbhācikkhi,	1963	
PA_anya-e01_01n:1963_7	gambhīraṃ hi buddhavacanaṃ, taṃ ācariye payirupāsitvā adhippāyato gahetabbaṃ.	1963	
PA_anya-e01_01n:1964_0	272. Ayañhi tatrādhippāyo – “sādhu me, bhante, bhagavā saṃkhittena dhammaṃ desetu,	1964	
PA_anya-e01_01n:1964_1	yamahaṃ bhagavato dhammaṃ sutvā eko vūpakaṭṭho appamatto ātāpī pahitatto vihareyya”nti	1964	
PA_anya-e01_01n:1964_2	evaṃ āyācitadhammadesanaṃ kira taṃ bhikkhuṃ yasmā so pubbepi dhammaṃ sutvā tattheva	1964	
PA_anya-e01_01n:1964_3	vasati, na samaṇadhammaṃ kātuṃ gacchati, tasmā naṃ bhagavā “evameva panidhekacce	1964	
PA_anya-e01_01n:1964_4	moghapurisā mamaññeva ajjhesanti, dhamme ca bhāsite mamaññeva anubandhitabbaṃ maññantī”ti	1964	
PA_anya-e01_01n:1964_5	apasādetvā puna yasmā so arahattassa upanissayasampanno, tasmā naṃ ovadanto āha –	1964	
PA_anya-e01_01n:1964_6	“tasmātiha te bhikkhu evaṃ sikkhitabbaṃ, ajjhattaṃ me cittaṃ ṭhitaṃ bhavissati susaṇṭhitaṃ,	1964	
PA_anya-e01_01n:1964_7	na cuppannā pāpakā akusalā dhammā cittaṃ pariyādāya ṭhassantīti. Evañhi te bhikkhu sikkhitabba”nti.	1964	
PA_anya-e01_01n:1965_0	Iminā panassa ovādena niyakajjhattavasena cittekaggatāmatto mūlasamādhi vutto. Tato	1965	
PA_anya-e01_01n:1965_1	“ettakeneva santuṭṭhiṃ anāpajjitvā evaṃ so eva samādhi vaḍḍhetabbo”ti dassetuṃ “yato	1965	
PA_anya-e01_01n:1965_2	kho te bhikkhu ajjhattaṃ cittaṃ ṭhitaṃ hoti susaṇṭhitaṃ, na cuppannā pāpakā akusalā	1965	
PA_anya-e01_01n:1965_3	dhammā cittaṃ pariyādāya tiṭṭhanti. Tato te bhikkhu evaṃ sikkhitabbaṃ mettā me cetovimutti	1965	
PA_anya-e01_01n:1965_4	bhāvitā bhavissati bahulīkatā yānikatā vatthukatā anuṭṭhitā paricitā susamāraddhāti.	1965	
PA_anya-e01_01n:1965_5	Evañhi te bhikkhu sikkhitabba”nti evamassa mettāvasena bhāvanaṃ vatvā puna “yato	1965	
PA_anya-e01_01n:1965_6	kho te bhikkhu ayaṃ samādhi evaṃ bhāvito hoti bahulīkato, tato tvaṃ bhikkhu imaṃ	1965	
PA_anya-e01_01n:1965_7	mūlasamādhiṃ savitakkampi savicāraṃ bhāveyyāsi…pe… upekkhāsahagatampi bhāveyyāsī”ti vuttaṃ.	1965	
PA_anya-e01_01n:1966_0	Tassattho – yadā te bhikkhu ayaṃ mūlasamādhi evaṃ mettāvasena bhāvito hoti, tadā	1966	
PA_anya-e01_01n:1966_1	tvaṃ tāvatakenāpi tuṭṭhiṃ anāpajjitvāva imaṃ mūlasamādhiṃ aññesupi ārammaṇesu catukkapañcakajjhānāni	1966	
PA_anya-e01_01n:1966_2	pāpayamāno savitakkampi savicārantiādinā nayena bhāveyyāsīti.	1966	
PA_anya-e01_01n:1967_0	Evaṃ vatvā ca puna karuṇādiavasesabrahmavihārapubbaṅgamampissa aññesu ārammaṇesu	1967	
PA_anya-e01_01n:1967_1	catukkapañcakajjhānavasena bhāvanaṃ kareyyāsīti dassento “yato kho te bhikkhu ayaṃ	1967	
PA_anya-e01_01n:1967_2	samādhi evaṃ bhāvito hoti bahulīkato. Tato te bhikkhu evaṃ sikkhitabbaṃ karuṇā me	1967	
PA_anya-e01_01n:1967_3	cetovimuttī”tiādimāha.	1967	
PA_anya-e01_01n:1968_0	Evaṃ mettādipubbaṅgamaṃ catukkapañcakajjhānavasena bhāvanaṃ dassetvā puna kāyānupassanādipubbaṅgamaṃ	1968	
PA_anya-e01_01n:1968_1	dassetuṃ “yato kho te bhikkhu ayaṃ samādhi evaṃ bhāvito hoti bahulīkato, tato te	1968	
PA_anya-e01_01n:1968_2	bhikkhu evaṃ sikkhitabbaṃ kāye kāyānupassī viharissāmī”ti ādiṃ vatvā “yato kho te	1968	
PA_anya-e01_01n:1968_3	bhikkhu ayaṃ samādhi evaṃ bhāvito bhavissati subhāvito, tato tvaṃ bhikkhu yena yeneva	1968	
PA_anya-e01_01n:1968_4	gagghasi, phāsuññeva gagghasi, yattha yattheva ṭhassasi, phāsuññeva ṭhassasi, yattha	1968	
PA_anya-e01_01n:1968_5	yattheva nisīdissasi, phāsuññeva nisīdissasi, yattha yattheva seyyaṃ kappessasi,	1968	
PA_anya-e01_01n:1968_6	phāsuññeva seyyaṃ kappessasī”ti arahattanikūṭena desanaṃ samāpesi. Tasmā tikacatukkajjhānikāva	1968	
PA_anya-e01_01n:1968_7	mettādayo, upekkhā pana avasesaekajjhānikāvāti veditabbā. Tatheva ca abhidhamme vibhattāti.	1968	
PA_anya-e01_01n:1969_0	273. Evaṃ tikacatukkajjhānavasena ceva avasesaekajjhānavasena ca dvidhā ṭhitānampi	1969	
PA_anya-e01_01n:1969_1	etāsaṃ subhaparamādivasena aññamaññaṃ asadiso ānubhāvaviseso veditabbo. Haliddavasanasuttasmiṃ	1969	
PA_anya-e01_01n:1969_2	hi etā subhaparamādibhāvena visesetvā vuttā. Yathāha – “subhaparamāhaṃ, bhikkhave,	1969	
PA_anya-e01_01n:1969_3	mettaṃ cetovimuttiṃ vadāmi. Ākāsānañcāyatanaparamāhaṃ, bhikkhave, karuṇaṃ cetovimuttiṃ	1969	
PA_anya-e01_01n:1969_4	vadāmi. Viññāṇañcāyatanaparamāhaṃ, bhikkhave, muditaṃ cetovimuttiṃ vadāmi. Ākiñcaññāyatanaparamāhaṃ,	1969	
PA_anya-e01_01n:1969_5	bhikkhave, upekkhaṃ cetovimuttiṃ vadāmī”ti.	1969	
PA_anya-e01_01n:1970_0	Kasmā panetā evaṃ vuttāti? Tassa tassa upanissayattā. Mettāvihārissa hi sattā appaṭikkūlā	1970	
PA_anya-e01_01n:1970_1	honti. Athassa appaṭikkūlaparicayā appaṭikkūlesu parisuddhavaṇṇesu nīlādīsu cittaṃ	1970	
PA_anya-e01_01n:1970_2	upasaṃharato appakasireneva tattha cittaṃ pakkhandati. Iti mettā subhavimokkhassa	1970	
PA_anya-e01_01n:1970_3	upanissayo hoti, na tato paraṃ, tasmā subhaparamāti vuttā.	1970	
PA_anya-e01_01n:1971_0	Karuṇāvihārissa pana daṇḍābhighātādirūpanimittaṃ pattadukkhaṃ samanupassantassa karuṇāya	1971	
PA_anya-e01_01n:1971_1	pavattisambhavato rūpe ādīnavo parividito hoti. Athassa parividitarūpādīnavattā pathavīkasiṇādīsu	1971	
PA_anya-e01_01n:1971_2	aññataraṃ ugghāṭetvā rūpanissaraṇe ākāse cittaṃ upasaṃharato appakasireneva tattha	1971	
PA_anya-e01_01n:1971_3	cittaṃ pakkhandati. Iti karuṇā ākāsānañcāyatanassa upanissayo hoti, na tato paraṃ,	1971	
PA_anya-e01_01n:1971_4	tasmā ākāsānañcāyatanaparamāti vuttā.	1971	
PA_anya-e01_01n:1972_0	Muditāvihārissa pana tena tena pāmojjakāraṇena uppannapāmojjasattānaṃ viññāṇaṃ samanupassantassa	1972	
PA_anya-e01_01n:1972_1	muditāya pavattisambhavato viññāṇaggahaṇaparicitaṃ cittaṃ hoti. Athassa anukkamādhigataṃ	1972	
PA_anya-e01_01n:1972_2	ākāsānañcāyatanaṃ atikkamma ākāsanimittagocare viññāṇe cittaṃ upasaṃharato appakasireneva	1972	
PA_anya-e01_01n:1972_3	tattha cittaṃ pakkhandatīti muditā viññāṇañcāyatanassa upanissayo hoti, na tato paraṃ,	1972	
PA_anya-e01_01n:1972_4	tasmā viññāṇañcāyatanaparamāti vuttā.	1972	
PA_anya-e01_01n:1973_0	Upekkhāvihārissa pana “sattā sukhitā vā hontu dukkhato vā vimuccantu, sampattasukhato	1973	
PA_anya-e01_01n:1973_1	vā mā vimuccantū”ti ābhogābhāvato sukhadukkhādiparamatthagāhavimukhabhāvato avijjamānaggahaṇadukkhaṃ	1973	
PA_anya-e01_01n:1973_2	cittaṃ hoti. Athassa paramatthagāhato vimukhabhāvaparicitacittassa paramatthato avijjamānaggahaṇadukkhacittassa	1973	
PA_anya-e01_01n:1973_3	ca anukkamādhigataṃ viññāṇañcāyatanaṃ samatikkamma sabhāvato avijjamāne paramatthabhūtassa	1973	
PA_anya-e01_01n:1973_4	viññāṇassa abhāve cittaṃ upasaṃharato appakasireneva tattha cittaṃ pakkhandati. Iti	1973	
PA_anya-e01_01n:1973_5	upekkhā ākiñcaññāyatanassa upanissayo hoti, na tato paraṃ, tasmā ākiñcaññāyatanaparamāti vuttāti.	1973	
PA_anya-e01_01n:1974_0	274. Evaṃ subhaparamādivasena etāsaṃ ānubhāvaṃ viditvā puna sabbāpetā dānādīnaṃ sabbakalyāṇadhammānaṃ	1974	
PA_anya-e01_01n:1974_1	paripūrikāti veditabbā. Sattesu hi hitajjhāsayatāya sattānaṃ dukkhāsahanatāya, pattasampattivisesānaṃ	1974	
PA_anya-e01_01n:1974_2	ciraṭṭhitikāmatāya, sabbasattesu ca pakkhapātābhāvena samappavattacittā mahāsattā	1974	
PA_anya-e01_01n:1974_3	“imassa dātabbaṃ, imassa na dātabba”nti vibhāgaṃ akatvā sabbasattānaṃ sukhanidānaṃ	1974	
PA_anya-e01_01n:1974_4	dānaṃ denti. Tesaṃ upaghātaṃ parivajjayantā sīlaṃ samādiyanti. Sīlaparipūraṇatthaṃ	1974	
PA_anya-e01_01n:1974_5	nekkhammaṃ bhajanti. Sattānaṃ hitāhitesu asammohatthāya paññaṃ pariyodapenti. Sattānaṃ	1974	
PA_anya-e01_01n:1974_6	hitasukhatthāya niccaṃ vīriyamārabhanti. Uttamavīriyavasena vīrabhāvaṃ pattāpi ca	1974	
PA_anya-e01_01n:1974_7	sattānaṃ nānappakārakaṃ aparādhaṃ khamanti. “Idaṃ vo dassāma karissāmā”ti kataṃ paṭiññaṃ	1974	
PA_anya-e01_01n:1974_8	na visaṃvādenti. Tesaṃ hitasukhāya avicalādhiṭṭhānā honti. Tesu avicalāya mettāya	1974	
PA_anya-e01_01n:1974_9	pubbakārino honti. Upekkhāya paccupakāraṃ nāsīsantīti evaṃ pāramiyo pūretvā yāva	1974	
PA_anya-e01_01n:1974_10	dasabalacatuvesārajjachaasādhāraṇañāṇaaṭṭhārasabuddhadhammappabhede sabbepi kalyāṇadhamme	19741	
PA_anya-e01_01n:1974_11	paripūrentīti evaṃ dānādisabbakalyāṇadhammaparipūrikā etāva hontīti.	19741	
PA_anya-e01_01n:1975	Iti sādhujanapāmojjatthāya kate visuddhimagge	197	
PA_anya-e01_01n:1976	Samādhibhāvanādhikāre	197	
PA_anya-e01_01n:1977	Brahmavihāraniddeso nāma	197	
PA_anya-e01_01n:1978	Navamo paricchedo.	197	
PA_anya-e01_01n:1979	10. Āruppaniddeso	197	
PA_anya-e01_01n:1980	Paṭhamāruppavaṇṇanā	198	
PA_anya-e01_01n:1981_0	275. Brahmavihārānantaraṃ uddiṭṭhesu pana catūsu āruppesu ākāsānañcāyatanaṃ tāva	1981	
PA_anya-e01_01n:1981_1	bhāvetukāmo “dissante kho pana rūpādhikaraṇaṃ daṇḍādānasatthādānakalahaviggahavivādā,	1981	
PA_anya-e01_01n:1981_2	natthi kho panetaṃ sabbaso āruppeti. So iti paṭisaṅkhāya rūpānaṃyeva nibbidāya virāgāya	1981	
PA_anya-e01_01n:1981_3	nirodhāya paṭipanno hotī”ti vacanato etesaṃ daṇḍādānādīnañceva cakkhusotarogādīnañca	1981	
PA_anya-e01_01n:1981_4	ābādhasahassānaṃ vasena karajarūpe ādīnavaṃ disvā tassa samatikkamāya ṭhapetvā paricchinnākāsakasiṇaṃ	1981	
PA_anya-e01_01n:1981_5	navasu pathavīkasiṇādīsu aññatarasmiṃ catutthajjhānaṃ uppādeti.	1981	
PA_anya-e01_01n:1982_0	Tassa kiñcāpi rūpāvacaracatutthajjhānavasena karajarūpaṃ atikkantaṃ hoti, atha kho	1982	
PA_anya-e01_01n:1982_1	kasiṇarūpampi yasmā tappaṭibhāgameva, tasmā tampi samatikkamitukāmo hoti. Kathaṃ?	1982	
PA_anya-e01_01n:1982_2	Yathā ahibhīruko puriso araññe sappena anubaddho vegena palāyitvā palātaṭṭhāne lekhācittaṃ	1982	
PA_anya-e01_01n:1982_3	tālapaṇṇaṃ vā valliṃ vā rajjuṃ vā phalitāya vā pana pathaviyā phalitantaraṃ disvā	1982	
PA_anya-e01_01n:1982_4	bhāyateva uttasateva, neva naṃ dakkhitukāmo hoti. Yathā ca anatthakārinā veripurisena	1982	
PA_anya-e01_01n:1982_5	saddhiṃ ekagāme vasamāno puriso tena vadhabandhagehajhāpanādīhi upadduto aññaṃ gāmaṃ	1982	
PA_anya-e01_01n:1982_6	vasanatthāya gantvā tatrāpi verinā samānarūpasaddasamudācāraṃ purisaṃ disvā bhāyateva	1982	
PA_anya-e01_01n:1982_7	uttasateva, neva naṃ dakkhitukāmo hoti.	1982	
PA_anya-e01_01n:1983_0	Tatridaṃ opammasaṃsandanaṃ – tesaṃ hi purisānaṃ ahinā verinā vā upaddutakālo viya	1983	
PA_anya-e01_01n:1983_1	bhikkhuno ārammaṇavasena karajarūpasamaṅgikālo. Tesaṃ vegena palāyanaaññagāmagamanāni	1983	
PA_anya-e01_01n:1983_2	viya bhikkhuno rūpāvacaracatutthajjhānavasena karajarūpasamatikkamanakālo. Tesaṃ	1983	
PA_anya-e01_01n:1983_3	palātaṭṭhāne ca aññagāme ca lekhācittatālapaṇṇādīni ceva verisadisaṃ purisañca disvā	1983	
PA_anya-e01_01n:1983_4	bhayasantāsaadassanakāmatā viya bhikkhuno kasiṇarūpampi tappaṭibhāgameva idanti sallakkhetvā	1983	
PA_anya-e01_01n:1983_5	tampi samatikkamitukāmatā. Sūkarābhihatasunakhapisācabhīrukādikāpi cettha upamā veditabbā.	1983	
PA_anya-e01_01n:1984_0	276. Evaṃ so tasmā catutthajjhānassa ārammaṇabhūtā kasiṇarūpā nibbijja pakkamitukāmo	1984	
PA_anya-e01_01n:1984_1	pañcahākārehi ciṇṇavasī hutvā paguṇarūpāvacaracatutthajjhānato vuṭṭhāya tasmiṃ jhāne	1984	
PA_anya-e01_01n:1984_2	“imaṃ mayā nibbiṇṇaṃ rūpaṃ ārammaṇaṃ karotī”ti ca, “āsannasomanassapaccatthika”nti	1984	
PA_anya-e01_01n:1984_3	ca, “santavimokkhato oḷārika”nti ca ādīnavaṃ passati. Aṅgoḷārikatā panettha natthi.	1984	
PA_anya-e01_01n:1984_4	Yatheva hetaṃ rūpaṃ duvaṅgikaṃ, evaṃ āruppānipīti.	1984	
PA_anya-e01_01n:1985_0	So tattha evaṃ ādīnavaṃ disvā nikantiṃ pariyādāya ākāsānañcāyatanaṃ santato anantato	1985	
PA_anya-e01_01n:1985_1	manasikaritvā cakkavāḷapariyantaṃ vā yattakaṃ icchati tattakaṃ vā kasiṇaṃ pattharitvā	1985	
PA_anya-e01_01n:1985_2	tena phuṭṭhokāsaṃ “ākāso ākāso”ti vā, “ananto ākāso”ti vā manasikaronto ugghāṭeti	1985	
PA_anya-e01_01n:1985_3	kasiṇaṃ. Ugghāṭento hi neva kilañjaṃ viya saṃvelleti, na kapālato pūvaṃ viya uddharati,	1985	
PA_anya-e01_01n:1985_4	kevalaṃ pana taṃ neva āvajjeti, na manasi karoti, na paccavekkhati, anāvajjento amanasikaronto	1985	
PA_anya-e01_01n:1985_5	apaccavekkhanto ca aññadatthu tena phuṭṭhokāsaṃ “ākāso ākāso”ti manasikaronto kasiṇaṃ	1985	
PA_anya-e01_01n:1985_6	ugghāṭeti nāma. Kasiṇampi ugghāṭiyamānaṃ neva ubbaṭṭati na vivaṭṭati, kevalaṃ imassa	1985	
PA_anya-e01_01n:1985_7	amanasikārañca “ākāso ākāso”ti manasikārañca paṭicca ugghāṭitaṃ nāma hoti, kasiṇugghāṭimākāsamattaṃ	1985	
PA_anya-e01_01n:1985_8	paññāyati. Kasiṇugghāṭimākāsanti vā kasiṇaphuṭṭhokāsoti vā kasiṇavivittākāsanti vā sabbametaṃ ekameva.	1985	
PA_anya-e01_01n:1986_0	So taṃ kasiṇugghāṭimākāsanimittaṃ “ākāso ākāso”ti punappunaṃ āvajjeti, takkāhataṃ	1986	
PA_anya-e01_01n:1986_1	vitakkāhataṃ karoti. Tassevaṃ punappunaṃ āvajjayato takkāhataṃ vitakkāhataṃ karoto	1986	
PA_anya-e01_01n:1986_2	nīvaraṇāni vikkhambhanti, sati santiṭṭhati, upacārena cittaṃ samādhiyati. So taṃ	1986	
PA_anya-e01_01n:1986_3	nimittaṃ punappunaṃ āsevati, bhāveti, bahulīkaroti. Tassevaṃ punappunaṃ āvajjayato	1986	
PA_anya-e01_01n:1986_4	manasikaroto pathavīkasiṇādīsu rūpāvacaracittaṃ viya ākāse ākāsānañcāyatanacittaṃ	1986	
PA_anya-e01_01n:1986_5	appeti. Idhāpi hi purimabhāge tīṇi cattāri vā javanāni kāmāvacarāni upekkhāvedanāsampayuttāneva	1986	
PA_anya-e01_01n:1986_6	honti. Catutthaṃ pañcamaṃ vā arūpāvacaraṃ. Sesaṃ pathavīkasiṇe vuttanayameva.	1986	
PA_anya-e01_01n:1987_0	Ayaṃ pana viseso, evaṃ uppanne arūpāvacaracitte so bhikkhu yathā nāma yānapputoḷi	1987	
PA_anya-e01_01n:1987_1	kumbhimukhādīnaṃ aññataraṃ nīlapilotikāya vā pītalohitodātādīnaṃ vā aññatarāya pilotikāya	1987	
PA_anya-e01_01n:1987_2	bandhitvā pekkhamāno puriso vātavegena vā aññena vā kenaci apanītāya pilotikāya ākāsaṃyeva	1987	
PA_anya-e01_01n:1987_3	pekkhamāno tiṭṭheyya, evameva pubbe kasiṇamaṇḍalaṃ jhānacakkhunā pekkhamāno viharitvā	1987	
PA_anya-e01_01n:1987_4	“ākāso ākāso”ti iminā parikammamanasikārena sahasā apanīte tasmiṃ nimitte ākāsaññeva	1987	
PA_anya-e01_01n:1987_5	pekkhamāno viharati. Ettāvatā cesa “sabbaso rūpasaññānaṃ samatikkamā paṭighasaññānaṃ	1987	
PA_anya-e01_01n:1987_6	atthaṅgamā nānattasaññānaṃ amanasikārā ‘ananto ākāso’ti ākāsānañcāyatanaṃ upasampajja	1987	
PA_anya-e01_01n:1987_7	viharatī”ti vuccati.	1987	
PA_anya-e01_01n:1988_0	277. Tattha sabbasoti sabbākārena, sabbāsaṃ vā anavasesānanti attho. Rūpasaññānanti	1988	
PA_anya-e01_01n:1988_1	saññāsīsena vuttarūpāvacarajjhānānañceva tadārammaṇānañca. Rūpāvacarajjhānampi hi	1988	
PA_anya-e01_01n:1988_2	rūpanti vuccati “rūpī rūpāni passatī”tiādīsu, tassa ārammaṇampi “bahiddhā rūpāni	1988	
PA_anya-e01_01n:1988_3	passati suvaṇṇadubbaṇṇānī”tiādīsu, tasmā idha rūpe saññā rūpasaññāti evaṃ saññāsīsena	1988	
PA_anya-e01_01n:1988_4	vuttarūpāvacarajjhānassetaṃ adhivacanaṃ. Rūpaṃ saññā assāti rūpasaññaṃ. Rūpaṃ assa	1988	
PA_anya-e01_01n:1988_5	nāmanti vuttaṃ hoti. Pathavīkasiṇādibhedassa tadārammaṇassa cetaṃ adhivacananti veditabbaṃ.	1988	
PA_anya-e01_01n:1988_6	Samatikkamāti virāgā nirodhā ca. Kiṃ vuttaṃ hoti? Etāsaṃ kusalavipākakiriyavasena	1988	
PA_anya-e01_01n:1988_7	pañcadasannaṃ jhānasaṅkhātānaṃ rūpasaññānaṃ, etesañca pathavīkasiṇādivasena navannaṃ	1988	
PA_anya-e01_01n:1988_8	ārammaṇasaṅkhātānaṃ rūpasaññānaṃ sabbākārena anavasesānaṃ vā virāgā ca nirodhā ca	1988	
PA_anya-e01_01n:1988_9	virāgahetuñceva nirodhahetuñca ākāsānañcāyatanaṃ upasampajja viharati. Na hi sakkā	1988	
PA_anya-e01_01n:1988_10	sabbaso anatikkantarūpasaññena etaṃ upasampajja viharitunti.	19881	
PA_anya-e01_01n:1989_0	Tattha yasmā ārammaṇe avirattassa saññāsamatikkamo na hoti, samatikkantāsu ca saññāsu	1989	
PA_anya-e01_01n:1989_1	ārammaṇaṃ samatikkantameva hoti. Tasmā ārammaṇasamatikkamaṃ avatvā “tattha katamā	1989	
PA_anya-e01_01n:1989_2	rūpasaññā? Rūpāvacarasamāpattiṃ samāpannassa vā upapannassa vā diṭṭhadhammasukhavihārissa	1989	
PA_anya-e01_01n:1989_3	vā saññā sañjānanā sañjānitattaṃ, imā vuccanti rūpasaññāyo. Imā rūpasaññāyo atikkanto	1989	
PA_anya-e01_01n:1989_4	hoti vītikkanto samatikkanto. Tena vuccati sabbaso rūpasaññānaṃ samatikkamā”ti evaṃ	1989	
PA_anya-e01_01n:1989_5	vibhaṅge saññānaṃyeva samatikkamo vutto. Yasmā pana ārammaṇasamatikkamena pattabbā	1989	
PA_anya-e01_01n:1989_6	etā samāpattiyo, na ekasmiññeva ārammaṇe paṭhamajjhānādīni viya. Tasmā ayaṃ ārammaṇasamatikkamavasenāpi	1989	
PA_anya-e01_01n:1989_7	atthavaṇṇanā katāti veditabbā.	1989	
PA_anya-e01_01n:1990_0	278. Paṭighasaññānaṃ atthaṅgamāti cakkhādīnaṃ vatthūnaṃ rūpādīnaṃ ārammaṇānañca paṭighātena	1990	
PA_anya-e01_01n:1990_1	samuppannā saññā paṭighasaññā. Rūpasaññādīnaṃ etamadhivacanaṃ. Yathāha – “tattha	1990	
PA_anya-e01_01n:1990_2	katamā paṭighasaññā? Rūpasaññā saddasaññā gandhasaññā rasasaññā phoṭṭhabbasaññā,	1990	
PA_anya-e01_01n:1990_3	imā vuccanti paṭighasaññāyo”ti. Tāsaṃ kusalavipākānaṃ pañcannaṃ, akusalavipākānaṃ	1990	
PA_anya-e01_01n:1990_4	pañcannanti sabbaso dasannampi paṭighasaññānaṃ atthaṅgamā pahānā asamuppādā appavattiṃ	1990	
PA_anya-e01_01n:1990_5	katvāti vuttaṃ hoti.	1990	
PA_anya-e01_01n:1991_0	Kāmañcetā paṭhamajjhānādīni samāpannassāpi na santi. Na hi tasmiṃ samaye pañcadvāravasena	1991	
PA_anya-e01_01n:1991_1	cittaṃ pavattati. Evaṃ santepi aññattha pahīnānaṃ sukhadukkhānaṃ catutthajjhāne viya,	1991	
PA_anya-e01_01n:1991_2	sakkāyadiṭṭhādīnaṃ tatiyamagge viya ca imasmiṃ jhāne ussāhajananatthaṃ imassa jhānassa	1991	
PA_anya-e01_01n:1991_3	pasaṃsāvasena etāsamettha vacanaṃ veditabbaṃ.	1991	
PA_anya-e01_01n:1992_0	Atha vā kiñcāpi tā rūpāvacaraṃ samāpannassāpi na santi, atha kho na pahīnattā na	1992	
PA_anya-e01_01n:1992_1	santi. Na hi rūpavirāgāya rūpāvacarabhāvanā saṃvattati, rūpāyattā ca etāsaṃ pavatti.	1992	
PA_anya-e01_01n:1992_2	Ayaṃ pana bhāvanā rūpavirāgāya saṃvattati. Tasmā tā ettha pahīnāti vattuṃ vaṭṭati.	1992	
PA_anya-e01_01n:1992_3	Na kevalañca vattuṃ, ekaṃseneva evaṃ dhāretumpi vaṭṭati. Tāsañhi ito pubbe appahīnattāyeva	1992	
PA_anya-e01_01n:1992_4	paṭhamaṃ jhānaṃ samāpannassa saddo “kaṇṭako”ti vutto bhagavatā. Idha ca pahīnattāyeva	1992	
PA_anya-e01_01n:1992_5	arūpasamāpattīnaṃ āneñjatā santavimokkhatā ca vuttā. Āḷāro ca kālāmo arūpasamāpanno	1992	
PA_anya-e01_01n:1992_6	pañcamattāni sakaṭasatāni nissāya nissāya atikkamantāni neva addasa, na pana saddaṃ assosīti.	1992	
PA_anya-e01_01n:1993_0	279. Nānattasaññānaṃ amanasikārāti nānatte vā gocare pavattānaṃ saññānaṃ, nānattānaṃ	1993	
PA_anya-e01_01n:1993_1	vā saññānaṃ. Yasmā hi etā “tattha katamā nānattasaññā? Asamāpannassa manodhātusamaṅgissa	1993	
PA_anya-e01_01n:1993_2	vā manoviññāṇadhātusamaṅgissa vā saññā sañjānanā sañjānitattaṃ, imā vuccanti nānattasaññāyo”ti	1993	
PA_anya-e01_01n:1993_3	evaṃ vibhaṅge vibhajitvā vuttā idha adhippetā asamāpannassa manodhātumanoviññāṇadhātusaṅgahitā	1993	
PA_anya-e01_01n:1993_4	saññā rūpasaddādibhede nānatte nānāsabhāve gocare pavattanti, yasmā cetā aṭṭha kāmāvacarakusalasaññā,	1993	
PA_anya-e01_01n:1993_5	dvādasākusalasaññā, ekādasa kāmāvacarakusalavipākasaññā, dve akusalavipākasaññā,	1993	
PA_anya-e01_01n:1993_6	ekādasa kāmāvacarakiriyasaññāti evaṃ catucattālīsampi saññā nānattā nānāsabhāvā aññamaññaṃ	1993	
PA_anya-e01_01n:1993_7	asadisā, tasmā nānattasaññāti vuttā. Tāsaṃ sabbaso nānattasaññānaṃ amanasikārā anāvajjanā	1993	
PA_anya-e01_01n:1993_8	asamannāhārā apaccavekkhaṇā. Yasmā tā nāvajjeti, na manasi karoti, na paccavekkhati,	1993	
PA_anya-e01_01n:1993_9	tasmāti vuttaṃ hoti.	1993	
PA_anya-e01_01n:1994_0	Yasmā cettha purimā rūpasaññā paṭighasaññā ca iminā jhānena nibbatte bhavepi na vijjanti.	1994	
PA_anya-e01_01n:1994_1	Pageva tasmiṃ bhave imaṃ jhānaṃ upasampajja viharaṇakāle, tasmā tāsaṃ samatikkamā	1994	
PA_anya-e01_01n:1994_2	atthaṅgamāti dvedhāpi abhāvoyeva vutto. Nānattasaññāsu pana yasmā aṭṭha kāmāvacarakusalasaññā,	1994	
PA_anya-e01_01n:1994_3	nava kiriyasaññā, dasākusalasaññāti imā sattavīsatisaññā iminā jhānena nibbatte bhave	1994	
PA_anya-e01_01n:1994_4	vijjanti, tasmā tāsaṃ amanasikārāti vuttanti veditabbaṃ. Tatrāpi hi imaṃ jhānaṃ upasampajja	1994	
PA_anya-e01_01n:1994_5	viharanto tāsaṃ amanasikārāyeva upasampajja viharati, tā pana manasikaronto asamāpanno hotīti.	1994	
PA_anya-e01_01n:1995_0	Saṅkhepato cettha rūpasaññānaṃ samatikkamāti iminā sabbarūpāvacaradhammānaṃ pahānaṃ	1995	
PA_anya-e01_01n:1995_1	vuttaṃ. Paṭighasaññānaṃ atthaṅgamā nānattasaññānaṃ amanasikārāti iminā sabbesaṃ kāmāvacaracittacetasikānaṃ	1995	
PA_anya-e01_01n:1995_2	pahānañca amanasikāro ca vuttoti veditabbo.	1995	
PA_anya-e01_01n:1996_0	280. Ananto ākāsoti ettha nāssa uppādanto vā vayanto vā paññāyatīti ananto. Ākāsoti	1996	
PA_anya-e01_01n:1996_1	kasiṇugghāṭimākāso vuccati. Manasikāravasenāpi cettha anantatā veditabbā. Teneva	1996	
PA_anya-e01_01n:1996_2	vibhaṅge vuttaṃ “tasmiṃ ākāse cittaṃ ṭhapeti, saṇṭhapeti, anantaṃ pharati, tena vuccati ananto ākāso”ti.	1996	
PA_anya-e01_01n:1997_0	Ākāsānañcāyatanaṃ upasampajja viharatīti ettha pana nāssa antoti anantaṃ, ākāsaṃ	1997	
PA_anya-e01_01n:1997_1	anantaṃ ākāsānantaṃ, ākāsānantameva ākāsānañcaṃ, taṃ ākāsānañcaṃ adhiṭṭhānaṭṭhena	1997	
PA_anya-e01_01n:1997_2	āyatanamassa sasampayuttadhammassa jhānassa devānaṃ devāyatanamivāti ākāsānañcāyatanaṃ.	1997	
PA_anya-e01_01n:1998	Upasampajja viharatīti tamākāsānañcāyatanaṃ patvā nipphādetvā tadanurūpena iriyāpathavihārena viharatīti.	199	
PA_anya-e01_01n:1999	Ayaṃ ākāsānañcāyatanakammaṭṭhāne vitthārakathā.	199	
PA_anya-e01_01n:2000	Viññāṇañcāyatanakathā	200	
PA_anya-e01_01n:2001_0	281. Viññāṇañcāyatanaṃ bhāvetukāmena pana pañcahākārehi ākāsānañcāyatanasamāpattiyaṃ	2001	
PA_anya-e01_01n:2001_1	ciṇṇavasībhāvena “āsannarūpāvacarajjhānapaccatthikā ayaṃ samāpatti, no ca viññāṇañcāyatanamiva	2001	
PA_anya-e01_01n:2001_2	santā”ti ākāsānañcāyatane ādīnavaṃ disvā tattha nikantiṃ pariyādāya viññāṇañcāyatanaṃ	2001	
PA_anya-e01_01n:2001_3	santato manasikaritvā taṃ ākāsaṃ pharitvā pavattaviññāṇaṃ “viññāṇaṃ viññāṇa”nti punappunaṃ	2001	
PA_anya-e01_01n:2001_4	āvajjitabbaṃ, manasikātabbaṃ, paccavekkhitabbaṃ, takkāhataṃ vitakkāhataṃ kātabbaṃ.	2001	
PA_anya-e01_01n:2001_5	“Anantaṃ ananta”nti pana na manasikātabbaṃ.	2001	
PA_anya-e01_01n:2002_0	Tassevaṃ tasmiṃ nimitte punappunaṃ cittaṃ cārentassa nīvaraṇāni vikkhambhanti, sati	2002	
PA_anya-e01_01n:2002_1	santiṭṭhati, upacārena cittaṃ samādhiyati. So taṃ nimittaṃ punappunaṃ āsevati, bhāveti,	2002	
PA_anya-e01_01n:2002_2	bahulīkaroti. Tassevaṃ karoto ākāse ākāsānañcāyatanaṃ viya ākāsaphuṭe viññāṇe viññāṇañcāyatanacittaṃ	2002	
PA_anya-e01_01n:2002_3	appeti. Appanānayo panettha vuttanayeneva veditabbo. Ettāvatā cesa “sabbaso ākāsānañcāyatanaṃ	2002	
PA_anya-e01_01n:2002_4	samatikkamma anantaṃ viññāṇanti viññāṇañcāyatanaṃ upasampajja viharatī”ti vuccati.	2002	
PA_anya-e01_01n:2003_0	282. Tattha sabbasoti idaṃ vuttanayameva. Ākāsānañcāyatanaṃ samatikkammāti ettha	2003	
PA_anya-e01_01n:2003_1	pana pubbe vuttanayena jhānampi ākāsānañcāyatanaṃ, ārammaṇampi. Ārammaṇampi hi purimanayeneva	2003	
PA_anya-e01_01n:2003_2	ākāsānañcañca taṃ paṭhamassa āruppajjhānassa ārammaṇattā devānaṃ devāyatanaṃ viya	2003	
PA_anya-e01_01n:2003_3	adhiṭṭhānaṭṭhena āyatanañcāti ākāsānañcāyatanaṃ. Tathā ākāsānañcañca taṃ tassa jhānassa	2003	
PA_anya-e01_01n:2003_4	sañjātihetuttā “kambojā assānaṃ āyatana”ntiādīni viya sañjātidesaṭṭhena āyatanañcātipi	2003	
PA_anya-e01_01n:2003_5	ākāsānañcāyatanaṃ. Evametaṃ jhānañca ārammaṇañcāti ubhayampi appavattikaraṇena ca	2003	
PA_anya-e01_01n:2003_6	amanasikaraṇena ca samatikkamitvāva yasmā idaṃ viññāṇañcāyatanaṃ upasampajja vihātabbaṃ,	2003	
PA_anya-e01_01n:2003_7	tasmā ubhayampetaṃ ekajjhaṃ katvā “ākāsānañcāyatanaṃ samatikkammā”ti idaṃ vuttanti veditabbaṃ.	2003	
PA_anya-e01_01n:2004_0	Anantaṃ viññāṇanti taṃyeva ananto ākāsoti evaṃ pharitvā pavattaviññāṇaṃ “anantaṃ	2004	
PA_anya-e01_01n:2004_1	viññāṇa”nti evaṃ manasikarontoti vuttaṃ hoti. Manasikāravasena vā anantaṃ. So hi	2004	
PA_anya-e01_01n:2004_2	tamākāsārammaṇaṃ viññāṇaṃ anavasesato manasikaronto “ananta”nti manasi karoti. Yaṃ	2004	
PA_anya-e01_01n:2004_3	pana vibhaṅge vuttaṃ “anantaṃ viññāṇanti, taṃyeva ākāsaṃ viññāṇena phuṭaṃ manasi	2004	
PA_anya-e01_01n:2004_4	karoti, anantaṃ pharati, tena vuccati anantaṃ viññāṇa”nti.	2004	
PA_anya-e01_01n:2005_0	Tattha viññāṇenāti upayogatthe karaṇavacanaṃ veditabbaṃ. Evañhi aṭṭhakathācariyā	2005	
PA_anya-e01_01n:2005_1	tassa atthaṃ vaṇṇayanti, anantaṃ pharati taññeva ākāsaṃ phuṭaṃ viññāṇaṃ manasi karotīti vuttaṃ hoti.	2005	
PA_anya-e01_01n:2006_0	Viññāṇañcāyatanaṃ upasampajja viharatīti ettha pana nāssa antoti anantaṃ. Anantameva	2006	
PA_anya-e01_01n:2006_1	ānañcaṃ. Viññāṇaṃ ānañcaṃ viññāṇānañcanti avatvā viññāṇañcanti vuttaṃ. Ayañhettha	2006	
PA_anya-e01_01n:2006_2	rūḷhīsaddo. Taṃ viññāṇañcaṃ adhiṭṭhānaṭṭhena āyatanamassa sasampayuttadhammassa jhānassa	2006	
PA_anya-e01_01n:2006_3	devānaṃ devāyatanamivāti viññāṇañcāyatanaṃ. Sesaṃ purimasadisamevāti.	2006	
PA_anya-e01_01n:2007	Ayaṃ viññāṇañcāyatanakammaṭṭhāne vitthārakathā.	200	
PA_anya-e01_01n:2008	Ākiñcaññāyatanakathā	200	
PA_anya-e01_01n:2009_0	283. Ākiñcaññāyatanaṃ bhāvetukāmena pana pañcahākārehi viññāṇañcāyatanasamāpattiyaṃ	2009	
PA_anya-e01_01n:2009_1	ciṇṇavasībhāvena “āsannaākāsānañcāyatanapaccatthikā ayaṃ samāpatti, no ca ākiñcaññāyatanamiva	2009	
PA_anya-e01_01n:2009_2	santā”ti viññāṇañcāyatane ādīnavaṃ disvā tattha nikantiṃ pariyādāya ākiñcaññāyatanaṃ	2009	
PA_anya-e01_01n:2009_3	santato manasikaritvā tasseva viññāṇañcāyatanārammaṇabhūtassa ākāsānañcāyatanaviññāṇassa	2009	
PA_anya-e01_01n:2009_4	abhāvo suññatā vivittākāro manasikātabbo. Kathaṃ? Taṃ viññāṇaṃ amanasikaritvā “natthi	2009	
PA_anya-e01_01n:2009_5	natthī”ti vā, “suññaṃ suñña”nti vā, “vivittaṃ vivitta”nti vā punappunaṃ āvajjitabbaṃ,	2009	
PA_anya-e01_01n:2009_6	manasikātabbaṃ, paccavekkhitabbaṃ, takkāhataṃ vitakkāhataṃ kātabbaṃ.	2009	
PA_anya-e01_01n:2010_0	Tassevaṃ tasmiṃ nimitte cittaṃ cārentassa nīvaraṇāni vikkhambhanti, sati santiṭṭhati,	2010	
PA_anya-e01_01n:2010_1	upacārena cittaṃ samādhiyati. So taṃ nimittaṃ punappunaṃ āsevati, bhāveti, bahulīkaroti.	2010	
PA_anya-e01_01n:2010_2	Tassevaṃ karoto ākāse phuṭe mahaggataviññāṇe viññāṇañcāyatanaṃ viya tasseva ākāsaṃ	2010	
PA_anya-e01_01n:2010_3	pharitvā pavattassa mahaggataviññāṇassa suññavivittanatthibhāve ākiñcaññāyatanacittaṃ	2010	
PA_anya-e01_01n:2010_4	appeti. Etthāpi ca appanānayo vuttanayeneva veditabbo.	2010	
PA_anya-e01_01n:2011_0	Ayaṃ pana viseso, tasmiṃ hi appanācitte uppanne so bhikkhu yathā nāma puriso maṇḍalamāḷādīsu	2011	
PA_anya-e01_01n:2011_1	kenacideva karaṇīyena sannipatitaṃ bhikkhusaṅghaṃ disvā katthaci gantvā sannipātakiccāvasāneva	2011	
PA_anya-e01_01n:2011_2	uṭṭhāya pakkantesu bhikkhūsu āgantvā dvāre ṭhatvā puna taṃ ṭhānaṃ olokento suññameva	2011	
PA_anya-e01_01n:2011_3	passati, vivittameva passati. Nāssa evaṃ hoti “ettakā nāma bhikkhū kālaṅkatā vā disāpakkantā	2011	
PA_anya-e01_01n:2011_4	vā”ti, atha kho suññamidaṃ vivittanti natthibhāvameva passati, evameva pubbe ākāse	2011	
PA_anya-e01_01n:2011_5	pavattitaviññāṇaṃ viññāṇañcāyatanajjhānacakkhunā passanto viharitvā “natthi natthī”tiādinā	2011	
PA_anya-e01_01n:2011_6	parikammamanasikārena antarahite tasmiṃ viññāṇe tassa apagamasaṅkhātaṃ abhāvameva	2011	
PA_anya-e01_01n:2011_7	passanto viharati. Ettāvatā cesa “sabbaso viññāṇañcāyatanaṃ samatikkamma natthi kiñcīti	2011	
PA_anya-e01_01n:2011_8	ākiñcaññāyatanaṃ upasampajja viharatī”ti vuccati.	2011	
PA_anya-e01_01n:2012_0	284. Idhāpi sabbasoti idaṃ vuttanayameva. Viññāṇañcāyatananti etthāpi ca pubbe vuttanayeneva	2012	
PA_anya-e01_01n:2012_1	jhānampi viññāṇañcāyatanaṃ ārammaṇampi. Ārammaṇampi hi purimanayeneva viññāṇañcañca	2012	
PA_anya-e01_01n:2012_2	taṃ dutiyassa āruppajjhānassa ārammaṇattā devānaṃ devāyatanaṃ viya adhiṭṭhānaṭṭhena	2012	
PA_anya-e01_01n:2012_3	āyatanañcāti viññāṇañcāyatanaṃ. Tathā viññāṇañcañca taṃ tasseva jhānassa sañjātihetuttā	2012	
PA_anya-e01_01n:2012_4	“kambojā assānaṃ āyatana”ntiādīni viya sañjātidesaṭṭhena āyatanañcātipi viññāṇañcāyatanaṃ.	2012	
PA_anya-e01_01n:2012_5	Evametaṃ jhānañca ārammaṇañcāti ubhayampi appavattikaraṇena ca amanasikaraṇena ca	2012	
PA_anya-e01_01n:2012_6	samatikkamitvāva yasmā idaṃ ākiñcaññāyatanaṃ upasampajja vihātabbaṃ, tasmā ubhayampetaṃ	2012	
PA_anya-e01_01n:2012_7	ekajjhaṃ katvā viññāṇañcāyatanaṃ samatikkammāti idaṃ vuttanti veditabbaṃ.	2012	
PA_anya-e01_01n:2013_0	Natthi kiñcīti natthi natthi, suññaṃ suññaṃ, vivittaṃ vivittanti evaṃ manasikarontoti	2013	
PA_anya-e01_01n:2013_1	vuttaṃ hoti. Yampi vibhaṅge vuttaṃ “natthi kiñcīti taññeva viññāṇaṃ abhāveti vibhāveti	2013	
PA_anya-e01_01n:2013_2	antaradhāpeti natthi kiñcīti passati, tena vuccati natthi kiñcī”ti, taṃ kiñcāpi khayato	2013	
PA_anya-e01_01n:2013_3	sammasanaṃ viya vuttaṃ, atha khvassa evameva attho daṭṭhabbo. Tañhi viññāṇaṃ anāvajjento	2013	
PA_anya-e01_01n:2013_4	amanasikaronto apaccavekkhanto kevalamassa natthibhāvaṃ suññabhāvaṃ vivittabhāvameva	2013	
PA_anya-e01_01n:2013_5	manasikaronto abhāveti vibhāveti antaradhāpetīti vuccati, na aññathāti.	2013	
PA_anya-e01_01n:2014_0	Ākiñcaññāyatanaṃ upasampajja viharatīti ettha pana nāssa kiñcananti akiñcanaṃ, antamaso	2014	
PA_anya-e01_01n:2014_1	bhaṅgamattampi assa avasiṭṭhaṃ natthīti vuttaṃ hoti. Akiñcanassa bhāvo ākiñcaññaṃ,	2014	
PA_anya-e01_01n:2014_2	ākāsānañcāyatanaviññāṇāpagamassetaṃ adhivacanaṃ. Taṃ ākiñcaññaṃ adhiṭṭhānaṭṭhena	2014	
PA_anya-e01_01n:2014_3	āyatanamassa jhānassa devānaṃ devāyatanamivāti ākiñcaññāyatanaṃ. Sesaṃ purimasadisamevāti.	2014	
PA_anya-e01_01n:2015	Ayaṃ ākiñcaññāyatanakammaṭṭhāne vitthārakathā.	201	
PA_anya-e01_01n:2016	Nevasaññānāsaññāyatanakathā	201	
PA_anya-e01_01n:2017_0	285. Nevasaññānāsaññāyatanaṃ bhāvetukāmena pana pañcahākārehi ākiñcaññāyatanasamāpattiyaṃ	2017	
PA_anya-e01_01n:2017_1	ciṇṇavasībhāvena “āsannaviññāṇañcāyatanapaccatthikā ayaṃ samāpatti, no ca nevasaññānāsaññāyatanaṃ	2017	
PA_anya-e01_01n:2017_2	viya santā”ti vā “saññā rogo, saññā gaṇḍo, saññā sallaṃ, etaṃ santaṃ, etaṃ paṇītaṃ	2017	
PA_anya-e01_01n:2017_3	yadidaṃ nevasaññānāsaññā”ti vā evaṃ ākiñcaññāyatane ādīnavaṃ, upari ānisaṃsañca disvā	2017	
PA_anya-e01_01n:2017_4	ākiñcaññāyatane nikantiṃ pariyādāya nevasaññānāsaññāyatanaṃ santato manasikaritvā	2017	
PA_anya-e01_01n:2017_5	“sāva abhāvaṃ ārammaṇaṃ katvā pavattitā ākiñcaññāyatanasamāpatti santā santā”ti punappunaṃ	2017	
PA_anya-e01_01n:2017_6	āvajjitabbā, manasikātabbā, paccavekkhitabbā, takkāhatā vitakkāhatā kātabbā.	2017	
PA_anya-e01_01n:2018_0	Tassevaṃ tasmiṃ nimitte punappunaṃ mānasaṃ cārentassa nīvaraṇāni vikkhambhanti, sati	2018	
PA_anya-e01_01n:2018_1	santiṭṭhati, upacārena cittaṃ samādhiyati. So taṃ nimittaṃ punappunaṃ āsevati, bhāveti,	2018	
PA_anya-e01_01n:2018_2	bahulīkaroti. Tassevaṃ karoto viññāṇāpagame ākiñcaññāyatanaṃ viya ākiñcaññāyatanasamāpattisaṅkhātesu	2018	
PA_anya-e01_01n:2018_3	catūsu khandhesu nevasaññānāsaññāyatanacittaṃ appeti. Appanānayo panettha vuttanayeneva	2018	
PA_anya-e01_01n:2018_4	veditabbo. Ettāvatā cesa “sabbaso ākiñcaññāyatanaṃ samatikkamma nevasaññānāsaññāyatanaṃ	2018	
PA_anya-e01_01n:2018_5	upasampajja viharatī”ti vuccati.	2018	
PA_anya-e01_01n:2019_0	286. Idhāpi sabbasoti idaṃ vuttanayameva. Ākiñcaññāyatanaṃ samatikkammāti etthāpi	2019	
PA_anya-e01_01n:2019_1	pubbe vuttanayeneva jhānampi ākiñcaññāyatanaṃ ārammaṇampi. Ārammaṇampi hi purimanayeneva	2019	
PA_anya-e01_01n:2019_2	ākiñcaññañca taṃ tatiyassa āruppajjhānassa ārammaṇattā devānaṃ devāyatanaṃ viya adhiṭṭhānaṭṭhena	2019	
PA_anya-e01_01n:2019_3	āyatanañcāti ākiñcaññāyatanaṃ. Tathā ākiñcaññañca taṃ tasseva jhānassa sañjātihetuttā	2019	
PA_anya-e01_01n:2019_4	kambojā assānaṃ āyatanantiādīni viya sañjātidesaṭṭhena āyatanañcātipi ākiñcaññāyatanaṃ.	2019	
PA_anya-e01_01n:2019_5	Evametaṃ jhānañca ārammaṇañcāti ubhayampi appavattikaraṇena ca amanasikaraṇena ca	2019	
PA_anya-e01_01n:2019_6	samatikkamitvāva yasmā idaṃ nevasaññānāsaññāyatanaṃ upasampajja vihātabbaṃ, tasmā	2019	
PA_anya-e01_01n:2019_7	ubhayampetaṃ ekajjhaṃ katvā ākiñcaññāyatanaṃ samatikkammāti idaṃ vuttanti veditabbaṃ.	2019	
PA_anya-e01_01n:2020_0	Nevasaññānāsaññāyatananti ettha pana yāya saññāya bhāvato taṃ nevasaññānāsaññāyatananti	2020	
PA_anya-e01_01n:2020_1	vuccati. Yathā paṭipannassa sā saññā hoti, taṃ tāva dassetuṃ vibhaṅge “nevasaññīnāsaññī”ti	2020	
PA_anya-e01_01n:2020_2	uddharitvā “taññeva ākiñcaññāyatanaṃ santato manasi karoti, saṅkhārāvasesasamāpattiṃ	2020	
PA_anya-e01_01n:2020_3	bhāveti, tena vuccati nevasaññīnāsaññī”ti vuttaṃ. Tattha santato manasi karotīti	2020	
PA_anya-e01_01n:2020_4	“santā vatāyaṃ samāpatti, yatra hi nāma natthibhāvampi ārammaṇaṃ karitvā ṭhassatī”ti	2020	
PA_anya-e01_01n:2020_5	evaṃ santārammaṇatāya taṃ santāti manasi karoti.	2020	
PA_anya-e01_01n:2021_0	Santato ce manasi karoti, kathaṃ samatikkamo hotīti? Asamāpajjitukāmatāya. So hi	2021	
PA_anya-e01_01n:2021_1	kiñcāpi taṃ santato manasi karoti, atha khvassa “ahametaṃ āvajjissāmi, samāpajjissāmi,	2021	
PA_anya-e01_01n:2021_2	adhiṭṭhahissāmi, vuṭṭhahissāmi, paccavekkhissāmī”ti esa ābhogo samannāhāro manasikāro	2021	
PA_anya-e01_01n:2021_3	na hoti. Kasmā? Ākiñcaññāyatanato nevasaññānāsaññāyatanassa santatarapaṇītataratāya.	2021	
PA_anya-e01_01n:2022_0	Yathā hi rājā mahacca rājānubhāvena hatthikkhandhavaragato nagaravīthiyaṃ vicaranto	2022	
PA_anya-e01_01n:2022_1	dantakārādayo sippike ekaṃ vatthaṃ daḷhaṃ nivāsetvā ekena sīsaṃ veṭhetvā dantacuṇṇādīhi	2022	
PA_anya-e01_01n:2022_2	samokiṇṇagatte anekāni dantavikatiādīni sippāni karonte disvā “aho vata re chekā	2022	
PA_anya-e01_01n:2022_3	ācariyā īdisānipi nāma sippāni karissantī”ti evaṃ tesaṃ chekatāya tussati, na cassa	2022	
PA_anya-e01_01n:2022_4	evaṃ hoti “aho vatāhaṃ rajjaṃ pahāya evarūpo sippiko bhaveyya”nti. Taṃ kissa hetu?	2022	
PA_anya-e01_01n:2022_5	Rajjasiriyā mahānisaṃsatāya. So sippino samatikkamitvāva gacchati. Evameva esa kiñcāpi	2022	
PA_anya-e01_01n:2022_6	taṃ samāpattiṃ santato manasi karoti, atha khvassa “ahametaṃ samāpattiṃ āvajjissāmi,	2022	
PA_anya-e01_01n:2022_7	samāpajjissāmi, adhiṭṭhahissāmi, vuṭṭhahissāmi, paccavekkhissāmī”ti neva esa ābhogo	2022	
PA_anya-e01_01n:2022_8	samannāhāro manasikāro hoti.	2022	
PA_anya-e01_01n:2023_0	So taṃ santato manasikaronto pubbe vuttanayena taṃ paramasukhumaṃ appanāppattaṃ saññaṃ	2023	
PA_anya-e01_01n:2023_1	pāpuṇāti, yāya nevasaññīnāsaññī nāma hoti, saṅkhārāvasesasamāpattiṃ bhāvetīti vuccati.	2023	
PA_anya-e01_01n:2023_2	Saṅkhārāvasesasamāpattinti accantasukhumabhāvappattasaṅkhāraṃ catutthāruppasamāpattiṃ.	2023	
PA_anya-e01_01n:2024_0	287. Idāni yaṃ taṃ evamadhigatāya saññāya vasena nevasaññānāsaññāyatananti vuccati,	2024	
PA_anya-e01_01n:2024_1	taṃ atthato dassetuṃ “nevasaññānāsaññāyatananti nevasaññānāsaññāyatanaṃ samāpannassa	2024	
PA_anya-e01_01n:2024_2	vā upapannassa vā diṭṭhadhammasukhavihārissa vā cittacetasikā dhammā”ti vuttaṃ. Tesu	2024	
PA_anya-e01_01n:2024_3	idha samāpannassa cittacetasikā dhammā adhippetā. Vacanattho panettha oḷārikāya saññāya	2024	
PA_anya-e01_01n:2024_4	abhāvato sukhumāya ca bhāvato nevassa sasampayuttadhammassa jhānassa saññā nāsaññanti	2024	
PA_anya-e01_01n:2024_5	nevasaññānāsaññaṃ. Nevasaññānāsaññañca taṃ manāyatanadhammāyatanapariyāpannattā āyatanañcāti	2024	
PA_anya-e01_01n:2024_6	nevasaññānāsaññāyatanaṃ. Atha vā yāyamettha saññā, sā paṭusaññākiccaṃ kātuṃ asamatthatāya	2024	
PA_anya-e01_01n:2024_7	nevasaññā, saṅkhārāvasesasukhumabhāvena vijjamānattā nāsaññāti nevasaññānāsaññā.	2024	
PA_anya-e01_01n:2024_8	Nevasaññānāsaññā ca sā sesadhammānaṃ adhiṭṭhānaṭṭhena āyatanañcāti nevasaññānāsaññāyatanaṃ.	2024	
PA_anya-e01_01n:2025_0	Na kevalañcettha saññāva edisī, atha kho vedanāpi nevavedanānāvedanā, cittampi nevacittaṃnācittaṃ,	2025	
PA_anya-e01_01n:2025_1	phassopi nevaphassonāphasso. Esa nayo sesasampayuttadhammesu. Saññāsīsena panāyaṃ	2025	
PA_anya-e01_01n:2025_2	desanā katāti veditabbā. Pattamakkhanatelappabhutīhi ca upamāhi esa attho vibhāvetabbo.	2025	
PA_anya-e01_01n:2026_0	Sāmaṇero kira telena pattaṃ makkhetvā ṭhapesi, taṃ yāgupānakāle thero pattamāharāti	2026	
PA_anya-e01_01n:2026_1	āha. So “patte telamatthi, bhante”ti āha. Tato “āhara, sāmaṇera, telaṃ, nāḷiṃ pūressāmī”ti	2026	
PA_anya-e01_01n:2026_2	vutte “natthi, bhante, tela”nti āha. Tattha yathā antovutthattā yāguyā saddhiṃ akappiyaṭṭhena	2026	
PA_anya-e01_01n:2026_3	“telamatthī”ti hoti. Nāḷipūraṇādīnaṃ vasena “natthī”ti hoti. Evaṃ sāpi saññā paṭusaññākiccaṃ	2026	
PA_anya-e01_01n:2026_4	kātuṃ asamatthatāya nevasaññā, saṅkhārāvasesasukhumabhāvena vijjamānattā nāsaññā hoti.	2026	
PA_anya-e01_01n:2027_0	Kiṃ panettha saññākiccanti? Ārammaṇasañjānanañceva vipassanāya ca visayabhāvaṃ upagantvā	2027	
PA_anya-e01_01n:2027_1	nibbidājananaṃ. Dahanakiccamiva hi sukhodake tejodhātu sañjānanakiccaṃ pesā paṭuṃ	2027	
PA_anya-e01_01n:2027_2	kātuṃ na sakkoti. Sesasamāpattīsu saññā viya vipassanāya visayabhāvaṃ upagantvā nibbidājananampi	2027	
PA_anya-e01_01n:2027_3	kātuṃ na sakkoti. Aññesu hi khandhesu akatābhiniveso bhikkhu nevasaññānāsaññāyatanakkhandhe	2027	
PA_anya-e01_01n:2027_4	sammasitvā nibbidaṃ pattuṃ samattho nāma natthi apica āyasmā sāriputto. Pakativipassako	2027	
PA_anya-e01_01n:2027_5	pana mahāpañño sāriputtasadisova sakkuṇeyya. Sopi “evaṃ kirime dhammā ahutvā sambhonti,	2027	
PA_anya-e01_01n:2027_6	hutvā paṭiventī”ti evaṃ kalāpasammasanavaseneva, no anupadadhammavipassanāvasena.	2027	
PA_anya-e01_01n:2027_7	Evaṃ sukhumattaṃ gatā esā samāpatti.	2027	
PA_anya-e01_01n:2028_0	Yathā ca pattamakkhanatelūpamāya, evaṃ maggudakūpamāyapi ayamattho vibhāvetabbo.	2028	
PA_anya-e01_01n:2028_1	Maggappaṭipannassa kira therassa purato gacchanto sāmaṇero thokaṃ udakaṃ disvā “udakaṃ,	2028	
PA_anya-e01_01n:2028_2	bhante, upāhanā omuñcathā”ti āha. Tato therena “sace udakamatthi, āhara nhānasāṭikaṃ,	2028	
PA_anya-e01_01n:2028_3	nhāyissāmā”ti vutte “natthi, bhante”ti āha. Tattha yathā upāhanatemanamattaṭṭhena	2028	
PA_anya-e01_01n:2028_4	“udakamatthī”ti hoti, nhāyanaṭṭhena “natthī”ti hoti. Evampi sā paṭusaññākiccaṃ kātuṃ	2028	
PA_anya-e01_01n:2028_5	asamatthatāya nevasaññā, saṅkhārāvasesasukhumabhāvena vijjamānattā nāsaññā hoti.	2028	
PA_anya-e01_01n:2029	Na kevalañca etāheva, aññāhipi anurūpāhi upamāhi esa attho vibhāvetabbo. Upasampajja viharatīti idaṃ vuttanayamevāti.	202	
PA_anya-e01_01n:2030	Ayaṃ nevasaññānāsaññāyatanakammaṭṭhāne vitthārakathā.	203	
PA_anya-e01_01n:2031	Pakiṇṇakakathā	203	
PA_anya-e01_01n:2032	288. Asadisarūpo nātho, āruppaṃ yaṃ catubbidhaṃ āha.	203	
PA_anya-e01_01n:2033	Taṃ iti ñatvā tasmiṃ, pakiṇṇakakathāpi viññeyyā.	203	
PA_anya-e01_01n:2034	289. Āruppasamāpattiyo hi –	203	
PA_anya-e01_01n:2035	Ārammaṇātikkamato, catassopi bhavantimā;	203	
PA_anya-e01_01n:2036	Aṅgātikkamametāsaṃ, na icchanti vibhāvino.	203	
PA_anya-e01_01n:2037_0	Etāsu hi rūpanimittātikkamato paṭhamā, ākāsātikkamato dutiyā, ākāse pavattitaviññāṇātikkamato	2037	
PA_anya-e01_01n:2037_1	tatiyā. Ākāse pavattitaviññāṇassa apagamātikkamato catutthīti sabbathā ārammaṇātikkamato	2037	
PA_anya-e01_01n:2037_2	catassopi bhavantimā āruppasamāpattiyoti veditabbā. Aṅgātikkamaṃ pana etāsaṃ na icchanti	2037	
PA_anya-e01_01n:2037_3	paṇḍitā. Na hi rūpāvacarasamāpattīsu viya etāsu aṅgātikkamo atthi. Sabbāsupi hi etāsu	2037	
PA_anya-e01_01n:2037_4	upekkhā, cittekaggatāti dve eva jhānaṅgāni honti.	2037	
PA_anya-e01_01n:2038	290. Evaṃ santepi –	203	
PA_anya-e01_01n:2039	Suppaṇītatarā honti, pacchimā pacchimā idha;	203	
PA_anya-e01_01n:2040	Upamā tattha viññeyyā, pāsādatalasāṭikā.	204	
PA_anya-e01_01n:2041_0	Yathā hi catubhūmikassa pāsādassa heṭṭhimatale dibbanaccagītavāditasurabhigandhamālābhojanasayanacchādanādivasena	2041	
PA_anya-e01_01n:2041_1	paṇītā pañcakāmaguṇā paccupaṭṭhitā assu. Dutiye tato paṇītatarā. Tatiye tato paṇītatarā.	2041	
PA_anya-e01_01n:2041_2	Catutthe sabbapaṇītatarā. Tattha kiñcāpi tāni cattāripi pāsādatalāneva, natthi nesaṃ	2041	
PA_anya-e01_01n:2041_3	pāsādatalabhāvena viseso. Pañcakāmaguṇasamiddhavisesena pana heṭṭhimato heṭṭhimato	2041	
PA_anya-e01_01n:2041_4	uparimaṃ uparimaṃ paṇītataraṃ hoti.	2041	
PA_anya-e01_01n:2042_0	Yathā ca ekāya itthiyā kantitathūlasaṇhasaṇhatarasaṇhatamasuttānaṃ catupalatipaladvipalaekapalasāṭikā	2042	
PA_anya-e01_01n:2042_1	assu āyāmena ca vitthārena ca samappamāṇā. Tattha kiñcāpi tā sāṭikā catassopi āyāmato	2042	
PA_anya-e01_01n:2042_2	ca vitthārato ca samappamāṇā, natthi tāsaṃ pamāṇato viseso. Sukhasamphassasukhumabhāvamahagghabhāvehi	2042	
PA_anya-e01_01n:2042_3	pana purimāya purimāya pacchimā pacchimā paṇītatarā honti, evameva kiñcāpi catūsu	2042	
PA_anya-e01_01n:2042_4	etāsu upekkhā, cittekaggatāti etāni dveyeva aṅgāni honti, atha kho bhāvanāvisesena	2042	
PA_anya-e01_01n:2042_5	tesaṃ aṅgāni paṇītapaṇītatarabhāvena suppaṇītatarā honti pacchimā pacchimā idhāti veditabbā.	2042	
PA_anya-e01_01n:2043	291. Evaṃ anupubbena paṇītapaṇītā cetā –	204	
PA_anya-e01_01n:2044	Asucimhi maṇḍape laggo, eko tannissito paro;	204	
PA_anya-e01_01n:2045	Añño bahi anissāya, taṃ taṃ nissāya cāparo.	204	
PA_anya-e01_01n:2046	Ṭhito catūhi etehi, purisehi yathākkamaṃ;	204	
PA_anya-e01_01n:2047	Samānatāya ñātabbā, catassopi vibhāvinā.	204	
PA_anya-e01_01n:2048_0	Tatrāyamatthayojanā – asucimhi kira dese eko maṇḍapo, atheko puriso āgantvā taṃ asuciṃ	2048	
PA_anya-e01_01n:2048_1	jigucchamāno taṃ maṇḍapaṃ hatthehi ālambitvā tattha laggo laggito viya aṭṭhāsi. Athāparo	2048	
PA_anya-e01_01n:2048_2	āgantvā taṃ maṇḍape laggaṃ purisaṃ nissito. Athañño āgantvā cintesi “yo esa maṇḍapalaggo,	2048	
PA_anya-e01_01n:2048_3	yo ca tannissito, ubhopete duṭṭhitā. Dhuvo ca nesaṃ maṇḍapapapāte pāto, handāhaṃ	2048	
PA_anya-e01_01n:2048_4	bahiyeva tiṭṭhāmī”ti. So tannissitaṃ anissāya bahiyeva aṭṭhāsi. Athāparo āgantvā	2048	
PA_anya-e01_01n:2048_5	maṇḍapalaggassa ca tannissitassa ca akhemabhāvaṃ cintetvā bahiṭṭhitañca suṭṭhitoti	2048	
PA_anya-e01_01n:2048_6	mantvā taṃ nissāya aṭṭhāsi. Tattha asucimhi dese maṇḍapo viya kasiṇugghāṭimākāsaṃ	2048	
PA_anya-e01_01n:2048_7	daṭṭhabbaṃ, asucijigucchāya maṇḍapalaggo puriso viya rūpanimittajigucchāya ākāsārammaṇaṃ	2048	
PA_anya-e01_01n:2048_8	ākāsānañcāyatanaṃ, maṇḍapalaggaṃ purisaṃ nissito viya ākāsārammaṇaṃ ākāsānañcāyatanaṃ	2048	
PA_anya-e01_01n:2048_9	ārabbha pavattaṃ viññāṇañcāyatanaṃ, tesaṃ dvinnampi akhemabhāvaṃ cintetvā anissāya	2048	
PA_anya-e01_01n:2048_10	taṃ maṇḍapalaggaṃ bahiṭṭhito viya ākāsānañcāyatanaṃ ārammaṇaṃ akatvā tadabhāvārammaṇaṃ	20481	
PA_anya-e01_01n:2048_11	ākiñcaññāyatanaṃ, maṇḍapalaggassa tannissitassa ca akhemataṃ cintetvā bahiṭṭhitañca	20481	
PA_anya-e01_01n:2048_12	suṭṭhitoti mantvā taṃ nissāya ṭhito viya viññāṇābhāvasaṅkhāte bahipadese ṭhitaṃ ākiñcaññāyatanaṃ	20481	
PA_anya-e01_01n:2048_13	ārabbha pavattaṃ nevasaññānāsaññāyatanaṃ daṭṭhabbaṃ.	20481	
PA_anya-e01_01n:2049	292. Evaṃ pavattamānañca –	204	
PA_anya-e01_01n:2050	Ārammaṇaṃ karoteva, aññābhāvena taṃ idaṃ;	205	
PA_anya-e01_01n:2051	Diṭṭhadosampi rājānaṃ, vuttihetu jano yathā.	205	
PA_anya-e01_01n:2052_0	Idañhi nevasaññānāsaññāyatanaṃ “āsannaviññāṇañcāyatanapaccatthikā ayaṃ samāpattī”ti	2052	
PA_anya-e01_01n:2052_1	evaṃ diṭṭhadosampi taṃ ākiñcaññāyatanaṃ aññassa ārammaṇassa abhāvā ārammaṇaṃ karoteva.	2052	
PA_anya-e01_01n:2052_2	Yathā kiṃ? Diṭṭhadosampi rājānaṃ vuttihetu yathā jano. Yathā hi asaṃyataṃ pharusakāyavacīmanosamācāraṃ	2052	
PA_anya-e01_01n:2052_3	kañci sabbadisampatiṃ rājānaṃ “pharusasamācāro aya”nti evaṃ diṭṭhadosampi aññattha	2052	
PA_anya-e01_01n:2052_4	vuttiṃ alabhamāno jano vuttihetu nissāya vattati, evaṃ diṭṭhadosampi taṃ ākiñcaññāyatanaṃ	2052	
PA_anya-e01_01n:2052_5	aññaṃ ārammaṇaṃ alabhamānamidaṃ nevasaññānāsaññāyatanaṃ ārammaṇaṃ karoteva.	2052	
PA_anya-e01_01n:2053	293. Evaṃ kurumānañca –	205	
PA_anya-e01_01n:2054	Āruḷho dīghanisseṇiṃ, yathā nisseṇibāhukaṃ;	205	
PA_anya-e01_01n:2055	Pabbataggañca āruḷho, yathā pabbatamatthakaṃ.	205	
PA_anya-e01_01n:2056	Yathā vā girimārūḷho, attanoyeva jaṇṇukaṃ;	205	
PA_anya-e01_01n:2057	Olubbhati tathevetaṃ, jhānamolubbha vattatīti.	205	
PA_anya-e01_01n:2058	Iti sādhujanapāmojjatthāya kate visuddhimagge	205	
PA_anya-e01_01n:2059	Samādhibhāvanādhikāre	205	
PA_anya-e01_01n:2060	Āruppaniddeso nāma	206	
PA_anya-e01_01n:2061	Dasamo paricchedo.	206	
PA_anya-e01_01n:2062	11. Samādhiniddeso	206	
PA_anya-e01_01n:2063	Āhārepaṭikkūlabhāvanā	206	
PA_anya-e01_01n:2064_0	294. Idāni āruppānantaraṃ ekā saññāti evaṃ uddiṭṭhāya āhāre paṭikkūlasaññāya bhāvanāniddeso	2064	
PA_anya-e01_01n:2064_1	anuppatto. Tattha āharatīti āhāro. So catubbidho kabaḷīkārāhāro, phassāhāro, manosañcetanāhāro, viññāṇāhāroti.	2064	
PA_anya-e01_01n:2065_0	Ko panettha kimāharatīti? Kabaḷīkārāhāro ojaṭṭhamakaṃ rūpaṃ āharati. Phassāhāro tisso	2065	
PA_anya-e01_01n:2065_1	vedanā āharati. Manosañcetanāhāro tīsu bhavesu paṭisandhiṃ āharati. Viññāṇāhāro paṭisandhikkhaṇe nāmarūpaṃ āharati.	2065	
PA_anya-e01_01n:2066_0	Tesu kabaḷīkārāhāre nikantibhayaṃ. Phassāhāre upagamanabhayaṃ. Manosañcetanāhāre	2066	
PA_anya-e01_01n:2066_1	upapattibhayaṃ. Viññāṇāhāre paṭisandhibhayaṃ. Evaṃ sappaṭibhayesu ca tesu kabaḷīkārāhāro	2066	
PA_anya-e01_01n:2066_2	puttamaṃsūpamena dīpetabbo. Phassāhāro niccammagāvūpamena. Manosañcetanāhāro aṅgārakāsūpamena.	2066	
PA_anya-e01_01n:2066_3	Viññāṇāhāro sattisatūpamenāti. Imesu pana catūsu āhāresu asitapītakhāyitasāyitappabhedo	2066	
PA_anya-e01_01n:2066_4	kabaḷīkāro āhārova imasmiṃ atthe āhāroti adhippeto. Tasmiṃ āhāre paṭikkūlākāraggahaṇavasena	2066	
PA_anya-e01_01n:2066_5	uppannā saññā āhāre paṭikkūlasaññā.	2066	
PA_anya-e01_01n:2067_0	Taṃ āhāre paṭikkūlasaññaṃ bhāvetukāmena kammaṭṭhānaṃ uggahetvā uggahato ekapadampi	2067	
PA_anya-e01_01n:2067_1	avirajjhantena rahogatena paṭisallīnena asitapītakhāyitasāyitappabhede kabaḷīkārāhāre	2067	
PA_anya-e01_01n:2067_2	dasahākārehi paṭikkūlatā paccavekkhitabbā. Seyyathidaṃ, gamanato, pariyesanato, paribhogato,	2067	
PA_anya-e01_01n:2067_3	āsayato, nidhānato, aparipakkato, paripakkato, phalato, nissandato, sammakkhanatoti.	2067	
PA_anya-e01_01n:2068_0	295. Tattha gamanatoti evaṃ mahānubhāve nāma sāsane pabbajitena sakalarattiṃ buddhavacanasajjhāyaṃ	2068	
PA_anya-e01_01n:2068_1	vā samaṇadhammaṃ vā katvā kālasseva vuṭṭhāya cetiyaṅgaṇabodhiyaṅgaṇavattaṃ katvā	2068	
PA_anya-e01_01n:2068_2	pānīyaṃ paribhojanīyaṃ upaṭṭhapetvā pariveṇaṃ sammajjitvā sarīraṃ paṭijaggitvā āsanamārūyha	2068	
PA_anya-e01_01n:2068_3	vīsatiṃsa vāre kammaṭṭhānaṃ manasikaritvā uṭṭhāya pattacīvaraṃ gahetvā nijanasambādhāni	2068	
PA_anya-e01_01n:2068_4	pavivekasukhāni chāyūdakasampannāni sucīni sītalāni ramaṇīyabhūmibhāgāni tapovanāni	2068	
PA_anya-e01_01n:2068_5	pahāya ariyaṃ vivekaratiṃ anapekkhitvā susānābhimukhena siṅgālena viya āhāratthāya	2068	
PA_anya-e01_01n:2068_6	gāmābhimukhena gantabbaṃ.	2068	
PA_anya-e01_01n:2069_0	Evaṃ gacchatā ca mañcamhā vā pīṭhamhā vā otaraṇato paṭṭhāya pādarajagharagolikavaccādisamparikiṇṇaṃ	2069	
PA_anya-e01_01n:2069_1	paccattharaṇaṃ akkamitabbaṃ hoti. Tato appekadā mūsikajatukavaccādīhi upahatattā	2069	
PA_anya-e01_01n:2069_2	antogabbhato paṭikkūlataraṃ pamukhaṃ daṭṭhabbaṃ hoti. Tato ulūkapārāvatādivaccasammakkhitattā	2069	
PA_anya-e01_01n:2069_3	uparimatalato paṭikkūlataraṃ heṭṭhimatalaṃ. Tato kadāci kadāci vāteritehi purāṇatiṇapaṇṇehi	2069	
PA_anya-e01_01n:2069_4	gilānasāmaṇerānaṃ muttakarīsakheḷasiṅghāṇikāhi vassakāle udakacikkhallādīhi ca saṃkiliṭṭhattā	2069	
PA_anya-e01_01n:2069_5	heṭṭhimatalato paṭikkūlataraṃ pariveṇaṃ. Pariveṇato paṭikkūlatarā vihāraracchā daṭṭhabbā hoti.	2069	
PA_anya-e01_01n:2070_0	Anupubbena pana bodhiñca cetiyañca vanditvā vitakkamāḷake ṭhitena muttarāsisadisaṃ	2070	
PA_anya-e01_01n:2070_1	cetiyaṃ morapiñchakalāpamanoharaṃ bodhiṃ devavimānasampattisassirīkaṃ senāsanañca	2070	
PA_anya-e01_01n:2070_2	anapaloketvā evarūpaṃ nāma ramaṇīyaṃ padesaṃ piṭṭhito katvā āhārahetu gantabbaṃ bhavissatīti	2070	
PA_anya-e01_01n:2070_3	pakkamitvā gāmamaggaṃ paṭipannena khāṇukaṇṭakamaggopi udakavegabhinnavisamamaggopi daṭṭhabbo hoti.	2070	
PA_anya-e01_01n:2071_0	Tato gaṇḍaṃ paṭicchādentena viya nivāsanaṃ nivāsetvā vaṇacoḷakaṃ bandhantena viya	2071	
PA_anya-e01_01n:2071_1	kāyabandhanaṃ bandhitvā aṭṭhisaṅghātaṃ paṭicchādentena viya cīvaraṃ pārupitvā bhesajjakapālaṃ	2071	
PA_anya-e01_01n:2071_2	nīharantena viya pattaṃ nīharitvā gāmadvārasamīpaṃ pāpuṇantena hatthikuṇapaassakuṇapagokuṇapamahiṃsakuṇapamanussakuṇapaahikuṇapakukkurakuṇapānipi	2071	
PA_anya-e01_01n:2071_3	daṭṭhabbāni bhavanti. Na kevalañca daṭṭhabbāni, gandhopi nesaṃ ghānaṃ paṭihanamāno	2071	
PA_anya-e01_01n:2071_4	adhivāsetabbo hoti. Tato gāmadvāre ṭhatvā caṇḍahatthiassādiparissayaparivajjanatthaṃ	2071	
PA_anya-e01_01n:2071_5	gāmaracchā oloketabbā honti.	2071	
PA_anya-e01_01n:2072_0	Iccetaṃ paccattharaṇādianekakuṇapapariyosānaṃ paṭikkūlaṃ āhārahetu akkamitabbañca	2072	
PA_anya-e01_01n:2072_1	daṭṭhabbañca ghāyitabbañca hoti. Aho vata bho paṭikkūlo āhāroti evaṃ gamanato paṭikkūlatā paccavekkhitabbā.	2072	
PA_anya-e01_01n:2073_0	296. Kathaṃ pariyesanato? Evaṃ gamanapaṭikkūlaṃ adhivāsetvāpi gāmaṃ paviṭṭhena saṅghāṭipārutena	2073	
PA_anya-e01_01n:2073_1	kapaṇamanussena viya kapālahatthena gharapaṭipāṭiyā gāmavīthīsu caritabbaṃ hoti.	2073	
PA_anya-e01_01n:2073_2	Yattha vassakāle akkantaakkantaṭṭhāne yāva piṇḍikamaṃsāpi udakacikkhalle pādā pavisanti,	2073	
PA_anya-e01_01n:2073_3	ekena hatthena pattaṃ gahetabbaṃ hoti, ekena cīvaraṃ ukkhipitabbaṃ. Gimhakāle vātavegena	2073	
PA_anya-e01_01n:2073_4	samuṭṭhitehi paṃsutiṇarajehi okiṇṇasarīrena caritabbaṃ. Taṃ taṃ gehadvāraṃ patvā	2073	
PA_anya-e01_01n:2073_5	macchadhovanamaṃsadhovanataṇḍuladhovanakheḷasiṅghāṇikasunakhasūkaravaccādīhi sammissāni	2073	
PA_anya-e01_01n:2073_6	kimikulākulāni nīlamakkhikaparikiṇṇāni oḷigallāni ceva candanikaṭṭhānāni ca daṭṭhabbāni	2073	
PA_anya-e01_01n:2073_7	honti akkamitabbānipi. Yato tā makkhikā uṭṭhahitvā saṅghāṭiyampi pattepi sīsepi nilīyanti.	2073	
PA_anya-e01_01n:2074_0	Gharaṃ paviṭṭhassāpi keci denti, keci na denti. Dadamānāpi ekacce hiyyo pakkabhattampi	2074	
PA_anya-e01_01n:2074_1	purāṇakhajjakampi pūtikummāsapūpādīnipi dadanti. Adadamānāpi kecideva “aticchatha,	2074	
PA_anya-e01_01n:2074_2	bhante”ti vadanti, keci pana apassamānā viya tuṇhī honti, keci aññena mukhaṃ karonti,	2074	
PA_anya-e01_01n:2074_3	keci “gaccha, re muṇḍakā”tiādīhi pharusavācāhi samudācaranti. Evaṃ kapaṇamanussena	2074	
PA_anya-e01_01n:2074_4	viya gāme piṇḍāya caritvā nikkhamitabbanti.	2074	
PA_anya-e01_01n:2075_0	Iccetaṃ gāmappavesanato paṭṭhāya yāva nikkhamanā udakacikkhallādipaṭikkūlaṃ āhārahetu	2075	
PA_anya-e01_01n:2075_1	akkamitabbañceva daṭṭhabbañca adhivāsetabbañca hoti. Aho vata bho paṭikkūlo āhāroti	2075	
PA_anya-e01_01n:2075_2	evaṃ pariyesanato paṭikkūlatā paccavekkhitabbā.	2075	
PA_anya-e01_01n:2076_0	297. Kathaṃ paribhogato? Evaṃ pariyiṭṭhāhārena pana bahigāme phāsukaṭṭhāne sukhanisinnena	2076	
PA_anya-e01_01n:2076_1	yāva tattha hatthaṃ na otāreti, tāva tathārūpaṃ garuṭṭhāniyaṃ bhikkhuṃ vā lajjimanussaṃ	2076	
PA_anya-e01_01n:2076_2	vā disvā nimantetumpi sakkā hoti. Bhuñjitukāmatāya panettha hatthe otāritamatte “gaṇhathā”ti	2076	
PA_anya-e01_01n:2076_3	vadantena lajjitabbaṃ hoti. Hatthaṃ pana otāretvā maddantassa pañcaṅgulianusārena	2076	
PA_anya-e01_01n:2076_4	sedo paggharamāno sukkhathaddhabhattampi temento muduṃ karoti.	2076	
PA_anya-e01_01n:2077_0	Atha tasmiṃ parimaddanamattenāpi sambhinnasobhe ālopaṃ katvā mukhe ṭhapite heṭṭhimadantā	2077	
PA_anya-e01_01n:2077_1	udukkhalakiccaṃ sādhenti, uparimā musalakiccaṃ, jivhā hatthakiccaṃ. Taṃ tattha suvānadoṇiyaṃ	2077	
PA_anya-e01_01n:2077_2	suvānapiṇḍamiva dantamusalehi koṭṭetvā jivhāya samparivattiyamānaṃ jivhāgge tanupasannakheḷo	2077	
PA_anya-e01_01n:2077_3	makkheti, vemajjhato paṭṭhāya bahalakheḷo makkheti, dantakaṭṭhena asampattaṭṭhāne	2077	
PA_anya-e01_01n:2077_4	dantagūthako makkheti. So evaṃ vicuṇṇitamakkhito taṅkhaṇaññeva antarahitavaṇṇagandhasaṅkhāraviseso	2077	
PA_anya-e01_01n:2077_5	suvānadoṇiyaṃ ṭhitasuvānavamathu viya paramajegucchabhāvaṃ upagacchati. Evarūpopi	2077	
PA_anya-e01_01n:2077_6	samāno cakkhussa āpāthaṃ atītattā ajjhoharitabbo hotīti evaṃ paribhogato paṭikkūlatā paccavekkhitabbā.	2077	
PA_anya-e01_01n:2078_0	298. Kathaṃ āsayato? Evaṃ paribhogaṃ upagato ca panesa anto pavisamāno yasmā buddhapaccekabuddhānampi	2078	
PA_anya-e01_01n:2078_1	raññopi cakkavattissa pittasemhapubbalohitāsayesu catūsu aññataro āsayo hotiyeva.	2078	
PA_anya-e01_01n:2078_2	Mandapuññānaṃ pana cattāro āsayā honti. Tasmā yassa pittāsayo adhiko hoti, tassa	2078	
PA_anya-e01_01n:2078_3	bahalamadhukatelamakkhito viya paramajeguccho hoti. Yassa semhāsayo adhiko hoti,	2078	
PA_anya-e01_01n:2078_4	tassa nāgabalapaṇṇarasamakkhito viya. Yassa pubbāsayo adhiko hoti, tassa pūtitakkamakkhito	2078	
PA_anya-e01_01n:2078_5	viya. Yassa lohitāsayo adhiko hoti, tassa rajanamakkhito viya paramajeguccho hotīti	2078	
PA_anya-e01_01n:2078_6	evaṃ āsayato paṭikkūlatā paccavekkhitabbā.	2078	
PA_anya-e01_01n:2079_0	299. Kathaṃ nidhānato? So imesu catūsu āsayesu aññatarena āsayena makkhito antoudaraṃ	2079	
PA_anya-e01_01n:2079_1	pavisitvā neva suvaṇṇabhājane na maṇirajatādibhājanesu nidhānaṃ gacchati. Sace pana	2079	
PA_anya-e01_01n:2079_2	dasavassikena ajjhohariyati dasa vassāni adhotavaccakūpasadise okāse patiṭṭhahati.	2079	
PA_anya-e01_01n:2079_3	Sace vīsa, tiṃsa, cattālīsa, paññāsa, saṭṭhi, sattati, asīti, navutivassikena, sace	2079	
PA_anya-e01_01n:2079_4	vassasatikena ajjhohariyati. Vassasataṃ adhotavaccakūpasadise okāse patiṭṭhahatīti	2079	
PA_anya-e01_01n:2079_5	evaṃ nidhānato paṭikkūlatā paccavekkhitabbā.	2079	
PA_anya-e01_01n:2080_0	300. Kathaṃ aparipakkato? So panāyamāhāro evarūpe okāse nidhānamupagato yāva aparipakko	2080	
PA_anya-e01_01n:2080_1	hoti, tāva tasmiññeva yathāvuttappakāre paramandhakāratimise nānākuṇapagandhavāsitapavanavicarite	2080	
PA_anya-e01_01n:2080_2	atiduggandhajegucche padese yathā nāma nidāghe akālameghena abhivuṭṭhamhi caṇḍālagāmadvāraāvāṭe	2080	
PA_anya-e01_01n:2080_3	patitāni tiṇapaṇṇakilañjakhaṇḍaahikukkuramanussakuṇapādīni sūriyātapena santattāni	2080	
PA_anya-e01_01n:2080_4	pheṇapupphuḷakācitāni tiṭṭhanti, evameva taṃdivasampi hiyyopi tato purime divasepi	2080	
PA_anya-e01_01n:2080_5	ajjhohato sabbo ekato hutvā semhapaṭalapariyonaddho kāyaggisantāpakuthitakuthanasañjātapheṇapupphuḷakācito	2080	
PA_anya-e01_01n:2080_6	paramajegucchabhāvaṃ upagantvā tiṭṭhatīti evaṃ aparipakkato paṭikkūlatā paccavekkhitabbā.	2080	
PA_anya-e01_01n:2081_0	301. Kathaṃ paripakkato? So tattakāyagginā paripakko samāno na suvaṇṇarajatādidhātuyo	2081	
PA_anya-e01_01n:2081_1	viya suvaṇṇarajatādibhāvaṃ upagacchati. Pheṇapupphuḷake pana muñcanto saṇhakaraṇiyaṃ	2081	
PA_anya-e01_01n:2081_2	pisitvā nāḷike pakkhittapaṇḍumattikā viya karīsabhāvaṃ upagantvā pakkāsayaṃ, muttabhāvaṃ	2081	
PA_anya-e01_01n:2081_3	upagantvā muttavatthiñca pūretīti evaṃ paripakkato paṭikkūlatā paccavekkhitabbā.	2081	
PA_anya-e01_01n:2082_0	302. Kathaṃ phalato? Sammā paripaccamāno ca panāyaṃ kesalomanakhadantādīni nānākuṇapāni	2082	
PA_anya-e01_01n:2082_1	nipphādeti asammāparipaccamāno daddukaṇḍukacchukuṭṭhakilāsasosakāsātisārappabhutīni	2082	
PA_anya-e01_01n:2082_2	rogasatāni, idamassa phalanti evaṃ phalato paṭikkūlatā paccavekkhitabbā.	2082	
PA_anya-e01_01n:2083_0	303. Kathaṃ nissandato? Ajjhohariyamāno cesa ekena dvārena pavisitvā nissandamāno	2083	
PA_anya-e01_01n:2083_1	akkhimhā akkhigūthako kaṇṇamhā kaṇṇagūthakotiādinā pakārena anekehi dvārehi nissandati.	2083	
PA_anya-e01_01n:2083_2	Ajjhoharaṇasamaye cesa mahāparivārenāpi ajjhohariyati. Nissandanasamaye pana uccārapassāvādibhāvaṃ	2083	
PA_anya-e01_01n:2083_3	upagato ekakeneva nīhariyati. Paṭhamadivase ca naṃ paribhuñjanto haṭṭhapahaṭṭhopi	2083	
PA_anya-e01_01n:2083_4	hoti udaggudaggo pītisomanassajāto. Dutiyadivase nissandento pihitanāsiko hoti vikuṇitamukho	2083	
PA_anya-e01_01n:2083_5	jegucchī maṅkubhūto. Paṭhamadivase ca naṃ ratto giddho gadhito mucchitopi ajjhoharitvā	2083	
PA_anya-e01_01n:2083_6	dutiyadivase ekarattivāsena viratto aṭṭīyamāno harāyamāno jigucchamāno nīharati. Tenāhu porāṇā –	2083	
PA_anya-e01_01n:2084	“Annaṃ pānaṃ khādanīyaṃ, bhojanañca mahārahaṃ;	208	
PA_anya-e01_01n:2085	Ekadvārena pavisitvā, navadvārehi sandati.	208	
PA_anya-e01_01n:2086	“Annaṃ pānaṃ khādanīyaṃ, bhojanañca mahārahaṃ;	208	
PA_anya-e01_01n:2087	Bhuñjati saparivāro, nikkhāmento nilīyati.	208	
PA_anya-e01_01n:2088	“Annaṃ pānaṃ khādanīyaṃ, bhojanañca mahārahaṃ;	208	
PA_anya-e01_01n:2089	Bhuñjati abhinandanto, nikkhāmento jigucchati.	208	
PA_anya-e01_01n:2090	“Annaṃ pānaṃ khādanīyaṃ, bhojanañca mahārahaṃ;	209	
PA_anya-e01_01n:2091	Ekarattiparivāsā, sabbaṃ bhavati pūtika”nti.	209	
PA_anya-e01_01n:2092	Evaṃ nissandato paṭikkūlatā paccavekkhitabbā.	209	
PA_anya-e01_01n:2093_0	304. Kathaṃ sammakkhanato? Paribhogakālepi cesa hatthaoṭṭhajivhātālūni sammakkheti.	2093	
PA_anya-e01_01n:2093_1	Tāni tena sammakkhitattā paṭikkūlāni honti, yāni dhotānipi gandhaharaṇatthaṃ punappunaṃ	2093	
PA_anya-e01_01n:2093_2	dhovitabbāni honti. Paribhutto samāno yathā nāma odane paccamāne thusakaṇakuṇḍakādīni	2093	
PA_anya-e01_01n:2093_3	uttaritvā ukkhalimukhavaṭṭipidhāniyo makkhanti, evameva sakalasarīrānugatena kāyagginā	2093	
PA_anya-e01_01n:2093_4	pheṇuddehakaṃ paccitvā uttaramāno dante dantamalabhāvena sammakkheti. Jivhātāluppabhutīni	2093	
PA_anya-e01_01n:2093_5	kheḷasemhādibhāvena, akkhikaṇṇanāsaadhomaggādike akkhigūthakakaṇṇagūthakasiṅghāṇikāmuttakarīsādibhāvena	2093	
PA_anya-e01_01n:2093_6	sammakkheti. Yena sammakkhitāni imāni dvārāni divase divase dhoviyamānānipi neva	2093	
PA_anya-e01_01n:2093_7	sucīni, na manoramāni honti. Yesu ekaccaṃ dhovitvā hattho puna udakena dhovitabbo	2093	
PA_anya-e01_01n:2093_8	hoti. Ekaccaṃ dhovitvā dvattikkhattuṃ gomayenapi mattikāyapi gandhacuṇṇenapi dhovato	2093	
PA_anya-e01_01n:2093_9	pāṭikulyatā vigacchatīti evaṃ sammakkhanato paṭikkūlatā paccavekkhitabbā.	2093	
PA_anya-e01_01n:2094_0	305. Tassevaṃ dasahākārehi paṭikkūlataṃ paccavekkhato takkāhataṃ vitakkāhataṃ karontassa	2094	
PA_anya-e01_01n:2094_1	paṭikkūlākāravasena kabaḷīkārāhāro pākaṭo hoti. So taṃ nimittaṃ punappunaṃ āsevati	2094	
PA_anya-e01_01n:2094_2	bhāveti bahulīkaroti. Tassevaṃ karoto nīvaraṇāni vikkhambhanti. Kabaḷīkārāhārassa	2094	
PA_anya-e01_01n:2094_3	sabhāvadhammatāya gambhīrattā appanaṃ appattena upacārasamādhinā cittaṃ samādhiyati.	2094	
PA_anya-e01_01n:2094_4	Paṭikkūlākāraggahaṇavasena panettha saññā pākaṭā hoti. Tasmā imaṃ kammaṭṭhānaṃ āhāre	2094	
PA_anya-e01_01n:2094_5	paṭikkūlasaññā icceva saṅkhaṃ gacchati.	2094	
PA_anya-e01_01n:2095_0	Imañca pana āhāre paṭikkūlasaññaṃ anuyuttassa bhikkhuno rasataṇhāya cittaṃ patilīyati	2095	
PA_anya-e01_01n:2095_1	patikuṭati pativaṭṭati. So kantāranittharaṇatthiko viya puttamaṃsaṃ vigatamado āhāraṃ	2095	
PA_anya-e01_01n:2095_2	āhāreti yāvadeva dukkhassa nittharaṇatthāya. Athassa appakasireneva kabaḷīkārāhārapariññāmukhena	2095	
PA_anya-e01_01n:2095_3	pañcakāmaguṇiko rāgo pariññaṃ gacchati. So pañcakāmaguṇapariññāmukhena rūpakkhandhaṃ	2095	
PA_anya-e01_01n:2095_4	parijānāti. Aparipakkādipaṭikkūlabhāvavasena cassa kāyagatāsatibhāvanāpi pāripūriṃ	2095	
PA_anya-e01_01n:2095_5	gacchati, asubhasaññāya anulomapaṭipadaṃ paṭipanno hoti. Imaṃ pana paṭipattiṃ nissāya	2095	
PA_anya-e01_01n:2095_6	diṭṭheva dhamme amatapariyosānataṃ anabhisambhuṇanto sugatiparāyano hotīti.	2095	
PA_anya-e01_01n:2096	Ayaṃ āhāre paṭikkūlasaññābhāvanāya vitthārakathā.	209	
PA_anya-e01_01n:2097	Catudhātuvavatthānabhāvanā	209	
PA_anya-e01_01n:2098_0	306. Idāni āhāre paṭikkūlasaññānantaraṃ ekaṃ vavatthānanti evaṃ uddiṭṭhassa catudhātuvavatthānassa	2098	
PA_anya-e01_01n:2098_1	bhāvanāniddeso anuppatto. Tattha vavatthānanti sabhāvūpalakkhaṇavasena sanniṭṭhānaṃ,	2098	
PA_anya-e01_01n:2098_2	catunnaṃ dhātūnaṃ vavatthānaṃ catudhātuvavatthānaṃ. Dhātumanasikāro, dhātukammaṭṭhānaṃ,	2098	
PA_anya-e01_01n:2098_3	catudhātuvavatthānanti atthato ekaṃ. Tayidaṃ dvidhā āgataṃ saṅkhepato ca vitthārato	2098	
PA_anya-e01_01n:2098_4	ca. Saṅkhepato mahāsatipaṭṭhāne āgataṃ. Vitthārato mahāhatthipadūpame rāhulovāde	2098	
PA_anya-e01_01n:2098_5	dhātuvibhaṅge ca. Tañhi –	2098	
PA_anya-e01_01n:2099_0	“Seyyathāpi, bhikkhave, dakkho goghātako vā goghātakantevāsī vā gāviṃ vadhitvā catumahāpathe	2099	
PA_anya-e01_01n:2099_1	bilaso vibhajitvā nisinno assa, evameva kho, bhikkhave, bhikkhu imameva kāyaṃ yathāṭhitaṃ	2099	
PA_anya-e01_01n:2099_2	yathāpaṇihitaṃ dhātuso paccavekkhati, atthi imasmiṃ kāye pathavīdhātu āpodhātu tejodhātu vāyodhātū”ti –	2099	
PA_anya-e01_01n:2100	Evaṃ tikkhapaññassa dhātukammaṭṭhānikassa vasena mahāsatipaṭṭhāne saṅkhepato āgataṃ.	210	
PA_anya-e01_01n:2101_0	Tassattho – yathā cheko goghātako vā tasseva vā bhattavetanabhato antevāsiko gāviṃ	2101	
PA_anya-e01_01n:2101_1	vadhitvā vinivijjhitvā catasso disā gatānaṃ mahāpathānaṃ vemajjhaṭṭhānasaṅkhāte catumahāpathe	2101	
PA_anya-e01_01n:2101_2	koṭṭhāsaṃ katvā nisinno assa, evameva bhikkhu catunnaṃ iriyāpathānaṃ yena kenaci	2101	
PA_anya-e01_01n:2101_3	ākārena ṭhitattā yathāṭhitaṃ. Yathāṭhitattāva yathāpaṇihitaṃ kāyaṃ atthi imasmiṃ	2101	
PA_anya-e01_01n:2101_4	kāye pathavīdhātu…pe… vāyodhātūti evaṃ dhātuso paccavekkhati.	2101	
PA_anya-e01_01n:2102_0	Kiṃ vuttaṃ hoti? Yathā goghātakassa gāviṃ posentassapi āghātanaṃ āharantassapi āharitvā	2102	
PA_anya-e01_01n:2102_1	tattha bandhitvā ṭhapentassapi vadhantassapi vadhitaṃ mataṃ passantassapi tāvadeva	2102	
PA_anya-e01_01n:2102_2	gāvītisaññā na antaradhāyati, yāva naṃ padāletvā bilaso na vibhajati. Vibhajitvā	2102	
PA_anya-e01_01n:2102_3	nisinnassa pana gāvīsaññā antaradhāyati, maṃsasaññā pavattati. Nāssa evaṃ hoti “ahaṃ	2102	
PA_anya-e01_01n:2102_4	gāviṃ vikkiṇāmi, ime gāviṃ harantī”ti. Atha khvassa “ahaṃ maṃsaṃ vikkiṇāmi, imepi	2102	
PA_anya-e01_01n:2102_5	maṃsaṃ haranti”cceva hoti, evameva imassāpi bhikkhuno pubbe bālaputhujjanakāle gihibhūtassapi	2102	
PA_anya-e01_01n:2102_6	pabbajitassapi tāvadeva sattoti vā posoti vā puggaloti vā saññā na antaradhāyati,	2102	
PA_anya-e01_01n:2102_7	yāva imameva kāyaṃ yathāṭhitaṃ yathāpaṇihitaṃ ghanavinibbhogaṃ katvā dhātuso na paccavekkhati.	2102	
PA_anya-e01_01n:2102_8	Dhātuso paccavekkhato pana sattasaññā antaradhāyati, dhātuvaseneva cittaṃ santiṭṭhati.	2102	
PA_anya-e01_01n:2102_9	Tenāha bhagavā “seyyathāpi, bhikkhave, dakkho goghātako vā…pe… nisinno assa, evameva	2102	
PA_anya-e01_01n:2102_10	kho, bhikkhave, bhikkhu…pe… vāyodhātū”ti.	21021	
PA_anya-e01_01n:2103_0	307. Mahāhatthipadūpame pana – “katamā cāvuso, ajjhattikā pathavīdhātu? Yaṃ ajjhattaṃ	2103	
PA_anya-e01_01n:2103_1	paccattaṃ kakkhaḷaṃ kharigataṃ upādinnaṃ. Seyyathidaṃ, kesā lomā…pe… udariyaṃ karīsaṃ,	2103	
PA_anya-e01_01n:2103_2	yaṃ vā panaññampi kiñci ajjhattaṃ paccattaṃ kakkhaḷaṃ kharigataṃ upādinnaṃ, ayaṃ	2103	
PA_anya-e01_01n:2103_3	vuccati, āvuso, ajjhattikā pathavīdhātū”ti ca,	2103	
PA_anya-e01_01n:2104_0	“Katamā cāvuso, ajjhattikā āpodhātu? Yaṃ ajjhattaṃ paccattaṃ āpo āpogataṃ upādinnaṃ.	2104	
PA_anya-e01_01n:2104_1	Seyyathidaṃ, pittaṃ…pe… muttaṃ, yaṃ vā panaññampi kiñci ajjhattaṃ paccattaṃ āpo āpogataṃ	2104	
PA_anya-e01_01n:2104_2	upādinnaṃ, ayaṃ vuccatāvuso, ajjhattikā āpodhātū”ti ca,	2104	
PA_anya-e01_01n:2105_0	“Katamā cāvuso, ajjhattikā tejodhātu? Yaṃ ajjhattaṃ paccattaṃ tejo tejogataṃ upādinnaṃ.	2105	
PA_anya-e01_01n:2105_1	Seyyathidaṃ, yena ca santappati, yena ca jīrīyati, yena ca pariḍayhati, yena ca asitapītakhāyitasāyitaṃ	2105	
PA_anya-e01_01n:2105_2	sammā pariṇāmaṃ gacchati, yaṃ vā panaññampi kiñci ajjhattaṃ paccattaṃ tejo tejogataṃ	2105	
PA_anya-e01_01n:2105_3	upādinnaṃ, ayaṃ vuccatāvuso, ajjhattikā tejodhātū”ti ca,	2105	
PA_anya-e01_01n:2106_0	“Katamā cāvuso, ajjhattikā vāyodhātu? Yaṃ ajjhattaṃ paccattaṃ vāyo vāyogataṃ upādinnaṃ.	2106	
PA_anya-e01_01n:2106_1	Seyyathidaṃ, uddhaṅgamā vātā, adhogamā vātā, kucchisayā vātā, koṭṭhāsayā vātā, aṅgamaṅgānusārino	2106	
PA_anya-e01_01n:2106_2	vātā, assāso passāso iti vā, yaṃ vā panaññampi kiñci ajjhattaṃ paccattaṃ vāyo vāyogataṃ	2106	
PA_anya-e01_01n:2106_3	upādinnaṃ, ayaṃ vuccatāvuso, ajjhattikā vāyodhātū”ti ca –	2106	
PA_anya-e01_01n:2107	Evaṃ nātitikkhapaññassa dhātukammaṭṭhānikassa vasena vitthārato āgataṃ. Yathā cettha, evaṃ rāhulovādadhātuvibhaṅgesupi.	210	
PA_anya-e01_01n:2108_0	Tatrāyaṃ anuttānapadavaṇṇanā, ajjhattaṃ paccattanti idaṃ tāva ubhayampi niyakassa	2108	
PA_anya-e01_01n:2108_1	adhivacanaṃ. Niyakaṃ nāma attani jātaṃ sasantānapariyāpannanti attho. Tayidaṃ yathā	2108	
PA_anya-e01_01n:2108_2	loke itthīsu kathā adhitthīti vuccati, evaṃ attani pavattattā ajjhattaṃ, attānaṃ	2108	
PA_anya-e01_01n:2108_3	paṭicca paṭicca pavattattā paccattantipi vuccati. Kakkhaḷanti thaddhaṃ. Kharigatanti	2108	
PA_anya-e01_01n:2108_4	pharusaṃ. Tattha paṭhamaṃ lakkhaṇavacanaṃ, dutiyaṃ ākāravacanaṃ, kakkhaḷalakkhaṇā	2108	
PA_anya-e01_01n:2108_5	hi pathavīdhātu, sā pharusākārā hoti, tasmā kharigatanti vuttā. Upādinnanti daḷhaṃ	2108	
PA_anya-e01_01n:2108_6	ādinnaṃ, ahaṃ mamanti evaṃ daḷhaṃ ādinnaṃ, gahitaṃ parāmaṭṭhanti attho. Seyyathidanti	2108	
PA_anya-e01_01n:2108_7	nipāto. Tassa taṃ katamanti ceti attho. Tato taṃ dassento “kesā lomā”tiādimāha. Ettha	2108	
PA_anya-e01_01n:2108_8	ca matthaluṅgaṃ pakkhipitvā vīsatiyā ākārehi pathavīdhātu niddiṭṭhāti veditabbā.	2108	
PA_anya-e01_01n:2108_9	Yaṃ vā panaññampi kiñcīti avasesesu tīsu koṭṭhāsesu pathavīdhātu saṅgahitā.	2108	
PA_anya-e01_01n:2109	Vissandanabhāvena taṃ taṃ ṭhānaṃ appotīti āpo. Kammasamuṭṭhānādivasena nānāvidhesu āpesu gatanti āpogataṃ. Kiṃ taṃ? Āpodhātuyā ābandhanalakkhaṇaṃ.	210	
PA_anya-e01_01n:2110_0	Tejanavasena tejo, vuttanayeneva tejesu gatanti tejogataṃ. Kiṃ taṃ? Uṇhattalakkhaṇaṃ.	2110	
PA_anya-e01_01n:2110_1	Yena cāti yena tejodhātugatena kupitena ayaṃ kāyo santappati, ekāhikajarādibhāvena	2110	
PA_anya-e01_01n:2110_2	usumajāto hoti. Yena ca jīrīyatīti yena ayaṃ kāyo jīrati, indriyavekallataṃ balaparikkhayaṃ	2110	
PA_anya-e01_01n:2110_3	valipalitādibhāvañca pāpuṇāti. Yena ca pariḍayhatīti yena kupitena ayaṃ kāyo ḍayhati.	2110	
PA_anya-e01_01n:2110_4	So ca puggalo “ḍayhāmi ḍayhāmī”ti kandanto satadhotasappigosīsacandanādilepañceva	2110	
PA_anya-e01_01n:2110_5	tālavaṇṭavātañca paccāsīsati. Yena ca asitapītakhāyitasāyitaṃ sammā pariṇāmaṃ gacchatīti	2110	
PA_anya-e01_01n:2110_6	yenetaṃ asitaṃ vā odanādi pītaṃ vā pānakādi khāyitaṃ vā piṭṭhakhajjakādi sāyitaṃ	2110	
PA_anya-e01_01n:2110_7	vā ambapakkamadhuphāṇitādi sammā paripākaṃ gacchati, rasādibhāvena vivekaṃ gacchatīti	2110	
PA_anya-e01_01n:2110_8	attho. Ettha ca purimā tayo tejodhātusamuṭṭhānā. Pacchimo kammasamuṭṭhānova.	2110	
PA_anya-e01_01n:2111_0	Vāyanavasena vāyo, vuttanayeneva vāyesu gatanti vāyogataṃ. Kiṃ taṃ? Vitthambhanalakkhaṇaṃ.	2111	
PA_anya-e01_01n:2111_1	Uddhaṅgamā vātāti uggārahikkādipavattakā uddhaṃ ārohaṇavātā. Adhogamā vātāti uccārapassāvādinīharaṇakā	2111	
PA_anya-e01_01n:2111_2	adho orohaṇavātā. Kucchisayā vātāti antānaṃ bahivātā. Koṭṭhāsayā vātāti antānaṃ antovātā.	2111	
PA_anya-e01_01n:2111_3	Aṅgamaṅgānusārino vātāti dhamanijālānusārena sakalasarīre aṅgamaṅgāni anusaṭā samiñjanapasāraṇādinibbattakā	2111	
PA_anya-e01_01n:2111_4	vātā. Assāsoti antopavisananāsikavāto. Passāsoti bahinikkhamananāsikavāto. Ettha	2111	
PA_anya-e01_01n:2111_5	ca purimā pañca catusamuṭṭhānā. Assāsapassāsā cittasamuṭṭhānāva. Sabbattha yaṃ vā	2111	
PA_anya-e01_01n:2111_6	panaññampi kiñcīti iminā padena avasesakoṭṭhāsesu āpodhātuādayo saṅgahitā.	2111	
PA_anya-e01_01n:2112	Iti vīsatiyā ākārehi pathavīdhātu, dvādasahi āpodhātu, catūhi tejodhātu, chahi vāyodhātūti dvācattālīsāya ākārehi catasso dhātuyo vitthāritā hontīti ayaṃ tāvettha pāḷivaṇṇanā.	211	
PA_anya-e01_01n:2113_0	308. Bhāvanānaye panettha tikkhapaññassa bhikkhuno kesā pathavīdhātu, lomā pathavīdhātūti	2113	
PA_anya-e01_01n:2113_1	evaṃ vitthārato dhātupariggaho papañcato upaṭṭhāti. Yaṃ thaddhalakkhaṇaṃ, ayaṃ pathavīdhātu.	2113	
PA_anya-e01_01n:2113_2	Yaṃ ābandhanalakkhaṇaṃ, ayaṃ āpodhātu. Yaṃ paripācanalakkhaṇaṃ, ayaṃ tejodhātu. Yaṃ	2113	
PA_anya-e01_01n:2113_3	vitthambhanalakkhaṇaṃ, ayaṃ vāyodhātūti evaṃ manasikaroto panassa kammaṭṭhānaṃ pākaṭaṃ	2113	
PA_anya-e01_01n:2113_4	hoti. Nātitikkhapaññassa pana evaṃ manasikaroto andhakāraṃ avibhūtaṃ hoti. Purimanayena	2113	
PA_anya-e01_01n:2113_5	vitthārato manasikarontassa pākaṭaṃ hoti.	2113	
PA_anya-e01_01n:2114_0	Kathaṃ? Yathā dvīsu bhikkhūsu bahupeyyālaṃ tantiṃ sajjhāyantesu tikkhapañño bhikkhu	2114	
PA_anya-e01_01n:2114_1	sakiṃ vā dvikkhattuṃ vā peyyālamukhaṃ vitthāretvā tato paraṃ ubhatokoṭivaseneva sajjhāyaṃ	2114	
PA_anya-e01_01n:2114_2	karonto gacchati. Tatra nātitikkhapañño evaṃ vattā hoti “kiṃ sajjhāyo nāmesa oṭṭhapariyāhatamattaṃ	2114	
PA_anya-e01_01n:2114_3	kātuṃ na deti, evaṃ sajjhāye kariyamāne kadā tanti paguṇā bhavissatī”ti. So āgatāgataṃ	2114	
PA_anya-e01_01n:2114_4	peyyālamukhaṃ vitthāretvāva sajjhāyaṃ karoti. Tamenaṃ itaro evamāha – “kiṃ sajjhāyo	2114	
PA_anya-e01_01n:2114_5	nāmesa pariyosānaṃ gantuṃ na deti, evaṃ sajjhāye kariyamāne kadā tanti pariyosānaṃ	2114	
PA_anya-e01_01n:2114_6	gamissatī”ti. Evameva tikkhapaññassa kesādivasena vitthārato dhātupariggaho papañcato	2114	
PA_anya-e01_01n:2114_7	upaṭṭhāti. Yaṃ thaddhalakkhaṇaṃ, ayaṃ pathavīdhātūtiādinā nayena saṅkhepato manasikaroto	2114	
PA_anya-e01_01n:2114_8	kammaṭṭhānaṃ pākaṭaṃ hoti. Itarassa tathā manasikaroto andhakāraṃ avibhūtaṃ hoti.	2114	
PA_anya-e01_01n:2114_9	Kesādivasena vitthārato manasikarontassa pākaṭaṃ hoti.	2114	
PA_anya-e01_01n:2115_0	Tasmā imaṃ kammaṭṭhānaṃ bhāvetukāmena tikkhapaññena tāva rahogatena paṭisallīnena	2115	
PA_anya-e01_01n:2115_1	sakalampi attano rūpakāyaṃ āvajjetvā yo imasmiṃ kāye thaddhabhāvo vā kharabhāvo vā,	2115	
PA_anya-e01_01n:2115_2	ayaṃ pathavīdhātu. Yo ābandhanabhāvo vā dravabhāvo vā, ayaṃ āpodhātu. Yo paripācanabhāvo	2115	
PA_anya-e01_01n:2115_3	vā uṇhabhāvo vā, ayaṃ tejodhātu. Yo vitthambhanabhāvo vā samudīraṇabhāvo vā, ayaṃ	2115	
PA_anya-e01_01n:2115_4	vāyodhātūti evaṃ saṃkhittena dhātuyo pariggahetvā punappunaṃ pathavīdhātu āpodhātūti	2115	
PA_anya-e01_01n:2115_5	dhātumattato nissattato nijjīvato āvajjitabbaṃ manasikātabbaṃ paccavekkhitabbaṃ.	2115	
PA_anya-e01_01n:2115_6	Tassevaṃ vāyamamānassa nacireneva dhātuppabhedāvabhāsanapaññāpariggahito sabhāvadhammārammaṇattā	2115	
PA_anya-e01_01n:2115_7	appanaṃ appatto upacāramatto samādhi uppajjati.	2115	
PA_anya-e01_01n:2116_0	Atha vā pana ye ime catunnaṃ mahābhūtānaṃ nissattabhāvadassanatthaṃ dhammasenāpatinā	2116	
PA_anya-e01_01n:2116_1	“aṭṭhiñca paṭicca nhāruñca paṭicca maṃsañca paṭicca cammañca paṭicca ākāso parivārito	2116	
PA_anya-e01_01n:2116_2	rūpantveva saṅkhaṃ gacchatī”ti cattāro koṭṭhāsā vuttā. Tesu taṃ taṃ antarānusārinā	2116	
PA_anya-e01_01n:2116_3	ñāṇahatthena vinibbhujitvā vinibbhujitvā yo etesu thaddhabhāvo vā kharabhāvo vā,	2116	
PA_anya-e01_01n:2116_4	ayaṃ pathavīdhātūti purimanayeneva dhātuyo pariggahetvā punappunaṃ pathavīdhātu āpodhātūti	2116	
PA_anya-e01_01n:2116_5	dhātumattato nissattato nijjīvato āvajjitabbaṃ manasikātabbaṃ paccavekkhitabbaṃ.	2116	
PA_anya-e01_01n:2116_6	Tassevaṃ vāyamamānassa nacireneva dhātuppabhedāvabhāsanapaññāpariggahito sabhāvadhammārammaṇattā	2116	
PA_anya-e01_01n:2116_7	appanaṃ appatto upacāramatto samādhi uppajjati. Ayaṃ saṅkhepato āgate catudhātuvavatthāne bhāvanānayo.	2116	
PA_anya-e01_01n:2117_0	309. Vitthārato āgate pana evaṃ veditabbo. Idaṃ kammaṭṭhānaṃ bhāvetukāmena hi nātitikkhapaññena	2117	
PA_anya-e01_01n:2117_1	yoginā ācariyasantike dvācattālīsāya ākārehi vitthārato dhātuyo uggaṇhitvā vuttappakāre	2117	
PA_anya-e01_01n:2117_2	senāsane viharantena katasabbakiccena rahogatena paṭisallīnena sasambhārasaṅkhepato,	2117	
PA_anya-e01_01n:2117_3	sasambhāravibhattito, salakkhaṇasaṅkhepato, salakkhaṇavibhattitoti evaṃ catūhākārehi	2117	
PA_anya-e01_01n:2117_4	kammaṭṭhānaṃ bhāvetabbaṃ.	2117	
PA_anya-e01_01n:2118_0	Tattha kathaṃ sasambhārasaṅkhepato bhāveti? Idha bhikkhu vīsatiyā koṭṭhāsesu thaddhākāraṃ	2118	
PA_anya-e01_01n:2118_1	pathavīdhātūti vavatthapeti. Dvādasasu koṭṭhāsesu yūsagataṃ udakasaṅkhātaṃ ābandhanākāraṃ	2118	
PA_anya-e01_01n:2118_2	āpodhātūti vavatthapeti. Catūsu koṭṭhāsesu paripācanakaṃ tejaṃ tejodhātūti vavatthapeti.	2118	
PA_anya-e01_01n:2118_3	Chasu koṭṭhāsesu vitthambhanākāraṃ vāyodhātūti vavatthapeti. Tassevaṃ vavatthāpayatoyeva	2118	
PA_anya-e01_01n:2118_4	dhātuyo pākaṭā honti. Tā punappunaṃ āvajjato manasikaroto vuttanayeneva upacārasamādhi uppajjati.	2118	
PA_anya-e01_01n:2119_0	310. Yassa pana evaṃ bhāvayato kammaṭṭhānaṃ na ijjhati, tena sasambhāravibhattito	2119	
PA_anya-e01_01n:2119_1	bhāvetabbaṃ. Kathaṃ? Tena hi bhikkhunā yaṃ taṃ kāyagatāsatikammaṭṭhānaniddese sattadhā	2119	
PA_anya-e01_01n:2119_2	uggahakosallaṃ dasadhā manasikārakosallañca vuttaṃ. Dvattiṃsākāre tāva taṃ sabbaṃ	2119	
PA_anya-e01_01n:2119_3	aparihāpetvā tacapañcakādīnaṃ anulomapaṭilomato vacasā sajjhāyaṃ ādiṃkatvā sabbaṃ	2119	
PA_anya-e01_01n:2119_4	tattha vuttavidhānaṃ kātabbaṃ. Ayameva hi viseso, tattha vaṇṇasaṇṭhānadisokāsaparicchedavasena	2119	
PA_anya-e01_01n:2119_5	kesādayo manasikaritvāpi paṭikkūlavasena cittaṃ ṭhapetabbaṃ, idha dhātuvasena. Tasmā	2119	
PA_anya-e01_01n:2119_6	vaṇṇādivasena pañcadhā pañcadhā kesādayo manasikaritvā avasāne evaṃ manasikāro pavattetabbo.	2119	
PA_anya-e01_01n:2120_0	311. Ime kesā nāma sīsakaṭāhapaliveṭhanacamme jātā. Tattha yathāvammikamatthake jātesu	2120	
PA_anya-e01_01n:2120_1	kuṇṭhatiṇesu na vammikamatthako jānāti mayi kuṇṭhatiṇāni jātānīti, napi kuṇṭhatiṇāni	2120	
PA_anya-e01_01n:2120_2	jānanti mayaṃ vammikamatthake jātānīti, evameva na sīsakaṭāhapaliveṭhanacammaṃ jānāti	2120	
PA_anya-e01_01n:2120_3	mayi kesā jātāti, napi kesā jānanti mayaṃ sīsakaṭāhaveṭhanacamme jātāti, aññamaññaṃ	2120	
PA_anya-e01_01n:2120_4	ābhogapaccavekkhaṇarahitā ete dhammā. Iti kesā nāma imasmiṃ sarīre pāṭiyekko koṭṭhāso	2120	
PA_anya-e01_01n:2120_5	acetano abyākato suñño nissatto thaddho pathavīdhātūti.	2120	
PA_anya-e01_01n:2121_0	312. Lomā sarīraveṭhanacamme jātā. Tattha yathā suññagāmaṭṭhāne jātesu dabbatiṇakesu	2121	
PA_anya-e01_01n:2121_1	na suññagāmaṭṭhānaṃ jānāti mayi dabbatiṇakāni jātānīti, napi dabbatiṇakāni jānanti	2121	
PA_anya-e01_01n:2121_2	mayaṃ suññagāmaṭṭhāne jātānīti, evameva na sarīraveṭhanacammaṃ jānāti mayi lomā jātāti.	2121	
PA_anya-e01_01n:2121_3	Napi lomā jānanti mayaṃ sarīraveṭhanacamme jātāti. Aññamaññaṃ ābhogapaccavekkhaṇarahitā	2121	
PA_anya-e01_01n:2121_4	ete dhammā. Iti lomā nāma imasmiṃ sarīre pāṭiyekko koṭṭhāso acetano abyākato suñño	2121	
PA_anya-e01_01n:2121_5	nissatto thaddho pathavīdhātūti.	2121	
PA_anya-e01_01n:2122_0	313. Nakhā aṅgulīnaṃ aggesu jātā. Tattha yathā kumārakesu daṇḍakehi madhukaṭṭhike	2122	
PA_anya-e01_01n:2122_1	vijjhitvā kīḷantesu na daṇḍakā jānanti amhesu madhukaṭṭhikā ṭhapitāti, napi madhukaṭṭhikā	2122	
PA_anya-e01_01n:2122_2	jānanti mayaṃ daṇḍakesu ṭhapitāti, evameva na aṅguliyo jānanti amhākaṃ aggesu nakhā	2122	
PA_anya-e01_01n:2122_3	jātāti. Napi nakhā jānanti mayaṃ aṅgulīnaṃ aggesu jātāti. Aññamaññaṃ ābhogapaccavekkhaṇarahitā	2122	
PA_anya-e01_01n:2122_4	ete dhammā. Iti nakhā nāma imasmiṃ sarīre pāṭiyekko koṭṭhāso acetano abyākato suñño	2122	
PA_anya-e01_01n:2122_5	nissatto thaddho pathavīdhātūti.	2122	
PA_anya-e01_01n:2123_0	314. Dantā hanukaṭṭhikesu jātā. Tattha yathā vaḍḍhakīhi pāsāṇaudukkhalakesu kenacideva	2123	
PA_anya-e01_01n:2123_1	silesajātena bandhitvā ṭhapitathambhesu na udukkhalā jānanti amhesu thambhā ṭhitāti.	2123	
PA_anya-e01_01n:2123_2	Napi thambhā jānanti mayaṃ udukkhalesu ṭhitāti, evameva na hanukaṭṭhīni jānanti amhesu	2123	
PA_anya-e01_01n:2123_3	dantā jātāti. Napi dantā jānanti mayaṃ hanukaṭṭhīsu jātāti. Aññamaññaṃ ābhogapaccavekkhaṇarahitā	2123	
PA_anya-e01_01n:2123_4	ete dhammā. Iti dantā nāma imasmiṃ sarīre pāṭiyekko koṭṭhāso acetano abyākato suñño	2123	
PA_anya-e01_01n:2123_5	nissatto thaddho pathavīdhātūti.	2123	
PA_anya-e01_01n:2124_0	315. Taco sakalasarīraṃ pariyonandhitvā ṭhito. Tattha yathā allagocammapariyonaddhāya	2124	
PA_anya-e01_01n:2124_1	mahāvīṇāya na mahāvīṇā jānāti ahaṃ allagocammena pariyonaddhāti. Napi allagocammaṃ	2124	
PA_anya-e01_01n:2124_2	jānāti mayā mahāvīṇā pariyonaddhāti, evameva na sarīraṃ jānāti ahaṃ tacena pariyonaddhanti.	2124	
PA_anya-e01_01n:2124_3	Napi taco jānāti mayā sarīraṃ pariyonaddhanti. Aññamaññaṃ ābhogapaccavekkhaṇarahitā	2124	
PA_anya-e01_01n:2124_4	ete dhammā. Iti taco nāma imasmiṃ sarīre pāṭiyekko koṭṭhāso acetano abyākato suñño	2124	
PA_anya-e01_01n:2124_5	nissatto thaddho pathavīdhātūti.	2124	
PA_anya-e01_01n:2125_0	316. Maṃsaṃ aṭṭhisaṅghāṭaṃ anulimpitvā ṭhitaṃ. Tattha yathā mahāmattikalittāya bhittiyā	2125	
PA_anya-e01_01n:2125_1	na bhitti jānāti ahaṃ mahāmattikāya littāti. Napi mahāmattikā jānāti mayā bhitti	2125	
PA_anya-e01_01n:2125_2	littāti, evameva na aṭṭhisaṅghāṭo jānāti ahaṃ navapesisatappabhedena maṃsena littoti.	2125	
PA_anya-e01_01n:2125_3	Napi maṃsaṃ jānāti mayā aṭṭhisaṅghāṭo littoti. Aññamaññaṃ ābhogapaccavekkhaṇarahitā	2125	
PA_anya-e01_01n:2125_4	ete dhammā. Iti maṃsaṃ nāma imasmiṃ sarīre pāṭiyekko koṭṭhāso acetano abyākato suñño	2125	
PA_anya-e01_01n:2125_5	nissatto thaddho pathavīdhātūti.	2125	
PA_anya-e01_01n:2126_0	317. Nhāru sarīrabbhantare aṭṭhīni ābandhamānā ṭhitā. Tattha yathā vallīhi vinaddhesu	2126	
PA_anya-e01_01n:2126_1	kuṭṭadārūsu na kuṭṭadārūni jānanti mayaṃ vallīhi vinaddhānīti. Napi valliyo jānanti	2126	
PA_anya-e01_01n:2126_2	amhehi kuṭṭadārūni vinaddhānīti, evameva na aṭṭhīni jānanti mayaṃ nhārūhi ābaddhānīti.	2126	
PA_anya-e01_01n:2126_3	Napi nhārū jānanti amhehi aṭṭhīni ābaddhānīti. Aññamaññaṃ ābhogapaccavekkhaṇarahitā	2126	
PA_anya-e01_01n:2126_4	ete dhammā. Iti nhāru nāma imasmiṃ sarīre pāṭiyekko koṭṭhāso acetano abyākato suñño	2126	
PA_anya-e01_01n:2126_5	nissatto thaddho pathavīdhātūti.	2126	
PA_anya-e01_01n:2127_0	318. Aṭṭhīsu paṇhikaṭṭhi gopphakaṭṭhiṃ ukkhipitvā ṭhitaṃ. Gopphakaṭṭhi jaṅghaṭṭhiṃ	2127	
PA_anya-e01_01n:2127_1	ukkhipitvā ṭhitaṃ. Jaṅghaṭṭhi ūruṭṭhiṃ ukkhipitvā ṭhitaṃ. Ūruṭṭhi kaṭiṭṭhiṃ ukkhipitvā	2127	
PA_anya-e01_01n:2127_2	ṭhitaṃ. Kaṭiṭṭhi piṭṭhikaṇṭakaṃ ukkhipitvā ṭhitaṃ, piṭṭhikaṇṭako gīvaṭṭhiṃ ukkhipitvā	2127	
PA_anya-e01_01n:2127_3	ṭhito. Gīvaṭṭhi sīsaṭṭhiṃ ukkhipitvā ṭhitaṃ. Sīsaṭṭhi gīvaṭṭhike patiṭṭhitaṃ. Gīvaṭṭhi	2127	
PA_anya-e01_01n:2127_4	piṭṭhikaṇṭake patiṭṭhitaṃ. Piṭṭhikaṇṭako kaṭiṭṭhimhi patiṭṭhito. Kaṭiṭṭhi ūruṭṭhike	2127	
PA_anya-e01_01n:2127_5	patiṭṭhitaṃ. Ūruṭṭhi jaṅghaṭṭhike patiṭṭhitaṃ. Jaṅghaṭṭhi gopphakaṭṭhike patiṭṭhitaṃ.	2127	
PA_anya-e01_01n:2127_6	Gopphakaṭṭhi paṇhikaṭṭhike patiṭṭhitaṃ.	2127	
PA_anya-e01_01n:2128_0	Tattha yathā iṭṭhakadārugomayādisañcayesu na heṭṭhimā heṭṭhimā jānanti mayaṃ uparime	2128	
PA_anya-e01_01n:2128_1	uparime ukkhipitvā ṭhitāti. Napi uparimā uparimā jānanti mayaṃ heṭṭhimesu heṭṭhimesu	2128	
PA_anya-e01_01n:2128_2	patiṭṭhitāti, evameva na paṇhikaṭṭhi jānāti ahaṃ gopphakaṭṭhiṃ ukkhipitvā ṭhitanti.	2128	
PA_anya-e01_01n:2128_3	Na gopphakaṭṭhi jānāti ahaṃ jaṅghaṭṭhiṃ ukkhipitvā ṭhitanti. Na jaṅghaṭṭhi jānāti	2128	
PA_anya-e01_01n:2128_4	ahaṃ ūruṭṭhiṃ ukkhipitvā ṭhitanti. Na ūruṭṭhi jānāti ahaṃ kaṭiṭṭhiṃ ukkhipitvā ṭhitanti.	2128	
PA_anya-e01_01n:2128_5	Na kaṭiṭṭhi jānāti ahaṃ piṭṭhikaṇṭakaṃ ukkhipitvā ṭhitanti. Na piṭṭhikaṇṭako jānāti	2128	
PA_anya-e01_01n:2128_6	ahaṃ gīvaṭṭhiṃ ukkhipitvā ṭhitanti. Na gīvaṭṭhi jānāti ahaṃ sīsaṭṭhiṃ ukkhipitvā	2128	
PA_anya-e01_01n:2128_7	ṭhitanti. Na sīsaṭṭhi jānāti ahaṃ gīvaṭṭhimhi patiṭṭhitanti. Na gīvaṭṭhi jānāti ahaṃ	2128	
PA_anya-e01_01n:2128_8	piṭṭhikaṇṭake patiṭṭhitanti. Na piṭṭhikaṇṭako jānāti ahaṃ kaṭiṭṭhimhi patiṭṭhitoti.	2128	
PA_anya-e01_01n:2128_9	Na kaṭiṭṭhi jānāti ahaṃ ūruṭṭhimhi patiṭṭhitanti. Na ūruṭṭhi jānāti ahaṃ jaṅghaṭṭhimhi	2128	
PA_anya-e01_01n:2128_10	patiṭṭhitanti. Na jaṅghaṭṭhi jānāti ahaṃ gopphakaṭṭhimhi patiṭṭhitanti. Na gopphakaṭṭhi	21281	
PA_anya-e01_01n:2128_11	jānāti ahaṃ paṇhikaṭṭhimhi patiṭṭhitanti. Aññamaññaṃ ābhogapaccavekkhaṇarahitā ete	21281	
PA_anya-e01_01n:2128_12	dhammā. Iti aṭṭhi nāma imasmiṃ sarīre pāṭiyekko koṭṭhāso acetano abyākato suñño nissatto	21281	
PA_anya-e01_01n:2128_13	thaddho pathavīdhātūti.	21281	
PA_anya-e01_01n:2129_0	319. Aṭṭhimiñjaṃ tesaṃ tesaṃ aṭṭhīnaṃ abbhantare ṭhitaṃ. Tattha yathā veḷupabbādīnaṃ	2129	
PA_anya-e01_01n:2129_1	anto pakkhittachinnavettaggādīsu na veḷupabbādīni jānanti amhesu vettaggādīni pakkhittānīti.	2129	
PA_anya-e01_01n:2129_2	Napi vettaggādīni jānanti mayaṃ veḷupabbādīsu ṭhitānīti, evameva na aṭṭhīni jānanti	2129	
PA_anya-e01_01n:2129_3	amhākaṃ anto miñjaṃ ṭhitanti. Nāpi miñjaṃ jānāti ahaṃ aṭṭhīnaṃ anto ṭhitanti. Aññamaññaṃ	2129	
PA_anya-e01_01n:2129_4	ābhogapaccavekkhaṇarahitā ete dhammā. Iti aṭṭhimiñjaṃ nāma imasmiṃ sarīre pāṭiyekko	2129	
PA_anya-e01_01n:2129_5	koṭṭhāso acetano abyākato suñño nissatto thaddho pathavīdhātūti.	2129	
PA_anya-e01_01n:2130_0	320. Vakkaṃ galavāṭakato nikkhantena ekamūlena thokaṃ gantvā dvidhā bhinnena thūlanhārunā	2130	
PA_anya-e01_01n:2130_1	vinibaddhaṃ hutvā hadayamaṃsaṃ parikkhipitvā ṭhitaṃ. Tattha yathā vaṇṭupanibaddhe	2130	
PA_anya-e01_01n:2130_2	ambaphaladvaye na vaṇṭaṃ jānāti mayā ambaphaladvayaṃ upanibaddhanti. Napi ambaphaladvayaṃ	2130	
PA_anya-e01_01n:2130_3	jānāti ahaṃ vaṇṭena upanibaddhanti, evameva na thūlanhāru jānāti mayā vakkaṃ upanibaddhanti.	2130	
PA_anya-e01_01n:2130_4	Napi vakkaṃ jānāti ahaṃ thūlanhārunā upanibaddhanti. Aññamaññaṃ ābhogapaccavekkhaṇarahitā	2130	
PA_anya-e01_01n:2130_5	ete dhammā. Iti vakkaṃ nāma imasmiṃ sarīre pāṭiyekko koṭṭhāso acetano abyākato suñño	2130	
PA_anya-e01_01n:2130_6	nissatto thaddho pathavīdhātūti.	2130	
PA_anya-e01_01n:2131_0	321. Hadayaṃ sarīrabbhantare uraṭṭhipañjaramajjhaṃ nissāya ṭhitaṃ. Tattha yathā jiṇṇasandamānikapañjaraṃ	2131	
PA_anya-e01_01n:2131_1	nissāya ṭhapitāya maṃsapesiyā na sandamānikapañjarabbhantaraṃ jānāti maṃ nissāya	2131	
PA_anya-e01_01n:2131_2	maṃsapesi ṭhitāti. Napi maṃsapesi jānāti ahaṃ jiṇṇasandamānikapañjaraṃ nissāya ṭhitāti,	2131	
PA_anya-e01_01n:2131_3	evameva na uraṭṭhipañjarabbhantaraṃ jānāti maṃ nissāya hadayaṃ ṭhitanti. Napi hadayaṃ	2131	
PA_anya-e01_01n:2131_4	jānāti ahaṃ uraṭṭhipañjaraṃ nissāya ṭhitanti. Aññamaññaṃ ābhogapaccavekkhaṇarahitā	2131	
PA_anya-e01_01n:2131_5	ete dhammā. Iti hadayaṃ nāma imasmiṃ sarīre pāṭiyekko koṭṭhāso acetano abyākato suñño	2131	
PA_anya-e01_01n:2131_6	nissatto thaddho pathavīdhātūti.	2131	
PA_anya-e01_01n:2132_0	322. Yakanaṃ antosarīre dvinnaṃ thanānamabbhantare dakkhiṇapassaṃ nissāya ṭhitaṃ.	2132	
PA_anya-e01_01n:2132_1	Tattha yathā ukkhalikapālapassamhi lagge yamakamaṃsapiṇḍe na ukkhalikapālapassaṃ	2132	
PA_anya-e01_01n:2132_2	jānāti mayi yamakamaṃsapiṇḍo laggoti. Napi yamakamaṃsapiṇḍo jānāti ahaṃ ukkhalikapālapasse	2132	
PA_anya-e01_01n:2132_3	laggoti, evameva na thanānamabbhantare dakkhiṇapassaṃ jānāti maṃ nissāya yakanaṃ	2132	
PA_anya-e01_01n:2132_4	ṭhitanti. Napi yakanaṃ jānāti ahaṃ thanānamabbhantare dakkhiṇapassaṃ nissāya ṭhitanti.	2132	
PA_anya-e01_01n:2132_5	Aññamaññaṃ ābhogapaccavekkhaṇarahitā ete dhammā. Iti yakanaṃ nāma imasmiṃ sarīre	2132	
PA_anya-e01_01n:2132_6	pāṭiyekko koṭṭhāso acetano abyākato suñño nissatto thaddho pathavīdhātūti.	2132	
PA_anya-e01_01n:2133_0	323. Kilomakesu paṭicchannakilomakaṃ hadayañca vakkañca parivāretvā ṭhitaṃ. Appaṭicchannakilomakaṃ	2133	
PA_anya-e01_01n:2133_1	sakalasarīre cammassa heṭṭhato maṃsaṃ pariyonandhitvā ṭhitaṃ. Tattha yathā pilotikapaliveṭhite	2133	
PA_anya-e01_01n:2133_2	maṃse na maṃsaṃ jānāti ahaṃ pilotikāya paliveṭhitanti. Napi pilotikā jānāti mayā	2133	
PA_anya-e01_01n:2133_3	maṃsaṃ paliveṭhitanti, evameva na vakkahadayāni sakalasarīre ca maṃsaṃ jānāti ahaṃ	2133	
PA_anya-e01_01n:2133_4	kilomakena paṭicchannanti. Napi kilomakaṃ jānāti mayā vakkahadayāni sakalasarīre	2133	
PA_anya-e01_01n:2133_5	ca maṃsaṃ paṭicchannanti. Aññamaññaṃ ābhogapaccavekkhaṇarahitā ete dhammā. Iti kilomakaṃ	2133	
PA_anya-e01_01n:2133_6	nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.	2133	
PA_anya-e01_01n:2134_0	324. Pihakaṃ hadayassa vāmapasse udarapaṭalassa matthakapassaṃ nissāya ṭhitaṃ. Tattha	2134	
PA_anya-e01_01n:2134_1	yathā koṭṭhamatthakapassaṃ nissāya ṭhitāya gomayapiṇḍiyā na koṭṭhamatthakapassaṃ	2134	
PA_anya-e01_01n:2134_2	jānāti gomayapiṇḍi maṃ nissāya ṭhitāti. Napi gomayapiṇḍi jānāti ahaṃ koṭṭhamatthakapassaṃ	2134	
PA_anya-e01_01n:2134_3	nissāya ṭhitāti, evameva na udarapaṭalassa matthakapassaṃ jānāti pihakaṃ maṃ nissāya	2134	
PA_anya-e01_01n:2134_4	ṭhitanti. Napi pihakaṃ jānāti ahaṃ udarapaṭalassa matthakapassaṃ nissāya ṭhitanti.	2134	
PA_anya-e01_01n:2134_5	Aññamaññaṃ ābhogapaccavekkhaṇarahitā ete dhammā. Iti pihakaṃ nāma imasmiṃ sarīre	2134	
PA_anya-e01_01n:2134_6	pāṭiyekko koṭṭhāso acetano abyākato suñño nissatto thaddho pathavīdhātūti.	2134	
PA_anya-e01_01n:2135_0	325. Papphāsaṃ sarīrabbhantare dvinnaṃ thanānamantare hadayañca yakanañca upari chādetvā	2135	
PA_anya-e01_01n:2135_1	olambantaṃ ṭhitaṃ. Tattha yathā jiṇṇakoṭṭhabbhantare lambamāne sakuṇakulāvake na	2135	
PA_anya-e01_01n:2135_2	jiṇṇakoṭṭhabbhantaraṃ jānāti mayi sakuṇakulāvako lambamāno ṭhitoti. Napi sakuṇakulāvako	2135	
PA_anya-e01_01n:2135_3	jānāti ahaṃ jiṇṇakoṭṭhabbhantare lambamāno ṭhitoti, evameva na taṃ sarīrabbhantaraṃ	2135	
PA_anya-e01_01n:2135_4	jānāti mayi papphāsaṃ lambamānaṃ ṭhitanti. Napi papphāsaṃ jānāti ahaṃ evarūpe sarīrabbhantare	2135	
PA_anya-e01_01n:2135_5	lambamānaṃ ṭhitanti. Aññamaññaṃ ābhogapaccavekkhaṇarahitā ete dhammā. Iti papphāsaṃ	2135	
PA_anya-e01_01n:2135_6	nāma imasmiṃ sarīre pāṭiyekko koṭṭhāso acetano abyākato suñño nissatto thaddho pathavīdhātūti.	2135	
PA_anya-e01_01n:2136_0	326. Antaṃ galavāṭakakarīsamaggapariyante sarīrabbhantare ṭhitaṃ. Tattha yathā lohitadoṇikāya	2136	
PA_anya-e01_01n:2136_1	obhujitvā ṭhapite chinnasīsadhammanikaḷevare na lohitadoṇi jānāti mayi dhammanikaḷevaraṃ	2136	
PA_anya-e01_01n:2136_2	ṭhitanti. Napi dhammanikaḷevaraṃ jānāti ahaṃ lohitadoṇiyā ṭhitanti, evameva na sarīrabbhantaraṃ	2136	
PA_anya-e01_01n:2136_3	jānāti mayi antaṃ ṭhitanti. Napi antaṃ jānāti ahaṃ sarīrabbhantare ṭhitanti. Aññamaññaṃ	2136	
PA_anya-e01_01n:2136_4	ābhogapaccavekkhaṇarahitā ete dhammā. Iti antaṃ nāma imasmiṃ sarīre pāṭiyekko koṭṭhāso	2136	
PA_anya-e01_01n:2136_5	acetano abyākato suñño nissatto thaddho pathavīdhātūti.	2136	
PA_anya-e01_01n:2137_0	327. Antaguṇaṃ antantare ekavīsatiantabhoge bandhitvā ṭhitaṃ. Tattha yathā pādapuñchanarajjumaṇḍalakaṃ	2137	
PA_anya-e01_01n:2137_1	sibbetvā ṭhitesu rajjukesu na pādapuñchanarajjumaṇḍalakaṃ jānāti rajjukā maṃ sibbitvā	2137	
PA_anya-e01_01n:2137_2	ṭhitāti. Napi rajjukā jānanti mayaṃ pādapuñchanarajjumaṇḍalakaṃ sibbitvā ṭhitāti,	2137	
PA_anya-e01_01n:2137_3	evameva na antaṃ jānāti antaguṇaṃ maṃ ābandhitvā ṭhitanti. Napi antaguṇaṃ jānāti	2137	
PA_anya-e01_01n:2137_4	ahaṃ antaṃ ābandhitvā ṭhitanti. Aññamaññaṃ ābhogapaccavekkhaṇarahitā ete dhammā.	2137	
PA_anya-e01_01n:2137_5	Iti antaguṇaṃ nāma imasmiṃ sarīre pāṭiyekko koṭṭhāso acetano abyākato suñño nissatto	2137	
PA_anya-e01_01n:2137_6	thaddho pathavīdhātūti.	2137	
PA_anya-e01_01n:2138_0	328. Udariyaṃ udare ṭhitaṃ asitapītakhāyitasāyitaṃ. Tattha yathā suvānadoṇiyaṃ ṭhite	2138	
PA_anya-e01_01n:2138_1	suvānavamathumhi na suvānadoṇi jānāti mayi suvānavamathu ṭhitoti. Napi suvānavamathu	2138	
PA_anya-e01_01n:2138_2	jānāti ahaṃ suvānadoṇiyaṃ ṭhitoti, evameva na udaraṃ jānāti mayi udariyaṃ ṭhitanti.	2138	
PA_anya-e01_01n:2138_3	Napi udariyaṃ jānāti ahaṃ udare ṭhitanti. Aññamaññaṃ ābhogapaccavekkhaṇarahitā ete	2138	
PA_anya-e01_01n:2138_4	dhammā. Iti udariyaṃ nāma imasmiṃ sarīre pāṭiyekko koṭṭhāso acetano abyākato suñño	2138	
PA_anya-e01_01n:2138_5	nissatto thaddho pathavīdhātūti.	2138	
PA_anya-e01_01n:2139_0	329. Karīsaṃ pakkāsayasaṅkhāte aṭṭhaṅgulaveḷupabbasadise antapariyosāne ṭhitaṃ. Tattha	2139	
PA_anya-e01_01n:2139_1	yathā veḷupabbe omadditvā pakkhittāya saṇhapaṇḍumattikāya na veḷupabbaṃ jānāti mayi	2139	
PA_anya-e01_01n:2139_2	paṇḍumattikā ṭhitāti. Napi paṇḍumattikā jānāti ahaṃ veḷupabbe ṭhitāti, evameva na	2139	
PA_anya-e01_01n:2139_3	pakkāsayo jānāti mayi karīsaṃ ṭhitanti. Napi karīsaṃ jānāti ahaṃ pakkāsaye ṭhitanti.	2139	
PA_anya-e01_01n:2139_4	Aññamaññaṃ ābhogapaccavekkhaṇarahitā ete dhammā. Iti karīsaṃ nāma imasmiṃ sarīre	2139	
PA_anya-e01_01n:2139_5	pāṭiyekko koṭṭhāso acetano abyākato suñño nissatto thaddho pathavīdhātūti.	2139	
PA_anya-e01_01n:2140_0	330. Matthaluṅgaṃ sīsakaṭāhabbhantare ṭhitaṃ. Tattha yathā purāṇalābukaṭāhe pakkhittāya	2140	
PA_anya-e01_01n:2140_1	piṭṭhapiṇḍiyā na lābukaṭāhaṃ jānāti mayi piṭṭhapiṇḍi ṭhitāti. Napi piṭṭhapiṇḍi jānāti	2140	
PA_anya-e01_01n:2140_2	ahaṃ lābukaṭāhe ṭhitāti, evameva na sīsakaṭāhabbhantaraṃ jānāti mayi matthaluṅgaṃ	2140	
PA_anya-e01_01n:2140_3	ṭhitanti. Napi matthaluṅgaṃ jānāti ahaṃ sīsakaṭāhabbhantare ṭhitanti. Aññamaññaṃ	2140	
PA_anya-e01_01n:2140_4	ābhogapaccavekkhaṇarahitā ete dhammā. Iti matthaluṅgaṃ nāma imasmiṃ sarīre pāṭiyekko	2140	
PA_anya-e01_01n:2140_5	koṭṭhāso acetano abyākato suñño nissatto thaddho pathavīdhātūti.	2140	
PA_anya-e01_01n:2141_0	331. Pittesu abaddhapittaṃ jīvitindriyapaṭibaddhaṃ sakalasarīraṃ byāpetvā ṭhitaṃ.	2141	
PA_anya-e01_01n:2141_1	Baddhapittaṃ pittakosake ṭhitaṃ. Tattha yathā pūvaṃ byāpetvā ṭhite tele na pūvaṃ	2141	
PA_anya-e01_01n:2141_2	jānāti telaṃ maṃ byāpetvā ṭhitanti. Napi telaṃ jānāti ahaṃ pūvaṃ byāpetvā ṭhitanti,	2141	
PA_anya-e01_01n:2141_3	evameva na sarīraṃ jānāti abaddhapittaṃ maṃ byāpetvā ṭhitanti. Napi abaddhapittaṃ	2141	
PA_anya-e01_01n:2141_4	jānāti ahaṃ sarīraṃ byāpetvā ṭhitanti. Yathā vassodakena puṇṇe kosātakikosake na	2141	
PA_anya-e01_01n:2141_5	kosātakikosako jānāti mayi vassodakaṃ ṭhitanti. Napi vassodakaṃ jānāti ahaṃ kosātakikosake	2141	
PA_anya-e01_01n:2141_6	ṭhitanti, evameva na pittakosako jānāti mayi baddhapittaṃ ṭhitanti. Napi baddhapittaṃ	2141	
PA_anya-e01_01n:2141_7	jānāti ahaṃ pittakosake ṭhitanti. Aññamaññaṃ ābhogapaccavekkhaṇarahitā ete dhammā.	2141	
PA_anya-e01_01n:2141_8	Iti pittaṃ nāma imasmiṃ sarīre pāṭiyekko koṭṭhāso acetano abyākato suñño nissatto	2141	
PA_anya-e01_01n:2141_9	yūsabhūto ābandhanākāro āpodhātūti.	2141	
PA_anya-e01_01n:2142_0	332. Semhaṃ ekapatthapūrappamāṇaṃ udarapaṭale ṭhitaṃ. Tattha yathā upari sañjātapheṇapaṭalāya	2142	
PA_anya-e01_01n:2142_1	candanikāya na candanikā jānāti mayi pheṇapaṭalaṃ ṭhitanti. Napi pheṇapaṭalaṃ jānāti	2142	
PA_anya-e01_01n:2142_2	ahaṃ candanikāya ṭhitanti, evameva na udarapaṭalaṃ jānāti mayi semhaṃ ṭhitanti. Napi	2142	
PA_anya-e01_01n:2142_3	semhaṃ jānāti ahaṃ udarapaṭale ṭhitanti. Aññamaññaṃ ābhogapaccavekkhaṇarahitā ete	2142	
PA_anya-e01_01n:2142_4	dhammā. Iti semhaṃ nāma imasmiṃ sarīre pāṭiyekko koṭṭhāso acetano abyākato suñño	2142	
PA_anya-e01_01n:2142_5	nissatto yūsabhūto ābandhanākāro āpodhātūti.	2142	
PA_anya-e01_01n:2143_0	333. Pubbo anibaddhokāso yattha yattheva khāṇukaṇṭakappaharaṇaaggijālādīhi abhihate	2143	
PA_anya-e01_01n:2143_1	sarīrappadese lohitaṃ saṇṭhahitvā paccati, gaṇḍapīḷakādayo vā uppajjanti, tattha	2143	
PA_anya-e01_01n:2143_2	tattha tiṭṭhati. Tattha yathā pharasuppahārādivasena paggharitaniyyāse rukkhe na	2143	
PA_anya-e01_01n:2143_3	rukkhassa pahārādippadesā jānanti amhesu niyyāso ṭhitoti, napi niyyāso jānāti ahaṃ	2143	
PA_anya-e01_01n:2143_4	rukkhassa pahārādippadesesu ṭhitoti, evameva na sarīrassa khāṇukaṇṭakādīhi abhihatappadesā	2143	
PA_anya-e01_01n:2143_5	jānanti amhesu pubbo ṭhitoti. Napi pubbo jānāti ahaṃ tesu padesesu ṭhitoti. Aññamaññaṃ	2143	
PA_anya-e01_01n:2143_6	ābhogapaccavekkhaṇarahitā ete dhammā. Iti pubbo nāma imasmiṃ sarīre pāṭiyekko koṭṭhāso	2143	
PA_anya-e01_01n:2143_7	acetano abyākato suñño nissatto yūsabhūto ābandhanākāro āpodhātūti.	2143	
PA_anya-e01_01n:2144_0	334. Lohitesu saṃsaraṇalohitaṃ pittaṃ viya sakalasarīraṃ byāpetvā ṭhitaṃ. Sannicitalohitaṃ	2144	
PA_anya-e01_01n:2144_1	yakanaṭṭhānassa heṭṭhābhāgaṃ pūretvā ekapatthapūramattaṃ vakkahadayayakanapapphāsāni	2144	
PA_anya-e01_01n:2144_2	tementaṃ ṭhitaṃ. Tattha saṃsaraṇalohite abaddhapittasadisova vinicchayo. Itaraṃ pana	2144	
PA_anya-e01_01n:2144_3	yathā jajjarakapāle ovaṭṭhe udake heṭṭhā leḍḍukhaṇḍādīni temayamāne na leḍḍukhaṇḍādīni	2144	
PA_anya-e01_01n:2144_4	jānanti mayaṃ udakena temiyamānāti. Napi udakaṃ jānāti ahaṃ leḍḍukhaṇḍādīni tememīti,	2144	
PA_anya-e01_01n:2144_5	evameva na yakanassa heṭṭhābhāgaṭṭhānaṃ vakkādīni vā jānanti mayi lohitaṃ ṭhitaṃ	2144	
PA_anya-e01_01n:2144_6	amhe vā temayamānaṃ ṭhitanti. Napi lohitaṃ jānāti ahaṃ yakanassa heṭṭhābhāgaṃ pūretvā	2144	
PA_anya-e01_01n:2144_7	vakkādīni temayamānaṃ ṭhitanti. Aññamaññaṃ ābhogapaccavekkhaṇarahitā ete dhammā.	2144	
PA_anya-e01_01n:2144_8	Iti lohitaṃ nāma imasmiṃ sarīre pāṭiyekko koṭṭhāso acetano abyākato suñño nissatto	2144	
PA_anya-e01_01n:2144_9	yūsabhūto ābandhanākāro āpodhātūti.	2144	
PA_anya-e01_01n:2145_0	335. Sedo aggisantāpādikālesu kesalomakūpavivarāni pūretvā tiṭṭhati ceva paggharati	2145	
PA_anya-e01_01n:2145_1	ca. Tattha yathā udakā abbūḷhamattesu bhisamuḷālakumudanāḷakalāpesu na bhisādikalāpavivarāni	2145	
PA_anya-e01_01n:2145_2	jānanti amhehi udakaṃ paggharatīti. Napi bhisādikalāpavivarehi paggharantaṃ udakaṃ	2145	
PA_anya-e01_01n:2145_3	jānāti ahaṃ bhisādikalāpavivarehi paggharāmīti, evameva na kesalomakūpavivarāni jānanti	2145	
PA_anya-e01_01n:2145_4	amhehi sedo paggharatīti. Napi sedo jānāti ahaṃ kesalomakūpavivarehi paggharāmīti.	2145	
PA_anya-e01_01n:2145_5	Aññamaññaṃ ābhogapaccavekkhaṇarahitā ete dhammā. Iti sedo nāma imasmiṃ sarīre pāṭiyekko	2145	
PA_anya-e01_01n:2145_6	koṭṭhāso acetano abyākato suñño nissatto yūsabhūto ābandhanākāro āpodhātūti.	2145	
PA_anya-e01_01n:2146_0	336. Medo thūlassa sakalasarīraṃ pharitvā kisassa jaṅghamaṃsādīni nissāya ṭhito patthinnasineho.	2146	
PA_anya-e01_01n:2146_1	Tattha yathā haliddipilotikapaṭicchanne maṃsapuñje na maṃsapuñjo jānāti maṃ nissāya	2146	
PA_anya-e01_01n:2146_2	haliddipilotikā ṭhitāti. Napi haliddipilotikā jānāti ahaṃ maṃsapuñjaṃ nissāya ṭhitāti,	2146	
PA_anya-e01_01n:2146_3	evameva na sakalasarīre jaṅghādīsu vā maṃsaṃ jānāti maṃ nissāya medo ṭhitoti. Napi	2146	
PA_anya-e01_01n:2146_4	medo jānāti ahaṃ sakalasarīre jaṅghādīsu vā maṃsaṃ nissāya ṭhitoti. Aññamaññaṃ ābhogapaccavekkhaṇarahitā	2146	
PA_anya-e01_01n:2146_5	ete dhammā. Iti medo nāma imasmiṃ sarīre pāṭiyekko koṭṭhāso acetano abyākato suñño	2146	
PA_anya-e01_01n:2146_6	nissatto patthinnayūso ābandhanākāro āpodhātūti.	2146	
PA_anya-e01_01n:2147_0	337. Assu yadā sañjāyati tadā akkhikūpake pūretvā tiṭṭhati vā paggharati vā. Tattha	2147	
PA_anya-e01_01n:2147_1	yathā udakapuṇṇesu taruṇatālaṭṭhikūpakesu na taruṇatālaṭṭhikūpakā jānanti amhesu	2147	
PA_anya-e01_01n:2147_2	udakaṃ ṭhitanti. Napi taruṇatālaṭṭhikūpakesu udakaṃ jānāti ahaṃ taruṇatālaṭṭhikūpakesu	2147	
PA_anya-e01_01n:2147_3	ṭhitanti, evameva na akkhikūpakā jānanti amhesu assu ṭhitanti. Napi assu jānāti ahaṃ	2147	
PA_anya-e01_01n:2147_4	akkhikūpakesu ṭhitanti. Aññamaññaṃ ābhogapaccavekkhaṇarahitā ete dhammā. Iti assu	2147	
PA_anya-e01_01n:2147_5	nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto	2147	
PA_anya-e01_01n:2147_6	ābandhanākāro āpodhātūti.	2147	
PA_anya-e01_01n:2148_0	338. Vasā aggisantāpādikāle hatthatalahatthapiṭṭhipādatalapādapiṭṭhi nāsāpuṭanalāṭaaṃsakūṭesu	2148	
PA_anya-e01_01n:2148_1	ṭhitavilīnasneho. Tattha yathā pakkhittatele ācāme na ācāmo jānāti maṃ telaṃ ajjhottharitvā	2148	
PA_anya-e01_01n:2148_2	ṭhitanti. Napi telaṃ jānāti ahaṃ ācāmaṃ ajjhottharitvā ṭhitanti, evameva na hatthatalādippadeso	2148	
PA_anya-e01_01n:2148_3	jānāti maṃ vasā ajjhottharitvā ṭhitāti. Napi vasā jānāti ahaṃ hatthatalādippadesaṃ	2148	
PA_anya-e01_01n:2148_4	ajjhottharitvā ṭhitāti. Aññamaññaṃ ābhogapaccavekkhaṇarahitā ete dhammā. Iti vasā	2148	
PA_anya-e01_01n:2148_5	nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto	2148	
PA_anya-e01_01n:2148_6	ābandhanākāro āpodhātūti.	2148	
PA_anya-e01_01n:2149_0	339. Kheḷo tathārūpe kheḷuppattipaccaye sati ubhohi kapolapassehi orohitvā jivhātale	2149	
PA_anya-e01_01n:2149_1	tiṭṭhati. Tattha yathā abbocchinnaudakanissande nadītīrakūpake na kūpatalaṃ jānāti	2149	
PA_anya-e01_01n:2149_2	mayi udakaṃ santiṭṭhatīti. Napi udakaṃ jānāti ahaṃ kūpatale santiṭṭhāmīti, evameva	2149	
PA_anya-e01_01n:2149_3	na jivhātalaṃ jānāti mayi ubhohi kapolapassehi orohitvā kheḷo ṭhitoti. Napi kheḷo	2149	
PA_anya-e01_01n:2149_4	jānāti ahaṃ ubhohi kapolapassehi orohitvā jivhātale ṭhitoti. Aññamaññaṃ ābhogapaccavekkhaṇarahitā	2149	
PA_anya-e01_01n:2149_5	ete dhammā. Iti kheḷo nāma imasmiṃ sarīre pāṭiyekko koṭṭhāso acetano abyākato suñño	2149	
PA_anya-e01_01n:2149_6	nissatto yūsabhūto ābandhanākāro āpodhātūti.	2149	
PA_anya-e01_01n:2150_0	340. Siṅghāṇikā yadā sañjāyati, tadā nāsāpuṭe pūretvā tiṭṭhati vā paggharati vā.	2150	
PA_anya-e01_01n:2150_1	Tattha yathā pūtidadhibharitāya sippikāya na sippikā jānāti mayi pūtidadhi ṭhitanti.	2150	
PA_anya-e01_01n:2150_2	Napi pūtidadhi jānāti ahaṃ sippikāya ṭhitanti, evameva na nāsāpuṭā jānanti amhesu	2150	
PA_anya-e01_01n:2150_3	siṅghāṇikā ṭhitāti. Napi siṅghāṇikā jānāti ahaṃ nāsāpuṭesu ṭhitāti. Aññamaññaṃ ābhogapaccavekkhaṇarahitā	2150	
PA_anya-e01_01n:2150_4	ete dhammā. Iti siṅghāṇikā nāma imasmiṃ sarīre pāṭiyekko koṭṭhāso acetano abyākato	2150	
PA_anya-e01_01n:2150_5	suñño nissatto yūsabhūto ābandhanākāro āpodhātūti.	2150	
PA_anya-e01_01n:2151_0	341. Lasikā aṭṭhikasandhīnaṃ abbhañjanakiccaṃ sādhayamānā asītisatasandhīsu ṭhitā.	2151	
PA_anya-e01_01n:2151_1	Tattha yathā telabbhañjite akkhe na akkho jānāti maṃ telaṃ abbhañjitvā ṭhitanti.	2151	
PA_anya-e01_01n:2151_2	Napi telaṃ jānāti ahaṃ akkhaṃ abbhañjitvā ṭhitanti, evameva na asītisatasandhayo	2151	
PA_anya-e01_01n:2151_3	jānanti lasikā amhe abbhañjitvā ṭhitāti. Napi lasikā jānāti ahaṃ asītisatasandhayo	2151	
PA_anya-e01_01n:2151_4	abbhañjitvā ṭhitāti. Aññamaññaṃ ābhogapaccavekkhaṇarahitā ete dhammā. Iti lasikā	2151	
PA_anya-e01_01n:2151_5	nāma imasmiṃ sarīre pāṭiyekko koṭṭhāso acetano abyākato suñño nissatto yūsabhūto	2151	
PA_anya-e01_01n:2151_6	ābandhanākāro āpodhātūti.	2151	
PA_anya-e01_01n:2152_0	342. Muttaṃ vatthissa abbhantare ṭhitaṃ. Tattha yathā candanikāya pakkhitte amukhe	2152	
PA_anya-e01_01n:2152_1	ravaṇaghaṭe na ravaṇaghaṭo jānāti mayi candanikāraso ṭhitoti. Napi candanikāraso	2152	
PA_anya-e01_01n:2152_2	jānāti ahaṃ ravaṇaghaṭe ṭhitoti, evameva na vatthi jānāti mayi muttaṃ ṭhitanti. Napi	2152	
PA_anya-e01_01n:2152_3	muttaṃ jānāti ahaṃ vatthimhi ṭhitanti. Aññamaññaṃ ābhogapaccavekkhaṇarahitā ete dhammā.	2152	
PA_anya-e01_01n:2152_4	Iti muttaṃ nāma imasmiṃ sarīre pāṭiyekko koṭṭhāso acetano abyākato suñño nissatto	2152	
PA_anya-e01_01n:2152_5	yūsabhūto ābandhanākāro āpodhātūti.	2152	
PA_anya-e01_01n:2153_0	343. Evaṃ kesādīsu manasikāraṃ pavattetvā yena santappati, ayaṃ imasmiṃ sarīre pāṭiyekko	2153	
PA_anya-e01_01n:2153_1	koṭṭhāso acetano abyākato suñño nissatto paripācanākāro tejodhātūti, yena jīrīyati,	2153	
PA_anya-e01_01n:2153_2	yena pariḍayhati, yena asitapītakhāyitasāyitaṃ sammā pariṇāmaṃ gacchati, ayaṃ imasmiṃ	2153	
PA_anya-e01_01n:2153_3	sarīre pāṭiyekko koṭṭhāso acetano abyākato suñño nissatto paripācanākāro tejodhātūti	2153	
PA_anya-e01_01n:2153_4	evaṃ tejokoṭṭhāsesu manasikāro pavattetabbo.	2153	
PA_anya-e01_01n:2154_0	344. Tato uddhaṅgame vāte uddhaṅgamavasena pariggahetvā adhogame adhogamavasena,	2154	
PA_anya-e01_01n:2154_1	kucchisaye kucchisayavasena, koṭṭhāsaye koṭṭhāsayavasena, aṅgamaṅgānusārimhi aṅgamaṅgānusārivasena,	2154	
PA_anya-e01_01n:2154_2	assāsapassāse assāsapassāsavasena pariggahetvā uddhaṅgamā vātā nāma imasmiṃ sarīre	2154	
PA_anya-e01_01n:2154_3	pāṭiyekko koṭṭhāso acetano abyākato suñño nissatto vitthambhanākāro vāyodhātūti,	2154	
PA_anya-e01_01n:2154_4	adhogamā vātā nāma, kucchisayā vātā nāma, koṭṭhāsayā vātā nāma, aṅgamaṅgānusārino	2154	
PA_anya-e01_01n:2154_5	vātā nāma, assāsapassāsā vātā nāma imasmiṃ sarīre pāṭiyekko koṭṭhāso acetano abyākato	2154	
PA_anya-e01_01n:2154_6	suñño nissatto vitthambhanākāro vāyodhātūti evaṃ vāyokoṭṭhāsesu manasikāro pavattetabbo.	2154	
PA_anya-e01_01n:2154_7	Tassevaṃ pavattamanasikārassa dhātuyo pākaṭā honti. Tā punappunaṃ āvajjato manasikaroto	2154	
PA_anya-e01_01n:2154_8	vuttanayeneva upacārasamādhi uppajjati.	2154	
PA_anya-e01_01n:2155_0	345. Yassa pana evaṃ bhāvayato kammaṭṭhānaṃ na ijjhati, tena salakkhaṇasaṅkhepato	2155	
PA_anya-e01_01n:2155_1	bhāvetabbaṃ. Kathaṃ? Vīsatiyā koṭṭhāsesu thaddhalakkhaṇaṃ pathavīdhātūti vavatthapetabbaṃ.	2155	
PA_anya-e01_01n:2155_2	Tattheva ābandhanalakkhaṇaṃ āpodhātūti. Paripācanalakkhaṇaṃ tejodhātūti. Vitthambhanalakkhaṇaṃ vāyodhātūti.	2155	
PA_anya-e01_01n:2156	Dvādasasu koṭṭhāsesu ābandhanalakkhaṇaṃ āpodhātūti vavatthapetabbaṃ. Tattheva paripācanalakkhaṇaṃ tejodhātūti. Vitthambhanalakkhaṇaṃ vāyodhātūti. Thaddhalakkhaṇaṃ pathavīdhātūti.	215	
PA_anya-e01_01n:2157_0	Catūsu koṭṭhāsesu paripācanalakkhaṇaṃ tejodhātūti vavatthapetabbaṃ. Tena avinibhuttaṃ	2157	
PA_anya-e01_01n:2157_1	vitthambhanalakkhaṇaṃ vāyodhātūti. Thaddhalakkhaṇaṃ pathavīdhātūti. Ābandhanalakkhaṇaṃ āpodhātūti.	2157	
PA_anya-e01_01n:2158_0	Chasu koṭṭhāsesu vitthambhanalakkhaṇaṃ vāyodhātūti vavatthapetabbaṃ. Tattheva thaddhalakkhaṇaṃ	2158	
PA_anya-e01_01n:2158_1	pathavīdhātūti. Ābandhanalakkhaṇaṃ āpodhātūti. Paripācanalakkhaṇaṃ tejodhātūti. Tassevaṃ	2158	
PA_anya-e01_01n:2158_2	vavatthāpayato dhātuyo pākaṭā honti. Tā punappunaṃ āvajjato manasikaroto vuttanayeneva	2158	
PA_anya-e01_01n:2158_3	upacārasamādhi uppajjati.	2158	
PA_anya-e01_01n:2159_0	346. Yassa pana evampi bhāvayato kammaṭṭhānaṃ na ijjhati, tena salakkhaṇavibhattito	2159	
PA_anya-e01_01n:2159_1	bhāvetabbaṃ. Kathaṃ? Pubbe vuttanayeneva kesādayo pariggahetvā kesamhi thaddhalakkhaṇaṃ	2159	
PA_anya-e01_01n:2159_2	pathavīdhātūti vavatthapetabbaṃ. Tattheva ābandhanalakkhaṇaṃ āpodhātūti. Paripācanalakkhaṇaṃ	2159	
PA_anya-e01_01n:2159_3	tejodhātūti. Vitthambhanalakkhaṇaṃ vāyodhātūti. Evaṃ sabbakoṭṭhāsesu ekekasmiṃ koṭṭhāse	2159	
PA_anya-e01_01n:2159_4	catasso catasso dhātuyo vavatthapetabbā. Tassevaṃ vavatthāpayato dhātuyo pākaṭā honti.	2159	
PA_anya-e01_01n:2159_5	Tā punappunaṃ āvajjato manasikaroto vuttanayeneva upacārasamādhi uppajjati.	2159	
PA_anya-e01_01n:2160_0	Apica kho pana vacanatthato, kalāpato, cuṇṇato, lakkhaṇādito, samuṭṭhānato, nānattekattato,	2160	
PA_anya-e01_01n:2160_1	vinibbhogāvinibbhogato, sabhāgavisabhāgato, ajjhattikabāhiravisesato, saṅgahato,	2160	
PA_anya-e01_01n:2160_2	paccayato, asamannāhārato, paccayavibhāgatoti imehipi ākārehi dhātuyo manasikātabbā.	2160	
PA_anya-e01_01n:2161_0	347. Tattha vacanatthato manasikarontena patthaṭattā pathavī. Appoti āpiyati appāyatīti	2161	
PA_anya-e01_01n:2161_1	vā āpo. Tejatīti tejo. Vāyatīti vāyo. Avisesena pana salakkhaṇadhāraṇato dukkhādānato	2161	
PA_anya-e01_01n:2161_2	dukkhādhānato ca dhātūti. Evaṃ visesasāmaññavasena vacanatthato manasikātabbā.	2161	
PA_anya-e01_01n:2162	348. Kalāpatoti yā ayaṃ kesā lomātiādinā nayena vīsatiyā ākārehi pathavīdhātu, pittaṃ semhanti ca ādinā nayena dvādasahākārehi āpodhātu niddiṭṭhā, tattha yasmā –	216	
PA_anya-e01_01n:2163	Vaṇṇo gandho raso ojā, catasso cāpi dhātuyo;	216	
PA_anya-e01_01n:2164	Aṭṭhadhammasamodhānā, hoti kesāti sammuti;	216	
PA_anya-e01_01n:2165	Tesaṃyeva vinibbhogā, natthi kesāti sammuti.	216	
PA_anya-e01_01n:2166_0	Tasmā kesāpi aṭṭhadhammakalāpamattameva. Tathā lomādayoti. Yo panettha kammasamuṭṭhāno	2166	
PA_anya-e01_01n:2166_1	koṭṭhāso, so jīvitindriyena ca bhāvena ca saddhiṃ dasadhammakalāpopi hoti. Ussadavasena	2166	
PA_anya-e01_01n:2166_2	pana pathavīdhātu āpodhātūti saṅkhaṃ gato. Evaṃ kalāpato manasikātabbā.	2166	
PA_anya-e01_01n:2167_0	349. Cuṇṇatoti imasmiṃ hi sarīre majjhimena pamāṇena pariggayhamānā paramāṇubhedasañcuṇṇā	2167	
PA_anya-e01_01n:2167_1	sukhumarajabhūtā pathavīdhātu doṇamattā siyā. Sā tato upaḍḍhappamāṇāya āpodhātuyā	2167	
PA_anya-e01_01n:2167_2	saṅgahitā, tejodhātuyā anupālitā vāyodhātuyā vitthambhitā na vikiriyati na viddhaṃsiyati,	2167	
PA_anya-e01_01n:2167_3	avikiriyamānā aviddhaṃsiyamānā anekavidhaṃ itthipurisaliṅgādibhāvavikappaṃ upagacchati,	2167	
PA_anya-e01_01n:2167_4	aṇuthūladīgharassathirakathinādibhāvañca pakāseti.	2167	
PA_anya-e01_01n:2168	Yūsagatā ābandhanākārabhūtā panettha āpodhātu pathavīpatiṭṭhitā tejānupālitā vāyovitthambhitā na paggharati na parissavati, apaggharamānā aparissavamānā pīṇitapīṇitabhāvaṃ dasseti.	216	
PA_anya-e01_01n:2169_0	Asitapītādipācakā cettha usumākārabhūtā uṇhattalakkhaṇā tejodhātu pathavīpatiṭṭhitā	2169	
PA_anya-e01_01n:2169_1	āposaṅgahitā vāyovitthambhitā imaṃ kāyaṃ paripāceti, vaṇṇasampattiñcassa āvahati.	2169	
PA_anya-e01_01n:2169_2	Tāya ca pana paripācito ayaṃ kāyo na pūtibhāvaṃ dasseti.	2169	
PA_anya-e01_01n:2170_0	Aṅgamaṅgānusaṭā cettha samudīraṇavitthambhanalakkhaṇā vāyodhātu pathavīpatiṭṭhitā	2170	
PA_anya-e01_01n:2170_1	āposaṅgahitā tejānupālitā imaṃ kāyaṃ vitthambheti. Tāya ca pana vitthambhito ayaṃ	2170	
PA_anya-e01_01n:2170_2	kāyo na paripatati, ujukaṃ saṇṭhāti. Aparāya vāyodhātuyā samabbhāhato gamanaṭṭhānanisajjāsayanairiyāpathesu	2170	
PA_anya-e01_01n:2170_3	viññattiṃ dasseti, samiñjeti, sampasāreti, hatthapādaṃ lāḷeti. Evametaṃ itthipurisādibhāvena	2170	
PA_anya-e01_01n:2170_4	bālajanavañcanaṃ māyārūpasadisaṃ dhātuyantaṃ pavattatīti evaṃ cuṇṇato manasikātabbā.	2170	
PA_anya-e01_01n:2171_0	350. Lakkhaṇāditoti pathavīdhātu kiṃ lakkhaṇā, kiṃ rasā, kiṃ paccupaṭṭhānāti evaṃ	2171	
PA_anya-e01_01n:2171_1	catassopi dhātuyo āvajjetvā pathavīdhātu kakkhaḷattalakkhaṇā, patiṭṭhānarasā, sampaṭicchanapaccupaṭṭhānā.	2171	
PA_anya-e01_01n:2171_2	Āpodhātu paggharaṇalakkhaṇā, brūhanarasā, saṅgahapaccupaṭṭhānā. Tejodhātu uṇhattalakkhaṇā,	2171	
PA_anya-e01_01n:2171_3	paripācanarasā, maddavānuppadānapaccupaṭṭhānā. Vāyodhātu vitthambhanalakkhaṇā, samudīraṇarasā.	2171	
PA_anya-e01_01n:2171_4	Abhinīhārapaccupaṭṭhānāti evaṃ lakkhaṇādito manasikātabbā.	2171	
PA_anya-e01_01n:2172_0	351. Samuṭṭhānatoti ye ime pathavīdhātuādīnaṃ vitthārato dassanavasena kesādayo dvācattālīsa	2172	
PA_anya-e01_01n:2172_1	koṭṭhāsā dassitā. Tesu udariyaṃ karīsaṃ pubbo muttanti ime cattāro koṭṭhāsā utusamuṭṭhānāva.	2172	
PA_anya-e01_01n:2172_2	Assu sedo kheḷo siṅghāṇikāti ime cattāro utucittasamuṭṭhānā. Asitādiparipācako tejo	2172	
PA_anya-e01_01n:2172_3	kammasamuṭṭhānova. Assāsapassāsā cittasamuṭṭhānāva. Avasesā sabbepi catusamuṭṭhānāti	2172	
PA_anya-e01_01n:2172_4	evaṃ samuṭṭhānato manasikātabbā.	2172	
PA_anya-e01_01n:2173_0	352. Nānattekattatoti sabbāsampi dhātūnaṃ salakkhaṇādito nānattaṃ. Aññāneva hi pathavīdhātuyā	2173	
PA_anya-e01_01n:2173_1	lakkhaṇarasapaccupaṭṭhānāni. Aññāni āpodhātuādīnaṃ. Evaṃ lakkhaṇādivasena pana kammasamuṭṭhānādivasena	2173	
PA_anya-e01_01n:2173_2	ca nānattabhūtānampi etāsaṃ rūpamahābhūtadhātudhammaaniccādivasena ekattaṃ hoti.	2173	
PA_anya-e01_01n:2173_3	Sabbāpi hi dhātuyo ruppanalakkhaṇaṃ anatītattā rūpāni. Mahantapātubhāvādīhi kāraṇehi mahābhūtāni.	2173	
PA_anya-e01_01n:2174	Mahantapātubhāvādīhīti etā hi dhātuyo mahantapātubhāvato, mahābhūtasāmaññato, mahāparihārato, mahāvikārato, mahattā bhūtattā cāti imehi kāraṇehi mahābhūtānīti vuccanti.	217	
PA_anya-e01_01n:2175	Tattha mahantapātubhāvatoti etāni hi anupādinnasantānepi upādinnasantānepi mahantāni pātubhūtāni. Tesaṃ anupādinnasantāne –	217	
PA_anya-e01_01n:2176	Duve satasahassāni, cattāri nahutāni ca;	217	
PA_anya-e01_01n:2177	Ettakaṃ bahalattena, saṅkhātāyaṃ vasundharāti. –	217	
PA_anya-e01_01n:2178	Ādinā nayena mahantapātubhāvatā buddhānussatiniddese vuttāva.	217	
PA_anya-e01_01n:2179	Upādinnasantānepi macchakacchapadevadānavādisarīravasena mahantāneva pātubhūtāni. Vuttañhetaṃ “santi, bhikkhave, mahāsamudde yojanasatikāpi attabhāvā”tiādi.	217	
PA_anya-e01_01n:2180	Mahābhūtasāmaññatoti etāni hi yathā māyākāro amaṇiṃyeva udakaṃ maṇiṃ katvā dasseti, asuvaṇṇaṃyeva leḍḍuṃ suvaṇṇaṃ katvā dasseti.	218	
PA_anya-e01_01n:2181_0	Yathā ca sayaṃ neva yakkho na yakkhī samāno yakkhabhāvampi yakkhibhāvampi dasseti,	2181	
PA_anya-e01_01n:2181_1	evameva sayaṃ anīlāneva hutvā nīlaṃ upādārūpaṃ dassenti, apītāni alohitāni anodātāneva	2181	
PA_anya-e01_01n:2181_2	hutvā odātaṃ upādārūpaṃ dassentīti māyākāramahābhūtasāmaññato mahābhūtāni.	2181	
PA_anya-e01_01n:2182_0	Yathā ca yakkhādīni mahābhūtāni yaṃ gaṇhanti, neva nesaṃ tassa anto na bahi ṭhānaṃ	2182	
PA_anya-e01_01n:2182_1	upalabbhati, na ca taṃ nissāya na tiṭṭhanti, evameva tānipi neva aññamaññassa anto	2182	
PA_anya-e01_01n:2182_2	na bahi ṭhitāni hutvā upalabbhanti, na ca aññamaññaṃ nissāya na tiṭṭhantīti acinteyyaṭṭhānatāya	2182	
PA_anya-e01_01n:2182_3	yakkhādimahābhūtasāmaññatopi mahābhūtāni. Yathā ca yakkhinīsaṅkhātāni mahābhūtāni	2182	
PA_anya-e01_01n:2182_4	manāpehi vaṇṇasaṇṭhānavikkhepehi attano bhayānakabhāvaṃ paṭicchādetvā satte vañcenti,	2182	
PA_anya-e01_01n:2182_5	evameva etānipi itthipurisasarīrādīsu manāpena chavivaṇṇena manāpena attano aṅgapaccaṅgasaṇṭhānena	2182	
PA_anya-e01_01n:2182_6	manāpena ca hatthapādaṅgulibhamukavikkhepena attano kakkhaḷattādibhedaṃ sarasalakkhaṇaṃ	2182	
PA_anya-e01_01n:2182_7	paṭicchādetvā bālajanaṃ vañcenti, attano sabhāvaṃ daṭṭhuṃ na dentīti vañcakattena	2182	
PA_anya-e01_01n:2182_8	yakkhinīmahābhūtasāmaññatopi mahābhūtāni.	2182	
PA_anya-e01_01n:2183_0	Mahāparihāratoti mahantehi paccayehi pariharitabbato. Etāni hi divase divase upanetabbattā	2183	
PA_anya-e01_01n:2183_1	mahantehi ghāsacchādanādīhi bhūtāni pavattānīti mahābhūtāni. Mahāparihārāni vā bhūtānītipi mahābhūtāni.	2183	
PA_anya-e01_01n:2184	Mahāvikāratoti etāni hi anupādinnānipi upādinnānipi mahāvikārāni honti. Tattha anupādinnānaṃ kappavuṭṭhāne vikāramahattaṃ pākaṭaṃ hoti. Upādinnānaṃ dhātukkhobhakāle. Tathā hi –	218	
PA_anya-e01_01n:2185	Bhūmito vuṭṭhitā yāva, brahmalokā vidhāvati;	218	
PA_anya-e01_01n:2186	Acci accimato loke, ḍayhamānamhi tejasā.	218	
PA_anya-e01_01n:2187	Koṭisatasahassekaṃ, cakkavāḷaṃ vilīyati;	218	
PA_anya-e01_01n:2188	Kupitena yadā loko, salilena vinassati.	218	
PA_anya-e01_01n:2189	Koṭisatasahassekaṃ, cakkavāḷaṃ vikīrati;	218	
PA_anya-e01_01n:2190	Vāyodhātuppakopena, yadā loko vinassati.	219	
PA_anya-e01_01n:2191	Patthaddho bhavati kāyo, daṭṭho kaṭṭhamukhena vā;	219	
PA_anya-e01_01n:2192	Pathavīdhātuppakopena, hoti kaṭṭhamukheva so.	219	
PA_anya-e01_01n:2193	Pūtiyo bhavati kāyo, daṭṭho pūtimukhena vā;	219	
PA_anya-e01_01n:2194	Āpodhātuppakopena, hoti pūtimukheva so.	219	
PA_anya-e01_01n:2195	Santatto bhavati kāyo, daṭṭho aggimukhena vā;	219	
PA_anya-e01_01n:2196	Tejodhātuppakopena, hoti aggimukheva so.	219	
PA_anya-e01_01n:2197	Sañchinno bhavati kāyo, daṭṭho satthamukhena vā;	219	
PA_anya-e01_01n:2198	Vāyodhātuppakopena, hoti satthamukheva so.	219	
PA_anya-e01_01n:2199	Iti mahāvikārāni bhūtānīti mahābhūtāni.	219	
PA_anya-e01_01n:2200	Mahattā bhūtattā cāti etāni hi mahantāni mahatā vāyāmena pariggahetabbattā bhūtāni vijjamānattāti mahattā bhūtattā ca mahābhūtāni.	220	
PA_anya-e01_01n:2201	Evaṃ sabbāpetā dhātuyo mahantapātubhāvādīhi kāraṇehi mahābhūtāni.	220	
PA_anya-e01_01n:2202_0	Salakkhaṇadhāraṇato pana dukkhādānato ca dukkhādhānato ca sabbāpi dhātulakkhaṇaṃ	2202	
PA_anya-e01_01n:2202_1	anatītattā dhātuyo. Salakkhaṇadhāraṇena ca attano khaṇānurūpadhāraṇena ca dhammā.	2202	
PA_anya-e01_01n:2202_2	Khayaṭṭhena aniccā. Bhayaṭṭhena dukkhā. Asārakaṭṭhena anattā.	2202	
PA_anya-e01_01n:2203	Iti sabbāsampi rūpamahābhūtadhātudhammaaniccādivasena ekattanti evaṃ nānattekattato manasikātabbā.	220	
PA_anya-e01_01n:2204_0	353. Vinibbhogāvinibbhogatoti sahuppannāva etā ekekasmiṃ sabbapariyantime suddhaṭṭhakādikalāpepi	2204	
PA_anya-e01_01n:2204_1	padesena avinibbhuttā. Lakkhaṇena pana vinibbhuttāti evaṃ vinibbhogāvinibbhogato manasikātabbā.	2204	
PA_anya-e01_01n:2205_0	354. Sabhāgavisabhāgatoti evaṃ avinibbhuttāsu cāpi etāsu purimā dve garukattā sabhāgā.	2205	
PA_anya-e01_01n:2205_1	Tathā pacchimā lahukattā. Purimā pana pacchimāhi pacchimā ca purimāhi visabhāgāti	2205	
PA_anya-e01_01n:2205_2	evaṃ sabhāgavisabhāgato manasikātabbā.	2205	
PA_anya-e01_01n:2206_0	355. Ajjhattikabāhiravisesatoti ajjhattikā dhātuyo viññāṇavatthuviññattiindriyānaṃ	2206	
PA_anya-e01_01n:2206_1	nissayā honti, sairiyāpathā, catusamuṭṭhānā. Bāhirā vuttaviparītappakārāti evaṃ ajjhattikabāhiravisesato manasikātabbā.	2206	
PA_anya-e01_01n:2207_0	356. Saṅgahatoti kammasamuṭṭhānā pathavīdhātu kammasamuṭṭhānāhi itarāhi ekasaṅgahā	2207	
PA_anya-e01_01n:2207_1	hoti samuṭṭhānanānattābhāvato. Tathā cittādisamuṭṭhānā cittādisamuṭṭhānāhīti evaṃ	2207	
PA_anya-e01_01n:2207_2	saṅgahato manasikātabbā.	2207	
PA_anya-e01_01n:2208_0	357. Paccayatoti pathavīdhātu āposaṅgahitā tejoanupālitā vāyovitthambhitā tiṇṇaṃ	2208	
PA_anya-e01_01n:2208_1	mahābhūtānaṃ patiṭṭhā hutvā paccayo hoti. Āpodhātu pathavīpatiṭṭhitā tejoanupālitā	2208	
PA_anya-e01_01n:2208_2	vāyovitthambhitā tiṇṇaṃ mahābhūtānaṃ ābandhanaṃ hutvā paccayo hoti. Tejodhātu pathavīpatiṭṭhitā	2208	
PA_anya-e01_01n:2208_3	āposaṅgahitā vāyovitthambhitā tiṇṇaṃ mahābhūtānaṃ paripācanaṃ hutvā paccayo hoti.	2208	
PA_anya-e01_01n:2208_4	Vāyodhātu pathavīpatiṭṭhitā āposaṅgahitā tejoparipācitā tiṇṇaṃ mahābhūtānaṃ vitthambhanaṃ	2208	
PA_anya-e01_01n:2208_5	hutvā paccayo hotīti evaṃ paccayato manasikātabbā.	2208	
PA_anya-e01_01n:2209_0	358. Asamannāhāratoti pathavīdhātu cettha “ahaṃ pathavīdhātū”ti vā, “tiṇṇaṃ mahābhūtānaṃ	2209	
PA_anya-e01_01n:2209_1	patiṭṭhā hutvā paccayo homī”ti vā na jānāti. Itarānipi tīṇi “amhākaṃ pathavīdhātu	2209	
PA_anya-e01_01n:2209_2	patiṭṭhā hutvā paccayo hotī”ti na jānanti. Esa nayo sabbatthāti evaṃ asamannāhārato manasikātabbā.	2209	
PA_anya-e01_01n:2210_0	359. Paccayavibhāgatoti dhātūnaṃ hi kammaṃ, cittaṃ, āhāro, utūti cattāro paccayā.	2210	
PA_anya-e01_01n:2210_1	Tattha kammasamuṭṭhānānaṃ kammameva paccayo hoti, na cittādayo. Cittādisamuṭṭhānānampi	2210	
PA_anya-e01_01n:2210_2	cittādayova paccayā honti, na itare. Kammasamuṭṭhānānañca kammaṃ janakapaccayo hoti,	2210	
PA_anya-e01_01n:2210_3	sesānaṃ pariyāyato upanissayapaccayo hoti. Cittasamuṭṭhānānaṃ cittaṃ janakapaccayo	2210	
PA_anya-e01_01n:2210_4	hoti, sesānaṃ pacchājātapaccayo atthipaccayo avigatapaccayo ca. Āhārasamuṭṭhānānaṃ	2210	
PA_anya-e01_01n:2210_5	āhāro janakapaccayo hoti, sesānaṃ āhārapaccayo atthipaccayo avigatapaccayo ca. Utusamuṭṭhānānaṃ	2210	
PA_anya-e01_01n:2210_6	utu janakapaccayo hoti, sesānaṃ atthipaccayo avigatapaccayo ca. Kammasamuṭṭhānaṃ	2210	
PA_anya-e01_01n:2210_7	mahābhūtaṃ kammasamuṭṭhānānampi mahābhūtānaṃ paccayo hoti cittādisamuṭṭhānānampi.	2210	
PA_anya-e01_01n:2210_8	Tathā cittasamuṭṭhānaṃ, āhārasamuṭṭhānaṃ. Utusamuṭṭhānaṃ mahābhūtaṃ utusamuṭṭhānānampi	2210	
PA_anya-e01_01n:2210_9	mahābhūtānaṃ paccayo hoti kammādisamuṭṭhānānampi.	2210	
PA_anya-e01_01n:2211_0	Tattha kammasamuṭṭhānā pathavīdhātu kammasamuṭṭhānānaṃ itarāsaṃ sahajātaaññamaññanissayaatthiavigatavasena	2211	
PA_anya-e01_01n:2211_1	ceva patiṭṭhāvasena ca paccayo hoti, na janakavasena. Itaresaṃ tisantatimahābhūtānaṃ	2211	
PA_anya-e01_01n:2211_2	nissayaatthiavigatavasena paccayo hoti, na patiṭṭhāvasena na janakavasena. Āpodhātu	2211	
PA_anya-e01_01n:2211_3	cettha itarāsaṃ tiṇṇaṃ sahajātādivasena ceva ābandhanavasena ca paccayo hoti, na	2211	
PA_anya-e01_01n:2211_4	janakavasena. Itaresaṃ tisantatikānaṃ nissayaatthiavigatapaccayavaseneva, na ābandhanavasena	2211	
PA_anya-e01_01n:2211_5	na janakavasena. Tejodhātupettha itarāsaṃ tiṇṇaṃ sahajātādivasena ceva paripācanavasena	2211	
PA_anya-e01_01n:2211_6	ca paccayo hoti, na janakavasena. Itaresaṃ tisantatikānaṃ nissayaatthiavigatapaccayavaseneva,	2211	
PA_anya-e01_01n:2211_7	na paripācanavasena, na janakavasena. Vāyodhātupettha itarāsaṃ tiṇṇaṃ sahajātādivasena	2211	
PA_anya-e01_01n:2211_8	ceva vitthambhanavasena ca paccayo hoti, na janakavasena. Itaresaṃ tisantatikānaṃ	2211	
PA_anya-e01_01n:2211_9	nissayaatthiavigatapaccayavaseneva, na vitthambhanavasena, na janakavasena. Cittaāhārautusamuṭṭhānapathavīdhātuādīsupi eseva nayo.	2211	
PA_anya-e01_01n:2212	Evaṃ sahajātādipaccayavasappavattāsu ca panetāsu dhātūsu –	221	
PA_anya-e01_01n:2213	Ekaṃ paṭicca tisso, catudhā tisso paṭicca eko ca;	221	
PA_anya-e01_01n:2214	Dve dhātuyo paṭicca, dve chaddhā sampavattanti.	221	
PA_anya-e01_01n:2215_0	Pathavīādīsu hi ekekaṃ paṭicca itarā tisso tissoti evaṃ ekaṃ paṭicca tisso catudhā	2215	
PA_anya-e01_01n:2215_1	sampavattanti. Tathā pathavīdhātuādīsu ekekā itarā tisso tisso paṭiccāti evaṃ tisso	2215	
PA_anya-e01_01n:2215_2	paṭicca ekā catudhā sampavattati. Purimā pana dve paṭicca pacchimā, pacchimā ca dve	2215	
PA_anya-e01_01n:2215_3	paṭicca purimā, paṭhamatatiyā paṭicca dutiyacatutthā, dutiyacatutthā paṭicca paṭhamatatiyā,	2215	
PA_anya-e01_01n:2215_4	paṭhamacatutthā paṭicca dutiyatatiyā, dutiyatatiyā paṭicca paṭhamacatutthāti evaṃ	2215	
PA_anya-e01_01n:2215_5	dve dhātuyo paṭicca dve chadhā sampavattanti.	2215	
PA_anya-e01_01n:2216_0	Tāsu pathavīdhātu abhikkamapaṭikkamādikāle uppīḷanassa paccayo hoti. Sāva āpodhātuyā	2216	
PA_anya-e01_01n:2216_1	anugatā patiṭṭhāpanassa. Pathavīdhātuyā pana anugatā āpodhātu avakkhepanassa. Vāyodhātuyā	2216	
PA_anya-e01_01n:2216_2	anugatā tejodhātu uddharaṇassa. Tejodhātuyā anugatā vāyodhātu atiharaṇavītiharaṇānaṃ	2216	
PA_anya-e01_01n:2216_3	paccayo hotīti evaṃ paccayavibhāgato manasikātabbā.	2216	
PA_anya-e01_01n:2217_0	Evaṃ vacanatthādivasena manasi karontassāpi hi ekekena mukhena dhātuyo pākaṭā honti.	2217	
PA_anya-e01_01n:2217_1	Tā punappunaṃ āvajjato manasikaroto vuttanayeneva upacārasamādhi uppajjati. Svāyaṃ	2217	
PA_anya-e01_01n:2217_2	catunnaṃ dhātūnaṃ vavatthāpakassa ñāṇassānubhāvena uppajjanato catudhātuvavatthānantveva saṅkhaṃ gacchati.	2217	
PA_anya-e01_01n:2218_0	360. Idañca pana catudhātuvavatthānaṃ anuyutto bhikkhu suññataṃ avagāhati, sattasaññaṃ	2218	
PA_anya-e01_01n:2218_1	samugghāteti. So sattasaññāya samūhatattā vāḷamigayakkharakkhasādivikappaṃ anāvajjamāno	2218	
PA_anya-e01_01n:2218_2	bhayabheravasaho hoti, aratiratisaho, na iṭṭhāniṭṭhesu ugghātanigghātaṃ pāpuṇāti.	2218	
PA_anya-e01_01n:2218_3	Mahāpañño ca pana hoti amatapariyosāno vā sugatiparāyano vāti.	2218	
PA_anya-e01_01n:2219	Evaṃ mahānubhāvaṃ, yogivarasahassa kīḷitaṃ etaṃ;	221	
PA_anya-e01_01n:2220	Catudhātuvavatthānaṃ, niccaṃ sevetha medhāvīti.	222	
PA_anya-e01_01n:2221	Ayaṃ catudhātuvavatthānassa bhāvanāniddeso.	222	
PA_anya-e01_01n:2222_0	361. Ettāvatā ca yaṃ samādhissa vitthāraṃ bhāvanānayañca dassetuṃ “ko samādhi, kenaṭṭhena	2222	
PA_anya-e01_01n:2222_1	samādhī”tiādinā nayena pañhākammaṃ kataṃ, tattha “kathaṃ bhāvetabbo”ti imassa padassa	2222	
PA_anya-e01_01n:2222_2	sabbappakārato atthavaṇṇanā samattā hoti.	2222	
PA_anya-e01_01n:2223_0	Duvidhoyeva hayaṃ idha adhippeto upacārasamādhi ceva appanāsamādhi ca. Tattha dasasu	2223	
PA_anya-e01_01n:2223_1	kammaṭṭhānesu, appanāpubbabhāgacittesu ca ekaggatā upacārasamādhi. Avasesakammaṭṭhānesu	2223	
PA_anya-e01_01n:2223_2	cittekaggatā appanāsamādhi. So duvidhopi tesaṃ kammaṭṭhānānaṃ bhāvitattā bhāvito	2223	
PA_anya-e01_01n:2223_3	hoti. Tena vuttaṃ “kathaṃ bhāvetabboti imassa padassa sabbappakārato atthavaṇṇanā samattā”ti.	2223	
PA_anya-e01_01n:2224	Samādhiānisaṃsakathā	222	
PA_anya-e01_01n:2225_0	362. Yaṃ pana vuttaṃ “samādhibhāvanāya ko ānisaṃso”ti, tattha diṭṭhadhammasukhavihārādipañcavidho	2225	
PA_anya-e01_01n:2225_1	samādhibhāvanāya ānisaṃso. Tathā hi ye arahanto khīṇāsavā samāpajjitvā ekaggacittā	2225	
PA_anya-e01_01n:2225_2	sukhaṃ divasaṃ viharissāmāti samādhiṃ bhāventi, tesaṃ appanāsamādhibhāvanā diṭṭhadhammasukhavihārānisaṃsā	2225	
PA_anya-e01_01n:2225_3	hoti. Tenāha bhagavā “na kho panete, cunda, ariyassa vinaye sallekhā vuccanti. Diṭṭhadhammasukhavihārā	2225	
PA_anya-e01_01n:2225_4	ete ariyassa vinaye vuccantī”ti.	2225	
PA_anya-e01_01n:2226_0	Sekkhaputhujjanānaṃ samāpattito vuṭṭhāya samāhitena cittena vipassissāmāti bhāvayataṃ	2226	
PA_anya-e01_01n:2226_1	vipassanāya padaṭṭhānattā appanāsamādhibhāvanāpi sambādhe okāsādhigamanayena upacārasamādhibhāvanāpi	2226	
PA_anya-e01_01n:2226_2	vipassanānisaṃsā hoti. Tenāha bhagavā “samādhiṃ, bhikkhave, bhāvetha. Samāhito, bhikkhave,	2226	
PA_anya-e01_01n:2226_3	bhikkhu yathābhūtaṃ pajānātī”ti.	2226	
PA_anya-e01_01n:2227_0	Ye pana aṭṭha samāpattiyo nibbattetvā abhiññāpādakaṃ jhānaṃ samāpajjitvā samāpattito	2227	
PA_anya-e01_01n:2227_1	vuṭṭhāya ekopi hutvā bahudhā hotīti vuttanayā abhiññāyo patthento nibbattenti, tesaṃ	2227	
PA_anya-e01_01n:2227_2	sati sati āyatane abhiññāpadaṭṭhānattā appanāsamādhibhāvanā abhiññānisaṃsā hoti.	2227	
PA_anya-e01_01n:2227_3	Tenāha bhagavā – “so yassa yassa abhiññāsacchikaraṇīyassa dhammassa cittaṃ abhininnāmeti	2227	
PA_anya-e01_01n:2227_4	abhiññāsacchikiriyāya, tatra tatreva sakkhibhabbataṃ pāpuṇāti sati sati āyatane”ti.	2227	
PA_anya-e01_01n:2228_0	Ye aparihīnajjhānā brahmaloke nibbattissāmāti brahmalokūpapattiṃ patthentā apatthayamānā	2228	
PA_anya-e01_01n:2228_1	vāpi puthujjanā samādhito na parihāyanti, tesaṃ bhavavisesāvahattā appanāsamādhibhāvanā	2228	
PA_anya-e01_01n:2228_2	bhavavisesānisaṃsā hoti. Tenāha bhagavā – “paṭhamaṃ jhānaṃ parittaṃ bhāvetvā kattha	2228	
PA_anya-e01_01n:2228_3	upapajjanti. Brahmapārisajjānaṃ devānaṃ sahabyataṃ upapajjantī”tiādi.	2228	
PA_anya-e01_01n:2229	Upacārasamādhibhāvanāpi pana kāmāvacarasugatibhavavisesaṃ āvahatiyeva.	222	
PA_anya-e01_01n:2230_0	Ye pana ariyā aṭṭha samāpattiyo nibbattetvā nirodhasamāpattiṃ samāpajjitvā satta	2230	
PA_anya-e01_01n:2230_1	divasāni acittā hutvā diṭṭheva dhamme nirodhaṃ nibbānaṃ patvā sukhaṃ viharissāmāti	2230	
PA_anya-e01_01n:2230_2	samādhiṃ bhāventi, tesaṃ appanāsamādhibhāvanā nirodhānisaṃsā hoti. Tenāha – “soḷasahi	2230	
PA_anya-e01_01n:2230_3	ñāṇacariyāhi navahi samādhicariyāhi vasībhāvatā paññā nirodhasamāpattiyā ñāṇa”nti.	2230	
PA_anya-e01_01n:2231	Evamayaṃ diṭṭhadhammasukhavihārādi pañcavidho samādhibhāvanāya ānisaṃso –	223	
PA_anya-e01_01n:2232	“Tasmā nekānisaṃsamhi, kilesamalasodhane;	223	
PA_anya-e01_01n:2233	Samādhibhāvanāyoge, nappamajjeyya paṇḍito”ti.	223	
PA_anya-e01_01n:2234	363. Ettāvatā ca “sīle patiṭṭhāya naro sapañño”ti imissā gāthāya sīlasamādhipaññāmukhena desite visuddhimagge samādhipi paridīpito hoti.	223	
PA_anya-e01_01n:2235	Iti sādhujanapāmojjatthāya kate visuddhimagge	223	
PA_anya-e01_01n:2236	Samādhiniddeso nāma	223	
PA_anya-e01_01n:2237	Ekādasamo paricchedo.	223	
PA_anya-e01_01n:2238_0	364. Paṭhamo sīlaniddeso. Dutiyo dhutaṅganiddeso;. Tatiyo kammaṭṭhānaggahaṇaniddeso.	2238	
PA_anya-e01_01n:2238_1	Catuttho pathavīkasiṇaniddeso. Pañcamo sesakasiṇaniddeso. Chaṭṭho asubhaniddeso.	2238	
PA_anya-e01_01n:2238_2	Sattamo chaanussatiniddeso. Aṭṭhamo sesānussatiniddeso. Navamo brahmavihāraniddeso.	2238	
PA_anya-e01_01n:2238_3	Dasamo āruppaniddeso. Paṭikkūlasaññādhātuvavatthānadvayaniddeso ekādasamoti.	2238	
PA_anya-e01_01n:2239	Visuddhimaggassa paṭhamo bhāgo niṭṭhito.	223	
