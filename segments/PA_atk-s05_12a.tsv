segmentnr	original	folio	analyzed
PA_atk-s05_12a:0	Namo tassa bhagavato arahato sammāsambuddhassa	0	
PA_atk-s05_12a:1	Khuddakanikāye	0	
PA_atk-s05_12a:2	Cariyāpiṭaka-aṭṭhakathā	0	
PA_atk-s05_12a:3	Ganthārambhakathā	0	
PA_atk-s05_12a:4	Cariyā sabbalokassa, hitā yassa mahesino;	0	
PA_atk-s05_12a:5	Acinteyyānubhāvaṃ taṃ, vande lokagganāyakaṃ.	0	
PA_atk-s05_12a:6	Vijjācaraṇasampannā, yena nīyanti lokato;	0	
PA_atk-s05_12a:7	Vande tamuttamaṃ dhammaṃ, sammāsambuddhapūjitaṃ.	0	
PA_atk-s05_12a:8	Sīlādiguṇasampanno, ṭhito maggaphalesu yo;	0	
PA_atk-s05_12a:9	Vande ariyasaṅghaṃ taṃ, puññakkhettaṃ anuttaraṃ.	0	
PA_atk-s05_12a:10	Vandanājanitaṃ puññaṃ, iti yaṃ ratanattaye;	1	
PA_atk-s05_12a:11	Hatantarāyo sabbattha, hutvāhaṃ tassa tejasā.	1	
PA_atk-s05_12a:12	Imasmiṃ bhaddakappasmiṃ, sambhatā yā sudukkarā;	1	
PA_atk-s05_12a:13	Ukkaṃsapāramippattā, dānapāramitādayo.	1	
PA_atk-s05_12a:14	Tāsaṃ sambodhicariyānaṃ, ānubhāvavibhāvanaṃ;	1	
PA_atk-s05_12a:15	Sakkesu nigrodhārāme, vasantena mahesinā.	1	
PA_atk-s05_12a:16	Yaṃ dhammasenāpatino, sabbasāvakaketuno;	1	
PA_atk-s05_12a:17	Lokanāthena cariyā-piṭakaṃ nāma desitaṃ.	1	
PA_atk-s05_12a:18	Yaṃ khuddakanikāyasmiṃ, saṅgāyiṃsu mahesayo;	1	
PA_atk-s05_12a:19	Dhammasaṅgāhakā satthu, hetusampattidīpanaṃ.	1	
PA_atk-s05_12a:20	Tassa sambodhisambhāra-vibhāganayayogato;	2	
PA_atk-s05_12a:21	Kiñcāpi dukkarā kātuṃ, atthasaṃvaṇṇanā mayā.	2	
PA_atk-s05_12a:22	Saha saṃvaṇṇanaṃ yasmā, dharate satthu sāsanaṃ;	2	
PA_atk-s05_12a:23	Pubbācariyasīhānaṃ, tiṭṭhateva vinicchayo.	2	
PA_atk-s05_12a:24	Tasmā taṃ avalambitvā, ogāhitvā ca sabbaso;	2	
PA_atk-s05_12a:25	Jātakānupanissāya, porāṇaṭṭhakathānayaṃ.	2	
PA_atk-s05_12a:26	Nissitaṃ vācanāmaggaṃ, suvisuddhamanākulaṃ;	2	
PA_atk-s05_12a:27	Mahāvihāravāsīnaṃ, nipuṇatthavinicchayaṃ.	2	
PA_atk-s05_12a:28	Nītaneyyatthabhedā ca, pāramī paridīpayaṃ;	2	
PA_atk-s05_12a:29	Karissāmi taṃ cariyā-piṭakassatthavaṇṇanaṃ.	2	
PA_atk-s05_12a:30	Iti ākaṅkhamānassa, saddhammassa ciraṭṭhitiṃ;	3	
PA_atk-s05_12a:31	Vibhajantassa tassatthaṃ, nisāmayatha sādhavoti.	3	
PA_atk-s05_12a:32_0	Tattha cariyāpiṭakanti kenaṭṭhena cariyāpiṭakaṃ? Atītāsu jātīsu satthu cariyānubhāvappakāsinī	32	
PA_atk-s05_12a:32_1	pariyattīti katvā, pariyattiattho hi ayaṃ piṭakasaddo, “mā piṭakasampadānenā”tiādīsu	32	
PA_atk-s05_12a:32_2	viya. Atha vā yasmā sā pariyatti tasseva satthu purimajātīsu cariyānaṃ ānubhāvappakāsanena	32	
PA_atk-s05_12a:32_3	bhājanabhūtā, tasmāpi “cariyāpiṭaka”nti vuccati, bhājanatthopi hi piṭakasaddo niddiṭṭho	32	
PA_atk-s05_12a:32_4	“atha puriso āgaccheyya, kudālapiṭakaṃ ādāyā”tiādīsu viya. Taṃ panetaṃ cariyāpiṭakaṃ	32	
PA_atk-s05_12a:32_5	vinayapiṭakaṃ, suttantapiṭakaṃ, abhidhammapiṭakanti tīsu piṭakesu suttantapiṭakapariyāpannaṃ.	32	
PA_atk-s05_12a:32_6	Dīghanikāyo, majjhimanikāyo, saṃyuttanikāyo, aṅguttaranikāyo, khuddakanikāyoti pañcasu	32	
PA_atk-s05_12a:32_7	nikāyesu khuddakanikāyapariyāpannaṃ. Suttaṃ, geyyaṃ, veyyākaraṇaṃ, gāthā, udānaṃ,	32	
PA_atk-s05_12a:32_8	itivuttakaṃ, jātakaṃ, abbhutadhammaṃ, vedallanti navasu sāsanaṅgesu gāthāsaṅgahaṃ.	32	
PA_atk-s05_12a:33	“Dvāsīti buddhato gaṇhiṃ, dvesahassāni bhikkhuto;	3	
PA_atk-s05_12a:34	Caturāsīti sahassāni, ye me dhammā pavattino”ti. –	3	
PA_atk-s05_12a:35_0	Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ.	35	
PA_atk-s05_12a:35_1	Vaggato akittivaggo, hatthināgavaggo, yudhañjayavaggoti vaggattayasaṅgahaṃ. Cariyato	35	
PA_atk-s05_12a:35_2	akittivagge dasa, hatthināgavagge dasa, yudhañjayavagge pañcadasāti pañcatiṃsacariyāsaṅgahaṃ.	35	
PA_atk-s05_12a:35_3	Tīsu vaggesu akittivaggo ādi, cariyāsu akitticariyā. Tassāpi –	35	
PA_atk-s05_12a:36	“Kappe ca satasahasse, caturo ca asaṅkhiye;	3	
PA_atk-s05_12a:37	Etthantare yaṃ caritaṃ, sabbaṃ taṃ bodhipācana”nti. –	3	
PA_atk-s05_12a:38	Ayaṃ gāthā ādi. Tassa ito pabhuti anukkamena atthasaṃvaṇṇanā hoti.	3	
PA_atk-s05_12a:39	Ganthārambhakathā niṭṭhitā.	3	
PA_atk-s05_12a:40	Nidānakathā	4	
PA_atk-s05_12a:41_0	Sā panāyaṃ atthasaṃvaṇṇanā yasmā dūrenidānaṃ, avidūrenidānaṃ, santikenidānanti imāni	41	
PA_atk-s05_12a:41_1	tīṇi nidānāni dassetvā vuccamānā suṇantehi samudāgamato paṭṭhāya suṭṭhu viññātā nāma	41	
PA_atk-s05_12a:41_2	hoti. Tasmā tesaṃ nidānānaṃ ayaṃ vibhāgo veditabbo.	41	
PA_atk-s05_12a:42_0	Dīpaṅkaradasabalassa pādamūlasmiñhi katābhinīhārassa mahābodhisattassa yāva tusitabhavane	42	
PA_atk-s05_12a:42_1	nibbatti, tāva pavatto kathāmaggo dūrenidānaṃ nāma. Tusitabhavanato paṭṭhāya yāva	42	
PA_atk-s05_12a:42_2	bodhimaṇḍe sabbaññutaññāṇappatti, tāva pavatto kathāmaggo avidūrenidānaṃ nāma. Mahābodhimaṇḍato	42	
PA_atk-s05_12a:42_3	pana paṭṭhāya yāva paccuppannavatthu, tāva pavatto kathāmaggo santikenidānaṃ nāma.	42	
PA_atk-s05_12a:42_4	Imesu tīsu nidānesu yasmā dūrenidānaavidūrenidānāni sabbasādhāraṇāni, tasmā tāni	42	
PA_atk-s05_12a:42_5	jātakaṭṭhakathāyaṃ vitthāritanayeneva vitthārato veditabbāni. Santikenidāne pana	42	
PA_atk-s05_12a:42_6	atthi visesoti tiṇṇampi nidānānaṃ ayamādito paṭṭhāya saṅkhepakathā.	42	
PA_atk-s05_12a:43_0	Dīpaṅkarassa bhagavato pādamūle katābhinīhāro bodhisattabhūto lokanātho attano abhinīhārānurūpaṃ	43	
PA_atk-s05_12a:43_1	samattiṃsapāramiyo pūretvā, sabbaññutaññāṇasambhāraṃ matthakaṃ pāpetvā, tusitabhavane	43	
PA_atk-s05_12a:43_2	nibbatto buddhabhāvāya uppattikālaṃ āgamayamāno, tattha yāvatāyukaṃ ṭhatvā tato cuto	43	
PA_atk-s05_12a:43_3	sakyarājakule paṭisandhiṃ gahetvā anantena parihārena mahantena sirisobhaggena vaḍḍhamāno	43	
PA_atk-s05_12a:43_4	anukkamena yobbanaṃ patvā ekūnatiṃse vayasmiṃ katamahābhinikkhamano, chabbassāni	43	
PA_atk-s05_12a:43_5	mahāpadhānaṃ padahitvā, vesākhapuṇṇamāyaṃ bodhirukkhamūle nisinno sūriye anatthaṅgamiteyeva	43	
PA_atk-s05_12a:43_6	mārabalaṃ vidhamitvā purimayāme pubbenivāsaṃ anussaritvā, majjhimayāme dibbacakkhuṃ	43	
PA_atk-s05_12a:43_7	visodhetvā, pacchimayāme diyaḍḍhakilesasahassaṃ khepetvā, anuttaraṃ sammāsambodhimabhisambujjhi.	43	
PA_atk-s05_12a:44_0	Tato tattheva sattasattāhe vītināmetvā, āsāḷhipuṇṇamāyaṃ bārāṇasiṃ gantvā isipatane	44	
PA_atk-s05_12a:44_1	migadāye aññāsikoṇḍaññappamukhā aṭṭhārasa brahmakoṭiyo dhammāmataṃ pāyento, dhammacakkaṃ	44	
PA_atk-s05_12a:44_2	pavattetvā, yasādike veneyye arahatte patiṭṭhāpetvā, te sabbeva saṭṭhi arahante lokānuggahāya	44	
PA_atk-s05_12a:44_3	vissajjetvā, uruvelaṃ gacchanto kappāsikavanasaṇḍe tiṃsa bhaddavaggiye sotāpattiphalādīsu	44	
PA_atk-s05_12a:44_4	patiṭṭhāpetvā, uruvelaṃ gantvā aḍḍhuḍḍhāni pāṭihāriyasahassāni dassetvā uruvelakassapādayo	44	
PA_atk-s05_12a:44_5	sahassajaṭilaparivāre tebhātikajaṭile vinetvā, tehi parivuto rājagahanagarūpacāre	44	
PA_atk-s05_12a:44_6	laṭṭhivanuyyāne nisinno bimbisārappamukhe dvādasanahute brāhmaṇagahapatike sāsane	44	
PA_atk-s05_12a:44_7	otāretvā, magadharājena kārite veḷuvanavihāre viharati.	44	
PA_atk-s05_12a:45_0	Athevaṃ bhagavati veḷuvane viharante sāriputtamoggallānesu aggasāvakaṭṭhāne ṭhapitesu	45	
PA_atk-s05_12a:45_1	sāvakasannipāte jāte, suddhodanamahārājā “putto kira me chabbassāni dukkarakārikaṃ	45	
PA_atk-s05_12a:45_2	caritvā paramābhisambodhiṃ patvā pavattitavaradhammacakko rājagahaṃ nissāya veḷuvane	45	
PA_atk-s05_12a:45_3	viharatī”ti sutvā dasapurisasahassaparivāre, anukkamena dasa amacce pesesi “puttaṃ	45	
PA_atk-s05_12a:45_4	me idhānetvā dassethā”ti. Tesu rājagahaṃ gantvā satthu dhammadesanāya arahatte patiṭṭhitesu	45	
PA_atk-s05_12a:45_5	kāḷudāyittherena rañño adhippāye ārocite bhagavā vīsatisahassakhīṇāsavaparivuto rājagahato	45	
PA_atk-s05_12a:45_6	nikkhamitvā saṭṭhiyojanaṃ kapilavatthuṃ dvīhi māsehi sampāpuṇi. Sakyarājāno “amhākaṃ	45	
PA_atk-s05_12a:45_7	ñātiseṭṭhaṃ passissāmā”ti sannipatitvā nigrodhārāmaṃ bhagavato ca bhikkhusaṅghassa	45	
PA_atk-s05_12a:45_8	ca vasanayoggaṃ kāretvā, gandhapupphādihatthā paccuggamanaṃ katvā, satthāraṃ nigrodhārāmaṃ	45	
PA_atk-s05_12a:45_9	pavesesuṃ. Tatra bhagavā vīsatisahassakhīṇāsavaparivuto paññattavarabuddhāsane nisīdi.	45	
PA_atk-s05_12a:45_10	Sākiyā mānatthaddhā satthu paṇipātaṃ nākaṃsu. Bhagavā tesaṃ ajjhāsayaṃ oloketvā mānaṃ	451	
PA_atk-s05_12a:45_11	bhañjitvā te dhammadesanāya bhājane kātuṃ abhiññāpādakaṃ catutthajjhānaṃ samāpajjitvā	451	
PA_atk-s05_12a:45_12	vuṭṭhāya ākāsaṃ abbhuggantvā tesaṃ sīse pādapaṃsuṃ okiramāno viya, kaṇḍambarukkhamūle	451	
PA_atk-s05_12a:45_13	katapāṭihāriyasadisaṃ yamakapāṭihāriyaṃ akāsi. Rājā taṃ acchariyaṃ disvā “ayaṃ loke	451	
PA_atk-s05_12a:45_14	aggapuggalo”ti vandi. Raññā pana vandite te ṭhātuṃ nāma na sakkonti, sabbepi sākiyā vandiṃsu.	451	
PA_atk-s05_12a:46_0	Tadā kira bhagavā yamakapāṭihāriyaṃ karonto lokavivaraṇapāṭihāriyampi akāsi – yasmiṃ	46	
PA_atk-s05_12a:46_1	vattamāne manussā manussaloke yathāṭhitā yathānisinnāva cātumahārājikato paṭṭhāya	46	
PA_atk-s05_12a:46_2	yāva akaniṭṭhabhavanā sabbe deve tattha tattha attano bhavane kīḷante dibbānubhāvena	46	
PA_atk-s05_12a:46_3	jotante mahatiṃ dibbasampattiṃ anubhavante santāni samāpattisukhāni anubhavante aññamaññaṃ	46	
PA_atk-s05_12a:46_4	dhammaṃ sākacchante ca buddhānubhāvena attano maṃsacakkhunāva passanti. Tathā heṭṭhāpathaviyaṃ	46	
PA_atk-s05_12a:46_5	aṭṭhasu mahānirayesu, soḷasasu ca ussadanirayesu, lokantaraniraye cāti tattha tattha	46	
PA_atk-s05_12a:46_6	mahādukkhaṃ anubhavamāne satte passanti. Dasasahassilokadhātuyaṃ devā mahaccadevānubhāvena	46	
PA_atk-s05_12a:46_7	tathāgataṃ upasaṅkamitvā acchariyabbhutacittajātā pañjalikā namassamānā payirupāsanti,	46	
PA_atk-s05_12a:46_8	buddhaguṇapaṭisaṃyuttā gāthāyo udāharantā thomenti apphoṭenti hasanti pītisomanassaṃ	46	
PA_atk-s05_12a:46_9	pavedenti. Yaṃ sandhāya vuttaṃ –	46	
PA_atk-s05_12a:47	“Bhummā mahārājikā tāvatiṃsā, yāmā ca devā tusitā ca nimmitā;	4	
PA_atk-s05_12a:48	Paranimmitā yepi ca brahmakāyikā, ānanditā vipulamakaṃsu ghosa”nti.	4	
PA_atk-s05_12a:49_0	Tadā hi dasabalo “atulaṃ attano buddhabalaṃ dassessāmī”ti mahākaruṇāya samussāhito	49	
PA_atk-s05_12a:49_1	ākāse dasasahassacakkavāḷasamāgame caṅkamaṃ māpetvā, dvādasayojanavitthate sabbaratanamaye	49	
PA_atk-s05_12a:49_2	caṅkame ṭhito yathāvuttaṃ devamanussanayanavihaṅgānaṃ ekanipātabhūtamacchariyaṃ anaññasādhāraṇaṃ	49	
PA_atk-s05_12a:49_3	buddhānaṃ samādhiñāṇānubhāvadīpanaṃ pāṭihāriyaṃ dassetvā, puna tasmiṃ caṅkame caṅkamanto	49	
PA_atk-s05_12a:49_4	veneyyānaṃ ajjhāsayānurūpaṃ acinteyyānubhāvāya anopamāya buddhalīḷāya dhammaṃ desesi. Tena vuttaṃ –	49	
PA_atk-s05_12a:50	“Na hete jānanti sadevamānusā, buddho ayaṃ kīdisako naruttamo;	5	
PA_atk-s05_12a:51	Iddhibalaṃ paññābalañca kīdisaṃ, buddhabalaṃ lokahitassa kīdisaṃ.	5	
PA_atk-s05_12a:52	“Na hete jānanti sadevamānusā, buddho ayaṃ edisako naruttamo;	5	
PA_atk-s05_12a:53	Iddhibalaṃ paññābalañca edisaṃ, buddhabalaṃ lokahitassa edisaṃ.	5	
PA_atk-s05_12a:54	“Handāhaṃ dassayissāmi, buddhabalamanuttaraṃ;	5	
PA_atk-s05_12a:55	Caṅkamaṃ māpayissāmi, nabhe ratanamaṇḍita”nti. ;	5	
PA_atk-s05_12a:56_0	Evaṃ tathāgate attano buddhānubhāvadīpanaṃ pāṭihāriyaṃ dassetvā dhammaṃ desente āyasmā	56	
PA_atk-s05_12a:56_1	dhammasenāpati sāriputto rājagahe gijjhakūṭapabbate ṭhito dibbacakkhunā passitvā,	56	
PA_atk-s05_12a:56_2	tena buddhānubhāvasandassanena acchariyabbhutacittajāto “handāhaṃ bhiyyosomattāya	56	
PA_atk-s05_12a:56_3	buddhānubhāvaṃ lokassa pākaṭaṃ karissāmī”ti sañjātaparivitakko attano parivārabhūtānaṃ	56	
PA_atk-s05_12a:56_4	pañcannaṃ bhikkhusatānaṃ tamatthaṃ ārocetvā iddhiyā ākāsena tāvadeva āgantvā saparivāro	56	
PA_atk-s05_12a:56_5	bhagavantaṃ upasaṅkamitvā pañcapatiṭṭhitena vanditvā dasanakhasamodhānasamujjalamañjaliṃ	56	
PA_atk-s05_12a:56_6	sirasi paggayha tathāgatassa mahābhinīhāraṃ pāramiparipūraṇañca pucchi. Bhagavā taṃ	56	
PA_atk-s05_12a:56_7	kāyasakkhiṃ katvā tattha sannipatitamanussānañceva dasasahassacakkavāḷadevabrahmānañca	56	
PA_atk-s05_12a:56_8	attano buddhānubhāvaṃ paridīpayanto buddhavaṃsaṃ desesi. Tena vuttaṃ –	56	
PA_atk-s05_12a:57	“Sāriputto mahāpañño, samādhijjhānakovido;	5	
PA_atk-s05_12a:58	Paññāya pāramippatto, pucchati lokanāyakaṃ.	5	
PA_atk-s05_12a:59	“Kīdiso te mahāvīra, abhinīhāro naruttama;	5	
PA_atk-s05_12a:60	Kamhi kāle tayā dhīra, patthitā bodhimuttamā.	6	
PA_atk-s05_12a:61	“Dānaṃ sīlañca nekkhammaṃ, paññā vīriyañca kīdisaṃ;	6	
PA_atk-s05_12a:62	Khanti saccamadhiṭṭhānaṃ, mettupekkhā ca kīdisā.	6	
PA_atk-s05_12a:63	“Dasa pāramī tayā dhīra, kīdisī lokanāyaka;	6	
PA_atk-s05_12a:64	Kathaṃ upapāramī puṇṇā, paramatthapāramī kathaṃ.	6	
PA_atk-s05_12a:65	“Tassa puṭṭho viyākāsi, karavīkamadhuragiro;	6	
PA_atk-s05_12a:66	Nibbāpayanto hadayaṃ, hāsayanto sadevaka”nti. ;	6	
PA_atk-s05_12a:67_0	Evaṃ bhagavatā buddhavaṃse desite āyasmā dhammasenāpati “aho buddhānaṃ hetusampadā,	67	
PA_atk-s05_12a:67_1	aho samudāgamasampatti, aho mahābhinīhārasamijjhanā, dukkaraṃ vata bhagavatā kataṃ	67	
PA_atk-s05_12a:67_2	ettakaṃ kālaṃ evaṃ pāramiyo pūrentena, evaṃvidhassa bodhisambhārasambharaṇassa anucchavikameva	67	
PA_atk-s05_12a:67_3	cetaṃ phalaṃ, yadidaṃ sabbaññutā balesu ca vasībhāvo evaṃmahiddhikatā evaṃmahānubhāvatā”ti	67	
PA_atk-s05_12a:67_4	buddhaguṇārammaṇaṃ ñāṇaṃ pesesi. So anaññasādhāraṇaṃ bhagavato sīlaṃ samādhi paññā	67	
PA_atk-s05_12a:67_5	vimutti vimuttiñāṇadassanaṃ hiriottappaṃ saddhāvīriyaṃ satisampajaññaṃ sīlavisuddhi	67	
PA_atk-s05_12a:67_6	diṭṭhivisuddhi samathavipassanā tīṇi kusalamūlāni tīṇi sucaritāni tayo sammāvitakkā	67	
PA_atk-s05_12a:67_7	tisso anavajjasaññāyo tisso dhātuyo cattāro satipaṭṭhānā cattāro sammappadhānā cattāro	67	
PA_atk-s05_12a:67_8	iddhipādā cattāro ariyamaggā cattāri ariyaphalāni catasso paṭisambhidā catuyoniparicchedakañāṇāni	67	
PA_atk-s05_12a:67_9	cattāro ariyavaṃsā cattāri vesārajjañāṇāni pañca padhāniyaṅgāni pañcaṅgiko sammāsamādhi	67	
PA_atk-s05_12a:67_10	pañcindriyāni pañca balāni pañca nissaraṇiyā dhātuyo pañca vimuttāyatanañāṇāni pañca	671	
PA_atk-s05_12a:67_11	vimuttiparipācanīyā dhammā cha sāraṇīyā dhammā cha anussatiṭṭhānāni cha gāravā cha	671	
PA_atk-s05_12a:67_12	nissaraṇiyā dhātuyo cha satatavihārā cha anuttariyāni cha nibbedhabhāgiyā saññā cha	671	
PA_atk-s05_12a:67_13	abhiññā cha asādhāraṇañāṇāni satta aparihāniyā dhammā satta ariyadhanāni satta bojjhaṅgā	671	
PA_atk-s05_12a:67_14	satta sappurisadhammā satta niddasavatthūni satta saññā satta dakkhiṇeyyapuggaladesanā	671	
PA_atk-s05_12a:67_15	satta khīṇāsavabaladesanā aṭṭha paññāpaṭilābhahetudesanā aṭṭha sammattāni aṭṭha lokadhammātikkamā	671	
PA_atk-s05_12a:67_16	aṭṭha ārambhavatthūni aṭṭha akkhaṇadesanā aṭṭha mahāpurisavitakkā aṭṭha abhibhāyatanadesanā	671	
PA_atk-s05_12a:67_17	aṭṭha vimokkhā nava yonisomanasikāramūlakā dhammā nava pārisuddhipadhāniyaṅgāni nava	671	
PA_atk-s05_12a:67_18	sattāvāsadesanā nava āghātappaṭivinayā nava paññā nava nānattadesanā nava anupubbavihārā	671	
PA_atk-s05_12a:67_19	dasa nāthakaraṇā dhammā dasa kasiṇāyatanāni dasa kusalakammapathā dasa sammattāni	671	
PA_atk-s05_12a:67_20	dasa ariyavāsā dasa asekkhā dhammā dasa ratanāni dasa tathāgatabalāni ekādasa mettānisaṃsā	672	
PA_atk-s05_12a:67_21	dvādasa dhammacakkākārā terasa dhutaṅgaguṇā cuddasa buddhañāṇāni pañcadasa vimuttiparipācanīyā	672	
PA_atk-s05_12a:67_22	dhammā soḷasavidhā ānāpānassatī soḷasa aparampariyā dhammā aṭṭhārasa buddhadhammā	672	
PA_atk-s05_12a:67_23	ekūnavīsati paccavekkhaṇañāṇāni catucattālīsa ñāṇavatthūni paññāsa udayabbayañāṇāni	672	
PA_atk-s05_12a:67_24	paropaṇṇāsa kusaladhammā sattasattati ñāṇavatthūni catuvīsatikoṭisatasahassasamāpattisañcāritamahāvajirañāṇaṃ	672	
PA_atk-s05_12a:67_25	anantanayasamantapaṭṭhānapavicayapaccavekkhaṇadesanāñāṇāni tathā anantāsu lokadhātūsu	672	
PA_atk-s05_12a:67_26	anantānaṃ sattānaṃ āsayādivibhāvanañāṇāni cāti evamādike acinteyyānubhāve buddhaguṇe	672	
PA_atk-s05_12a:67_27	dhammanvayato anugacchanto anussaranto neva antaṃ, na pamāṇaṃ passi. Thero hi attanopi	672	
PA_atk-s05_12a:67_28	nāma guṇānaṃ antaṃ vā pamāṇaṃ vā āvajjento na passati, so bhagavato guṇānaṃ pamāṇaṃ	672	
PA_atk-s05_12a:67_29	kiṃ passissati? Yassa yassa hi paññā mahatī ñāṇaṃ visadaṃ, so so buddhaguṇe mahantato	672	
PA_atk-s05_12a:67_30	saddahati, iti thero bhagavato guṇānaṃ pamāṇaṃ vā paricchedaṃ vā apassanto “mādisassa	673	
PA_atk-s05_12a:67_31	nāma sāvakapāramiñāṇe ṭhitassa buddhaguṇā ñāṇena paricchindituṃ na sakkā, pageva	673	
PA_atk-s05_12a:67_32	itaresaṃ. Aho acinteyyā aparimeyyabhedā mahānubhāvā sabbaññuguṇā, kevalaṃ panete	673	
PA_atk-s05_12a:67_33	ekassa buddhañāṇasseva sabbaso gocarā, nāññesaṃ. Kathetuṃ pana sammāsambuddhehipi	673	
PA_atk-s05_12a:67_34	vitthārato na sakkāyevā”ti niṭṭhamagamāsi. Vuttañhetaṃ –	673	
PA_atk-s05_12a:68	“Buddhopi buddhassa bhaṇeyya vaṇṇaṃ, kappampi ce aññamabhāsamāno;	6	
PA_atk-s05_12a:69	Khīyetha kappo ciradīghamantare, vaṇṇo na khīyetha tathāgatassā”ti. ;	6	
PA_atk-s05_12a:70_0	Evaṃ buddhānaṃ guṇamahantataṃ nissāya uppannabalavapītisomanasso puna cintesi – “evarūpānaṃ	70	
PA_atk-s05_12a:70_1	nāma buddhaguṇānaṃ hetubhūtā buddhakārakā dhammā pāramiyo aho mahānubhāvā. Katamāsu	70	
PA_atk-s05_12a:70_2	nu kho jātīsu pāramitā paripācitā, kathaṃ vā paripākaṃ gatā, handāhaṃ imamatthaṃ	70	
PA_atk-s05_12a:70_3	pucchanto evampi samudāgamato paṭṭhāya buddhānubhāvaṃ imassa sadevakassa lokassa	70	
PA_atk-s05_12a:70_4	pākaṭataraṃ karissāmī”ti. So evaṃ cintetvā bhagavantaṃ imaṃ pañhaṃ apucchi – “katamāsu	70	
PA_atk-s05_12a:70_5	nu kho, bhante, jātīsu ime buddhakārakā dhammā paripācitā, kathaṃ vā paripākaṃ gatā”ti?	70	
PA_atk-s05_12a:70_6	Athassa bhagavā tasmiṃ ratanacaṅkame tisandhipallaṅkaṃ ābhujitvā yugandharapabbate	70	
PA_atk-s05_12a:70_7	bālasūriyo viya virocamāno nisinno “sāriputta, mayhaṃ buddhakārakā dhammā samādānato	70	
PA_atk-s05_12a:70_8	paṭṭhāya nirantaraṃ sakkaccakāritāya vīriyūpatthambhena ca sabbesu kappesu bhavato	70	
PA_atk-s05_12a:70_9	bhavaṃ jātito jātiṃ paripaccantāyeva ahesuṃ, imasmiṃ pana bhaddakappe imāsu jātīsu	70	
PA_atk-s05_12a:70_10	te paripakkā jātā”ti dassento “kappe ca satasahasse”tiādinā cariyāpiṭakaṃ buddhāpadāniyanti	701	
PA_atk-s05_12a:70_11	dutiyābhidhānaṃ dhammapariyāyaṃ abhāsi. Apare pana “ratanacaṅkame caṅkamanto devātidevo	701	
PA_atk-s05_12a:70_12	devabrahmādīhi pūjiyamāno nigrodhārāme otaritvā vīsatisahassakhīṇāsavaparivuto paññattavarabuddhāsane	701	
PA_atk-s05_12a:70_13	nisinno bhagavā vuttanayeneva āyasmatā sāriputtena pucchito cariyāpiṭakaṃ desesī”ti	701	
PA_atk-s05_12a:70_14	vadanti. Ettāvatā dūrenidānaavidūrenidānāni saṅkhepato dassetvā cariyāpiṭakassa santikenidānaṃ	701	
PA_atk-s05_12a:70_15	vitthārato niddiṭṭhanti veditabbaṃ. Dūrenidānaṃ pana asaṅkhyeyyavibhāvanāyaṃ āvi bhavissatīti.	701	
PA_atk-s05_12a:71_0	1. Idāni “kappe ca satasahasse”tiādinayappavattāya cariyāpiṭakapāḷiyā atthasaṃvaṇṇanā	71	
PA_atk-s05_12a:71_1	hoti. Tatrāyaṃ kappa-saddo saupasaggo anupasaggo ca vitakkavidhānapaṭibhāgapaññattikālaparamāyusamaṇavohārasamantabhāvābhisaddahana-	71	
PA_atk-s05_12a:71_2	chedanaviniyogavinayakiriyālesantarakappataṇhādiṭṭhiasaṅkhyeyyakappamahākappādīsu	71	
PA_atk-s05_12a:71_3	dissati. Tathā hesa “nekkhammasaṅkappo abyāpādasaṅkappo”tiādīsu vitakke āgato. “Cīvare	71	
PA_atk-s05_12a:71_4	vikappaṃ āpajjeyyā”tiādīsu vidhāne, adhikavidhānaṃ āpajjeyyāti attho. “Satthukappena	71	
PA_atk-s05_12a:71_5	vata kira, bho, sāvakena saddhiṃ mantayamānā na jānimhā”tiādīsu paṭibhāge. Satthusadisenāti	71	
PA_atk-s05_12a:71_6	ayañhi tattha attho. “Idhāyasmā, kappo”tiādīsu paññattiyaṃ. “Yena sudaṃ niccakappaṃ	71	
PA_atk-s05_12a:71_7	viharāmī”tiādīsu kāle. “Ākaṅkhamāno, ānanda, tathāgato kappaṃ vā tiṭṭheyya kappāvasesaṃ	71	
PA_atk-s05_12a:71_8	vā”tiādīsu paramāyumhi. Āyukappo hi idha kappoti adhippeto. “Anujānāmi, bhikkhave,	71	
PA_atk-s05_12a:71_9	pañcahi samaṇakappehi phalaṃ paribhuñjitu”ntiādīsu samaṇavohāre. “Kevalakappaṃ jetavanaṃ	71	
PA_atk-s05_12a:71_10	obhāsetvā”tiādīsu samantabhāve. “Saddhā saddahanā okappanā abhippasādo”tiādīsu abhisaddahane,	711	
PA_atk-s05_12a:71_11	saddhāyanti attho. “Alaṅkato kappitakesamassū”tiādīsu chedane. “Evameva ito dinnaṃ,	711	
PA_atk-s05_12a:71_12	petānaṃ upakappatī”tiādīsu viniyoge. “Kappakatena akappakataṃ saṃsibbitaṃ hotī”tiādīsu	711	
PA_atk-s05_12a:71_13	vinayakiriyāyaṃ. “Atthi kappo nipajjituṃ, handāhaṃ nipajjāmī”tiādīsu lese. “Āpāyiko	711	
PA_atk-s05_12a:71_14	nerayiko kappaṭṭho saṅghabhedako…pe… kappaṃ nirayamhi paccatī”ti ca ādīsu antarakappe.	711	
PA_atk-s05_12a:72	“Na kappayanti na purekkharonti, dhammāpi tesaṃ na paṭicchitāse;	7	
PA_atk-s05_12a:73	Na brāhmaṇo sīlavatena neyyo, pāraṅgato na pacceti tādī”ti. –	7	
PA_atk-s05_12a:74_0	Ādīsu taṇhādiṭṭhīsu. Tathā hi vuttaṃ niddese “kappāti uddānato dve kappā taṇhākappo	74	
PA_atk-s05_12a:74_1	diṭṭhikappo”ti. “Anekepi saṃvaṭṭakappe anekepi vivaṭṭakappe”tiādīsu asaṅkhyeyyakappe.	74	
PA_atk-s05_12a:74_2	“Cattārimāni, bhikkhave, kappassa asaṅkhyeyyānī”tiādīsu mahākappe. Idhāpi mahākappeyeva daṭṭhabbo.	74	
PA_atk-s05_12a:75_0	Tatrāyaṃ padasiddhi – kappīyatīti kappo, ettakāni vassānīti vā ettakāni vassasatānīti	75	
PA_atk-s05_12a:75_1	vā ettakāni vassasahassānīti vā ettakāni vassasatasahassānīti vā saṃvaccharavasena	75	
PA_atk-s05_12a:75_2	gaṇetuṃ asakkuṇeyyattā kevalaṃ sāsaparāsiupamādīhi kappetabbo parikappetabbaparimāṇoti	75	
PA_atk-s05_12a:75_3	attho. Vuttañhetaṃ –	75	
PA_atk-s05_12a:76_0	“Kīva dīgho nu kho, bhante, kappoti? Dīgho kho, bhikkhu, kappo, so na sukaro saṅkhātuṃ	76	
PA_atk-s05_12a:76_1	‘ettakāni vassānī’ti vā ‘ettakāni vassasatānī’ti vā ‘ettakāni vassasahassānī’ti vā	76	
PA_atk-s05_12a:76_2	‘ettakāni vassasatasahassānī’ti vā. Sakkā pana, bhante, upamaṃ kātunti? ‘Sakkā, bhikkhū’ti	76	
PA_atk-s05_12a:76_3	bhagavā avoca. Seyyathāpi, bhikkhu, yojanaṃ āyāmena yojanaṃ vitthārena yojanaṃ ubbedhena	76	
PA_atk-s05_12a:76_4	mahāsāsaparāsi. Tato vassasatassa vassasahassassa accayena ekamekaṃ sāsapaṃ uddhareyya,	76	
PA_atk-s05_12a:76_5	khippataraṃ kho so, bhikkhu, mahāsāsaparāsi iminā upakkamena parikkhayaṃ pariyādānaṃ	76	
PA_atk-s05_12a:76_6	gaccheyya, na tveva kappo, evaṃ dīgho kho, bhikkhu, kappo”ti.	76	
PA_atk-s05_12a:77	Svāyaṃ mahākappo saṃvaṭṭādivasena catuasaṅkhyeyyakappasaṅgaho. Vuttampi cetaṃ –	7	
PA_atk-s05_12a:78	“Cattārimāni, bhikkhave, kappassa asaṅkhyeyyāni. Katamāni cattāri? Saṃvaṭṭo, saṃvaṭṭaṭṭhāyī, vivaṭṭo, vivaṭṭaṭṭhāyī”ti.	7	
PA_atk-s05_12a:79_0	Tattha tayo saṃvaṭṭā – tejosaṃvaṭṭo, āposaṃvaṭṭo, vāyosaṃvaṭṭoti. Tisso saṃvaṭṭasīmā	79	
PA_atk-s05_12a:79_1	– ābhassarā, subhakiṇhā, vehapphalāti. Yadā hi kappo tejena saṃvaṭṭati, ābhassarato	79	
PA_atk-s05_12a:79_2	heṭṭhā agginā ḍayhati. Yadā āpena saṃvaṭṭati, subhakiṇhato heṭṭhā udakena vilīyati.	79	
PA_atk-s05_12a:79_3	Yadā vāyunā saṃvaṭṭati, vehapphalato heṭṭhā vātena viddhaṃsati. Vitthārato pana koṭisatasahassacakkavāḷaṃ	79	
PA_atk-s05_12a:79_4	vinassati, yaṃ buddhānaṃ āṇākkhettanti vuccati. Tesu tīsu saṃvaṭṭesu yathākkamaṃ	79	
PA_atk-s05_12a:79_5	kappavināsakamahāmeghato yāva jālāya vā udakassa vā vātassa vā upacchedo idaṃ ekaṃ	79	
PA_atk-s05_12a:79_6	asaṅkhyeyyaṃ saṃvaṭṭo nāma. Kappavināsakajālādipacchedato yāva koṭisatasahassacakkavāḷaparipūrako	79	
PA_atk-s05_12a:79_7	sampattimahāmegho uṭṭhahati, idaṃ dutiyaṃ asaṅkhyeyyaṃ saṃvaṭṭaṭṭhāyī nāma.	79	
PA_atk-s05_12a:80_0	Sampattimahāmeghato yāva candimasūriyapātubhāvo, idaṃ tatiyaṃ asaṅkhyeyyaṃ vivaṭṭo	80	
PA_atk-s05_12a:80_1	nāma. Candimasūriyapātubhāvato yāva puna kappavināsakamahāmegho, idaṃ catutthaṃ asaṅkhyeyyaṃ	80	
PA_atk-s05_12a:80_2	vivaṭṭaṭṭhāyī nāma. Imesu catusaṭṭhiantarakappasaṅgahaṃ vivaṭṭaṭṭhāyī. Tena samānakālaparicchedā	80	
PA_atk-s05_12a:80_3	vivaṭṭādayo veditabbā. “Vīsatiantarakappasaṅgaha”nti eke. Iti imāni cattāri asaṅkhyeyyāni	80	
PA_atk-s05_12a:80_4	eko mahākappo hoti. Tena vuttaṃ “svāyaṃ mahākappo saṃvaṭṭādivasena catuasaṅkhyeyyakappasaṅgaho”ti.	80	
PA_atk-s05_12a:81_0	Kappeti ca accantasaṃyogavasena upayogabahuvacanaṃ. Satasahasseti kappasaddasambandhena	81	
PA_atk-s05_12a:81_1	cāyaṃ pulliṅganiddeso, idhāpi accantasaṃyogavaseneva bahuvacanaṃ. Samānādhikaraṇañhetaṃ	81	
PA_atk-s05_12a:81_2	padadvayaṃ. Caturo ca asaṅkhiyeti etthāpi eseva nayo. Kassa pana asaṅkhiyeti aññassa	81	
PA_atk-s05_12a:81_3	avuttattā kappassa ca vuttattā pakaraṇato kappānanti ayamattho viññāyateva. Na hi	81	
PA_atk-s05_12a:81_4	vuttaṃ vajjetvā avuttassa kassaci gahaṇaṃ yuttanti. Ca-saddo sampiṇḍanattho, mahākappānaṃ	81	
PA_atk-s05_12a:81_5	caturo asaṅkhyeyye satasahasse ca mahākappeti ayañhettha attho. Asaṅkhiyeti ettha	81	
PA_atk-s05_12a:81_6	saṅkhātuṃ na sakkāti asaṅkhiyā, gaṇanaṃ atikkantāti attho. “Asaṅkhyeyyanti eko gaṇanaviseso”ti	81	
PA_atk-s05_12a:81_7	eke. Te hi ekato paṭṭhāya mahābalakkhapariyosānāni ekūnasaṭṭhiṭṭhānāni vajjetvā dasamahābalakkhāni	81	
PA_atk-s05_12a:81_8	asaṅkhyeyyaṃ nāma, saṭṭhimaṭṭhānantaranti vadanti. Taṃ na yujjati, saṅkhyāṭhānantaraṃ	81	
PA_atk-s05_12a:81_9	nāma gaṇanaviseso, tassa asaṅkhyeyyabhāvābhāvato ekaṃ ṭhānantaraṃ asaṅkhyeyyañcāti	81	
PA_atk-s05_12a:81_10	viruddhametaṃ. Nanu ca asaṅkhyabhāvena asaṅkhyeyyattepi tassa catubbidhabhāvo na	811	
PA_atk-s05_12a:81_11	yujjatīti? No na yujjati. Catūsu ṭhānesu asaṅkhyeyyabhāvassa icchitattā. Tatrāyamādito	811	
PA_atk-s05_12a:81_12	paṭṭhāya vibhāvanā –	811	
PA_atk-s05_12a:82_0	Atīte kira ekasmiṃ kappe taṇhaṅkaro medhaṅkaro saraṇaṅkaro dīpaṅkaroti cattāro sammāsambuddhā	82	
PA_atk-s05_12a:82_1	anukkamena loke uppajjiṃsu. Tesu dīpaṅkarassa bhagavato kāle amaravatī nāma nagaraṃ	82	
PA_atk-s05_12a:82_2	ahosi. Tattha sumedho nāma brāhmaṇo paṭivasati ubhato sujāto mātito ca pitito ca,	82	
PA_atk-s05_12a:82_3	saṃsuddhagahaṇiko yāva sattamā kulaparivaṭṭā akkhitto anupakkuṭṭho jātivādena, abhirūpo	82	
PA_atk-s05_12a:82_4	dassanīyo pāsādiko paramāya vaṇṇapokkharatāya samannāgato. So aññaṃ kammaṃ akatvā	82	
PA_atk-s05_12a:82_5	brāhmaṇasippameva uggaṇhi. Tassa daharakāleyeva mātāpitaro kālamakaṃsu. Athassa rāsivaḍḍhako	82	
PA_atk-s05_12a:82_6	amacco āyapotthakaṃ āharitvā suvaṇṇarajatamaṇimuttādibharite sāragabbhe vivaritvā	82	
PA_atk-s05_12a:82_7	“ettakaṃ te, kumāra, mātusantakaṃ, ettakaṃ te pitusantakaṃ, ettakaṃ te ayyakapayyakāna”nti	82	
PA_atk-s05_12a:82_8	yāva sattamā kulaparivaṭṭā dhanaṃ ācikkhitvā “etaṃ dhanaṃ paṭipajjāhī”ti āha. Sumedhapaṇḍito	82	
PA_atk-s05_12a:82_9	cintesi – “imaṃ evaṃ bahuṃ dhanaṃ saṃharitvā mayhaṃ mātāpitādayo paralokaṃ gacchantā	82	
PA_atk-s05_12a:82_10	ekakahāpaṇampi gahetvā na gatā, mayā pana gahetvā gamanakāraṇaṃ kātuṃ vaṭṭatī”ti.	821	
PA_atk-s05_12a:82_11	So rañño ārocetvā nagare bheriṃ carāpetvā mahājanassa dānaṃ datvā himavantappadesaṃ	821	
PA_atk-s05_12a:82_12	gantvā tāpasapabbajjaṃ pabbajitvā sattāheneva aṭṭha samāpattiyo pañca ca abhiññāyo	821	
PA_atk-s05_12a:82_13	nibbattetvā samāpattivihārehi viharati.	821	
PA_atk-s05_12a:83_0	Tasmiñca kāle dīpaṅkaradasabalo paramābhisambodhiṃ patvā pavattitavaradhammacakko	83	
PA_atk-s05_12a:83_1	catūhi khīṇāsavasatasahassehi parivuto anupubbena cārikaṃ caramāno rammavatīnagaraṃ	83	
PA_atk-s05_12a:83_2	nāma patvā tassa avidūre sudassanamahāvihāre paṭivasati. Rammavatīnagaravāsino “satthā	83	
PA_atk-s05_12a:83_3	kira amhākaṃ nagaraṃ patvā sudassanamahāvihāre paṭivasatī”ti sutvā gandhamālādihatthā	83	
PA_atk-s05_12a:83_4	satthāraṃ upasaṅkamitvā vanditvā gandhamālādīhi pūjetvā ekamantaṃ nisinnā dhammadesanaṃ	83	
PA_atk-s05_12a:83_5	sutvā svātanāya nimantetvā uṭṭhāyāsanā pakkamiṃsu. Te punadivase mahādānaṃ sajjetvā	83	
PA_atk-s05_12a:83_6	nagaraṃ alaṅkaritvā dasabalassa āgamanamaggaṃ haṭṭhatuṭṭhā sodhenti.	83	
PA_atk-s05_12a:84_0	Tasmiñca kāle sumedhatāpaso ākāsena gacchanto te haṭṭhatuṭṭhe manusse disvā “ambho,	84	
PA_atk-s05_12a:84_1	kassa tumhe imaṃ maggaṃ sodhethā”ti pucchi? Tehi “sammāsambuddhassa āgamanamaggaṃ	84	
PA_atk-s05_12a:84_2	sodhemā”ti vutte atītesu buddhesu katādhikārattā “buddho”ti vacanaṃ sutvā uppannapītisomanasso	84	
PA_atk-s05_12a:84_3	tāvadeva ākāsato oruyha “mayhampi okāsaṃ detha, ahampi sodhessāmī”ti tehi dassitaṃ	84	
PA_atk-s05_12a:84_4	okāsaṃ “kiñcāpi ahaṃ imaṃ iddhiyā sattaratanavicittaṃ katvā alaṅkarituṃ pahomi, ajja	84	
PA_atk-s05_12a:84_5	pana mayā kāyaveyyāvaccaṃ kātuṃ vaṭṭati, kāyārahaṃ puññaṃ gaṇhissāmī”ti cintetvā	84	
PA_atk-s05_12a:84_6	tiṇakacavarādayo nīharitvā paṃsuṃ āharitvā samaṃ karonto sodheti. Aniṭṭhiteyeva pana	84	
PA_atk-s05_12a:84_7	tassa padesassa sodhane dīpaṅkaro bhagavā mahānubhāvānaṃ chaḷabhiññānaṃ khīṇāsavānaṃ	84	
PA_atk-s05_12a:84_8	catūhi satasahassehi parivuto taṃ maggaṃ paṭipajji. Sumedhapaṇḍito “sammāsambuddho	84	
PA_atk-s05_12a:84_9	buddhasāvakā ca mā cikkhallaṃ akkamantū”ti attano vākacīrañca cammakhaṇḍañca jaṭākalāpañca	84	
PA_atk-s05_12a:84_10	pasāretvā sayañca yena bhagavā tena sīsaṃ katvā avakujjo nipajji. Evañca cintesi	841	
PA_atk-s05_12a:84_11	– “sacāhaṃ icchissāmi, imassa bhagavato sāvako hutvā ajjeva kilese ghātessāmi. Kiṃ	841	
PA_atk-s05_12a:84_12	mayhaṃ ekakeneva saṃsāramahoghato nittharaṇena? Yaṃnūnāhampi evarūpo sammāsambuddho	841	
PA_atk-s05_12a:84_13	hutvā sadevakaṃ lokaṃ saṃsāramahaṇṇavato tāreyya”nti. Iti so aṭṭhaṅgasamannāgatamahābhinīhāravasena	841	
PA_atk-s05_12a:84_14	cittaṃ paṇidhesi. Atha bhagavā āgantvā tassa ussīsake ṭhatvā cittācāraṃ samijjhanabhāvañcassa	841	
PA_atk-s05_12a:84_15	ñatvā “ayaṃ ito kappasatasahassādhikānaṃ catunnaṃ asaṅkhyeyyānaṃ matthake gotamo	841	
PA_atk-s05_12a:84_16	nāma sammāsambuddho bhavissatī”ti sabbaṃ imaṃ bhagavato pavattiṃ byākaritvā pakkāmi.	841	
PA_atk-s05_12a:85_0	Tato aparepi koṇḍaññabhagavantaṃ ādiṃ katvā anukkamena uppannā yāva kassapadasabalapariyosānā	85	
PA_atk-s05_12a:85_1	sammāsambuddhā mahāsattaṃ “buddho bhavissatī”ti byākariṃsu. Iti amhākaṃ bodhisattassa	85	
PA_atk-s05_12a:85_2	pāramiyo pūrentasseva catuvīsati sammāsambuddhā uppannā. Yasmiṃ pana kappe dīpaṅkaradasabalo	85	
PA_atk-s05_12a:85_3	udapādi, tasmiṃ aññepi tayo buddhā ahesuṃ. Tesaṃ santike bodhisattassa byākaraṇaṃ	85	
PA_atk-s05_12a:85_4	nāhosi, tasmā te idha na gahitā. Porāṇaṭṭhakathāyaṃ pana tamhā kappā paṭṭhāya sabbabuddhe	85	
PA_atk-s05_12a:85_5	dassetuṃ idaṃ vuttaṃ –	85	
PA_atk-s05_12a:86	“Taṇhaṅkaro medhaṅkaro, athopi saraṇaṅkaro;	8	
PA_atk-s05_12a:87	Dīpaṅkaro ca sambuddho, koṇḍañño dvipaduttamo.	8	
PA_atk-s05_12a:88	“Maṅgalo ca sumano ca, revato sobhito muni;	8	
PA_atk-s05_12a:89	Anomadassī padumo, nārado padumuttaro.	8	
PA_atk-s05_12a:90	“Sumedho ca sujāto ca, piyadassī mahāyaso;	9	
PA_atk-s05_12a:91	Atthadassī dhammadassī, siddhattho lokanāyako.	9	
PA_atk-s05_12a:92	“Tisso phusso ca sambuddho, vipassī sikhi vessabhū;	9	
PA_atk-s05_12a:93	Kakusandho koṇāgamano, kassapo cāpi nāyako.	9	
PA_atk-s05_12a:94	“Ete ahesuṃ sambuddhā, vītarāgā samāhitā;	9	
PA_atk-s05_12a:95	Sataraṃsīva uppannā, mahātamavinodanā;	9	
PA_atk-s05_12a:96	Jalitvā aggikkhandhāva, nibbutā te sasāvakā”ti. ;	9	
PA_atk-s05_12a:97_0	Tattha dīpaṅkaradasabalassa ca koṇḍaññadasabalassa ca antare mahākappānaṃ ekaṃ asaṅkhyeyyaṃ	97	
PA_atk-s05_12a:97_1	buddhasuñño loko ahosi, tathā bhagavato koṇḍaññassa ca bhagavato maṅgalassa ca antare,	97	
PA_atk-s05_12a:97_2	tathā bhagavato sobhitassa ca bhagavato anomadassissa ca antare, tathā bhagavato	97	
PA_atk-s05_12a:97_3	nāradassa ca bhagavato padumuttarassa ca antare. Vuttañhetaṃ buddhavaṃse –	97	
PA_atk-s05_12a:98	“Dīpaṅkarassa bhagavato, koṇḍaññassa ca satthuno;	9	
PA_atk-s05_12a:99	Etesaṃ antarā kappā, gaṇanāto asaṅkhiyā.	9	
PA_atk-s05_12a:100	“Koṇḍaññassa aparena, maṅgalo nāma nāyako;	10	
PA_atk-s05_12a:101	Tesampi antarā kappā, gaṇanāto asaṅkhiyā.	10	
PA_atk-s05_12a:102	“Sobhitassa aparena, anomadassī mahāyaso;	10	
PA_atk-s05_12a:103	Tesampi antarā kappā, gaṇanāto asaṅkhiyā.	10	
PA_atk-s05_12a:104	“Nāradassa bhagavato, padumuttarassa satthuno;	10	
PA_atk-s05_12a:105	Tesampi antarā kappā, gaṇanāto asaṅkhiyā”ti.	10	
PA_atk-s05_12a:106_0	Evaṃ gaṇanātītatāya asaṅkhyeyyattepi catūsu ṭhānesu mahākappānaṃ gaṇanātikkamena	106	
PA_atk-s05_12a:106_1	“caturo ca asaṅkhiye”ti vuttaṃ, na saṅkhyāvisesenāti veditabbaṃ. Yasmā pana padumuttaradasabalassa	106	
PA_atk-s05_12a:106_2	ca sumedhadasabalassa ca antare tiṃsakappasahassāni, sujātadasabalassa ca piyadassīdasabalassa	106	
PA_atk-s05_12a:106_3	ca antare navasahassādhikānaṃ kappānaṃ saṭṭhisahassāni dvāsītuttarāni aṭṭha ca satāni,	106	
PA_atk-s05_12a:106_4	dhammadassīdasabalassa ca siddhatthadasabalassa ca antare vīsati kappā, siddhatthadasabalassa	106	
PA_atk-s05_12a:106_5	ca tissadasabalassa ca antare eko kappo, bhagavato vipassissa ca bhagavato sikhissa	106	
PA_atk-s05_12a:106_6	ca antare saṭṭhi kappā, bhagavato ca vessabhussa bhagavato ca kakusandhassa antare	106	
PA_atk-s05_12a:106_7	tiṃsa kappā, iti padumuttaradasabalassa uppannakappato paṭṭhāya heṭṭhā tesaṃ tesaṃ	106	
PA_atk-s05_12a:106_8	buddhānaṃ uppannakappehi iminā ca bhaddakappena saddhiṃ satasahassamahākappā. Te	106	
PA_atk-s05_12a:106_9	sandhāya vuttaṃ “kappe ca satasahasse”ti. Imasmiṃ panatthe vitthāriyamāne sabbaṃ	106	
PA_atk-s05_12a:106_10	buddhavaṃsapāḷiṃ āharitvā saṃvaṇṇetabbaṃ hotīti ativitthārabhīrukassa mahājanassa	1061	
PA_atk-s05_12a:106_11	cittaṃ anurakkhantā na vitthārayimha. Atthikehi buddhavaṃsato gahetabbo. Yopi cettha	1061	
PA_atk-s05_12a:106_12	vattabbo kathāmaggo, sopi aṭṭhasāliniyā dhammasaṅgahavaṇṇanāya jātakaṭṭhakathāya	1061	
PA_atk-s05_12a:106_13	ca vuttanayeneva veditabbo.	1061	
PA_atk-s05_12a:107	Etthantareti ettha antarasaddo –	10	
PA_atk-s05_12a:108	“Nadītīresu saṇṭhāne, sabhāsu rathiyāsu ca;	10	
PA_atk-s05_12a:109	Janā saṅgamma mantenti, mañca tañca kimantara”nti. –	10	
PA_atk-s05_12a:110_0	Ādīsu kāraṇe āgato. “Addasā kho maṃ, bhante, aññatarā itthī vijjantarikāya bhājanaṃ	110	
PA_atk-s05_12a:110_1	dhovantī”tiādīsu khaṇe, vijjuniccharaṇakkhaṇeti attho. “Yassantarato na santi kopā”tiādīsu	110	
PA_atk-s05_12a:110_2	citte. “Antarā ca gayaṃ antarā ca bodhi”ntiādīsu vivare. “Na upajjhāyassa bhaṇamānassa	110	
PA_atk-s05_12a:110_3	antarantarā kathā opātetabbā”tiādīsu vemajjhe. Idhāpi vemajjheyeva daṭṭhabbo, tasmā	110	
PA_atk-s05_12a:110_4	etasmiṃ antare vemajjheti attho. Idaṃ vuttaṃ hoti – yasmiṃ mahākappe amhākaṃ bhagavā	110	
PA_atk-s05_12a:110_5	sumedhapaṇḍito hutvā dīpaṅkarassa bhagavato pādamūle –	110	
PA_atk-s05_12a:111	“Manussattaṃ liṅgasampatti, hetu satthāradassanaṃ;	11	
PA_atk-s05_12a:112	Pabbajjā guṇasampatti, adhikāro ca chandatā”ti. –	11	
PA_atk-s05_12a:113_0	Evaṃ vuttehi aṭṭhahi aṅgehi samannāgataṃ mahābhinīhāraṃ akāsi, samattiṃsa pāramiyo	113	
PA_atk-s05_12a:113_1	pavicini samādiyi, sabbepi buddhakārake dhamme sampādetuṃ ārabhi, yamhi cetasmiṃ	113	
PA_atk-s05_12a:113_2	bhaddakappe sabbaso pūritapāramī hutvā anuttaraṃ sammāsambodhiṃ abhisambujjhi. Imesaṃ	113	
PA_atk-s05_12a:113_3	dvinnaṃ mahākappānaṃ antare yathāvuttaparicchede kālaviseseti. Kathaṃ panetaṃ viññāyatīti?	113	
PA_atk-s05_12a:113_4	“Kappe ca satasahasse, caturo ca asaṅkhiye”ti idañhi mahākappānaṃ paricchedato aparicchedato	113	
PA_atk-s05_12a:113_5	ca saṅkhyādassanaṃ. Sā kho panāyaṃ saṅkhyā saṅkhyeyyassa ādipariyosānaggahaṇaṃ vinā	113	
PA_atk-s05_12a:113_6	na sambhavatīti yattha bodhisambhārānamārambho yattha ca te pariyositā tadubhayampi	113	
PA_atk-s05_12a:113_7	avadhibhāvena “etthantare”ti ettha atthato dassitanti viññāyati. Avadhi ca panāyaṃ	113	
PA_atk-s05_12a:113_8	abhividhivasena veditabbo, na mariyādāvasena, ārambhosānakappānaṃ ekadesena antogadhattā.	113	
PA_atk-s05_12a:113_9	Nanu ca nippadesena tesaṃ apariyādānato abhividhi ca idha na sambhavatīti? Na idamevaṃ	113	
PA_atk-s05_12a:113_10	tadekadesepi tabbohārato. Yo hi tadekadesabhūto kappo, so nippadesato pariyādinnoti.	1131	
PA_atk-s05_12a:114_0	Yaṃ caritaṃ, sabbaṃ taṃ bodhipācananti ettha caritanti cariyā, samattiṃsapāramisaṅgahā	114	
PA_atk-s05_12a:114_1	dānasīlādipaṭipatti, ñātatthacariyālokatthacariyābuddhatthacariyānaṃ tadantogadhattā.	114	
PA_atk-s05_12a:114_2	Tathā yā cimā aṭṭha cariyā, seyyathidaṃ – paṇidhisampannānaṃ catūsu iriyāpathesu	114	
PA_atk-s05_12a:114_3	iriyāpathacariyā, indriyesu guttadvārānaṃ ajjhattikāyatanesu āyatanacariyā, appamādavihārīnaṃ	114	
PA_atk-s05_12a:114_4	catūsu satipaṭṭhānesu saticariyā, adhicittamanuyuttānaṃ catūsu jhānesu samādhicariyā,	114	
PA_atk-s05_12a:114_5	buddhisampannānaṃ catūsu ariyasaccesu ñāṇacariyā, sammā paṭipannānaṃ catūsu ariyamaggesu	114	
PA_atk-s05_12a:114_6	maggacariyā, adhigataphalānaṃ catūsu sāmaññaphalesu patticariyā, tiṇṇaṃ buddhānaṃ	114	
PA_atk-s05_12a:114_7	sabbasattesu lokatthacariyāti. Tattha padesato dvinnaṃ bodhisattānaṃ paccekabuddhabuddhasāvakānañca	114	
PA_atk-s05_12a:114_8	lokatthacariyā, mahābodhisattānaṃ pana sammāsambuddhānañca nippadesato. Vuttañhetaṃ	114	
PA_atk-s05_12a:114_9	niddese “cariyāti aṭṭha cariyāyo iriyāpathacariyā āyatanacariyā”ti vitthāro. “Adhimuccanto	114	
PA_atk-s05_12a:114_10	saddhāya carati, paggaṇhanto vīriyena carati, upaṭṭhahanto satiyā carati, avikkhipanto	1141	
PA_atk-s05_12a:114_11	samādhinā carati, pajānanto paññāya carati, vijānanto viññāṇena carati, evampi paṭipannassa	1141	
PA_atk-s05_12a:114_12	kusalā dhammā āyatantīti āyatanacariyāya carati, evampi paṭipanno visesamadhigacchatīti	1141	
PA_atk-s05_12a:114_13	visesacariyāya caratī”ti yā imā aparāpi aṭṭha cariyā vuttā, tāsaṃ sabbāsaṃ pāramitāsveva	1141	
PA_atk-s05_12a:114_14	samorodho veditabbo. Tena vuttaṃ “caritanti cariyā, samattiṃsapāramisaṅgahā dānasīlādipaṭipattī”ti.	1141	
PA_atk-s05_12a:114_15	Hetucariyāya eva pana idhādhippetattā maggacariyāpatticariyānaṃ idha anavarodho veditabbo.	1141	
PA_atk-s05_12a:114_16	Tena vuttaṃ “sabbaṃ taṃ bodhipācana”nti.	1141	
PA_atk-s05_12a:115_0	Tattha sabba-saddo sabbasabbaṃ āyatanasabbaṃ sakkāyasabbaṃ padesasabbanti catūsu	115	
PA_atk-s05_12a:115_1	atthesu dissati. Tathā hi “sabbe dhammā sabbākārena buddhassa bhagavato ñāṇamukhe	115	
PA_atk-s05_12a:115_2	āpāthamāgacchantī”tiādīsu sabbasabbasmiṃ. “Sabbaṃ vo, bhikkhave, desessāmi taṃ suṇātha,	115	
PA_atk-s05_12a:115_3	kiñca, bhikkhave, sabbaṃ cakkhuñceva rūpā ca…pe… mano ceva dhammā cā”ti ettha āyatanasabbasmiṃ.	115	
PA_atk-s05_12a:115_4	“Sabbaṃ sabbato sañjānātī”tiādīsu sakkāyasabbasmiṃ. “Sabbesampi vo, sāriputta, subhāsitaṃ	115	
PA_atk-s05_12a:115_5	pariyāyenā”tiādīsu padesasabbasmiṃ. Idhāpi padesasabbasmiṃ eva veditabbo, bodhisambhārabhūtassa	115	
PA_atk-s05_12a:115_6	caritassa adhippetattā.	115	
PA_atk-s05_12a:116_0	Bodhīti rukkhopi ariyamaggopi nibbānampi sabbaññutaññāṇampi. “Bodhirukkhamūle paṭhamābhisambuddho”ti	116	
PA_atk-s05_12a:116_1	ca “antarā ca gayaṃ antarā ca bodhi”nti ca āgataṭṭhāne bujjhati etthāti rukkho bodhi.	116	
PA_atk-s05_12a:116_2	“Bodhi vuccati catūsu maggesu ñāṇa”nti āgataṭṭhāne cattāri ariyasaccāni bujjhati	116	
PA_atk-s05_12a:116_3	etenāti ariyamaggo bodhi. “Patvāna bodhiṃ amataṃ asaṅkhata”nti āgataṭṭhāne bujjhati	116	
PA_atk-s05_12a:116_4	etasmiṃ nimittabhūteti nibbānaṃ bodhi. “Pappoti bodhiṃ varabhūrimedhaso”ti āgataṭṭhāne	116	
PA_atk-s05_12a:116_5	sabbe dhamme sabbākārena bujjhati etenāti sabbaññutaññāṇaṃ bodhi. Idhāpi sabbaññutaññāṇaṃ	116	
PA_atk-s05_12a:116_6	adhippetaṃ. Arahattamaggasabbaññutaññāṇāni vā idha bodhīti veditabbāni, mahābodhiyā	116	
PA_atk-s05_12a:116_7	adhippetattā bhagavato. Āsavakkhayañāṇapadaṭṭhānañhi sabbaññutaññāṇaṃ sabbaññutaññāṇapadaṭṭhānañca	116	
PA_atk-s05_12a:116_8	āsavakkhayañāṇaṃ “mahābodhī”ti vuccati. Etthāyaṃ saṅkhepattho – yathāvuttakālaparicchede	116	
PA_atk-s05_12a:116_9	yaṃ mama dānāsīlādipaṭipattisaṅkhātaṃ caritaṃ, taṃ sabbaṃ anavasesaṃ mahābodhiyā	116	
PA_atk-s05_12a:116_10	pācanaṃ sādhakaṃ nibbattakanti. Etena bodhisambhārānaṃ nirantarabhāvanaṃ dasseti.	1161	
PA_atk-s05_12a:116_11	Atha vā sabbanti etthantare yathāvuttakālaparicchede yaṃ caritaṃ, taṃ sabbaṃ sakalameva	1161	
PA_atk-s05_12a:116_12	anavasesaṃ bodhisambhārabhūtameva. Etena sabbasambhārabhāvanaṃ dasseti.	1161	
PA_atk-s05_12a:117_0	Tasso hi bodhisambhāresu bhāvanā sabbasambhārabhāvanā nirantarabhāvanā cirakālabhāvanā	117	
PA_atk-s05_12a:117_1	sakkaccabhāvanā cāti. Tāsu “kappe ca satasahasse, caturo ca asaṅkhiye”ti iminā cirakālabhāvanā	117	
PA_atk-s05_12a:117_2	vuttā. Yo cettha accantasaṃyogo, tena paṭhame atthavikappe sabbaggahaṇena ca nirantarabhāvanā,	117	
PA_atk-s05_12a:117_3	dutiye atthavikappe sabbaṃ carita”nti iminā sabbasambhārabhāvanā, bodhipācana”nti	117	
PA_atk-s05_12a:117_4	iminā sakkaccabhāvanā vuttā hoti, yathā taṃ caritaṃ sammāsambodhiṃ pāceti evaṃbhūtabhāvadīpanato.	117	
PA_atk-s05_12a:117_5	Tathā hi taṃ “bodhipācana”nti vattabbataṃ arahati, na aññathāti. Kathaṃ panettha	117	
PA_atk-s05_12a:117_6	bodhicariyāya nirantarabhāvo veditabbo? Yadi cittanirantaratāya taṃ na yujjati, na	117	
PA_atk-s05_12a:117_7	hi mahābodhisattānaṃ mahābhinīhārato uddhaṃ bodhisambhārasambharaṇacittato aññaṃ	117	
PA_atk-s05_12a:117_8	cittaṃ nappavattatīti sakkā vattuṃ. Atha kiriyamayacittappavattiṃ sandhāya vucceyya,	117	
PA_atk-s05_12a:117_9	evampi na yujjati, na hi sabbāni tesaṃ kiriyamayacittāni bodhisambhārasambharaṇavaseneva	117	
PA_atk-s05_12a:117_10	pavattanti. Eteneva payoganirantaratāpi paṭikkhittāti daṭṭhabbā. Jātinirantaratāya	1171	
PA_atk-s05_12a:117_11	pana nirantarabhāvanā veditabbā. Yassañhi jātiyaṃ mahābodhisattena mahāpaṇidhānaṃ	1171	
PA_atk-s05_12a:117_12	nibbattitaṃ, tato paṭṭhāya yāva carimattabhāvā na sā nāma jāti upalabbhati, yā sabbena	1171	
PA_atk-s05_12a:117_13	sabbaṃ bodhisambhārasambhatā na siyā antamaso dānapāramimattaṃ upādāya. Ayañhi niyatipatthitānaṃ	1171	
PA_atk-s05_12a:117_14	bodhisattānaṃ dhammatā. Yāva ca te kammādīsu vasībhāvaṃ na pāpuṇanti, tāva sappadesampi	1171	
PA_atk-s05_12a:117_15	sambhāresu payogamāpajjanti. Yadā pana sabbaso kammādīsu vasībhāvappattā honti, atha	1171	
PA_atk-s05_12a:117_16	tato paṭṭhāya nippadesato eva bodhisambhāresu samīhanaṃ sātaccakiriyā ca sampajjati.	1171	
PA_atk-s05_12a:117_17	Sakkaccakāritā pana sabbakālaṃ hoti, evaṃ yena yena bodhisattānaṃ tattha tattha yathādhippāyaṃ	1171	
PA_atk-s05_12a:117_18	samijjhanaṃ sampajjatīti. Evametāya gāthāya bodhisambhāresu sabbasambhārabhāvanā	1171	
PA_atk-s05_12a:117_19	cirakālabhāvanā nirantarabhāvanā sakkaccabhāvanā cāti catassopi bhāvanā pakāsitāti veditabbā.	1171	
PA_atk-s05_12a:118_0	Tatra yasmā bodhisattacaritaṃ bodhisambhārā bodhicariyā aggayānaṃ pāramiyoti atthato	118	
PA_atk-s05_12a:118_1	ekaṃ, byañjanameva nānaṃ, yasmā ca parato vibhāgena vakkhamānānaṃ dānapāramiādīnaṃ	118	
PA_atk-s05_12a:118_2	caritanti idaṃ avisesavacanaṃ, tasmā sabbabodhisambhāresu kosallajananatthaṃ pāramiyo	118	
PA_atk-s05_12a:118_3	idha saṃvaṇṇetabbā. Tā parato pakiṇṇakakathāyaṃ sabbākārena saṃvaṇṇayissāma.	118	
PA_atk-s05_12a:119_0	2. Iti bhagavā attano bodhisattabhūmiyaṃ caritaṃ ārambhato paṭṭhāya yāva pariyosānā	119	
PA_atk-s05_12a:119_1	mahābodhiyā paripācanamevāti avisesato dassetvā idāni tassa paramukkaṃsagamanena	119	
PA_atk-s05_12a:119_2	atisayato bodhiparipācanabhāvaṃ dassetuṃ imasmiṃ bhaddakappe katipayā pubbacariyā	119	
PA_atk-s05_12a:119_3	vibhāgato vibhāvento “atītakappe”tiādimāha.	119	
PA_atk-s05_12a:120_0	Tattha atītakappeti ito purime purimatare vā sabbasmiṃ atikkante yathāvuttaparicchede	120	
PA_atk-s05_12a:120_1	mahākappe, kappānaṃ satasahassādhikesu catūsu asaṅkhyeyyesūti attho. Caritanti ciṇṇaṃ	120	
PA_atk-s05_12a:120_2	dānādipaṭipattiṃ. Ṭhapayitvāti muñcitvā aggahetvā, avatvāti attho. Bhavābhaveti bhave	120	
PA_atk-s05_12a:120_3	ca abhave ca, “itibhavābhavakatha”nti ettha hi vuddhihāniyo bhavābhavāti vuttā. “Itibhavābhavatañca	120	
PA_atk-s05_12a:120_4	vītivatto”ti ettha sampattivipattivuddhihānisassatucchedapuññapāpānibhavābhavāti	120	
PA_atk-s05_12a:120_5	adhippetāni. “Itibhavābhavahetu vā, bhikkhave, bhikkhuno taṇhā uppajjamānā uppajjatī”ti	120	
PA_atk-s05_12a:120_6	ettha pana paṇītapaṇītatarāni sappinavanītādibhesajjāni bhavābhavāti adhippetāni.	120	
PA_atk-s05_12a:120_7	Sampattibhavesu paṇītatarā paṇītatamā bhavābhavātipi vadanti eva, tasmā idhāpi so	120	
PA_atk-s05_12a:120_8	eva attho veditabbo, khuddake ceva mahante ca bhavasminti vuttaṃ hoti. Imamhi kappeti	120	
PA_atk-s05_12a:120_9	imasmiṃ bhaddakappe. Pavakkhissanti kathayissaṃ. Suṇohīti dhammasenāpatiṃ savane	120	
PA_atk-s05_12a:120_10	niyojeti. Meti mama santike, mama bhāsatoti attho.	1201	
PA_atk-s05_12a:121	Nidānakathā niṭṭhitā.	12	
PA_atk-s05_12a:122	1. Akittivaggo	12	
PA_atk-s05_12a:123	1. Akitticariyāvaṇṇanā	12	
PA_atk-s05_12a:124_0	3. Evaṃ bhagavā āyasmato sāriputtattherassa sadevamanussāya ca parisāya attano pubbacariyāya	124	
PA_atk-s05_12a:124_1	savane ussāhaṃ janetvā idāni taṃ pubbacaritaṃ bhavantarapaṭicchannaṃ hatthatale āmalakaṃ	124	
PA_atk-s05_12a:124_2	viya paccakkhaṃ karonto “yadā ahaṃ brahāraññe”tiādimāha.	124	
PA_atk-s05_12a:125_0	Tattha yadāti yasmiṃ kāle. Brahāraññeti mahāaraññe, araññāniyaṃ, mahante vaneti attho.	125	
PA_atk-s05_12a:125_1	Suññeti janavivitte. Vipinakānaneti vipinabhūte kānane, padadvayenāpi tassa araññassa	125	
PA_atk-s05_12a:125_2	gahanabhāvameva dīpeti, sabbametaṃ kāradīpaṃ sandhāya vuttaṃ. Ajjhogāhetvāti anupavisitvā.	125	
PA_atk-s05_12a:125_3	Viharāmīti dibbabrahmaariyaāneñjavihārehi samuppāditasukhavisesena iriyāpathavihārena	125	
PA_atk-s05_12a:125_4	sarīradukkhaṃ vicchinditvā harāmi attabhāvaṃ pavattemi. Akitti nāma tāpasoti evaṃnāmako	125	
PA_atk-s05_12a:125_5	tāpaso hutvā yadā ahaṃ tasmiṃ araññe viharāmīti attho. Satthā tadā attano akittitāpasabhāvaṃ	125	
PA_atk-s05_12a:125_6	dhammasenāpatissa vadati. Tatrāyaṃ anupubbikathā –	125	
PA_atk-s05_12a:126_0	Atīte kira imasmiṃyeva bhaddakappe bārāṇasiyaṃ brahmadatte nāma rājini rajjaṃ kārente	126	
PA_atk-s05_12a:126_1	bodhisatto asītikoṭivibhavassa brāhmaṇamahāsālassa kule nibbatti, “akittī”tissa nāmaṃ	126	
PA_atk-s05_12a:126_2	kariṃsu. Tassa padasā gamanakāle bhaginīpi jāyi. “Yasavatī”tissā nāmaṃ kariṃsu. So	126	
PA_atk-s05_12a:126_3	soḷasavassakāle takkasilaṃ gantvā sabbasippāni uggahetvā paccāgamāsi. Athassa mātāpitaro	126	
PA_atk-s05_12a:126_4	kālamakaṃsu. So tesaṃ petakiccāni kāretvā katipayadivasātikkamena ratanāvalokanaṃ	126	
PA_atk-s05_12a:126_5	āyuttakapurisehi kārayamāno “ettakaṃ mattikaṃ, ettakaṃ pettikaṃ, ettakaṃ pitāmaha”nti	126	
PA_atk-s05_12a:126_6	sutvā saṃviggamānaso hutvā “idaṃ dhanameva paññāyati, na dhanassa saṃhārakā, sabbe	126	
PA_atk-s05_12a:126_7	imaṃ dhanaṃ pahāyeva gatā, ahaṃ pana naṃ ādāya gamissāmī”ti rājānaṃ āpucchitvā bheriṃ	126	
PA_atk-s05_12a:126_8	carāpesi – “dhanena atthikā akittipaṇḍitassa gehaṃ āgacchantū”ti.	126	
PA_atk-s05_12a:127_0	So sattāhaṃ mahādānaṃ pavattetvā dhane akhīyamāne “kiṃ me imāya dhanakīḷāya, atthikā	127	
PA_atk-s05_12a:127_1	gaṇhissantī”ti nivesanadvāraṃ vivaritvā hiraññasuvaṇṇādibharite sāragabbhe vivarāpetvā	127	
PA_atk-s05_12a:127_2	“dinnaṃyeva harantū”ti gehaṃ pahāya ñātiparivaṭṭassa paridevantassa bhaginiṃ gahetvā	127	
PA_atk-s05_12a:127_3	bārāṇasito nikkhamitvā nadiṃ uttaritvā dve tīṇi yojanāni gantvā pabbajitvā ramaṇīye	127	
PA_atk-s05_12a:127_4	bhūmibhāge paṇṇasālaṃ karitvā vasati. Yena pana dvārena tadā nikkhami, taṃ akittidvāraṃ	127	
PA_atk-s05_12a:127_5	nāma jātaṃ. Yena titthena nadiṃ otiṇṇo, taṃ akittititthaṃ nāma jātaṃ. Tassa pabbajitabhāvaṃ	127	
PA_atk-s05_12a:127_6	sutvā bahū manussā gāmanigamarājadhānivāsino tassa guṇehi ākaḍḍhiyamānahadayā anupabbajiṃsu.	127	
PA_atk-s05_12a:127_7	Mahāparivāro ahosi, mahālābhasakkāro nibbatti, buddhuppādo viya ahosi. Atha mahāsatto	127	
PA_atk-s05_12a:127_8	“ayaṃ lābhasakkāro mahā, parivāropi mahanto, kāyavivekamattampi idha na labhati,	127	
PA_atk-s05_12a:127_9	mayā ekākinā viharituṃ vaṭṭatī”ti cintetvā paramappicchabhāvato vivekaninnatāya ca	127	
PA_atk-s05_12a:127_10	kassaci ajānāpetvā ekakova nikkhamitvā anupubbena damiḷaraṭṭhaṃ patvā kāvīrapaṭṭanasamīpe	1271	
PA_atk-s05_12a:127_11	uyyāne viharanto jhānābhiññāyo nibbattesi. Tatrāpissa mahālābhasakkāro uppajji. So	1271	
PA_atk-s05_12a:127_12	taṃ jigucchanto chaḍḍetvā ākāsena gantvā kāradīpe otari. Tadā kāradīpo ahidīpo nāma.	1271	
PA_atk-s05_12a:127_13	So tattha mahantaṃ kārarukkhaṃ upanissāya paṇṇasālaṃ māpetvā vāsaṃ kappesi. Appicchatāya	1271	
PA_atk-s05_12a:127_14	pana katthaci agantvā tassa rukkhassa phalakāle phalāni khādanto phale asati pattāni	1271	
PA_atk-s05_12a:127_15	udakasittāni khādanto jhānasamāpattīhi vītināmesi.	1271	
PA_atk-s05_12a:128_0	Tassa sīlatejena sakkassa paṇḍukambalasilāsanaṃ uṇhākāraṃ dassesi. Sakko “ko nu kho	128	
PA_atk-s05_12a:128_1	maṃ imamhā ṭhānā cāvetukāmo”ti āvajjento paṇḍitaṃ disvā “kimatthaṃ nu kho ayaṃ tāpaso	128	
PA_atk-s05_12a:128_2	evaṃ dukkaraṃ tapaṃ carati, sakkattaṃ nu kho pattheti, udāhu aññaṃ, vīmaṃsissāmi	128	
PA_atk-s05_12a:128_3	naṃ. Ayañhi suvisuddhakāyavacīmanosamācāro jīvite nirapekkho udakasittāni kārapattāni	128	
PA_atk-s05_12a:128_4	khādati, sace sakkattaṃ pattheti attano sittāni kārapattāni mayhaṃ dassati, no ce,	128	
PA_atk-s05_12a:128_5	na dassatī”ti brāhmaṇavaṇṇena tassa santikaṃ agamāsi. Bodhisattopi kārapattāni sedetvā	128	
PA_atk-s05_12a:128_6	“sītalībhūtāni khādissāmī”ti paṇṇasāladvāre nisīdi. Athassa purato sakko brāhmaṇarūpena	128	
PA_atk-s05_12a:128_7	bhikkhāya atthiko hutvā aṭṭhāsi. Mahāsatto taṃ disvā “lābhā vata me, suladdhaṃ vata	128	
PA_atk-s05_12a:128_8	me, cirassaṃ vata me yācako diṭṭho”ti somanassappatto hutvā “ajja mama manorathaṃ	128	
PA_atk-s05_12a:128_9	matthakaṃ pāpetvā dānaṃ dassāmī”ti pakkabhājaneneva ādāya gantvā dānapāramiṃ āvajjetvā	128	
PA_atk-s05_12a:128_10	attano asesetvāva tassa bhikkhābhājane pakkhipi. Sakko taṃ gahetvā thokaṃ gantvā	1281	
PA_atk-s05_12a:128_11	antaradhāyi. Mahāsattopi tassa datvā puna pariyeṭṭhiṃ anāpajjitvā teneva pītisukhena vītināmesi.	1281	
PA_atk-s05_12a:129_0	Dutiyadivase pana kārapattāni pacitvā “hiyyo dakkhiṇeyyaṃ alabhiṃ, ajja nu kho katha”nti	129	
PA_atk-s05_12a:129_1	paṇṇasāladvāre nisīdi. Sakkopi tatheva āgami. Mahāsatto punapi tatheva datvā vītināmesi.	129	
PA_atk-s05_12a:129_2	Tatiyadivase ca tatheva datvā “aho vata me lābhā, bahuṃ vata puññaṃ pasavāmi, sacāhaṃ	129	
PA_atk-s05_12a:129_3	dakkhiṇeyyaṃ labheyyaṃ, evameva māsampi dvemāsampi dānaṃ dadeyya”nti cintesi. Tīsupi	129	
PA_atk-s05_12a:129_4	divasesu “tena dānena na lābhasakkārasilokaṃ na cakkavattisampattiṃ na sakkasampattiṃ	129	
PA_atk-s05_12a:129_5	na brahmasampattiṃ na sāvakabodhiṃ na paccekabodhiṃ patthemi, api ca idaṃ me dānaṃ	129	
PA_atk-s05_12a:129_6	sabbaññutaññāṇassa paccayo hotū”ti yathādhikāraṃ cittaṃ ṭhapesi. Tena vuttaṃ –	129	
PA_atk-s05_12a:131	“Tadā maṃ tapatejena, santatto tidivābhibhū;	13	
PA_atk-s05_12a:132	Dhārento brāhmaṇavaṇṇaṃ, bhikkhāya maṃ upāgami.	13	
PA_atk-s05_12a:134	“Pavanā ābhataṃ paṇṇaṃ, atelañca aloṇikaṃ;	13	
PA_atk-s05_12a:135	Mama dvāre ṭhitaṃ disvā, sakaṭāhena ākiriṃ.	13	
PA_atk-s05_12a:137	“Tassa datvānahaṃ paṇṇaṃ, nikujjitvāna bhājanaṃ;	13	
PA_atk-s05_12a:138	Punesanaṃ jahitvāna, pāvisiṃ paṇṇasālakaṃ.	13	
PA_atk-s05_12a:140	“Dutiyampi tatiyampi, upagañchi mamantikaṃ;	14	
PA_atk-s05_12a:141	Akampito anolaggo, evamevamadāsahaṃ.	14	
PA_atk-s05_12a:143	“Na me tappaccayā atthi, sarīrasmiṃ vivaṇṇiyaṃ;	14	
PA_atk-s05_12a:144	Pītisukhena ratiyā, vītināmemi taṃ divaṃ.	14	
PA_atk-s05_12a:146	“Yadi māsampi dvemāsaṃ, dakkhiṇeyyaṃ varaṃ labhe;	14	
PA_atk-s05_12a:147	Akampito anolīno, dadeyyaṃ dānamuttamaṃ.	14	
PA_atk-s05_12a:149	“Na tassa dānaṃ dadamāno, yasaṃ lābhañca patthayiṃ;	14	
PA_atk-s05_12a:150	Sabbaññutaṃ patthayāno, tāni kammāni ācari”nti.	15	
PA_atk-s05_12a:151_0	Tattha tadāti yadā ahaṃ akittināmako tāpaso hutvā tasmiṃ dīpe kārāraññe viharāmi,	151	
PA_atk-s05_12a:151_1	tadā. Manti mama. Tapatejenāti sīlapāramitānubhāvena. Sīlañhi duccaritasaṃkilesassa	151	
PA_atk-s05_12a:151_2	tapanato “tapo”ti vuccati, nekkhammavīriyapāramitānubhāvena vā. Tāpi hi taṇhāsaṃkilesassa	151	
PA_atk-s05_12a:151_3	kosajjassa ca tapanato “tapo”ti vuccati, ukkaṃsagatā ca tā bodhisattassa imasmiṃ	151	
PA_atk-s05_12a:151_4	attabhāveti. Khantisaṃvarassa cāpi paramukkaṃsagamanato “khantipāramitānubhāvenā”tipi	151	
PA_atk-s05_12a:151_5	vattuṃ vaṭṭateva. “Khantī paramaṃ tapo”ti hi vuttaṃ. Santattoti yathāvuttaguṇānubhāvajanitena	151	
PA_atk-s05_12a:151_6	dhammatāsiddhena paṇḍukambalasilāsanassa uṇhākārena santāpito. Tidivābhibhūti devalokādhipati,	151	
PA_atk-s05_12a:151_7	sakkoti attho. Paṇṇasālāya samīpe gahitampi kārapaṇṇaṃ paṇṇasālāya araññamajjhagatattā	151	
PA_atk-s05_12a:151_8	“pavanā ābhata”nti vuttaṃ.	151	
PA_atk-s05_12a:152_0	Atelañca aloṇikanti deyyadhammassa anuḷārabhāvepi ajjhāsayasampattiyā dānadhammassa	152	
PA_atk-s05_12a:152_1	mahājutikabhāvaṃ dassetuṃ vuttaṃ. Mama dvāreti mayhaṃ paṇṇasālāya dvāre. Sakaṭāhena	152	
PA_atk-s05_12a:152_2	ākirinti iminā attano kiñcipi asesetvā dinnabhāvaṃ dasseti.	152	
PA_atk-s05_12a:153	Punesanaṃ jahitvānāti “ekadivasaṃ dvikkhattuṃ ghāsesanaṃ na sallekha”nti cintetvā dānapītiyā titto viya hutvā tasmiṃ divase puna āhārapariyeṭṭhiṃ akatvā.	15	
PA_atk-s05_12a:154_0	Akampitoti sudūravikkhambhitattā macchariyena acalito dānajjhāsayato calanamattampi	154	
PA_atk-s05_12a:154_1	akārito. Anolaggoti lobhavasena īsakampi alaggo. Tatiyampīti pi-saddena dutiyampīti	154	
PA_atk-s05_12a:154_2	imaṃ sampiṇḍeti. Evamevamadāsahanti yathā paṭhamaṃ, evamevaṃ dutiyampi, tatiyampi adāsiṃ ahaṃ.	154	
PA_atk-s05_12a:155_0	Na me tappaccayāti gāthāya vuttamevatthaṃ pākaṭaṃ karoti. Tattha tappaccayāti dānapaccayā	155	
PA_atk-s05_12a:155_1	tīsu divasesu chinnāhāratāya sarīrasmiṃ yena vevaṇṇiyena bhavitabbaṃ, tampi me sarīrasmiṃ	155	
PA_atk-s05_12a:155_2	vivaṇṇiyaṃ dānapaccayāyeva natthi. Kasmā? Dānavisayena pītisukhena dānavisayāya eva	155	
PA_atk-s05_12a:155_3	ca ratiyā. Vītināmemi taṃ divanti taṃ sakalaṃ timattadivasaṃ vītināmemi, na kevalañca	155	
PA_atk-s05_12a:155_4	tīṇi eva divasāni, atha kho māsadvimāsamattampi kālaṃ, evameva dātuṃ pahomīti dassetuṃ	155	
PA_atk-s05_12a:155_5	“yadi māsampī”tiādi vuttaṃ. Anolīnoti alīnacitto, dāne asaṅkucitacittoti attho.	155	
PA_atk-s05_12a:156_0	Tassāti brāhmaṇarūpena āgatassa sakkassa. Yasanti kittiṃ, parivārasampattiṃ vā. Lābhañcāti	156	
PA_atk-s05_12a:156_1	devamanussesu cakkavattiādibhāvena laddhabbaṃ lābhaṃ vā na patthayiṃ. Atha kho sabbaññutaṃ	156	
PA_atk-s05_12a:156_2	sammāsambodhiṃ patthayāno ākaṅkhamāno tāni tīsu divasesu anekavāraṃ uppannāni dānamayāni	156	
PA_atk-s05_12a:156_3	puññakammāni dānassa vā parivārabhūtāni kāyasucaritādīni puññakammāni ācariṃ akāsinti.	156	
PA_atk-s05_12a:157_0	Iti bhagavā tasmiṃ attabhāve attano sudukkaraṃ puññacaritamattameva idha mahātherassa	157	
PA_atk-s05_12a:157_1	pakāsesi. Jātakadesanāyaṃ pana catutthadivase sakkassa upasaṅkamitvā bodhisattassa	157	
PA_atk-s05_12a:157_2	ajjhāsayajānanaṃ varena upanimantanā bodhisattassa varasampaṭicchanasīsena dhammadesanā	157	
PA_atk-s05_12a:157_3	deyyadhammadakkhiṇeyyānaṃ puna sakkassa anāgamanassa ca ākaṅkhamānatā ca pakāsitā. Vuttañhetaṃ –	157	
PA_atk-s05_12a:158	“Akittiṃ disvāna sammantaṃ, sakko bhūtapatī bravi;	15	
PA_atk-s05_12a:159	Kiṃ patthayaṃ mahābrahme, eko sammasi ghammani.	15	
PA_atk-s05_12a:160	“Dukkho punabbhavo sakka, sarīrassa ca bhedanaṃ;	16	
PA_atk-s05_12a:161	Sammohamaraṇaṃ dukkhaṃ, tasmā sammāmi, vāsava.	16	
PA_atk-s05_12a:162	“Etasmiṃ te sulapite, patirūpe subhāsite;	16	
PA_atk-s05_12a:163	Varaṃ kassapa te dammi, yaṃ kiñci manasicchasi.	16	
PA_atk-s05_12a:164	“Varañce me ado sakka, sabbabhūtānamissara;	16	
PA_atk-s05_12a:165	Yena putte ca dāre ca, dhanadhaññaṃ piyāni ca;	16	
PA_atk-s05_12a:166	Laddhā narā na tappanti, so lobho na mayī vase.	16	
PA_atk-s05_12a:167	Etasmiṃ te sulapite…pe… manasicchasi.	16	
PA_atk-s05_12a:168	“Varañce me ado sakka, sabbabhūtānamissara;	16	
PA_atk-s05_12a:169	Khettaṃ vatthuṃ hiraññañca, gavāssaṃ dāsaporisaṃ;	16	
PA_atk-s05_12a:170	Yena jātena jīyanti, so doso na mayī vase.	17	
PA_atk-s05_12a:171	“Etasmiṃ te sulapite…pe… manasicchasi.	17	
PA_atk-s05_12a:172	“Varañce me ado sakka, sabbabhūtānamissara;	17	
PA_atk-s05_12a:173	Bālaṃ na passe na suṇe, na ca bālena saṃvase;	17	
PA_atk-s05_12a:174	Bālenallāpasallāpaṃ, na kare na ca rocaye.	17	
PA_atk-s05_12a:175	“Kiṃ nu te akaraṃ bālo, vada kassapa kāraṇaṃ;	17	
PA_atk-s05_12a:176	Kena kassapa bālassa, dassanaṃ nābhikaṅkhasi.	17	
PA_atk-s05_12a:177	“Anayaṃ nayati dummedho, adhurāyaṃ niyuñjati;	17	
PA_atk-s05_12a:178	Dunnayo seyyaso hoti, sammā vutto pakuppati;	17	
PA_atk-s05_12a:179	Vinayaṃ so na jānāti, sādhu tassa adassanaṃ.	17	
PA_atk-s05_12a:180	“Etasmiṃ te sulapite…pe… manasicchasi.	18	
PA_atk-s05_12a:181	“Varañce me ado sakka, sabbabhūtānamissara;	18	
PA_atk-s05_12a:182	Dhīraṃ passe suṇe dhīraṃ, dhīrena saha saṃvase;	18	
PA_atk-s05_12a:183	Dhīrenallāpasallāpaṃ, taṃ kare tañca rocaye.	18	
PA_atk-s05_12a:184	“Kiṃ nu te akaraṃ dhīro, vada kassapa kāraṇaṃ;	18	
PA_atk-s05_12a:185	Kena kassapa dhīrassa, dassanaṃ abhikaṅkhasi.	18	
PA_atk-s05_12a:186	“Nayaṃ nayati medhāvī, adhurāyaṃ na yuñjati;	18	
PA_atk-s05_12a:187	Sunayo seyyaso hoti, sammā vutto na kuppati;	18	
PA_atk-s05_12a:188	Vinayaṃ so pajānāti, sādhu tena samāgamo.	18	
PA_atk-s05_12a:189	“Etasmiṃ te sulapite…pe… manasicchasi.	18	
PA_atk-s05_12a:190	“Varañce me ado sakka, sabbabhūtānamissara;	19	
PA_atk-s05_12a:191	Tato ratyā vivasāne, sūriyuggamanaṃ pati;	19	
PA_atk-s05_12a:192	Dibbā bhakkhā pātubhaveyyuṃ, sīlavanto ca yācakā.	19	
PA_atk-s05_12a:193	“Dadato me na khīyetha, datvā nānutapeyyahaṃ;	19	
PA_atk-s05_12a:194	Dadaṃ cittaṃ pasādeyyaṃ, etaṃ sakka varaṃ vare.	19	
PA_atk-s05_12a:195	“Etasmiṃ te sulapite…pe… manasicchasi.	19	
PA_atk-s05_12a:196	“Varañce me ado sakka, sabbabhūtānamissara;	19	
PA_atk-s05_12a:197	Na maṃ puna upeyyāsi, etaṃ sakka varaṃ vare.	19	
PA_atk-s05_12a:198	“Bahūhi vatacariyāhi, narā ca atha nāriyo;	19	
PA_atk-s05_12a:199	Dassanaṃ abhikaṅkhanti, kiṃ nu me dassane bhayaṃ.	19	
PA_atk-s05_12a:200	“Taṃ tādisaṃ devavaṇṇaṃ, sabbakāmasamiddhinaṃ;	20	
PA_atk-s05_12a:201	Disvā tapo pamajjeyyaṃ, etaṃ te dassane bhaya”nti. ;	20	
PA_atk-s05_12a:202	Atha sakko “sādhu, bhante, na te ito paṭṭhāya santikaṃ āgamissāmī”ti taṃ abhivādetvā pakkāmi. Mahāsatto yāvajīvaṃ tattheva vasanto āyupariyosāne brahmaloke nibbatti.	20	
PA_atk-s05_12a:203	Anuruddhatthero tadā sakko ahosi, lokanātho akittipaṇḍito.	20	
PA_atk-s05_12a:204_0	Tassa mahābhinikkhamanasadisaṃ nikkhantattā nekkhammapāramī. Suvisuddhasīlācāratāya	204	
PA_atk-s05_12a:204_1	sīlapāramī. Kāmavitakkādīnaṃ suṭṭhu vikkhambhitattā vīriyapāramī. Khantisaṃvarassa	204	
PA_atk-s05_12a:204_2	paramukkaṃsagamanato khantipāramī. Paṭiññānurūpaṃ paṭipattiyā saccapāramī. Sabbattha	204	
PA_atk-s05_12a:204_3	acalasamādānādhiṭṭhānena adhiṭṭhānapāramī. Sabbasattesu hitajjhāsayena mettāpāramī.	204	
PA_atk-s05_12a:204_4	Sattasaṅkhārakatavippakāresu majjhattabhāvappattiyā upekkhāpāramī. Tāsaṃ upakārānupakāre	204	
PA_atk-s05_12a:204_5	dhamme jānitvā anupakāre dhamme pahāya upakāradhammesu pavattāpanapurecarā sahajātā	204	
PA_atk-s05_12a:204_6	ca upāyakosallabhūtā atisallekhavuttisādhanī ca paññā paññāpāramīti imāpi dasa pāramiyo labbhanti.	204	
PA_atk-s05_12a:205_0	Dānajjhāsayassa pana atiuḷārabhāvena dānamukhena desanā pavattā. Tasmā sabbattha	205	
PA_atk-s05_12a:205_1	samakā mahākaruṇā, dvepi puññañāṇasambhārā, kāyasucaritādīni tīṇi bodhisattasucaritāni,	205	
PA_atk-s05_12a:205_2	saccādhiṭṭhānādīni cattāri adhiṭṭhānāni, ussāhādayo catasso buddhabhūmiyo, saddhādayo	205	
PA_atk-s05_12a:205_3	pañca mahābodhiparipācanīyā dhammā, alobhajjhāsayādayo cha bodhisattānaṃ ajjhāsayā,	205	
PA_atk-s05_12a:205_4	tiṇṇo tāressāmītiādayo satta paṭiññā dhammā, appicchassāyaṃ dhammo, nāyaṃ dhammo	205	
PA_atk-s05_12a:205_5	mahicchassātiādayo aṭṭha mahāpurisavitakkā, nava yonisomanasikāramūlakā dhammā, dānajjhāsayādayo	205	
PA_atk-s05_12a:205_6	dasa mahāpurisajjhāsayā, dānasīlādayo dasa puññakiriyavatthūnīti evamādayo ye anekasataanekasahassappabhedā	205	
PA_atk-s05_12a:205_7	bodhisambhārabhūtā mahābodhisattaguṇā. Te sabbepi yathārahaṃ idha niddhāretvā vattabbā.	205	
PA_atk-s05_12a:206_0	Api cettha mahantaṃ bhogakkhandhaṃ mahantañca ñātiparivaṭṭaṃ pahāya mahābhinikkhamanasadisaṃ	206	
PA_atk-s05_12a:206_1	gehato nikkhamanaṃ, nikkhamitvā pabbajitassa bahujanasammatassa sato paramappicchabhāvena	206	
PA_atk-s05_12a:206_2	kulesu gaṇesu ca alaggatā, accantameva lābhasakkārasilokajigucchā, pavivekābhirati,	206	
PA_atk-s05_12a:206_3	kāyajīvitanirapekkho pariccāgo, anāhārasseva sato divasattayampi dānapītiyā parituṭṭhassa	206	
PA_atk-s05_12a:206_4	nibbikārasarīrayāpanaṃ, māsadvimāsamattampi kālaṃ yācake sati āhāraṃ tatheva datvā	206	
PA_atk-s05_12a:206_5	“dānagateneva pītisukhena sarīraṃ yāpessāmī”ti pariccāge anolīnavuttisādhako uḷāro	206	
PA_atk-s05_12a:206_6	dānajjhāsayo, dānaṃ datvā puna āhārapariyeṭṭhiyā akaraṇahetubhūtā paramasallekhavuttīti	206	
PA_atk-s05_12a:206_7	evamādayo mahāsattassa guṇānubhāvā veditabbā. Tenetaṃ vuccati –	206	
PA_atk-s05_12a:207	“Evaṃ acchariyā hete, abbhutā ca mahesino;	20	
PA_atk-s05_12a:208	Mahākāruṇikā dhīrā, sabbalokekabandhavā.	20	
PA_atk-s05_12a:209	“Acinteyyānubhāvā ca, sadā saddhammagocarā;	20	
PA_atk-s05_12a:210	Bodhisattā mahāsattā, sucisallekhavuttino.	21	
PA_atk-s05_12a:211	“Mahāvātasamuddhata-vīcimālo mahodadhi;	21	
PA_atk-s05_12a:212	Api laṅgheyya velantaṃ, bodhisattā na dhammataṃ.	21	
PA_atk-s05_12a:213	“Loke sañjātavaddhāpi, na te bhāvitabhāvino;	21	
PA_atk-s05_12a:214	Limpanti lokadhammehi, toyena padumaṃ yathā.	21	
PA_atk-s05_12a:215	“Yesaṃ ve attani sneho, nihīyati yathā yathā;	21	
PA_atk-s05_12a:216	Sattesu karuṇāsneho, vaḍḍhateva tathā tathā.	21	
PA_atk-s05_12a:217	“Yathā cittaṃ vase hoti, na ca cittavasānugā;	21	
PA_atk-s05_12a:218	Tathā kammaṃ vase hoti, na ca kammavasānugā.	21	
PA_atk-s05_12a:219	“Dosehi nābhibhūyanti, samugghātenti vā na te;	21	
PA_atk-s05_12a:220	Carantā bodhipariyeṭṭhiṃ, purisājāniyā budhā.	22	
PA_atk-s05_12a:221	“Tesu cittappasādopi, dukkhato parimocaye;	22	
PA_atk-s05_12a:222	Pagevānukiriyā tesaṃ, dhammassa anudhammato”ti.	22	
PA_atk-s05_12a:223	Paramatthadīpaniyā cariyāpiṭakasaṃvaṇṇanāya	22	
PA_atk-s05_12a:224	Akitticariyāvaṇṇanā niṭṭhitā.	22	
PA_atk-s05_12a:225	2. Saṅkhabrāhmaṇacariyāvaṇṇanā	22	
PA_atk-s05_12a:226_0	11-12. Dutiyasmiṃ punāparanti puna aparaṃ, na kevalamidaṃ akitticariyameva, atha	226	
PA_atk-s05_12a:226_1	kho puna aparaṃ aññaṃ saṅkhacariyampi pavakkhissaṃ, suṇohīti adhippāyo. Ito paresupi	226	
PA_atk-s05_12a:226_2	eseva nayo. Saṅkhasavhayoti saṅkhanāmo. Mahāsamuddaṃ taritukāmoti suvaṇṇabhūmiṃ gantuṃ	226	
PA_atk-s05_12a:226_3	nāvāya mahāsamuddaṃ taritukāmo. Upagacchāmi paṭṭananti tāmalittipaṭṭanaṃ uddissa	226	
PA_atk-s05_12a:226_4	gacchāmi. Sayambhuñāṇena paccekabodhiyā adhigatattā sayameva bhūtanti sayambhuṃ.	226	
PA_atk-s05_12a:226_5	Kilesamārādīsu kenacipi na parājitanti aparājitaṃ, tiṇṇaṃ mārānaṃ matthakaṃ madditvā	226	
PA_atk-s05_12a:226_6	ṭhitanti attho. Tattāya kaṭhinabhūmiyāti ghammasantāpena santattāya sakkharavālukānicitattā	226	
PA_atk-s05_12a:226_7	kharāya kakkhaḷāya bhūmiyā.	226	
PA_atk-s05_12a:227_0	13. Tanti taṃ paccekabuddhaṃ. Imamatthanti imaṃ idāni vakkhamānaṃ “idaṃ khetta”ntiādikaṃ	227	
PA_atk-s05_12a:227_1	atthaṃ. Vicintayinti tadā saṅkhabrāhmaṇabhūto cintesinti satthā vadati. Tatrāyaṃ anupubbikathā –	227	
PA_atk-s05_12a:228_0	Atīte ayaṃ bārāṇasī moḷinī nāma ahosi. Moḷinīnagare brahmadatte rajjaṃ kārente bodhisatto	228	
PA_atk-s05_12a:228_1	saṅkho nāma brāhmaṇo hutvā aḍḍho mahaddhano catūsu nagaradvāresu nagaramajjhe attano	228	
PA_atk-s05_12a:228_2	nivesanadvāreti chasu ṭhānesu cha dānasālāyo kāretvā devasikaṃ chasatasahassāni vissajjento	228	
PA_atk-s05_12a:228_3	kapaṇaddhikādīnaṃ mahādānaṃ pavattesi. So ekadivasaṃ cintesi – “ahaṃ gehe dhane khīṇe	228	
PA_atk-s05_12a:228_4	dānaṃ dātuṃ na sakkhissāmi, aparikkhīṇeyeva dhane nāvāya suvaṇṇabhūmiṃ gantvā dhanaṃ	228	
PA_atk-s05_12a:228_5	āharissāmī”ti. So nāvaṃ bhaṇḍassa pūrāpetvā puttadāraṃ āmantetvā “yāvāhaṃ āgacchissāmi,	228	
PA_atk-s05_12a:228_6	tāva me dānaṃ anupacchindantā pavatteyyāthā”ti vatvā dāsakammakaraparivuto upāhanaṃ	228	
PA_atk-s05_12a:228_7	āruyha chattena dhāriyamānena paṭṭanagāmābhimukho pāyāsi.	228	
PA_atk-s05_12a:229_0	Tasmiṃ khaṇe gandhamādane eko paccekabuddho sattāhaṃ nirodhasamāpattiṃ samāpajjitvā	229	
PA_atk-s05_12a:229_1	nirodhasamāpattito vuṭṭhāya lokaṃ volokento taṃ dhanāharaṇatthaṃ gacchantaṃ disvā	229	
PA_atk-s05_12a:229_2	“mahāpuriso dhanaṃ āharituṃ gacchati, bhavissati nu kho assa mahāsamudde antarāyo,	229	
PA_atk-s05_12a:229_3	no”ti āvajjetvā “bhavissatī”ti ñatvā “esa maṃ disvā chattañca upāhanañca mayhaṃ datvā	229	
PA_atk-s05_12a:229_4	upāhanadānanissandena samudde bhinnāya nāvāya patiṭṭhaṃ labhissati, karissāmissa	229	
PA_atk-s05_12a:229_5	anuggaha”nti ākāsena gantvā tassa avidūre otaritvā majjhanhikasamaye caṇḍavātātapena	229	
PA_atk-s05_12a:229_6	aṅgārasanthatasadisaṃ uṇhavālukaṃ maddanto tassa abhimukhaṃ āgañchi. So taṃ disvāva	229	
PA_atk-s05_12a:229_7	haṭṭhatuṭṭho “puññakkhettaṃ me āgataṃ, ajja mayā ettha bījaṃ ropetuṃ vaṭṭatī”ti cintesi.	229	
PA_atk-s05_12a:229_8	Tena vuttaṃ “tamahaṃ paṭipathe disvā, imamatthaṃ vicintayi”ntiādi.	229	
PA_atk-s05_12a:230_0	Tattha idaṃ khettantiādi cintitākāradassanaṃ. Khettanti khittaṃ bījaṃ mahapphalabhāvakaraṇena	230	
PA_atk-s05_12a:230_1	tāyatīti khettaṃ, pubbaṇṇāparaṇṇaviruhanabhūmi. Idha pana khettaṃ viyāti khettaṃ,	230	
PA_atk-s05_12a:230_2	aggadakkhiṇeyyo paccekabuddho. Tenevāha “puññakāmassa jantuno”ti.	230	
PA_atk-s05_12a:231	14. Mahāgamanti vipulaphalāgamaṃ, sassasampattidāyakanti attho. Bījaṃ na ropetīti bījaṃ na vapati.	23	
PA_atk-s05_12a:233_0	Khettavaruttamanti khettavaresupi uttamaṃ. Sīlādiguṇasampannā hi visesato ariyasāvakā	233	
PA_atk-s05_12a:233_1	khettavarā, tatopi aggabhūto paccekabuddho khettavaruttamo. Kāranti sakkāraṃ. Yadi	233	
PA_atk-s05_12a:233_2	na karomīti sambandho. Idaṃ vuttaṃ hoti – idamīdisaṃ anuttaraṃ puññakkhettaṃ labhitvā	233	
PA_atk-s05_12a:233_3	tattha pūjāsakkāraṃ yadi na karomi, puññena atthiko nāmāhaṃ na bhaveyyanti.	233	
PA_atk-s05_12a:234_0	16-17. Yathā amaccotiādīnaṃ dvinnaṃ gāthānaṃ ayaṃ saṅkhepattho – yathā nāma yo koci	234	
PA_atk-s05_12a:234_1	raññā muddādhikāre ṭhapito lañchanadharo amaccapuriso senāpati vā so antepure jane	234	
PA_atk-s05_12a:234_2	bahiddhā ca balakāyādīsu rañño yathānusiṭṭhaṃ na paṭipajjati na tesaṃ dhanadhaññaṃ	234	
PA_atk-s05_12a:234_3	deti, taṃ taṃ kattabbaṃ vattaṃ parihāpeti. So muddito parihāyati muddādhikāraladdhavibhavato	234	
PA_atk-s05_12a:234_4	paridhaṃsati, evameva ahampi puññakammassa rato laddhabbapuññaphalasaṅkhātaṃ puññakāmo	234	
PA_atk-s05_12a:234_5	dakkhiṇāya vipulaphalabhāvakaraṇena vipulaṃ disvāna taṃ dakkhiṇaṃ uḷāraṃ dakkhiṇeyyaṃ	234	
PA_atk-s05_12a:234_6	labhitvā tassa dānaṃ yadi na dadāmi puññato āyatiṃ puññaphalato ca paridhaṃsāmi.	234	
PA_atk-s05_12a:234_7	Tasmā idha mayā puññaṃ kātabbamevāti.	234	
PA_atk-s05_12a:235_0	Evaṃ pana cintetvā mahāpuriso dūratova upāhanā orohitvā vegena upasaṅkamitvā vanditvā	235	
PA_atk-s05_12a:235_1	“bhante, mayhaṃ anuggahatthāya imaṃ rukkhamūlaṃ upagacchathā”ti vatvā tasmiṃ rukkhamūlaṃ	235	
PA_atk-s05_12a:235_2	upasaṅkamante tattha vālukaṃ ussāpetvā uttarāsaṅgaṃ paññāpetvā paccekabuddhe tattha	235	
PA_atk-s05_12a:235_3	nisinne vanditvā vāsitaparissāvitena udakena tassa pāde dhovitvā, gandhatelena makkhetvā,	235	
PA_atk-s05_12a:235_4	attano upāhanaṃ puñchitvā, gandhatelena makkhetvā, tassa pāde paṭimuñcitvā “bhante,	235	
PA_atk-s05_12a:235_5	imaṃ upāhanaṃ āruyha, imaṃ chattaṃ matthake katvā gacchathā”ti chattupāhanaṃ adāsi.	235	
PA_atk-s05_12a:235_6	Sopissa anuggahatthāya taṃ gahetvā pasādasaṃvaḍḍhanatthaṃ passantasseva vehāsaṃ uppatitvā	235	
PA_atk-s05_12a:235_7	gandhamādanaṃ agamāsi. Tena vuttaṃ –	235	
PA_atk-s05_12a:237	“Evāhaṃ cintayitvāna, orohitvā upāhanā;	23	
PA_atk-s05_12a:238	Tassa pādāni vanditvā, adāsiṃ chattupāhana”nti.	23	
PA_atk-s05_12a:239_0	Bodhisatto taṃ disvā ativiya pasannacitto paṭṭanaṃ gantvā nāvaṃ abhiruhi. Athassa	239	
PA_atk-s05_12a:239_1	mahāsamuddaṃ tarantassa sattame divase nāvā vivaramadāsi. Udakaṃ ussiñcituṃ nāsakkhiṃsu.	239	
PA_atk-s05_12a:239_2	Mahājano maraṇabhayabhīto attano attano devatā namassitvā mahāviravaṃ viravi. Bodhisatto	239	
PA_atk-s05_12a:239_3	ekaṃ upaṭṭhākaṃ gahetvā sakalasarīraṃ telena makkhetvā sappinā saddhiṃ sakkharacuṇṇāni	239	
PA_atk-s05_12a:239_4	yāvadatthaṃ khāditvā tampi khādāpetvā tena saddhiṃ kūpakayaṭṭhimatthakaṃ āruyha “imāya	239	
PA_atk-s05_12a:239_5	disāya amhākaṃ nagara”nti disaṃ vavatthapetvā macchakacchapaparipanthato attānaṃ	239	
PA_atk-s05_12a:239_6	saccādhiṭṭhānena pamocento tena saddhiṃ usabhamattaṭṭhānaṃ atikkamitvā patitvā samuddaṃ	239	
PA_atk-s05_12a:239_7	tarituṃ ārabhi. Mahājano pana tattheva vināsaṃ pāpuṇi. Tassa tarantasseva satta divasā	239	
PA_atk-s05_12a:239_8	gatā. So tasmimpi kāle loṇodakena mukhaṃ vikkhāletvā uposathiko ahosiyeva.	239	
PA_atk-s05_12a:240_0	Tadā pana īdisānaṃ purisavisesānaṃ rakkhaṇatthāya catūhi lokapālehi ṭhapitā maṇimekhalā	240	
PA_atk-s05_12a:240_1	nāma devadhītā attano issariyena sattāhaṃ pamajjitvā sattame divase taṃ disvā “sacāyaṃ	240	
PA_atk-s05_12a:240_2	idha marissa, ativiya gārayhā abhavissa”nti saṃviggahadayā suvaṇṇapātiyā dibbabhojanassa	240	
PA_atk-s05_12a:240_3	pūretvā vegenāgantvā “brāhmaṇa, idaṃ dibbabhojanaṃ bhuñjā”ti āha. So taṃ ulloketvā	240	
PA_atk-s05_12a:240_4	“nāhaṃ bhuñjāmi, uposathikomhī”ti paṭikkhipitvā taṃ pucchanto –	240	
PA_atk-s05_12a:241	“Yaṃ tvaṃ sukhenābhisamekkhase maṃ, bhuñjassu bhattaṃ iti maṃ vadesi;	24	
PA_atk-s05_12a:242	Pucchāmi taṃ nāri mahānubhāve, devī nusi tvaṃ uda mānusī nū”ti. –	24	
PA_atk-s05_12a:243	Āha. Sā tassa paṭivacanaṃ dentī –	24	
PA_atk-s05_12a:244	“Devī ahaṃ saṅkha mahānubhāvā, idhāgatā sāgaravārimajjhe;	24	
PA_atk-s05_12a:245	Anukampikā no ca paduṭṭhacittā, taveva atthāya idhāgatāsmi.	24	
PA_atk-s05_12a:246	“Idhannapānaṃ sayanāsanañca, yānāni nānāvividhāni saṅkha;	24	
PA_atk-s05_12a:247	Sabbassa tyāhaṃ paṭipādayāmi, yaṃ kiñci tuyhaṃ manasābhipatthita”nti. –	24	
PA_atk-s05_12a:248_0	Imā gāthā abhāsi. Taṃ sutvā mahāsatto “ayaṃ devadhītā samuddapiṭṭhe mayhaṃ ‘idañcidañca	248	
PA_atk-s05_12a:248_1	dammī’ti vadati, yañcesā mayhaṃ deti, tampi mama puññeneva, taṃ pana puññaṃ ayaṃ	248	
PA_atk-s05_12a:248_2	devadhītā jānāti nu kho, udāhu na jānāti, pucchissāmi tāva na”nti cintetvā pucchanto imaṃ gāthamāha –	248	
PA_atk-s05_12a:249	“Yaṃ kiñci yiṭṭhañca hutañca mayhaṃ, sabbassa no issarā tvaṃ sugatte;	24	
PA_atk-s05_12a:250	Sussoṇi subbhūru vilaggamajjhe, kissa me kammassa ayaṃ vipāko”ti. ;	25	
PA_atk-s05_12a:251_0	Tattha yiṭṭhanti dānavasena yajitaṃ. Hutanti āhunapāhunavasena dinnaṃ. Sabbassa no	251	
PA_atk-s05_12a:251_1	issarā tvanti amhākaṃ puññakammassa sabbassa tvaṃ issarā, “ayaṃ imassa vipāko, ayaṃ	251	
PA_atk-s05_12a:251_2	imassā”ti byākarituṃ samatthā. Sussoṇīti sundarajaghane. Subbhūrūti sundarehi bhamukehi	251	
PA_atk-s05_12a:251_3	ūrūhi ca samannāgate. Vilaggamajjheti vilaggatanumajjhe. Kissa meti mayā katakammesu	251	
PA_atk-s05_12a:251_4	katarakammassa ayaṃ vipāko, yenāhaṃ appatiṭṭhe mahāsamudde ajja patiṭṭhaṃ labhāmīti.	251	
PA_atk-s05_12a:252_0	Taṃ sutvā devadhītā “ayaṃ brāhmaṇo ‘yaṃ attanā kusalakammaṃ kataṃ, taṃ kammaṃ na	252	
PA_atk-s05_12a:252_1	jānātī’ti saññāya pucchati maññe, kathessāmi na”nti nāvābhiruhanadivase paccekabuddhassa	252	
PA_atk-s05_12a:252_2	chattupāhanadānapuññameva tassa kāraṇanti kathentī –	252	
PA_atk-s05_12a:253	“Ghamme pathe brāhmaṇa ekabhikkhuṃ, ugghaṭṭapādaṃ tasitaṃ kilantaṃ;	25	
PA_atk-s05_12a:254	Paṭipādayī saṅkha upāhanāni, sā dakkhiṇā kāmaduhā tavajjā”ti. –	25	
PA_atk-s05_12a:255	Gāthamāha.	25	
PA_atk-s05_12a:256_0	Tattha ekabhikkhunti ekaṃ paccekabuddhaṃ sandhāyāha. Ugghaṭṭapādanti uṇhavālukāya	256	
PA_atk-s05_12a:256_1	ghaṭṭapādaṃ, vibādhitapādanti attho. Tasitanti pipāsitaṃ. Paṭipādayīti paṭipādesi	256	
PA_atk-s05_12a:256_2	yojesi. Kāmaduhāti sabbakāmadāyikā.	256	
PA_atk-s05_12a:257	Taṃ sutvā mahāsatto “evarūpepi nāma appatiṭṭhe mahāsamudde mayā dinnaṃ chattupāhanadānaṃ mama sabbakāmadadaṃ jātaṃ aho sudinna”nti tuṭṭhacitto –	25	
PA_atk-s05_12a:258	“Sā hotu nāvā phalakūpapannā, anavassutā erakavātayuttā;	25	
PA_atk-s05_12a:259	Aññassa yānassa na hettha bhūmi, ajjeva maṃ moḷiniṃ pāpayassū”ti. –	25	
PA_atk-s05_12a:260	Gāthamāha.	26	
PA_atk-s05_12a:261	Tattha phalakūpapannāti mahānāvatāya bahūhi phalakehi upetā. Udakappavesanābhāvena anavassutā. Sammā gahetvā gamanakavātena erakavātayuttā.	26	
PA_atk-s05_12a:262_0	Devadhītā tassa vacanaṃ sutvā tuṭṭhahaṭṭhā dīghato aṭṭhausabhaṃ vitthārato catuusabhaṃ	262	
PA_atk-s05_12a:262_1	gambhīrato vīsatiyaṭṭhikaṃ sattaratanamayaṃ nāvaṃ māpetvā kūpaphiyārittayuttāni indanīlarajatasuvaṇṇamayādīni	262	
PA_atk-s05_12a:262_2	nimminitvā sattannaṃ ratanānaṃ pūretvā brāhmaṇaṃ āliṅgetvā nāvaṃ āropesi, upaṭṭhākaṃ	262	
PA_atk-s05_12a:262_3	panassa na olokesi. Brāhmaṇo attanā katakalyāṇato tassa pattiṃ adāsi, so anumodi.	262	
PA_atk-s05_12a:262_4	Atha devadhītā tampi āliṅgetvā nāvāya patiṭṭhāpetvā taṃ nāvaṃ moḷinīnagaraṃ netvā	262	
PA_atk-s05_12a:262_5	brāhmaṇassa ghare dhanaṃ patiṭṭhāpetvā attano vasanaṭṭhānameva agamāsi. Tenāha bhagavā –	262	
PA_atk-s05_12a:263	“Sā tattha vittā sumanā patītā, nāvaṃ sucittaṃ abhinimminitvā;	26	
PA_atk-s05_12a:264	Ādāya saṅkhaṃ purisena saddhiṃ, upānayī nagaraṃ sādhuramma”nti. ;	26	
PA_atk-s05_12a:265_0	Mahāpurisassa hi cittasampattiyā paccekabuddhassa ca nirodhato vuṭṭhitabhāvena sattasu	265	
PA_atk-s05_12a:265_1	cetanāsu ādicetanā diṭṭhadhammavedanīyā atiuḷāraphalā ca jātā. Idampi tassa dānassa	265	
PA_atk-s05_12a:265_2	appamattaphalanti daṭṭhabbaṃ. Aparimāṇaphalañhi taṃ dānaṃ bodhisambhārabhūtaṃ. Tena vuttaṃ –	265	
PA_atk-s05_12a:267	“Tenevāhaṃ sataguṇato, sukhumālo sukhedhito;	26	
PA_atk-s05_12a:268	Api ca dānaṃ paripūrento, evaṃ tassa adāsaha”nti.	26	
PA_atk-s05_12a:269_0	Tattha tenāti tato paccekabuddhato, sataguṇatoti sataguṇena ahaṃ tadā saṅkhabhūto	269	
PA_atk-s05_12a:269_1	sukhumālo, tasmā sukhedhito sukhasaṃvaḍḍho, api ca evaṃ santepi dānaṃ paripūrento,	269	
PA_atk-s05_12a:269_2	evaṃ mayhaṃ dānapāramī paripūretūti tassa paccekabuddhassa attano sarīradukkhaṃ anapekkhitvā	269	
PA_atk-s05_12a:269_3	chattupāhanaṃ adāsinti attano dānajjhāsayassa uḷārabhāvaṃ satthā pavedesi.	269	
PA_atk-s05_12a:270	Bodhisattopi yāvajīvaṃ amitadhanagehaṃ ajjhāvasanto bhiyyosomattāya dānāni datvā sīlāni rakkhitvā āyupariyosāne sapariso devanagaraṃ pūresi.	27	
PA_atk-s05_12a:271	Tadā devadhītā uppalavaṇṇā ahosi, puriso ānandatthero, lokanātho saṅkhabrāhmaṇo.	27	
PA_atk-s05_12a:272_0	Tassa suvisuddhaniccasīlauposathasīlādivasena sīlapāramī dānasīlādīnaṃ paṭipakkhato	272	
PA_atk-s05_12a:272_1	nikkhantattā kusaladhammavasena nekkhammapāramī, dānādinipphādanatthaṃ abbhussahanavasena	272	
PA_atk-s05_12a:272_2	tathā mahāsamuddataraṇavāyāmavasena ca vīriyapāramī, tadatthaṃ adhivāsanakhantivasena	272	
PA_atk-s05_12a:272_3	khantipāramī, paṭiññānurūpappaṭipattiyā saccapāramī, sabbattha acalasamādānādhiṭṭhānavasena	272	
PA_atk-s05_12a:272_4	adhiṭṭhānapāramī, sabbasattesu hitajjhāsayavasena mettāpāramī, sattasaṅkhārakatavippakāresu	272	
PA_atk-s05_12a:272_5	majjhattabhāvappattiyā upekkhāpāramī, sabbapāramīnaṃ upakārānupakāre dhamme jānitvā	272	
PA_atk-s05_12a:272_6	anupakāre dhamme pahāya upakāradhammesu pavattāpanapurecarā sahajātā ca upāyakosallabhūtā	272	
PA_atk-s05_12a:272_7	paññā paññāpāramīti imāpi pāramiyo labbhanti.	272	
PA_atk-s05_12a:273_0	Dānajjhāsayassa pana atiuḷārabhāvena dānapāramīvasena desanā pavattā. Yasmā cettha	273	
PA_atk-s05_12a:273_1	dasa pāramiyo labbhanti, tasmā heṭṭhā vuttā mahākaruṇādayo bodhisattaguṇā idhāpi	273	
PA_atk-s05_12a:273_2	yathārahaṃ niddhāretabbā. Tathā attano bhogasukhaṃ anapekkhitvā mahākaruṇāya “dānapāramiṃ	273	
PA_atk-s05_12a:273_3	pūressāmī”ti dānasambhārasaṃharaṇatthaṃ samuddataraṇaṃ, tattha ca samuddapatitassapi	273	
PA_atk-s05_12a:273_4	uposathādhiṭṭhānaṃ, sīlakhaṇḍabhayena devadhītāyapi upagatāya āhārānāharaṇanti evamādayo	273	
PA_atk-s05_12a:273_5	mahāsattassa guṇā veditabbā. Idāni vakkhamānesu sesacaritesu imināva nayena guṇaniddhāraṇaṃ	273	
PA_atk-s05_12a:273_6	veditabbaṃ. Tattha tattha visesamattameva vakkhāma. Tenetaṃ vuccati –	273	
PA_atk-s05_12a:274	“Evaṃ acchariyā hete, abbhutā ca mahesino…pe…;	27	
PA_atk-s05_12a:275	Pagevānukiriyā tesaṃ, dhammassa anudhammato”ti.	27	
PA_atk-s05_12a:276	Saṅkhabrāhmaṇacariyāvaṇṇanā niṭṭhitā.	27	
PA_atk-s05_12a:277	3. Kururājacariyāvaṇṇanā	27	
PA_atk-s05_12a:279_0	Tatiye indapatthe puruttameti indapatthanāmake kururaṭṭhassa puravare uttamanagare.	279	
PA_atk-s05_12a:279_1	Rājāti dhammena samena catūhi saṅgahavatthūhi parisaṃ rañjetīti rājā. Kusale dasahupāgatoti	279	
PA_atk-s05_12a:279_2	kusalehi dasahi samannāgato, dānādīhi dasahi puññakiriyavatthūhi, dasahi kusalakammapathehi vā yuttoti attho.	279	
PA_atk-s05_12a:280_0	21. Kaliṅgaraṭṭhavisayāti kaliṅgaraṭṭhasaṅkhātavisayā. Brāhmaṇā upagañchu manti kaliṅgarājena	280	
PA_atk-s05_12a:280_1	uyyojitā aṭṭha brāhmaṇā maṃ upasaṅkamiṃsu. Upasaṅkamitvā ca pana āyācuṃ maṃ hatthināganti	280	
PA_atk-s05_12a:280_2	hatthibhūtaṃ mahānāgaṃ maṃ āyāciṃsu. Dhaññanti dhanāyitabbasirisobhaggappattaṃ lakkhaṇasampannaṃ.	280	
PA_atk-s05_12a:280_3	Maṅgalasammatanti tāyayeva lakkhaṇasampattiyā maṅgalaṃ abhivuḍḍhikāraṇanti abhisammataṃ janehi.	280	
PA_atk-s05_12a:281_0	22. Avuṭṭhikoti vassarahito. Dubbhikkhoti dullabhabhojano. Chātako mahāti mahatī	281	
PA_atk-s05_12a:281_1	jighacchābādhā vattatīti attho. Dadāhīti dehi. Nīlanti nīlavaṇṇaṃ. Añjanasavhayanti	281	
PA_atk-s05_12a:281_2	añjanasaddena avhātabbaṃ, añjananāmakanti attho. Idaṃ vuttaṃ hoti – amhākaṃ kaliṅgaraṭṭhaṃ	281	
PA_atk-s05_12a:281_3	avuṭṭhikaṃ, tena idāni mahādubbhikkhaṃ tattha mahantaṃ chātakabhayaṃ uppannaṃ, tassa	281	
PA_atk-s05_12a:281_4	vūpasamatthāya imaṃ añjanagirisaṅkāsaṃ tuyhaṃ añjananāmakaṃ maṅgalahatthiṃ dehi,	281	
PA_atk-s05_12a:281_5	imasmiñhi tattha nīte devo vassissati, tena taṃ sabbabhayaṃ vūpasammissatīti. Tatrāyaṃ anupubbikathā –	281	
PA_atk-s05_12a:282_0	Atīte kururaṭṭhe indapatthanagare bodhisatto kururājassa aggamahesiyā kucchimhi paṭisandhiṃ	282	
PA_atk-s05_12a:282_1	gahetvā anupubbena viññutaṃ patto, takkasilaṃ gantvā yogavihitāni sippāyatanāni vijjāṭṭhānāni	282	
PA_atk-s05_12a:282_2	ca uggahetvā paccāgato pitarā uparajje ṭhapito, aparabhāge pitu accayena rajjaṃ patvā	282	
PA_atk-s05_12a:282_3	dasa rājadhamme akopento dhammena rajjaṃ kāresi dhanañjayo nāma nāmena. So catūsu	282	
PA_atk-s05_12a:282_4	nagaradvāresu nagaramajjhe nivesanadvāreti cha dānasālāyo kāretvā devasikaṃ chasatasahassaṃ	282	
PA_atk-s05_12a:282_5	dhanaṃ vissajjento sakalajambudīpaṃ unnaṅgalaṃ katvā dānaṃ adāsi. Tassa dānajjhāsayatā	282	
PA_atk-s05_12a:282_6	dānābhirati sakalajambudīpaṃ patthari.	282	
PA_atk-s05_12a:283_0	Tasmiṃ kāle kaliṅgaraṭṭhe dubbhikkhabhayaṃ chātakabhayaṃ rogabhayanti tīṇi bhayāni	283	
PA_atk-s05_12a:283_1	uppajjiṃsu. Sakalaraṭṭhavāsino dantapuraṃ gantvā rājabhavanadvāre ukkuṭṭhimakaṃsu	283	
PA_atk-s05_12a:283_2	“devaṃ vassāpehi devā”ti. Rājā taṃ sutvā “kiṃkāraṇā ete viravantī”ti amacce pucchi.	283	
PA_atk-s05_12a:283_3	Amaccā rañño tamatthaṃ ārocesuṃ. Rājā porāṇakarājāno deve avassante kiṃ karontīti.	283	
PA_atk-s05_12a:283_4	“Devo vassatū”ti dānaṃ datvā uposathaṃ adhiṭṭhāya samādinnasīlā sirigabbhaṃ pavisitvā	283	
PA_atk-s05_12a:283_5	dabbasanthare sattāhaṃ nipajjantīti. Taṃ sutvā tathā akāsi. Devo na vassi, evaṃ rājā	283	
PA_atk-s05_12a:283_6	ahaṃ mayā kattabbakiccaṃ akāsiṃ, devo na vassati, kinti karomāti. Deva, indapatthanagare	283	
PA_atk-s05_12a:283_7	dhanañjayassa nāma kururājassa maṅgalahatthimhi ānīte devo vassissatīti. So rājā	283	
PA_atk-s05_12a:283_8	balavāhanasampanno duppasaho, kathamassa hatthiṃ ānessāmāti. Mahārāja, tena saddhiṃ	283	
PA_atk-s05_12a:283_9	yuddhakiccaṃ natthi, dānajjhāsayo so rājā dānābhirato yācito samāno alaṅkatasīsampi	283	
PA_atk-s05_12a:283_10	chinditvā pasādasampannāni akkhīnipi uppāṭetvā sakalarajjampi niyyātetvā dadeyya,	2831	
PA_atk-s05_12a:283_11	hatthimhi vattabbameva natthi, avassaṃ yācito samāno dassatīti. Ke pana yācituṃ samatthāti?	2831	
PA_atk-s05_12a:283_12	Brāhmaṇā, mahārājāti. Rājā aṭṭha brāhmaṇe pakkosāpetvā sakkārasammānaṃ katvā paribbayaṃ	2831	
PA_atk-s05_12a:283_13	datvā hatthiyācanatthaṃ pesesi. Te sabbattha ekarattivāsena turitagamanaṃ gantvā	2831	
PA_atk-s05_12a:283_14	katipāhaṃ nagaradvāre dānasālāsu bhuñjantā sarīraṃ santappetvā rañño dānaggaṃ āgamanapathe	2831	
PA_atk-s05_12a:283_15	kālaṃ āgamayamānā pācīnadvāre aṭṭhaṃsu.	2831	
PA_atk-s05_12a:284_0	Bodhisattopi pātova nhātānulitto sabbālaṅkārappaṭimaṇḍito alaṅkatavaravāraṇakhandhagato	284	
PA_atk-s05_12a:284_1	mahantena rājānubhāvena dānasālaṃ gantvā otaritvā sattaṭṭhajanānaṃ sahatthena dānaṃ	284	
PA_atk-s05_12a:284_2	datvā “imināva nīhārena dethā”ti vatvā hatthiṃ abhiruhitvā dakkhiṇadvāraṃ agamāsi.	284	
PA_atk-s05_12a:284_3	Brāhmaṇā pācīnadvāre ārakkhassa balavatāya okāsaṃ alabhitvā dakkhiṇadvāraṃ gantvā	284	
PA_atk-s05_12a:284_4	rājānaṃ āgacchantaṃ ullokayamānā dvārato nātidūre unnataṭṭhāne ṭhitā sampattaṃ rājānaṃ	284	
PA_atk-s05_12a:284_5	hatthe ukkhipitvā jayāpesuṃ. Rājā vajiraṅkusena vāraṇaṃ nivattetvā tesaṃ santikaṃ	284	
PA_atk-s05_12a:284_6	gantvā te brāhmaṇe “kiṃ icchathā”ti pucchi. Brāhmaṇā “kaliṅgaraṭṭhaṃ dubbhikkhabhayena	284	
PA_atk-s05_12a:284_7	chātakabhayena rogabhayena ca upaddutaṃ. So upaddavo imasmiṃ tava maṅgalahatthimhi	284	
PA_atk-s05_12a:284_8	nīte vūpasammissati. Tasmā imaṃ añjanavaṇṇaṃ nāgaṃ amhākaṃ dehī”ti āhaṃsu. Tamatthaṃ	284	
PA_atk-s05_12a:284_9	pakāsento satthā āha “kaliṅgaraṭṭhavisayā…pe… añjanasavhaya”nti. Tassattho vutto eva.	284	
PA_atk-s05_12a:285_0	Atha bodhisatto “na metaṃ patirūpaṃ, yaṃ me yācakānaṃ manorathavighāto siyā, mayhañca	285	
PA_atk-s05_12a:285_1	samādānabhedo siyā”ti hatthikkhandhato otaritvā “sace analaṅkataṭṭhānaṃ atthi, alaṅkaritvā	285	
PA_atk-s05_12a:285_2	dassāmī”ti samantato oloketvā analaṅkataṭṭhānaṃ adisvā soṇḍāya naṃ gahetvā brāhmaṇānaṃ	285	
PA_atk-s05_12a:285_3	hatthesu ṭhapetvā ratanabhiṅgārena pupphagandhavāsitaṃ udakaṃ pātetvā adāsi. Tena vuttaṃ –	285	
PA_atk-s05_12a:287	“Na me yācakamanuppatte, paṭikkhepo anucchavo;	28	
PA_atk-s05_12a:288	Mā me bhijji samādānaṃ, dassāmi vipulaṃ gajaṃ.	28	
PA_atk-s05_12a:290	“Nāgaṃ gahetvā soṇḍāya, bhiṅgāre ratanāmaye;	29	
PA_atk-s05_12a:291	Jalaṃ hatthe ākiritvā, brāhmaṇānaṃ adaṃ gaja”nti.	29	
PA_atk-s05_12a:292_0	Tattha yācakamanuppatteti yācake anuppatte. Anucchavoti anucchaviko patirūpo. Mā	292	
PA_atk-s05_12a:292_1	me bhijji samādānanti sabbaññutaññāṇatthāya sabbassa yācakassa sabbaṃ anavajjaṃ icchitaṃ	292	
PA_atk-s05_12a:292_2	dadanto dānapāramiṃ pūressāmīti yaṃ mayhaṃ samādānaṃ, taṃ mā bhijji. Tasmā dassāmi	292	
PA_atk-s05_12a:292_3	vipulaṃ gajanti mahantaṃ imaṃ maṅgalahatthiṃ dassāmīti. Adanti adāsiṃ.	292	
PA_atk-s05_12a:294_0	Tasmiṃ pana hatthimhi dinne amaccā bodhisattaṃ etadavocuṃ – “kasmā, mahārāja, maṅgalahatthiṃ	294	
PA_atk-s05_12a:294_1	dadattha, nanu añño hatthī dātabbo, raññā nāma evarūpo opavayho maṅgalahatthī issariyaṃ	294	
PA_atk-s05_12a:294_2	abhivijayañca ākaṅkhantena na dātabbo”ti. Mahāsatto yaṃ maṃ yācakā yācanti, tadeva	294	
PA_atk-s05_12a:294_3	mayā dātabbaṃ, sace pana maṃ rajjaṃ yāceyyuṃ, rajjampi tesaṃ dadeyyaṃ, mayhaṃ rajjatopi	294	
PA_atk-s05_12a:294_4	jīvitatopi sabbaññutaññāṇameva piyataraṃ, tasmā taṃ hatthiṃ adāsinti āha. Tena vuttaṃ	294	
PA_atk-s05_12a:294_5	“tassa nāge padinnamhī”tiādi. Tattha tassāti tassa tena, tasmiṃ nāge hatthimhi dinne.	294	
PA_atk-s05_12a:295_0	26. Maṅgalasampannanti maṅgalaguṇehi samannāgataṃ. Saṅgāmavijayuttamanti saṅgāmavijayā	295	
PA_atk-s05_12a:295_1	uttamaṃ, saṅgāmavijaye vā uttamaṃ padhānaṃ pavaraṃ nāgaṃ. Kiṃ te rajjaṃ karissatīti	295	
PA_atk-s05_12a:295_2	tasmiṃ nāge apagate tava rajjaṃ kiṃ karissati, rajjakiccaṃ na karissati, rajjampi	295	
PA_atk-s05_12a:295_3	apagatamevāti dasseti.	295	
PA_atk-s05_12a:296_0	27. Rajjampi me dade sabbanti tiṭṭhatu nāgo tiracchānagato, idaṃ me sabbaṃ kururaṭṭhampi	296	
PA_atk-s05_12a:296_1	yācakānaṃ dadeyyaṃ. Sarīraṃ dajjamattanoti rajjepi vā kiṃ vattabbaṃ, attano sarīrampi	296	
PA_atk-s05_12a:296_2	yācakānaṃ dadeyyaṃ, sabbopi hi me ajjhattikabāhiro pariggaho lokahitatthameva mayā	296	
PA_atk-s05_12a:296_3	pariccatto. Yasmā sabbaññutaṃ piyaṃ mayhaṃ sabbaññutā ca dānapāramiṃ ādiṃ katvā sabbapāramiyo	296	
PA_atk-s05_12a:296_4	apūrentena na sakkā laddhuṃ, tasmā nāgaṃ adāsiṃ ahanti dasseti.	296	
PA_atk-s05_12a:297_0	Evampi tasmiṃ nāge ānīte kaliṅgaraṭṭhe devo na vassateva. Kaliṅgarājā “idānipi na	297	
PA_atk-s05_12a:297_1	vassati, kiṃ nu kho kāraṇa”nti pucchitvā “kururājā garudhamme rakkhati, tenassa raṭṭhe	297	
PA_atk-s05_12a:297_2	anvaddhamāsaṃ anudasāhaṃ devo vassati, rañño guṇānubhāvo esa, na imassa tiracchānagatassā”ti	297	
PA_atk-s05_12a:297_3	jānitvā “mayampi garudhamme rakkhissāma, gacchatha dhanañcayakorabyassa santike te	297	
PA_atk-s05_12a:297_4	suvaṇṇapaṭṭe likhāpetvā ānethā”ti amacce pesesi. Garudhammā vuccanti pañca sīlāni,	297	
PA_atk-s05_12a:297_5	tāni bodhisatto suparisuddhāni katvā rakkhati, yathā ca bodhisatto. Evamassa mātā	297	
PA_atk-s05_12a:297_6	aggamahesī, kaniṭṭhabhātā uparājā, purohito brāhmaṇo, rajjuggāhako amacco, sārathi	297	
PA_atk-s05_12a:297_7	seṭṭhi, doṇamāpako dovāriko, nagarasobhinī vaṇṇadāsīti. Tena vuttaṃ –	297	
PA_atk-s05_12a:298	“Rājā mātā mahesī ca, uparājā purohito;	29	
PA_atk-s05_12a:299	Rajjuggāho sārathī seṭṭhi, doṇo dovāriko tathā;	29	
PA_atk-s05_12a:300	Gaṇikā te ekādasa, garudhamme patiṭṭhitā”ti.	30	
PA_atk-s05_12a:301_0	Te amaccā bodhisattaṃ upasaṅkamitvā vanditvā tamatthaṃ ārocesuṃ. Mahāsatto “mayhaṃ	301	
PA_atk-s05_12a:301_1	garudhamme kukkuccaṃ atthi, mātā pana me surakkhitaṃ rakkhati, tassā santike gaṇhathā”ti	301	
PA_atk-s05_12a:301_2	vatvā tehi “mahārāja, kukkuccaṃ nāma sikkhākāmassa sallekhavuttino hoti, detha no”ti	301	
PA_atk-s05_12a:301_3	yācito “pāṇo na hantabbo, adinnaṃ na ādātabbaṃ, kāmesumicchācāro na caritabbo, musā	301	
PA_atk-s05_12a:301_4	na bhaṇitabbaṃ, majjaṃ na pātabba”nti suvaṇṇapaṭṭe likhāpetvā “evaṃ santepi mātu	301	
PA_atk-s05_12a:301_5	santike gaṇhathā”ti āha.	301	
PA_atk-s05_12a:302_0	Dūtā rājānaṃ vanditvā tassā santikaṃ gantvā “devi, tumhe kira garudhammaṃ rakkhatha,	302	
PA_atk-s05_12a:302_1	taṃ no dethā”ti vadiṃsu. Bodhisattassa mātāpi tatheva attano kukkuccassa atthibhāvaṃ	302	
PA_atk-s05_12a:302_2	vatvāva tehi yācitā adāsi. Tathā mahesiādayopi. Te sabbesampi santike suvaṇṇapaṭṭe	302	
PA_atk-s05_12a:302_3	garudhamme likhāpetvā dantapuraṃ gantvā kaliṅgarañño datvā taṃ pavattiṃ ārocesuṃ.	302	
PA_atk-s05_12a:302_4	Sopi rājā tasmiṃ dhamme vattamāno pañca sīlāni pūresi. Tato sakalakaliṅgaraṭṭhe devo	302	
PA_atk-s05_12a:302_5	vassi. Tīṇi bhayāni vūpasantāni. Raṭṭhaṃ khemaṃ subhikkhaṃ ahosi. Bodhisatto yāvajīvaṃ	302	
PA_atk-s05_12a:302_6	dānādīni puññāni katvā sapariso saggapuraṃ pūresi.	302	
PA_atk-s05_12a:303	Tadā gaṇikādayo uppalavaṇṇādayo ahesuṃ. Vuttañhetaṃ –	30	
PA_atk-s05_12a:304	“Gaṇikā uppalavaṇṇā, puṇṇo dovāriko tadā;	30	
PA_atk-s05_12a:305	Rajjuggāho ca kaccāno, doṇamāpako ca kolito.	30	
PA_atk-s05_12a:306	“Sāriputto tadā seṭṭhi, anuruddho ca sārathi;	30	
PA_atk-s05_12a:307	Brāhmaṇo kassapo thero, uparājānandapaṇḍito.	30	
PA_atk-s05_12a:308	“Mahesī rāhulamātā, māyādevī janettikā;	30	
PA_atk-s05_12a:309	Kururājā bodhisatto, evaṃ dhāretha jātaka”nti. ;	30	
PA_atk-s05_12a:310	Idhāpi nekkhammapāramiādayo sesadhammā ca vuttanayeneva niddhāretabbāti.	31	
PA_atk-s05_12a:311	Kururājacariyāvaṇṇanā niṭṭhitā.	31	
PA_atk-s05_12a:312	4. Mahāsudassanacariyāvaṇṇanā	31	
PA_atk-s05_12a:313_0	28. Catutthe kusāvatimhi nagareti kusāvatīnāmake nagare, yasmiṃ ṭhāne etarahi kusinārā	313	
PA_atk-s05_12a:313_1	niviṭṭhā. Mahīpatīti khattiyo, nāmena mahāsudassano nāma. Cakkavattīti cakkaratanaṃ	313	
PA_atk-s05_12a:313_2	vatteti catūhi vā sampatticakkehi vattati, tehi ca paraṃ pavatteti, parahitāya ca	313	
PA_atk-s05_12a:313_3	iriyāpathacakkānaṃ vatto etasmiṃ atthītipi cakkavattī. Atha vā catūhi acchariyadhammehi	313	
PA_atk-s05_12a:313_4	saṅgahavatthūhi ca samannāgatena, parehi anabhibhavanīyassa anatikkamanīyassa āṇāsaṅkhātassa	313	
PA_atk-s05_12a:313_5	cakkassa vatto etasmiṃ atthītipi cakkavattī. Pariṇāyakaratanapubbaṅgamena hatthiratanādipamukhena	313	
PA_atk-s05_12a:313_6	mahābalakāyena puññānubhāvanibbattena kāyabalena ca samannāgatattā mahabbalo. Yadā	313	
PA_atk-s05_12a:313_7	āsinti sambandho. Tatrāyaṃ anupubbikathā –	313	
PA_atk-s05_12a:314_0	Atīte kira mahāpuriso sudassanattabhāvato tatiye attabhāve gahapatikule nibbatto	314	
PA_atk-s05_12a:314_1	dharamānakassa buddhassa sāsane ekaṃ theraṃ araññavāsaṃ vasantaṃ attano kammena araññaṃ	314	
PA_atk-s05_12a:314_2	paviṭṭho rukkhamūle nisinnaṃ disvā “idha mayā ayyassa paṇṇasālaṃ kātuṃ vaṭṭatī”ti	314	
PA_atk-s05_12a:314_3	cintetvā attano kammaṃ pahāya dabbasambhāraṃ chinditvā nivāsayoggaṃ paṇṇasālaṃ katvā	314	
PA_atk-s05_12a:314_4	dvāraṃ yojetvā kaṭṭhattharaṇaṃ katvā “karissati nu kho paribhogaṃ, na nu kho karissatī”ti	314	
PA_atk-s05_12a:314_5	ekamante nisīdi. Thero antogāmato āgantvā paṇṇasālaṃ pavisitvā kaṭṭhattharaṇe nisīdi.	314	
PA_atk-s05_12a:314_6	Mahāsattopi naṃ upasaṅkamitvā “phāsukā, bhante, paṇṇasālā”ti pucchi. Phāsukā, bhaddamukha,	314	
PA_atk-s05_12a:314_7	pabbajitasāruppāti. Vasissatha, bhante, idhāti? Āma, upāsakāti. So adhivāsanākāreneva	314	
PA_atk-s05_12a:314_8	“vasissatī”ti ñatvā “nibaddhaṃ mayhaṃ gharadvāraṃ āgantabba”nti paṭijānāpetvā niccaṃ	314	
PA_atk-s05_12a:314_9	attano ghareyeva bhattavissaggaṃ kārāpesi. So paṇṇasālāyaṃ kaṭasārakaṃ pattharitvā	314	
PA_atk-s05_12a:314_10	mañcapīṭhaṃ paññapesi, apassenaṃ nikkhipi, pādakaṭhalikaṃ ṭhapesi, pokkharaṇiṃ khaṇi,	3141	
PA_atk-s05_12a:314_11	caṅkamaṃ katvā vālukaṃ okiri, parissayavinodanatthaṃ paṇṇasālaṃ kaṇṭakavatiyā parikkhipi,	3141	
PA_atk-s05_12a:314_12	tathā pokkharaṇiṃ caṅkamañca. Tesaṃ antovatipariyante tālapantiyo ropesi. Evamādinā	3141	
PA_atk-s05_12a:314_13	āvāsaṃ niṭṭhāpetvā therassa ticīvaraṃ ādiṃ katvā sabbaṃ samaṇaparikkhāraṃ adāsi.	3141	
PA_atk-s05_12a:314_14	Therassa hi tadā bodhisattena ticīvarapiṇḍapātapattathālakaparissāvanadhamakaraṇaparibhogabhājanachattupāhanaudakatumbasūcikattara-	3141	
PA_atk-s05_12a:314_15	yaṭṭhiārakaṇṭakapipphalinakhacchedanapadīpeyyādi pabbajitānaṃ paribhogajātaṃ adinnaṃ	3141	
PA_atk-s05_12a:314_16	nāma nāhosi. So pañca sīlāni rakkhanto uposathaṃ karonto yāvajīvaṃ theraṃ upaṭṭhahi.	3141	
PA_atk-s05_12a:314_17	Thero tattheva vasanto arahattaṃ patvā parinibbāyi.	3141	
PA_atk-s05_12a:315_0	29. Bodhisattopi yāvatāyukaṃ puññaṃ katvā devaloke nibbattitvā tato cuto manussalokaṃ	315	
PA_atk-s05_12a:315_1	āgacchanto kusāvatiyā rājadhāniyā nibbattitvā mahāsudassano nāma rājā ahosi cakkavattī.	315	
PA_atk-s05_12a:315_2	Tassissariyānubhāvo “bhūtapubbaṃ, ānanda, rājā mahāsudassano nāma ahosi khattiyo	315	
PA_atk-s05_12a:315_3	muddhāvasitto”tiādinā nayena sutte āgato eva. Tassa kira caturāsīti nagarasahassāni	315	
PA_atk-s05_12a:315_4	kusāvatīrājadhānippamukhāni, caturāsīti pāsādasahassāni dhammapāsādappamukhāni, caturāsīti	315	
PA_atk-s05_12a:315_5	kūṭāgārasahassāni mahābyūhakūṭāgārappamukhāni, tāni sabbāni tassa therassa katāya	315	
PA_atk-s05_12a:315_6	ekissā paṇṇasālāya nissandena nibbattāni, caturāsīti pallaṅkasahassāni nāgasahassāni	315	
PA_atk-s05_12a:315_7	assasahassāni rathasahassāni tassa dinnassa mañcapīṭhassa, caturāsīti maṇisahassāni	315	
PA_atk-s05_12a:315_8	tassa dinnassa padīpassa, caturāsīti pokkharaṇisahassāni ekapokkharaṇiyā, caturāsīti	315	
PA_atk-s05_12a:315_9	itthisahassāni puttasahassāni gahapatisahassāni ca pattathālakādiparibhogārahassa	315	
PA_atk-s05_12a:315_10	pabbajitaparikkhāradānassa, caturāsīti dhenusahassāni pañcagorasadānassa, caturāsīti	3151	
PA_atk-s05_12a:315_11	vatthakoṭṭhasahassāni nivāsanapārupanadānassa, caturāsīti thālipākasahassāni bhojanadānassa	3151	
PA_atk-s05_12a:315_12	nissandena nibbattāni. So sattahi ratanehi catūhi iddhīhi ca samannāgato rājādhirājā	3151	
PA_atk-s05_12a:315_13	hutvā sakalaṃ sāgarapariyantaṃ pathavimaṇḍalaṃ dhammena abhivijiya ajjhāvasanto anekasatesu	3151	
PA_atk-s05_12a:315_14	ṭhānesu dānasālāyo kāretvā mahādānaṃ paṭṭhapesi. Divasassa tikkhattuṃ nagare bheriṃ	3151	
PA_atk-s05_12a:315_15	carāpesi “yo yaṃ icchati, so dānasālāsu āgantvā taṃ gaṇhātū”ti. Tena vuttaṃ “tatthāhaṃ	3151	
PA_atk-s05_12a:315_16	divase tikkhattuṃ, ghosāpemi tahiṃ tahi”ntiādi.	3151	
PA_atk-s05_12a:316_0	Tattha tatthāti tasmiṃ nagare. “Tadāha”ntipi pāṭho, tassa tadā ahaṃ, mahāsudassanakāleti	316	
PA_atk-s05_12a:316_1	attho. Tahiṃ tahinti tasmiṃ tasmiṃ ṭhāne, tassa tassa pākārassa anto ca bahi cāti	316	
PA_atk-s05_12a:316_2	attho. Ko kiṃ icchatīti brāhmaṇādīsu yo koci satto annādīsu deyyadhammesu yaṃ kiñci	316	
PA_atk-s05_12a:316_3	icchati. Patthetīti tasseva vevacanaṃ. Kassa kiṃ dīyatu dhananti anekavāraṃ pariyāyantarehi	316	
PA_atk-s05_12a:316_4	ca dānaghosanāya pavattitabhāvadassanatthaṃ vuttaṃ, etena dānapāramiyā sarūpaṃ dasseti.	316	
PA_atk-s05_12a:316_5	Deyyadhammapaṭiggāhakavikapparahitā hi bodhisattānaṃ dānapāramīti.	316	
PA_atk-s05_12a:317	30. Idāni dānaghosanāya tassa tassa deyyadhammassa anucchavikapuggalaparikittanaṃ dassetuṃ “ko chātako”tiādi vuttaṃ.	31	
PA_atk-s05_12a:318_0	Tattha chātakoti jighacchito. Tasitoti pipāsito. Ko mālaṃ ko vilepanantipi “icchatī”ti	318	
PA_atk-s05_12a:318_1	padaṃ ānetvā yojetabbaṃ. Naggoti vatthavikalo, vatthena atthikoti adhippāyo. Paridahissatīti nivāsissati.	318	
PA_atk-s05_12a:319_0	31. Ko pathe chattamādetīti ko pathiko pathe magge attano vassavātātaparakkhaṇatthaṃ	319	
PA_atk-s05_12a:319_1	chattaṃ gaṇhāti, chattena atthikoti attho. Kopāhanā mudū subhāti dassanīyatāya subhā	319	
PA_atk-s05_12a:319_2	sukhasamphassatāya mudū upāhanā attano pādānaṃ cakkhūnañca rakkhaṇatthaṃ. Ko ādetīti	319	
PA_atk-s05_12a:319_3	ko tāhi atthikoti adhippāyo. Sāyañca pāto cāti ettha ca-saddena majjhanhike cāti	319	
PA_atk-s05_12a:319_4	āharitvā vattabbaṃ. “Divase tikkhattuṃ ghosāpemī”ti hi vuttaṃ.	319	
PA_atk-s05_12a:320_0	32. Na taṃ dasasu ṭhānesūti taṃ dānaṃ na dasasu ṭhānesu paṭiyattanti yojanā. Napi	320	
PA_atk-s05_12a:320_1	ṭhānasatesu vā paṭiyattaṃ, api ca kho anekasatesu ṭhānesu paṭiyattaṃ. Yācake dhananti	320	
PA_atk-s05_12a:320_2	yācake uddissa dhanaṃ paṭiyattaṃ upakkhaṭaṃ. Dvādasayojanāyāme hi nagare sattayojanavitthate	320	
PA_atk-s05_12a:320_3	sattasu pākārantaresu satta tālapantiparikkhepā, tāsu tālapantīsu caturāsīti pokkharaṇisahassāni	320	
PA_atk-s05_12a:320_4	pāṭiyekkaṃ pokkharaṇitīre mahādānaṃ paṭṭhapitaṃ. Vuttañhetaṃ bhagavatā –	320	
PA_atk-s05_12a:321_0	“Paṭṭhapesi kho, ānanda, rājā mahāsudassano tāsaṃ pokkharaṇīnaṃ tīre evarūpaṃ dānaṃ	321	
PA_atk-s05_12a:321_1	annaṃ annatthikassa, pānaṃ pānatthikassa, vatthaṃ vatthatthikassa, yānaṃ yānatthikassa,	321	
PA_atk-s05_12a:321_2	sayanaṃ sayanatthikassa, itthiṃ itthitthikassa, hiraññaṃ hiraññatthikassa, suvaṇṇaṃ	321	
PA_atk-s05_12a:321_3	suvaṇṇatthikassā”ti.	321	
PA_atk-s05_12a:322_0	33. Tatthāyaṃ dānassa pavattitākāro – mahāpuriso hi itthīnañca purisānañca anucchavike	322	
PA_atk-s05_12a:322_1	alaṅkāre kāretvā itthimattameva tattha paricāravasena sesañca sabbaṃ pariccāgavasena	322	
PA_atk-s05_12a:322_2	ṭhapetvā “rājā mahāsudassano dānaṃ deti, taṃ yathāsukhaṃ paribhuñjathā”ti bheriṃ	322	
PA_atk-s05_12a:322_3	carāpesi. Mahājanā pokkharaṇitīraṃ gantvā nhatvā vatthādīni nivāsetvā mahāsampattiṃ	322	
PA_atk-s05_12a:322_4	anubhavitvā yesaṃ tādisāni atthi, te pahāya gacchanti. Yesaṃ natthi, te gahetvā gacchanti.	322	
PA_atk-s05_12a:322_5	Ye hatthiyānādīsupi nisīditvā yathāsukhaṃ vicaritvā varasayanesupi sayitvā sampattiṃ	322	
PA_atk-s05_12a:322_6	anubhavitvā itthīhipi saddhiṃ sampattiṃ anubhavitvā sattavidharatanapasādhanāni pasādhetvā	322	
PA_atk-s05_12a:322_7	sampattiṃ anubhavitvā yaṃ yaṃ atthikā, taṃ taṃ gahetvā gacchanti, anatthikā ohāya	322	
PA_atk-s05_12a:322_8	gacchanti. Tampi dānaṃ uṭṭhāya samuṭṭhāya devasikaṃ dīyateva. Tadā jambudīpavāsīnaṃ	322	
PA_atk-s05_12a:322_9	aññaṃ kammaṃ natthi, dānaṃ paribhuñjantā sampattiṃ anubhavantā vicaranti. Na tassa	322	
PA_atk-s05_12a:322_10	dānassa kālaparicchedo ahosi. Rattiñcāpi divāpi yadā yadā atthikā āgacchanti, tadā	3221	
PA_atk-s05_12a:322_11	tadā dīyateva. Evaṃ mahāpuriso yāvajīvaṃ sakalajambudīpaṃ unnaṅgalaṃ katvā mahādānaṃ	3221	
PA_atk-s05_12a:322_12	pavattesi. Tena vuttaṃ “divā vā yadi vā rattiṃ, yadi eti vanibbako”tiādi.	3221	
PA_atk-s05_12a:323_0	Tattha divā vā yadi vā rattiṃ, yadi etīti etenassa yathākālaṃ dānaṃ dasseti. Yācakānañhi	323	
PA_atk-s05_12a:323_1	lābhāsāya upasaṅkamanakālo eva bodhisattānaṃ dānassa kālo nāma. Vanibbakoti yācako.	323	
PA_atk-s05_12a:323_2	Laddhā yadicchakaṃ bhoganti etena yathābhirucitaṃ dānaṃ. Yo yo hi yācako yaṃ yaṃ	323	
PA_atk-s05_12a:323_3	deyyadhammaṃ icchati, tassa tassa taṃtadeva bodhisatto deti. Na tassa mahagghadullabhādibhāvaṃ	323	
PA_atk-s05_12a:323_4	attano uparodhaṃ cintesi. Pūrahatthova gacchatīti etena yāvadicchakaṃ dānaṃ dasseti,	323	
PA_atk-s05_12a:323_5	yattakañhi yācakā icchanti, tattakaṃ aparihāpetvāva mahāsatto deti uḷārajjhāsayatāya	323	
PA_atk-s05_12a:323_6	ca mahiddhikatāya ca.	323	
PA_atk-s05_12a:324_0	34. “Yāvajīvika”nti etena dānassa kālapariyantābhāvaṃ dasseti. Samādānato paṭṭhāya	324	
PA_atk-s05_12a:324_1	hi mahāsattā yāvapāripūri vemajjhe na kālaparicchedaṃ karonti, bodhisambhārasambharaṇe	324	
PA_atk-s05_12a:324_2	saṅkocābhāvena antarantarā avosānāpattito maraṇenapi anupacchedo eva, tato parampi	324	
PA_atk-s05_12a:324_3	tatheva paṭipajjanato, “yāvajīvika”nti pana mahāsudassanacaritassa vasena vuttaṃ.	324	
PA_atk-s05_12a:324_4	Napāhaṃ dessaṃ dhanaṃ dammīti idaṃ dhanaṃ nāma mayhaṃ na dessaṃ amanāpanti evarūpaṃ	324	
PA_atk-s05_12a:324_5	mahādānaṃ dento gehato ca dhanaṃ nīharāpemi. Napi natthi nicayo mayīti mama samīpe	324	
PA_atk-s05_12a:324_6	dhananicayo dhanasaṅgaho nāpi natthi, sallekhavuttisamaṇo viya asaṅgahopi na homīti	324	
PA_atk-s05_12a:324_7	attho. Idaṃ yena ajjhāsayena tassidaṃ mahādānaṃ pavattitaṃ, taṃ dassetuṃ vuttaṃ.	324	
PA_atk-s05_12a:325_0	35. Idāni taṃ upamāya vibhāvetuṃ “yathāpi āturo nāmā”tiādimāha. Tatthidaṃ upamāsaṃsandanena	325	
PA_atk-s05_12a:325_1	saddhiṃ atthadassanaṃ – yathā nāma āturo rogābhibhūto puriso rogato attānaṃ parimocetukāmo	325	
PA_atk-s05_12a:325_2	dhanena hiraññasuvaṇṇādinā vejjaṃ tikicchakaṃ tappetvā ārādhetvā yathāvidhi paṭipajjanto	325	
PA_atk-s05_12a:325_3	tato rogato vimuccati.	325	
PA_atk-s05_12a:326_0	36. Tatheva evameva ahampi aṭṭabhūtaṃ sakalalokaṃ kilesarogato sakalasaṃsāradukkharogato	326	
PA_atk-s05_12a:326_1	ca parimocetukāmo tassa tato parimocanassa ayaṃ sabbasāpateyyapariccāgo dānapāramiupāyoti	326	
PA_atk-s05_12a:326_2	jānamāno bujjhamāno asesato deyyadhammassa paṭiggāhakānañca vasena anavasesato mahādānassa	326	
PA_atk-s05_12a:326_3	vasena sattānaṃ ajjhāsayaṃ paripūretuṃ attano ca na mayhaṃ dānapāramī paripuṇṇā,	326	
PA_atk-s05_12a:326_4	tasmā ūnamananti pavattaṃ ūnaṃ manaṃ pūrayituṃ pavattayituṃ vanibbake yācake adāsiṃ	326	
PA_atk-s05_12a:326_5	taṃ dānaṃ evarūpaṃ mahādānaṃ dadāmi, tañca kho tasmiṃ dānadhamme tassa ca phale nirālayo	326	
PA_atk-s05_12a:326_6	anapekkho apaccāso kiñcipi apaccāsīsamāno kevalaṃ sambodhimanupattiyā sabbaññutaññāṇameva adhigantuṃ demīti.	326	
PA_atk-s05_12a:327_0	Evaṃ mahāsatto mahādānaṃ pavattento attano puññānubhāvanibbattaṃ dhammapāsādaṃ abhiruyha	327	
PA_atk-s05_12a:327_1	mahābyūhakūṭāgāradvāre eva kāmavitakkādayo nivattetvā tattha sovaṇṇamaye rājapallaṅke	327	
PA_atk-s05_12a:327_2	nisinno jhānābhiññāyo nibbattetvā tato nikkhamitvā sovaṇṇamayaṃ kūṭāgāraṃ pavisitvā	327	
PA_atk-s05_12a:327_3	tattha rajatamaye pallaṅke nisinno cattāro brahmavihāre bhāvetvā caturāsīti vassasahassāni	327	
PA_atk-s05_12a:327_4	jhānasamāpattīhi vītināmetvā maraṇasamaye dassanāya upagatānaṃ subhaddādevīpamukhānaṃ	327	
PA_atk-s05_12a:327_5	caturāsītiyā itthāgārasahassānaṃ amaccapārisajjādīnañca –	327	
PA_atk-s05_12a:328	“Aniccā vata saṅkhārā, uppādavayadhammino;	32	
PA_atk-s05_12a:329	Uppajjitvā nirujjhanti, tesaṃ vūpasamo sukho”ti. –	32	
PA_atk-s05_12a:330	Imāya gāthāya ovaditvā āyupariyosāne brahmalokaparāyano ahosi.	33	
PA_atk-s05_12a:331	Tadā subhaddādevī rāhulamātā ahosi, pariṇāyakaratanaṃ rāhulo, sesaparisā buddhaparisā, mahāsudassano pana lokanātho.	33	
PA_atk-s05_12a:332_0	Idhāpi dasa pāramiyo sarūpato labbhanti eva, dānajjhāsayassa pana uḷāratāya dānapāramī	332	
PA_atk-s05_12a:332_1	eva pāḷiyaṃ āgatā. Sesadhammā heṭṭhā vuttanayā eva. Tathā uḷāre sattaratanasamujjale	332	
PA_atk-s05_12a:332_2	catudīpissariyepi ṭhitassa tādisaṃ bhogasukhaṃ analaṅkaritvā kāmavitakkādayo dūrato	332	
PA_atk-s05_12a:332_3	vikkhambhetvā tathārūpe mahādāne pavattentasseva caturāsīti vassasahassāni samāpattīhi	332	
PA_atk-s05_12a:332_4	vītināmetvā aniccatādipaṭisaṃyuttaṃ dhammakathaṃ katvāpi vipassanāya anussukkanaṃ	332	
PA_atk-s05_12a:332_5	sabbattha anissaṅgatāti evamādayo guṇānubhāvā niddhāretabbāti.	332	
PA_atk-s05_12a:333	Mahāsudassanacariyāvaṇṇanā niṭṭhitā.	33	
PA_atk-s05_12a:334	5. Mahāgovindacariyāvaṇṇanā	33	
PA_atk-s05_12a:335_0	Pañcame sattarājapurohitoti sattabhūādīnaṃ sattannaṃ rājūnaṃ sabbakiccānusāsakapurohito.	335	
PA_atk-s05_12a:335_1	Pūjito naradevehīti tehi eva aññehi ca jambudīpe sabbeheva khattiyehi catupaccayapūjāya	335	
PA_atk-s05_12a:335_2	sakkārasammānena ca pūjito. Mahāgovindabrāhmaṇoti mahānubhāvatāya govindassābhisekena	335	
PA_atk-s05_12a:335_3	abhisittatāya ca “mahāgovindo”ti saṅkhaṃ gato brāhmaṇo, abhisittakālato paṭṭhāya	335	
PA_atk-s05_12a:335_4	hi bodhisattassa ayaṃ samaññā jātā, nāmena pana jotipālo nāma. Tassa kira jātadivase	335	
PA_atk-s05_12a:335_5	sabbāvudhāni jotiṃsu. Rājāpi paccūsasamaye attano maṅgalāvudhaṃ pajjalitaṃ disvā	335	
PA_atk-s05_12a:335_6	bhīto attano purohitaṃ bodhisattassa pitaraṃ upaṭṭhānaṃ āgataṃ pucchitvā “mā bhāyi,	335	
PA_atk-s05_12a:335_7	mahārāja, mayhaṃ putto jāto, tassānubhāvena na kevalaṃ rājageheyeva, sakalanagarepi	335	
PA_atk-s05_12a:335_8	āvudhāni pajjaliṃsu, na taṃ nissāya tuyhaṃ antarāyo atthi, sakalajambudīpe pana paññāya	335	
PA_atk-s05_12a:335_9	tena samo na bhavissati, tassetaṃ pubbanimitta”nti purohitena samassāsito tuṭṭhacitto	335	
PA_atk-s05_12a:335_10	“kumārassa khīramūlaṃ hotū”ti sahassaṃ datvā “vayappattakāle mayhaṃ dassethā”ti āha.	3351	
PA_atk-s05_12a:335_11	So vuddhippatto aparabhāge alamatthadasso sattannaṃ rājūnaṃ sabbakiccānusāsako hutvā	3351	
PA_atk-s05_12a:335_12	pabbajitvā ca satte diṭṭhadhammikasamparāyikehi anatthehi pāletvā atthehi niyojesi.	3351	
PA_atk-s05_12a:335_13	Iti jotitattā pālanasamatthatāya ca “jotipālo”tissa nāmaṃ akaṃsu. Tena vuttaṃ “nāmena jotipālo nāmā”ti.	3351	
PA_atk-s05_12a:336_0	Tattha bodhisatto disampatissa nāma rañño purohitassa govindabrāhmaṇassa putto hutvā	336	
PA_atk-s05_12a:336_1	attano pitu tassa ca rañño accayena tassa putto reṇu, sahāyā cassa sattabhū, brahmadatto,	336	
PA_atk-s05_12a:336_2	vessabhū, bharato, dve ca dhataraṭṭhāti ime satta rājāno yathā aññamaññaṃ na vivadanti.	336	
PA_atk-s05_12a:336_3	Evaṃ rajje patiṭṭhāpetvā tesaṃ atthadhamme anusāsanto jambudīpatale sabbesaṃ rājūnaṃ	336	
PA_atk-s05_12a:336_4	aññesañca brāhmaṇānaṃ devanāgagahapatikānaṃ sakkato garukato mānito pūjito apacito	336	
PA_atk-s05_12a:336_5	uttamaṃ gāravaṭṭhānaṃ patto ahosi. Tassa atthadhammesu kusalatāya “mahāgovindo”tveva	336	
PA_atk-s05_12a:336_6	samaññā udapādi. Yathāha “govindo vata, bho brāhmaṇo, mahāgovindo vata, bho brāhmaṇo”ti. Tena vuttaṃ –	336	
PA_atk-s05_12a:338	“Punāparaṃ yadā homi, sattarājapurohito;	33	
PA_atk-s05_12a:339	Pūjito naradevehi, mahāgovindabrāhmaṇo”ti.	33	
PA_atk-s05_12a:340_0	Atha bodhisattassa puññānubhāvasamussāhitehi rājūhi tesaṃ anuyuttehi khattiyehi brāhmaṇagahapatikehi	340	
PA_atk-s05_12a:340_1	negamajānapadehi ca uparūpari upanīto samantato mahogho viya ajjhottharamāno aparimeyyo	340	
PA_atk-s05_12a:340_2	uḷāro lābhasakkāro uppajji, yathā taṃ aparimāṇāsu jātīsu upacitavipulapuññasañcayassa	340	
PA_atk-s05_12a:340_3	uḷārābhijātassa parisuddhasīlācārassa pesalassa pariyodātasabbasippassa sabbasattesu	340	
PA_atk-s05_12a:340_4	puttasadisamahākaruṇāvipphārasiniddhamuduhadayassa. So cintesi – “etarahi kho mayhaṃ	340	
PA_atk-s05_12a:340_5	mahālābhasakkāro, yaṃnūnāhaṃ iminā sabbasatte santappetvā dānapāramiṃ paripūreyya”nti.	340	
PA_atk-s05_12a:340_6	So nagarassa majjhe catūsu dvāresu attano nivesanadvāreti cha dānasālāyo kāretvā	340	
PA_atk-s05_12a:340_7	devasikaṃ aparimitadhanapariccāgena mahādānaṃ pavattesi. Yaṃ yaṃ upāyanaṃ ānīyati,	340	
PA_atk-s05_12a:340_8	yañca attano atthāya abhisaṅkharīyati, sabbaṃ taṃ dānasālāsu eva pesesi. Evaṃ divase	340	
PA_atk-s05_12a:340_9	divase mahāpariccāgaṃ karontassa cassa cittassa titti vā santoso vā nāhosi, kuto	340	
PA_atk-s05_12a:340_10	pana saṅkoco. Dānaggañcassa lābhāsāya āgacchantehi deyyadhammaṃ gahetvā gacchantehi	3401	
PA_atk-s05_12a:340_11	ca mahāsattassa ca guṇavisese kittayantehi mahājanakāyehi antonagaraṃ bahinagarañca	3401	
PA_atk-s05_12a:340_12	samantato ekoghabhūtaṃ kappavuṭṭhānamahāvāyusaṅghaṭṭaparibbhamitaṃ viya mahāsamuddaṃ	3401	
PA_atk-s05_12a:340_13	ekakolāhalaṃ ekaninnādaṃ ahosi. Tena vuttaṃ –	3401	
PA_atk-s05_12a:342	“Tadāhaṃ sattarajjesu, yaṃ me āsi upāyanaṃ;	34	
PA_atk-s05_12a:343	Tena demi mahādānaṃ, akkhobhaṃ sāgarūpama”nti.	34	
PA_atk-s05_12a:344_0	Tattha tadāhanti yadā sattarājapurohito mahāgovindabrāhmaṇo homi, tadā ahaṃ. Sattarajjesūti	344	
PA_atk-s05_12a:344_1	reṇuādīnaṃ sattannaṃ rājūnaṃ rajjesu. Akkhobhanti abbhantarehi ca bāhirehi ca paccatthikehi	344	
PA_atk-s05_12a:344_2	appaṭisedhanīyatāya kenaci akkhobhanīyaṃ. “Accubbha”ntipi pāṭho. Atipuṇṇadānajjhāsayassa	344	
PA_atk-s05_12a:344_3	deyyadhammassa ca uḷārabhāvena vipulabhāvena ca ativiya paripuṇṇanti attho. Sāgarūpamanti	344	
PA_atk-s05_12a:344_4	sāgarasadisaṃ, yathā sāgare udakaṃ sakalenapi lokena harantena khepetuṃ na sakkā,	344	
PA_atk-s05_12a:344_5	evaṃ tassa dānagge deyyadhammanti.	344	
PA_atk-s05_12a:345	39. Osānagāthāya varaṃ dhananti uttamaṃ icchitaṃ vā dhanaṃ. Sesaṃ vuttanayameva.	34	
PA_atk-s05_12a:346_0	Evaṃ mahāsatto paṭhamakappikamahāmegho viya mahāvassaṃ avibhāgena mahantaṃ dānavassaṃ	346	
PA_atk-s05_12a:346_1	vassāpento dānabyāvaṭo hutvāpi sesaṃ sattannaṃ rājūnaṃ atthadhamme appamatto anusāsati.	346	
PA_atk-s05_12a:346_2	Satta ca brāhmaṇamahāsāle vijjāsippaṃ sikkhāpeti, satta ca nhātakasatāni mante vāceti.	346	
PA_atk-s05_12a:346_3	Tassa aparena samayena evaṃ kalyāṇo kittisaddo abbhuggato “sakkhi mahāgovindo brāhmaṇo	346	
PA_atk-s05_12a:346_4	brahmānaṃ passati, sakkhi mahāgovindo brāhmaṇo brahmunā sākaccheti sallapati mantetī”ti.	346	
PA_atk-s05_12a:346_5	So cintesi – “etarahi kho mayhaṃ ayaṃ abhūto kittisaddo abbhuggato ‘brahmānaṃ passati,	346	
PA_atk-s05_12a:346_6	sakkhi mahāgovindo brāhmaṇo brahmunā sākaccheti sallapati mantetī’ti, yaṃnūnāhaṃ	346	
PA_atk-s05_12a:346_7	imaṃ bhūtaṃ eva kareyya”nti. So “te satta rājāno satta ca brāhmaṇamahāsāle satta	346	
PA_atk-s05_12a:346_8	ca nhātakasatāni attano puttadārañca āpucchitvā brahmānaṃ passeyya”nti cittaṃ paṇidhāya	346	
PA_atk-s05_12a:346_9	vassike cattāro māse brahmavihārabhāvanamanuyuñji. Tassa cetasā cetoparivitakkamaññāya	346	
PA_atk-s05_12a:346_10	brahmā sanaṅkumāro purato pāturahosi. Taṃ disvā mahāpuriso pucchi –	3461	
PA_atk-s05_12a:347	“Vaṇṇavā yasavā sirimā, ko nu tvamasi mārisa;	34	
PA_atk-s05_12a:348	Ajānantā taṃ pucchāma, kathaṃ jānemu taṃ maya”nti. ;	34	
PA_atk-s05_12a:349	Tassa brahmā attānaṃ jānāpento –	34	
PA_atk-s05_12a:350	“Maṃ ve kumāraṃ jānanti, brahmaloke sanantanaṃ;	35	
PA_atk-s05_12a:351	Sabbe jānanti maṃ devā, evaṃ govinda jānāhī”ti. –	35	
PA_atk-s05_12a:352	Vatvā tena –	35	
PA_atk-s05_12a:353	“Āsanaṃ udakaṃ pajjaṃ, madhusākañca brahmuno;	35	
PA_atk-s05_12a:354	Agghe bhavantaṃ pucchāma, agghaṃ kurutu no bhava”nti. –	35	
PA_atk-s05_12a:355_0	Upanītaṃ atithisakkāraṃ anatthikopi brahmā tassa cittasampahaṃsanatthaṃ vissāsakaraṇatthañca	355	
PA_atk-s05_12a:355_1	sampaṭicchanto “paṭiggaṇhāma te agghaṃ, yaṃ, tvaṃ govinda, bhāsasī”ti. Vatvā okāsadānatthaṃ –	355	
PA_atk-s05_12a:356	“Diṭṭhadhammahitatthāya, samparāyasukhāya ca;	35	
PA_atk-s05_12a:357	Katāvakāso pucchassu, yaṃkiñci abhipatthita”nti. –	35	
PA_atk-s05_12a:358	Okāsamakāsi.	35	
PA_atk-s05_12a:359	Atha naṃ mahāpuriso samparāyikaṃ eva atthaṃ –	35	
PA_atk-s05_12a:360	“Pucchāmi brahmānaṃ sanaṅkumāraṃ, kaṅkhī akaṅkhiṃ paravediyesu;	36	
PA_atk-s05_12a:361	Katthaṭṭhito kimhi ca sikkhamāno, pappoti macco amataṃ brahmaloka”nti. –	36	
PA_atk-s05_12a:362	Pucchi.	36	
PA_atk-s05_12a:363	Tassa brahmā byākaronto –	36	
PA_atk-s05_12a:364	“Hitvā mamattaṃ manujesu brahme, ekodibhūto karuṇedhimutto;	36	
PA_atk-s05_12a:365	Nirāmagandho virato methunasmā, etthaṭṭhito ettha ca sikkhamāno;	36	
PA_atk-s05_12a:366	Pappoti macco amataṃ brahmaloka”nti. –	36	
PA_atk-s05_12a:367	Brahmalokagāmimaggaṃ kathesi.	36	
PA_atk-s05_12a:368	Tattha maṃ ve kumāraṃ jānantīti ve ekaṃsena maṃ “kumāro”ti jānanti. Brahmaloketi seṭṭhaloke. Sanantananti ciratanaṃ porāṇaṃ. Evaṃ, govinda, jānāhīti, govinda, evaṃ maṃ dhārehi.	36	
PA_atk-s05_12a:369_0	Āsananti idaṃ bhoto brahmuno nisīdanatthāya āsanaṃ paññattaṃ. Idaṃ udakaṃ paribhojanīyaṃ	369	
PA_atk-s05_12a:369_1	pādānaṃ dhovanatthaṃ pānīyaṃ pipāsaharaṇatthāya. Idaṃ pajjaṃ parissamavinodanatthaṃ	369	
PA_atk-s05_12a:369_2	pādabbhañjanatelaṃ. Idaṃ madhusākaṃ atakkaṃ aloṇikaṃ adhūpanaṃ udakena seditaṃ sākaṃ	369	
PA_atk-s05_12a:369_3	sandhāya vadati. Tadā hi bodhisattassa taṃ catumāsaṃ brahmacariyaṃ abhisallekhavuttiparamukkaṭṭhaṃ	369	
PA_atk-s05_12a:369_4	ahosi. Tassime sabbe agghe katvā pucchāma, tayidaṃ agghaṃ kurutu paṭiggaṇhātu no	369	
PA_atk-s05_12a:369_5	bhavaṃ idaṃ agghanti vuttaṃ hoti. Iti mahāpuriso brahmuno nesaṃ aparibhuñjanaṃ jānantopi	369	
PA_atk-s05_12a:369_6	vattasīse ṭhatvā attano āciṇṇaṃ atithipūjanaṃ dassento evamāha. Brahmāpissa adhippāyaṃ	369	
PA_atk-s05_12a:369_7	jānanto “paṭiggaṇhāma te agghaṃ, yaṃ tvaṃ, govinda, bhāsasī”ti āha.	369	
PA_atk-s05_12a:370_0	Tattha tassa te āsane mayaṃ nisinnā nāma homa, pādodakena pādā dhotā nāma hontu,	370	
PA_atk-s05_12a:370_1	pānīyaṃ pītā nāma homa, pādabbhañjanena pādā makkhitā nāma hontu, udakasākampi paribhuttaṃ nāma hotūti attho.	370	
PA_atk-s05_12a:371	Kaṅkhī akaṅkhiṃ paravediyesūti ahaṃ savicikiccho parena sayaṃ abhisaṅkhatattā parassa pākaṭesu paravediyesu pañhesu nibbicikicchaṃ.	37	
PA_atk-s05_12a:372_0	Hitvā mamattanti “idaṃ mama, idaṃ mamā”ti pavattanakaṃ upakaraṇataṇhaṃ cajitvā. Manujesūti	372	
PA_atk-s05_12a:372_1	sattesu. Brahmeti bodhisattaṃ ālapati. Ekodibhūtoti eko udeti pavattatīti ekodibhūto	372	
PA_atk-s05_12a:372_2	ekībhūto, ekena kāyavivekaṃ dasseti. Atha vā eko udetīti ekodi, samādhi. Taṃ bhūto	372	
PA_atk-s05_12a:372_3	pattoti ekodibhūto, upacārappanāsamādhīhi samāhitoti attho. Etaṃ ekodibhāvaṃ karuṇābrahmavihāravasena	372	
PA_atk-s05_12a:372_4	dassento “karuṇedhimutto”ti āha. Karuṇajjhāne adhimutto, taṃ jhānaṃ nibbattetvāti	372	
PA_atk-s05_12a:372_5	attho. Nirāmagandhoti kilesasaṅkhātavissagandharahito. Etthaṭṭhitoti etesu dhammesu	372	
PA_atk-s05_12a:372_6	ṭhito, ete dhamme sampādetvā. Ettha ca sikkhamānoti etesu dhammesu sikkhamāno, etaṃ	372	
PA_atk-s05_12a:372_7	brahmavihārabhāvanaṃ bhāventoti attho. Ayamettha saṅkhepo, vitthāro pana pāḷiyaṃ āgatoyevāti.	372	
PA_atk-s05_12a:373_0	Atha mahāpuriso tassa brahmuno vacanaṃ sutvā āmagandhe jigucchanto “idānevāhaṃ pabbajissāmī”ti	373	
PA_atk-s05_12a:373_1	āha. Brahmāpi “sādhu, mahāpurisa, pabbajassu. Evaṃ sati mayhampi tava santike āgamanaṃ	373	
PA_atk-s05_12a:373_2	svāgamanameva bhavissati, tvaṃ, tāta, sakalajambudīpe aggapuriso paṭhamavaye ṭhito,	373	
PA_atk-s05_12a:373_3	evaṃ mahantaṃ nāma sampattiṃ issariyañca pahāya pabbajanaṃ nāma gandhahatthino ayobandhanaṃ	373	
PA_atk-s05_12a:373_4	chinditvā vanagamanaṃ viya atiuḷāraṃ, buddhatanti nāmesā”ti mahābodhisattassa daḷhīkammaṃ	373	
PA_atk-s05_12a:373_5	katvā brahmalokameva gato. Mahāsattopi “mama ito nikkhamitvā pabbajanaṃ nāma na yuttaṃ,	373	
PA_atk-s05_12a:373_6	ahaṃ rājakulānaṃ atthaṃ anusāsāmi, tasmā tesaṃ ārocetvā sace tepi pabbajanti sundarameva,	373	
PA_atk-s05_12a:373_7	no ce purohitaṭṭhānaṃ niyyātetvā pabbajissāmī”ti cintetvā reṇussa tāva rañño ārocetvā	373	
PA_atk-s05_12a:373_8	tena bhiyyosomattāya kāmehi nimantiyamāno attano saṃvegahetuṃ ekantena pabbajitukāmatañcassa	373	
PA_atk-s05_12a:373_9	nivedetvā tena “yadi evaṃ ahampi pabbajissāmī”ti vutte “sādhū”ti sampaṭicchitvā eteneva	373	
PA_atk-s05_12a:373_10	nayena sattabhūādayo cha khattiye, satta ca brāhmaṇamahāsāle, satta ca nhātakasatāni,	3731	
PA_atk-s05_12a:373_11	attano bhariyāyo ca āpucchitvā sattāhamattameva tesaṃ cittānurakkhaṇatthaṃ ṭhatvā	3731	
PA_atk-s05_12a:373_12	mahābhinikkhamanasadisaṃ nikkhamitvā pabbaji.	3731	
PA_atk-s05_12a:374_0	Tassa te sattarājāno ādiṃ katvā sabbeva anupabbajiṃsu. Sā ahosi mahatī parisā. Anekayojanavitthārāya	374	
PA_atk-s05_12a:374_1	parisāya parivuto mahāpuriso dhammaṃ desento gāmanigamajanapadarājadhānīsu cārikaṃ	374	
PA_atk-s05_12a:374_2	carati, mahājanaṃ puññe patiṭṭhāpeti. Gatagataṭṭhāne buddhakolāhalaṃ viya hoti. Manussā	374	
PA_atk-s05_12a:374_3	“govindapaṇḍito kira āgacchatī”ti sutvā puretarameva maṇḍapaṃ kāretvā taṃ alaṅkārāpetvā	374	
PA_atk-s05_12a:374_4	paccuggantvā maṇḍapaṃ pavesetvā nānaggarasabhojanena patimānenti. Mahālābhasakkāro	374	
PA_atk-s05_12a:374_5	mahogho viya ajjhottharanto uppajji. Mahāpuriso mahājanaṃ puññe patiṭṭhāpesi sīlasampadāya	374	
PA_atk-s05_12a:374_6	indriyasaṃvare bhojane mattaññutāya jāgariyānuyoge kasiṇaparikamme jhānesu abhiññāsu	374	
PA_atk-s05_12a:374_7	aṭṭhasamāpattīsu brahmavihāresūti. Buddhuppādakālo viya ahosi.	374	
PA_atk-s05_12a:375_0	Bodhisatto yāvatāyukaṃ pāramiyo pūrento samāpattisukhena vītināmetvā āyupariyosāne	375	
PA_atk-s05_12a:375_1	brahmaloke nibbatti. Tassa taṃ brahmacariyaṃ iddhañceva phītañca vitthārikaṃ bāhujaññaṃ	375	
PA_atk-s05_12a:375_2	puthubhūtaṃ yāva devamanussehi suppakāsitaṃ ciraṃ dīghamaddhānaṃ pavattittha. Tassa	375	
PA_atk-s05_12a:375_3	ye sāsanaṃ sabbena sabbaṃ ājāniṃsu, te kāyassa bhedā paraṃ maraṇā sugatiṃ brahmalokaṃ	375	
PA_atk-s05_12a:375_4	upapajjiṃsu. Ye na ājāniṃsu, te appekacce paranimmitavasavattīnaṃ devānaṃ sahabyataṃ	375	
PA_atk-s05_12a:375_5	upapajjiṃsu. Appekacce nimmānaratīnaṃ…pe… tusitānaṃ yāmānaṃ tāvatiṃsānaṃ cātumahārājikānaṃ	375	
PA_atk-s05_12a:375_6	devānaṃ sahabyataṃ upapajjiṃsu. Ye sabbanihīnā, te gandhabbakāyaṃ paripūresuṃ. Iti	375	
PA_atk-s05_12a:375_7	mahājano yebhuyyena brahmalokūpago saggūpago ca ahosi. Tasmā devabrahmalokā paripūriṃsu.	375	
PA_atk-s05_12a:375_8	Cattāro apāyā suññā viya ahesuṃ.	375	
PA_atk-s05_12a:376_0	Idhāpi akittijātake viya bodhisambhāraniddhāraṇā veditabbā – tadā satta rājāno mahātherā	376	
PA_atk-s05_12a:376_1	ahesuṃ, sesaparisā buddhaparisā, mahāgovindo lokanātho. Tathā reṇuādīnaṃ sattannaṃ	376	
PA_atk-s05_12a:376_2	rājūnaṃ aññamaññāvirodhena yathā sakarajje patiṭṭhāpanaṃ, tathā mahati sattavidhe	376	
PA_atk-s05_12a:376_3	rajje tesaṃ atthadhammānusāsane appamādo, “brahmunāpi sākacchaṃ samāpajjatī”ti pavattasambhāvanaṃ	376	
PA_atk-s05_12a:376_4	yathābhūtaṃ kātuṃ cattāro māse paramukkaṃsagato brahmacariyavāso. Tena brahmuno attani	376	
PA_atk-s05_12a:376_5	samāpajjanaṃ, brahmuno ovāde ṭhatvā sattahi rājūhi sakalena ca lokena upanītaṃ lābhasakkāraṃ	376	
PA_atk-s05_12a:376_6	kheḷapiṇḍaṃ viya chaḍḍetvā aparimāṇāya khattiyabrāhmaṇādiparisāya anupabbajjānimittāya	376	
PA_atk-s05_12a:376_7	pabbajjāya anuṭṭhānaṃ, buddhānaṃ sāsanassa viya attano sāsanassa cirakālānuppabandhoti	376	
PA_atk-s05_12a:376_8	evamādayo guṇānubhāvā vibhāvetabbāti.	376	
PA_atk-s05_12a:377	Mahāgovindacariyāvaṇṇanā niṭṭhitā.	37	
PA_atk-s05_12a:378	6. Nimirājacariyāvaṇṇanā	37	
PA_atk-s05_12a:379_0	40. Chaṭṭhe mithilāyaṃ puruttameti mithilānāmake videhānaṃ uttamanagare. Nimi nāma	379	
PA_atk-s05_12a:379_1	mahārājāti nemiṃ ghaṭento viya uppanno “nimī”ti laddhanāmo, mahantehi dānasīlādiguṇavisesehi	379	
PA_atk-s05_12a:379_2	mahatā ca rājānubhāvena samannāgatattā mahanto rājāti mahārājā. Paṇḍito kusalatthikoti	379	
PA_atk-s05_12a:379_3	attano ca paresañca puññatthiko.	379	
PA_atk-s05_12a:380_0	Atīte kira videharaṭṭhe mithilānagare amhākaṃ bodhisatto maghadevo nāma rājā ahosi.	380	
PA_atk-s05_12a:380_1	So caturāsīti vassasahassāni kumārakīḷaṃ kīḷitvā caturāsīti vassahassāni uparajjaṃ	380	
PA_atk-s05_12a:380_2	kāretvā caturāsīti vassasahassāni rajjaṃ kārento “yadā me sirasmiṃ palitāni passeyyāsi,	380	
PA_atk-s05_12a:380_3	tadā me āroceyyāsī”ti kappakassa vatvā aparabhāge tena palitāni disvā ārocite suvaṇṇasaṇḍāsena	380	
PA_atk-s05_12a:380_4	uddharāpetvā hatthe patiṭṭhāpetvā palitaṃ oloketvā “pātubhūto kho mayhaṃ devadūto”ti	380	
PA_atk-s05_12a:380_5	saṃvegajāto “idāni mayā pabbajituṃ vaṭṭatī”ti cintetvā satasahassuṭṭhānakaṃ gāmavaraṃ	380	
PA_atk-s05_12a:380_6	kappakassa datvā jeṭṭhakumāraṃ pakkosāpetvā tassa –	380	
PA_atk-s05_12a:381	“Uttamaṅgaruhā mayhaṃ, ime jātā vayoharā;	38	
PA_atk-s05_12a:382	Pātubhūtā devadūtā, pabbajjāsamayo mamā”ti. –	38	
PA_atk-s05_12a:383_0	Vatvā sādhukaṃ rajje samanusāsitvā yadipi attano aññānipi caturāsīti vassasahassāni	383	
PA_atk-s05_12a:383_1	āyu atthi, evaṃ santepi maccuno santike ṭhitaṃ viya attānaṃ maññamāno saṃviggahadayo	383	
PA_atk-s05_12a:383_2	pabbajjaṃ roceti. Tena vuttaṃ –	383	
PA_atk-s05_12a:384	“Sirasmiṃ palitaṃ disvā, maghadevo disampati;	38	
PA_atk-s05_12a:385	Saṃvegaṃ alabhī dhīro, pabbajjaṃ samarocayī”ti. ;	38	
PA_atk-s05_12a:386_0	So puttaṃ “imināva nīhārena vatteyyāsi yathā mayā paṭipannaṃ, mā kho tvaṃ antimapuriso	386	
PA_atk-s05_12a:386_1	ahosī”ti ovaditvā nagarā nikkhamma bhikkhupabbajjaṃ pabbajitvā caturāsīti vassasahassāni	386	
PA_atk-s05_12a:386_2	jhānasamāpattīhi vītināmetvā āyupariyosāne brahmalokaparāyano ahosi. Puttopissa bahūni	386	
PA_atk-s05_12a:386_3	vassasahassāni dhammena rajjaṃ kāretvā teneva upāyena pabbajitvā brahmalokaparāyano	386	
PA_atk-s05_12a:386_4	ahosi. Tathā tassa putto, tathā tassa puttoti evaṃ dvīhi ūnāni caturāsīti khattiyasahassāni	386	
PA_atk-s05_12a:386_5	sīse palitaṃ disvāva pabbajitāni. Atha bodhisatto brahmaloke ṭhitova “pavattati nu	386	
PA_atk-s05_12a:386_6	kho mayā manussaloke kataṃ kalyāṇaṃ na pavattatī”ti āvajjento addasa “ettakaṃ addhānaṃ	386	
PA_atk-s05_12a:386_7	pavattaṃ, idāni nappavattissatī”ti. So “na kho panāhaṃ mayhaṃ paveṇiyā ucchijjituṃ	386	
PA_atk-s05_12a:386_8	dassāmī”ti attano vaṃse jātarañño eva aggamahesiyā kucchimhi paṭisandhiṃ gaṇhitvā	386	
PA_atk-s05_12a:386_9	attano vaṃsassa nemiṃ ghaṭento viya nibbatto. Tena vuttaṃ “nemiṃ ghaṭento viya uppannoti	386	
PA_atk-s05_12a:386_10	nimīti laddhanāmo”ti.	3861	
PA_atk-s05_12a:387_0	Tassa hi nāmaggahaṇadivase pitarā ānītā lakkhaṇapāṭhakā. Lakkhaṇāni oloketvā “mahārāja,	387	
PA_atk-s05_12a:387_1	ayaṃ kumāro tumhākaṃ vaṃsaṃ paggaṇhāti, pitupitāmahehipi mahānubhāvo mahāpuñño”ti	387	
PA_atk-s05_12a:387_2	byākariṃsu. Taṃ sutvā rājā yathāvuttenatthena “nimī”tissa nāmaṃ akāsi, so daharakālato	387	
PA_atk-s05_12a:387_3	paṭṭhāya sīle uposathakamme ca yuttappayutto ahosi. Athassa pitā purimanayeneva palitaṃ	387	
PA_atk-s05_12a:387_4	disvā kappakassa gāmavaraṃ datvā puttaṃ rajje samanusāsitvā nagarā nikkhamma pabbajitvā	387	
PA_atk-s05_12a:387_5	jhānāni nibbattetvā brahmalokaparāyano ahosi.	387	
PA_atk-s05_12a:388_0	Nimirājā pana dānajjhāsayatāya catūsu nagaradvāresu nagaramajjhe cāti pañca dānasālāyo	388	
PA_atk-s05_12a:388_1	kāretvā mahādānaṃ pavattesi. Ekekāya dānasālāya satasahassaṃ satasahassaṃ katvā devasikaṃ	388	
PA_atk-s05_12a:388_2	pañcasatasahassāni pariccaji, pañca sīlāni rakkhi, pakkhadivasesu uposathakammaṃ	388	
PA_atk-s05_12a:388_3	samādiyi, mahājanampi dānādīsu puññesu samādapesi, saggamaggaṃ ācikkhi, nirayabhayena	388	
PA_atk-s05_12a:388_4	tajjesi, pāpato nivāresi. Tassa ovāde ṭhatvā mahājano dānādīni puññāni katvā tato	388	
PA_atk-s05_12a:388_5	cuto devaloke nibbatti, devaloko paripūri, nirayo tuccho viya ahosi. Tadā pana attano	388	
PA_atk-s05_12a:388_6	dānajjhāsayassa uḷārabhāvaṃ savisesaṃ dānapāramiyā pūritabhāvañca pavedento satthā –	388	
PA_atk-s05_12a:390	“Tadāhaṃ māpayitvāna, catussālaṃ catummukhaṃ;	39	
PA_atk-s05_12a:391	Tattha dānaṃ pavattesiṃ, migapakkhinarādina”nti. – ādimāha;	39	
PA_atk-s05_12a:392_0	Tattha tadāti tasmiṃ nimirājakāle. Māpayitvānāti kārāpetvā. Catussālanti catūsu disāsu	392	
PA_atk-s05_12a:392_1	sambandhasālaṃ. Catummukhanti catūsu disāsu catūhi dvārehi yuttaṃ. Dānasālāya hi	392	
PA_atk-s05_12a:392_2	mahantabhāvato deyyadhammassa yācakajanassa ca bahubhāvato na sakkā ekeneva dvārena	392	
PA_atk-s05_12a:392_3	dānadhammaṃ pariyantaṃ kātuṃ deyyadhammañca pariyosāpetunti sālāya catūsu disāsu	392	
PA_atk-s05_12a:392_4	cattāri mahādvārāni kārāpesi. Tattha dvārato paṭṭhāya yāva koṇā deyyadhammo rāsikato	392	
PA_atk-s05_12a:392_5	tiṭṭhati. Aruṇuggaṃ ādiṃ katvā yāva pakatiyā saṃvesanakālo, tāva dānaṃ pavatteti.	392	
PA_atk-s05_12a:392_6	Itarasmimpi kāle anekasatā padīpā jhāyanti. Yadā yadā atthikā āgacchanti, tadā tadā	392	
PA_atk-s05_12a:392_7	dīyateva. Tañca dānaṃ na kapaṇaddhikavanibbakayācakānaññeva, atha kho aḍḍhānaṃ mahābhogānampi	392	
PA_atk-s05_12a:392_8	upakappanavasena mahāsudassanadānasadisaṃ uḷāratarapaṇītatarānaṃ deyyadhammānaṃ pariccajanato	392	
PA_atk-s05_12a:392_9	sabbepi sakalajambudīpavāsino manussā paṭiggahesuñceva paribhuñjiṃsu ca. Sakalajambudīpañhi	392	
PA_atk-s05_12a:392_10	unnaṅgalaṃ katvā mahāpuriso tadā mahādānaṃ pavattesi. Yathā ca manussānaṃ, evaṃ migapakkhike	3921	
PA_atk-s05_12a:392_11	ādiṃ katvā tiracchānagatānampi dānasālāya bahi ekamante tesaṃ upakappanavasena dānaṃ	3921	
PA_atk-s05_12a:392_12	pavattesi. Tena vuttaṃ – “tattha dānaṃ pavattesiṃ, migapakkhinarādina”nti. Na kevalañca	3921	
PA_atk-s05_12a:392_13	tiracchānānameva, petānampi divase divase pattiṃ dāpesi. Yathā ca ekissā dānasālāya,	3921	
PA_atk-s05_12a:392_14	evaṃ pañcasupi dānasālāsu dānaṃ pavattittha. Pāḷiyaṃ pana “tadāhaṃ māpayitvāna, catussālaṃ	3921	
PA_atk-s05_12a:392_15	catummukha”nti ekaṃ viya vuttaṃ, taṃ nagaramajjhe dānasālaṃ sandhāya vuttaṃ.	3921	
PA_atk-s05_12a:393	42. Idāni tattha deyyadhammaṃ ekadesena dassento “acchādanañca sayanaṃ, annaṃ pānañca bhojana”nti āha.	39	
PA_atk-s05_12a:394_0	Tattha acchādananti khomasukhumādinānāvidhanivāsanapārupanaṃ. Sayananti mañcapallaṅkādiñceva	394	
PA_atk-s05_12a:394_1	gonakacittakādiñca anekavidhaṃ sayitabbakaṃ, āsanampi cettha sayanaggahaṇeneva gahitanti	394	
PA_atk-s05_12a:394_2	daṭṭhabbaṃ. Annaṃ pānañca bhojananti tesaṃ tesaṃ sattānaṃ yathābhirucitaṃ nānaggarasaṃ	394	
PA_atk-s05_12a:394_3	annañceva pānañca avasiṭṭhaṃ nānāvidhabhojanavikatiñca. Abbocchinnaṃ karitvānāti	394	
PA_atk-s05_12a:394_4	ārambhato paṭṭhāya yāva āyupariyosānā ahorattaṃ avicchinnaṃ katvā.	394	
PA_atk-s05_12a:395_0	43-4. Idāni tassa dānassa sammāsambodhiṃ ārabbha dānapāramibhāvena pavattitabhāvaṃ	395	
PA_atk-s05_12a:395_1	dassento yathā tadā attano ajjhāsayo pavatto, taṃ upamāya dassetuṃ “yathāpi sevako”tiādimāha.	395	
PA_atk-s05_12a:395_2	Tassattho – yathā nāma sevakapuriso attano sāmikaṃ kālānukālaṃ sevanavasena upagato	395	
PA_atk-s05_12a:395_3	laddhabbadhanahetu kāyena vācāya manasā sabbathāpi kāyavacīmanokammehi yathā so ārādhito	395	
PA_atk-s05_12a:395_4	hoti, evaṃ ārādhanīyaṃ ārādhanameva esati gavesati, tathā ahampi bodhisattabhūto	395	
PA_atk-s05_12a:395_5	sadevakassa lokassa sāmibhūtaṃ anuttaraṃ buddhabhāvaṃ sevetukāmo tassa ārādhanatthaṃ	395	
PA_atk-s05_12a:395_6	sabbabhave sabbasmiṃ nibbattanibbattabhave dānapāramiparipūraṇavasena dānena sabbasatte	395	
PA_atk-s05_12a:395_7	santappetvā bodhisaṅkhātato ariyamaggañāṇato jātattā “bodhija”nti laddhanāmaṃ sabbaññutaññāṇaṃ	395	
PA_atk-s05_12a:395_8	parato sabbathā nānūpāyehi esissāmi gavesissāmi, taṃ uttamaṃ bodhiṃ sammāsambodhiṃ	395	
PA_atk-s05_12a:395_9	jīvitapariccāgādiṃ yaṃkiñci katvā icchāmi abhipatthemīti.	395	
PA_atk-s05_12a:396_0	Evamidha dānajjhāsayassa uḷārabhāvaṃ dassetuṃ dānapāramivaseneva desanā katā. Jātakadesanāyaṃ	396	
PA_atk-s05_12a:396_1	panassa sīlapāramiādīnampi paripūraṇaṃ vibhāvitameva, tathā hissa heṭṭhā vuttanayeneva	396	
PA_atk-s05_12a:396_2	sīlādiguṇehi attānaṃ alaṅkaritvā mahājanaṃ tattha patiṭṭhapentassa ovāde ṭhatvā nibbattadevatā	396	
PA_atk-s05_12a:396_3	sudhammāyaṃ devasabhāyaṃ sannipatitā “aho amhākaṃ nimirājānaṃ nissāya mayaṃ imaṃ	396	
PA_atk-s05_12a:396_4	sampattiṃ pattā, evarūpāpi nāma anuppanne buddhe mahājanassa buddhakiccaṃ sādhayamānā	396	
PA_atk-s05_12a:396_5	acchariyamanussā loke uppajjantī”ti mahāpurisassa guṇe vaṇṇentā abhitthaviṃsu. Tena vuttaṃ –	396	
PA_atk-s05_12a:397	“Accheraṃ vata lokasmiṃ, uppajjanti vicakkhaṇā;	39	
PA_atk-s05_12a:398	Yadā ahu nimirājā, paṇḍito kusalatthiko”ti. –	39	
PA_atk-s05_12a:399	Ādi.	39	
PA_atk-s05_12a:400_0	Taṃ sutvā sakkaṃ devānamindaṃ ādiṃ katvā sabbe devā bodhisattaṃ daṭṭhukāmā ahesuṃ.	400	
PA_atk-s05_12a:400_1	Athekadivasaṃ mahāpurisassa uposathikassa uparipāsādavaragatassa pacchimayāme pallaṅkaṃ	400	
PA_atk-s05_12a:400_2	ābhujitvā nisinnassa evaṃ cetaso parivitakko udapādi “dānaṃ nu kho varaṃ, udāhu brahmacariya”nti.	400	
PA_atk-s05_12a:400_3	So taṃ attano kaṅkhaṃ chindituṃ nāsakkhi. Tasmiṃ khaṇe sakkassa bhavanaṃ uṇhākāraṃ	400	
PA_atk-s05_12a:400_4	dassesi. Sakko taṃ kāraṇaṃ āvajjento bodhisattaṃ tathā vitakkentaṃ disvā “handassa	400	
PA_atk-s05_12a:400_5	vitakkaṃ chindissāmī”ti āgantvā purato ṭhito tena “kosi tva”nti puṭṭho attano devarājabhāvaṃ	400	
PA_atk-s05_12a:400_6	ārocetvā “kiṃ, mahārāja, cintesī”ti vutte tamatthaṃ ārocesi. Sakko brahmacariyameva	400	
PA_atk-s05_12a:400_7	uttamaṃ katvā dassento –	400	
PA_atk-s05_12a:401	“Hīnena brahmacariyena, khattiye upapajjati;	40	
PA_atk-s05_12a:402	Majjhimena ca devattaṃ, uttamena visujjhati.	40	
PA_atk-s05_12a:403	“Na hete sulabhā kāyā, yācayogena kenaci;	40	
PA_atk-s05_12a:404	Ye kāye upapajjanti, anagārā tapassino”ti. –	40	
PA_atk-s05_12a:405	Āha.	40	
PA_atk-s05_12a:406_0	Tattha puthutitthāyatanesu methunaviratimattaṃ hīnaṃ brahmacariyaṃ nāma, tena khattiyakule	406	
PA_atk-s05_12a:406_1	upapajjati. Jhānassa upacāramattaṃ majjhimaṃ nāma, tena devattaṃ upapajjati. Aṭṭhasamāpattinibbattanaṃ	406	
PA_atk-s05_12a:406_2	pana uttamaṃ nāma, tena brahmaloke nibbattati. Tañhi bāhirakā “nibbāna”nti kathenti.	406	
PA_atk-s05_12a:406_3	Tenāha “visujjhatī”ti. Sāsane pana parisuddhasīlassa bhikkhuno aññataraṃ devanikāyaṃ	406	
PA_atk-s05_12a:406_4	patthentassa brahmacariyacetanā hīnatāya hīnaṃ nāma, tena yathāpatthite devaloke	406	
PA_atk-s05_12a:406_5	nibbattati. Parisuddhasīlassa aṭṭhasamāpattinibbattanaṃ majjhimaṃ nāma, tena brahmaloke	406	
PA_atk-s05_12a:406_6	nibbattati. Parisuddhasīlassa pana vipassanaṃ vaḍḍhetvā arahattappatti uttamaṃ nāma,	406	
PA_atk-s05_12a:406_7	tena visujjhatīti. Iti sakko “mahārāja, dānato brahmacariyavāsova sataguṇena sahassaguṇena	406	
PA_atk-s05_12a:406_8	satasahassaguṇena mahapphalo”ti vaṇṇesi. Kāyāti brahmagaṇā. Yācayogenāti yācanayuttena.	406	
PA_atk-s05_12a:406_9	“Yājayogenā”tipi pāḷi, yajanayuttena, dānayuttenāti attho. Tapassinoti tapanissitakā.	406	
PA_atk-s05_12a:406_10	Imāyapi gāthāya brahmacariyavāsasseva mahānubhāvataṃ dīpeti. Evañca pana vatvā “kiñcāpi,	4061	
PA_atk-s05_12a:406_11	mahārāja, dānato brahmacariyameva mahapphalaṃ, dvepi panete mahāpurisakattabbāva.	4061	
PA_atk-s05_12a:406_12	Dvīsupi appamatto hutvā dānañca dehi sīlañca rakkhāhī”ti vatvā taṃ ovaditvā sakaṭṭhānameva gato.	4061	
PA_atk-s05_12a:407_0	Atha naṃ devagaṇo “mahārāja, kuhiṃ gatatthā”ti āha. Sakko “mithilāyaṃ nimirañño kaṅkha	407	
PA_atk-s05_12a:407_1	chinditu”nti tamatthaṃ pakāsetvā bodhisattassa guṇe vitthārato vaṇṇesi. Taṃ sutvā	407	
PA_atk-s05_12a:407_2	devā “mahārāja, mayhaṃ nimirājānaṃ daṭṭhukāmamhā, sādhu naṃ pakkosāpehī”ti vadiṃsu.	407	
PA_atk-s05_12a:407_3	Sakko “sādhū”ti sampaṭicchitvā mātaliṃ āmantesi – “gaccha nimirājānaṃ vejayantaṃ	407	
PA_atk-s05_12a:407_4	āropetvā ānehī”ti. So “sādhū”ti sampaṭicchitvā rathena gantvā tattha mahāsattaṃ āropetvā	407	
PA_atk-s05_12a:407_5	tena yācito yathākammaṃ pāpakammīnaṃ puññakammīnañca ṭhānāni ācikkhanto anukkamena	407	
PA_atk-s05_12a:407_6	devalokaṃ nesi. Devāpi kho “nimirājā āgato”ti sutvā dibbagandhavāsapupphahatthā yāva	407	
PA_atk-s05_12a:407_7	cittakūṭadvārakoṭṭhakā paccuggantvā mahāsattaṃ dibbagandhādīhi pūjentā sudhammaṃ	407	
PA_atk-s05_12a:407_8	devasabhaṃ ānayiṃsu. Rājā rathā otaritvā devasabhaṃ pavisitvā sakkena saddhiṃ ekāsane	407	
PA_atk-s05_12a:407_9	nisīditvā tena dibbehi kāmehi nimantiyamāno “alaṃ, mahārāja, mayhaṃ imehi yācitakūpamehi	407	
PA_atk-s05_12a:407_10	kāmehī”ti paṭikkhipitvā anekapariyāyena dhammaṃ desetvā manussagaṇanāya sattāhameva	4071	
PA_atk-s05_12a:407_11	ṭhatvā “gacchāmahaṃ manussalokaṃ, tattha dānādīni puññāni karissāmī”ti āha. Sakko	4071	
PA_atk-s05_12a:407_12	“nimirājānaṃ mithilaṃ nehī”ti mātaliṃ āṇāpesi. So taṃ vejayantarathaṃ āropetvā pācīnadisābhāgena	4071	
PA_atk-s05_12a:407_13	mithilaṃ pāpuṇi. Mahājano dibbarathaṃ disvā rañño paccuggamanaṃ akāsi. Mātali sīhapañjare	4071	
PA_atk-s05_12a:407_14	mahāsattaṃ otāretvā āpucchitvā sakaṭṭhānameva gato. Mahājanopi rājānaṃ parivāretvā	4071	
PA_atk-s05_12a:407_15	“kīdiso, deva, devaloko”ti pucchi. Rājā devalokasampattiṃ vaṇṇetvā “tumhepi dānādīni	4071	
PA_atk-s05_12a:407_16	puññāni karotha, evaṃ tasmiṃ devaloke uppajjissathā”ti dhammaṃ desesi. So aparabhāge	4071	
PA_atk-s05_12a:407_17	pubbe vuttanayena palitaṃ disvā puttassa rajjaṃ paṭicchāpetvā kāme pahāya pabbajitvā	4071	
PA_atk-s05_12a:407_18	cattāro brahmavihāre bhāvetvā brahmalokūpago ahosi.	4071	
PA_atk-s05_12a:408	Tadā sakko anuruddho ahosi. Mātali ānando. Caturāsīti rājasahassāni buddhaparisā. Nimirājā lokanātho.	40	
PA_atk-s05_12a:409_0	Tassa idhāpi heṭṭhā vuttanayeneva bodhisambhārā niddhāretabbā. Tathā brahmalokasampattiṃ	409	
PA_atk-s05_12a:409_1	pahāya pubbe attanā pavattitaṃ kalyāṇavattaṃ anuppabandhessāmīti mahākaruṇāya manussaloke	409	
PA_atk-s05_12a:409_2	nibbattanaṃ, uḷāro dānajjhāsayo, tadanurūpā dānādīsu paṭipatti, mahājanassa ca tattha	409	
PA_atk-s05_12a:409_3	patiṭṭhāpanaṃ, yāva devamanussānaṃ patthaṭayasatā, sakkassa devarājassa upasaṅkamane	409	
PA_atk-s05_12a:409_4	ativimhayatā, tena dibbasampattiyā nimantiyamānopi taṃ analaṅkaritvā puññasambhāraparibrūhanatthaṃ	409	
PA_atk-s05_12a:409_5	puna manussavāsūpagamanaṃ, lābhasampattīsu sabbattha alaggabhāvoti evamādayo guṇānubhāvā niddhāretabbāti.	409	
PA_atk-s05_12a:410	Nimirājacariyāvaṇṇanā niṭṭhitā.	41	
PA_atk-s05_12a:411	7. Candakumāracariyāvaṇṇanā	41	
PA_atk-s05_12a:412	45. Sattame ekarājassa atrajoti ekarājassa nāma kāsirañño orasaputto. Nagare pupphavatiyāti pupphavatināmake nagare. Candasavhayoti candasaddena avhātabbo, candanāmoti attho.	41	
PA_atk-s05_12a:413_0	Atīte kira ayaṃ bārāṇasī pupphavatī nāma ahosi. Tattha vasavattirañño putto ekarājā	413	
PA_atk-s05_12a:413_1	nāma rajjaṃ kāresi. Bodhisatto tassa gotamiyā nāma aggamahesiyā kucchimhi paṭisandhiṃ	413	
PA_atk-s05_12a:413_2	aggahesi. “Candakumāro”tissa nāmamakaṃsu. Tassa padasā gamanakāle aparopi putto uppanno,	413	
PA_atk-s05_12a:413_3	tassa “sūriyakumāro”ti nāmamakaṃsu. Tassa padasā gamanakāle ekā dhītā uppannā, “selā”tissā	413	
PA_atk-s05_12a:413_4	nāmamakaṃsu. Vemātikā ca nesaṃ bhaddaseno sūro cāti dve bhātaro ahesuṃ. Bodhisatto	413	
PA_atk-s05_12a:413_5	anupubbena vuddhippatto sippesu ca vijjāṭṭhānesu ca pāraṃ agamāsi. Tassa rājā anucchavikaṃ	413	
PA_atk-s05_12a:413_6	candaṃ nāma rājadhītaraṃ ānetvā uparajjaṃ adāsi. Bodhisattassa eko putto uppanno,	413	
PA_atk-s05_12a:413_7	tassa “vāsulo”ti nāmamakaṃsu. Tassa pana rañño khaṇḍahālo nāma purohito, taṃ rājā	413	
PA_atk-s05_12a:413_8	vinicchaye ṭhapesi. So lañjavittako hutvā lañjaṃ gahetvā assāmike sāmike karoti,	413	
PA_atk-s05_12a:413_9	sāmike ca assāmike karoti. Athekadivasaṃ aṭṭaparājito eko puriso vinicchayaṭṭhāne	413	
PA_atk-s05_12a:413_10	upakkosento nikkhamitvā rājūpaṭṭhānaṃ gacchantaṃ bodhisattaṃ disvā tassa pādesu nipatitvā	4131	
PA_atk-s05_12a:413_11	“sāmi khaṇḍahālo vinicchaye vilopaṃ khādati, ahaṃ tena lañjaṃ gahetvā parājayaṃ pāpito”ti	4131	
PA_atk-s05_12a:413_12	aṭṭassaramakāsi. Bodhisatto “mā bhāyī”ti taṃ assāsetvā vinicchayaṃ netvā sāmikameva	4131	
PA_atk-s05_12a:413_13	sāmikaṃ akāsi. Mahājano mahāsaddena sādhukāramadāsi.	4131	
PA_atk-s05_12a:414_0	Rājā “bodhisattena kira aṭṭo suvinicchito”ti sutvā taṃ āmantetvā “tāta, ito paṭṭhāya	414	
PA_atk-s05_12a:414_1	tvameva aṭṭakaraṇe vinicchayaṃ vinicchināhī”ti vinicchayaṃ bodhisattassa adāsi. Khaṇḍahālassa	414	
PA_atk-s05_12a:414_2	āyo pacchijji. So tato paṭṭhāya bodhisatte āghātaṃ bandhitvā otārāpekkho vicari.	414	
PA_atk-s05_12a:414_3	So pana rājā mudhappasanno. So ekadivasaṃ supinantena devalokaṃ passitvā tattha gantukāmo	414	
PA_atk-s05_12a:414_4	hutvā “purohitaṃ brahmalokagāmimaggaṃ ācikkhā”ti āha. So “atidānaṃ dadanto sabbacatukkena	414	
PA_atk-s05_12a:414_5	yaññaṃ yajassū”ti vatvā raññā “kiṃ atidāna”nti puṭṭho “attano piyaputtā piyabhariyā	414	
PA_atk-s05_12a:414_6	piyadhītaro mahāvibhavaseṭṭhino maṅgalahatthiassādayoti ete cattāro cattāro katvā	414	
PA_atk-s05_12a:414_7	dvipadacatuppade yaññatthāya pariccajitvā tesaṃ galalohitena yajanaṃ atidānaṃ nāmā”ti	414	
PA_atk-s05_12a:414_8	saññāpesi. Iti so “saggamaggaṃ ācikkhissāmī”ti nirayamaggaṃ ācikkhi.	414	
PA_atk-s05_12a:415_0	Rājāpi tasmiṃ paṇḍitasaññī hutvā “tena vuttavidhi saggamaggo”ti saññāya taṃ paṭipajjitukāmo	415	
PA_atk-s05_12a:415_1	mahantaṃ yaññāvāṭaṃ kārāpetvā tattha bodhisattādike cattāro rājakumāre ādiṃ katvā	415	
PA_atk-s05_12a:415_2	khaṇḍahālena vuttaṃ sabbaṃ dvipadacatuppadaṃ yaññapasutaṭṭhāne nethāti āṇāpesi. Sabbañca	415	
PA_atk-s05_12a:415_3	yaññasambhāraṃ upakkhaṭaṃ ahosi. Taṃ sutvā mahājano mahantaṃ kolāhalaṃ akāsi. Rājā	415	
PA_atk-s05_12a:415_4	vippaṭisārī hutvā khaṇḍahālena upatthambhito punapi tathā taṃ āṇāpesi. Bodhisatto	415	
PA_atk-s05_12a:415_5	“khaṇḍahālena vinicchayaṭṭhānaṃ alabhantena mayi āghātaṃ bandhitvā mameva maraṇaṃ	415	
PA_atk-s05_12a:415_6	icchantena mahājanassa anayabyasanaṃ uppādita”nti jānitvā nānāvidhehi upāyehi rājānaṃ	415	
PA_atk-s05_12a:415_7	tato duggahitaggāhato vivecetuṃ vāyamitvāpi nāsakkhi. Mahājano paridevi, mahantaṃ	415	
PA_atk-s05_12a:415_8	kāruññamakāsi. Mahājanassa paridevantasseva yaññāvāṭe sabbakammāni niṭṭhāpesi. Rājaputtaṃ	415	
PA_atk-s05_12a:415_9	netvā gīvāya nāmetvā nisīdāpesuṃ. Khaṇḍahālo suvaṇṇapātiṃ upanāmetvā khaggaṃ ādāya	415	
PA_atk-s05_12a:415_10	“tassa gīvaṃ chindissāmī”ti aṭṭhāsi. Taṃ disvā candā nāma rājaputtassa devī “aññaṃ	4151	
PA_atk-s05_12a:415_11	me paṭisaraṇaṃ natthi, attano saccabalena sāmikassa sotthiṃ karissāmī”ti añjaliṃ	4151	
PA_atk-s05_12a:415_12	paggayha parisāya antare vicarantī “idaṃ ekanteneva pāpakammaṃ, yaṃ khaṇḍahālo saggamaggoti	4151	
PA_atk-s05_12a:415_13	karoti. Iminā mayhaṃ saccavacanena mama sāmikassa sotthi hotu.	4151	
PA_atk-s05_12a:416	“Yā devatā idha loke, sabbā tā saraṇaṃ gatā;	41	
PA_atk-s05_12a:417	Anāthaṃ tāyatha mamaṃ, yathāhaṃ patimā siya”nti. –	41	
PA_atk-s05_12a:418_0	Saccakiriyamakāsi. Sakko devarājā tassā paridevanasaddaṃ sutvā taṃ pavattiṃ ñatvā	418	
PA_atk-s05_12a:418_1	jalitaṃ ayokūṭaṃ ādāya āgantvā rājānaṃ tāsetvā sabbe vissajjāpesi. Sakkopi tadā attano	418	
PA_atk-s05_12a:418_2	dibbarūpaṃ dassetvā sampajjalitaṃ sajotibhūtaṃ vajiraṃ paribbhamanto “are, pāparāja	418	
PA_atk-s05_12a:418_3	kāḷakaṇṇi, kadā tayā pāṇātipātena sugatigamanaṃ diṭṭhapubbaṃ, candakumāraṃ sabbañca	418	
PA_atk-s05_12a:418_4	imaṃ janaṃ bandhanato mocehi, no ce mocessasi, ettheva te imassa ca duṭṭhabrāhmaṇassa	418	
PA_atk-s05_12a:418_5	sīsaṃ phālessāmī”ti ākāse aṭṭhāsi. Taṃ acchariyaṃ disvā rājā brāhmaṇo ca sīghaṃ sabbe bandhanā mocesuṃ.	418	
PA_atk-s05_12a:419_0	Atha mahājano ekakolāhalaṃ katvā sahasā yaññāvāṭaṃ ajjhottharitvā khaṇḍahālassa ekekaṃ	419	
PA_atk-s05_12a:419_1	leḍḍuppahāraṃ dento tattheva naṃ jīvitakkhayaṃ pāpetvā rājānampi māretuṃ ārabhi.	419	
PA_atk-s05_12a:419_2	Bodhisatto puretarameva pitaraṃ palissajitvā ṭhito māretuṃ na adāsi. Mahājano “jīvitaṃ	419	
PA_atk-s05_12a:419_3	tāvassa pāparañño dema, chattaṃ panassa na dassāma, nagare vāsaṃ vā na dassāma, taṃ	419	
PA_atk-s05_12a:419_4	caṇḍālaṃ katvā bahinagare vāsāpessāmā”ti rājavesaṃ hāretvā kāsāvaṃ nivāsāpetvā haliddipilotikāya	419	
PA_atk-s05_12a:419_5	sīsaṃ veṭhetvā caṇḍālaṃ katvā caṇḍālagāmaṃ pahiṇiṃsu. Ye pana taṃ pasughātayaññaṃ	419	
PA_atk-s05_12a:419_6	yajiṃsu ceva yajāpesuñca anumodiṃsu ca, sabbe te nirayaparāyanā ahesuṃ. Tenāha bhagavā –	419	
PA_atk-s05_12a:420	“Sabbe patiṭṭhā nirayaṃ, yathā taṃ pāpakaṃ karitvāna;	42	
PA_atk-s05_12a:421	Na hi pāpakammaṃ katvā, labbhā sugatiṃ ito gantu”nti. ;	42	
PA_atk-s05_12a:422_0	Atha sabbāpi rājaparisā nāgarā ceva jānapadā ca samāgantvā bodhisattaṃ rajje abhisiñciṃsu.	422	
PA_atk-s05_12a:422_1	So dhammena rajjaṃ anusāsanto taṃ attano mahājanassa ca akāraṇeneva uppannaṃ anayabyasanaṃ	422	
PA_atk-s05_12a:422_2	anussaritvā saṃvegajāto puññakiriyāsu bhiyyosomattāya ussāhajāto mahādānaṃ pavattesi,	422	
PA_atk-s05_12a:422_3	sīlāni rakkhi, uposathakammaṃ samādiyi. Tena vuttaṃ –	422	
PA_atk-s05_12a:424	“Tadāhaṃ yajanā mutto, nikkhanto yaññavāṭato;	42	
PA_atk-s05_12a:425	Saṃvegaṃ janayitvāna, mahādānaṃ pavattayi”nti. – ādi;	42	
PA_atk-s05_12a:426_0	Tattha yajanā muttoti khaṇḍahālena vihitayaññavidhito vuttanayena ghātetabbato mutto.	426	
PA_atk-s05_12a:426_1	Nikkhanto yaññavāṭatoti abhisekakaraṇatthāya ussāhajātena mahājanena saddhiṃ tato	426	
PA_atk-s05_12a:426_2	yaññabhūmito niggato. Saṃvegaṃ janayitvānāti evaṃ “bahuantarāyo lokasannivāso”ti	426	
PA_atk-s05_12a:426_3	ativiya saṃvegaṃ uppādetvā. Mahādānaṃ pavattayinti cha dānasālāyo kārāpetvā mahatā	426	
PA_atk-s05_12a:426_4	dhanapariccāgena vessantaradānasadisaṃ mahādānamadāsiṃ. Etena abhisekakaraṇato paṭṭhāya	426	
PA_atk-s05_12a:426_5	tassa mahādānassa pavattitabhāvaṃ dasseti.	426	
PA_atk-s05_12a:427_0	47. Dakkhiṇeyye adatvānāti dakkhiṇārahe puggale deyyadhammaṃ apariccajitvā. Api chappañca	427	
PA_atk-s05_12a:427_1	rattiyoti appekadā chapi pañcapi rattiyo attano pivanakhādanabhuñjanāni na karomīti dasseti.	427	
PA_atk-s05_12a:428_0	Tadā kira bodhisatto sakalajambudīpaṃ unnaṅgalaṃ katvā mahāmegho viya abhivassanto	428	
PA_atk-s05_12a:428_1	mahādānaṃ pavattesi. Tattha kiñcāpi dānasālāsu annapānādiuḷāruḷārapaṇītapaṇītameva	428	
PA_atk-s05_12a:428_2	yācakānaṃ yathārucitaṃ divase divase dīyati, tathāpi attano sajjitaṃ āhāraṃ rājārahabhojanampi	428	
PA_atk-s05_12a:428_3	yācakānaṃ adatvā na bhuñjati, taṃ sandhāya vuttaṃ “nāhaṃ pivāmī”tiādi.	428	
PA_atk-s05_12a:429_0	48. Idāni tathā yācakānaṃ dāne kāraṇaṃ dassento upamaṃ tāva āharati “yathāpi vāṇijo	429	
PA_atk-s05_12a:429_1	nāmā”tiādinā. Tassattho – yathā nāma vāṇijo bhaṇḍaṭṭhānaṃ gantvā appena pābhatena	429	
PA_atk-s05_12a:429_2	bahuṃ bhaṇḍaṃ vikkiṇitvā vipulaṃ bhaṇḍasannicayaṃ katvā desakālaṃ jānanto yatthassa	429	
PA_atk-s05_12a:429_3	lābho udayo mahā hoti, tattha dese kāle vā taṃ bhaṇḍaṃ harati upaneti vikkiṇāti.	429	
PA_atk-s05_12a:430_0	49. Sakabhuttāpīti sakabhuttatopi attanā paribhuttatopi. “Sakaparibhuttāpī”tipi pāṭho.	430	
PA_atk-s05_12a:430_1	Pareti parasmiṃ paṭiggāhakapuggale. Satabhāgoti anekasatabhāgo āyatiṃ bhavissati.	430	
PA_atk-s05_12a:430_2	Idaṃ vuttaṃ hoti – yathā vāṇijena kītabhaṇḍaṃ tattheva avikkiṇitvā tathārūpe dese	430	
PA_atk-s05_12a:430_3	kāle ca vikkiṇiyamānaṃ bahuṃ udayaṃ vipulaṃ phalaṃ hoti, tatheva attano santakaṃ	430	
PA_atk-s05_12a:430_4	attanā anupabhuñjitvā parasmiṃ paṭiggāhakapuggale dinnaṃ mahapphalaṃ anekasatabhāgo	430	
PA_atk-s05_12a:430_5	bhavissati, tasmā attanā abhuñjitvāpi parassa dātabbamevāti. Vuttañhetaṃ bhagavatā	430	
PA_atk-s05_12a:430_6	– “tiracchānagate dānaṃ datvā sataguṇā dakkhiṇā pāṭikaṅkhitabbā. Puthujjanadussīle	430	
PA_atk-s05_12a:430_7	dānaṃ datvā sahassaguṇā”ti vitthāro. Aparampi vuttaṃ “evaṃ ce, bhikkhave, sattā jāneyyuṃ	430	
PA_atk-s05_12a:430_8	dānasaṃvibhāgassa vipākaṃ, yathāhaṃ jānāmi, na adatvā bhuñjeyyuṃ, na ca nesaṃ maccheramalaṃ	430	
PA_atk-s05_12a:430_9	cittaṃ pariyādāya tiṭṭheyya. Yopi nesaṃ assa carimo ālopo carimaṃ kabaḷaṃ, tatopi	430	
PA_atk-s05_12a:430_10	na asaṃvibhajitvā bhuñjeyyu”ntiādi.	4301	
PA_atk-s05_12a:431_0	50. Etamatthavasaṃ ñatvāti etaṃ dānassa mahapphalabhāvasaṅkhātañceva sammāsambodhiyā	431	
PA_atk-s05_12a:431_1	paccayabhāvasaṅkhātañca atthavasaṃ kāraṇaṃ jānitvā. Na paṭikkamāmi dānatoti dānapāramito	431	
PA_atk-s05_12a:431_2	īsakampi na nivattāmi abhikkamāmi eva. Kimatthaṃ? Sambodhimanupattiyāti sambodhiṃ	431	
PA_atk-s05_12a:431_3	sabbaññutaññāṇaṃ anuppattiyā anuppattiyatthaṃ, adhigantunti attho.	431	
PA_atk-s05_12a:432_0	Tadā bodhisatto mahājanena pitari caṇḍālagāmaṃ pavesite dātabbayuttakaṃ paribbayaṃ	432	
PA_atk-s05_12a:432_1	dāpesi nivāsanāni pārupanāni ca. Sopi nagaraṃ pavisituṃ alabhanto bodhisatte uyyānakīḷādiatthaṃ	432	
PA_atk-s05_12a:432_2	bahigate upasaṅkamati, puttasaññāya pana na vandati, na añjalikammaṃ karoti, “ciraṃ	432	
PA_atk-s05_12a:432_3	jīva, sāmī”ti vadati. Bodhisattopi diṭṭhadivase atirekasammānaṃ karoti. So evaṃ dhammena	432	
PA_atk-s05_12a:432_4	rajjaṃ kāretvā āyupariyosāne sapariso devalokaṃ pūresi.	432	
PA_atk-s05_12a:433_0	Tadā khaṇḍahālo devadatto ahosi, gotamī devī mahāmāyā, candā rājadhītā rāhulamātā,	433	
PA_atk-s05_12a:433_1	vāsulo rāhulo, selā uppalavaṇṇā, sūro mahākassapo, bhaddaseno mahāmoggallāno, sūriyakumāro	433	
PA_atk-s05_12a:433_2	sāriputto, candarājā lokanātho.	433	
PA_atk-s05_12a:434_0	Tassa idhāpi pubbe vuttanayeneva yathārahaṃ sesapāramiyo niddhāretabbā. Tadā khaṇḍahālassa	434	
PA_atk-s05_12a:434_1	kakkhaḷapharusabhāvaṃ jānantopi ajjhupekkhitvā dhammena samena aṭṭassa vinicchayo,	434	
PA_atk-s05_12a:434_2	attānaṃ māretukāmasseva khaṇḍahālassa tathā yaññavidhānaṃ jānitvāpi tassa upari cittappakopābhāvo,	434	
PA_atk-s05_12a:434_3	attano parisaṃ gahetvā pitu sattu bhavituṃ samatthopi “mādisassa nāma garūhi virodho	434	
PA_atk-s05_12a:434_4	na yutto”ti attānaṃ purisapasuṃ katvā ghātāpetukāmassa pitu āṇāyaṃ avaṭṭhānaṃ, kosiyā	434	
PA_atk-s05_12a:434_5	asiṃ gahetvā sīsaṃ chindituṃ upakkamante purohite attano pitari putte sabbasattesu	434	
PA_atk-s05_12a:434_6	ca mettāpharaṇena samacittatā, mahājane pitaraṃ māretuṃ upakkamante sayaṃ palissajitvā	434	
PA_atk-s05_12a:434_7	tassa jīvitadānañca, divase divase vessantaradānasadisaṃ mahādānaṃ dadatopi dānena	434	
PA_atk-s05_12a:434_8	atittabhāvo, mahājanena caṇḍālesu vāsāpitassa pitu dātabbayuttakaṃ datvā posanaṃ,	434	
PA_atk-s05_12a:434_9	mahājanaṃ puññakiriyāsu patiṭṭhāpananti evamādayo guṇānubhāvā niddhāretabbāti.	434	
PA_atk-s05_12a:435	Candakumāracariyāvaṇṇanā niṭṭhitā.	43	
PA_atk-s05_12a:436	8. Sivirājacariyāvaṇṇanā	43	
PA_atk-s05_12a:437	51. Aṭṭhame ariṭṭhasavhaye nagareti ariṭṭhapuranāmake nagare. Sivi nāmāsi khattiyoti sivīti gottato evaṃnāmako rājā ahosi.	43	
PA_atk-s05_12a:438_0	Atīte kira siviraṭṭhe ariṭṭhapuranagare sivirāje rajjaṃ kārente mahāsatto tassa putto	438	
PA_atk-s05_12a:438_1	hutvā nibbatti. “Sivikumāro”tissa nāmamakaṃsu. So vayappatto takkasilaṃ gantvā uggahitasippo	438	
PA_atk-s05_12a:438_2	āgantvā pitu sippaṃ dassetvā uparajjaṃ labhitvā aparabhāge pitu accayena rājā hutvā	438	
PA_atk-s05_12a:438_3	agatigamanaṃ pahāya dasa rājadhamme akopetvā rajjaṃ kārento nagarassa catūsu dvāresu	438	
PA_atk-s05_12a:438_4	nagaramajjhe nivesanadvāreti cha dānasālāyo kāretvā devasikaṃ chasatasahassapariccāgena	438	
PA_atk-s05_12a:438_5	mahādānaṃ pavattesi. Aṭṭhamīcātuddasīpannarasīsu sayaṃ dānasālaṃ gantvā dānaggaṃ oloketi.	438	
PA_atk-s05_12a:439_0	So ekadā puṇṇamadivase pātova samussitasetacchatte rājapallaṅke nisinno attanā dinnadānaṃ	439	
PA_atk-s05_12a:439_1	āvajjento bāhiravatthuṃ attanā adinnaṃ nāma adisvā “na me bāhirakadānaṃ tathā cittaṃ	439	
PA_atk-s05_12a:439_2	toseti, yathā ajjhattikadānaṃ, aho vata mama dānasālaṃ gatakāle koci yācako bāhiravatthuṃ	439	
PA_atk-s05_12a:439_3	ayācitvā ajjhattikameva yāceyya, sace hi me koci sarīre maṃsaṃ vā lohitaṃ vā sīsaṃ	439	
PA_atk-s05_12a:439_4	vā hadayamaṃsaṃ vā akkhīni vā upaḍḍhasarīraṃ vā sakalameva vā attabhāvaṃ dāsabhāvena	439	
PA_atk-s05_12a:439_5	yāceyya, taṃtadevassa adhippāyaṃ pūrento dātuṃ sakkomī”ti cintesi. Pāḷiyaṃ pana akkhīnaṃ	439	
PA_atk-s05_12a:439_6	eva vasena āgatā. Tena vuttaṃ –	439	
PA_atk-s05_12a:440	“Nisajja pāsādavare, evaṃ cintesahaṃ tadā”.	44	
PA_atk-s05_12a:442	“Yaṃkiñci mānusaṃ dānaṃ, adinnaṃ me na vijjati;	44	
PA_atk-s05_12a:443	Yopi yāceyya maṃ cakkhuṃ, dadeyyaṃ avikampito”ti.	44	
PA_atk-s05_12a:444_0	Tattha mānusaṃ dānanti pakatimanussehi dātabbadānaṃ annapānādi. Evaṃ pana mahāsattassa	444	
PA_atk-s05_12a:444_1	uḷāre dānajjhāsaye uppanne sakkassa paṇḍukambalasilāsanaṃ uṇhākāraṃ dassesi. So tassa	444	
PA_atk-s05_12a:444_2	kāraṇaṃ āvajjento bodhisattassa ajjhāsayaṃ disvā “sivirājā ajja sampattayācakā cakkhūni	444	
PA_atk-s05_12a:444_3	ce yācanti, cakkhūni uppāṭetvā nesaṃ dassāmīti cintesī”ti sakko devaparisāya vatvā	444	
PA_atk-s05_12a:444_4	“so sakkhissati nu kho taṃ dātuṃ, udāhu noti vīmaṃsissāmi tāva na”nti bodhisatte	444	
PA_atk-s05_12a:444_5	soḷasahi gandhodakaghaṭehi nhatvā sabbālaṅkārehi paṭimaṇḍite alaṅkatahatthikkhandhavaragate	444	
PA_atk-s05_12a:444_6	dānaggaṃ gacchante jarājiṇṇo andhabrāhmaṇo viya hutvā tassa cakkhupathe ekasmiṃ unnatappadese	444	
PA_atk-s05_12a:444_7	ubho hatthe pasāretvā rājānaṃ jayāpetvā ṭhito bodhisattena tadabhimukhaṃ vāraṇaṃ	444	
PA_atk-s05_12a:444_8	pesetvā “brāhmaṇa, kiṃ icchasī”ti pucchito “tava dānajjhāsayaṃ nissāya samuggatena	444	
PA_atk-s05_12a:444_9	kittighosena sakalalokasannivāso nirantaraṃ phuṭo, ahañca andho, tasmā taṃ yācāmī”ti	444	
PA_atk-s05_12a:444_10	upacāravasena ekaṃ cakkhuṃ yāci. Tena vuttaṃ –	4441	
PA_atk-s05_12a:446	“Mama saṅkappamaññāya, sakko devānamissaro;	44	
PA_atk-s05_12a:447	Nisinno devaparisāya, idaṃ vacanamabravi.	44	
PA_atk-s05_12a:449	“Nisajja pāsādavare, sivirājā mahiddhiko;	44	
PA_atk-s05_12a:450	Cintento vividhaṃ dānaṃ, adeyyaṃ so na passati.	45	
PA_atk-s05_12a:452	“Tathaṃ nu vitathaṃ netaṃ, handa vīmaṃsayāmi taṃ;	45	
PA_atk-s05_12a:453	Muhuttaṃ āgameyyātha, yāva jānāmi taṃ manaṃ.	45	
PA_atk-s05_12a:455	“Pavedhamāno palitasiro, valigatto jarāturo;	45	
PA_atk-s05_12a:456	Andhavaṇṇova hutvāna, rājānaṃ upasaṅkami.	45	
PA_atk-s05_12a:458	“So tadā paggahetvāna, vāmaṃ dakkhiṇabāhu ca;	45	
PA_atk-s05_12a:459	Sirasmiṃ añjaliṃ katvā, idaṃ vacanamabravi.	45	
PA_atk-s05_12a:461	“‘Yācāmi taṃ mahārāja, dhammika raṭṭhavaḍḍhana;	46	
PA_atk-s05_12a:462	Tava dānaratā kitti, uggatā devamānuse.	46	
PA_atk-s05_12a:464	“‘Ubhopi nettā nayanā, andhā upahatā mama;	46	
PA_atk-s05_12a:465	Ekaṃ me nayanaṃ dehi, tvampi ekena yāpayā”’ti.	46	
PA_atk-s05_12a:466_0	Tattha cintento vividhaṃ dānanti attanā dinnaṃ vividhaṃ dānaṃ cintento, āvajjento	466	
PA_atk-s05_12a:466_1	dānaṃ vā attanā dinnaṃ vividhaṃ bāhiraṃ deyyadhammaṃ cintento. Adeyyaṃ so na passatīti	466	
PA_atk-s05_12a:466_2	bāhiraṃ viya ajjhattikavatthumpi adeyyaṃ dātuṃ asakkuṇeyyaṃ na passati, “cakkhūnipi	466	
PA_atk-s05_12a:466_3	uppāṭetvā dassāmī”ti cintesīti adhippāyo. Tathaṃ nu vitathaṃ netanti etaṃ ajjhattikavatthunopi	466	
PA_atk-s05_12a:466_4	adeyyassa adassanaṃ deyyabhāveneva dassanaṃ cintanaṃ saccaṃ nu kho, udāhu, asaccanti	466	
PA_atk-s05_12a:466_5	attho. So tadā paggahetvāna, vāmaṃ dakkhiṇabāhu cāti vāmabāhuṃ dakkhiṇabāhuñca tadā	466	
PA_atk-s05_12a:466_6	paggahetvā, ubho bāhū ukkhipitvāti attho. Raṭṭhavaḍḍhanāti raṭṭhavaḍḍhīkara. Tvampi	466	
PA_atk-s05_12a:466_7	ekena yāpayāti ekena cakkhunā samavisamaṃ passanto sakaṃ attabhāvaṃ tvaṃ yāpehi,	466	
PA_atk-s05_12a:466_8	ahampi bhavato laddhena ekena yāpemīti dasseti.	466	
PA_atk-s05_12a:467_0	Taṃ sutvā mahāsatto tuṭṭhamānaso “idānevāhaṃ pāsāde nisinno evaṃ cintetvā āgato,	467	
PA_atk-s05_12a:467_1	ayañca me cittaṃ ñatvā viya cakkhuṃ yācati, aho vata me lābhā, ajja me manoratho	467	
PA_atk-s05_12a:467_2	matthakaṃ pāpuṇissati, adinnapubbaṃ vata dānaṃ dassāmī”ti ussāhajāto ahosi. Tamatthaṃ	467	
PA_atk-s05_12a:467_3	pakāsento satthā āha –	467	
PA_atk-s05_12a:469	“Tassāhaṃ vacanaṃ sutvā, haṭṭho saṃviggamānaso;	46	
PA_atk-s05_12a:470	Katañjalī vedajāto, idaṃ vacanamabraviṃ.	47	
PA_atk-s05_12a:472	“‘Idānāhaṃ cintayitvāna, pāsādato idhāgato;	47	
PA_atk-s05_12a:473	Tvaṃ mama cittamaññāya, nettaṃ yācitumāgato.	47	
PA_atk-s05_12a:475	“‘Aho me mānasaṃ siddhaṃ, saṅkappo paripūrito;	47	
PA_atk-s05_12a:476	Adinnapubbaṃ dānavaraṃ, ajja dassāmi yācake”’ti.	47	
PA_atk-s05_12a:477_0	Tattha tassāti tassa brāhmaṇarūpadharassa sakkassa. Haṭṭhoti tuṭṭho. Saṃviggamānasoti	477	
PA_atk-s05_12a:477_1	mama cittaṃ jānitvā viya iminā brāhmaṇena cakkhu yācitaṃ, ettakaṃ kālaṃ evaṃ acintetvā	477	
PA_atk-s05_12a:477_2	pamajjito vatamhīti saṃviggacitto. Vedajātoti jātapītipāmojjo. Abravinti abhāsiṃ.	477	
PA_atk-s05_12a:477_3	Mānasanti manasi bhavaṃ mānasaṃ, dānajjhāsayo, “cakkhuṃ dassāmī”ti uppannadānajjhāsayoti	477	
PA_atk-s05_12a:477_4	attho. Saṅkappoti manoratho. Paripūritoti paripuṇṇo.	477	
PA_atk-s05_12a:478_0	Atha bodhisatto cintesi – “ayaṃ brāhmaṇo mama cittācāraṃ ñatvā viya duccajampi cakkhuṃ	478	
PA_atk-s05_12a:478_1	maṃ yācati, siyā nu kho kāyaci devatāya anusiṭṭho bhavissati, pucchissāmi tāva na”nti	478	
PA_atk-s05_12a:478_2	cintetvā taṃ brāhmaṇaṃ pucchi. Tenāha bhagavā jātakadesanāyaṃ –	478	
PA_atk-s05_12a:479	“Kenānusiṭṭho idhamāgatosi, vanibbaka cakkhupathāni yācituṃ;	47	
PA_atk-s05_12a:480	Suduccajaṃ yācasi uttamaṅgaṃ, yamāhu nettaṃ purisena duccaja”nti.;	48	
PA_atk-s05_12a:481	Taṃ sutvā brāhmaṇarūpadharo sakko āha –	48	
PA_atk-s05_12a:482	“Yamāhu devesu sujampatīti, maghavāti naṃ āhu manussaloke;	48	
PA_atk-s05_12a:483	Tenānusiṭṭho idhamāgatosmi, vanibbako cakkhupathāni yācituṃ.	48	
PA_atk-s05_12a:484	“Vanibbato mayhaṃ vaniṃ anuttaraṃ, dadāhi te cakkhupathāni yācito;	48	
PA_atk-s05_12a:485	Dadāhi me cakkhupathaṃ anuttaraṃ, yamāhu nettaṃ purisena duccaja”nti. ;	48	
PA_atk-s05_12a:486	Mahāsatto āha –	48	
PA_atk-s05_12a:487	“Yena atthena āgacchi, yamatthamabhipatthayaṃ;	48	
PA_atk-s05_12a:488	Te te ijjhantu saṅkappā, labha cakkhūni brāhmaṇa.	48	
PA_atk-s05_12a:489	“Ekaṃ te yācamānassa, ubhayāni dadāmahaṃ;	48	
PA_atk-s05_12a:490	Sa cakkhumā gaccha janassa pekkhato,	49	
PA_atk-s05_12a:491	Yadicchase tvaṃ tada te samijjhatū”ti. ;	49	
PA_atk-s05_12a:492_0	Tattha vanibbakāti taṃ ālapati. Cakkhupathānīti dassanassa pathabhāvato cakkhūnamevetaṃ	492	
PA_atk-s05_12a:492_1	nāmaṃ. Yamāhūti yaṃ loke “duccaja”nti kathenti. Vanibbatoti yācantassa. Vaninti yācanaṃ.	492	
PA_atk-s05_12a:492_2	Te teti te tava tassa andhassa saṅkappā. Sa cakkhumāti so tvaṃ mama cakkhūhi cakkhumā	492	
PA_atk-s05_12a:492_3	hutvā. Tada te samijjhatūti yaṃ tvaṃ mama santikā icchasi, taṃ te samijjhatūti.	492	
PA_atk-s05_12a:493_0	Rājā ettakaṃ kathetvā “ayaṃ brāhmaṇo sakkena anusiṭṭho idhāgatosmīti bhaṇati, nūna	493	
PA_atk-s05_12a:493_1	imassa iminā upāyena cakkhu sampajjissatī”ti ñatvā “idheva mayā cakkhūni uppāṭetvā	493	
PA_atk-s05_12a:493_2	dātuṃ asāruppa”nti cintetvā brāhmaṇaṃ ādāya antepuraṃ gantvā rājāsane nisīditvā sivakaṃ	493	
PA_atk-s05_12a:493_3	nāma vejjaṃ pakkosāpesi. Atha “amhākaṃ kira rājā akkhīni uppāṭetvā brāhmaṇassa dātukāmo”ti	493	
PA_atk-s05_12a:493_4	sakalanagare ekakolāhalaṃ ahosi. Atha naṃ rañño ñātisenāpatiādayo rājavallabhā amaccā	493	
PA_atk-s05_12a:493_5	pārisajjā nāgarā orodhā ca sabbe sannipatitvā nānāupāyehi nivāresuṃ. Rājāpi ne anuvāresi tenāha –	493	
PA_atk-s05_12a:494	“Mā no deva adā cakkhuṃ, mā no sabbe parākari;	49	
PA_atk-s05_12a:495	Dhanaṃ dehi mahārāja, muttā veḷuriyā bahū.	49	
PA_atk-s05_12a:496	“Yutte deva rathe dehi, ājānīye calaṅkate;	49	
PA_atk-s05_12a:497	Nāge dehi mahārāja, hemakappanavāsase.	49	
PA_atk-s05_12a:498	“Yathā taṃ sivayo sabbe, sayoggā sarathā sadā;	49	
PA_atk-s05_12a:499	Samantā parikireyyuṃ, evaṃ dehi rathesabhā”ti. ;	49	
PA_atk-s05_12a:500	Atha rājā tisso gāthā abhāsi –	50	
PA_atk-s05_12a:501	“Yo ve dassanti vatvāna, adāne kurute mano;	50	
PA_atk-s05_12a:502	Bhūmyaṃ so patitaṃ pāsaṃ, gīvāyaṃ paṭimuñcati.	50	
PA_atk-s05_12a:503	“Yo ve dassanti vatvāna, adāne kurute mano;	50	
PA_atk-s05_12a:504	Pāpā pāpataro hoti, sampatto yamasādhanaṃ.	50	
PA_atk-s05_12a:505	“Yañhi yāce tañhi dade, yaṃ na yāce na taṃ dade;	50	
PA_atk-s05_12a:506	Svāhaṃ tameva dassāmi, yaṃ maṃ yācati brāhmaṇo”ti. ;	50	
PA_atk-s05_12a:507_0	Tattha mā no, devāti noti nipātamattaṃ. Deva, mā cakkhuṃ adāsi. Mā no sabbe parākarīti	507	
PA_atk-s05_12a:507_1	amhe sabbe mā pariccaji. Akkhīsu hi dinnesu tvaṃ rajjaṃ na karissasi, evaṃ tayā mayaṃ	507	
PA_atk-s05_12a:507_2	pariccattā nāma bhavissāmāti adhippāyena evamāhaṃsu. Parikireyyunti parivāreyyuṃ.	507	
PA_atk-s05_12a:507_3	Evaṃ dehīti yathā taṃ avikalacakkhuṃ sivayo ciraṃ parivāreyyuṃ, evaṃ dehi dhanamevassa	507	
PA_atk-s05_12a:507_4	dehi, mā akkhīni, akkhīsu hi dinnesu na taṃ sivayo parivāressantīti dasseti.	507	
PA_atk-s05_12a:508_0	Paṭimuñcatīti paṭipaveseti. Pāpā pāpataro hotīti lāmakā lāmakataro nāma hoti. Sampatto	508	
PA_atk-s05_12a:508_1	yamasādhananti yamassa āṇāpavattiṭṭhānaṃ ussadanirayaṃ esa patto nāma hoti. Yañhi	508	
PA_atk-s05_12a:508_2	yāceti yaṃ vatthuṃ yācako yācati, dāyakopi tadeva dadeyya, na ayācitaṃ, ayañca brāhmaṇo	508	
PA_atk-s05_12a:508_3	cakkhuṃ maṃ yācati, na muttādikaṃ dhanaṃ, taṃ dassāmīti vadati.	508	
PA_atk-s05_12a:509_0	Atha naṃ “āyuādīsu kiṃ patthetvā cakkhūni desi devā”ti pucchiṃsu. Mahāpuriso “nāhaṃ	509	
PA_atk-s05_12a:509_1	diṭṭhadhammikaṃ samparāyikaṃ vā sampattiṃ patthetvā demi, api ca bodhisattānaṃ āciṇṇasamāciṇṇo	509	
PA_atk-s05_12a:509_2	porāṇakamaggo esa, yadidaṃ dānapāramipūraṇaṃ nāmā”ti āha. Tena vuttaṃ –	509	
PA_atk-s05_12a:510	“Āyuṃ nu vaṇṇaṃ nu sukhaṃ balaṃ nu, kiṃ patthayāno nu janinda desi;	51	
PA_atk-s05_12a:511	Kathañhi rājā sivinaṃ anuttaro, cakkhūni dajjā paralokahetu.	51	
PA_atk-s05_12a:512	“Na vāhametaṃ yasasā dadāmi, na puttamicche na dhanaṃ na raṭṭhaṃ;	51	
PA_atk-s05_12a:513	Satañca dhammo carito purāṇo, icceva dāne ramate mano mamā”ti. ;	51	
PA_atk-s05_12a:514	Tattha paralokahetūti, mahārāja, kathaṃ nāma tumhādiso paṇḍitapuriso sakkasampattisadisaṃ sandiṭṭhikaṃ issariyaṃ pahāya paralokahetu cakkhūni dadeyyāti.	51	
PA_atk-s05_12a:515_0	Na vāhanti na ve ahaṃ. Yasasāti dibbassa vā mānusassa vā issariyassa kāraṇā, apica	515	
PA_atk-s05_12a:515_1	sataṃ bodhisattānaṃ dhammo buddhakārako carito ācarito āciṇṇo purātano icceva iminā	515	
PA_atk-s05_12a:515_2	kāraṇena dāneyeva īdiso mama mano niratoti.	515	
PA_atk-s05_12a:516	Evañca pana vatvā rājā amacce saññāpetvā sivakaṃ vejjaṃ āṇāpesi – “ehi, sivaka, mama ubhopi akkhīni imassa brāhmaṇassa dātuṃ sīghaṃ uppāṭetvā hatthe patiṭṭhapehī”ti. Tena vuttaṃ –	51	
PA_atk-s05_12a:518	“Ehi sivaka uṭṭhehi, mā dandhayi mā pavedhayi;	51	
PA_atk-s05_12a:519	Ubhopi nayanaṃ dehi, uppāṭetvā vanibbake.	51	
PA_atk-s05_12a:521	“Tato so codito mayhaṃ, sivako vacanaṃkaro;	52	
PA_atk-s05_12a:522	Uddharitvāna pādāsi, tālamiñjaṃva yācake”ti.	52	
PA_atk-s05_12a:523_0	Tattha uṭṭhehīti uṭṭhānavīriyaṃ karohi. Imasmiṃ mama cakkhudāne sahāyakiccaṃ karohīti	523	
PA_atk-s05_12a:523_1	dasseti. Mā dantayīti mā cirāyi. Ayañhi atidullabho cirakālaṃ patthito mayā uttamo	523	
PA_atk-s05_12a:523_2	dānakkhaṇo paṭiladdho, so mā virajjhīti adhippāyo. Mā pavedhayīti “amhākaṃ rañño	523	
PA_atk-s05_12a:523_3	cakkhūni uppāṭemī”ti cittutrāsavasena mā vedhayi sarīrakampaṃ mā āpajji. Ubhopi nayananti	523	
PA_atk-s05_12a:523_4	ubhopi nayane. Vanibbaketi yācakassa mayhanti mayā. Uddharitvāna pādāsīti so vejjo	523	
PA_atk-s05_12a:523_5	rañño akkhikūpato ubhopi akkhīni uppāṭetvā rañño hatthe adāsi.	523	
PA_atk-s05_12a:524_0	Dento ca na satthakena uddharitvā adāsi. So hi cintesi – “ayuttaṃ mādisassa susikkhitavejjassa	524	
PA_atk-s05_12a:524_1	rañño akkhīsu satthapātana”nti bhesajjāni ghaṃsetvā bhesajjacuṇṇena nīluppalaṃ paribhāvetvā	524	
PA_atk-s05_12a:524_2	dakkhiṇakkhiṃ upasiṅghāpesi, akkhi parivatti, dukkhā vedanā uppajji. So paribhāvetvā	524	
PA_atk-s05_12a:524_3	punapi upasiṅghāpesi, akkhi akkhikūpato mucci, balavatarā vedanā udapādi, tatiyavāre	524	
PA_atk-s05_12a:524_4	kharataraṃ paribhāvetvā upanāmesi, akkhi osadhabalena paribbhamitvā akkhikūpato nikkhamitvā	524	
PA_atk-s05_12a:524_5	nhārusuttakena olambamānaṃ aṭṭhāsi, adhimattā vedanā udapādi, lohitaṃ pagghari, nivatthasāṭakāpi	524	
PA_atk-s05_12a:524_6	lohitena temiṃsu. Orodhā ca amaccā ca rañño pādamūle patitvā “deva, akkhīni mā dehi,	524	
PA_atk-s05_12a:524_7	deva, akkhīni mā dehī”ti mahāparidevaṃ parideviṃsu.	524	
PA_atk-s05_12a:525_0	Rājā vedanaṃ adhivāsetvā “tāta, mā papañcaṃ karī”ti āha. So “sādhu, devā”ti vāmahatthena	525	
PA_atk-s05_12a:525_1	akkhiṃ dhāretvā dakkhiṇahatthena satthakaṃ ādāya akkhisuttakaṃ chinditvā akkhiṃ gahetvā	525	
PA_atk-s05_12a:525_2	mahāsattassa hatthe ṭhapesi. So vāmakkhinā dakkhiṇakkhiṃ oloketvā pariccāgapītiyā	525	
PA_atk-s05_12a:525_3	abhibhuyyamānaṃ dukkhavedanaṃ vedento “ehi, brāhmaṇā”ti brāhmaṇaṃ pakkosāpetvā “mama	525	
PA_atk-s05_12a:525_4	ito cakkhuto sataguṇena sahassaguṇena satasahassaguṇena samantacakkhumeva piyataraṃ,	525	
PA_atk-s05_12a:525_5	tassa me idaṃ akkhidānaṃ paccayo hotū”ti brāhmaṇassa akkhiṃ adāsi. So taṃ ukkhipitvā	525	
PA_atk-s05_12a:525_6	attano akkhimhi ṭhapesi, taṃ tassānubhāvena vikasitanīluppalaṃ viya hutvā upaṭṭhāsi.	525	
PA_atk-s05_12a:525_7	Mahāsatto vāmakkhinā tassa taṃ akkhiṃ disvā “aho sudinnaṃ mayā akkhī”ti antosamuggatāya	525	
PA_atk-s05_12a:525_8	pītiyā nirantaraṃ phuṭasarīro hutvā aparampi adāsi. Sakkopi taṃ tatheva katvā rājanivesanā	525	
PA_atk-s05_12a:525_9	nikkhamitvā mahājanassa olokentasseva nagarā nikkhamitvā devalokameva gato.	525	
PA_atk-s05_12a:526_0	Rañño nacirasseva akkhīni āvāṭabhāvaṃ appattāni kambalageṇḍukaṃ viya uggatena maṃsapiṇḍena	526	
PA_atk-s05_12a:526_1	pūretvā cittakammarūpassa viya ruhiṃsu, vedanā pacchijji. Atha mahāsatto katipāhaṃ	526	
PA_atk-s05_12a:526_2	pāsāde vasitvā “kiṃ andhassa rajjenāti amaccānaṃ rajjaṃ niyyātetvā uyyānaṃ gantvā	526	
PA_atk-s05_12a:526_3	pabbajitvā samaṇadhammaṃ karissāmī”ti cintetvā amaccānaṃ tamatthaṃ ārocetvā “mukhadhovanādidāyako	526	
PA_atk-s05_12a:526_4	eko puriso mayhaṃ santike hotu, sarīrakiccaṭṭhānesupi me rajjukaṃ bandhathā”ti vatvā	526	
PA_atk-s05_12a:526_5	sivikāya gantvā pokkharaṇitīre rājapallaṅke nisīdi. Amaccāpi vanditvā paṭikkamiṃsu.	526	
PA_atk-s05_12a:526_6	Bodhisattopi attano dānaṃ āvajjesi. Tasmiṃ khaṇe sakkassa āsanaṃ uṇhākāraṃ dassesi.	526	
PA_atk-s05_12a:526_7	Sakko taṃ disvā “mahārājassa varaṃ datvā cakkhuṃ paṭipākatikaṃ karissāmī”ti bodhisattassa	526	
PA_atk-s05_12a:526_8	samīpaṃ gantvā padasaddamakāsi. Mahāsattena ca “ko eso”ti vutte –	526	
PA_atk-s05_12a:527	“Sakkohamasmi devindo, āgatosmi tavantike;	52	
PA_atk-s05_12a:528	Varaṃ varassu rājīsi, yaṃ kiñci manasicchasī”ti. –	52	
PA_atk-s05_12a:529	Vatvā tena –	52	
PA_atk-s05_12a:530	“Pahūtaṃ me dhanaṃ sakka, balaṃ koso canappako;	53	
PA_atk-s05_12a:531	Andhassa me sato dāni, maraṇaññeva ruccatī”ti. –	53	
PA_atk-s05_12a:532_0	Vutte atha naṃ sakko āha – “sivirāja, kiṃ pana tvaṃ maritukāmo hutvā maraṇaṃ rocesi,	532	
PA_atk-s05_12a:532_1	udāhu andhabhāvenā”ti. Andhabhāvena, devāti. “Mahārāja, dānaṃ nāma na kevalaṃ samparāyatthameva	532	
PA_atk-s05_12a:532_2	diyyati, diṭṭhadhammatthāyapi paccayo hoti, tasmā tava dānapuññameva nissāya saccakiriyaṃ	532	
PA_atk-s05_12a:532_3	karohi, tassa baleneva te cakkhu uppajjissatī”ti vutte “tena hi mayā mahādānaṃ sudinna”nti	532	
PA_atk-s05_12a:532_4	vatvā saccakiriyaṃ karonto –	532	
PA_atk-s05_12a:533	“Ye maṃ yācitumāyanti, nānāgottā vanibbakā;	53	
PA_atk-s05_12a:534	Yopi maṃ yācate tattha, sopi me manaso piyo;	53	
PA_atk-s05_12a:535	Etena saccavajjena, cakkhu me upapajjathā”ti. –	53	
PA_atk-s05_12a:536	Āha.	53	
PA_atk-s05_12a:537_0	Tattha ye manti ye maṃ yācitumāgacchanti, tesupi āgatesu yo imaṃ nāma dehīti vācaṃ	537	
PA_atk-s05_12a:537_1	nicchārento maṃ yācate, sopi me manaso piyo. Etenāti sace mayhaṃ sabbepi yācakā piyā,	537	
PA_atk-s05_12a:537_2	saccamevetaṃ mayā vuttaṃ, etena me saccavacanena ekaṃ cakkhu upapajjatha uppajjatūti.	537	
PA_atk-s05_12a:538	Athassa vacanasamanantarameva paṭhamaṃ cakkhu udapādi. Tato dutiyassa uppajjanatthāya –	53	
PA_atk-s05_12a:539	“Yaṃ maṃ so yācituṃ āgā, dehi cakkhunti brāhmaṇo;	53	
PA_atk-s05_12a:540	Tassa cakkhūni pādāsiṃ, brāhmaṇassa vanibbato.	54	
PA_atk-s05_12a:541	“Bhiyyo maṃ āvisī pīti, somanassañcanappakaṃ;	54	
PA_atk-s05_12a:542	Etena saccavajjena, dutiyaṃ me upapajjathā”ti. –	54	
PA_atk-s05_12a:543	Āha.	54	
PA_atk-s05_12a:544_0	Tattha yaṃ manti yo maṃ. Soti so cakkhuyācako brāhmaṇo. Āgāti āgato. Vanibbatoti	544	
PA_atk-s05_12a:544_1	yācantassa. Maṃ āvisīti brāhmaṇassa cakkhūni datvā andhakālepi tathārūpaṃ vedanaṃ	544	
PA_atk-s05_12a:544_2	agaṇetvā “aho sudinnaṃ me dāna”nti paccavekkhantaṃ maṃ bhiyyo atirekatarā pīti āvisi.	544	
PA_atk-s05_12a:544_3	Somanassañcanappakanti aparimāṇaṃ somanassaṃ uppajji. Etenāti sace tadā mama anappakaṃ	544	
PA_atk-s05_12a:544_4	pītisomanassaṃ uppannaṃ, saccamevetaṃ mayā vuttaṃ, etena me saccavacanena dutiyampi	544	
PA_atk-s05_12a:544_5	cakkhu upapajjatūti.	544	
PA_atk-s05_12a:545_0	Taṃkhaṇaññeva dutiyampi cakkhu udapādi. Tāni panassa cakkhūni neva pākatikāni, na	545	
PA_atk-s05_12a:545_1	dibbāni. Sakkabrāhmaṇassa hi dinnaṃ cakkhuṃ puna pākatikaṃ kātuṃ na sakkā, upahatacakkhuno	545	
PA_atk-s05_12a:545_2	ca dibbacakkhu nāma nuppajjati, vuttanayena panassa ādimajjhapariyosānesu aviparītaṃ	545	
PA_atk-s05_12a:545_3	attano dānapītiṃ upādāya pītipharaṇavasena nibbattāni “saccapāramitācakkhūnī”ti vuttāni. Tena vuttaṃ –	545	
PA_atk-s05_12a:547	“Dadamānassa dentassa, dinnadānassa me sato;	54	
PA_atk-s05_12a:548	Cittassa aññathā natthi, bodhiyāyeva kāraṇā”ti.	54	
PA_atk-s05_12a:549_0	Tattha dadamānassāti cakkhūni dātuṃ vejjena uppāṭentassa. Dentassāti uppāṭitāni tāni	549	
PA_atk-s05_12a:549_1	sakkabrāhmaṇassa hatthe ṭhapentassa. Dinnadānassāti cakkhudānaṃ dinnavato. Cittassa	549	
PA_atk-s05_12a:549_2	aññathāti dānajjhāsayassa aññathābhāvo. Bodhiyāyeva kāraṇāti tañca sabbaññutaññāṇasseva hetūti attho.	549	
PA_atk-s05_12a:550_0	66. Sabbaññutaññāṇassa sudullabhatāya evaṃ sudukkaraṃ mayā katanti na cakkhūnaṃ na	550	
PA_atk-s05_12a:550_1	attabhāvassapi appiyatāyāti dassento “na me dessā”ti osānagāthamāha. Tattha attā	550	
PA_atk-s05_12a:550_2	na me na dessiyoti paṭhamo na-kāro nipātamatto. Attā na me kujjhitabbo, na appiyoti	550	
PA_atk-s05_12a:550_3	attho. “Attānaṃ me na dessiya”ntipi pāṭho. Tassattho – me attānaṃ ahaṃ na dessiyaṃ	550	
PA_atk-s05_12a:550_4	na kujjheyyaṃ na kujjhituṃ arahāmi na so mayā kujjhitabboti. “Attāpi me na dessiyo”tipi	550	
PA_atk-s05_12a:550_5	paṭhanti. Adāsahanti adāsiṃ ahaṃ. “Adāsiha”ntipi pāṭho.	550	
PA_atk-s05_12a:551	Tadā pana bodhisattassa saccakiriyāya cakkhūsu uppannesu sakkānubhāvena sabbā rājaparisā sannipatitāva ahosi. Athassa sakko mahājanamajjhe ākāse ṭhatvā –	55	
PA_atk-s05_12a:552	“Dhammena bhāsitā gāthā, sivīnaṃ raṭṭhavaḍḍhana;	55	
PA_atk-s05_12a:553	Etāni tava nettāni, dibbāni paṭidissare.	55	
PA_atk-s05_12a:554	“Tirokuṭṭaṃ tiroselaṃ, samatiggayha pabbataṃ;	55	
PA_atk-s05_12a:555	Samantā yojanasataṃ, dassanaṃ anubhontu te”ti. –	55	
PA_atk-s05_12a:556_0	Imāhi gāthāhi thutiṃ katvā devalokameva gato. Bodhisattopi mahājanaparivuto mahantena	556	
PA_atk-s05_12a:556_1	sakkārena nagaraṃ pavisitvā rājagehadvāre susajjite mahāmaṇḍape samussitasetacchatte	556	
PA_atk-s05_12a:556_2	rājapallaṅke nisinno cakkhupaṭilābhena tuṭṭhahaṭṭhapamuditānaṃ daṭṭhuṃ āgatānaṃ nāgarānaṃ	556	
PA_atk-s05_12a:556_3	jānapadānaṃ rājaparisāya ca dhammaṃ desento –	556	
PA_atk-s05_12a:557	“Ko nīdha vittaṃ na dadeyya yācito, api visiṭṭhaṃ supiyampi attano;	55	
PA_atk-s05_12a:558	Tadiṅgha sabbe sivayo samāgatā, dibbāni nettāni mamajja passatha.	55	
PA_atk-s05_12a:559	“Tirokuṭṭaṃ tiroselaṃ, samatiggayha pabbataṃ;	55	
PA_atk-s05_12a:560	Samantā yojanasataṃ, dassanaṃ anubhonti me.	56	
PA_atk-s05_12a:561	“Na cāgamattā paramatthi kiñci, maccānaṃ idha jīvite;	56	
PA_atk-s05_12a:562	Datvāna mānusaṃ cakkhuṃ, laddhaṃ me cakkhu amānusaṃ.	56	
PA_atk-s05_12a:563	“Etampi disvā sivayo, detha dānāni bhuñjatha;	56	
PA_atk-s05_12a:564	Datvā ca bhutvā ca yathānubhāvaṃ, aninditā saggamupetha ṭhāna”nti. –	56	
PA_atk-s05_12a:565_0	Imā gāthā abhāsi. Tattha dhammena bhāsitāti, mahārāja, imā te gāthā dhammena sabhāveneva	565	
PA_atk-s05_12a:565_1	bhāsitā. Dibbānīti dibbānubhāvayuttāni. Paṭidissareti paṭidissanti. Tirokuṭṭanti	565	
PA_atk-s05_12a:565_2	parakuṭṭaṃ. Tiroselanti paraselaṃ. Samatiggayhāti atikkamitvā. Samantā dasadisā yojanasataṃ	565	
PA_atk-s05_12a:565_3	rūpadassanaṃ anubhontu sādhentu.	565	
PA_atk-s05_12a:566_0	Ko nīdhāti ko nu idha. Api visiṭṭhanti uttamampi samānaṃ. Na cāgamattāti cāgappamāṇato	566	
PA_atk-s05_12a:566_1	aññaṃ varaṃ nāma natthi. Idha jīviteti imasmiṃ jīvaloke. “Idha jīvata”ntipi paṭhanti.	566	
PA_atk-s05_12a:566_2	Imasmiṃ loke jīvamānānanti attho. Amānusanti dibbacakkhu mayā laddhaṃ, iminā kāraṇena	566	
PA_atk-s05_12a:566_3	veditabbametaṃ “cāgato uttamaṃ nāma natthī”ti. Etampi disvāti etaṃ mayā laddhaṃ dibbacakkhuṃ disvāpi.	566	
PA_atk-s05_12a:567_0	Iti imāhi catūhi gāthāhi na kevalaṃ tasmiṃyeva khaṇe, atha kho anvaddhamāsampi uposathe	567	
PA_atk-s05_12a:567_1	mahājanaṃ sannipātetvā dhammaṃ desesi. Taṃ sutvā mahājano dānādīni puññāni katvā	567	
PA_atk-s05_12a:567_2	devalokaparāyano ahosi.	567	
PA_atk-s05_12a:568	Tadā vejjo ānandatthero ahosi, sakko anuruddhatthero, sesaparisā buddhaparisā, sivirājā lokanātho.	56	
PA_atk-s05_12a:569_0	Tassa idhāpi vuttanayeneva yathārahaṃ pāramiyo niddhāretabbā. Tathā divase divase	569	
PA_atk-s05_12a:569_1	yathā adinnapubbaṃ bāhiradeyyadhammavatthu na hoti, evaṃ aparimitaṃ mahādānaṃ pavattentassa	569	
PA_atk-s05_12a:569_2	tena aparituṭṭhassa kathaṃ nu kho ahaṃ ajjhattikavatthukaṃ dānaṃ dadeyyaṃ, kadā nu	569	
PA_atk-s05_12a:569_3	kho maṃ koci āgantvā ajjhattikaṃ deyyadhammaṃ yāceyya, sace hi koci yācako me hadayamaṃsassa	569	
PA_atk-s05_12a:569_4	nāmaṃ gaṇheyya, kaṇayena naṃ nīharitvā pasannaudakato sanāḷaṃ padumaṃ uddharanto	569	
PA_atk-s05_12a:569_5	viya lohitabinduṃ paggharantaṃ hadayaṃ nīharitvā dassāmi. Sace sarīramaṃsassa nāmaṃ	569	
PA_atk-s05_12a:569_6	gaṇheyya, avalekhanena tālaguḷapaṭalaṃ uppāṭento viya sarīramaṃsaṃ uppāṭetvā dassāmi.	569	
PA_atk-s05_12a:569_7	Sace lohitassa nāmaṃ gaṇheyya, asinā vijjhitvā yantamukhe vā patitvā upanītaṃ bhājanaṃ	569	
PA_atk-s05_12a:569_8	pūretvā lohitaṃ dassāmi. Sace pana koci “gehe me kammaṃ nappavattati, tattha me dāsakammaṃ	569	
PA_atk-s05_12a:569_9	karohī”ti vadeyya, rājavesaṃ apanetvā tassa attānaṃ sāvetvā dāsakammaṃ karissāmi.	569	
PA_atk-s05_12a:569_10	Sace vā pana koci akkhīnaṃ nāmaṃ gaṇheyya, tālamiñjaṃ nīharanto viya akkhīni uppāṭetvā	5691	
PA_atk-s05_12a:569_11	tassa dassāmīti evaṃ anaññasādhāraṇavasībhāvappattānaṃ mahābodhisattānaṃyeva āveṇikā	5691	
PA_atk-s05_12a:569_12	uḷāratarā parivitakkuppatti, cakkhuyācakaṃ labhitvā amaccapārisajjādīhi nivāriyamānassāpi	5691	
PA_atk-s05_12a:569_13	tesaṃ vacanaṃ anādiyitvā attano parivitakkānurūpaṃ paṭipattiyā ca paramā pītipaṭisaṃvedanā,	5691	
PA_atk-s05_12a:569_14	tassā pītimanatāya avitathabhāvaṃ nissāya sakkassa purato saccakiriyākaraṇaṃ, tena	5691	
PA_atk-s05_12a:569_15	ca attano cakkhūnaṃ paṭipākatikabhāvo, tesañca dibbānubhāvatāti evamādayo mahāsattassa	5691	
PA_atk-s05_12a:569_16	guṇānubhāvā veditabbāti.	5691	
PA_atk-s05_12a:570	Sivirājacariyāvaṇṇanā niṭṭhitā.	57	
PA_atk-s05_12a:571	9. Vessantaracariyāvaṇṇanā	57	
PA_atk-s05_12a:572_0	67. Navame yā me ahosi janikāti ettha meti vessantarabhūtaṃ attānaṃ sandhāya satthā	572	
PA_atk-s05_12a:572_1	vadati. Tenevāha – “phussatī nāma khattiyā”ti. Tadā hissa mātā “phussatī”ti evaṃnāmikā	572	
PA_atk-s05_12a:572_2	khattiyānī ahosi. Sā atītāsu jātīsūti sā tato anantarātītajātiyaṃ. Ekatthe hi etaṃ	572	
PA_atk-s05_12a:572_3	bahuvacanaṃ. Sakkassa mahesī piyā ahosīti sambandho. Atha vā yā me ahosi janikā imasmiṃ	572	
PA_atk-s05_12a:572_4	carimattabhāve, sā atītāsu jātīsu phussatī nāma, tattha atītāya jātiyā khattiyā,	572	
PA_atk-s05_12a:572_5	yatthāhaṃ tassā kucchimhi vessantaro hutvā nibbattiṃ, tato anantarātītāya sakkassa	572	
PA_atk-s05_12a:572_6	mahesī piyā ahosīti. Tatrāyaṃ anupubbikathā –	572	
PA_atk-s05_12a:573_0	Ito hi ekanavute kappe vipassī nāma satthā loke udapādi. Tasmiṃ bandhumatīnagaraṃ	573	
PA_atk-s05_12a:573_1	upanissāya kheme migadāye viharante bandhumā rājā kenaci raññā pesitaṃ mahagghaṃ	573	
PA_atk-s05_12a:573_2	candanasāraṃ attano jeṭṭhadhītāya adāsi. Sā tena sukhumaṃ candanacuṇṇaṃ kāretvā samuggaṃ	573	
PA_atk-s05_12a:573_3	pūretvā vihāraṃ gantvā satthu suvaṇṇavaṇṇaṃ sarīraṃ pūjetvā sesacuṇṇāni gandhakuṭiyaṃ	573	
PA_atk-s05_12a:573_4	vikiritvā “bhante, anāgate tumhādisassa buddhassa mātā bhaveyya”nti patthanaṃ akāsi.	573	
PA_atk-s05_12a:573_5	Sā tato cutā tassā candanacuṇṇapūjāya phalena rattacandanaparipphositena viya sarīrena	573	
PA_atk-s05_12a:573_6	devesu ca manussesu ca saṃsarantī tāvatiṃsabhavane sakkassa devarañño aggamahesī	573	
PA_atk-s05_12a:573_7	hutvā nibbatti. Athassā āyupariyosāne pubbanimittesu uppannesu sakko devarājā tassā	573	
PA_atk-s05_12a:573_8	parikkhīṇāyukataṃ ñatvā tassā anukampāya “bhadde, phussati dasa te vare dammi, te	573	
PA_atk-s05_12a:573_9	gaṇhassū”ti āha. Tena vuttaṃ –	573	
PA_atk-s05_12a:575	“Tassā āyukkhayaṃ ñatvā, devindo etadabravi;	57	
PA_atk-s05_12a:576	‘Dadāmi te dasa vare, vara bhadde yadicchasī”’ti.	57	
PA_atk-s05_12a:577	Tattha varāti varassu varaṃ gaṇha. Bhadde, yadicchasīti, bhadde, phussati yaṃ icchasi yaṃ tava piyaṃ, taṃ dasahi koṭṭhāsehi “varaṃ varassu paṭiggaṇhāhī”ti vadati.	57	
PA_atk-s05_12a:578_0	69. Punidamabravīti puna idaṃ sā attano cavanadhammataṃ ajānantī “kiṃ nu me aparādhatthī”tiādikaṃ	578	
PA_atk-s05_12a:578_1	abhāsi. Sā hi pamattā hutvā attano āyukkhayaṃ ajānantī ayaṃ “varaṃ gaṇhā”ti vadanto	578	
PA_atk-s05_12a:578_2	“katthaci mama uppajjanaṃ icchatī”ti ñatvā evamāha. Tattha aparādhatthīti aparādho	578	
PA_atk-s05_12a:578_3	atthi. Kiṃ nu dessā ahaṃ tavāti kiṃ kāraṇaṃ ahaṃ tava dessā kujjhitabbā appiyā jātā.	578	
PA_atk-s05_12a:578_4	Rammā cāvesi maṃ ṭhānāti ramaṇīyā imasmā ṭhānā cāvesi. Vātova dharaṇīruhanti yena	578	
PA_atk-s05_12a:578_5	balavā māluto viya rukkhaṃ ummūlento imamhā devalokā cāvetukāmosi kiṃ nu kāraṇanti taṃ pucchati.	578	
PA_atk-s05_12a:579_0	70. Tassidanti tassā idaṃ. Na ceva te kataṃ pāpanti na ceva tayā kiñci pāpaṃ kataṃ	579	
PA_atk-s05_12a:579_1	yena te aparādho siyā. Na ca me tvaṃsi appiyāti mama tvaṃ na cāpi appiyā, yena dessā	579	
PA_atk-s05_12a:579_2	nāma mama appiyāti adhippāyo.	579	
PA_atk-s05_12a:580	71. Idāni yena adhippāyena vare dātukāmo, taṃ dassento “ettakaṃyeva te āyu, cavanakālo bhavissatī”ti vatvā vare gaṇhāpento “paṭiggaṇha mayā dinne, vare dasa varuttame”ti āha.	58	
PA_atk-s05_12a:581	Tattha varuttameti varesu uttame aggavare.	58	
PA_atk-s05_12a:582_0	72. Dinnavarāti “vare dassāmī”ti paṭiññādānavasena dinnavarā. Tuṭṭhahaṭṭhāti icchitalābhaparitosena	582	
PA_atk-s05_12a:582_1	tuṭṭhā ceva tassa ca sikhāppattidassanena hāsavasena haṭṭhā ca. Pamoditāti balavapāmojjena	582	
PA_atk-s05_12a:582_2	pamuditā. Mamaṃ abbhantaraṃ katvāti tesu varesu maṃ abbhantaraṃ karitvā. Dasa vare	582	
PA_atk-s05_12a:582_3	varīti sā attano khīṇāyukabhāvaṃ ñatvā sakkena varadānatthaṃ katokāsā sakalajambudīpatalaṃ	582	
PA_atk-s05_12a:582_4	olokentī attano anucchavikaṃ sivirañño nivesanaṃ disvā tattha tassa aggamahesibhāvo	582	
PA_atk-s05_12a:582_5	nīlanettatā nīlabhamukatā phussatītināmaṃ guṇavisesayuttaputtapaṭilābho anunnatakucchibhāvo	582	
PA_atk-s05_12a:582_6	alambatthanatā apalitabhāvo sukhumacchavitā vajjhajanānaṃ mocanasamatthatā cāti ime dasa vare gaṇhi.	582	
PA_atk-s05_12a:583_0	Iti sā dasa vare gahetvā tato cutā maddarañño aggamahesiyā kucchimhi nibbatti. Jāyamānā	583	
PA_atk-s05_12a:583_1	ca sā candanacuṇṇaparipphositena viya sarīrena jātā. Tenassā nāmaggahaṇadivase “phussatī”	583	
PA_atk-s05_12a:583_2	tveva nāmaṃ kariṃsu. Sā mahantena parivārena vaḍḍhitvā soḷasavassakāle uttamarūpadharā	583	
PA_atk-s05_12a:583_3	ahosi. Atha naṃ jetuttaranagare sivimahārājā puttassa sañjayakumārassatthāya ānetvā	583	
PA_atk-s05_12a:583_4	setacchattaṃ ussāpetvā taṃ soḷasannaṃ itthisahassānaṃ jeṭṭhakaṃ katvā aggamahesiṭṭhāne	583	
PA_atk-s05_12a:583_5	ṭhapesi. Tena vuttaṃ –	583	
PA_atk-s05_12a:585	“Tato cutā sā phussatī, khattiye upapajjatha;	58	
PA_atk-s05_12a:586	Jetuttaramhi nagare, sañjayena samāgamī”ti.	58	
PA_atk-s05_12a:587_0	Sā sañjayarañño piyā ahosi manāpā. Atha sakko āvajjento “mayā phussatiyā dinnavaresu	587	
PA_atk-s05_12a:587_1	nava varā samiddhā”ti disvā “puttavaro na samiddho, tampissā samijjhāpessāmī”ti cintetvā	587	
PA_atk-s05_12a:587_2	bodhisattaṃ tadā tāvatiṃsadevaloke khīṇāyukaṃ disvā tassa santikaṃ gantvā “mārisa,	587	
PA_atk-s05_12a:587_3	tayā manussaloke sivisañjayarañño aggamahesiyā kucchimhi paṭisandhiṃ gaṇhituṃ vaṭṭatī”ti	587	
PA_atk-s05_12a:587_4	tassa ceva aññesañca cavanadhammānaṃ saṭṭhisahassānaṃ devaputtānaṃ paṭiññaṃ gahetvā	587	
PA_atk-s05_12a:587_5	sakaṭṭhānameva gato. Mahāsattopi tato cavitvā tatthuppanno. Sesā devaputtāpi saṭṭhisahassānaṃ	587	
PA_atk-s05_12a:587_6	amaccānaṃ gehesu nibbattiṃsu. Mahāsatte kucchigate phussatidevī catūsu nagaradvāresu	587	
PA_atk-s05_12a:587_7	nagaramajjhe nivesanadvāreti cha dānasālāyo kāretvā devasikaṃ chasatasahassāni vissajjetvā	587	
PA_atk-s05_12a:587_8	dānaṃ dātuṃ dohaḷinī ahosi. Rājā tassā dohaḷaṃ sutvā nemittake brāhmaṇe pakkosāpetvā	587	
PA_atk-s05_12a:587_9	pucchitvā “mahārāja, deviyā kucchimhi dānābhirato uḷāro satto uppanno, dānena tittiṃ	587	
PA_atk-s05_12a:587_10	na pāpuṇissatī”ti sutvā tuṭṭhamānaso vuttappakāraṃ dānaṃ paṭṭhapesi. Samaṇabrāhmaṇajiṇṇāturakapaṇaddhikavanibbakayācake	5871	
PA_atk-s05_12a:587_11	santappesi. Bodhisattassa paṭisandhiggahaṇato paṭṭhāya rañño āyassa pamāṇaṃ nāhosi.	5871	
PA_atk-s05_12a:587_12	Tassa puññānubhāvena sakalajambudīpe rājāno paṇṇākāraṃ pahiṇanti. Tena vuttaṃ –	5871	
PA_atk-s05_12a:589	“Yadāhaṃ phussatiyā kucchiṃ, okkanto piyamātuyā;	58	
PA_atk-s05_12a:590	Mama tejena me mātā, tadā dānaratā ahu.	59	
PA_atk-s05_12a:592	“Adhane āture jiṇṇe, yācake addhike jane;	59	
PA_atk-s05_12a:593	Samaṇe brāhmaṇe khīṇe, deti dānaṃ akiñcane”ti;	59	
PA_atk-s05_12a:594_0	Tattha mama tejenāti mama dānajjhāsayānubhāvena. Khīṇeti bhogādīhi parikkhīṇe pārijuññappatte.	594	
PA_atk-s05_12a:594_1	Akiñcaneti apariggahe. Sabbattha visaye bhummaṃ. Adhanādayo hi dānadhammassa pavattiyā visayo.	594	
PA_atk-s05_12a:595_0	Devī mahantena parihārena gabbhaṃ dhārentī dasamāse paripuṇṇe nagaraṃ daṭṭhukāmā	595	
PA_atk-s05_12a:595_1	hutvā rañño ārocesi. Rājā devanagaraṃ viya nagaraṃ alaṅkārāpetvā deviṃ rathavaraṃ	595	
PA_atk-s05_12a:595_2	āropetvā nagaraṃ padakkhiṇaṃ kāresi. Tassā vessavīthiyā majjhappattakāle kammajavātā	595	
PA_atk-s05_12a:595_3	caliṃsu. Amaccā rañño ārocesuṃ. So vessavīthiyaṃyevassā sūtigharaṃ kāretvā ārakkhaṃ	595	
PA_atk-s05_12a:595_4	gaṇhāpesi. Sā tattha puttaṃ vijāyi. Tenāha –	595	
PA_atk-s05_12a:597	“Dasamāse dhārayitvāna, karonte puraṃ padakkhiṇaṃ;	59	
PA_atk-s05_12a:598	Vessānaṃ vīthiyā majjhe, janesi phussatī mamaṃ.	59	
PA_atk-s05_12a:599	77. “Na mayhaṃ mattikaṃ nāmaṃ, nāpi pettikasambhavaṃ.	59	
PA_atk-s05_12a:600	Jātettha vessavīthiyaṃ, tasmā vessantaro ahū”ti.	60	
PA_atk-s05_12a:601	Tattha karonte puraṃ padakkhiṇanti deviṃ gahetvā sañjayamahārāje nagaraṃ padakkhiṇaṃ kurumāne. Vessānanti vāṇijānaṃ.	60	
PA_atk-s05_12a:602_0	Na mattikaṃ nāmanti na mātuāgataṃ mātāmahādīnaṃ nāmaṃ. Pettikasambhavanti pitu idanti	602	
PA_atk-s05_12a:602_1	pettikaṃ, sambhavati etasmāti sambhavo, taṃ pettikaṃ sambhavo etassāti pettikasambhavaṃ,	602	
PA_atk-s05_12a:602_2	nāmaṃ. Mātāpitusambandhavasena na katanti dasseti. Jātetthāti jāto ettha. “Jātomhī”tipi	602	
PA_atk-s05_12a:602_3	pāṭho. Tasmā vessantaro ahūti yasmā tadā vessavīthiyaṃ jāto, tasmā vessantaro nāma	602	
PA_atk-s05_12a:602_4	ahosi, vessantaroti nāmaṃ akaṃsūti attho.	602	
PA_atk-s05_12a:603_0	Mahāsatto mātu kucchito nikkhamanto visado hutvā akkhīni ummīletvāva nikkhami. Nikkhantamatte	603	
PA_atk-s05_12a:603_1	eva mātu hatthaṃ pasāretvā “amma, dānaṃ dassāmi, atthi kiñcī”ti āha. Athassa mātā	603	
PA_atk-s05_12a:603_2	“tāta, yathājjhāsayaṃ dānaṃ dehī”ti hatthasamīpe sahassatthavikaṃ ṭhapesi. Bodhisatto	603	
PA_atk-s05_12a:603_3	hi ummaṅgajātake imasmiṃ jātake pacchimattabhāveti tīsu ṭhānesu jātamattova kathesi.	603	
PA_atk-s05_12a:603_4	Rājā mahāsattassa atidīghādidosavivajjitā madhurakhīrā catusaṭṭhidhātiyo upaṭṭhāpesi.	603	
PA_atk-s05_12a:603_5	Tena saddhiṃ jātānaṃ saṭṭhiyā dārakasahassānampi dhātiyo dāpesi. So saṭṭhidārakasahassehi	603	
PA_atk-s05_12a:603_6	saddhiṃ mahantena parivārena vaḍḍhati. Tassa rājā satasahassagghanakaṃ kumārapiḷandhanaṃ	603	
PA_atk-s05_12a:603_7	kārāpetvā adāsi. So catupañcavassikakāle taṃ omuñcitvā dhātīnaṃ datvā puna tāhi dīyamānaṃ	603	
PA_atk-s05_12a:603_8	na gaṇhāti. Taṃ sutvā rājā “mama puttena dinnaṃ sudinna”nti vatvā aparampi kāresi.	603	
PA_atk-s05_12a:603_9	Tampi deti. Dārakakāleyeva dhātīnaṃ navavāre piḷandhanaṃ adāsi.	603	
PA_atk-s05_12a:604_0	Aṭṭhavassikakāle pana sayanapīṭhe nisinno cintesi – “ahaṃ bāhirakadānaṃ demi, na	604	
PA_atk-s05_12a:604_1	taṃ maṃ paritoseti, ajjhattikadānaṃ dātukāmomhi. Sace hi maṃ koci hadayaṃ yāceyya,	604	
PA_atk-s05_12a:604_2	hadayaṃ nīharitvā dadeyyaṃ. Sace akkhīni yāceyya, akkhīni uppāṭetvā dadeyyaṃ. Sace	604	
PA_atk-s05_12a:604_3	sakalasarīre maṃsaṃ rudhirampi vā yāceyya, sakalasarīrato maṃsaṃ chinditvā rudhirampi	604	
PA_atk-s05_12a:604_4	asinā vijjhitvā dadeyyaṃ. Athāpi koci ‘dāso me hohī’ti vadeyya, attānaṃ tassa sāvetvā	604	
PA_atk-s05_12a:604_5	dadeyya”nti. Tassevaṃ sabhāvaṃ sarasaṃ cintentassa catunahutādhikadviyojanasatasahassabahalā	604	
PA_atk-s05_12a:604_6	ayaṃ mahāpathavī udakapariyantaṃ katvā kampi. Sinerupabbatarājā onamitvā jetuttaranagarābhimukho	604	
PA_atk-s05_12a:604_7	aṭṭhāsi. Tena vuttaṃ –	604	
PA_atk-s05_12a:606	“Yadāhaṃ dārako homi, jātiyā aṭṭhavassiko;	60	
PA_atk-s05_12a:607	Tadā nisajja pāsāde, dānaṃ dātuṃ vicintayiṃ.	60	
PA_atk-s05_12a:609	“Hadayaṃ dadeyyaṃ cakkhuṃ, maṃsampi rudhirampi ca;	60	
PA_atk-s05_12a:610	Dadeyyaṃ kāyaṃ sāvetvā, yadi koci yācaye mamaṃ.	61	
PA_atk-s05_12a:612	“Sabhāvaṃ cintayantassa, akampitamasaṇṭhitaṃ;	61	
PA_atk-s05_12a:613	Akampi tattha pathavī, sineruvanavaṭaṃsakā”ti.	61	
PA_atk-s05_12a:614_0	Tattha sāvetvāti “ajja paṭṭhāya ahaṃ imassa dāso”ti dāsabhāvaṃ sāvetvā. Yadi koci	614	
PA_atk-s05_12a:614_1	yācaye mamanti koci maṃ yadi yāceyya. Sabhāvaṃ cintayantassāti aviparītaṃ attano	614	
PA_atk-s05_12a:614_2	yathābhūtaṃ sabhāvaṃ atittimaṃ yathājjhāsayaṃ cintentassa mama, mayi cintenteti attho.	614	
PA_atk-s05_12a:614_3	Akampitanti kampitarahitaṃ. Asaṇṭhitanti saṅkocarahitaṃ. Yena hi lobhādinā abodhisattānaṃ	614	
PA_atk-s05_12a:614_4	cakkhādidāne cittutrāsasaṅkhātaṃ kampitaṃ saṅkocasaṅkhātaṃ saṇṭhitañca siyā, tena	614	
PA_atk-s05_12a:614_5	vināti attho. Akampīti acali. Sineruvanavaṭaṃsakāti sinerumhi uṭṭhitanandanavanaphārusakavanamissakavanacittalatāvanādikappakataruvanaṃ	614	
PA_atk-s05_12a:614_6	sineruvanaṃ. Atha vā sineru ca jambudīpādīsu ramaṇīyavanañca sineruvanaṃ, taṃ vanaṃ	614	
PA_atk-s05_12a:614_7	vaṭaṃsakaṃ etissāti sineruvanavaṭaṃsakā.	614	
PA_atk-s05_12a:615_0	Evañca pathavikampane vattamāne madhuragambhīradevo gajjanto khaṇikavassaṃ vassi,	615	
PA_atk-s05_12a:615_1	vijjulatā nicchariṃsu, mahāsamuddo ubbhijji, sakko devarājā apphoṭesi, mahābrahmā	615	
PA_atk-s05_12a:615_2	sādhukāramadāsi, yāva brahmalokā ekakolāhalaṃ ahosi. Mahāsatto soḷasavassakāleyeva	615	
PA_atk-s05_12a:615_3	sabbasippānaṃ nipphattiṃ pāpuṇi. Tassa pitā rajjaṃ dātukāmo mātarā saddhiṃ mantetvā	615	
PA_atk-s05_12a:615_4	maddarājakulato mātuladhītaraṃ maddiṃ nāma rājakaññaṃ ānetvā soḷasannaṃ itthisahassānaṃ	615	
PA_atk-s05_12a:615_5	jeṭṭhakaṃ aggamahesiṃ katvā mahāsattaṃ rajje abhisiñci. Mahāsatto rajje patiṭṭhitakālato	615	
PA_atk-s05_12a:615_6	paṭṭhāya devasikaṃ chasatasahassāni vissajjetvā mahādānaṃ pavattento anvaddhamāsaṃ	615	
PA_atk-s05_12a:615_7	dānaṃ oloketuṃ upasaṅkamati. Aparabhāge maddidevī puttaṃ vijāyi. Taṃ kañcanajālena	615	
PA_atk-s05_12a:615_8	sampaṭicchiṃsu, tenassa “jālikumāro”tveva nāmaṃ kariṃsu. Tassa padasā gamanakāle	615	
PA_atk-s05_12a:615_9	sā dhītaraṃ vijāyi. Taṃ kaṇhājinena sampaṭicchiṃsu, tenassā “kaṇhājinā”tveva nāmaṃ	615	
PA_atk-s05_12a:615_10	kariṃsu. Tena vuttaṃ –	6151	
PA_atk-s05_12a:617	“Anvaddhamāse pannarase, puṇṇamāse uposathe;	61	
PA_atk-s05_12a:618	Paccayaṃ nāgamāruyha, dānaṃ dātuṃ upāgami”nti.	61	
PA_atk-s05_12a:619_0	Tattha anvaddhamāseti anuaddhamāse, addhamāse addhamāseti attho. Puṇṇamāseti puṇṇamāsiyaṃ,	619	
PA_atk-s05_12a:619_1	māsaparipūriyā candaparipūriyā ca samannāgate pannarase dānaṃ dātuṃ upāgaminti sambandho.	619	
PA_atk-s05_12a:619_2	Tatrāyaṃ yojanā – paccayaṃ nāgamāruyha addhamāse addhamāse dānaṃ dātuṃ dānasālaṃ	619	
PA_atk-s05_12a:619_3	upāgamiṃ, evaṃ upagacchanto ca yadā ekasmiṃ pannarase puṇṇamāsiuposathe dānaṃ dātuṃ	619	
PA_atk-s05_12a:619_4	upāgamiṃ, tadā kaliṅgaraṭṭhavisayā brāhmaṇā upagañchu manti tattha paccayaṃ nāganti	619	
PA_atk-s05_12a:619_5	paccayanāmakaṃ maṅgalahatthiṃ. Bodhisattassa hi jātadivase ekā ākāsacārinī kareṇukā	619	
PA_atk-s05_12a:619_6	abhimaṅgalasammataṃ sabbasetahatthipotakaṃ ānetvā maṅgalahatthiṭṭhāne ṭhapetvā pakkāmi.	619	
PA_atk-s05_12a:619_7	Tassa mahāsattaṃ paccayaṃ katvā laddhattā “paccayo”tveva nāmaṃ kariṃsu. Taṃ paccayanāmakaṃ	619	
PA_atk-s05_12a:619_8	opavayhaṃ hatthināgaṃ āruyha dānaṃ dātuṃ upāgaminti. Tena vuttaṃ –	619	
PA_atk-s05_12a:621	“Kaliṅgaraṭṭhavisayā, brāhmaṇā upagañchu maṃ;	62	
PA_atk-s05_12a:622	Ayācuṃ maṃ hatthināgaṃ, dhaññaṃ maṅgalasammataṃ.	62	
PA_atk-s05_12a:624	“Avuṭṭhiko janapado, dubbhikkho chātako mahā;	62	
PA_atk-s05_12a:625	Dadāhi pavaraṃ nāgaṃ, sabbasetaṃ gajuttama”nti.	62	
PA_atk-s05_12a:626_0	Tattha “kaliṅgaraṭṭhavisayā”tiādigāthā heṭṭhā kururājacaritepi āgatā eva, tasmā tāsaṃ	626	
PA_atk-s05_12a:626_1	attho kathāmaggo ca tattha vuttanayeneva veditabbo. Idha pana maṅgalahatthino setattā	626	
PA_atk-s05_12a:626_2	“sabbasetaṃ gajuttama”nti vuttaṃ. Bodhisatto hatthikkhandhavaragato –	626	
PA_atk-s05_12a:628	“Dadāmi na vikampāmi, yaṃ maṃ yācanti brāhmaṇā;	62	
PA_atk-s05_12a:629	Santaṃ nappaṭigūhāmi, dāne me ramate mano”ti. –	62	
PA_atk-s05_12a:630	Attano dānābhiratiṃ pavedento –	63	
PA_atk-s05_12a:632	“Na me yācakamanuppatte, paṭikkhepo anucchavo;	63	
PA_atk-s05_12a:633	Mā me bhijji samādānaṃ, dassāmi vipulaṃ gaja”nti. –	63	
PA_atk-s05_12a:634_0	Paṭijānitvā hatthikkhandhato oruyha analaṅkataṭṭhānaṃ olokanatthaṃ anupariyāyitvā	634	
PA_atk-s05_12a:634_1	analaṅkataṭṭhānaṃ adisvā kusumamissagandhodakabharitaṃ suvaṇṇabhiṅgāraṃ gahetvā “bhonto	634	
PA_atk-s05_12a:634_2	ito ethā”ti alaṅkatarajatadāmasadisaṃ hatthisoṇḍaṃ tesaṃ hatthe ṭhapetvā udakaṃ pātetvā	634	
PA_atk-s05_12a:634_3	alaṅkatavāraṇaṃ adāsi. Tena vuttaṃ –	634	
PA_atk-s05_12a:636	“Nāgaṃ gahetvā soṇḍāya, bhiṅgāre ratanāmaye;	63	
PA_atk-s05_12a:637	Jalaṃ hatthe ākiritvā, brāhmaṇānaṃ adaṃ gaja”nti. ;	63	
PA_atk-s05_12a:638_0	Tattha santanti vijjamānaṃ deyyadhammaṃ. Nappaṭigūhāmīti na paṭicchādemi. Yo hi attano	638	
PA_atk-s05_12a:638_1	santakaṃ “mayhameva hotū”ti cinteti, yācito vā paṭikkhipati, so yācakānaṃ abhimukhe	638	
PA_atk-s05_12a:638_2	ṭhitampi atthato paṭicchādeti nāma. Mahāsatto pana attano sīsaṃ ādiṃ katvā ajjhattikadānaṃ	638	
PA_atk-s05_12a:638_3	dātukāmova, kathaṃ bāhiraṃ paṭikkhipati, tasmā āha “santaṃ nappaṭigūhāmī”ti. Tenevāha	638	
PA_atk-s05_12a:638_4	“dāne me ramate mano”ti. Sesaṃ heṭṭhā vuttatthameva.	638	
PA_atk-s05_12a:639_0	Tassa pana hatthino catūsu pādesu alaṅkārā cattāri satasahassāni agghanti, ubhosu	639	
PA_atk-s05_12a:639_1	passesu alaṅkārā dve satasahassāni, heṭṭhā udare kambalaṃ satasahassaṃ, piṭṭhiyaṃ	639	
PA_atk-s05_12a:639_2	muttājālaṃ maṇijālaṃ kañcanajālanti tīṇi jālāni tīṇi satasahassāni, ubho kaṇṇālaṅkārā	639	
PA_atk-s05_12a:639_3	dve satasahassāni, piṭṭhiyaṃ atthatakambalaṃ satasahassaṃ, kumbhālaṅkāro satasahassaṃ,	639	
PA_atk-s05_12a:639_4	tayo vaṭaṃsakā tīṇi satasahassāni, kaṇṇacūḷālaṅkāro satasahassaṃ, dvinnaṃ dantānaṃ	639	
PA_atk-s05_12a:639_5	alaṅkārā dve satasahassāni, soṇḍāya sovatthikālaṅkāro satasahassaṃ, naṅguṭṭhālaṅkāro	639	
PA_atk-s05_12a:639_6	satasahassaṃ, ārohaṇanisseṇi satasahassaṃ, bhuñjanakaṭāhaṃ satasahassaṃ, ṭhapetvā	639	
PA_atk-s05_12a:639_7	anagghabhaṇḍaṃ idaṃ tāva ettakaṃ catuvīsati satasahassāni agghati. Chattapiṇḍiyaṃ	639	
PA_atk-s05_12a:639_8	pana maṇi, cūḷāmaṇi, muttāhāre maṇi, aṅkuse maṇi, hatthikaṇṭhaveṭhanamuttāhāre maṇi,	639	
PA_atk-s05_12a:639_9	hatthikumbhe maṇīti imāni cha anagghāni, hatthīpi anaggho evāti hatthinā saddhiṃ	639	
PA_atk-s05_12a:639_10	satta anagghāni, tāni sabbāni brāhmaṇānaṃ adāsi. Tathā hatthino paricārakāni pañca	6391	
PA_atk-s05_12a:639_11	kulasatāni hatthimeṇḍahatthigopakehi saddhiṃ adāsi. Saha dānena panassa heṭṭhā vuttanayeneva	6391	
PA_atk-s05_12a:639_12	bhūmikampādayo ahesuṃ. Tena vuttaṃ –	6391	
PA_atk-s05_12a:641	“Punāparaṃ dadantassa, sabbasetaṃ gajuttamaṃ;	64	
PA_atk-s05_12a:642	Tadāpi pathavī kampi, sineruvanavaṭaṃsakā”ti.	64	
PA_atk-s05_12a:643	Jātakepi vuttaṃ –	64	
PA_atk-s05_12a:644	“Tadāsi yaṃ bhiṃsanakaṃ, tadāsi lomahaṃsanaṃ;	64	
PA_atk-s05_12a:645	Hatthināge padinnamhi, medanī sampakampathā”ti.	64	
PA_atk-s05_12a:646_0	88. Tassa nāgassa dānenāti chahi anagghehi saddhiṃ catuvīsatisatasahassagghanikaalaṅkārabhaṇḍasahitassa	646	
PA_atk-s05_12a:646_1	tassa maṅgalahatthissa pariccāgena. Sivayoti sivirājakumārā ceva siviraṭṭhavāsino	646	
PA_atk-s05_12a:646_2	ca. “Sivayo”ti ca desanāsīsametaṃ. Tattha hi amaccā pārisajjā brāhmaṇagahapatikā	646	
PA_atk-s05_12a:646_3	negamajānapadā nāgarā sakalaraṭṭhavāsino ca sañjayamahārājaṃ phussatideviṃ maddideviñca	646	
PA_atk-s05_12a:646_4	ṭhapetvā sabbe eva. Kuddhāti devatāvattanena bodhisattassa kuddhā. Samāgatāti sannipatitā.	646	
PA_atk-s05_12a:646_5	Te kira brāhmaṇā hatthiṃ labhitvā taṃ abhiruhitvā mahādvārena pavisitvā nagaramajjhena	646	
PA_atk-s05_12a:646_6	pāyiṃsu. Mahājanena ca “ambho brāhmaṇā, amhākaṃ hatthī kuto abhiruḷho”ti vutte “vessantaramahārājena	646	
PA_atk-s05_12a:646_7	no hatthī dinno, ke tumhe”ti hatthavikārādīhi ghaṭṭentā agamaṃsu. Atha amacce ādiṃ	646	
PA_atk-s05_12a:646_8	katvā mahājanā rājadvāre sannipatitvā “raññā nāma brāhmaṇānaṃ dhanaṃ vā dhaññaṃ vā	646	
PA_atk-s05_12a:646_9	khettaṃ vā vatthu vā dāsidāsaparicārikā vā dātabbā siyā, kathañhi nāmāyaṃ vessantaramahārājā	646	
PA_atk-s05_12a:646_10	rājārahaṃ maṅgalahatthiṃ dassati, na idāni evaṃ rajjaṃ vināsetuṃ dassāmā”ti ujjhāyitvā	6461	
PA_atk-s05_12a:646_11	sañjayamahārājassa tamatthaṃ ārocetvā tena anunīyamānā ananuyantā agamaṃsu. Kevalaṃ pana –	6461	
PA_atk-s05_12a:647	“Mā naṃ daṇḍena satthena, na hi so bandhanāraho;	64	
PA_atk-s05_12a:648	Pabbājehi ca naṃ raṭṭhā, vaṅke vasatu pabbate”ti. –	64	
PA_atk-s05_12a:649	Vadiṃsu. Tena vuttaṃ –	64	
PA_atk-s05_12a:650	“Pabbājesuṃ sakā raṭṭhā, vaṅkaṃ gacchatu pabbata”nti.	65	
PA_atk-s05_12a:651	Tattha pabbājesunti rajjato bahi vāsatthāya ussukkamakaṃsu; –	65	
PA_atk-s05_12a:652	Rājāpi “mahā kho ayaṃ paṭipakkho, handa mama putto katipāhaṃ rajjato bahi vasatū”ti cintetvā –	65	
PA_atk-s05_12a:653	“Eso ce sivīnaṃ chando, chandaṃ nappanudāmase;	65	
PA_atk-s05_12a:654	Imaṃ so vasatu rattiṃ, kāme ca paribhuñjatu.	65	
PA_atk-s05_12a:655	“Tato ratyā vivasāne, sūriyuggamanaṃ pati;	65	
PA_atk-s05_12a:656	Samaggā sivayo hutvā, raṭṭhā pabbājayantu na”nti. –	65	
PA_atk-s05_12a:657	Vatvā puttassa santike kattāraṃ pesesi “imaṃ pavattiṃ mama puttassa ārocehī”ti. So tathā akāsi.	65	
PA_atk-s05_12a:658	Mahāsattopi taṃ sutvā –	65	
PA_atk-s05_12a:659	“Kismiṃ me sivayo kuddhā, nāhaṃ passāmi dukkaṭaṃ;	65	
PA_atk-s05_12a:660	Taṃ me katte viyācikkha, kasmā pabbājayanti ma”nti. –	66	
PA_atk-s05_12a:661	Kāraṇaṃ pucchi. Tena “tumhākaṃ hatthidānenā”ti vutte somanassappatto hutvā –	66	
PA_atk-s05_12a:662	“Hadayaṃ cakkhumpahaṃ dajjaṃ, kiṃ me bāhirakaṃ dhanaṃ;	66	
PA_atk-s05_12a:663	Hiraññaṃ vā suvaṇṇaṃ vā, muttā veḷuriyā maṇi.	66	
PA_atk-s05_12a:664	“Dakkhiṇaṃ vāpahaṃ bāhuṃ, disvā yācakamāgate;	66	
PA_atk-s05_12a:665	Dadeyyaṃ na vikampeyyaṃ, dāne me ramate mano.	66	
PA_atk-s05_12a:666	“Kāmaṃ maṃ sivayo sabbe, pabbājentu hanantu vā;	66	
PA_atk-s05_12a:667	Neva dānā viramissaṃ, kāmaṃ chindantu sattadhā”ti. –	66	
PA_atk-s05_12a:668_0	Vatvā “nāgarā me ekadivasaṃ dānaṃ dātuṃ okāsaṃ dentu, sve dānaṃ datvā tatiyadivase	668	
PA_atk-s05_12a:668_1	gamissāmī”ti vatvā kattāraṃ tesaṃ santike pesetvā “ahaṃ sve sattasatakaṃ nāma mahādānaṃ	668	
PA_atk-s05_12a:668_2	dassāmi, sattahatthisatāni sattaassasatāni sattarathasatāni sattaitthisatāni sattadāsasatāni	668	
PA_atk-s05_12a:668_3	sattadāsisatāni sattadhenusatāni paṭiyādehi, nānappakārañca annapānādiṃ sabbaṃ dātabbayuttakaṃ	668	
PA_atk-s05_12a:668_4	upaṭṭhapehī”ti sabbakammikaṃ amaccaṃ āṇāpetvā ekakova maddideviyā vasanaṭṭhānaṃ gantvā	668	
PA_atk-s05_12a:668_5	“bhadde maddi, anugāmikanidhiṃ nidahamānā, sīlavantesu dadeyyāsī”ti tampi dāne niyojetvā	668	
PA_atk-s05_12a:668_6	tassā attano gamanakāraṇaṃ ācikkhitvā “ahaṃ vanaṃ vasanatthāya gamissāmi, tvaṃ idheva	668	
PA_atk-s05_12a:668_7	anukkaṇṭhitā vasāhī”ti āha. Sā “nāhaṃ, mahārāja, tumhehi vinā ekadivasampi vasissāmī”ti āha.	668	
PA_atk-s05_12a:669_0	Dutiyadivase sattasatakaṃ mahādānaṃ pavattesi. Tassa sattasatakaṃ dānaṃ dentasseva	669	
PA_atk-s05_12a:669_1	sāyaṃ ahosi. Alaṅkatarathena mātāpitūnaṃ vasanaṭṭhānaṃ gantvā “ahaṃ sve gamissāmī”ti	669	
PA_atk-s05_12a:669_2	te āpucchitvā akāmakānaṃ tesaṃ assumukhānaṃ rodantānaṃyeva vanditvā padakkhiṇaṃ katvā	669	
PA_atk-s05_12a:669_3	tato nikkhamitvā taṃ divasaṃ attano nivesane vasitvā punadivase “gamissāmī”ti pāsādato	669	
PA_atk-s05_12a:669_4	otari. Maddidevī sassusasurehi nānānayehi yācitvā nivattiyamānāpi tesaṃ vacanaṃ anādiyitvā	669	
PA_atk-s05_12a:669_5	te vanditvā padakkhiṇaṃ katvā sesitthiyo apaloketvā dve putte ādāya vessantarassa	669	
PA_atk-s05_12a:669_6	paṭhamataraṃ gantvā rathe aṭṭhāsi.	669	
PA_atk-s05_12a:670_0	Mahāpuriso rathaṃ abhiruhitvā rathe ṭhito mahājanaṃ āpucchitvā “appamattā dānādīni	670	
PA_atk-s05_12a:670_1	puññāni karothā”ti ovādamassa datvā nagarato nikkhami. Bodhisattassa mātā “putto	670	
PA_atk-s05_12a:670_2	me dānavittako dānaṃ detū”ti ābharaṇehi saddhiṃ sattaratanapūrāni sakaṭāni ubhosu	670	
PA_atk-s05_12a:670_3	passesu pesesi. Sopi attano kāyāruḷhameva ābharaṇabhaṇḍaṃ sampattayācakānaṃ aṭṭhārasa	670	
PA_atk-s05_12a:670_4	vāre datvā sesaṃ sabbamadāsi. Nagarā nikkhamitvāva nivattitvā oloketukāmo ahosi.	670	
PA_atk-s05_12a:670_5	Athassa puññānubhāvena rathappamāṇe ṭhāne mahāpathavī bhijjitvā parivattitvā rathaṃ	670	
PA_atk-s05_12a:670_6	nagarābhimukhaṃ akāsi. So mātāpitūnaṃ vasanaṭṭhānaṃ olokesi. Tena kāruññena pathavikampo	670	
PA_atk-s05_12a:670_7	ahosi. Tena vuttaṃ “tesaṃ nicchubhamānāna”ntiādi.	670	
PA_atk-s05_12a:671_0	89-90. Tattha nicchubhamānānanti tesu sivīsu nikkaḍḍhantesu, pabbājentesūti attho.	671	
PA_atk-s05_12a:671_1	Tesaṃ vā nikkhamantānaṃ. Mahādānaṃ pavattetunti sattasatakamahādānaṃ dātuṃ. Āyācissanti	671	
PA_atk-s05_12a:671_2	yāciṃ. Sāvayitvāti ghosāpetvā. Kaṇṇabherinti yugalamahābheriṃ. Dadāmahanti dadāmi ahaṃ.	671	
PA_atk-s05_12a:672_0	91. Athetthāti athevaṃ dāne dīyamāne etasmiṃ dānagge. Tumūloti ekakolāhalībhūto.	672	
PA_atk-s05_12a:672_1	Bheravoti bhayāvaho. Mahāsattañhi ṭhapetvā aññesaṃ so bhayaṃ janeti, tassa bhayajananākāraṃ	672	
PA_atk-s05_12a:672_2	dassetuṃ. “Dānenima”ntiādi vuttaṃ. Imaṃ vessantaramahārājānaṃ dānena hetunā sivayo	672	
PA_atk-s05_12a:672_3	raṭṭhato nīharanti pabbājenti, tathāpi puna ca evarūpaṃ dānaṃ deti ayanti.	672	
PA_atk-s05_12a:673_0	92-94. Idāni taṃ dānaṃ dassetuṃ “hatthi”nti gāthamāha. Tattha gavanti dhenuṃ. Catuvāhiṃ	673	
PA_atk-s05_12a:673_1	rathaṃ datvāti vahantīti vāhino, assā, caturo ājaññasindhave rathañca brāhmaṇānaṃ	673	
PA_atk-s05_12a:673_2	datvāti attho. Mahāsatto hi tathā nagarato nikkhamanto sahajāte saṭṭhisahasse amacce	673	
PA_atk-s05_12a:673_3	sesajanañca assupuṇṇamukhaṃ anubaddhantaṃ nivattetvā rathaṃ pājento maddiṃ āha –	673	
PA_atk-s05_12a:673_4	“sace, bhadde, pacchato yācakā āgacchanti, upadhāreyyāsī”ti. Sā olokentī nisīdi.	673	
PA_atk-s05_12a:673_5	Athassa sattasatakamahādānaṃ gamanakāle katadānañca sampāpuṇituṃ asakkontā cattāro	673	
PA_atk-s05_12a:673_6	brāhmaṇā āgantvā “vessantaro kuhi”nti pucchitvā “dānaṃ datvā rathena gato”ti vutte	673	
PA_atk-s05_12a:673_7	“asse yācissāmā”ti anubandhiṃsu. Maddī te āgacchante disvā “yācakā, devā”ti ārocesi.	673	
PA_atk-s05_12a:673_8	Mahāsatto rathaṃ ṭhapesi. Te āgantvā asse yāciṃsu. Mahāsatto asse adāsi. Te te gahetvā	673	
PA_atk-s05_12a:673_9	gatā. Assesu pana dinnesu rathadhuraṃ ākāseyeva aṭṭhāsi. Atha cattāro devaputtā rohitamigavaṇṇenāgantvā	673	
PA_atk-s05_12a:673_10	rathadhuraṃ sampaṭicchitvā agamaṃsu. Mahāsatto tesaṃ devaputtabhāvaṃ ñatvā –	6731	
PA_atk-s05_12a:674	“Iṅgha maddi nisāmehi, cittarūpaṃva dissati;	67	
PA_atk-s05_12a:675	Migarohiccavaṇṇena, dakkhiṇassā vahanti ma”nti. –	67	
PA_atk-s05_12a:676	Maddiyā āha.	67	
PA_atk-s05_12a:677	Tattha cittarūpaṃvāti acchariyarūpaṃ viya. Dakkhiṇassāti susikkhitaassā viya maṃ vahanti.	67	
PA_atk-s05_12a:678_0	Atha naṃ evaṃ gacchantaṃ aparo brāhmaṇo āgantvā rathaṃ yāci. Mahāsatto puttadāraṃ	678	
PA_atk-s05_12a:678_1	otāretvā rathaṃ adāsi. Rathe pana dinne devaputtā antaradhāyiṃsu. Tato paṭṭhāya pana	678	
PA_atk-s05_12a:678_2	sabbepi pattikāva ahesuṃ. Atha mahāsatto “maddi, tvaṃ kaṇhājinaṃ gaṇhāhi, ahaṃ jālikumāraṃ	678	
PA_atk-s05_12a:678_3	gaṇhāmī”ti ubhopi dve dārake aṅkenādāya aññamaññaṃ piyasallāpā paṭipathaṃ āgacchante	678	
PA_atk-s05_12a:678_4	manusse vaṅkapabbatassa maggaṃ pucchantā sayameva onatesu phalarukkhesu phalāni dārakānaṃ	678	
PA_atk-s05_12a:678_5	dadantā atthakāmāhi devatāhi maggassa saṅkhipitattā tadaheva cetaraṭṭhaṃ sampāpuṇiṃsu.	678	
PA_atk-s05_12a:678_6	Tena vuttaṃ “catuvāhiṃ rathaṃ datvā”tiādi.	678	
PA_atk-s05_12a:679_0	Tattha ṭhatvā cātummahāpatheti attano gamanamaggena passato āgatena tena brāhmaṇena	679	
PA_atk-s05_12a:679_1	āgatamaggena ca vinivijjhitvā gataṭṭhānattā catukkasaṅkhāte catumahāpathe ṭhatvā	679	
PA_atk-s05_12a:679_2	tassa brāhmaṇassa rathaṃ datvā. Ekākiyoti amaccasevakādisahāyābhāvena ekako. Tenevāha	679	
PA_atk-s05_12a:679_3	“adutiyo”ti. Maddideviṃ idamabravīti maddideviṃ idaṃ abhāsi.	679	
PA_atk-s05_12a:680_0	96-99. Padumaṃ puṇḍarīkaṃvāti padumaṃ viya, puṇḍarīkaṃ viya ca. Kaṇhājinaggahīti	680	
PA_atk-s05_12a:680_1	kaṇhājinaṃ aggahesi. Abhijātāti jātisampannā. Visamaṃ samanti visamaṃ samañca bhūmippadesaṃ.	680	
PA_atk-s05_12a:680_2	Entīti āgacchanti. Anumagge paṭippatheti anumagge vā paṭipathe vāti vā-saddassa lopo	680	
PA_atk-s05_12a:680_3	daṭṭhabbo. Karuṇanti bhāvanapuṃsakaniddeso, karuṇāyitattanti attho. Dukkhaṃ te paṭivedentīti	680	
PA_atk-s05_12a:680_4	ime evaṃ sukhumālā padasā gacchanti, dūreva ito vaṅkapabbatoti te tadā amhesu kāruññavasena	680	
PA_atk-s05_12a:680_5	attanā dukkhaṃ paṭilabhanti, tathā attano uppannadukkhaṃ paṭivedenti vāti attho.	680	
PA_atk-s05_12a:681_0	100-1. Pavaneti mahāvane. Phalineti phalavante. Ubbiddhāti uddhaṃ uggatā uccā. Upagacchanti	681	
PA_atk-s05_12a:681_1	dāraketi yathā phalāni dārakānaṃ hatthūpagayhakāni honti, evaṃ rukkhā sayameva sākhāhi	681	
PA_atk-s05_12a:681_2	onamitvā dārake upenti.	681	
PA_atk-s05_12a:682_0	102. Acchariyanti accharāyoggaṃ, accharaṃ paharituṃ yuttaṃ. Abhūtapubbaṃ bhūtanti	682	
PA_atk-s05_12a:682_1	abbhutaṃ. Lomānaṃ haṃsanasamatthatāya lomahaṃsanaṃ. Sāhukāranti sādhukāraṃ, ayameva	682	
PA_atk-s05_12a:682_2	vā pāṭho. Itthiratanabhāvena sabbehi aṅgehi avayavehi sobhatīti sabbaṅgasobhanā.	682	
PA_atk-s05_12a:683_0	103-4. Accheraṃ vatāti acchariyaṃ vata. Vessantarassa tejenāti vessantarassa puññānubhāvena.	683	
PA_atk-s05_12a:683_1	Saṅkhipiṃsu pathaṃ yakkhāti devatā mahāsattassa puññatejena coditā taṃ maggaṃ parikkhayaṃ	683	
PA_atk-s05_12a:683_2	pāpesuṃ, appakaṃ akaṃsu, taṃ pana dārakesu karuṇāya kataṃ viya katvā vuttaṃ “anukampāya	683	
PA_atk-s05_12a:683_3	dārake”ti. Jetuttaranagarato hi suvaṇṇagiritālo nāma pabbato pañca yojanāni, tato	683	
PA_atk-s05_12a:683_4	kontimārā nāma nadī pañca yojanāni, tato mārañjanāgiri nāma pabbato pañca yojanāni,	683	
PA_atk-s05_12a:683_5	tato daṇḍabrāhmaṇagāmo nāma pañca yojanāni, tato mātulanagaraṃ dasa yojanāni, iti	683	
PA_atk-s05_12a:683_6	taṃ raṭṭhaṃ jetuttaranagarato tiṃsa yojanāni hoti. Devatā bodhisattassa puññatejena	683	
PA_atk-s05_12a:683_7	coditā maggaṃ parikkhayaṃ pāpesuṃ. Taṃ sabbaṃ ekāheneva atikkamiṃsu. Tena vuttaṃ	683	
PA_atk-s05_12a:683_8	“nikkhantadivaseneva, cetaraṭṭhamupāgamu”nti.	683	
PA_atk-s05_12a:684_0	Evaṃ mahāsatto sāyanhasamayaṃ cetaraṭṭhe mātulanagaraṃ patvā tassa nagarassa dvārasamīpe	684	
PA_atk-s05_12a:684_1	sālāyaṃ nisīdi. Athassa maddidevī pādesu rajaṃ puñchitvā pāde sambāhitvā “vessantarassa	684	
PA_atk-s05_12a:684_2	āgatabhāvaṃ jānāpessāmī”ti sālato nikkhamitvā tassa cakkhupathe sāladvāre aṭṭhāsi.	684	
PA_atk-s05_12a:684_3	Nagaraṃ pavisantiyo ca nikkhamantiyo ca itthiyo taṃ disvā parivāresuṃ. Mahājano tañca	684	
PA_atk-s05_12a:684_4	vessantarañca putte cassa tathā āgate disvā rājūnaṃ ācikkhi. Saṭṭhisahassā rājāno	684	
PA_atk-s05_12a:684_5	rodantā paridevantā tassa santikaṃ āgantvā maggaparissamaṃ vinodetvā tathā āgamanakāraṇaṃ pucchiṃsu.	684	
PA_atk-s05_12a:685_0	Mahāsatto hatthidānaṃ ādiṃ katvā sabbaṃ kathesi. Taṃ sutvā te attano rajjena nimantayiṃsu.	685	
PA_atk-s05_12a:685_1	Mahāpuriso “mayā tumhākaṃ rajjaṃ paṭiggahitameva hotu, rājā pana maṃ raṭṭhā pabbājeti,	685	
PA_atk-s05_12a:685_2	tasmā vaṅkapabbatameva gamissāmī”ti vatvā tehi nānappakāraṃ tattha vāsaṃ yāciyamānopi	685	
PA_atk-s05_12a:685_3	taṃ analaṅkaritvā tehi gahitārakkho taṃ rattiṃ sālāyameva vasitvā punadivase pātova	685	
PA_atk-s05_12a:685_4	nānaggarasabhojanaṃ bhuñjitvā tehi parivuto nikkhamitvā pannarasayojanamaggaṃ gantvā	685	
PA_atk-s05_12a:685_5	vanadvāre ṭhatvā te nivattetvā purato pannarasayojanamaggaṃ tehi ācikkhitaniyāmeneva	685	
PA_atk-s05_12a:685_6	agamāsi. Tena vuttaṃ –	685	
PA_atk-s05_12a:687	“Saṭṭhirājasahassāni, tadā vasanti mātule;	68	
PA_atk-s05_12a:688	Sabbe pañjalikā hutvā, rodamānā upāgamuṃ.	68	
PA_atk-s05_12a:690	“Tattha vattetvā sallāpaṃ, cetehi cetaputtehi;	69	
PA_atk-s05_12a:691	Te tato nikkhamitvāna, vaṅkaṃ agamu pabbata”nti.	69	
PA_atk-s05_12a:692_0	Tattha tattha vattetvā sallāpanti tattha tehi rājūhi samāgamehi saddhiṃ paṭisammodamānā	692	
PA_atk-s05_12a:692_1	kathaṃ pavattetvā. Cetaputtehīti cetarājaputtehi. Te tato nikkhamitvānāti te rājāno	692	
PA_atk-s05_12a:692_2	tato vanadvāraṭṭhāne nivattetvā. Vaṅkaṃ agamu pabbatanti amhe cattāro janā vaṅkapabbataṃ uddissa agamamhā.	692	
PA_atk-s05_12a:693_0	Atha mahāsatto tehi ācikkhitamaggena gacchanto gandhamādanapabbataṃ patvā taṃ divasaṃ	693	
PA_atk-s05_12a:693_1	tattha vasitvā tato uttaradisābhimukho vepullapabbatapādena gantvā ketumatīnadītīre	693	
PA_atk-s05_12a:693_2	nisīditvā vanacarakena dinnaṃ madhumaṃsaṃ khāditvā tassa suvaṇṇasūciṃ datvā nhatvā	693	
PA_atk-s05_12a:693_3	pivitvā paṭippassaddhadaratho nadiṃ uttaritvā sānupabbatasikhare ṭhitassa nigrodhassa	693	
PA_atk-s05_12a:693_4	mūle thokaṃ nisīditvā uṭṭhāya gacchanto nālikapabbataṃ pariharanto mucalindasaraṃ	693	
PA_atk-s05_12a:693_5	gantvā saratīrena pubbuttarakaṇṇaṃ patvā ekapadikamaggeneva vanaghaṭaṃ pavisitvā	693	
PA_atk-s05_12a:693_6	taṃ atikkamma girividuggānaṃ nadīpabhavānaṃ purato caturassapokkharaṇiṃ pāpuṇi.	693	
PA_atk-s05_12a:694_0	107. Tasmiṃ khaṇe sakko āvajjento “mahāsatto himavantaṃ paviṭṭho, vasanaṭṭhānaṃ laddhuṃ	694	
PA_atk-s05_12a:694_1	vaṭṭatī”ti cintetvā vissakammaṃ pesesi – “gaccha vaṅkapabbatakucchimhi ramaṇīye ṭhāne	694	
PA_atk-s05_12a:694_2	assamapadaṃ māpehī”ti. So tattha dve paṇṇasālāyo dve caṅkame dve ca rattiṭṭhānadivāṭṭhānāni	694	
PA_atk-s05_12a:694_3	māpetvā tesu tesu ṭhānesu nānāpupphavicitte rukkhe phalite rukkhe pupphagacche kadalivanādīni	694	
PA_atk-s05_12a:694_4	ca dassetvā sabbe pabbajitaparikkhāre paṭiyādetvā “yekeci pabbajitukāmā, te gaṇhantū”ti	694	
PA_atk-s05_12a:694_5	akkharāni likhitvā amanusse ca bheravasadde migapakkhino ca paṭikkamāpetvā sakaṭṭhānameva gato.	694	
PA_atk-s05_12a:695_0	Mahāsatto ekapadikamaggaṃ disvā “pabbajitānaṃ vasanaṭṭhānaṃ bhavissatī”ti maddiñca	695	
PA_atk-s05_12a:695_1	putte ca tattheva ṭhapetvā assamapadaṃ pavisitvā akkharāni oloketvā “sakkena dinnosmī”ti	695	
PA_atk-s05_12a:695_2	paṇṇasāladvāraṃ vivaritvā paviṭṭho khaggañca dhanuñca apanetvā sāṭake omuñcitvā isivesaṃ	695	
PA_atk-s05_12a:695_3	gahetvā kattaradaṇḍaṃ ādāya nikkhamitvā paccekabuddhasadisena upasamena dārakānaṃ	695	
PA_atk-s05_12a:695_4	santikaṃ agamāsi. Maddidevīpi mahāsattaṃ disvā pādesu patitvā roditvā teneva saddhiṃ	695	
PA_atk-s05_12a:695_5	assamaṃ pavisitvā attano paṇṇasālaṃ gantvā isivesaṃ gaṇhi. Pacchā puttepi tāpasakumārake	695	
PA_atk-s05_12a:695_6	kariṃsu. Bodhisatto maddiṃ varaṃ yāci “mayaṃ ito paṭṭhāya pabbajitā nāma, itthī ca	695	
PA_atk-s05_12a:695_7	nāma brahmacariyassa malaṃ, mā dāni akāle mama santikaṃ āgacchā”ti. Sā “sādhū”ti	695	
PA_atk-s05_12a:695_8	sampaṭicchitvā mahāsattampi varaṃ yāci “deva, tumhe putte gahetvā idheva hotha, ahaṃ	695	
PA_atk-s05_12a:695_9	phalāphalaṃ āharissāmī”ti. Sā tato paṭṭhāya araññato phalāphalāni āharitvā tayo jane	695	
PA_atk-s05_12a:695_10	paṭijaggi. Iti cattāro khattiyā vaṅkapabbatakucchiyaṃ sattamāsamattaṃ vasiṃsu. Tena	6951	
PA_atk-s05_12a:695_11	vuttaṃ “āmantayitvā devindo, vissakammaṃ mahiddhika”ntiādi.	6951	
PA_atk-s05_12a:696_0	Tattha āmantayitvāti pakkosāpetvā. Mahiddhikanti mahatiyā deviddhiyā samannāgataṃ.	696	
PA_atk-s05_12a:696_1	Assamaṃ sukatanti assamapadaṃ sukataṃ katvā. Rammaṃ vessantarassa vasanānucchavikaṃ	696	
PA_atk-s05_12a:696_2	paṇṇasālaṃ. Sumāpayāti suṭṭhu māpaya. Āṇāpesīti vacanaseso. Sumāpayīti sammā māpesi.	696	
PA_atk-s05_12a:697_0	111. Asuññoti yathā so assamo asuñño hoti, evaṃ tassa asuññabhāvakaraṇena asuñño	697	
PA_atk-s05_12a:697_1	homi. “Asuññe”ti vā pāṭho, mama vasaneneva asuññe assame dārake anurakkhanto vasāmi	697	
PA_atk-s05_12a:697_2	tattha tiṭṭhāmi. Bodhisattassa mettānubhāvena samantā tiyojane sabbe tiracchānāpi	697	
PA_atk-s05_12a:697_3	mettaṃ paṭilabhiṃsu.	697	
PA_atk-s05_12a:698_0	Evaṃ tesu tattha vasantesu kaliṅgaraṭṭhavāsī jūjako nāma brāhmaṇo amittatāpanāya	698	
PA_atk-s05_12a:698_1	nāma bhariyāya “nāhaṃ te niccaṃ dhaññakoṭṭanaudakāharaṇayāgubhattapacanādīni kātuṃ	698	
PA_atk-s05_12a:698_2	sakkomi, paricārakaṃ me dāsaṃ vā dāsiṃ vā ānehī”ti vutte “kutohaṃ te bhoti duggato	698	
PA_atk-s05_12a:698_3	dāsaṃ vā dāsiṃ vā labhissāmī”ti vatvā tāya “esa vessantaro rājā vaṅkapabbate vasati.	698	
PA_atk-s05_12a:698_4	Tassa putte mayhaṃ paricārake yācitvā ānehī”ti vutte kilesavasena tassā paṭibaddhacittatāya	698	
PA_atk-s05_12a:698_5	tassā vacanaṃ atikkamituṃ asakkonto pātheyyaṃ paṭiyādāpetvā anukkamena jetuttaranagaraṃ	698	
PA_atk-s05_12a:698_6	patvā “kuhiṃ vessantaramahārājā”ti pucchi.	698	
PA_atk-s05_12a:699_0	Mahājano “imesaṃ yācakānaṃ atidānena amhākaṃ rājā raṭṭhā pabbājito, evaṃ amhākaṃ	699	
PA_atk-s05_12a:699_1	rājānaṃ nāsetvā punapi idheva āgacchatī”ti leḍḍudaṇḍādihattho upakkosanto brāhmaṇaṃ	699	
PA_atk-s05_12a:699_2	anubandhi. So devatāviggahito hutvā tato nikkhamitvā vaṅkapabbatagāmimaggaṃ abhiruḷho	699	
PA_atk-s05_12a:699_3	anukkamena vanadvāraṃ patvā mahāvanaṃ ajjhogāhetvā maggamūḷho hutvā vicaranto tehi	699	
PA_atk-s05_12a:699_4	rājūhi bodhisattassa ārakkhaṇatthāya ṭhapitena cetaputtena samāgañchi. Tena “kahaṃ,	699	
PA_atk-s05_12a:699_5	bho brāhmaṇa, gacchasī”ti puṭṭho “vessantaramahārājassa santika”nti vutte “addhā	699	
PA_atk-s05_12a:699_6	ayaṃ brāhmaṇo tassa putte vā deviṃ vā yācituṃ gacchatī”ti cintetvā “mā kho, tvaṃ	699	
PA_atk-s05_12a:699_7	brāhmaṇa, tattha gañchi, sace gacchasi, ettheva te sīsaṃ chinditvā mayhaṃ sunakhānaṃ	699	
PA_atk-s05_12a:699_8	ghāsaṃ karissāmī”ti tena santajjito maraṇabhayabhīto “ahamassa pitarā pesito dūto,	699	
PA_atk-s05_12a:699_9	‘taṃ ānessāmī’ti āgato”ti musāvādaṃ abhāsi. Taṃ sutvā cetaputto tuṭṭhahaṭṭho brāhmaṇassa	699	
PA_atk-s05_12a:699_10	sakkārasammānaṃ katvā vaṅkapabbatagāmimaggaṃ ācikkhi. So tato paraṃ gacchanto antarāmagge	6991	
PA_atk-s05_12a:699_11	accutena nāma tāpasena saddhiṃ samāgantvā tampi maggaṃ pucchitvā tenāpi magge ācikkhite	6991	
PA_atk-s05_12a:699_12	tena ācikkhitasaññāya maggaṃ gacchanto anukkamena bodhisattassa assamapadaṭṭhānasamīpaṃ	6991	
PA_atk-s05_12a:699_13	gantvā maddideviyā phalāphalatthaṃ gatakāle bodhisattaṃ upasaṅkamitvā ubho dārake yāci. Tena vuttaṃ –	6991	
PA_atk-s05_12a:701	“Pavane vasamānassa, addhiko maṃ upāgami;	70	
PA_atk-s05_12a:702	Ayāci puttake mayhaṃ, jāliṃ kaṇhājinaṃ cubho”ti.	70	
PA_atk-s05_12a:703_0	Evaṃ brāhmaṇena dārakesu yācitesu mahāsatto “cirassaṃ vata me yācako adhigato, ajjāhaṃ	703	
PA_atk-s05_12a:703_1	anavasesato dānapāramiṃ pūressāmī”ti adhippāyena somanassajāto pasāritahatthe sahassatthavikaṃ	703	
PA_atk-s05_12a:703_2	ṭhapento viya brāhmaṇassa cittaṃ paritosento sakalañca taṃ pabbatakucchiṃ unnādento	703	
PA_atk-s05_12a:703_3	“dadāmi tava mayhaṃ puttake, api ca maddidevī pana pātova phalāphalatthāya vanaṃ	703	
PA_atk-s05_12a:703_4	gantvā sāyaṃ āgamissati, tāya āgatāya te puttake dassetvā tvañca mūlaphalāphalaṃ	703	
PA_atk-s05_12a:703_5	khāditvā ekarattiṃ vasitvā vigataparissamo pātova gamissasī”ti āha. Brāhmaṇo “kāmañcesa	703	
PA_atk-s05_12a:703_6	uḷārajjhāsayatāya puttake dadāti, mātā pana vacchagiddhā āgantvā dānassa antarāyampi	703	
PA_atk-s05_12a:703_7	kareyya, yaṃnūnāhaṃ imaṃ nippīḷetvā dārake gahetvā ajjeva gaccheyya”nti cintetvā	703	
PA_atk-s05_12a:703_8	“puttā ce te mayhaṃ dinnā, kiṃ dāni mātaraṃ dassetvā pesitehi, dārake gahetvā ajjeva	703	
PA_atk-s05_12a:703_9	gamissāmī”ti āha. “Sace, tvaṃ brāhmaṇa, rājaputtiṃ mātaraṃ daṭṭhuṃ na icchasi, ime	703	
PA_atk-s05_12a:703_10	dārake gahetvā jetuttaranagaraṃ gaccha, tattha sañjayamahārājā dārake gahetvā mahantaṃ	7031	
PA_atk-s05_12a:703_11	te dhanaṃ dassati, tena dāsadāsiyo gaṇhissasi, sukhañca jīvissasi, aññathā ime sukhumālā	7031	
PA_atk-s05_12a:703_12	rājadārakā, kiṃ te veyyāvaccaṃ karissantī”ti āha.	7031	
PA_atk-s05_12a:704_0	Brāhmaṇo “evampi mayā na sakkā kātuṃ, rājadaṇḍato bhāyāmi, mayhameva gāmaṃ nessāmī”ti	704	
PA_atk-s05_12a:704_1	āha. Imaṃ tesaṃ kathāsallāpaṃ sutvā dārakā “pitā no kho amhe brāhmaṇassa dātukāmo”ti	704	
PA_atk-s05_12a:704_2	pakkamitvā pokkharaṇiṃ gantvā paduminigacche nilīyiṃsu. Brāhmaṇo te adisvāva “tvaṃ	704	
PA_atk-s05_12a:704_3	‘dārake dadāmī’ti vatvā te apakkamāpesi, eso te sādhubhāvo”ti āha. Atha mahāsatto	704	
PA_atk-s05_12a:704_4	sahasāva uṭṭhahitvā dārake gavesanto paduminigacche nilīne disvā “etha, tātā, mā	704	
PA_atk-s05_12a:704_5	mayhaṃ dānapāramiyā antarāyaṃ akattha, mama dānajjhāsayaṃ matthakaṃ pāpetha, ayañca	704	
PA_atk-s05_12a:704_6	brāhmaṇo tumhe gahetvā tumhākaṃ ayyakassa sañjayamahārājassa santikaṃ gamissati,	704	
PA_atk-s05_12a:704_7	tāta jāli, tvaṃ bhujisso hotukāmo brāhmaṇassa nikkhasahassaṃ datvā bhujisso bhaveyyāsi,	704	
PA_atk-s05_12a:704_8	kaṇhājine tvaṃ dāsasataṃ dāsisataṃ hatthisataṃ assasataṃ usabhasataṃ nikkhasatanti	704	
PA_atk-s05_12a:704_9	sabbasataṃ datvā bhujissā bhaveyyāsī”ti kumāre agghāpetvā samassāsetvā gahetvā assamapadaṃ	704	
PA_atk-s05_12a:704_10	gantvā kamaṇḍalunā udakaṃ gahetvā sabbaññutaññāṇassa paccayaṃ katvā brāhmaṇassa hatthe	7041	
PA_atk-s05_12a:704_11	udakaṃ pātetvā ativiya pītisomanassajāto hutvā pathaviṃ unnādento piyaputtadānaṃ	7041	
PA_atk-s05_12a:704_12	adāsi. Idhāpi pubbe vuttanayeneva pathavikampādayo ahesuṃ. Tena vuttaṃ –	7041	
PA_atk-s05_12a:706	“Yācakaṃ upagataṃ disvā, hāso me upapajjatha;	70	
PA_atk-s05_12a:707	Ubho putte gahetvāna, adāsiṃ brāhmaṇe tadā.	70	
PA_atk-s05_12a:709	“Sake putte cajantassa, jūjake brāhmaṇe yadā;	70	
PA_atk-s05_12a:710	Tadāpi pathavī kampi, sineruvanavaṭaṃsakā”ti.	71	
PA_atk-s05_12a:711	Atha brāhmaṇo dārake agantukāme latāya hatthesu bandhitvā ākaḍḍhi. Tesaṃ bandhaṭṭhāne chaviṃ chinditvā lohitaṃ pagghari. So latādaṇḍena paharanto ākaḍḍhi. Te pitaraṃ oloketvā.	71	
PA_atk-s05_12a:712	“Ammā ca tāta nikkhantā, tvañca no tāta dassasi;	71	
PA_atk-s05_12a:713	Mā no tvaṃ tāta adadā, yāva ammāpi etu no;	71	
PA_atk-s05_12a:714	Tadāyaṃ brāhmaṇo kāmaṃ, vikkiṇātu hanātu vā”ti. –	71	
PA_atk-s05_12a:715	Vatvā punapi ayaṃ evarūpo ghoradassano kurūrakammanto –	71	
PA_atk-s05_12a:716	“Manusso udāhu yakkho, maṃsalohitabhojano;	71	
PA_atk-s05_12a:717	Gāmā araññamāgamma, dhanaṃ taṃ tāta yācati;	71	
PA_atk-s05_12a:718	Nīyamāne pisācena, kiṃ nu tāta udikkhasī”ti. –	71	
PA_atk-s05_12a:719	Ādīni vadantā parideviṃsu. Tattha dhananti puttadhanaṃ.	71	
PA_atk-s05_12a:720_0	Jūjako dārake tathā paridevanteyeva pothentova gahetvā pakkāmi. Mahāsattassa dārakānaṃ	720	
PA_atk-s05_12a:720_1	karuṇaṃ paridevitena tassa ca brāhmaṇassa akāruññabhāvena balavasoko uppajji, vippaṭisāro	720	
PA_atk-s05_12a:720_2	ca udapādi. So taṅkhaṇaññeva bodhisattānaṃ paveṇiṃ anussari. “Sabbeva hi bodhisattā	720	
PA_atk-s05_12a:720_3	pañca mahāpariccāge pariccajitvā buddhā bhavissanti, ahampi tesaṃ abbhantaro, puttadānañca	720	
PA_atk-s05_12a:720_4	mahāpariccāgānaṃ aññataraṃ, tasmā vessantara dānaṃ datvā pacchānutāpo na te anucchaviko”ti	720	
PA_atk-s05_12a:720_5	attānaṃ paribhāsetvā “dinnakālato paṭṭhāya mama te na kiñci hontī”ti attānaṃ upatthambhetvā	720	
PA_atk-s05_12a:720_6	daḷhasamādānaṃ adhiṭṭhāya paṇṇasāladvāre pāsāṇaphalake kañcanapaṭimā viya nisīdi.	720	
PA_atk-s05_12a:721_0	Atha maddidevī araññato phalāphalaṃ gahetvā nivattantī “mā mahāsattassa dānantarāyo	721	
PA_atk-s05_12a:721_1	hotū”ti vāḷamigarūpadharāhi devatāhi uparuddhamaggā tesu apagatesu cirena assamaṃ	721	
PA_atk-s05_12a:721_2	patvā “ajja me dussupinaṃ diṭṭhaṃ, dunnimittāni ca uppannāni, kiṃ nu kho bhavissatī”ti	721	
PA_atk-s05_12a:721_3	cintentī assamaṃ pavisitvā puttake apassantī bodhisattassa santikaṃ gantvā “deva,	721	
PA_atk-s05_12a:721_4	na kho amhākaṃ puttake passāmi, kuhiṃ te gatā”ti āha. So tuṇhī ahosi. Sā puttake	721	
PA_atk-s05_12a:721_5	upadhārentī tahiṃ tahiṃ upadhāvitvā gavesantī adisvā punapi gantvā pucchi. Bodhisatto	721	
PA_atk-s05_12a:721_6	“kakkhaḷakathāya naṃ puttasokaṃ jahāpessāmī”ti cintetvā –	721	
PA_atk-s05_12a:722	“Nūna maddī varārohā, rājaputtī yasassinī;	72	
PA_atk-s05_12a:723	Pāto gatāsi uñchāya, kimidaṃ sāyamāgatā”ti. –	72	
PA_atk-s05_12a:724_0	Vatvā tāya cirāyanakāraṇe kathite punapi dārake sandhāya na kiñci āha. Sā puttasokena	724	
PA_atk-s05_12a:724_1	te upadhārentī punapi vātavegena vanāni vicari. Tāya ekarattiyaṃ vicaritaṭṭhānaṃ	724	
PA_atk-s05_12a:724_2	pariggaṇhantaṃ pannarasayojanamattaṃ ahosi. Atha vibhātāya rattiyā mahāsattassa santikaṃ	724	
PA_atk-s05_12a:724_3	gantvā ṭhitā dārakānaṃ adassanena balavasokābhibhūtā tassa pādamūle chinnakadalī	724	
PA_atk-s05_12a:724_4	viya bhūmiyaṃ visaññī hutvā pati. So “matā”ti saññāya kampamāno uppannabalavasokopi	724	
PA_atk-s05_12a:724_5	satiṃ paccupaṭṭhapetvā “jānissāmi tāva jīvati, na jīvatī”ti sattamāse kāyasaṃsaggaṃ	724	
PA_atk-s05_12a:724_6	anāpannapubbopi aññassa abhāvena tassā sīsaṃ ukkhipitvā ūrūsu ṭhapetvā udakena paripphositvā	724	
PA_atk-s05_12a:724_7	urañca mukhañca hadayañca parimajji. Maddīpi kho thokaṃ vītināmetvā satiṃ paṭilabhitvā	724	
PA_atk-s05_12a:724_8	hirottappaṃ paccupaṭṭhapetvā “deva, dārakā te kuhiṃ gatā”ti pucchi. So āha – “devi,	724	
PA_atk-s05_12a:724_9	ekassa me brāhmaṇassa maṃ yācitvā āgatassa dāsatthāya dinnā”ti vatvā tāya “kasmā,	724	
PA_atk-s05_12a:724_10	deva, putte brāhmaṇassa datvā mama sabbarattiṃ paridevitvā vicarantiyā nācikkhī”ti	7241	
PA_atk-s05_12a:724_11	vutte “paṭhamameva vutte tava cittadukkhaṃ bahu bhavissati, idāni pana sarīradukkhena	7241	
PA_atk-s05_12a:724_12	tanukaṃ bhavissatī”ti vatvā –	7241	
PA_atk-s05_12a:725	“Maṃ passa maddi mā putte, mā bāḷhaṃ paridevasi;	72	
PA_atk-s05_12a:726	Lacchāma putte jīvantā, arogā ca bhavāmase”ti. –	72	
PA_atk-s05_12a:727	So samassāsetvā puna –	72	
PA_atk-s05_12a:728	“Putte pasuñca dhaññañca, yañca aññaṃ ghare dhanaṃ;	72	
PA_atk-s05_12a:729	Dajjā sappuriso dānaṃ, disvā yācakamāgataṃ;	72	
PA_atk-s05_12a:730	Anumodāhi me maddi, puttake dānamuttama”nti. –	73	
PA_atk-s05_12a:731	Vatvā attano puttadānaṃ taṃ anumodāpesi.	73	
PA_atk-s05_12a:732	Sāpi –	73	
PA_atk-s05_12a:733	“Anumodāmi te deva, puttake dānamuttamaṃ;	73	
PA_atk-s05_12a:734	Datvā cittaṃ pasādehi, bhiyyo dānaṃ dado bhavā”ti. –	73	
PA_atk-s05_12a:735	Vatvā anumodi.	73	
PA_atk-s05_12a:736_0	Evaṃ tesu aññamaññaṃ sammodanīyaṃ kathaṃ kathentesu sakko cintesi – “mahāpuriso hiyyo	736	
PA_atk-s05_12a:736_1	jūjakassa pathaviṃ unnādetvā dārake adāsi. Idāni naṃ koci hīnapuriso upasaṅkamitvā	736	
PA_atk-s05_12a:736_2	maddideviṃ yācitvā gahetvā gaccheyya, tato rājā nippaccayo bhaveyya, handāhaṃ brāhmaṇavaṇṇena	736	
PA_atk-s05_12a:736_3	naṃ upasaṅkamitvā maddiṃ yācitvā pāramikūṭaṃ gāhāpetvā kassaci avissajjiyaṃ katvā	736	
PA_atk-s05_12a:736_4	puna naṃ tasseva datvā āgamissāmī”ti. So sūriyuggamanavelāyaṃ brāhmaṇavaṇṇena tassa	736	
PA_atk-s05_12a:736_5	santikaṃ agamāsi. Taṃ disvā mahāpuriso “atithi no āgato”ti pītisomanassajāto tena	736	
PA_atk-s05_12a:736_6	saddhiṃ madhurapaṭisanthāraṃ katvā “brāhmaṇa, kenatthena idhāgatosī”ti pucchi. Atha	736	
PA_atk-s05_12a:736_7	naṃ sakko maddideviṃ yāci. Tena vuttaṃ –	736	
PA_atk-s05_12a:738	“Punadeva sakko oruyha, hutvā brāhmaṇasannibho;	73	
PA_atk-s05_12a:739	Ayāci maṃ maddideviṃ, sīlavantiṃ patibbata”nti.	73	
PA_atk-s05_12a:740	Tattha punadevāti dārake dinnadivasato pacchā eva. Tadanantaramevāti attho. Oruyhāti devalokato otaritvā. Brāhmaṇasannibhoti brāhmaṇasamānavaṇṇo.	74	
PA_atk-s05_12a:741_0	Atha mahāsatto “hiyyo me dvepi dārake brāhmaṇassa dinnā, ahampi araññe ekakova, kathaṃ	741	
PA_atk-s05_12a:741_1	te maddiṃ sīlavantiṃ patibbataṃ dassāmī”ti avatvāva pasāritahatthe anaggharatanaṃ	741	
PA_atk-s05_12a:741_2	ṭhapento viya asajjitvā abajjhitvā anolīnamānaso “ajja me dānapāramī matthakaṃ pāpuṇissatī”ti	741	
PA_atk-s05_12a:741_3	haṭṭhatuṭṭho giriṃ unnādento viya –	741	
PA_atk-s05_12a:742	“Dadāmi na vikampāmi, yaṃ maṃ yācasi brāhmaṇa;	74	
PA_atk-s05_12a:743	Santaṃ nappaṭigūhāmi, dāne me ramatī mano”ti. –	74	
PA_atk-s05_12a:744	Vatvā sīghameva kamaṇḍalunā udakaṃ āharitvā brāhmaṇassa hatthe udakaṃ pātetvā bhariyamadāsi. Tena vuttaṃ –	74	
PA_atk-s05_12a:746	“Maddiṃ hatthe gahetvāna, udakañjali pūriya;	74	
PA_atk-s05_12a:747	Pasannamanasaṅkappo, tassa maddiṃ adāsaha”nti.	74	
PA_atk-s05_12a:748_0	Tattha udakañjalīti udakaṃ añjaliṃ, “udaka”nti ca karaṇatthe paccattavacanaṃ, udakena	748	
PA_atk-s05_12a:748_1	tassa brāhmaṇassa añjaliṃ pasāritahatthatalaṃ pūretvāti attho. Pasannamanasaṅkappoti	748	
PA_atk-s05_12a:748_2	“addhā iminā pariccāgena dānapāramiṃ matthakaṃ pāpetvā sammāsambodhiṃ adhigamissāmī”ti	748	
PA_atk-s05_12a:748_3	upannasaddhāpasādena pasannacittasaṅkappo. Taṅkhaṇaññeva heṭṭhā vuttappakārāni sabbapāṭihāriyāni	748	
PA_atk-s05_12a:748_4	pāturahesuṃ. “Idānissa na dūre sammāsambodhī”ti devagaṇā brahmagaṇā ativiya pītisomanassajātā	748	
PA_atk-s05_12a:748_5	ahesuṃ. Tena vuttaṃ –	748	
PA_atk-s05_12a:750	“Maddiyā dīyamānāya, gagane devā pamoditā;	75	
PA_atk-s05_12a:751	Tadāpi pathavī kampi, sineruvanavaṭaṃsakā”ti.	75	
PA_atk-s05_12a:752	Tato pana dīyamānāya maddiyā deviyā ruṇṇaṃ vā dummukhaṃ vā bhākuṭimattaṃ vā nāhosi, evaṃ cassā ahosi “yaṃ devo icchati, taṃ karotū”ti.	75	
PA_atk-s05_12a:753	“Komārī yassāhaṃ bhariyā, sāmiko mama issaro;	75	
PA_atk-s05_12a:754	Yassicche tassa maṃ dajjā, vikkiṇeyya haneyya vā”ti. –	75	
PA_atk-s05_12a:755	Āha.	75	
PA_atk-s05_12a:756_0	Mahāpurisopi “ambho, brāhmaṇa, maddito me sataguṇena sahassaguṇena satasahassaguṇena	756	
PA_atk-s05_12a:756_1	sabbaññutaññāṇameva piyataraṃ, idaṃ me dānaṃ sabbaññutaññāṇappaṭivedhassa paccayo	756	
PA_atk-s05_12a:756_2	hotū”ti vatvā adāsi. Tena vuttaṃ –	756	
PA_atk-s05_12a:758	“Jāliṃ kaṇhājinaṃ dhītaṃ, maddideviṃ patibbataṃ;	75	
PA_atk-s05_12a:759	Cajamāno na cintesiṃ, bodhiyāyeva kāraṇā.	75	
PA_atk-s05_12a:761	Na me dessā ubho puttā, maddidevī na dessiyā;	76	
PA_atk-s05_12a:762	Sabbaññutaṃ piyaṃ mayhaṃ, tasmā piye adāsaha”nti.	76	
PA_atk-s05_12a:763	Tattha cajamāno na cintesinti pariccajanto santāpavasena na cintesiṃ, vissaṭṭho hutvā pariccajinti attho.	76	
PA_atk-s05_12a:764_0	Etthāha – kasmā panāyaṃ mahāpuriso attano puttadāre jātisampanne khattiye parassa	764	
PA_atk-s05_12a:764_1	dāsabhāvena pariccaji, na hi yesaṃ kesañcipi bhujissānaṃ abhujissabhāvakaraṇaṃ sādhudhammoti?	764	
PA_atk-s05_12a:764_2	Vuccate – anudhammabhāvato. Ayañhi buddhakārake dhamme anugatadhammatā, yadidaṃ sabbassa	764	
PA_atk-s05_12a:764_3	attaniyassa mamanti pariggahitavatthuno anavasesapariccāgo, na hi deyyadhammapaṭiggāhakavikapparahitaṃ	764	
PA_atk-s05_12a:764_4	dānapāramiṃ paripūretuṃ ussukkamāpannānaṃ bodhisattānaṃ mamanti pariggahitavatthuṃ	764	
PA_atk-s05_12a:764_5	yācantassa yācakassa na pariccajituṃ yuttaṃ, porāṇopi cāyamanudhammo. Sabbesañhi	764	
PA_atk-s05_12a:764_6	bodhisattānaṃ ayaṃ āciṇṇasamāciṇṇadhammo kulavaṃso kulappaveṇī, yadidaṃ sabbassa	764	
PA_atk-s05_12a:764_7	pariccāgo. Tattha ca visesato piyataravatthupariccāgo, na hi keci bodhisattā vaṃsānugataṃ	764	
PA_atk-s05_12a:764_8	rajjissariyādidhanapariccāgaṃ, attano sīsanayanādiaṅgapariccāgaṃ, piyajīvitapariccāgaṃ,	764	
PA_atk-s05_12a:764_9	kulavaṃsapatiṭṭhāpakapiyaputtapariccāgaṃ, manāpacārinīpiyabhariyāpariccāganti ime	764	
PA_atk-s05_12a:764_10	pañca mahāpariccāge apariccajitvā buddhā nāma bhūtapubbā atthi. Tathā hi maṅgale	7641	
PA_atk-s05_12a:764_11	bhagavati bodhisattabhūte bodhipariyesanaṃ caramāne ca carimattabhāvato tatiye attabhāve	7641	
PA_atk-s05_12a:764_12	saputtadāre ekasmiṃ pabbate vasante kharadāṭhiko nāma yakkho mahāpurisassa dānajjhāsayataṃ	7641	
PA_atk-s05_12a:764_13	sutvā brāhmaṇavaṇṇena upasaṅkamitvā mahāsattaṃ dve dārake yāci.	7641	
PA_atk-s05_12a:765_0	Mahāsatto “dadāmi brāhmaṇassa puttake”ti haṭṭhapahaṭṭho udakapariyantaṃ pathaviṃ	765	
PA_atk-s05_12a:765_1	kampento dvepi dārake adāsi. Yakkho caṅkamanakoṭiyaṃ ālambanaphalakaṃ nissāya ṭhito	765	
PA_atk-s05_12a:765_2	mahāsattassa passantasseva muḷālakalāpaṃ viya dve dārake khādi. Aggijālaṃ viya lohitadhāraṃ	765	
PA_atk-s05_12a:765_3	uggiramānaṃ yakkhassa mukhaṃ olokentassa mahāpurisassa “vañcesi vata maṃ yakkho”ti	765	
PA_atk-s05_12a:765_4	uppajjanakacittuppādassa okāsaṃ adentassa upāyakosallassa subhāvitattā atītadhammānaṃ	765	
PA_atk-s05_12a:765_5	appaṭisandhisabhāvato aniccādivasena saṅkhārānaṃ suparimadditabhāvato ca evaṃ ittaraṭṭhitikena	765	
PA_atk-s05_12a:765_6	pabhaṅgunā asārena saṅkhārakalāpena “pūritā vata me dānapāramī, mahantaṃ vata me	765	
PA_atk-s05_12a:765_7	atthaṃ sādhetvā idaṃ adhigata”nti somanassameva uppajji. So idaṃ anaññasādhāraṇaṃ	765	
PA_atk-s05_12a:765_8	tasmiṃ khaṇe attano cittācāraṃ ñatvā “imassa nissandena anāgate imināva nīhārena	765	
PA_atk-s05_12a:765_9	sarīrato rasmiyo nikkhamantū”ti patthanamakāsi. Tassa taṃ patthanaṃ nissāya buddhabhūtassa	765	
PA_atk-s05_12a:765_10	sarīrappabhā niccameva dasasahassilokadhātuṃ pharitvā aṭṭhāsi. Evaṃ aññepi bodhisattā	7651	
PA_atk-s05_12a:765_11	attano piyataraṃ puttadāraṃ pariccajitvā sabbaññutaññāṇaṃ paṭivijjhiṃsu.	7651	
PA_atk-s05_12a:766_0	Api ca yathā nāma koci puriso kassaci santike gāmaṃ vā janapadaṃ vā keṇiyā gahetvā	766	
PA_atk-s05_12a:766_1	kammaṃ karonto attano antevāsikānaṃ vā pamādena pūtibhūtaṃ dhanaṃ dhāreyya, tamenaṃ	766	
PA_atk-s05_12a:766_2	so gāhāpetvā bandhanāgāraṃ paveseyya. Tassa evamassa “ahaṃ kho imassa rañño kammaṃ	766	
PA_atk-s05_12a:766_3	karonto ettakaṃ nāma dhanaṃ dhāremi, tenāhaṃ raññā bandhanāgāre pavesito, sacāhaṃ	766	
PA_atk-s05_12a:766_4	idheva homi, attānañca jīyeyya, puttadārakammakaraporisā ca me jīvikāpagatā mahantaṃ	766	
PA_atk-s05_12a:766_5	anayabyasanaṃ āpajjeyyuṃ. Yaṃnūnāhaṃ rañño ārocetvā attano puttaṃ vā kaniṭṭhabhātaraṃ	766	
PA_atk-s05_12a:766_6	vā idha ṭhapetvā nikkhameyyaṃ. Evāhaṃ ito bandhanato mutto nacirasseva yathāmittaṃ	766	
PA_atk-s05_12a:766_7	yathāsandiṭṭhaṃ dhanaṃ saṃharitvā rañño datvā tampi bandhanato mocemi, appamattova	766	
PA_atk-s05_12a:766_8	hutvā uṭṭhānabalena attano sampattiṃ paṭipākatikaṃ karissāmī”ti. So tathā kareyya.	766	
PA_atk-s05_12a:766_9	Evaṃ sampadamidaṃ daṭṭhabbaṃ.	766	
PA_atk-s05_12a:767_0	Tatridaṃ opammasaṃsandanaṃ – rājā viya kammaṃ, bandhanāgāro viya saṃsāro, raññā bandhanāgāre	767	
PA_atk-s05_12a:767_1	ṭhapitapuriso viya kammavasena saṃsāracārake ṭhito mahāpuriso, tassa bandhanāgāre	767	
PA_atk-s05_12a:767_2	ṭhitapurisassa tattha puttassa vā bhātuno vā parādhīnabhāvakaraṇena tesaṃ attano	767	
PA_atk-s05_12a:767_3	ca dukkhappamocanaṃ viya mahāpurisassa attano puttādike paresaṃ datvā sabbaññutaññāṇappaṭilābhena	767	
PA_atk-s05_12a:767_4	sabbasattānaṃ vaṭṭadukkhappamocanaṃ, tassa vigatadukkhassa tehi saddhiṃ yathādhippetasampattiyaṃ	767	
PA_atk-s05_12a:767_5	patiṭṭhānaṃ viya mahāpurisassa arahattamaggena apagatavaṭṭadukkhassa buddhabhāvena	767	
PA_atk-s05_12a:767_6	dasabalādisabbaññutaññāṇasampattisamannāgamo attano vacanakārakānaṃ vijjattayādisampattisamannāgamo	767	
PA_atk-s05_12a:767_7	cāti evaṃ anavajjasabhāvo eva mahāpurisānaṃ puttadārapariccāgo. Eteneva nayena nesaṃ	767	
PA_atk-s05_12a:767_8	aṅgajīvitapariccāge yā codanā, sāpi visodhitāti veditabbāti.	767	
PA_atk-s05_12a:768	Evaṃ pana mahāsattena maddideviyā dinnāya sakko acchariyabbhutacittajāto hutvā –	76	
PA_atk-s05_12a:769	“Sabbe jitā te paccūhā, ye dibbā ye ca mānusā;	76	
PA_atk-s05_12a:770	Ninnāditā te pathavī, saddo te tidivaṃ gato. ;	77	
PA_atk-s05_12a:771	“Duddadaṃ dadamānānaṃ, dukkaraṃ kamma kubbataṃ;	77	
PA_atk-s05_12a:772	Asanto nānukubbanti, sataṃ dhammo durannayo.	77	
PA_atk-s05_12a:773	“Tasmā satañca asataṃ, nānā hoti ito gati;	77	
PA_atk-s05_12a:774	Asanto nirayaṃ yanti, santo saggaparāyanā”ti. –	77	
PA_atk-s05_12a:775	Ādinā nayena mahāpurisassa dānānumodanavasena thutiṃ akāsi.	77	
PA_atk-s05_12a:776_0	Tattha paccūhāti paccatthikā. Dibbāti dibbayasapaṭibāhakā. Mānusāti manussayasapaṭibāhakā.	776	
PA_atk-s05_12a:776_1	Ke pana teti? Macchariyadhammā, te sabbe puttadāraṃ dentena mahāsattena jitāti dasseti.	776	
PA_atk-s05_12a:776_2	Duddadanti puttadārādiduddadaṃ dadamānānaṃ tameva dukkaraṃ kubbataṃ tumhādisānaṃ	776	
PA_atk-s05_12a:776_3	kammaṃ aññe sāvakapaccekabodhisattā nānukubbanti, pageva asanto maccharino. Tasmā	776	
PA_atk-s05_12a:776_4	sataṃ dhammo durannayo sādhūnaṃ mahābodhisattānaṃ paṭipattidhammo aññehi duranugamo.	776	
PA_atk-s05_12a:777	Evaṃ sakko mahāpurisassa anumodanavasena thutiṃ katvā maddideviṃ niyyātento –	77	
PA_atk-s05_12a:778	“Dadāmi bhoto bhariyaṃ, maddiṃ sabbaṅgasobhanaṃ;	77	
PA_atk-s05_12a:779	Tvañceva maddiyā channo, maddī ca patino tavā”ti. –	77	
PA_atk-s05_12a:780	Vatvā taṃ maddiṃ paṭidatvā dibbattabhāvena jalanto taruṇasūriyo viya ākāse ṭhatvā attānaṃ ācikkhanto –	78	
PA_atk-s05_12a:781	“Sakkohamasmi devindo, āgatosmi tavantike;	78	
PA_atk-s05_12a:782	Varaṃ varassu rājisi, vare aṭṭha dadāmi te”ti. –	78	
PA_atk-s05_12a:783_0	Vatvā varehi nimantesi. Mahāsattopi “pitā maṃ punadeva rajje patiṭṭhāpetu, vajjhappattaṃ	783	
PA_atk-s05_12a:783_1	vadhato moceyyaṃ, sabbasattānaṃ avassayo bhaveyyaṃ, paradāraṃ na gaccheyyaṃ, itthīnaṃ	783	
PA_atk-s05_12a:783_2	vasaṃ na gaccheyyaṃ, putto me dīghāyuko siyā, annapānādideyyadhammo bahuko siyā,	783	
PA_atk-s05_12a:783_3	tañca aparikkhayaṃ pasannacitto dadeyyaṃ, evaṃ mahādānāni pavattetvā devalokaṃ gantvā	783	
PA_atk-s05_12a:783_4	tato idhāgato sabbaññutaṃ pāpuṇeyya”nti ime aṭṭha vare yāci. Sakko “nacirasseva pitā	783	
PA_atk-s05_12a:783_5	sañjayamahārājā idheva āgantvā taṃ gahetvā rajje patiṭṭhāpessati, itaro ca sabbo	783	
PA_atk-s05_12a:783_6	te manoratho matthakaṃ pāpuṇissati, mā cintayi, appamatto hohī”ti ovaditvā sakaṭṭhānameva	783	
PA_atk-s05_12a:783_7	gato. Bodhisatto ca maddidevī ca sammodamānā sakkadattiye assame vasiṃsu.	783	
PA_atk-s05_12a:784_0	Jūjakepi kumāre gahetvā gacchante devatā ārakkhamakaṃsu. Divase divase ekā devadhītā	784	
PA_atk-s05_12a:784_1	rattibhāge āgantvā maddivaṇṇena kumāre paṭijaggi. So devatāviggahito hutvā “kaliṅgaraṭṭhaṃ	784	
PA_atk-s05_12a:784_2	gamissāmī”ti aḍḍhamāsena jetuttaranagarameva sampāpuṇi. Rājā vinicchaye nisinno brāhmaṇena	784	
PA_atk-s05_12a:784_3	saddhiṃ dārake rājaṅgaṇena gacchante disvā sañjānitvā brāhmaṇena saddhiṃ te pakkosāpetvā	784	
PA_atk-s05_12a:784_4	taṃ pavattiṃ sutvā bodhisattena kathitaniyāmeneva dhanaṃ datvā kumāre kiṇitvā nhāpetvā	784	
PA_atk-s05_12a:784_5	bhojetvā sabbālaṅkārapaṭimaṇḍite katvā rājā dārakaṃ phussatidevī dārikaṃ ucchaṅge	784	
PA_atk-s05_12a:784_6	katvā bodhisattassa rājaputtiyā ca pavattiṃ suṇiṃsu.	784	
PA_atk-s05_12a:785_0	Taṃ sutvā rājā “bhūnahaccaṃ vata mayā kata”nti saṃviggamānaso tāvadeva dvādasaakkhobhanīparimāṇaṃ	785	
PA_atk-s05_12a:785_1	senaṃ sannayhitvā vaṅkapabbatābhimukho pāyāsi saddhiṃ phussatideviyā ceva dārakehi	785	
PA_atk-s05_12a:785_2	ca. Anukkamena gantvā puttena ca suṇisāya ca samāgañchi. Vessantaro piyaputte disvā	785	
PA_atk-s05_12a:785_3	sokaṃ sandhāretuṃ asakkonto visaññī hutvā tattheva pati, tathā maddī mātāpitaro sahajātā	785	
PA_atk-s05_12a:785_4	saṭṭhisahassā ca amaccā. Taṃ kāruññaṃ passantesu ekopi sakabhāvena sandhāretuṃ nāsakkhi,	785	
PA_atk-s05_12a:785_5	sakalaṃ assamapadaṃ yugandharavātapamadditaṃ viya sālavanaṃ ahosi. Sakko devarājā	785	
PA_atk-s05_12a:785_6	tesaṃ visaññibhāvavinodanatthaṃ pokkharavassaṃ vassāpesi, temetukāmā tementi, pokkhare	785	
PA_atk-s05_12a:785_7	patitavassaṃ viya vinivattitvā udakaṃ gacchati. Sabbe saññaṃ paṭilabhiṃsu. Tadāpi	785	
PA_atk-s05_12a:785_8	pathavikampādayo heṭṭhā vuttappakārā acchariyā pāturahesuṃ. Tena vuttaṃ –	785	
PA_atk-s05_12a:787	“Punāparaṃ brahāraññe, mātāpitusamāgame;	78	
PA_atk-s05_12a:788	Karuṇaṃ paridevante, sallapante sukhaṃ dukhaṃ.	78	
PA_atk-s05_12a:790	“Hirottappena garunā, ubhinnaṃ upasaṅkami;	79	
PA_atk-s05_12a:791	Tadāpi pathavī kampi, sineruvanavaṭaṃsakā”ti.	79	
PA_atk-s05_12a:792_0	Tattha karuṇaṃ paridevanteti mātāpitaro ādiṃ katvā sabbasmiṃ āgatajane karuṇaṃ paridevamāne.	792	
PA_atk-s05_12a:792_1	Sallapante sukhaṃ dukhanti sukhadukkhaṃ pucchitvā paṭisanthāravasena ālāpasallāpaṃ	792	
PA_atk-s05_12a:792_2	karonte. Hirottappena garunā ubhinnanti ime sivīnaṃ vacanaṃ gahetvā adūsakaṃ dhamme	792	
PA_atk-s05_12a:792_3	ṭhitaṃ maṃ pabbājayiṃsūti cittappakopaṃ akatvā ubhosu etesu mātāpitūsu dhammagāravasamussitena	792	
PA_atk-s05_12a:792_4	hirottappeneva yathārūpe upasaṅkami. Tena me dhammatejena tadāpi pathavī kampi.	792	
PA_atk-s05_12a:793_0	Atha sañjayamahārājā bodhisattaṃ khamāpetvā rajjaṃ paṭicchāpetvā taṅkhaṇaññeva kesamassukammādīni	793	
PA_atk-s05_12a:793_1	kārāpetvā nhāpetvā sabbābharaṇavibhūsitaṃ devarājānamiva virocamānaṃ saha maddideviyā	793	
PA_atk-s05_12a:793_2	rajje abhisiñcitvā tāvadeva ca tato paṭṭhāya dvādasaakkhobhanīparimāṇāya caturaṅginiyā	793	
PA_atk-s05_12a:793_3	senāya ca puttaṃ parivārayitvā vaṅkapabbatato yāva jetuttaranagarā saṭṭhiyojanamaggaṃ	793	
PA_atk-s05_12a:793_4	alaṅkārāpetvā dvīhi māsehi sukheneva nagaraṃ pavesesi. Mahājano uḷāraṃ pītisomanassaṃ	793	
PA_atk-s05_12a:793_5	paṭisaṃvedesi. Celukkhepādayo pavattiṃsu. Nagare ca nandibheriṃ carāpesuṃ. Antamaso	793	
PA_atk-s05_12a:793_6	biḷāre upādāya sabbesaṃ bandhane ṭhitānaṃ bandhanamokkho ahosi. So nagaraṃ paviṭṭhadivaseyeva	793	
PA_atk-s05_12a:793_7	paccūsakāle cintesi – “sve vibhātāya rattiyā mamāgatabhāvaṃ sutvā yācakā āgamissanti,	793	
PA_atk-s05_12a:793_8	tesāhaṃ kiṃ dassāmī”ti. Tasmiṃ khaṇe sakkassa āsanaṃ uṇhākāraṃ dassesi. So āvajjento	793	
PA_atk-s05_12a:793_9	taṃ kāraṇaṃ ñatvā tāvadeva rājanivesanassa purimavatthuṃ pacchimavatthuñca kaṭippamāṇaṃ	793	
PA_atk-s05_12a:793_10	pūrento ghanamegho viya sattaratanavassaṃ vassāpesi. Sakalanagare jaṇṇuppamāṇaṃ vassāpesīti. Tena vuttaṃ –	7931	
PA_atk-s05_12a:795	“Punāparaṃ brahāraññā, nikkhamitvā sañātibhi;	79	
PA_atk-s05_12a:796	Pavisāmi puraṃ rammaṃ, jetuttaraṃ puruttamaṃ.	79	
PA_atk-s05_12a:798	“Ratanāni satta vassiṃsu, mahāmegho pavassatha;	79	
PA_atk-s05_12a:799	Tadāpi pathavī kampi, sineruvanavaṭaṃsakā.	79	
PA_atk-s05_12a:801	“Acetanāyaṃ pathavī, aviññāya sukhaṃ dukhaṃ;	80	
PA_atk-s05_12a:802	Sāpi dānabalā mayhaṃ, sattakkhattuṃ pakampathā”ti.	80	
PA_atk-s05_12a:803_0	Evaṃ sattaratanavasse vuṭṭhe punadivase mahāsatto “yesaṃ kulānaṃ purimapacchimavatthūsu	803	
PA_atk-s05_12a:803_1	vuṭṭhadhanaṃ, tesaññeva hotū”ti dāpetvā avasesaṃ āharāpetvā attano gehavatthusmiṃ	803	
PA_atk-s05_12a:803_2	dhanena saddhiṃ koṭṭhāgāresu okirāpetvā mahādānaṃ pavattesi. Acetanāyaṃ pathavīti	803	
PA_atk-s05_12a:803_3	cetanārahitā ayaṃ mahābhūtā pathavī, devatā pana cetanāsahitā. Aviññāya sukhaṃ dukhanti	803	
PA_atk-s05_12a:803_4	acetanattā eva sukhaṃ dukkhaṃ ajānitvā. Satipi sukhadukkhapaccayasaṃyoge taṃ nānubhavantī.	803	
PA_atk-s05_12a:803_5	Sāpi dānabalā mayhanti evaṃbhūtāpi sā mahāpathavī mama dānapuññānubhāvahetu. Sattakkhattuṃ	803	
PA_atk-s05_12a:803_6	pakampathāti aṭṭhavassikakāle hadayamaṃsādīnipi yācakānaṃ dadeyyanti dānajjhāsayuppāde	803	
PA_atk-s05_12a:803_7	maṅgalahatthidāne pabbājanakāle pavattitamahādāne puttadāne bhariyādāne vaṅkapabbate	803	
PA_atk-s05_12a:803_8	ñātisamāgame nagaraṃ paviṭṭhadivase ratanavassakāleti imesu ṭhānesu sattavāraṃ akampittha.	803	
PA_atk-s05_12a:803_9	Evaṃ ekasmiṃyeva attabhāve sattakkhattuṃ mahāpathavikampanādiacchariyapātubhāvahetubhūtāni	803	
PA_atk-s05_12a:803_10	yāvatāyukaṃ mahādānāni pavattetvā mahāsatto āyupariyosāne tusitapure uppajji. Tenāha bhagavā –	8031	
PA_atk-s05_12a:804	“Tato vessantaro rājā, dānaṃ datvāna khattiyo;	80	
PA_atk-s05_12a:805	Kāyassa bhedā sappañño, saggaṃ so upapajjathā”ti. ;	80	
PA_atk-s05_12a:806_0	Tadā jūjako devadatto ahosi, amittatāpanā ciñcamāṇavikā, cetaputto channo, accutatāpaso	806	
PA_atk-s05_12a:806_1	sāriputto, sakko anuruddho, maddī rāhulamātā, jālikumāro rāhulo, kaṇhājinā uppalavaṇṇā,	806	
PA_atk-s05_12a:806_2	mātāpitaro mahārājakulāni, sesaparisā buddhaparisā, vessantaro rājā lokanātho.	806	
PA_atk-s05_12a:807_0	Idhāpi heṭṭhā vuttanayeneva yathārahaṃ sesapāramiyo niddhāretabbā. Tathā mahāsatte	807	
PA_atk-s05_12a:807_1	kucchigate mātu devasikaṃ chasatasahassāni vissajjetvā dānaṃ dātukāmatādohaḷo, tathā	807	
PA_atk-s05_12a:807_2	dīyamānepi dhanassa parikkhayābhāvo, jātakkhaṇe eva hatthaṃ pasāretvā “dānaṃ dassāmi,	807	
PA_atk-s05_12a:807_3	atthi kiñcī”ti vācānicchāraṇaṃ, catupañcavassikakāle attano alaṅkārassa dhātīnaṃ	807	
PA_atk-s05_12a:807_4	hatthagatassa puna aggahetukāmatā, aṭṭhavassikakāle hadayamaṃsādikassa attano sarīrāvayavassa	807	
PA_atk-s05_12a:807_5	dātukāmatāti evamādikā sattakkhattuṃ mahāpathavikampanādianekacchariyapātubhāvahetubhūtā	807	
PA_atk-s05_12a:807_6	idha mahāpurisassa guṇānubhāvā vibhāvetabbā. Tenetaṃ vuccati –	807	
PA_atk-s05_12a:808	“Evaṃ acchariyā hete, abbhutā ca mahesino…pe…;	80	
PA_atk-s05_12a:809	Tesu cittappasādopi, dukkhato parimocaye;	80	
PA_atk-s05_12a:810	Pagevānukiriyā tesaṃ, dhammassa anudhammato”ti.	81	
PA_atk-s05_12a:811	Vessantaracariyāvaṇṇanā niṭṭhitā.	81	
PA_atk-s05_12a:812	10. Sasapaṇḍitacariyāvaṇṇanā	81	
PA_atk-s05_12a:813_0	125-6. Dasame yadā homi, sasakoti ahaṃ, sāriputta, bodhipariyesanaṃ caramāno yadā	813	
PA_atk-s05_12a:813_1	sasapaṇḍito homi. Bodhisattā hi kammavasippattāpi tādisānaṃ tiracchānānaṃ anuggaṇhanatthaṃ	813	
PA_atk-s05_12a:813_2	tiracchānayoniyaṃ nibbattanti. Pavanacārakoti mahāvanacārī. Dabbāditiṇāni rukkhagacchesu	813	
PA_atk-s05_12a:813_3	paṇṇāni yaṃkiñci sākaṃ rukkhato patitaphalāni ca bhakkho etassāti tiṇapaṇṇasākaphalabhakkho.	813	
PA_atk-s05_12a:813_4	Paraheṭhanavivajjitoti parapīḷāvirahito. Suttapoto cāti uddapoto ca. Ahaṃ tadāti	813	
PA_atk-s05_12a:813_5	yadāhaṃ sasako homi, tadā ete makkaṭādayo tayo sahāye ovadāmi.	813	
PA_atk-s05_12a:814_0	127. Kiriye kalyāṇapāpaketi kusale ceva akusale ca kamme. Pāpānīti anusāsanākāradassanaṃ.	814	
PA_atk-s05_12a:814_1	Tattha pāpāni parivajjethāti pāṇātipāto…pe… micchādiṭṭhīti imāni pāpāni parivajjetha.	814	
PA_atk-s05_12a:814_2	Kalyāṇe abhinivissathāti dānaṃ sīlaṃ…pe… diṭṭhujukammanti idaṃ kalyāṇaṃ, imasmiṃ	814	
PA_atk-s05_12a:814_3	kalyāṇe attano kāyavācācittāni abhimukhabhāvena nivissatha, imaṃ kalyāṇapaṭipattiṃ	814	
PA_atk-s05_12a:814_4	paṭipajjathāti attho.	814	
PA_atk-s05_12a:815_0	Evaṃ mahāsatto tiracchānayoniyaṃ nibbattopi ñāṇasampannatāya kalyāṇamitto hutvā tesaṃ	815	
PA_atk-s05_12a:815_1	tiṇṇaṃ janānaṃ kālena kālaṃ upagatānaṃ ovādavasena dhammaṃ desesi. Te tassa ovādaṃ	815	
PA_atk-s05_12a:815_2	sampaṭicchitvā attano vasanaṭṭhānaṃ pavisitvā vasanti. Evaṃ kāle gacchante bodhisatto	815	
PA_atk-s05_12a:815_3	ākāsaṃ oloketvā candapāripūriṃ disvā “uposathakammaṃ karothā”ti ovadi. Tenāha –	815	
PA_atk-s05_12a:817	“Uposathamhi divase, candaṃ disvāna pūritaṃ;	81	
PA_atk-s05_12a:818	Etesaṃ tattha ācikkhiṃ, divaso ajjuposatho.	81	
PA_atk-s05_12a:820	“Dānāni paṭiyādetha, dakkhiṇeyyassa dātave;	82	
PA_atk-s05_12a:821	Datvā dānaṃ dakkhiṇeyye, upavassathuposatha”nti.	82	
PA_atk-s05_12a:822_0	Tattha candaṃ disvā na pūritanti juṇhapakkhacātuddasiyaṃ īsakaṃ aparipuṇṇabhāvena	822	
PA_atk-s05_12a:822_1	candaṃ na paripūritaṃ disvā tato vibhātāya rattiyā aruṇuggamanavelāyameva uposathamhi	822	
PA_atk-s05_12a:822_2	divase pannarase etesaṃ makkaṭādīnaṃ mayhaṃ sahāyānaṃ divaso ajjuposatho. Tasmā “dānāni	822	
PA_atk-s05_12a:822_3	paṭiyādethā”tiādinā tattha uposathadivase paṭipattividhānaṃ ācikkhinti yojetabbaṃ.	822	
PA_atk-s05_12a:822_4	Tattha dānānīti deyyadhamme. Paṭiyādethāti yathāsatti yathābalaṃ sajjetha. Dātaveti	822	
PA_atk-s05_12a:822_5	dātuṃ. Upavassathāti uposathakammaṃ karotha, uposathasīlāni rakkhatha, sīle patiṭṭhāya	822	
PA_atk-s05_12a:822_6	dinnadānaṃ mahapphalaṃ hoti, tasmā yācake sampatte tumhehi khāditabbāhārato datvā	822	
PA_atk-s05_12a:822_7	khādeyyāthāti dasseti.	822	
PA_atk-s05_12a:823_0	Te “sādhū”ti bodhisattassa ovādaṃ sirasā sampaṭicchitvā uposathaṅgāni adhiṭṭhahiṃsu.	823	
PA_atk-s05_12a:823_1	Tesu uddapoto pātova “gocaraṃ pariyesissāmī”ti nadītīraṃ gato. Atheko bāḷisiko satta	823	
PA_atk-s05_12a:823_2	rohitamacche uddharitvā valliyā āvuṇitvā nadītīre vālukāya paṭicchādetvā macche gaṇhanto	823	
PA_atk-s05_12a:823_3	nadiyā adho sotaṃ bhassi. Uddo macchagandhaṃ ghāyitvā vālukaṃ viyūhitvā macche disvā	823	
PA_atk-s05_12a:823_4	nīharitvā “atthi nu kho etesaṃ sāmiko”ti tikkhattuṃ ghosetvā sāmikaṃ apassanto valliyaṃ	823	
PA_atk-s05_12a:823_5	ḍaṃsitvā attano vasanagumbe ṭhapetvā “velāyameva khādissāmī”ti attano sīlaṃ āvajjento	823	
PA_atk-s05_12a:823_6	nipajji. Siṅgālopi gocaraṃ pariyesanto ekassa khettagopakassa kuṭiyaṃ dve maṃsasūlāni	823	
PA_atk-s05_12a:823_7	ekaṃ godhaṃ ekañca dadhivārakaṃ disvā “atthi nu kho etesaṃ sāmiko”ti tikkhattuṃ ghosetvā	823	
PA_atk-s05_12a:823_8	sāmikaṃ adisvā dadhivārakassa uggahaṇarajjukaṃ gīvāyaṃ pavesetvā maṃsasūle ca godhañca	823	
PA_atk-s05_12a:823_9	mukhena ḍaṃsitvā attano vasanagumbe ṭhapetvā “velāyameva khādissāmī”ti attano sīlaṃ	823	
PA_atk-s05_12a:823_10	āvajjento nipajji. Makkaṭopi vanasaṇḍaṃ pavisitvā ambapiṇḍaṃ āharitvā attano vasanagumbe	8231	
PA_atk-s05_12a:823_11	ṭhapetvā “velāyameva khādissāmī”ti attano sīlaṃ āvajjento nipajji. Tiṇṇampi “aho	8231	
PA_atk-s05_12a:823_12	idha nūna yācako āgaccheyyā”ti cittaṃ uppajji. Tena vuttaṃ –	8231	
PA_atk-s05_12a:825	“Te me sādhūti vatvāna, yathāsatti yathābalaṃ;	82	
PA_atk-s05_12a:826	Dānāni paṭiyādetvā, dakkhiṇeyyaṃ gavesisu”nti.	82	
PA_atk-s05_12a:827_0	Bodhisatto pana “velāyameva nikkhamitvā dabbāditiṇāni khādissāmī”ti attano vasanagumbeyeva	827	
PA_atk-s05_12a:827_1	nisinno cintesi – “mama santikaṃ āgatānaṃ yācakānaṃ tiṇāni khādituṃ na sakkā, tilataṇḍulādayopi	827	
PA_atk-s05_12a:827_2	mayhaṃ natthi, sace me santikaṃ yācako āgamissati, ahaṃ tiṇena yāpemi, attano sarīramaṃsaṃ	827	
PA_atk-s05_12a:827_3	dassāmī”ti. Tenāha bhagavā –	827	
PA_atk-s05_12a:829	“Ahaṃ nisajja cintesiṃ, dānaṃ dakkhiṇanucchavaṃ;	82	
PA_atk-s05_12a:830	Yadihaṃ labhe dakkhiṇeyyaṃ, kiṃ me dānaṃ bhavissati.	83	
PA_atk-s05_12a:832	“Na me atthi tilā muggā, māsā vā taṇḍulā ghataṃ;	83	
PA_atk-s05_12a:833	Ahaṃ tiṇena yāpemi, na sakkā tiṇa dātave.	83	
PA_atk-s05_12a:835	“Yadi koci eti dakkhiṇeyyo, bhikkhāya mama santike;	83	
PA_atk-s05_12a:836	Dajjāhaṃ sakamattānaṃ, na so tuccho gamissatī”ti.	83	
PA_atk-s05_12a:837_0	Tattha dānaṃ dakkhiṇanucchavanti dakkhiṇābhāvena anucchavikaṃ dānaṃ dakkhiṇeyyassa	837	
PA_atk-s05_12a:837_1	dātabbaṃ deyyadhammaṃ cintesiṃ. Yadihaṃ labheti yadi ahaṃ kiñci dakkhiṇeyyaṃ ajja	837	
PA_atk-s05_12a:837_2	labheyyaṃ. Kiṃ me dānaṃ bhavissatīti kiṃ mama dātabbaṃ bhavissati. Na sakkā tiṇa	837	
PA_atk-s05_12a:837_3	dātaveti yadi dakkhiṇeyyassa dātuṃ tilamuggādikaṃ mayhaṃ natthi, yaṃ pana mama āhārabhūtaṃ,	837	
PA_atk-s05_12a:837_4	taṃ na sakkā tiṇaṃ dakkhiṇeyyassa dātuṃ. Dajjāhaṃ sakamattānanti kiṃ vā mayhaṃ etāya	837	
PA_atk-s05_12a:837_5	deyyadhammacintāya, nanu idameva mayhaṃ anavajjaṃ aparādhīnatāya sulabhaṃ paresañca	837	
PA_atk-s05_12a:837_6	paribhogārahaṃ sarīraṃ sace koci dakkhiṇeyyo mama santikaṃ āgacchati, tayidaṃ sakamattānaṃ	837	
PA_atk-s05_12a:837_7	tassa dajjāmahaṃ. Evaṃ sante na so tuccho mama santikaṃ āgato arittahattho hutvā gamissatīti.	837	
PA_atk-s05_12a:838_0	Evaṃ mahāpurisassa yathābhūtasabhāvaṃ parivitakkentassa parivitakkānubhāvena sakkassa	838	
PA_atk-s05_12a:838_1	paṇḍukambalasilāsanaṃ uṇhākāraṃ dassesi. So āvajjento imaṃ kāraṇaṃ disvā “sasarājaṃ	838	
PA_atk-s05_12a:838_2	vīmaṃsissāmī”ti paṭhamaṃ uddassa vasanaṭṭhānaṃ gantvā brāhmaṇavesena aṭṭhāsi. Tena	838	
PA_atk-s05_12a:838_3	“kimatthaṃ, brāhmaṇa, ṭhitosī”ti ca vutte sace kañci āhāraṃ labheyyaṃ, uposathiko	838	
PA_atk-s05_12a:838_4	hutvā samaṇadhammaṃ kareyyanti. So “sādhūti te āhāraṃ dassāmī”ti āha. Tena vuttaṃ –	838	
PA_atk-s05_12a:839	“Satta me rohitā macchā, udakā thalamubbhatā;	83	
PA_atk-s05_12a:840	Idaṃ brāhmaṇa me atthi, etaṃ bhutvā vane vasā”ti. ;	84	
PA_atk-s05_12a:841_0	Brāhmaṇo “pageva tāva hotu, pacchā jānissāmī”ti tatheva siṅgālassa makkaṭassa ca	841	
PA_atk-s05_12a:841_1	santikaṃ gantvā tehipi attano vijjamānehi deyyadhammehi nimantito “pageva tāva hotu,	841	
PA_atk-s05_12a:841_2	pacchā jānissāmī”ti āha. Tena vuttaṃ –	841	
PA_atk-s05_12a:842	“Dussa me khettapālassa, rattibhattaṃ apābhataṃ;	84	
PA_atk-s05_12a:843	Maṃsasūlā ca dve godhā, ekañca dadhivārakaṃ;	84	
PA_atk-s05_12a:844	Idaṃ brāhmaṇa me atthi, etaṃ bhutvā vane vasā”ti.	84	
PA_atk-s05_12a:845	“Ambapakkaṃ dakaṃ sītaṃ, sītacchāyā manoramā;	84	
PA_atk-s05_12a:846	Idaṃ brāhmaṇa me atthi, etaṃ bhutvā vane vasā”ti. ;	84	
PA_atk-s05_12a:847	Tattha dussāti amussa. Rattibhattaṃ apābhatanti rattibhojanato apanītaṃ. Maṃsasūlā ca dve godhāti aṅgārapakkāni dve maṃsasūlāni ekā ca godhā. Dadhivārakanti dadhivārako.	84	
PA_atk-s05_12a:848	134. Atha brāhmaṇo sasapaṇḍitassa santikaṃ gato. Tenāpi “kimatthamāgatosī”ti vutte tathevāha. Tena vuttaṃ “mama saṅkappamaññāyā”tiādi.	84	
PA_atk-s05_12a:849	Tattha mama saṅkappamaññāyāti pubbe vuttappakāraṃ parivitakkaṃ jānitvā. Brāhmaṇavaṇṇināti brāhmaṇarūpavatā attabhāvena. Āsayanti vasanagumbaṃ.	84	
PA_atk-s05_12a:850_0	135-7. Santuṭṭhoti samaṃ sabbabhāgeneva tuṭṭho. Ghāsahetūti āhārahetu. Adinnapubbanti	850	
PA_atk-s05_12a:850_1	yehi kehici abodhisattehi adinnapubbaṃ. Dānavaranti uttamadānaṃ. “Ajja dassāmi te	850	
PA_atk-s05_12a:850_2	aha”nti vatvā tuvaṃ sīlaguṇūpeto, ayuttaṃ te paraheṭhananti taṃ pāṇātipātato apanetvā	850	
PA_atk-s05_12a:850_3	idāni tassa paribhogayoggaṃ attānaṃ katvā dātuṃ “ehi aggiṃ padīpehī”tiādimāha.	850	
PA_atk-s05_12a:851	Tattha ahaṃ pacissamattānanti tayā kate aṅgāragabbhe ahameva patitvā attānaṃ pacissaṃ. Pakkaṃ tvaṃ bhakkhayissasīti tathā pana pakkaṃ tvaṃ khādissasi.	85	
PA_atk-s05_12a:852_0	138-9. Nānākaṭṭhe samānayīti so brāhmaṇavesadhārī sakko nānādārūni samānento viya	852	
PA_atk-s05_12a:852_1	ahosi. Mahantaṃ akāsi citakaṃ, katvā aṅgāragabbhakanti vītaccikaṃ vigatadhūmaṃ aṅgārabharitabbhantaraṃ	852	
PA_atk-s05_12a:852_2	samantato jalamānaṃ mama sarīrassa nimujjanappahonakaṃ taṅkhaṇaññeva mahantaṃ citakaṃ	852	
PA_atk-s05_12a:852_3	akāsi, sahasā iddhiyā abhinimminīti adhippāyo. Tenāha “aggiṃ tattha padīpesi, yathā	852	
PA_atk-s05_12a:852_4	so khippaṃ mahābhave”ti.	852	
PA_atk-s05_12a:853_0	Tattha soti so aggikkhandho sīghaṃ mahanto yathā bhaveyya, tathā padīpesi. Phoṭetvā	853	
PA_atk-s05_12a:853_1	rajagate gatteti “sace lomantaresu pāṇakā atthi, te mā mariṃsū”ti paṃsugate mama	853	
PA_atk-s05_12a:853_2	gatte tikkhattuṃ vidhunitvā. Ekamantaṃ upāvisinti na tāva kaṭṭhāni ādittānīti tesaṃ	853	
PA_atk-s05_12a:853_3	ādīpanaṃ udikkhanto thokaṃ ekamantaṃ nisīdiṃ.	853	
PA_atk-s05_12a:854_0	140. Yadā mahākaṭṭhapuñjo, āditto dhamadhamāyatīti yadā pana so dārurāsi samantato	854	
PA_atk-s05_12a:854_1	āditto vāyuvegasamuddhaṭānaṃ jālasikhānaṃ vasena “dhamadhamā”ti evaṃ karoti. Taduppatitvā	854	
PA_atk-s05_12a:854_2	patati, majjhe jālasikhantareti tadā tasmiṃ kāle “mama sarīrassa jhāpanasamattho	854	
PA_atk-s05_12a:854_3	ayaṃ aṅgārarāsī”ti cintetvā uppatitvā ullaṅghitvā jālasikhānaṃ abbhantarabhūte tassa	854	
PA_atk-s05_12a:854_4	aṅgārarāsissa majjhe padumapuñje rājahaṃso viya pamuditacitto sakalasarīraṃ dānamukhe datvā patati.	854	
PA_atk-s05_12a:855_0	141-2. Paviṭṭhaṃ yassa kassacīti yathā ghammakāle sītalaṃ udakaṃ yena kenaci paviṭṭhaṃ	855	
PA_atk-s05_12a:855_1	tassa darathapariḷāhaṃ vūpasameti, assādaṃ pītiñca uppādeti. Tatheva jalitaṃ agginti	855	
PA_atk-s05_12a:855_2	evaṃ tathā pajjalitaṃ aṅgārarāsi tadā mama paviṭṭhassa usumamattampi nāhosi. Aññadatthu	855	
PA_atk-s05_12a:855_3	dānapītiyā sabbadarathapariḷāhavūpasamo eva ahosi. Cirassaṃ vata me chavicammādiko	855	
PA_atk-s05_12a:855_4	sabbo sarīrāvayavo dānamukhe juhitabbataṃ upagato abhipatthito manoratho matthakaṃ	855	
PA_atk-s05_12a:855_5	pattoti. Tena vuttaṃ –	855	
PA_atk-s05_12a:857	“Chaviṃ cammaṃ maṃsaṃ nhāruṃ, aṭṭhiṃ hadayabandhanaṃ;	85	
PA_atk-s05_12a:858	Kevalaṃ sakalaṃ kāyaṃ, brāhmaṇassa adāsaha”nti.	85	
PA_atk-s05_12a:859_0	Tattha hadayabandhananti hadayamaṃsapesi. Tañhi hadayavatthuṃ bandhitvā viya ṭhitattā	859	
PA_atk-s05_12a:859_1	“hadayabandhana”nti vuttaṃ. Atha vā hadayabandhananti hadayañca bandhanañca, hadayamaṃsañceva	859	
PA_atk-s05_12a:859_2	taṃ bandhitvā viya ṭhitayakanamaṃsañcāti attho. Kevalaṃ sakalaṃ kāyanti anavasesaṃ sabbaṃ sarīraṃ.	859	
PA_atk-s05_12a:860_0	Evaṃ tasmiṃ aggimhi attano sarīre lomakūpamattampi uṇhaṃ kātuṃ asakkonto bodhisattopi	860	
PA_atk-s05_12a:860_1	himagabbhaṃ paviṭṭho viya hutvā brāhmaṇarūpadharaṃ sakkaṃ evamāha – “brāhmaṇa, tayā	860	
PA_atk-s05_12a:860_2	kato aggi atisītalo, kiṃ nāmeta”nti? Paṇḍita, nāhaṃ brāhmaṇo, sakkohamasmi, tava	860	
PA_atk-s05_12a:860_3	vīmaṃsanatthaṃ āgato evamakāsinti. “Sakka, tvaṃ tāva tiṭṭhatu, sakalopi ce loko maṃ	860	
PA_atk-s05_12a:860_4	dānena vīmaṃseyya, neva me adātukāmataṃ kathañcipi uppādeyya passetha na”nti bodhisatto sīhanādaṃ nadi.	860	
PA_atk-s05_12a:861_0	Atha naṃ sakko “sasapaṇḍita, tava guṇā sakalakappampi pākaṭā hontū”ti pabbataṃ pīḷetvā	861	
PA_atk-s05_12a:861_1	pabbatarasaṃ ādāya candamaṇḍale sasalakkhaṇaṃ ālikhitvā bodhisattaṃ tasmiṃ vanasaṇḍe	861	
PA_atk-s05_12a:861_2	tattheva vanagumbe taruṇadabbatiṇapīṭhe nipajjāpetvā attano devalokameva gato. Tepi	861	
PA_atk-s05_12a:861_3	cattāro paṇḍitā samaggā sammodamānā niccasīlaṃ uposathasīlañca pūretvā yathārahaṃ	861	
PA_atk-s05_12a:861_4	puññāni katvā yathākammaṃ gatā.	861	
PA_atk-s05_12a:862	Tadā uddo āyasmā ānando ahosi, siṅgālo mahāmoggallāno, makkaṭo sāriputto, sasapaṇḍito pana lokanātho.	86	
PA_atk-s05_12a:863_0	Tassa idhāpi sīlādipāramiyo heṭṭhā vuttanayeneva yathārahaṃ niddhāretabbā. Tathā	863	
PA_atk-s05_12a:863_1	satipi tiracchānupapattiyaṃ kusalādidhamme kusalādito yathābhūtāvabodho, tesu aṇumattampi	863	
PA_atk-s05_12a:863_2	vajjaṃ bhayato disvā suṭṭhu akusalato oramaṇaṃ, sammadeva ca kusaladhammesu attano	863	
PA_atk-s05_12a:863_3	patiṭṭhāpanaṃ, paresañca “ime nāma pāpadhammā te evaṃ gahitā evaṃ parāmaṭṭhā evaṃgatikā	863	
PA_atk-s05_12a:863_4	bhavanti evaṃabhisamparāyā”ti ādīnavaṃ dassetvā tato viramaṇe niyojanaṃ, idaṃ dānaṃ	863	
PA_atk-s05_12a:863_5	nāma, idaṃ sīlaṃ nāma, idaṃ uposathakammaṃ nāma, ettha patiṭṭhitānaṃ devamanussasampattiyo	863	
PA_atk-s05_12a:863_6	hatthagatā evātiādinā puññakammesu ānisaṃsaṃ dassetvā patiṭṭhāpanaṃ, attano sarīrajīvitanirapekkhaṃ,	863	
PA_atk-s05_12a:863_7	paresaṃ sattānaṃ anuggaṇhanaṃ, uḷāro ca dānajjhāsayoti evamādayo idha bodhisattassa	863	
PA_atk-s05_12a:863_8	guṇānubhāvā vibhāvetabbā. Tenetaṃ vuccati – “evaṃ acchariyā hete…pe… dhammassa anudhammato”ti.	863	
PA_atk-s05_12a:864	Sasapaṇḍitacariyāvaṇṇanā niṭṭhitā.	86	
PA_atk-s05_12a:865_0	Idāni “akittibrāhmaṇo”tiādinā yathāvutte dasapi cariyāvisese udānetvā nigameti. Tattha	865	
PA_atk-s05_12a:865_1	ahameva tadā āsiṃ, yo te dānavare adāti yo tāni uttamadānāni adāsi, so akittibrāhaṇādiko	865	
PA_atk-s05_12a:865_2	ahameva tadā tasmiṃ kāle ahosiṃ, na aññoti. Iti tesu attabhāvesu satipi sīlādipāramīnaṃ	865	
PA_atk-s05_12a:865_3	yathārahaṃ pūritabhāve attano pana tadā dānajjhāsayassa ativiya uḷārabhāvaṃ sandhāya	865	
PA_atk-s05_12a:865_4	dānapāramivaseneva desanaṃ āropesi. Ete dānaparikkhārā, ete dānassa pāramīti ye ime	865	
PA_atk-s05_12a:865_5	akittijātakādīsu anekākāravokārā mayā pavattitā deyyadhammapariccāgā mama sarīrāvayavaputtadārapariccāgā	865	
PA_atk-s05_12a:865_6	paramakoṭikā, kiñcāpi te karuṇūpāyakosallapariggahitattā sabbaññutaññāṇameva uddissa	865	
PA_atk-s05_12a:865_7	pavattitattā dānassa paramukkaṃsagamanena dānapāramī eva, tathāpi mama dānassa paramatthapāramibhūtassa	865	
PA_atk-s05_12a:865_8	parikkharaṇatosantānassa paribhāvanāvasena abhisaṅkharaṇato ete dānaparikkhārā nāma.	865	
PA_atk-s05_12a:865_9	Yassa panete parikkhārā, taṃ dassetuṃ “jīvitaṃ yācake datvā, imaṃ pārami pūrayi”nti	865	
PA_atk-s05_12a:865_10	vuttaṃ. Ettha hi ṭhapetvā sasapaṇḍitacariyaṃ sesāsu navasu cariyāsu yathārahaṃ dānapāramidānaupapāramiyo	8651	
PA_atk-s05_12a:865_11	veditabbā, sasapaṇḍitacariye pana dānaparamatthapāramī. Tena vuttaṃ –	8651	
PA_atk-s05_12a:866	“Bhikkhāya upagataṃ disvā, sakattānaṃ pariccajiṃ;	86	
PA_atk-s05_12a:867	Dānena me samo natthi, esā me dānapāramī”ti. ;	86	
PA_atk-s05_12a:868_0	Kiñcāpi hi mahāpurisassa yathāvutte akittibrāhmaṇādikāle aññasmiñca mahājanakamahāsutasomādikāle	868	
PA_atk-s05_12a:868_1	dānapāramiyā pūritattabhāvānaṃ parimāṇaṃ nāma natthi, tathāpi ekanteneva sasapaṇḍitakāle	868	
PA_atk-s05_12a:868_2	dānapāramiyā paramatthapāramibhāvo vibhāvetabboti.	868	
PA_atk-s05_12a:869	Paramatthadīpaniyā cariyāpiṭakasaṃvaṇṇanāya	86	
PA_atk-s05_12a:870	Dasavidhacariyāsaṅgahassa visesato	87	
PA_atk-s05_12a:871	Dānapāramivibhāvanassa	87	
PA_atk-s05_12a:872	Paṭhamavaggassa atthavaṇṇanā niṭṭhitā.	87	
PA_atk-s05_12a:873	2. Hatthināgavaggo	87	
PA_atk-s05_12a:874	1. Mātuposakacariyāvaṇṇanā	87	
PA_atk-s05_12a:875	1. Dutiyavaggassa paṭhame kuñjaroti hatthī. Mātuposakoti andhāya jarājiṇṇāya mātuyā paṭijagganako. Mahiyāti bhūmiyaṃ. Guṇenāti sīlaguṇena, tadā mama sadiso natthi.	87	
PA_atk-s05_12a:876_0	Bodhisatto hi tadā himavantappadese hatthiyoniyaṃ nibbatti. So sabbaseto abhirūpo	876	
PA_atk-s05_12a:876_1	lakkhaṇasampanno mahāhatthī anekahatthisatasahassaparivāro ahosi. Mātā panassa andhā.	876	
PA_atk-s05_12a:876_2	So madhuraphalāphalāni hatthīnaṃ hatthesu datvā mātu peseti. Hatthino tassā adatvā	876	
PA_atk-s05_12a:876_3	sayaṃ khādanti. So pariggaṇhanto taṃ pavattiṃ ñatvā “yūthaṃ pahāya mātarameva posessāmī”ti	876	
PA_atk-s05_12a:876_4	rattibhāge aññesaṃ hatthīnaṃ ajānantānaṃ mātaraṃ gahetvā caṇḍoraṇapabbatapādaṃ gantvā	876	
PA_atk-s05_12a:876_5	ekaṃ naḷiniṃ upanissāya ṭhitāya pabbataguhāya mātaraṃ ṭhapetvā posesi.	876	
PA_atk-s05_12a:877	2-3. Pavane disvā vanacaroti eko vanacarako puriso tasmiṃ mahāvane vicaranto maṃ disvā. Rañño maṃ paṭivedayīti bārāṇasirañño maṃ ārocesi.	87	
PA_atk-s05_12a:878_0	So hi maggamūḷho disaṃ vavatthapetuṃ asakkonto mahantena saddena paridevi. Bodhisattopi	878	
PA_atk-s05_12a:878_1	tassa saddaṃ sutvā “ayaṃ puriso anātho, na kho panetaṃ patirūpaṃ, yaṃ esa mayi ṭhite	878	
PA_atk-s05_12a:878_2	idha vinasseyyā”ti tassa santikaṃ gantvā taṃ bhayena palāyantaṃ disvā “ambho purisa,	878	
PA_atk-s05_12a:878_3	natthi te maṃ nissāya bhayaṃ, mā palāyi, kasmā tvaṃ paridevanto vicarasī”ti pucchitvā	878	
PA_atk-s05_12a:878_4	“sāmi, ahaṃ maggamūḷho ajja me sattamo divaso”ti vutte “bho purisa, mā bhāyi, ahaṃ	878	
PA_atk-s05_12a:878_5	taṃ manussapathe ṭhapessāmī”ti taṃ attano piṭṭhiyaṃ nisīdāpetvā araññato nīharitvā	878	
PA_atk-s05_12a:878_6	nivatti. Sopi pāpo “nagaraṃ gantvā rañño ārocessāmī”ti rukkhasaññaṃ pabbatasaññañca	878	
PA_atk-s05_12a:878_7	karontova nikkhamitvā bārāṇasiṃ agamāsi. Tasmiṃ kāle rañño maṅgalahatthī mato. So	878	
PA_atk-s05_12a:878_8	puriso rājānaṃ upasaṅkamitvā mahāpurisassa attano diṭṭhabhāvaṃ ārocesi. Tena vuttaṃ	878	
PA_atk-s05_12a:878_9	“tavānucchavo, mahārāja, gajo vasati kānane”tiādi.	878	
PA_atk-s05_12a:879_0	Tattha tavānucchavoti tava opavayhaṃ kātuṃ anucchaviko yutto. Na tassa parikkhāyatthoti	879	
PA_atk-s05_12a:879_1	tassa gahaṇe gamanupacchedanatthaṃ samantato khaṇitabbaparikkhāya vā kareṇuyā kaṇṇapuṭena	879	
PA_atk-s05_12a:879_2	attānaṃ paṭicchādetvā khittapāsarajjuyā bandhitabbaāḷakasaṅkhātaālānena vā yattha	879	
PA_atk-s05_12a:879_3	paviṭṭho katthaci gantuṃ na sakkoti, tādisavañcanakāsuyā vā attho payojanaṃ natthi.	879	
PA_atk-s05_12a:879_4	Sahagahiteti gahaṇasamakālaṃ eva. Ehitīti āgamissati.	879	
PA_atk-s05_12a:880_0	Rājā imaṃ maggadesakaṃ katvā araññaṃ gantvā “iminā vuttaṃ hatthināgaṃ ānehī”ti hatthācariyaṃ	880	
PA_atk-s05_12a:880_1	saha parivārena pesesi. So tena saddhiṃ gantvā bodhisattaṃ naḷiniṃ pavisitvā gocaraṃ	880	
PA_atk-s05_12a:880_2	gaṇhantaṃ passi. Tena vuttaṃ –	880	
PA_atk-s05_12a:882	“Tassa taṃ vacanaṃ sutvā, rājāpi tuṭṭhamānaso;	88	
PA_atk-s05_12a:883	Pesesi hatthidamakaṃ, chekācariyaṃ susikkhitaṃ.	88	
PA_atk-s05_12a:885	“Gantvā so hatthidamako, addasa padumassare;	88	
PA_atk-s05_12a:886	Bhisamuḷālaṃ uddharantaṃ, yāpanatthāya mātuyā”ti.	88	
PA_atk-s05_12a:887	Tattha chekācariyanti hatthibandhanādividhimhi kusalaṃ hatthācariyaṃ. Susikkhitanti hatthīnaṃ sikkhāpanavijjāya niṭṭhaṅgamanena suṭṭhu sikkhitaṃ.	88	
PA_atk-s05_12a:888_0	6. Viññāya me sīlaguṇanti “bhaddo ayaṃ hatthājānīyo na mando, na caṇḍo, na vomissasīlo	888	
PA_atk-s05_12a:888_1	vā”ti mama sīlaguṇaṃ jānitvā. Kathaṃ? Lakkhaṇaṃ upadhārayīti susikkhitahatthisippattā	888	
PA_atk-s05_12a:888_2	mama lakkhaṇaṃ samantato upadhāresi. Tena so ehi puttāti vatvāna, mama soṇḍāya aggahi.	888	
PA_atk-s05_12a:889_0	7. Bodhisatto hatthācariyaṃ disvā – “idaṃ bhayaṃ mayhaṃ etassa purisassa santikā	889	
PA_atk-s05_12a:889_1	uppannaṃ, ahaṃ kho pana mahābalo hatthisahassampi viddhaṃsetuṃ samattho, pahomi kujjhitvā	889	
PA_atk-s05_12a:889_2	saraṭṭhakaṃ senāvāhanaṃ nāsetuṃ, sace pana kujjhissāmi, sīlaṃ me bhijjissati, tasmā	889	
PA_atk-s05_12a:889_3	sattīhi koṭṭiyamānopi na kujjhissāmī”ti cittaṃ adhiṭṭhāya sīsaṃ onāmetvā niccalova	889	
PA_atk-s05_12a:889_4	aṭṭhāsi. Tenāha bhagavā “yaṃ me tadā pākatikaṃ, sarīrānugataṃ bala”ntiādi.	889	
PA_atk-s05_12a:890_0	Tattha pākatikanti sabhāvasiddhaṃ. Sarīrānugatanti sarīrameva anugataṃ kāyabalaṃ,	890	
PA_atk-s05_12a:890_1	na upāyakusalatāsaṅkhātañāṇānugatanti adhippāyo. Ajja nāgasahassānanti ajjakāle anekesaṃ	890	
PA_atk-s05_12a:890_2	hatthisahassānaṃ samuditānaṃ. Balena samasādisanti tesaṃ sarīrabalena samasamameva	890	
PA_atk-s05_12a:890_3	hutvā sadisaṃ, na upamāmattena. Maṅgalahatthikule hi tadā bodhisatto uppannoti.	890	
PA_atk-s05_12a:891_0	8. Yadihaṃ tesaṃ pakuppeyyanti maṃ gahaṇāya upagatānaṃ tesaṃ ahaṃ yadi kujjheyyaṃ,	891	
PA_atk-s05_12a:891_1	tesaṃ jīvitamaddane paṭibalo bhaveyyaṃ. Na kevalaṃ tesaññeva, atha kho yāva rajjampi	891	
PA_atk-s05_12a:891_2	mānusanti yato rajjato tesaṃ āgatānaṃ manussānaṃ sabbampi rajjaṃ pothetvā cuṇṇavicuṇṇaṃ kareyyaṃ.	891	
PA_atk-s05_12a:892_0	9. Api cāhaṃ sīlarakkhāyāti evaṃ samatthopi ca ahaṃ attani patiṭṭhitāya sīlarakkhāya	892	
PA_atk-s05_12a:892_1	sīlaguttiyā gutto bandho viya. Na karomi citte aññathattanti tassa sīlassa aññathattabhūtaṃ	892	
PA_atk-s05_12a:892_2	tesaṃ sattānaṃ pothanādividhiṃ mayhaṃ citte na karomi, tattha cittampi na uppādemi.	892	
PA_atk-s05_12a:892_3	Pakkhipantaṃ mamāḷaketi ālānatthambhe pakkhipantaṃ, “disvāpī”ti vacanaseso. Kasmāti	892	
PA_atk-s05_12a:892_4	ce, sīlapāramipūriyā īdisesu ṭhānesu sīlaṃ akhaṇḍentassa me nacirasseva sīlapāramī	892	
PA_atk-s05_12a:892_5	paripūressatīti sīlapāramiparipūraṇatthaṃ tassa aññathattaṃ citte na karomīti yojanā.	892	
PA_atk-s05_12a:893	10. “Yadi te ma”nti gāthāyapi sīlarakkhāya daḷhaṃ katvā sīlassa adhiṭṭhitabhāvameva dasseti. Tattha koṭṭeyyunti bhindeyyuṃ. Sīlakhaṇḍabhayā mamāti mama sīlassa khaṇḍanabhayena.	89	
PA_atk-s05_12a:894_0	Evaṃ pana cintetvā bodhisatte niccale ṭhite hatthācariyo padumasaraṃ otaritvā tassa	894	
PA_atk-s05_12a:894_1	lakkhaṇasampattiṃ disvā “ehi puttā”ti rajatadāmasadisāya soṇḍāya gahetvā sattame	894	
PA_atk-s05_12a:894_2	divase bārāṇasiṃ pāpuṇi. So antarāmagge vattamānova rañño sāsanaṃ pesesi. Rājā nagaraṃ	894	
PA_atk-s05_12a:894_3	alaṅkārāpesi. Hatthācariyo bodhisattaṃ katagandhaparibhaṇḍaṃ alaṅkatapaṭiyattaṃ hatthisālaṃ	894	
PA_atk-s05_12a:894_4	netvā vicitrasāṇiyā parikkhipāpetvā rañño ārocesi. Rājā nānaggarasabhojanaṃ ādāya	894	
PA_atk-s05_12a:894_5	gantvā bodhisattassa dāpesi. So “mātaraṃ vinā gocaraṃ na gaṇhissāmī”ti piṇḍaṃ na	894	
PA_atk-s05_12a:894_6	gaṇhi. Yācitopi aggahetvā –	894	
PA_atk-s05_12a:895	“Sā nūnasā kapaṇikā, andhā apariṇāyikā;	89	
PA_atk-s05_12a:896	Khāṇuṃ pādena ghaṭṭeti, giriṃ caṇḍoraṇaṃ patī”ti. –	89	
PA_atk-s05_12a:897	Āha. Taṃ sutvā rājā –	89	
PA_atk-s05_12a:898	“Kā nu te sā mahānāga, andhā apariṇāyikā;	89	
PA_atk-s05_12a:899	Khāṇuṃ pādena ghaṭṭeti, giriṃ caṇḍoraṇaṃ patī”ti. – pucchitvā –	89	
PA_atk-s05_12a:900	“Mātā me sā mahārāja, andhā apariṇāyikā;	90	
PA_atk-s05_12a:901	Khāṇuṃ pādena ghaṭṭeti, giriṃ caṇḍoraṇaṃ patī”ti. –	90	
PA_atk-s05_12a:902	Vutte ajja sattamo divaso “mātā me gocaraṃ na labhitthā”ti vadato imassa gocaraṃ agaṇhantassa. Tasmā –	90	
PA_atk-s05_12a:903	“Muñcathetaṃ mahānāgaṃ, yoyaṃ bharati mātaraṃ;	90	
PA_atk-s05_12a:904	Sametu mātarā nāgo, saha sabbehi ñātibhī”ti. – vatvā muñcāpesi –	90	
PA_atk-s05_12a:905	“Mutto ca bandhanā nāgo, muttadāmāya kuñjaro;	90	
PA_atk-s05_12a:906	Muhuttaṃ assāsayitvā, agamā yena pabbato”ti.	90	
PA_atk-s05_12a:907_0	Tattha kapaṇikāti varākā. Khāṇuṃ pādena ghaṭṭetīti andhatāya puttaviyogadukkhena	907	
PA_atk-s05_12a:907_1	ca paridevamānā tattha tattha rukkhakaḷiṅgare pādena ghaṭṭeti. Caṇḍoraṇaṃ patīti	907	
PA_atk-s05_12a:907_2	caṇḍoraṇapabbatābhimukhī, tasmiṃ pabbatapāde paribbhamamānāti attho. Agamā yena pabbatoti	907	
PA_atk-s05_12a:907_3	so hatthināgo bandhanā mutto thokaṃ vissamitvā rañño dasarājadhammagāthāhi dhammaṃ	907	
PA_atk-s05_12a:907_4	desetvā “appamatto hohi, mahārājā”ti ovādaṃ datvā mahājanena gandhamālādīhi pūjiyamāno	907	
PA_atk-s05_12a:907_5	nagarā nikkhamitvā tadaheva mātarā samāgantvā sabbaṃ pavattiṃ ācikkhi. Sā tuṭṭhamānasā –	907	
PA_atk-s05_12a:908	“Ciraṃ jīvatu so rājā, kāsīnaṃ raṭṭhavaḍḍhano;	90	
PA_atk-s05_12a:909	Yo me puttaṃ pamocesi, sadā vuddhāpacāyika”nti. –	90	
PA_atk-s05_12a:910_0	Rañño anumodanaṃ akāsi. Rājā bodhisattassa guṇe pasīditvā naḷiniyā avidūre gāmaṃ	910	
PA_atk-s05_12a:910_1	māpetvā bodhisattassa mātu cassa nibaddhaṃ vattaṃ paṭṭhapesi. Aparabhāge bodhisatto	910	
PA_atk-s05_12a:910_2	mātari matāya tassā sarīraparihāraṃ katvā kuraṇḍakaassamapadaṃ nāma gato. Tasmiṃ	910	
PA_atk-s05_12a:910_3	pana ṭhāne himavantato otaritvā pañcasatā isayo vasiṃsu. Taṃ vattaṃ tesaṃ datvā rājā	910	
PA_atk-s05_12a:910_4	bodhisattassa samānarūpaṃ silāpaṭimaṃ kāretvā mahāsakkāraṃ pavattesi. Jambudīpavāsino	910	
PA_atk-s05_12a:910_5	anusaṃvaccharaṃ sannipatitvā hatthimahaṃ nāma kariṃsu.	910	
PA_atk-s05_12a:911	Tadā rājā ānando ahosi, hatthinī mahāmāyā, vanacarako devadatto, mātuposakahatthināgo lokanātho.	91	
PA_atk-s05_12a:912_0	Idhāpi dānapāramiādayo yathārahaṃ niddhāretabbā. Sīlapāramī pana atisayavatīti sā	912	
PA_atk-s05_12a:912_1	eva desanaṃ āruḷhā. Tathā tiracchānayoniyaṃ uppannopi brahmapubbadevapubbācariyaāhuneyyādibhāvena	912	
PA_atk-s05_12a:912_2	sabbaññubuddhenapi pasatthabhāvānurūpaṃ mātuyā garucittaṃ upaṭṭhapetvā “mātā nāmesā	912	
PA_atk-s05_12a:912_3	puttassa bahūpakārā, tasmā mātupaṭṭhānaṃ nāma paṇḍitena paññatta”nti manasi katvā	912	
PA_atk-s05_12a:912_4	anekesaṃ hatthisahassānaṃ issarādhipati mahānubhāvo yūthapati hutvā tehi anuvattiyamāno	912	
PA_atk-s05_12a:912_5	ekakavihāre antarāyaṃ agaṇetvā yūthaṃ pahāya ekako hutvā upakārikhettaṃ pūjessāmīti	912	
PA_atk-s05_12a:912_6	mātuposanaṃ, maggamūḷhapurisaṃ disvā anukampāya taṃ gahetvā manussagocarasampāpanaṃ,	912	
PA_atk-s05_12a:912_7	tena ca katāparādhasahanaṃ, hatthācariyappamukhānaṃ attānaṃ bandhituṃ āgatapurisānaṃ	912	
PA_atk-s05_12a:912_8	samatthopi samāno santāsanamattenapi tesaṃ pīḷanā bhavissati, mayhañca sīlassa khaṇḍādibhāvoti	912	
PA_atk-s05_12a:912_9	tathā akatvā sudantena opavayho viya sukheneva gahaṇūpagamanaṃ, mātaraṃ vinā na kañci	912	
PA_atk-s05_12a:912_10	ajjhoharissāmīti sattāhampi anāhāratā, imināpāhaṃ bandhāpitoti cittaṃ anuppādetvā	9121	
PA_atk-s05_12a:912_11	rājānaṃ mettāya pharaṇaṃ, tassa ca nānānayehi dhammadesanāti evamādayo idha mahāpurisassa	9121	
PA_atk-s05_12a:912_12	guṇānubhāvā vibhāvetabbā. Tena vuttaṃ – “evaṃ acchariyā ete, abbhutā ca mahesino…pe…	9121	
PA_atk-s05_12a:912_13	dhammassa anudhammato”ti.	9121	
PA_atk-s05_12a:913	Mātuposakacariyāvaṇṇanā niṭṭhitā.	91	
PA_atk-s05_12a:914	2. Bhūridattacariyāvaṇṇanā	91	
PA_atk-s05_12a:915_0	11. Dutiye bhūridattoti bhūrisamadatto. Dattoti hi tadā bodhisattassa mātāpitūhi	915	
PA_atk-s05_12a:915_1	kataṃ nāmaṃ. Yasmā paneso nāgabhavane virūpakkhamahārājabhavane tāvatiṃsabhavane	915	
PA_atk-s05_12a:915_2	ca uppanne pañhe sammadeva vinicchināti, ekadivasañca virūpakkhamahārāje nāgaparisāya	915	
PA_atk-s05_12a:915_3	saddhiṃ tidasapuraṃ gantvā sakkaṃ parivāretvā nisinne devānamantare pañho samuṭṭhāsi.	915	
PA_atk-s05_12a:915_4	Taṃ koci kathetuṃ nāsakkhi. Sakkena pana anuññāto pallaṅkavaragato hutvā mahāsattova	915	
PA_atk-s05_12a:915_5	kathesi. Atha naṃ devarājā dibbagandhapupphehi pūjetvā “datta, tvaṃ pathavisamāya	915	
PA_atk-s05_12a:915_6	vipulāya paññāya samannāgato ito paṭṭhāya bhūridatto nāmā”ti āha. Bhūrīti hi pathaviyā	915	
PA_atk-s05_12a:915_7	nāmaṃ, tasmā bhūrisamatāya bhūte atthe ramatīti ca bhūrisaṅkhātāya mahatiyā paññāya	915	
PA_atk-s05_12a:915_8	samannāgatattā mahāsatto “bhūridatto”ti paññāyittha. Mahatiyā pana nāgiddhiyā samannāgatattā mahiddhiko cāti.	915	
PA_atk-s05_12a:916_0	Atīte hi imasmiṃyeva kappe bārāṇasirañño putto pitarā raṭṭhato pabbājito vane vasanto	916	
PA_atk-s05_12a:916_1	aññatarāya nāgamāṇavikāya saṃvāsaṃ kappesi. Tesaṃ saṃvāsamanvāya dve dārakā jāyiṃsu	916	
PA_atk-s05_12a:916_2	– putto ca dhītā ca. Puttassa “sāgarabrahmadatto”ti nāmaṃ kariṃsu dhītāya “samuddajā”ti.	916	
PA_atk-s05_12a:916_3	So aparabhāge pitu accayena bārāṇasiṃ gantvā rajjaṃ kāresi. Atha dhataraṭṭho nāma	916	
PA_atk-s05_12a:916_4	nāgarājā pañcayojanasatike nāgabhavane nāgarajjaṃ kārento taṃ abhūtavādikena cittacūḷena	916	
PA_atk-s05_12a:916_5	nāma kacchapena “bārāṇasirājā attano dhītaraṃ tuyhaṃ dātukāmo, sā kho pana rājadhītā	916	
PA_atk-s05_12a:916_6	samuddajā nāma abhirūpā dassanīyā pāsādikā cā”ti kathitaṃ sutvā dhataraṭṭho cattāro	916	
PA_atk-s05_12a:916_7	nāgamāṇavake pesetvā taṃ dātuṃ anicchantaṃ nāgavibhiṃsikāya bhiṃsāpetvā “dammī”ti	916	
PA_atk-s05_12a:916_8	vutte mahantaṃ paṇṇākāraṃ pesetvā mahatiyā nāgiddhiyā mahantena parivārena tassa	916	
PA_atk-s05_12a:916_9	dhītaraṃ nāgabhavanaṃ netvā aggamahesiṭṭhāne ṭhapesi.	916	
PA_atk-s05_12a:917_0	Sā aparabhāge dhataraṭṭhaṃ paṭicca sudassano, datto, subhogo, ariṭṭhoti cattāro putte	917	
PA_atk-s05_12a:917_1	paṭilabhi. Tesu datto bodhisatto, so pubbe vuttanayeneva sakkena tuṭṭhacittena “bhūridatto”ti	917	
PA_atk-s05_12a:917_2	gahitanāmattā “bhūridatto”tveva paññāyittha. Atha nesaṃ pitā yojanasatikaṃ yojanasatikaṃ	917	
PA_atk-s05_12a:917_3	rajjaṃ bhājetvā adāsi. Mahanto yaso ahosi. Soḷasasoḷasanāgakaññāsahassāni parivārayiṃsu.	917	
PA_atk-s05_12a:917_4	Pitupi ekayojanasatameva rajjaṃ ahosi. Tayo puttā māse māse mātāpitaro passituṃ āgacchanti,	917	
PA_atk-s05_12a:917_5	bodhisatto pana anvaddhamāsaṃ āgacchati.	917	
PA_atk-s05_12a:918_0	So ekadivasaṃ virūpakkhamahārājena saddhiṃ sakkassa upaṭṭhānaṃ gato vejayantapāsādaṃ	918	
PA_atk-s05_12a:918_1	sudhammadevasabhaṃ pāricchattakakoviḷāraṃ paṇḍukambalasilāsanaṃ devaccharāparivāraṃ	918	
PA_atk-s05_12a:918_2	atimanoharaṃ sakkasampattiṃ disvā “ettakamattampi nāgattabhāve ṭhitassa dullabhaṃ,	918	
PA_atk-s05_12a:918_3	kuto sammāsambodhī”ti nāgattabhāvaṃ jigucchitvā “nāgabhavanaṃ gantvā uposathavāsaṃ	918	
PA_atk-s05_12a:918_4	vasitvā sīlameva paggaṇhissāmi, taṃ bodhiparipācanaṃ hoti, imasmiṃ devaloke uppattikāraṇaṃ	918	
PA_atk-s05_12a:918_5	bhavissatī”ti cintetvā nāgabhavanaṃ gantvā mātāpitaro āha – “ammatātā, ahaṃ uposathakammaṃ	918	
PA_atk-s05_12a:918_6	karissāmī”ti. Tehi “idheva uposathaṃ upavasāhi, bahigatānaṃ nāgānaṃ mahantaṃ bhaya”nti	918	
PA_atk-s05_12a:918_7	vutte ekavāraṃ tathā katvā nāgakaññāhi upadduto punavāre mātāpitūnaṃ anārocetvā attano	918	
PA_atk-s05_12a:918_8	bhariyaṃ āmantetvā “bhadde, ahaṃ manussalokaṃ gantvā yamunātīre mahānigrodharukkho	918	
PA_atk-s05_12a:918_9	atthi tassa avidūre vammikamatthake bhoge ābhujitvā caturaṅgasamannāgataṃ uposathaṃ	918	
PA_atk-s05_12a:918_10	adhiṭṭhāya nipajjitvā “uposathakammaṃ karissāmī”ti nāgabhavanato nikkhamitvā tathā	9181	
PA_atk-s05_12a:918_11	karoti. Tena vuttaṃ “virūpakkhena mahāraññā, devalokamagañchaha”ntiādi.	9181	
PA_atk-s05_12a:919	Tattha virūpakkhena mahāraññāti virūpakkhena nāma nāgādhipatimahārājena. Devalokanti tāvatiṃsadevalokaṃ. Agañchahanti agañchiṃ, upasaṅkamiṃ ahaṃ.	91	
PA_atk-s05_12a:920_0	12. Tatthāti tasmiṃ devaloke. Passiṃ tvāhanti addakkhiṃ ahaṃ tu-saddo nipātamatto.	920	
PA_atk-s05_12a:920_1	Ekantaṃ sukhasamappiteti ekantaṃ accantameva sukhena samaṅgībhūte. Vuttañhetaṃ bhagavatā	920	
PA_atk-s05_12a:920_2	– “santi, bhikkhave, cha phassāyatanikā nāma saggā. Yāvañcidaṃ, bhikkhave, na sukaraṃ	920	
PA_atk-s05_12a:920_3	akkhānena pāpuṇituṃ yāva sukhā saggā”ti ca. Taṃsaggagamanatthāyāti tasmiṃ saggasmiṃ	920	
PA_atk-s05_12a:920_4	uppattivasena gamanatthāya. Sīlabbatanti sīlasaṅkhātaṃ vataṃ. Atha vā sīlabbatanti	920	
PA_atk-s05_12a:920_5	uposathasīlañceva “mama cammaṃ cammatthikā harantū”tiādinā attano sarīrāvayavapariccāgasamādiyanasaṅkhātaṃ vatañca.	920	
PA_atk-s05_12a:921_0	13. Sarīrakiccanti mukhadhovanādisarīrapaṭijagganaṃ. Bhutvā yāpanamattakanti indriyāni	921	
PA_atk-s05_12a:921_1	nibbisevanāni kātuṃ sarīraṭṭhitimattakaṃ āhāraṃ āharitvā. Caturo aṅgeti cattāri aṅgāni.	921	
PA_atk-s05_12a:921_2	Adhiṭṭhāyāti adhiṭṭhahitvā. Semīti sayāmi.	921	
PA_atk-s05_12a:922_0	14. Chaviyātiādi tesaṃ catunnaṃ aṅgānaṃ dassanaṃ. Tattha ca chavicammānaṃ vissajjanaṃ	922	
PA_atk-s05_12a:922_1	ekaṃ aṅgaṃ, sesāni ekekameva, maṃsaggahaṇeneva cettha rudhirampi saṅgahitanti daṭṭhabbaṃ.	922	
PA_atk-s05_12a:922_2	Etenāti etehi. Harātu soti yassa etehi chaviādīhi karaṇīyaṃ atthi, tassa mayā dinnamevetaṃ.	922	
PA_atk-s05_12a:922_3	Sabbaṃ so haratūti attano attabhāve anapekkhapavāraṇaṃ pavāreti.	922	
PA_atk-s05_12a:923_0	Evaṃ mahāsattassa iminā niyāmeneva anvaddhamāsaṃ uposathakammaṃ karontassa dīgho	923	
PA_atk-s05_12a:923_1	addhā vītivatto. Evaṃ gacchante kāle ekadivasaṃ aññataro nesādabrāhmaṇo somadattena	923	
PA_atk-s05_12a:923_2	nāma attano puttena saha taṃ ṭhānaṃ patvā aruṇuggamanasamaye nāgakaññāhi parivāriyamānaṃ	923	
PA_atk-s05_12a:923_3	mahāsattaṃ disvā tassa santikaṃ agamāsi. Tāvadeva nāgakaññāyo pathaviyaṃ nimujjitvā	923	
PA_atk-s05_12a:923_4	nāgabhavanameva gatā. Brāhmaṇo mahāsattaṃ pucchi – “ko nu kho tvaṃ, mārisa, devo	923	
PA_atk-s05_12a:923_5	vā yakkho vā nāgo vā”ti? Bodhisatto yathābhūtaṃ attānaṃ āvi katvā sacāyaṃ ito gaccheyya,	923	
PA_atk-s05_12a:923_6	idha me vāsaṃ mahājanassa pākaṭaṃ kareyya, tena me uposathavāsassa antarāyopi siyā.	923	
PA_atk-s05_12a:923_7	Yaṃnūnāhaṃ ito imaṃ nāgabhavanaṃ netvā mahatiyā sampattiyā yojeyyaṃ. Evāyaṃ tattheva	923	
PA_atk-s05_12a:923_8	abhiramissati, tena me uposathakammaṃ addhaniyaṃ siyāti. Atha naṃ āha – “brāhmaṇa,	923	
PA_atk-s05_12a:923_9	mahantaṃ te yasaṃ dassāmi, ramaṇīyaṃ nāgabhavanaṃ, ehi tattha gacchāmā”ti. Sāmi,	923	
PA_atk-s05_12a:923_10	putto me atthi, tasmiṃ āgacchante āgamissāmīti. Gaccha, brāhmaṇa, puttaṃ ānehīti.	9231	
PA_atk-s05_12a:923_11	Brāhmaṇo gantvā puttassa tamatthaṃ ārocetvā taṃ ānesi. Mahāsatto te ubhopi ādāya	9231	
PA_atk-s05_12a:923_12	attano ānubhāvena nāgabhavanaṃ ānesi. Tesaṃ tattha dibbo attabhāvo pātubhavi. Atha	9231	
PA_atk-s05_12a:923_13	tesaṃ mahāsatto dibbasampattiṃ datvā cattāri cattāri nāgakaññāsatāni adāsi. Te mahatiṃ	9231	
PA_atk-s05_12a:923_14	sampattiṃ anubhaviṃsu.	9231	
PA_atk-s05_12a:924_0	Bodhisattopi appamatto uposathakammaṃ karoti. Anvaddhamāsaṃ mātāpitūnaṃ upaṭṭhānaṃ	924	
PA_atk-s05_12a:924_1	gantvā dhammakathaṃ kathetvā tato ca brāhmaṇassa santikaṃ gantvā ārogyaṃ pucchitvā	924	
PA_atk-s05_12a:924_2	“yena te attho, taṃ vadeyyāsī”ti āpucchitvā “anukkaṇṭhamāno abhiramā”ti vatvā somadattenapi	924	
PA_atk-s05_12a:924_3	saddhiṃ paṭisanthāraṃ katvā attano nivesanaṃ gacchati. Brāhmaṇo saṃvaccharaṃ tattha	924	
PA_atk-s05_12a:924_4	vasitvā mandapuññatāya ukkaṇṭhitvā anicchamānampi puttaṃ gahetvā bodhisattaṃ āpucchitvā	924	
PA_atk-s05_12a:924_5	tena dīyamānaṃ bahuṃ dhanaṃ sabbakāmadadaṃ maṇiratanampi alakkhikatāya aggahetvā	924	
PA_atk-s05_12a:924_6	“manussalokaṃ gantvā pabbajissāmī”ti āha. Mahāsatto nāgamāṇavake āṇāpetvā taṃ saputtakaṃ	924	
PA_atk-s05_12a:924_7	manussalokaṃ pāpesi. Te ubhopi dibbābharaṇāni dibbavatthāni ca omuñcitvā nhāyituṃ	924	
PA_atk-s05_12a:924_8	ekaṃ pokkharaṇiṃ otariṃsu, tasmiṃ khaṇe tāni antaradhāyitvā nāgabhavanameva agamaṃsu.	924	
PA_atk-s05_12a:924_9	Atha paṭhamanivatthakāsāvapilotikāva sarīre paṭimuñci, dhanusarasattiyo gahetvā araññaṃ	924	
PA_atk-s05_12a:924_10	gantvā mige vadhitvā purimaniyāmeneva jīvikaṃ kappesuṃ.	9241	
PA_atk-s05_12a:925_0	Tena ca samayena aññataro tāpaso supaṇṇarājato laddhaṃ alampāyanamantaṃ tassa anucchavikāni	925	
PA_atk-s05_12a:925_1	osadhāni mantūpacārañca attānaṃ upaṭṭhahantassa aññatarassa brāhmaṇassa adāsi. So	925	
PA_atk-s05_12a:925_2	“laddho me jīvikūpāyo”ti katipāhaṃ vasitvā tāpasaṃ āpucchitvā pakkamanto anupubbena	925	
PA_atk-s05_12a:925_3	yamunātīraṃ patvā taṃ mantaṃ sajjhāyanto mahāmaggena gacchati. Tadā bodhisattassa	925	
PA_atk-s05_12a:925_4	bhavanato tassa paricārikā nāgamāṇavikā taṃ sabbakāmadadaṃ maṇiratanaṃ ādāya yamunātīre	925	
PA_atk-s05_12a:925_5	vālukārāsimatthake ṭhapetvā tassobhāsena rattiyaṃ kīḷitvā aruṇuggamane tassa brāhmaṇassa	925	
PA_atk-s05_12a:925_6	mantasaddaṃ sutvā “supaṇṇo”ti saññāya bhayatajjitā maṇiratanaṃ aggahetvā pathaviyaṃ	925	
PA_atk-s05_12a:925_7	nimujjitvā nāgabhavanaṃ agamaṃsu.	925	
PA_atk-s05_12a:926_0	Brāhmaṇo taṃ maṇiratanaṃ ādāya pāyāsi. Tasmiṃ khaṇe so nesādabrāhmaṇo puttena saddhiṃ	926	
PA_atk-s05_12a:926_1	migavadhāya araññaṃ gacchanto tassa hatthe taṃ maṇiratanaṃ disvā “idaṃ bhūridattassa	926	
PA_atk-s05_12a:926_2	sabbakāmadadaṃ maṇiratana”nti sañjānitvā taṃ gaṇhitukāmo tena saddhiṃ allāpasallāpaṃ	926	
PA_atk-s05_12a:926_3	katvā mantavādibhāvaṃ jānitvā evamāha – “sace me tvaṃ imaṃ maṇiratanaṃ dassasi, evāhaṃ	926	
PA_atk-s05_12a:926_4	te mahānubhāvaṃ nāgaṃ dassessāmi, yaṃ tvaṃ gahetvā gāmanigamarājadhāniyo caranto	926	
PA_atk-s05_12a:926_5	bahudhanaṃ lacchasī”ti. “Tena hi dassetvā gaṇhāhī”ti vutte taṃ ādāya bodhisattaṃ	926	
PA_atk-s05_12a:926_6	uposathakaraṇaṭṭhāne vammikamatthake bhoge ābhujitvā nipannaṃ avidūre ṭhito hatthaṃ pasāretvā dassesi.	926	
PA_atk-s05_12a:927_0	Mahāsatto taṃ nesādaṃ disvā “ayaṃ uposathassa me antarāyaṃ kareyyāti nāgabhavanaṃ	927	
PA_atk-s05_12a:927_1	netvā mahāsampattiyaṃ patiṭṭhāpitopi na icchi. Tato apakkamitvā sayaṃ gantukāmo mayā	927	
PA_atk-s05_12a:927_2	dīyamānampi maṇiratanaṃ gaṇhituṃ na icchi. Idāni pana ahiguṇḍikaṃ gahetvā āgacchati.	927	
PA_atk-s05_12a:927_3	Sacāhaṃ imassa mittadubbhino kujjheyyaṃ, sīlaṃ me khaṇḍaṃ bhavissati. Mayā kho pana	927	
PA_atk-s05_12a:927_4	paṭhamaṃyeva caturaṅgasamannāgato uposatho adhiṭṭhito, so yathādhiṭṭhitova hotu.	927	
PA_atk-s05_12a:927_5	Alampāyano maṃ chindatu vā mā vā, nevassa kujjhissāmī”ti cintetvā akkhīni nimmīletvā	927	
PA_atk-s05_12a:927_6	adhiṭṭhānapāramiṃ purecārikaṃ katvā bhogantare sīsaṃ pakkhipitvā niccalova hutvā	927	
PA_atk-s05_12a:927_7	nipajji. Nesādabrāhmaṇopi “bho alampāyana, imaṃ nāgaṃ gaṇha, maṇiṃ me dehī”ti āha.	927	
PA_atk-s05_12a:927_8	Alampāyano nāgaṃ disvā tuṭṭho maṇiṃ kismiñci agaṇetvā “gaṇha, brāhmaṇā”ti hatthe	927	
PA_atk-s05_12a:927_9	khipi. So tassa hatthato bhassitvā pathaviyaṃ patitamattova pathaviṃ pavisitvā nāgabhavanameva	927	
PA_atk-s05_12a:927_10	gato. Nesādabrāhmaṇo maṇiratanato bhūridattena saddhiṃ mittabhāvato ca parihāyitvā	9271	
PA_atk-s05_12a:927_11	nippaccayova pakkanto.	9271	
PA_atk-s05_12a:928_0	15. Alampāyanopi mahānubhāvehi osadhehi attano sarīraṃ makkhetvā thokaṃ khāditvā	928	
PA_atk-s05_12a:928_1	kheḷaṃ attano kāyasmiṃ paribhāvetvā dibbamantaṃ jappanto bodhisattaṃ upasaṅkamitvā	928	
PA_atk-s05_12a:928_2	naṅguṭṭhe gahetvā ākaḍḍhitvā sīse daḷhaṃ gaṇhanto mukhamassa vivaritvā osadhaṃ khāditvā	928	
PA_atk-s05_12a:928_3	mukhe sahakheḷaṃ osiñci. Sucijātiko mahāsatto sīlabhedabhayena akujjhitvā akkhīni	928	
PA_atk-s05_12a:928_4	na ummīlesi. Atha naṃ osadhamantabalena naṅguṭṭhe gahetvā heṭṭhā sīsaṃ katvā sañcāletvā	928	
PA_atk-s05_12a:928_5	gahitagocaraṃ chaḍḍāpetvā bhūmiyaṃ dīghaso nipajjāpetvā masūrakaṃ maddanto viya hatthehi	928	
PA_atk-s05_12a:928_6	parimaddi. Aṭṭhīni cuṇṇiyamānāni viya ahesuṃ.	928	
PA_atk-s05_12a:929_0	Puna naṅguṭṭhe gahetvā dussaṃ pothento viya pothesi. Mahāsatto evarūpaṃ dukkhaṃ anubhontopi	929	
PA_atk-s05_12a:929_1	neva kujjhittha. Aññadatthu attano sīlameva āvajjesi. Iti so mahāsattaṃ dubbalaṃ	929	
PA_atk-s05_12a:929_2	katvā vallīhi peḷaṃ sajjetvā mahāsattaṃ tattha pakkhipi. Sarīraṃ panassa mahantaṃ	929	
PA_atk-s05_12a:929_3	tattha na pavisati. Atha naṃ paṇhiyā koṭṭento pavesetvā peḷaṃ ādāya ekaṃ gāmaṃ gantvā	929	
PA_atk-s05_12a:929_4	gāmamajjhe otāretvā “nāgassa naccaṃ daṭṭhukāmā āgacchantū”ti saddamakāsi. Sakalagāmavāsino	929	
PA_atk-s05_12a:929_5	sannipatiṃsu. Tasmiṃ khaṇe alampāyano “nikkhama mahānāgā”ti āha. Mahāsatto cintesi	929	
PA_atk-s05_12a:929_6	– “ajja mayā parisaṃ tosentena kīḷituṃ vaṭṭati, evaṃ alampāyano bahudhanaṃ labhitvā	929	
PA_atk-s05_12a:929_7	tuṭṭho maṃ vissajjessati, yaṃ yaṃ esa maṃ kāreti, taṃ taṃ karissāmī”ti.	929	
PA_atk-s05_12a:930_0	Atha naṃ so peḷato nikkhamantaṃ “mahā hohī”ti āha, so mahā ahosi. “Khuddako vaṭṭo	930	
PA_atk-s05_12a:930_1	viphaṇo ekaphaṇo dviphaṇo yāva sahassaphaṇo ucco nīco dissamānakāyo adissamānakāyo	930	
PA_atk-s05_12a:930_2	dissamānaupaḍḍhakāyo nīlo pīto lohito odāto mañjiṭṭho hohi, dhūmaṃ vissajjehi, jālasikhaṃ	930	
PA_atk-s05_12a:930_3	udakañca vissajjehī”ti vutte tena vuttaṃ taṃ taṃ ākāraṃ nimminitvā naccaṃ dassesi.	930	
PA_atk-s05_12a:930_4	Taṃ disvā manussā acchariyabbhutacittajātā bahuṃ hiraññasuvaṇṇavatthālaṅkārādiṃ adaṃsu.	930	
PA_atk-s05_12a:930_5	Iti tasmiṃ gāme satasahassamattaṃ labhi. So kiñcāpi mahāsattaṃ gaṇhanto “sahassaṃ	930	
PA_atk-s05_12a:930_6	labhitvā taṃ vissajjessāmī”ti āha. Taṃ pana dhanaṃ labhitvā “gāmakepi tāva mayā ettakaṃ	930	
PA_atk-s05_12a:930_7	dhanaṃ laddhaṃ, nagare kira bahudhanaṃ labhissāmī”ti dhanalobhena na muñci.	930	
PA_atk-s05_12a:931_0	So tasmiṃ gāme kuṭumbaṃ saṇṭhapetvā ratanamayaṃ peḷaṃ kāretvā tattha mahāsattaṃ pakkhipitvā	931	
PA_atk-s05_12a:931_1	sukhayānakaṃ āruyha mahantena parivārena gāmanigamarājadhānīsu taṃ kīḷāpetvā bārāṇasiṃ	931	
PA_atk-s05_12a:931_2	pāpuṇi, nāgarājassa madhulājaṃ deti, abaddhasattuñca deti. So gocaraṃ na gaṇhi avissajjanabhayena.	931	
PA_atk-s05_12a:931_3	Gocaraṃ agaṇhantampi ca naṃ cattāro nagaradvāre ādiṃ katvā tattha tattha māsamattaṃ	931	
PA_atk-s05_12a:931_4	kīḷāpesi. Tena vuttaṃ “saṃsito akataññunā”tiādi.	931	
PA_atk-s05_12a:932_0	Tattha saṃsitoti eso nāgo amukassa nigrodharukkhassa samīpe vammikamatthake sayitoti	932	
PA_atk-s05_12a:932_1	evaṃ ṭhānaṃ dassetvā kathito. Akataññunāti attanā kataṃ upakāraṃ ajānantena mittadubbhinā	932	
PA_atk-s05_12a:932_2	nesādabrāhmaṇenāti adhippāyo. Alampāyanoti alampāyanavijjāparijappanena “alampāyano”ti	932	
PA_atk-s05_12a:932_3	evaṃ laddhanāmo ahituṇḍikabrāhmaṇo. Mamaggahīti maṃ aggahesi. Kīḷeti maṃ tahiṃ tahinti	932	
PA_atk-s05_12a:932_4	tattha tattha gāmanigamarājadhānīsu attano jīvikatthaṃ maṃ kīḷāpeti.	932	
PA_atk-s05_12a:933_0	17. Tiṇatopi lahuko mamāti attano jīvitapariccāgo tiṇasalākapariccāgatopi lahuko	933	
PA_atk-s05_12a:933_1	hutvā mama upaṭṭhātīti attho. Pathavīuppatanaṃ viyāti sīlavītikkamo pana catunahutādhikadviyojanasatasahassabahalāya	933	
PA_atk-s05_12a:933_2	mahāpathaviyā parivattanaṃ viya tatopi taṃ bhāriyataraṃ hutvā mayhaṃ upaṭṭhātīti dasseti.	933	
PA_atk-s05_12a:934_0	18. Nirantaraṃ jātisatanti mama jātīnaṃ anekasatampi anekasatāsupi jātīsu nirantarameva	934	
PA_atk-s05_12a:934_1	sīlassa avītikkamanahetu. Mama jīvitaṃ cajeyyaṃ cajituṃ sakkomi. Neva sīlaṃ pabhindeyyanti	934	
PA_atk-s05_12a:934_2	sīlaṃ pana samādinnaṃ ekampi neva bhindeyyaṃ na vināseyyaṃ. Catuddīpāna hetūti cakkavattirajjasiriyāpi kāraṇāti dasseti.	934	
PA_atk-s05_12a:935_0	19. Idāni yadatthaṃ attano jīvitampi pariccajitvā tadā sīlameva rakkhitaṃ, tāya ca	935	
PA_atk-s05_12a:935_1	sīlarakkhāya tathā anatthakārakesu nesādaalampāyanabrāhmaṇesu cittassa aññathattaṃ	935	
PA_atk-s05_12a:935_2	na kataṃ, taṃ dassetuṃ “api cā”ti osānagāthamāha. Taṃ heṭṭhā vuttatthameva.	935	
PA_atk-s05_12a:936_0	Evaṃ pana mahāsatte ahituṇḍikahatthagate tassa mātā dussupinaṃ disvā puttañca tattha	936	
PA_atk-s05_12a:936_1	apassantī sokābhibhūtā ahosi. Athassā jeṭṭhaputto sudassano taṃ pavattiṃ sutvā subhogaṃ	936	
PA_atk-s05_12a:936_2	“himavantaṃ gantvā pañcasu mahānadīsu sattasu mahāsaresu bhūridattaṃ upadhāretvā	936	
PA_atk-s05_12a:936_3	ehī”ti pahiṇi. Kāṇāriṭṭhaṃ “devalokaṃ gantvā sace devatāhi dhammaṃ sotukāmāhi bhūridatto	936	
PA_atk-s05_12a:936_4	tattha nīto, tato naṃ ānehī”ti pahiṇi. Sayaṃ pana “manussaloke gavesissāmī”ti tāpasavesena	936	
PA_atk-s05_12a:936_5	nāgabhavanato nikkhami. Accimukhī nāmassa vemātikā bhaginī bodhisatte adhimattasinehā	936	
PA_atk-s05_12a:936_6	taṃ anubandhi. Taṃ maṇḍūkacchāpiṃ katvā jaṭantare pakkhipitvā mahāsattassa uposathakaraṇaṭṭhānaṃ	936	
PA_atk-s05_12a:936_7	ādiṃ katvā sabbattha gavesanto anukkamena bārāṇasiṃ patvā rājadvāraṃ agamāsi. Tadā	936	
PA_atk-s05_12a:936_8	alampāyano rājaṅgaṇe mahājanassa majjhe rañño bhūridattassa kīḷaṃ dassetuṃ peḷaṃ	936	
PA_atk-s05_12a:936_9	vivaritvā “ehi mahānāgā”ti saññamadāsi.	936	
PA_atk-s05_12a:937_0	Mahāsatto sīsaṃ nīharitvā olokento jeṭṭhabhātikaṃ disvā peḷato nikkhamma tadabhimukho	937	
PA_atk-s05_12a:937_1	pāyāsi. Mahājano bhīto paṭikkami. So gantvā taṃ abhivādetvā nivattitvā peḷameva pāvisi.	937	
PA_atk-s05_12a:937_2	Alampāyano “iminā ayaṃ tāpaso daṭṭho”ti saññāya “mā bhāyi, mā bhāyī”ti āha. Sudassano	937	
PA_atk-s05_12a:937_3	“ayaṃ nāgo mayhaṃ kiṃ karissati, mayā sadiso ahituṇḍiko nāma natthī”ti tena vādappaṭivādaṃ	937	
PA_atk-s05_12a:937_4	samuṭṭhāpetvā “tvaṃ imaṃ nāgaṃ gahetvā gajjasi, ahaṃ taṃ imāya maṇḍūkacchāpiyā icchanto	937	
PA_atk-s05_12a:937_5	nāsayissāmī”ti bhaginiṃ pakkositvā hatthaṃ pasāresi. Sā tassa saddaṃ sutvā jaṭantare	937	
PA_atk-s05_12a:937_6	nipannā tikkhattuṃ maṇḍūkavassitaṃ vassitvā nikkhamitvā aṃsakūṭe nisīditvā uppatitvā	937	
PA_atk-s05_12a:937_7	tassa hatthatale tīṇi visabindūni pātetvā puna tassa jaṭantarameva pāvisi.	937	
PA_atk-s05_12a:938_0	Sudassano visabinduṃ dassetvā “idaṃ binduṃ sace pathaviyaṃ pātessati, osadhitiṇavanappatayo	938	
PA_atk-s05_12a:938_1	sabbe nassissanti. Sace ākāse khipissati, sattavassāni devo na vassissati. Sace udake	938	
PA_atk-s05_12a:938_2	pātessati, yāvatā tattha udakajātā pāṇā sabbe mareyyu”nti vatvā rājānaṃ saddahāpetuṃ	938	
PA_atk-s05_12a:938_3	tayo āvāṭe khaṇāpetvā ekaṃ nānābhesajjānaṃ pūresi, dutiyaṃ gomayassa, tatiyaṃ dibbosadhānañceva	938	
PA_atk-s05_12a:938_4	pūretvā majjhe āvāṭe visabinduṃ pakkhipi. Taṅkhaṇaññeva dhūmāyitvā jālā uṭṭhahi.	938	
PA_atk-s05_12a:938_5	Sā gantvā gomayāvāṭaṃ gaṇhi. Tatopi jālā uṭṭhāya dibbosadhapuṇṇaṃ gahetvā dibbosadhāni	938	
PA_atk-s05_12a:938_6	jhāpetvā nibbāyi. Alampāyanaṃ tattha āvāṭassa avidūre ṭhitaṃ usumā pharitvā sarīracchaviṃ	938	
PA_atk-s05_12a:938_7	uppāṭetvā gatā. Setakuṭṭhī ahosi. So bhayatajjito “nāgarājānaṃ vissajjemī”ti tikkhattuṃ	938	
PA_atk-s05_12a:938_8	vācaṃ nicchāresi. Taṃ sutvā bodhisatto ratanapeḷāya nikkhamitvā sabbālaṅkārapaṭimaṇḍitaṃ	938	
PA_atk-s05_12a:938_9	attabhāvaṃ māpetvā devalīḷāya ṭhito. Sudassano ca accimukhī ca tatheva aṭṭhaṃsu.	938	
PA_atk-s05_12a:939_0	Tato sudassano attano bhāgineyyabhāvaṃ rañño ārocesi. Taṃ sutvā rājā te āliṅgitvā	939	
PA_atk-s05_12a:939_1	sīse cumbitvā antepuraṃ netvā mahantaṃ sakkārasammānaṃ katvā bhūridattena saddhiṃ	939	
PA_atk-s05_12a:939_2	paṭisanthāraṃ karonto “tāta, evaṃ mahānubhāvaṃ taṃ alampāyano kathaṃ gaṇhī”ti pucchi.	939	
PA_atk-s05_12a:939_3	So sabbaṃ vitthārena kathetvā “mahārāja, raññā nāma iminā niyāmena rajjaṃ kāretuṃ	939	
PA_atk-s05_12a:939_4	vaṭṭatī”ti mātulassa dhammaṃ desesi. Atha sudassano “mātula, mama mātā bhūridattaṃ	939	
PA_atk-s05_12a:939_5	apassantī kilamati, na sakkā amhehi idha papañcaṃ kātu”nti mātulaṃ āpucchitvā bhūridattaaccimukhīhi	939	
PA_atk-s05_12a:939_6	saddhiṃ nāgabhavanameva gato.	939	
PA_atk-s05_12a:940_0	Atha tattha mahāpuriso gilānaseyyāya nipanno gilānapucchanatthaṃ āgatāya mahatiyā	940	
PA_atk-s05_12a:940_1	nāgaparisāya vede ca yaññe ca brāhmaṇe ca sambhāvetvā kāṇāriṭṭhe kathente taṃ vādaṃ	940	
PA_atk-s05_12a:940_2	bhinditvā nānānayehi dhammaṃ desetvā sīlasampadāya diṭṭhisampadāya ca patiṭṭhāpetvā	940	
PA_atk-s05_12a:940_3	yāvajīvaṃ sīlāni rakkhitvā uposathakammaṃ katvā āyupariyosāne saggapuraṃ pūresi.	940	
PA_atk-s05_12a:941_0	Tadā mātāpitaro mahārājakulāni ahesuṃ. Nesādabrāhmaṇo devadatto, somadatto ānando,	941	
PA_atk-s05_12a:941_1	accimukhī uppalavaṇṇā, sudassano sāriputto, subhogo mahāmoggallāno, kāṇāriṭṭho sunakkhatto,	941	
PA_atk-s05_12a:941_2	bhūridatto lokanātho.	941	
PA_atk-s05_12a:942_0	Tassa idhāpi sesapāramiyo heṭṭhā vuttanayeneva niddhāretabbā. Idhāpi yojanasatike	942	
PA_atk-s05_12a:942_1	attano nāgabhavanaṭṭhāne soḷasahi nāgakaññāsahassehi cittarūpaṃ viya paricāriyamāno	942	
PA_atk-s05_12a:942_2	devalokasampattisadise nāgalokissariye ṭhitopi issariyamadaṃ akatvā anvaddhamāsaṃ	942	
PA_atk-s05_12a:942_3	mātāpituupaṭṭhānaṃ, kule jeṭṭhāpacāyanaṃ, sakalāya nāgaparisāya cātumahārājikaparisāya	942	
PA_atk-s05_12a:942_4	tāvatiṃsaparisāya ca samuṭṭhitapañhānaṃ taṃtaṃparisamajjhe kumudanālakalāpaṃ viya	942	
PA_atk-s05_12a:942_5	sunisitasatthena attano paññāsatthena tāvadeva pacchinditvā tesaṃ cittānukūladhammadesanā,	942	
PA_atk-s05_12a:942_6	vuttappakāraṃ bhogasampattiṃ pahāya attano sarīrajīvitanirapekkhaṃ caturaṅgasamannāgataṃ	942	
PA_atk-s05_12a:942_7	uposathādhiṭṭhānaṃ, tattha ca paṭiññāya visaṃvādanabhayena ahituṇḍikahatthagamanaṃ,	942	
PA_atk-s05_12a:942_8	tasmiñca mukhe visamissakheḷapātanaṃ naṅguṭṭhe gahetvā āviñchanaṃ kaḍḍhanaṃ bhūmiyaṃ	942	
PA_atk-s05_12a:942_9	ghaṃsanaṃ maddanaṃ pothananti evamādiṃ nānappakāravippakāraṃ karontepi evarūpaṃ mahādukkhaṃ	942	
PA_atk-s05_12a:942_10	anubhavatopi kujjhitvā olokanamattena taṃ chārikaṃ kātuṃ samatthassāpi sīlapāramiṃ	9421	
PA_atk-s05_12a:942_11	āvajjitvā sīlakhaṇḍanabhayena īsakampi cittassa vikārābhāvo, dhanaṃ labhāpemīti vā	9421	
PA_atk-s05_12a:942_12	tassa cittānuvattanaṃ, subhogena punānītassa akataññuno mittadubbhissa nesādabrāhmaṇassa	9421	
PA_atk-s05_12a:942_13	sīlaṃ anadhiṭṭhahitvāpi akujjhanaṃ, kāṇāriṭṭhena kathitaṃ micchāvādaṃ bhinditvā anekapariyāyena	9421	
PA_atk-s05_12a:942_14	dhammaṃ bhāsitvā nāgaparisāya sīlesu sammādiṭṭhiyañca patiṭṭhāpananti evamādayo bodhisattassa	9421	
PA_atk-s05_12a:942_15	guṇānubhāvā vibhāvetabbā. Tenetaṃ vuccati – “evaṃ acchariyā hete…pe… dhammassa anudhammato”ti.	9421	
PA_atk-s05_12a:943	Bhūridattacariyāvaṇṇanā niṭṭhitā.	94	
PA_atk-s05_12a:944	3. Campeyyanāgacariyāvaṇṇanā	94	
PA_atk-s05_12a:945_0	20. Tatiye campeyyakoti aṅgamagadharaṭṭhānaṃ antare campā nāma nadī, tassā heṭṭhā	945	
PA_atk-s05_12a:945_1	nāgabhavanampi avidūrabhavattā campā nāma, tattha jāto nāgarājā campeyyako. Tadāpi	945	
PA_atk-s05_12a:945_2	dhammiko āsinti tasmiṃ campeyyanāgarājakālepi ahaṃ dhammacārī ahosiṃ.	945	
PA_atk-s05_12a:946_0	Bodhisatto hi tadā campānāgabhavane nibbattitvā campeyyo nāma nāgarājā ahosi, mahiddhiko	946	
PA_atk-s05_12a:946_1	mahānubhāvo. So tattha nāgarajjaṃ kārento devarājabhogasampattisadisaissariyasampattiṃ	946	
PA_atk-s05_12a:946_2	anubhavanto pāramipūraṇassa anokāsabhāvato “kiṃ me imāya tiracchānayoniyā, uposathavāsaṃ	946	
PA_atk-s05_12a:946_3	vasitvā ito muccitvā sammadeva pāramiyo pūressāmī”ti tato paṭṭhāya attano pāsādeyeva	946	
PA_atk-s05_12a:946_4	uposathakammaṃ karoti. Alaṅkatanāgamāṇavikā tassa santikaṃ āgacchanti. So “idha me	946	
PA_atk-s05_12a:946_5	sīlassa antarāyo bhavissatī”ti pāsādato nikkhamitvā uyyāne nisīdati. Tatrāpi tā āgacchanti.	946	
PA_atk-s05_12a:946_6	So cintesi – “idha me sīlassa saṃkileso bhavissati, ito nāgabhavanato nikkhamitvā	946	
PA_atk-s05_12a:946_7	manussalokaṃ gantvā uposathavāsaṃ vasissāmī”ti. So tato paṭṭhāya uposathadivasesu	946	
PA_atk-s05_12a:946_8	nāgabhavanā nikkhamitvā ekassa paccantagāmassa avidūre maggasamīpe vammikamatthake	946	
PA_atk-s05_12a:946_9	“mama cammādīhi atthikā cammādīni gaṇhantu, kīḷāsappaṃ vā kātukāmā kīḷāsappaṃ karontū”ti	946	
PA_atk-s05_12a:946_10	sarīraṃ dānamukhe vissajjetvā bhoge ābhujitvā nipanno uposathavāsaṃ vasati cātuddasiyaṃ	9461	
PA_atk-s05_12a:946_11	pañcadasiyañca, pāṭipade nāgabhavanaṃ gacchati. Tassevaṃ uposathaṃ karontassa dīgho addhā vītivatto.	9461	
PA_atk-s05_12a:947_0	Atha bodhisatto sumanāya nāma attano aggamahesiyā “deva, tvaṃ manussalokaṃ gantvā	947	
PA_atk-s05_12a:947_1	uposathaṃ upavasasi, so ca sāsaṅko sappaṭibhayo”ti vutto maṅgalapokkharaṇitīre ṭhatvā	947	
PA_atk-s05_12a:947_2	“sace maṃ, bhadde, koci paharitvā kilamessati, imissā pokkharaṇiyā udakaṃ āvilaṃ	947	
PA_atk-s05_12a:947_3	bhavissati. Sace supaṇṇo gaṇhissati, udakaṃ pakkuthissati. Sace ahituṇḍiko gaṇhissati,	947	
PA_atk-s05_12a:947_4	udakaṃ lohitavaṇṇaṃ bhavissatī”ti tīṇi nimittāni tassā ācikkhitvā cātuddasīuposathaṃ	947	
PA_atk-s05_12a:947_5	adhiṭṭhāya nāgabhavanā nikkhamitvā tattha gantvā vammikamatthake nipajji sarīrasobhāya	947	
PA_atk-s05_12a:947_6	vammikaṃ sobhayamāno. Sarīrañhissa rajatadāmaṃ viya setaṃ ahosi, matthako rattakambalageṇḍuko	947	
PA_atk-s05_12a:947_7	viya, sarīraṃ naṅgalasīsappamāṇaṃ bhūridattakāle pana ūruppamāṇaṃ, saṅkhapālakāle	947	
PA_atk-s05_12a:947_8	ekadoṇikanāvappamāṇaṃ.	947	
PA_atk-s05_12a:948_0	Tadā eko bārāṇasimāṇavo takkasilaṃ gantvā alampāyanamantaṃ uggaṇhitvā tena maggena	948	
PA_atk-s05_12a:948_1	attano gāmaṃ gacchanto mahāsattaṃ disvā “kiṃ me tucchahatthena gāmaṃ gantuṃ, imaṃ	948	
PA_atk-s05_12a:948_2	nāgaṃ gahetvā gāmanigamarājadhānīsu kīḷāpento dhanaṃ uppādetvāva gamissāmī”ti cintetvā	948	
PA_atk-s05_12a:948_3	dibbosadhāni gahetvā dibbamantaṃ parivattetvā tassa santikaṃ agamāsi. Dibbamantaṃ	948	
PA_atk-s05_12a:948_4	sutakālato paṭṭhāya mahāsattassa kaṇṇesu tattasalākāpavesanakālo viya ahosi, matthake	948	
PA_atk-s05_12a:948_5	sikharena abhimanthiyamāno viya. So “ko nu kho eso”ti bhogantarato sīsaṃ ukkhipitvā	948	
PA_atk-s05_12a:948_6	olokento ahituṇḍikaṃ disvā cintesi – “mama visaṃ uggatejaṃ, sacāhaṃ kujjhitvā nāsāvātaṃ	948	
PA_atk-s05_12a:948_7	vissajjessāmi, etassa sarīraṃ bhusamuṭṭhi viya vippakirissati, atha me sīlaṃ khaṇḍaṃ	948	
PA_atk-s05_12a:948_8	bhavissati, na naṃ olokessāmī”ti. So akkhīni nimmīletvā sīsaṃ bhogantare ṭhapesi.	948	
PA_atk-s05_12a:948_9	Ahituṇḍikabrāhmaṇo osadhaṃ khāditvā mantaṃ parivattetvā kheḷaṃ mahāsattassa sarīre	948	
PA_atk-s05_12a:948_10	osiñci. Osadhānañca mantassa ca ānubhāvena kheḷena phuṭṭhaphuṭṭhaṭṭhāne phoṭānaṃ	9481	
PA_atk-s05_12a:948_11	uṭṭhānakālo viya ahosi.	9481	
PA_atk-s05_12a:949_0	Atha so naṅguṭṭhe gahetvā ākaḍḍhitvā dīghaso nipajjāpetvā ajapadena daṇḍena uppīḷetvā	949	
PA_atk-s05_12a:949_1	dubbalaṃ katvā sīsaṃ daḷhaṃ gahetvā nippīḷesi. Mahāsatto mukhaṃ vivari. Athassa mukhe	949	
PA_atk-s05_12a:949_2	kheḷaṃ osiñcitvā osadhamantabalena dante bhindi. Mukhaṃ lohitassa pūri. Mahāsatto	949	
PA_atk-s05_12a:949_3	attano sīlabhedabhayena evarūpaṃ dukkhaṃ adhivāsento akkhīni ummīletvā olokanamattampi	949	
PA_atk-s05_12a:949_4	nākāsi. Sopi “nāgarājānaṃ dubbalaṃ karissāmī”ti naṅguṭṭhato paṭṭhāya aṭṭhīni saṃcuṇṇayamāno	949	
PA_atk-s05_12a:949_5	viya sakalasarīraṃ madditvā paṭṭakaveṭhanaṃ nāma veṭhesi, tantamajjitaṃ nāma majji,	949	
PA_atk-s05_12a:949_6	naṅguṭṭhe gahetvā dussapothanaṃ nāma pothesi. Mahāsattassa sakalasarīraṃ lohitamakkhitaṃ	949	
PA_atk-s05_12a:949_7	ahosi, so mahāvedanaṃ adhivāsesi.	949	
PA_atk-s05_12a:950_0	Athassa dubbalabhāvaṃ ñatvā vallīhi peḷaṃ karitvā tattha naṃ pakkhipitvā paccantagāmaṃ	950	
PA_atk-s05_12a:950_1	netvā mahājanassa majjhe kīḷāpesi. Nīlādīsu vaṇṇesu vaṭṭacaturassādīsu saṇṭhānesu	950	
PA_atk-s05_12a:950_2	aṇuṃthūlādīsu pamāṇesu yaṃ yaṃ brāhmaṇo icchati, mahāsatto taṃ tadeva katvā naccati,	950	
PA_atk-s05_12a:950_3	phaṇasatampi phaṇasahassampi karotiyeva. Mahājano pasīditvā bahudhanamadāsi. Ekadivasameva	950	
PA_atk-s05_12a:950_4	kahāpaṇasahassañceva sahassagghanike ca parikkhāre labhi. Brāhmaṇo āditova “sahassaṃ	950	
PA_atk-s05_12a:950_5	labhitvā vissajjessāmī”ti cintesi. Taṃ pana dhanaṃ labhitvā “paccantagāmeyeva tāva	950	
PA_atk-s05_12a:950_6	me ettakaṃ dhanaṃ laddhaṃ, rājarājamahāmattānaṃ dassite kīva bahuṃ dhanaṃ labhissāmī”ti	950	
PA_atk-s05_12a:950_7	sakaṭañca sukhayānakañca gahetvā sakaṭe parikkhāre ṭhapetvā sukhayānake nisinno “mahantena	950	
PA_atk-s05_12a:950_8	parivārena mahāsattaṃ gāmanigamarājadhānīsu kīḷāpento bārāṇasiyaṃ uggasenarañño santike	950	
PA_atk-s05_12a:950_9	kīḷāpetvā vissajjessāmī”ti agamāsi. So maṇḍūke māretvā nāgarañño deti. Nāgarājā “punappunaṃ	950	
PA_atk-s05_12a:950_10	maṃ nissāya māressatī”ti na khādati. Athassa madhulāje adāsi. Tepi “sacāhaṃ gocaraṃ	9501	
PA_atk-s05_12a:950_11	gaṇhissāmi, antopeḷāyameva maraṇaṃ bhavissatī”ti na khādati.	9501	
PA_atk-s05_12a:951_0	21. Brāhmaṇo māsamattena bārāṇasiṃ patvā dvāragāmake taṃ kīḷāpento bahudhanaṃ labhi.	951	
PA_atk-s05_12a:951_1	Rājāpi naṃ pakkosāpetvā “amhākampi kīḷāpehī”ti āha. “Sādhu, deva, sve pannarase tumhākaṃ	951	
PA_atk-s05_12a:951_2	kīḷāpessāmī”ti āha. Rājā “sve nāgarājā rājaṅgaṇe naccissati, mahājano sannipatitvā	951	
PA_atk-s05_12a:951_3	passatū”ti bheriṃ carāpetvā punadivase rājaṅgaṇaṃ alaṅkārāpetvā brāhmaṇaṃ pakkosāpesi.	951	
PA_atk-s05_12a:951_4	So ratanapeḷāya mahāsattaṃ netvā vicittatthare peḷaṃ ṭhapetvā nisīdi. Rājāpi pāsādā	951	
PA_atk-s05_12a:951_5	oruyha mahājanaparivuto rājāsane nisīdi. Brāhmaṇo mahāsattaṃ nīharitvā naccāpesi.	951	
PA_atk-s05_12a:951_6	Mahāsatto tena cintitacintitākāraṃ dassesi. Mahājano sakabhāvena sandhāretuṃ na sakkoti.	951	
PA_atk-s05_12a:951_7	Celukkhepasahassāni pavattanti. Bodhisattassa upari ratanavassaṃ vassi. Tena vuttaṃ	951	
PA_atk-s05_12a:951_8	“tadāpi maṃ dhammacāri”ntiādi.	951	
PA_atk-s05_12a:952_0	Tattha tadāpīti yadāhaṃ campeyyako nāgarājā homi, tadāpi. Dhammacārinti dasakusalakammapathadhammaṃ	952	
PA_atk-s05_12a:952_1	eva carati, na aṇumattampi adhammanti dhammacārī. Upavuṭṭhauposathanti aṭṭhaṅgasamannāgatassa	952	
PA_atk-s05_12a:952_2	ariyuposathasīlassa rakkhaṇavasena upavasitauposathaṃ. Rājadvāramhi kīḷatīti bārāṇasiyaṃ	952	
PA_atk-s05_12a:952_3	uggasenarañño gehadvāre kīḷāpeti.	952	
PA_atk-s05_12a:953_0	22. Yaṃ yaṃ so vaṇṇaṃ cintayīti so ahituṇḍikabrāhmaṇo “yaṃ yaṃ nīlādivaṇṇaṃ hotū”ti	953	
PA_atk-s05_12a:953_1	cintesi. Tena vuttaṃ “nīlaṃ va pītalohita”nti. Tattha nīlaṃ vāti vā-saddo aniyamattho,	953	
PA_atk-s05_12a:953_2	gāthāsukhatthaṃ rassaṃ katvā vutto, tena vāsaddena vuttāvasiṭṭhaṃ odātādivaṇṇavisesañceva	953	
PA_atk-s05_12a:953_3	vaṭṭādisaṇṭhānavisesañca aṇuṃthūlādipamāṇavisesañca saṅgaṇhāti. Tassa cittānuvattantoti	953	
PA_atk-s05_12a:953_4	tassa ahituṇḍikassa cittaṃ anuvattanto. Cintitasannibhoti tena cintitacintitākārena	953	
PA_atk-s05_12a:953_5	pekkhajanassa upaṭṭhahāmīti dasseti.	953	
PA_atk-s05_12a:954_0	23. Na kevalañca tena cintitākāradassanaṃ eva mayhaṃ ānubhāvo. Api ca thalaṃ kareyyamudakaṃ,	954	
PA_atk-s05_12a:954_1	udakampi thalaṃ kareti thalaṃ mahāpathaviṃ gahetvā udakaṃ, udakampi gahetvā pathaviṃ	954	
PA_atk-s05_12a:954_2	kātuṃ sakkuṇeyyaṃ evaṃ mahānubhāvo ca. Yadihaṃ tassa kuppeyyanti tassa ahituṇḍikassa	954	
PA_atk-s05_12a:954_3	ahaṃ yadi kujjheyyaṃ. Khaṇena chārikaṃ kareti kodhuppādakkhaṇe eva bhasmaṃ kareyyaṃ.	954	
PA_atk-s05_12a:955	24. Evaṃ bhagavā tadā attano uppajjanakānatthapaṭibāhane samatthataṃ dassetvā idāni yena adhippāyena taṃ paṭibāhanaṃ na kataṃ, taṃ dassetuṃ “yadi cittavasī hessa”ntiādimāha.	95	
PA_atk-s05_12a:956_0	Tassattho – “ayaṃ ahituṇḍiko maṃ ativiya bādhati, na me ānubhāvaṃ jānāti, handassa	956	
PA_atk-s05_12a:956_1	me ānubhāvaṃ dassessāmī”ti kujjhitvā olokanamattenāpi yadi cittavasī abhavissaṃ,	956	
PA_atk-s05_12a:956_2	atha so bhusamuṭṭhi viya vippakirissati. Ahaṃ yathāsamādinnato parihāyissāmi sīlato.	956	
PA_atk-s05_12a:956_3	Tathā ca sati sīlena parihīnassa khaṇḍitasīlassa yvāyaṃ mayā dīpaṅkaradasabalassa	956	
PA_atk-s05_12a:956_4	pādamūlato paṭṭhāya abhipatthito, uttamattho buddhabhāvo so na sijjhati.	956	
PA_atk-s05_12a:957_0	25. Kāmaṃ bhijjatuyaṃ kāyoti ayaṃ cātumahābhūtiko odanakummāsūpacayo aniccucchādanaparimaddanabhedanaviddhaṃsanadhammo	957	
PA_atk-s05_12a:957_1	kāyo kiñcāpi bhijjatu vinassatu, idheva imasmiṃ eva ṭhāne mahāvāte khittabhusamuṭṭhi	957	
PA_atk-s05_12a:957_2	viya vippakirīyatu, neva sīlaṃ pabhindeyyaṃ, vikirante bhusaṃ viyāti sīlaṃ pana uttamatthasiddhiyā	957	
PA_atk-s05_12a:957_3	hetubhūtaṃ imasmiṃ kaḷevare bhusamuṭṭhi viya vippakirantepi neva bhindeyyaṃ, kāyajīvitesu	957	
PA_atk-s05_12a:957_4	nirapekkho hutvā sīlapāramiṃyeva pūremīti cintetvā taṃ tādisaṃ dukkhaṃ tadā adhivāsesinti dasseti.	957	
PA_atk-s05_12a:958_0	Atha mahāsattassa pana ahituṇḍikahatthagatassa māso paripūri, ettakaṃ kālaṃ nirāhārova	958	
PA_atk-s05_12a:958_1	ahosi. Sumanā “aticirāyati me sāmiko, ko nu kho pavattī”ti pokkharaṇiṃ olokentī lohitavaṇṇaṃ	958	
PA_atk-s05_12a:958_2	udakaṃ disvā “ahituṇḍikena gahito bhavissatī”ti ñatvā nāgabhavanā nikkhamitvā vammikasantikaṃ	958	
PA_atk-s05_12a:958_3	gantvā mahāsattassa gahitaṭṭhānaṃ kilamitaṭṭhānañca disvā roditvā kanditvā paccantagāmaṃ	958	
PA_atk-s05_12a:958_4	gantvā pucchitvā taṃ pavattiṃ sutvā bārāṇasiṃ gantvā rājadvāre ākāse rodamānā aṭṭhāsi.	958	
PA_atk-s05_12a:958_5	Mahāsatto naccantova ākāsaṃ ullokento taṃ disvā lajjito peḷaṃ pavisitvā nipajji.	958	
PA_atk-s05_12a:959_0	Rājā tassa peḷaṃ paviṭṭhakāle “kiṃ nu kho kāraṇa”nti ito cito ca olokento taṃ ākāse	959	
PA_atk-s05_12a:959_1	ṭhitaṃ disvā “kā nu tva”nti pucchitvā tassā nāgakaññābhāvaṃ sutvā “nissaṃsayaṃ kho	959	
PA_atk-s05_12a:959_2	nāgarājā imaṃ disvā lajjito peḷaṃ paviṭṭho, ayañca yathādassito iddhānubhāvo nāgarājasseva,	959	
PA_atk-s05_12a:959_3	na ahituṇḍikassā”ti niṭṭhaṃ gantvā “evaṃ mahānubhāvo ayaṃ nāgarājā, kathaṃ nāma imassa	959	
PA_atk-s05_12a:959_4	hatthaṃ gato”ti pucchitvā “ayaṃ dhammacārī sīlavā nāgarājā, cātuddasīpannarasīsu	959	
PA_atk-s05_12a:959_5	uposathaṃ upavasanto attano sarīraṃ dānamukhe niyyātetvā mahāmaggasamīpe vammikamatthake	959	
PA_atk-s05_12a:959_6	nipajjati, tatthāyametena gahito, imassa devaccharāpaṭibhāgā anekasahassā itthiyo,	959	
PA_atk-s05_12a:959_7	devalokasampattisadisā nāgabhavanasampatti, ayaṃ mahiddhiko mahānubhāvo sakalapathaviṃ	959	
PA_atk-s05_12a:959_8	parivattetuṃ samattho, kevalaṃ ‘sīlaṃ me bhijjissatī’ti evarūpaṃ vippakāraṃ dukkhañca	959	
PA_atk-s05_12a:959_9	anubhotī”ti ca sutvā saṃvegappatto tāvadeva tassa ahituṇḍikassa brāhmaṇassa bahuṃ	959	
PA_atk-s05_12a:959_10	dhanaṃ mahantañca yasaṃ issariyañca datvā – “handa, bho, imaṃ nāgarājānaṃ vissajjehī”ti vissajjāpesi.	9591	
PA_atk-s05_12a:960_0	Mahāsatto nāgavaṇṇaṃ antaradhāpetvā māṇavakavaṇṇena devakumāro viya aṭṭhāsi. Sumanāpi	960	
PA_atk-s05_12a:960_1	ākāsato otaritvā tassa santike aṭṭhāsi. Nāgarājā rañño añjaliṃ katvā “ehi, mahārāja,	960	
PA_atk-s05_12a:960_2	mayhaṃ nivesanaṃ passituṃ āgacchāhī”ti yāci. Tenāha bhagavā –	960	
PA_atk-s05_12a:961	“Mutto campeyyako nāgo, rājānaṃ etadabravi;	96	
PA_atk-s05_12a:962	‘Namo te kāsirājatthu, namo te kāsivaḍḍhana;	96	
PA_atk-s05_12a:963	Añjaliṃ te paggaṇhāmi, passeyyaṃ me nivesana”nti.	96	
PA_atk-s05_12a:964_0	Atha rājā tassa nāgabhavanagamanaṃ anujāni. Mahāsatto taṃ saparisaṃ gahetvā nāgabhavanaṃ	964	
PA_atk-s05_12a:964_1	netvā attano issariyasampattiṃ dassetvā katipāhaṃ tattha vasāpetvā bheriṃ carāpesi	964	
PA_atk-s05_12a:964_2	– “sabbā rājaparisā yāvadicchakaṃ hiraññasuvaṇṇādikaṃ dhanaṃ gaṇhatū”ti. Rañño ca	964	
PA_atk-s05_12a:964_3	anekehi sakaṭasatehi dhanaṃ pesesi. “Mahārāja, raññā nāma dānaṃ dātabbaṃ, sīlaṃ rakkhitabbaṃ,	964	
PA_atk-s05_12a:964_4	dhammikā rakkhāvaraṇagutti sabbattha saṃvidahitabbā”ti dasahi rājadhammakathāhi ovaditvā	964	
PA_atk-s05_12a:964_5	vissajjesi. Rājā mahantena yasena nāgabhavanā nikkhamitvā bārāṇasimeva gato. Tato	964	
PA_atk-s05_12a:964_6	paṭṭhāya kira jambudīpatale hiraññasuvaṇṇaṃ jātaṃ. Mahāsatto sīlāni rakkhitvā anvaddhamāsaṃ	964	
PA_atk-s05_12a:964_7	uposathakammaṃ katvā sapariso saggapuraṃ pūresi.	964	
PA_atk-s05_12a:965	Tadā ahituṇḍiko devadatto ahosi, sumanā rāhulamātā, uggaseno sāriputtatthero, campeyyako nāgarājā lokanātho.	96	
PA_atk-s05_12a:966	Tassa idhāpi yathārahaṃ sesapāramiyo niddhāretabbā. Idha bodhisattassa acchariyānubhāvā heṭṭhā vuttanayā evāti.	96	
PA_atk-s05_12a:967	Campeyyanāgacariyāvaṇṇanā niṭṭhitā.	96	
PA_atk-s05_12a:968	4. Cūḷabodhicariyāvaṇṇanā	96	
PA_atk-s05_12a:969_0	26. Catutthe cūḷabodhīti mahābodhiparibbājakattabhāvaṃ upādāya idha “cūḷabodhī”ti	969	
PA_atk-s05_12a:969_1	samaññā āropitā, na pana imasmiṃ eva jātake attano jeṭṭhabhātikādino mahābodhissa	969	
PA_atk-s05_12a:969_2	sambhavatoti daṭṭhabbaṃ. Susīlavāti suṭṭhu sīlavā, sampannasīloti attho. Bhavaṃ disvāna	969	
PA_atk-s05_12a:969_3	bhayatoti kāmādibhavaṃ bhāyitabbabhāvena passitvā. Nekkhammanti ettha ca-saddassa	969	
PA_atk-s05_12a:969_4	lopo daṭṭhabbo, tena “disvānā”ti padaṃ ākaḍḍhīyati. Idaṃ vuttaṃ hoti – jātijarābyādhimaraṇaṃ	969	
PA_atk-s05_12a:969_5	apāyadukkhaṃ atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne	969	
PA_atk-s05_12a:969_6	āhārapariyeṭṭhimūlakaṃ dukkhanti imesaṃ aṭṭhannaṃ saṃvegavatthūnaṃ paccavekkhaṇena	969	
PA_atk-s05_12a:969_7	sabbampi kāmādibhedaṃ bhavaṃ saṃsārabhayato upaṭṭhahamānaṃ disvā nibbānaṃ tassa upāyabhūtā	969	
PA_atk-s05_12a:969_8	samathavipassanā tadupāyabhūtā ca pabbajjāti idaṃ tividhampi nekkhammaṃ anussavādisiddhena	969	
PA_atk-s05_12a:969_9	ñāṇacakkhunā tappaṭipakkhato disvā tāpasapabbajjūpagamanena anekādīnavākulā gahaṭṭhabhāvā	969	
PA_atk-s05_12a:969_10	abhinikkhamitvā gatoti.	9691	
PA_atk-s05_12a:970_0	27. Dutiyikāti porāṇadutiyikā, gihikāle pajāpatibhūtā. Kanakasannibhāti kañcanasannibhattacā.	970	
PA_atk-s05_12a:970_1	Vaṭṭe anapekkhāti saṃsāre nirālayā. Nekkhammaṃ abhinikkhamīti nekkhammatthāya gehato	970	
PA_atk-s05_12a:970_2	nikkhami, pabbajīti attho.	970	
PA_atk-s05_12a:971_0	28. Ālayanti sattā etenāti ālayo, taṇhā, tadabhāvena nirālayā. Tato eva ñātīsu taṇhābandhanassa	971	
PA_atk-s05_12a:971_1	chinnattā chinnabandhu. Evaṃ gihibandhanābhāvaṃ dassetvā idāni pabbajitānampi kesañci	971	
PA_atk-s05_12a:971_2	yaṃ hoti bandhanaṃ, tassāpi abhāvaṃ dassetuṃ “anapekkhā kule gaṇe”ti vuttaṃ. Tattha	971	
PA_atk-s05_12a:971_3	kuleti upaṭṭhākakule. Gaṇeti tāpasagaṇe, sesā brahmacārinoti vuccanti. Upāgamunti	971	
PA_atk-s05_12a:971_4	ubhopi mayaṃ upāgamimhā.	971	
PA_atk-s05_12a:972_0	29. Tatthāti bārāṇasisāmante. Nipakāti paññavanto. Nirākuleti janasañcārarahitattā	972	
PA_atk-s05_12a:972_1	janehi anākule, appasaddeti migapakkhīnaṃ uṭṭhāpanato tesaṃ vassitasaddenāpi virahitattā	972	
PA_atk-s05_12a:972_2	appasadde. Rājuyyāne vasāmubhoti bārāṇasirañño uyyāne mayaṃ ubho janā tadā vasāma.	972	
PA_atk-s05_12a:973_0	Tatrāyaṃ anupubbikathā – atīte imasmiṃ eva bhaddakappe bodhisatto brahmalokato cavitvā	973	
PA_atk-s05_12a:973_1	aññatarasmiṃ kāsigāme ekassa mahāvibhavassa brāhmaṇassa putto hutvā nibbatti. Tassa	973	
PA_atk-s05_12a:973_2	nāmaggahaṇasamaye “bodhikumāro”ti nāmaṃ kariṃsu. Vayappattakāle panassa takkasilaṃ	973	
PA_atk-s05_12a:973_3	gantvā sabbasippāni uggaṇhitvā paccāgatassa anicchamānakasseva mātāpitaro samajātikaṃ	973	
PA_atk-s05_12a:973_4	kulakumārikaṃ ānesuṃ. Sāpi brahmalokacutāva uttamarūpadharā devaccharāpaṭibhāgā.	973	
PA_atk-s05_12a:973_5	Tesaṃ anicchamānānaṃ eva aññamaññaṃ āvāhavivāhaṃ kariṃsu. Ubhinnampi pana nesaṃ kilesamudācāro	973	
PA_atk-s05_12a:973_6	na bhūtapubbo, sārāgavasena aññamaññaṃ olokanampi nāhosi, kā pana kathā itarasaṃsagge.	973	
PA_atk-s05_12a:973_7	Evaṃ parisuddhasīlā ahesuṃ.	973	
PA_atk-s05_12a:974_0	Aparabhāge mahāsatto mātāpitūsu kālaṃkatesu tesaṃ sarīrakiccaṃ katvā taṃ pakkosāpetvā	974	
PA_atk-s05_12a:974_1	“bhadde, tvaṃ imaṃ asītikoṭidhanaṃ gahetvā sukhena jīvāhī”ti āha. “Tvaṃ pana ayyaputtā”ti?	974	
PA_atk-s05_12a:974_2	“Mayhaṃ dhanena kiccaṃ natthi, pabbajissāmī”ti. “Kiṃ pana pabbajjā itthīnampi na	974	
PA_atk-s05_12a:974_3	vaṭṭatī”ti? “Vaṭṭati, bhadde”ti. “Tena hi mayhampi dhanena kiccaṃ natthi, ahampi	974	
PA_atk-s05_12a:974_4	pabbajissāmī”ti. Te ubhopi sabbaṃ vibhavaṃ pariccajitvā mahādānaṃ datvā nikkhamitvā	974	
PA_atk-s05_12a:974_5	araññaṃ pavisitvā pabbajitvā uñchācariyāya phalāphalehi yāpentā pabbajjāsukheneva	974	
PA_atk-s05_12a:974_6	dasa saṃvaccharāni vasitvā loṇambilasevanatthāya janapadacārikaṃ carantā anupubbena	974	
PA_atk-s05_12a:974_7	bārāṇasiṃ patvā rājuyyāne vasiṃsu. Tena vuttaṃ “rājuyyāne vasāmubho”ti.	974	
PA_atk-s05_12a:975_0	30. Athekadivasaṃ rājā uyyānakīḷaṃ gato. Uyyānassa ekapasse pabbajjāsukhena vītināmentānaṃ	975	
PA_atk-s05_12a:975_1	tesaṃ samīpaṭṭhānaṃ gantvā paramapāsādikaṃ uttamarūpadharaṃ paribbājikaṃ olokento	975	
PA_atk-s05_12a:975_2	kilesavasena paṭibaddhacitto hutvā bodhisattaṃ “ayaṃ te paribbājikā kiṃ hotī”ti pucchi.	975	
PA_atk-s05_12a:975_3	Tena “na ca kiñci hoti, kevalaṃ ekapabbajjāya pabbajitā, api ca kho pana gihikāle	975	
PA_atk-s05_12a:975_4	pādaparicārikā ahosī”ti vutte rājā “ayaṃ kiretassa na kiñci hoti, api ca kho panassa	975	
PA_atk-s05_12a:975_5	gihikāle pādaparicārikā ahosi, yaṃnūnāhaṃ imaṃ antepuraṃ paveseyyaṃ, tenevassa imissā	975	
PA_atk-s05_12a:975_6	paṭipattiṃ jānissāmī”ti andhabālo tattha attano paṭibaddhacittaṃ nivāretuṃ asakkonto	975	
PA_atk-s05_12a:975_7	aññataraṃ purisaṃ āṇāpesi “imaṃ paribbājikaṃ rājanivesanaṃ nehī”ti.	975	
PA_atk-s05_12a:976_0	So tassa paṭissuṇitvā “adhammo loke vattatī”tiādīni vatvā paridevamānaṃ eva taṃ ādāya	976	
PA_atk-s05_12a:976_1	pāyāsi. Bodhisatto tassā paridevanasaddaṃ sutvā ekavāraṃ oloketvā puna na olokesi.	976	
PA_atk-s05_12a:976_2	“Sace panāhaṃ vāressāmi, tesu cittaṃ padosetvā mayhaṃ sīlassa antarāyo bhavissatī”ti	976	
PA_atk-s05_12a:976_3	sīlapāramiṃyeva āvajjento nisīdi. Tena vuttaṃ “uyyānadassanaṃ gantvā, rājā addasa brāhmaṇi”ntiādi.	976	
PA_atk-s05_12a:977	Tattha tuyhesā kā kassa bhariyāti tuyhaṃ tava esā kā, kiṃ bhariyā, udāhu bhaginī vā samānā kassa aññassa bhariyā.	97	
PA_atk-s05_12a:978_0	31. Na mayhaṃ bhariyā esāti kāmañcesā mayhaṃ gihikāle bhariyā ahosi, pabbajitakālato	978	
PA_atk-s05_12a:978_1	paṭṭhāya na mayhaṃ bhariyā esā, nāpi ahaṃ etissā sāmiko, kevalaṃ pana sahadhammā	978	
PA_atk-s05_12a:978_2	ekasāsanī, ahampi paribbājako ayampi paribbājikāti samānadhammā paribbājakasāsanena	978	
PA_atk-s05_12a:978_3	ekasāsanī, sabrahmacārinīti attho.	978	
PA_atk-s05_12a:979_0	32. Tissā sārattagadhitoti kāmarāgena sāratto hutvā paṭibaddho. Gāhāpetvāna ceṭaketi	979	
PA_atk-s05_12a:979_1	ceṭakehi gaṇhāpetvā ceṭake vā attano rājapurise āṇāpetvā taṃ paribbājikaṃ gaṇhāpetvā.	979	
PA_atk-s05_12a:979_2	Nippīḷayanto balasāti taṃ anicchamānaṃ eva ākaḍḍhanaparikaḍḍhanādinā nippīḷayanto	979	
PA_atk-s05_12a:979_3	bādhento, tathāpi agacchantiṃ balasā balakkārena rājapurisehi gaṇhāpetvā attano antepuraṃ pavesesi.	979	
PA_atk-s05_12a:980_0	33. Odapattakiyāti udakapattaṃ āmasitvā gahitabhariyā odapattikā nāma, idaṃ vacanaṃ	980	
PA_atk-s05_12a:980_1	purāṇadutiyikābhāvena upalakkhaṇamattaṃ daṭṭhabbaṃ, sā panassa brāhmaṇavivāhavasena	980	
PA_atk-s05_12a:980_2	mātāpitūhi sampaṭipāditā, “odapattakiyā”ti ca bhāvenabhāvalakkhaṇe bhummaṃ. Sahajāti	980	
PA_atk-s05_12a:980_3	pabbajjājātivasena sahajātā, tenevāha “ekasāsanī”ti. “Ekasāsanī”ti ca idaṃ bhummatthe	980	
PA_atk-s05_12a:980_4	paccattaṃ, ekasāsaniyāti attho. Nayantiyāti nīyantiyā. Kopo me upapajjathāti ayaṃ	980	
PA_atk-s05_12a:980_5	te gihikāle bhariyā brāhmaṇī sīlavatī, pabbajitakāle ca sabrahmacārinībhāvato sahajātā	980	
PA_atk-s05_12a:980_6	bhaginī, sā tuyhaṃ purato balakkārena ākaḍḍhitvā nīyati. “Bodhibrāhmaṇa, kiṃ te purisabhāva”nti	980	
PA_atk-s05_12a:980_7	purisamānena ussāhito cirakālasayito vammikabilato kenaci purisena ghaṭṭito “susū”ti	980	
PA_atk-s05_12a:980_8	phaṇaṃ karonto āsiviso viya me cittato kopo sahasā vuṭṭhāsi.	980	
PA_atk-s05_12a:981_0	34-5. Sahakope samuppanneti kopuppattiyā saha, tassa uppattisamanantaramevāti attho.	981	
PA_atk-s05_12a:981_1	Sīlabbatamanussarinti attano sīlapāramiṃ āvajjesiṃ. Tattheva kopaṃ niggaṇhinti tasmiṃ	981	
PA_atk-s05_12a:981_2	eva āsane yathānisinnova taṃ kopaṃ nivāresiṃ. Nādāsiṃ vaḍḍhitūparīti tato ekavāruppattito	981	
PA_atk-s05_12a:981_3	upari uddhaṃ vaḍḍhituṃ na adāsiṃ. Idaṃ vuttaṃ hoti – kope uppannamatte eva “nanu	981	
PA_atk-s05_12a:981_4	tvaṃ, bodhiparibbājaka, sabbapāramiyo pūretvā sabbaññutaññāṇaṃ paṭivijjhitukāmo,	981	
PA_atk-s05_12a:981_5	tassa te kimidaṃ sīlamattepi upakkhalanaṃ, tayidaṃ gunnaṃ khuramattodake osīdantassa	981	
PA_atk-s05_12a:981_6	mahāsamuddassa paratīraṃ gaṇhitukāmatā viya hotī”ti attānaṃ paribhāsitvā paṭisaṅkhānabalena	981	
PA_atk-s05_12a:981_7	tasmiṃ eva khaṇe kopaṃ niggahetvā puna uppajjanavasenassa vaḍḍhituṃ na adāsinti.	981	
PA_atk-s05_12a:981_8	Tenevāha “yadi naṃ brāhmaṇi”ntiādi.	981	
PA_atk-s05_12a:982_0	Tassattho – taṃ paribbājikaṃ brāhmaṇiṃ so rājā vā añño vā koci tiṇhāyapi nisitāya	982	
PA_atk-s05_12a:982_1	sattiyā koṭṭeyya, khaṇḍākhaṇḍikaṃ yadi chindeyya, evaṃ santepi sīlaṃ attano sīlapāramiṃ	982	
PA_atk-s05_12a:982_2	neva bhindeyyaṃ. Kasmā? Bodhiyā eva kāraṇā, sabbattha akhaṇḍitasīleneva sakkā sammāsambodhiṃ	982	
PA_atk-s05_12a:982_3	pāpuṇituṃ, na itarenāti.	982	
PA_atk-s05_12a:983_0	36. Na me sā brāhmaṇī dessāti sā brāhmaṇī jātiyā gottena kulappadesena ācārasampattiyā	983	
PA_atk-s05_12a:983_1	ciraparicayena pabbajjādiguṇasampattiyā cāti sabbappakārena na me dessā na appiyā,	983	
PA_atk-s05_12a:983_2	etissā mama appiyabhāvo koci natthi. Napi me balaṃ na vijjatīti mayhampi balaṃ na	983	
PA_atk-s05_12a:983_3	na vijjati, atthi eva. Ahaṃ nāgabalo thāmasampanno, icchamāno sahasā vuṭṭhahitvā	983	
PA_atk-s05_12a:983_4	taṃ ākaḍḍhante purise nippothetvā taṃ gahetvā yathicchitaṭṭhānaṃ gantuṃ samatthoti	983	
PA_atk-s05_12a:983_5	dasseti. Sabbaññutaṃ piyaṃ mayhanti tato paribbājikato sataguṇena sahassaguṇena satasahassaguṇena	983	
PA_atk-s05_12a:983_6	sabbaññutaññāṇameva mayhaṃ piyaṃ. Tasmā sīlānurakkhissanti tena kāraṇena sīlameva anurakkhissaṃ.	983	
PA_atk-s05_12a:984_0	Atha so rājā uyyāne papañcaṃ akatvāva sīghataraṃ gantvā taṃ paribbājikaṃ pakkosāpetvā	984	
PA_atk-s05_12a:984_1	mahantena yasena nimantesi. Sā yasassa aguṇaṃ pabbajjāya guṇaṃ attano bodhisattassa	984	
PA_atk-s05_12a:984_2	ca mahantaṃ bhogakkhandhaṃ pahāya saṃvegena pabbajitabhāvañca kathesi. Rājā kenaci	984	
PA_atk-s05_12a:984_3	pariyāyena tassā manaṃ alabhanto cintesi – “ayaṃ paribbājikā sīlavatī kalyāṇadhammā,	984	
PA_atk-s05_12a:984_4	sopi paribbājako imāya ākaḍḍhitvā nīyamānāya na kiñci vippakāraṃ dassesi, sabbattha	984	
PA_atk-s05_12a:984_5	nirapekkhacitto, na kho pana metaṃ patirūpaṃ, yaṃ evarūpesu guṇavantesu vippakāro,	984	
PA_atk-s05_12a:984_6	yaṃnūnāhaṃ imaṃ paribbājikaṃ gahetvā uyyānaṃ gantvā imaṃ, tañca paribbājakaṃ khamāpeyya”nti?	984	
PA_atk-s05_12a:984_7	Evaṃ pana cintetvā “paribbājikaṃ uyyānaṃ ānethā”ti purise āṇāpetvā sayaṃ paṭhamataraṃ	984	
PA_atk-s05_12a:984_8	gantvā bodhisattaṃ upasaṅkamitvā pucchi – “bho pabbajita, kiṃ mayā tāya paribbājikāya	984	
PA_atk-s05_12a:984_9	nīyamānāya kopo te uppajjitthā”ti. Mahāsatto āha –	984	
PA_atk-s05_12a:985	“Uppajji me na muccittha, na me muccittha jīvato;	98	
PA_atk-s05_12a:986	Rajaṃva vipulā vuṭṭhi, khippameva nivārayi”nti. ;	98	
PA_atk-s05_12a:987	Taṃ sutvā rājā “kiṃ nu kho esa kopameva sandhāya vadati, udāhu aññaṃ kiñci sippādika”nti cintetvā puna pucchi –	98	
PA_atk-s05_12a:988	“Kiṃ te uppajji no mucci, kiṃ te no mucci jīvato;	98	
PA_atk-s05_12a:989	Rajaṃva vipulā vuṭṭhi, katamaṃ taṃ nivārayī”ti. ;	98	
PA_atk-s05_12a:990_0	Tattha uppajjīti ekavāraṃ uppajji, na puna uppajji. Na muccitthāti kāyavacīvikāruppādanavasena	990	
PA_atk-s05_12a:990_1	pana na muccittha, na naṃ bahi pavattituṃ vissajjesinti attho. Rajaṃva vipulā vuṭṭhīti	990	
PA_atk-s05_12a:990_2	yathā nāma gimhānaṃ pacchime māse uppannaṃ rajaṃ vipulā akālavuṭṭhidhārā ṭhānaso	990	
PA_atk-s05_12a:990_3	nivāreti, evaṃ taṃ vūpasamento nivārayiṃ, nivāresinti attho.	990	
PA_atk-s05_12a:991	Athassa mahāpuriso nānappakārena kodhe ādīnavaṃ pakāsento –	99	
PA_atk-s05_12a:992	“Yamhi jāte na passati, ajāte sādhu passati;	99	
PA_atk-s05_12a:993	So me uppajji no mucci, kodho dummedhagocaro.	99	
PA_atk-s05_12a:994	“Yena jātena nandanti, amittā dukkhamesino;	99	
PA_atk-s05_12a:995	So me uppajji no mucci, kodho dummedhagocaro.	99	
PA_atk-s05_12a:996	“Yasmiñca jāyamānamhi, sadatthaṃ nāvabujjhati;	99	
PA_atk-s05_12a:997	So me uppajji no mucci, kodho dummedhagocaro.	99	
PA_atk-s05_12a:998	“Yenābhibhūto kusalaṃ jahāti, parakkare vipulañcāpi atthaṃ;	99	
PA_atk-s05_12a:999	Sa bhīmaseno balavā pamaddī, kodho mahārājā na me amuccatha.	99	
PA_atk-s05_12a:1000	“Kaṭṭhasmiṃ manthamānasmiṃ, pāvako nāma jāyati;	100	
PA_atk-s05_12a:1001	Tameva kaṭṭhaṃ ḍahati, yasmā so jāyate gini.	100	
PA_atk-s05_12a:1002	“Evaṃ mandassa posassa, bālassa avijānato;	100	
PA_atk-s05_12a:1003	Sārambhā jāyate kodho, sapi teneva ḍayhati.	100	
PA_atk-s05_12a:1004	“Aggīva tiṇakaṭṭhasmiṃ, kodho yassa pavaḍḍhati;	100	
PA_atk-s05_12a:1005	Nihīyati tassa yaso, kāḷapakkheva candimā.	100	
PA_atk-s05_12a:1006	“Anindho dhūmaketūva, kodho yassūpasammati;	100	
PA_atk-s05_12a:1007	Āpūrati tassa yaso, sukkapakkheva candimā”ti. –	100	
PA_atk-s05_12a:1008	Imāhi gāthāhi dhammaṃ desesi.	100	
PA_atk-s05_12a:1009_0	Tattha na passatīti attatthampi na passati, pageva paratthaṃ. Sādhu passatīti attatthaṃ	1009	
PA_atk-s05_12a:1009_1	paratthaṃ ubhayatthañca sammadeva passati. Dummedhagocaroti nippaññānaṃ visayabhūto,	1009	
PA_atk-s05_12a:1009_2	nippañño vā gocaro āhāro indhanaṃ etassāti dummedhagocaro. Dukkhamesinoti dukkhaṃ	1009	
PA_atk-s05_12a:1009_3	icchantā. Sadatthanti attano atthaṃ vuḍḍhiṃ. Parakkareti apaneyya vināseyya. Sabhīmasenoti	1009	
PA_atk-s05_12a:1009_4	so bhīmāya bhayajananiyā mahatiyā kilesasenāya samannāgato. Pamaddīti balavabhāvena	1009	
PA_atk-s05_12a:1009_5	satte pamaddanasīlo. Na me amuccathāti mama santikā mokkhaṃ na labhi, abbhantare	1009	
PA_atk-s05_12a:1009_6	eva damito, nibbisevano katoti attho. Khīraṃ viya vā muhuttaṃ dadhibhāvena cittena	1009	
PA_atk-s05_12a:1009_7	patiṭṭhahitthātipi attho.	1009	
PA_atk-s05_12a:1010_0	Manthamānasminti araṇisahite mathiyamāne. “Mathamānasmi”ntipi pāṭho. Yasmāti yato	1010	
PA_atk-s05_12a:1010_1	kaṭṭhā. Ginīti aggi. Bālassa avijānatoti bālassa ajānantassa. Sārambhā jāyateti karaṇuttariyakaraṇalakkhaṇā	1010	
PA_atk-s05_12a:1010_2	sārambhā araṇimanthanato viya pāvako kodho jāyate. Sapi tenevāti sopi bālo teneva	1010	
PA_atk-s05_12a:1010_3	kodhena kaṭṭhaṃ viya agginā ḍayhati. Anindho dhūmaketūvāti anindhano aggi viya. Tassāti	1010	
PA_atk-s05_12a:1010_4	tassa adhivāsanakhantiyā samannāgatassa puggalassa sukkapakkhe cando viya laddho,	1010	
PA_atk-s05_12a:1010_5	yaso aparāparaṃ āpūratīti.	1010	
PA_atk-s05_12a:1011_0	Rājā mahāsattassa dhammakathaṃ sutvā mahāpurisaṃ paribbājikampi rājagehato āgataṃ	1011	
PA_atk-s05_12a:1011_1	khamāpetvā “tumhe pabbajjāsukhaṃ anubhavantā idheva uyyāne vasatha, ahaṃ vo dhammikaṃ	1011	
PA_atk-s05_12a:1011_2	rakkhāvaraṇaguttiṃ karissāmī”ti vatvā vanditvā pakkāmi. Te ubhopi tattheva vasiṃsu.	1011	
PA_atk-s05_12a:1011_3	Aparabhāge paribbājikā kālamakāsi. Bodhisatto himavantaṃ pavisitvā jhānābhiññāyo	1011	
PA_atk-s05_12a:1011_4	nibbattetvā āyupariyosāne brahmalokaparāyano ahosi.	1011	
PA_atk-s05_12a:1012	Tadā paribbājikā rāhulamātā ahosi, rājā ānandatthero, bodhiparibbājako lokanātho.	101	
PA_atk-s05_12a:1013_0	Tassa idhāpi yathārahaṃ sesapāramiyo niddhāretabbā. Tathā mahantaṃ bhogakkhandhaṃ	1013	
PA_atk-s05_12a:1013_1	mahantañca ñātiparivaṭṭaṃ pahāya mahābhinikkhamanasadisaṃ gehato nikkhamanaṃ, tathā	1013	
PA_atk-s05_12a:1013_2	nikkhamitvā pabbajitassa bahujanasammatassa sato paramappicchatāya kulesu ca gaṇesu	1013	
PA_atk-s05_12a:1013_3	ca alaggatā, accantameva lābhasakkārajigucchāya pavivekābhirati, atisayavatī ca abhisallekhavutti,	1013	
PA_atk-s05_12a:1013_4	tathārūpāya sīlavatiyā kalyāṇadhammāya paribbājikāya ananuññātā attano purato balakkārena	1013	
PA_atk-s05_12a:1013_5	parāmasiyamānāya sīlapāramiṃ āvajjetvā vikārānāpatti, katāparādhe ca tasmiṃ rājini	1013	
PA_atk-s05_12a:1013_6	upagate hitacittataṃ mettacittataṃ upaṭṭhapetvā diṭṭhadhammikasamparāyikehi samanusāsananti	1013	
PA_atk-s05_12a:1013_7	evamādayo idha mahāpurisassa guṇānubhāvā vibhāvetabbā. Tenetaṃ vuccati “evaṃ acchariyā	1013	
PA_atk-s05_12a:1013_8	hete…pe… dhammassa anudhammato”ti.	1013	
PA_atk-s05_12a:1014	Cūḷabodhicariyāvaṇṇanā niṭṭhitā.	101	
PA_atk-s05_12a:1015	5. Mahiṃsarājacariyāvaṇṇanā	101	
PA_atk-s05_12a:1016_0	37. Pañcame mahiṃso pavanacārakoti mahāvanacārī vanamahiṃso yadā homīti yojanā. Pavaḍḍhakāyoti	1016	
PA_atk-s05_12a:1016_1	vayasampattiyā aṅgapaccaṅgānañca thūlabhāvena abhivaḍḍhakāyo. Balavāti mahābalo thāmasampanno.	1016	
PA_atk-s05_12a:1016_2	Mahantoti vipulasarīro. Hatthikalabhappamāṇo kira tadā bodhisattassa kāyo hoti. Bhīmadassanoti	1016	
PA_atk-s05_12a:1016_3	mahāsarīratāya vanamahiṃsajātitāya ca sīlaṃ ajānantānaṃ bhayaṃ jananato bhayānakadassano.	1016	
PA_atk-s05_12a:1017	38. Pabbhāreti olambakasilākucchiyaṃ. Dakāsayeti jalāsayasamīpe. Hotettha ṭhānanti ettha mahāvane yo koci padeso vanamahiṃsānaṃ tiṭṭhanaṭṭhānaṃ hoti. Tahiṃ tahinti tattha tattha.	101	
PA_atk-s05_12a:1018_0	39. Vicarantoti vihāraphāsukaṃ vīmaṃsituṃ vicaranto. Ṭhānaṃ addasa bhaddakanti evaṃ	1018	
PA_atk-s05_12a:1018_1	vicaranto tasmiṃ mahāraññe bhaddakaṃ mayhaṃ phāsukaṃ rukkhamūlaṭṭhānaṃ addakkhiṃ.	1018	
PA_atk-s05_12a:1018_2	Disvā ca taṃ ṭhānaṃ upagantvāna, tiṭṭhāmi ca sayāmi ca gocaraṃ gahetvā divā taṃ rukkhamūlaṭṭhānaṃ	1018	
PA_atk-s05_12a:1018_3	gantvā ṭhānasayanehi vītināmemīti dasseti.	1018	
PA_atk-s05_12a:1019_0	40. Tadā kira bodhisatto himavantappadese mahiṃsayoniyaṃ nibbattitvā vayappatto thāmasampanno	1019	
PA_atk-s05_12a:1019_1	mahāsarīro hatthikalabhappamāṇo pabbatapādapabbhāragiriduggavanaghaṭādīsu vicaranto	1019	
PA_atk-s05_12a:1019_2	ekaṃ phāsukaṃ mahārukkhamūlaṃ disvā gocaraṃ gahetvā divā tattha vasati. Atheko lolamakkaṭo	1019	
PA_atk-s05_12a:1019_3	rukkhā otaritvā mahāsattassa piṭṭhiṃ abhiruhitvā uccārapassāvaṃ katvā siṅgesu gaṇhitvā	1019	
PA_atk-s05_12a:1019_4	olambanto naṅguṭṭhe gahetvā dolāyanto kīḷi. Bodhisatto khantimettānuddayasampadāya	1019	
PA_atk-s05_12a:1019_5	taṃ tassa anācāraṃ na manasākāsi. Makkaṭo punappunaṃ tatheva karoti. Tena vuttaṃ	1019	
PA_atk-s05_12a:1019_6	“athettha kapi māgantvā”tiādi.	1019	
PA_atk-s05_12a:1020_0	Tattha kapi māgantvāti kapi āgantvā, ma-kāro padasandhikaro. Pāpoti lāmako. Anariyoti	1020	
PA_atk-s05_12a:1020_1	anaye iriyanena aye ca na iriyanena anariyo, nihīnācāroti attho. Lahūti lolo. Khandheti	1020	
PA_atk-s05_12a:1020_2	khandhappadese. Muttetīti passāvaṃ karoti. Ohadetīti karīsaṃ ossajjati. Tanti taṃ	1020	
PA_atk-s05_12a:1020_3	maṃ, tadā mahiṃsabhūtaṃ maṃ.	1020	
PA_atk-s05_12a:1021_0	41. Sakimpi divasanti ekadivasampi dūseti maṃ sabbakālampi. Tenāha “dūseti maṃ sabbakāla”nti.	1021	
PA_atk-s05_12a:1021_1	Na kevalañca dutiyatatiyacatutthadivasamattaṃ, atha kho sabbakālampi maṃ passāvādīhi	1021	
PA_atk-s05_12a:1021_2	dūseti. Yadā yadā muttādīni kātukāmo, tadā tadā mayhameva upari karotīti dasseti.	1021	
PA_atk-s05_12a:1021_3	Upaddutoti bādhito, tena siṅgesu olambanādinā muttādiasucimakkhaṇena tassa ca apaharaṇatthaṃ	1021	
PA_atk-s05_12a:1021_4	anekavāraṃ siṅgakoṭīhi vālaggena ca anekavāraṃ kaddamapaṃsumissakaṃ udakaṃ siñcitvā	1021	
PA_atk-s05_12a:1021_5	dhovanena ca nippīḷito homīti attho.	1021	
PA_atk-s05_12a:1022_0	42. Yakkhoti tasmiṃ rukkhe adhivatthā devatā. Maṃ idamabravīti rukkhakkhandhe ṭhatvā	1022	
PA_atk-s05_12a:1022_1	“mahiṃsarāja, kasmā imassa duṭṭhamakkaṭassa avamānaṃ sahasī”ti imamatthaṃ pakāsento	1022	
PA_atk-s05_12a:1022_2	nāsehetaṃ chavaṃ pāpaṃ, siṅgehi ca khurehi cāti idaṃ vacanaṃ maṃ abhāsi.	1022	
PA_atk-s05_12a:1023_0	43. Evaṃ vutte tadā yakkheti tadā tasmiṃ kāle tasmiṃ yakkhe evaṃ vutte sati. Ahaṃ	1023	
PA_atk-s05_12a:1023_1	taṃ idamabravinti ahaṃ taṃ yakkhaṃ idaṃ idāni vakkhamānaṃ abraviṃ abhāsiṃ. Kuṇapenāti	1023	
PA_atk-s05_12a:1023_2	kilesāsucipaggharaṇena sucijātikānaṃ sādhūnaṃ paramajigucchanīyatāya atiduggandhavāyanena	1023	
PA_atk-s05_12a:1023_3	ca kuṇapasadisatāya kuṇapena. Pāpenāti pāṇātipātapāpena. Anariyenāti anariyānaṃ asādhūnaṃ	1023	
PA_atk-s05_12a:1023_4	māgavikanesādādīnaṃ hīnapurisānaṃ dhammattā anariyena, kiṃ kena kāraṇena, tvaṃ devate	1023	
PA_atk-s05_12a:1023_5	maṃ makkhesi, ayuttaṃ tayā vuttaṃ maṃ pāpe niyojentiyāti dasseti.	1023	
PA_atk-s05_12a:1024_0	44. Idāni tasmiṃ pāpadhamme ādīnavaṃ pakāsento “yadiha”ntiādimāha. Tassattho – bhadde	1024	
PA_atk-s05_12a:1024_1	devate, ahaṃ tassa yadi kujjheyyaṃ, tatopi lāmakataro bhaveyyaṃ. Yena hi adhammacaraṇena	1024	
PA_atk-s05_12a:1024_2	so bālamakkaṭo nihīno nāma jāto, sace panāhaṃ tatopi balavataraṃ pāpadhammaṃ careyyaṃ,	1024	
PA_atk-s05_12a:1024_3	nanu tena tato pāpataro bhaveyyaṃ, aṭṭhānañcetaṃ yadihaṃ idhalokaparalokaṃ taduttari	1024	
PA_atk-s05_12a:1024_4	ca jānitvā ṭhito ekanteneva parahitāya paṭipanno evarūpaṃ pāpadhammaṃ careyyanti.	1024	
PA_atk-s05_12a:1024_5	Kiñca bhiyyo – sīlañca me pabhijjeyyāti ahañceva kho pana evarūpaṃ pāpaṃ kareyyaṃ,	1024	
PA_atk-s05_12a:1024_6	mayhaṃ sīlapāramī khaṇḍitā siyā. Viññū ca garaheyyu manti paṇḍitā ca devamanussā	1024	
PA_atk-s05_12a:1024_7	maṃ garaheyyuṃ “passatha, bho, ayaṃ bodhisatto bodhipariyesanaṃ caramāno evarūpaṃ pāpaṃ akāsī”ti.	1024	
PA_atk-s05_12a:1025_0	45. Hīḷitā jīvitā vāpīti vā-saddo avadhāraṇe. Evaṃ viññūhi hīḷitā garahitā jīvitāpi	1025	
PA_atk-s05_12a:1025_1	parisuddhena parisuddhasīlena hutvā mataṃ vā maraṇameva varaṃ uttamaṃ seyyo. Kyāhaṃ	1025	
PA_atk-s05_12a:1025_2	jīvitahetupi, kāhāmi paraheṭhananti evaṃ jānanto ca ahaṃ mayhaṃ jīvitanimittampi	1025	
PA_atk-s05_12a:1025_3	parasattavihiṃsanaṃ kiṃ kāhāmi kiṃ karissāmi, etassa karaṇe kāraṇaṃ natthīti attho.	1025	
PA_atk-s05_12a:1026_0	Ayaṃ pana aññepi maṃ viya maññamāno evaṃ anācāraṃ karissati, tato yesaṃ caṇḍamahiṃsānaṃ	1026	
PA_atk-s05_12a:1026_1	evaṃ karissati, te eva etaṃ vadhissanti, sā etassa aññehi māraṇā mayhaṃ dukkhato	1026	
PA_atk-s05_12a:1026_2	ca pāṇātipātato ca mutti bhavissatīti āha. Tena vuttaṃ –	1026	
PA_atk-s05_12a:1028	“Mamevāyaṃ maññamāno, aññepevaṃ karissati;	102	
PA_atk-s05_12a:1029	Teva tassa vadhissanti, sā me mutti bhavissatī”ti.	102	
PA_atk-s05_12a:1030	Tattha mamevāyanti maṃ viya ayaṃ. Aññepīti aññesampi. Sesaṃ vuttatthameva.	103	
PA_atk-s05_12a:1031_0	47. Hīnamajjhimaukkaṭṭheti hīne ca majjhime ca ukkaṭṭhe ca nimittabhūte. Sahanto	1031	
PA_atk-s05_12a:1031_1	avamānitanti vibhāgaṃ akatvā tehi pavattitaṃ avamānaṃ paribhavaṃ sahanto khamanto.	1031	
PA_atk-s05_12a:1031_2	Evaṃ labhati sappaññoti evaṃ hīnādīsu vibhāgaṃ akatvā khantimettānuddayaṃ upaṭṭhapetvā	1031	
PA_atk-s05_12a:1031_3	tadaparādhaṃ sahanto sīlādipāramiyo brūhetvā manasā yathāpatthitaṃ yathicchitaṃ sabbaññutaññāṇaṃ	1031	
PA_atk-s05_12a:1031_4	labhati paṭivijjhati, tassa taṃ na dūreti.	1031	
PA_atk-s05_12a:1032_0	Evaṃ mahāsatto attano ajjhāsayaṃ pakāsento devatāya dhammaṃ desesi. So katipāhaccayena	1032	
PA_atk-s05_12a:1032_1	aññattha gato. Añño caṇḍamahiṃso nivāsaphāsutāya taṃ ṭhānaṃ gantvā aṭṭhāsi. Duṭṭhamakkaṭo	1032	
PA_atk-s05_12a:1032_2	“so eva aya”nti saññāya tassa piṭṭhiṃ abhiruhitvā tatheva anācāraṃ akāsi. Atha naṃ	1032	
PA_atk-s05_12a:1032_3	so vidhunanto bhūmiyaṃ pātetvā siṅgena hadaye vijjhitvā pādehi madditvā sañcuṇṇesi.	1032	
PA_atk-s05_12a:1033	Tadā sīlavā mahiṃsarājā lokanātho.	103	
PA_atk-s05_12a:1034	Tassa idhāpi heṭṭhā vuttanayeneva yathārahaṃ sesapāramiyo niddhāretabbā. Tathā hatthināga- bhūridatta- campeyyanāgarāja- cariyāsu viya idha mahāsattassa guṇānubhāvā veditabbā.	103	
PA_atk-s05_12a:1035	Mahiṃsarājacariyāvaṇṇanā niṭṭhitā.	103	
PA_atk-s05_12a:1036	6. Rurumigarājacariyāvaṇṇanā	103	
PA_atk-s05_12a:1037_0	48. Chaṭṭhe sutattakanakasannibhoti yathā suṭṭhu apagatasabbakāḷako hoti, evaṃ aggimhi	1037	
PA_atk-s05_12a:1037_1	pakkhipitvā sutattakanakasannibho. Migarājā ruru nāmāti jātisiddhena nāmena ruru	1037	
PA_atk-s05_12a:1037_2	nāma migarājā, jātito ruru, migānañca rājāti attho. Paramasīlasamāhitoti uttamasīlasamāhito,	1037	
PA_atk-s05_12a:1037_3	visuddhasīlo ceva samāhitacitto ca, visuddhasīle vā sammā āhitacittoti evamettha attho veditabbo.	1037	
PA_atk-s05_12a:1038_0	Tadā bodhisatto rurumigayoniyaṃ nibbatti. Tassa sarīracchavi suṭṭhu tāpetvā majjitakañcanapaṭṭavaṇṇo	1038	
PA_atk-s05_12a:1038_1	ahosi, hatthapādā lākhārasaparikammakatā viya, naṅguṭṭhaṃ camarīnaṅguṭṭhaṃ viya,	1038	
PA_atk-s05_12a:1038_2	siṅgāni rajatadāmavaṇṇāni akkhīni sumajjitamaṇiguḷikā viya, mukhaṃ odahitvā ṭhapitarattakambalageṇḍukā	1038	
PA_atk-s05_12a:1038_3	viya. So janasaṃsaggaṃ pahāya vivekavāsaṃ vasitukāmo parivāraṃ chaḍḍetvā ekakova	1038	
PA_atk-s05_12a:1038_4	gaṅgānivattane ramaṇīye sālamissake supupphitapavane vasati. Tena vuttaṃ –	1038	
PA_atk-s05_12a:1040	“Ramme padese ramaṇīye, vivitte amanussake;	104	
PA_atk-s05_12a:1041	Tattha vāsaṃ upagañchiṃ, gaṅgākūle manorame”ti.	104	
PA_atk-s05_12a:1042_0	Tattha ramme padeseti muttātalasadisavālukācuṇṇapaṇḍarehi bhūmibhāgehi siniddhaharitatiṇasañcaritehi	1042	
PA_atk-s05_12a:1042_1	vanatthalehi cittattharaṇehi viya nānāvaṇṇavicittehi silātalehi maṇikkhandhanimmalasalilehi	1042	
PA_atk-s05_12a:1042_2	jalāsayehi ca samannāgatattā yebhuyyena ca indagopakavaṇṇāya rattāya sukhasamphassāya	1042	
PA_atk-s05_12a:1042_3	tiṇajātiyā sañchannattā ramme araññappadese. Rammaṇīyeti pupphaphalapallavālaṅkatavipulasākhāvinaddhehi	1042	
PA_atk-s05_12a:1042_4	nānāvidhadijagaṇūpakūjitehi vividhatarulatāvanavirājitehi yebhuyyena ambasālavanasaṇḍamaṇḍitehi	1042	
PA_atk-s05_12a:1042_5	vanagahanehi upasobhitattā tattha paviṭṭhassa janassa ratijananaṭṭhena ramaṇīye.	1042	
PA_atk-s05_12a:1042_6	Vuttampi cetaṃ rurumigarājajātake –	1042	
PA_atk-s05_12a:1043	“Etasmiṃ vanasaṇḍasmiṃ, ambā sālā ca pupphitā;	104	
PA_atk-s05_12a:1044	Indagopakasañchanno, ettheso tiṭṭhate migo”ti. ;	104	
PA_atk-s05_12a:1045_0	Vivitteti janavāsavirahena suññe. Amanussaketi sañcaraṇamanussānampi tattha abhāvena	1045	
PA_atk-s05_12a:1045_1	manussarahite. Manorameti yathāvuttaguṇasampattiyā visesato pavivekakāmānaṃ mano rametīti manorame.	1045	
PA_atk-s05_12a:1046_0	50. Atha uparigaṅgāyāti ettha athāti adhikāre nipāto, tena mayi tattha tathā vasante	1046	
PA_atk-s05_12a:1046_1	idaṃ adhikārantaraṃ uppannanti dīpeti. Uparigaṅgāyāti gaṅgāya nadiyā uparisote. Dhanikehi	1046	
PA_atk-s05_12a:1046_2	paripīḷitoti iṇaṃ gahetvā taṃ dātuṃ asakkonto iṇāyikehi codiyamāno.	1046	
PA_atk-s05_12a:1047_0	Eko kira bārāṇasiseṭṭhi attano puttaṃ “ayaṃ sippaṃ uggaṇhanto kilamissatī”ti kiñci	1047	
PA_atk-s05_12a:1047_1	sippaṃ na uggaṇhāpesi. Gītavāditanaccakhādanabhojanato uddhaṃ na kiñci aññāsi. Taṃ	1047	
PA_atk-s05_12a:1047_2	vayappattaṃ patirūpena dārena saṃyojetvā dhanaṃ niyyātetvā mātāpitaro kālamakaṃsu.	1047	
PA_atk-s05_12a:1047_3	So tesaṃ accayena itthidhuttasurādhuttādiparivuto nānābyasanamukhehi sabbaṃ dhanaṃ	1047	
PA_atk-s05_12a:1047_4	viddhaṃsetvā tattha tattha iṇaṃ ādāya tampi dātuṃ asakkonto dhanikehi codiyamāno	1047	
PA_atk-s05_12a:1047_5	“kiṃ mayhaṃ jīvitena, tenevamhi attabhāvena añño viya jāto, maraṇaṃ me seyyo”ti cintetvā	1047	
PA_atk-s05_12a:1047_6	iṇāyike āha – “tumhākaṃ iṇapaṇṇāni gahetvā āgacchatha, gaṅgātīre me nihitaṃ kulasantakaṃ	1047	
PA_atk-s05_12a:1047_7	dhanaṃ atthi, taṃ vo dassāmī”ti. Te tena saddhiṃ agamaṃsu. So “idha dhanaṃ, ettha	1047	
PA_atk-s05_12a:1047_8	dhana”nti nidhiṭṭhānaṃ ācikkhanto viya “evaṃ me iṇamokkho bhavissatī”ti palāyitvā	1047	
PA_atk-s05_12a:1047_9	gaṅgāyaṃ pati. So caṇḍasotena vuyhanto kāruññaravaṃ ravi. Tena vuttaṃ “atha uparigaṅgāyā”tiādi.	1047	
PA_atk-s05_12a:1048	Tattha jīvāmi vā marāmi vāti imasmiṃ gaṅgāsote patito jīvāmi vā marāmi vā, jīvitaṃ vā me ettha hotu maraṇaṃ vā, ubhayathāpi iṇāyikapīḷā na hotīti adhippāyo.	104	
PA_atk-s05_12a:1049_0	51. Majjhe gaṅgāya gacchatīti so puriso rattindivaṃ gaṅgāya vuyhamāno jīvitapemassa	1049	
PA_atk-s05_12a:1049_1	vijjamānattā maraṇaṃ appatto maraṇabhayatajjito hutvā karuṇaṃ ravaṃ ravanto gaṅgāya	1049	
PA_atk-s05_12a:1049_2	majjhe mahodakena gacchati.	1049	
PA_atk-s05_12a:1050_0	52. Atha mahāpuriso aḍḍharattasamaye tassa taṃ karuṇaṃ paridevantassa paridevitasaddaṃ	1050	
PA_atk-s05_12a:1050_1	sutvā “manussasaddo sūyati, mā mayi idha dharante maratu, jīvitamassa dassāmī”ti	1050	
PA_atk-s05_12a:1050_2	cintetvā sayanagumbā vuṭṭhāya nadītīraṃ gantvā “ambho purisa, mā bhāyi, jīvitaṃ te	1050	
PA_atk-s05_12a:1050_3	dassāmī”ti vatvā assāsetvā sotaṃ chindanto gantvā taṃ piṭṭhiyaṃ āropetvā tīraṃ pāpetvā	1050	
PA_atk-s05_12a:1050_4	attano vasanaṭṭhānaṃ netvā parissamaṃ vinodetvā phalāphalāni datvā dvīhatīhaccayena	1050	
PA_atk-s05_12a:1050_5	taṃ āha – “ambho purisa, ahaṃ taṃ bārāṇasigāmimaggaṃ pāpessāmi, tvaṃ ‘asukaṭṭhāne	1050	
PA_atk-s05_12a:1050_6	nāma kañcanamigo vasatī’ti mā kassaci ārocehī”ti. So “sādhu, sāmī”ti sampaṭicchi.	1050	
PA_atk-s05_12a:1050_7	Mahāsatto taṃ attano piṭṭhiṃ āropetvā bārāṇasimagge otāretvā nivatti. Tena vuttaṃ	1050	
PA_atk-s05_12a:1050_8	– “tassāhaṃ saddaṃ sutvāna, karuṇaṃ paridevato”tiādi.	1050	
PA_atk-s05_12a:1051	Tattha kosi tvaṃ naroti tvaṃ ko manusso asi, kuto idha vuyhamāno āgatosīti attho.	105	
PA_atk-s05_12a:1052	53. Attano karaṇanti attano kiriyaṃ. Dhanikehi bhītoti iṇāyikehi ubbiggo. Tasitoti utrasto.	105	
PA_atk-s05_12a:1053_0	54. Tassa katvāna kāruññaṃ, cajitvā mama jīvitanti kāruññaṃ katvā mahākaruṇāya samussāhito	1053	
PA_atk-s05_12a:1053_1	mama jīvitaṃ tassa purisassa pariccajitvā. Pavisitvā nīhariṃ tassāti nadiṃ pavisitvā	1053	
PA_atk-s05_12a:1053_2	sotaṃ chindanto ujukameva gantvā mama piṭṭhiṃ āropetvā tato taṃ nīhariṃ. Tassāti	1053	
PA_atk-s05_12a:1053_3	upayogatthe sāmivacanaṃ. “Tatthā”tipi pāḷi, tattha nadiyanti attho. Andhakāramhi	1053	
PA_atk-s05_12a:1053_4	rattiyāti rattiyā andhakārasamaye, kāḷapakkharattiyanti attho.	1053	
PA_atk-s05_12a:1054_0	55. Assatthakālamaññāyāti parissamaṃ apanetvā phalāphalāni datvā dvīhatīhaccayena	1054	
PA_atk-s05_12a:1054_1	kilamathassa vigatakālaṃ jānitvā. Ekaṃ taṃ varaṃ yācāmīti ahaṃ taṃ ekaṃ varaṃ yācāmi,	1054	
PA_atk-s05_12a:1054_2	mayhaṃ ekaṃ varaṃ dehīti attho. Kiṃ taṃ varanti ce? Āha – mā maṃ kassaci pāvadāti	1054	
PA_atk-s05_12a:1054_3	“asukaṭṭhāne suvaṇṇamigo vasatī”ti kassaci rañño vā rājamahāmattassa vā maṃ mā pāvada.	1054	
PA_atk-s05_12a:1055_0	Atha tasmiṃ purise bārāṇasiṃ paviṭṭhadivaseyeva so rājā “ahaṃ, deva, suvaṇṇavaṇṇaṃ	1055	
PA_atk-s05_12a:1055_1	migaṃ mayhaṃ dhammaṃ desentaṃ supinena addasaṃ, ahañhi saccasupinā, addhā so vijjati,	1055	
PA_atk-s05_12a:1055_2	tasmā kañcanamigassa dhammaṃ sotukāmā labhissāmi ce jīvissāmi, no ce me jīvitaṃ natthī”ti	1055	
PA_atk-s05_12a:1055_3	aggamahesiyā vutto taṃ assāsetvā “sace manussaloke atthi, labhissasī”ti vatvā brāhmaṇe	1055	
PA_atk-s05_12a:1055_4	pakkosāpetvā “suvaṇṇamigā nāma hontī”ti pucchitvā “āma, deva, hontī”ti sutvā sahassatthavikaṃ	1055	
PA_atk-s05_12a:1055_5	suvaṇṇacaṅkoṭake ṭhapetvā taṃ hatthikkhandhaṃ āropetvā nagare bheriṃ carāpesi – “yo	1055	
PA_atk-s05_12a:1055_6	suvaṇṇamigaṃ ācikkhissati, tassa hatthinā saddhiṃ imaṃ dassāmī”ti. Tato uttarimpi dātukāmo hutvā –	1055	
PA_atk-s05_12a:1056	“Tassa gāmavaraṃ dammi, nāriyo ca alaṅkatā;	105	
PA_atk-s05_12a:1057	Yo metaṃ migamakkhāti, migānaṃ migamuttama”nti. –	105	
PA_atk-s05_12a:1058_0	Gāthaṃ suvaṇṇapaṭṭe likhāpetvā sakalanagare vācāpesi. Atha so seṭṭhiputto taṃ gāthaṃ	1058	
PA_atk-s05_12a:1058_1	sutvā rājapurisānaṃ santikaṃ gantvā “rañño evarūpaṃ migaṃ ācikkhissāmi, maṃ rājānaṃ	1058	
PA_atk-s05_12a:1058_2	dassethā”ti āha. Rājapurisā taṃ rañño santikaṃ netvā tamatthaṃ ārocesuṃ. Rājā “saccaṃ,	1058	
PA_atk-s05_12a:1058_3	bho, addasā”ti pucchi. So “saccaṃ, deva, mayā saddhiṃ āgacchatu, ahaṃ taṃ dassessāmī”ti	1058	
PA_atk-s05_12a:1058_4	āha. Rājā tameva purisaṃ maggadesakaṃ katvā mahantena parivārena taṃ ṭhānaṃ gantvā	1058	
PA_atk-s05_12a:1058_5	tena mittadubbhinā purisena dassitaṃ padesaṃ āvudhahatthe purise samantatova parivāretvā	1058	
PA_atk-s05_12a:1058_6	“ukkuṭṭhiṃ karothā”ti vatvā sayaṃ katipayehi janehi saddhiṃ ekamante aṭṭhāsi. Sopi	1058	
PA_atk-s05_12a:1058_7	puriso avidūre aṭṭhāsi. Mahāsatto saddaṃ sutvā “mahato balakāyassa saddo, addhā tamhā	1058	
PA_atk-s05_12a:1058_8	me purisā bhayena uppannena bhavitabba”nti ñatvā uṭṭhāya sakalaparisaṃ oloketvā “rañño	1058	
PA_atk-s05_12a:1058_9	ṭhitaṭṭhāneyeva me sotthi bhavissatī”ti rājābhimukho pāyāsi. Rājā taṃ āgacchantaṃ	1058	
PA_atk-s05_12a:1058_10	disvā “nāgabalo avattharanto āgaccheyyā”ti saraṃ sannayhitvā “imaṃ migaṃ santāsetvā	10581	
PA_atk-s05_12a:1058_11	sace palāyati, vijjhitvā dubbalaṃ katvā gaṇhissāmī”ti bodhisattābhimukho ahosi. Mahāsatto –	10581	
PA_atk-s05_12a:1059	“Āgamehi mahārāja, mā maṃ vijjhi rathesabha;	105	
PA_atk-s05_12a:1060	Ko nu te idamakkhāsi, ettheso tiṭṭhate migo”ti. –	106	
PA_atk-s05_12a:1061_0	Gāthaṃ abhāsi. Rājā tassa madhurakathāya bajjhitvā saraṃ paṭisaṃharitvā gāravena	1061	
PA_atk-s05_12a:1061_1	aṭṭhāsi. Mahāsattopi rājānaṃ upasaṅkamitvā madhurapaṭisanthāraṃ akāsi. Mahājanopi	1061	
PA_atk-s05_12a:1061_2	sabbāvudhāni apanetvā āgantvā rājānaṃ parivāresi. Tena vuttaṃ –	1061	
PA_atk-s05_12a:1063	“Nagaraṃ gantvāna ācikkhi, pucchito dhanahetuko;	106	
PA_atk-s05_12a:1064	Rājānaṃ so gahetvāna, upagañchi mamantika”nti.	106	
PA_atk-s05_12a:1065_0	Tassattho – yo mittadubbhī pāpapuriso jīvitaṃ pariccajitvā tathā mayā pāṇasaṃsayato	1065	
PA_atk-s05_12a:1065_1	mocito bārāṇasinagaraṃ gantvā attanā laddhabbadhananimittaṃ rañño maṃ ācikkhi, ācikkhitvā	1065	
PA_atk-s05_12a:1065_2	so rañño gāhāpetuṃ maggadesako hutvā rājānaṃ gahetvā mama santikamupāgamīti.	1065	
PA_atk-s05_12a:1066_0	Mahāsatto suvaṇṇakiṅkiṇikaṃ cālento viya madhurassarena rājānaṃ puna pucchi – “ko	1066	
PA_atk-s05_12a:1066_1	nu te idamakkhāsi, ettheso tiṭṭhate migo”ti. Tasmiṃ khaṇe so pāpapuriso thokaṃ paṭikkamitvā	1066	
PA_atk-s05_12a:1066_2	sotapathe aṭṭhāsi. Rājā “iminā me tvaṃ dassito”ti taṃ purisaṃ niddisi. Tato bodhisatto –	1066	
PA_atk-s05_12a:1067	“Saccaṃ kireva māhaṃsu, narā ekacciyā idha;	106	
PA_atk-s05_12a:1068	Kaṭṭhaṃ niplavitaṃ seyyo, na tvevekacciyo naro”ti. –	106	
PA_atk-s05_12a:1069	Gāthamāha. Taṃ sutvā rājā saṃvegajāto –	106	
PA_atk-s05_12a:1070	“Kiṃ nu ruru garahasi migānaṃ, kiṃ pakkhīnaṃ kiṃ pana mānusānaṃ;	107	
PA_atk-s05_12a:1071	Bhayañhi maṃ vindatinapparūpaṃ, sutvāna taṃ mānusiṃ bhāsamāna”nti. –	107	
PA_atk-s05_12a:1072	Gāthamāha. Tato mahāpuriso “mahārāja, na migaṃ na pakkhiṃ garahāmi, manussaṃ pana garahāmī”ti dassento –	107	
PA_atk-s05_12a:1073	“Yamuddhariṃ vāhane vuyhamānaṃ, mahodake salile sīghasote;	107	
PA_atk-s05_12a:1074	Tatonidānaṃ bhayamāgataṃ mama, dukkho have rāja asabbhi saṅgamo”ti. –	107	
PA_atk-s05_12a:1075	Āha.	107	
PA_atk-s05_12a:1076_0	Tattha niplavitanti uddharitaṃ, ekacciyoti ekacco mittadubbhī pāpapuriso udake patantopi	1076	
PA_atk-s05_12a:1076_1	uttārito natveva seyyo. Kaṭṭhañhi nānappakārena upakārāya saṃvattati, mittadubbhī	1076	
PA_atk-s05_12a:1076_2	pana vināsāya, tasmā tato kaṭṭhameva varataranti. Migānanti rurumigarāja, migānaṃ	1076	
PA_atk-s05_12a:1076_3	kiṃ aññataraṃ garahasi, udāhu pakkhīnaṃ manussānanti pucchati. Bhayañhi maṃ vindatinapparūpanti	1076	
PA_atk-s05_12a:1076_4	mahantaṃ bhayaṃ maṃ paṭilabhati, attano santakaṃ viya karotīti attho.	1076	
PA_atk-s05_12a:1077_0	Vāhaneti patitapatite vahituṃ samatthe gaṅgāvahe. Mahodake salileti mahodakībhūte	1077	
PA_atk-s05_12a:1077_1	salile. Ubhayenāpi gaṅgāvahassa bahūdakataṃ dasseti. Tato nidānanti, mahārāja, yo	1077	
PA_atk-s05_12a:1077_2	mayhaṃ tayā dassito puriso, eso mayā gaṅgāya vuyhamāno aḍḍharattasamaye karuṇaṃ paridevanto	1077	
PA_atk-s05_12a:1077_3	tato uttārito, tatonidānaṃ idaṃ mayhaṃ bhayamāgataṃ, asappurisehi samāgamo nāma dukkhoti.	1077	
PA_atk-s05_12a:1078	Taṃ sutvā rājā tassa kujjhitvā “evaṃ bahūpakārassa nāma guṇaṃ na jānāti, dukkhaṃ uppādeti, vijjhitvā naṃ jīvitakkhayaṃ pāpessāmī”ti saraṃ sannayhi. Tena vuttaṃ –	107	
PA_atk-s05_12a:1080	“Yāvatā karaṇaṃ sabbaṃ, rañño ārocitaṃ mayā;	108	
PA_atk-s05_12a:1081	Rājā sutvāna vacanaṃ, usuṃ tassa pakappayi;	108	
PA_atk-s05_12a:1082	Idheva ghātayissāmi, mittadubbhiṃ anariya”nti.	108	
PA_atk-s05_12a:1083	Tattha yāvatā karaṇanti yaṃ tassa mayā kataṃ upakārakaraṇaṃ, taṃ sabbaṃ. Pakappayīti sannayhi. Mittadubbhinti attano mittesu upakārīsu dubbhanasīlaṃ.	108	
PA_atk-s05_12a:1084_0	Tato mahāsatto “esa bālo maṃ nissāya mā nassī”ti cintetvā “mahārāja, vadho nāmesa	1084	
PA_atk-s05_12a:1084_1	bālassa vā paṇḍitassa vā na sādhūhi pasaṃsito, aññadatthu garahito eva, tasmā mā	1084	
PA_atk-s05_12a:1084_2	imaṃ ghātehi, ayaṃ yathāruci gacchatu, yañceva tassa ‘dassāmī’ti tayā paṭiññātaṃ,	1084	
PA_atk-s05_12a:1084_3	tampi ahāpetvāva dehī”ti āha. “Ahañca te yaṃ icchitaṃ, taṃ karissāmi, attānaṃ tuyhaṃ	1084	
PA_atk-s05_12a:1084_4	dammī”ti āha. Tena vuttaṃ –	1084	
PA_atk-s05_12a:1086	“Tamahaṃ anurakkhanto, nimminiṃ mama attanā;	108	
PA_atk-s05_12a:1087	Tiṭṭhateso mahārāja, kāmakāro bhavāmi te”ti.	108	
PA_atk-s05_12a:1088_0	Tattha nimmininti taṃ mittadubbhiṃ pāpapuggalaṃ anurakkhanto mama attano attabhāvena	1088	
PA_atk-s05_12a:1088_1	taṃ parivattesiṃ, attānaṃ rañño niyyātetvā rājahatthato pattaṃ tassa maraṇaṃ nivāresinti	1088	
PA_atk-s05_12a:1088_2	attho. Tiṭṭhatesotiādi vinimayākāradassanaṃ.	1088	
PA_atk-s05_12a:1089_0	59. Idāni yadatthaṃ so attavinimayo kato, taṃ dassetuṃ osānagāthamāha. Tassattho	1089	
PA_atk-s05_12a:1089_1	– tadā maṃ nissāya taṃ mittadubbhiṃ purisaṃ tasmiṃ raññe jīvitā voropetukāme ahaṃ	1089	
PA_atk-s05_12a:1089_2	attānaṃ rañño pariccajanto mama sīlameva anurakkhiṃ, jīvitaṃ pana nārakkhiṃ. Yaṃ	1089	
PA_atk-s05_12a:1089_3	panāhameva attano jīvitanirapekkhaṃ sīlavā āsiṃ, taṃ sammāsambodhiyā eva kāraṇāti.	1089	
PA_atk-s05_12a:1090_0	Atha rājā bodhisattena attano jīvitaṃ pariccajitvā tassa purisassa maraṇe nivārente	1090	
PA_atk-s05_12a:1090_1	tuṭṭhamānaso “gaccha, bho, migarājassa anuggahena mama hatthato maraṇā mutto”ti vatvā	1090	
PA_atk-s05_12a:1090_2	yathāpaṭiññāya tañcassa dhanaṃ dāpesi. Mahāsattassa yathāruciyāva anujānitvā taṃ	1090	
PA_atk-s05_12a:1090_3	nagaraṃ netvā nagarañca bodhisattañca alaṅkārāpetvā deviyā dhammaṃ desāpesi. Mahāsatto	1090	
PA_atk-s05_12a:1090_4	deviṃ ādiṃ katvā rañño ca rājaparisāya ca madhurāya manussabhāsāya dhammaṃ desetvā	1090	
PA_atk-s05_12a:1090_5	rājānaṃ dasahi rājadhammehi ovaditvā mahājanaṃ anusāsitvā araññaṃ pavisitvā migagaṇaparivuto	1090	
PA_atk-s05_12a:1090_6	vāsaṃ kappesi. Rājāpi mahāsattassa ovāde ṭhatvā sabbasattānaṃ abhayaṃ datvā dānādīni	1090	
PA_atk-s05_12a:1090_7	puññāni katvā sugatiparāyano ahosi.	1090	
PA_atk-s05_12a:1091	Tadā seṭṭhiputto devadatto ahosi, rājā ānando, rurumigarājā lokanātho.	109	
PA_atk-s05_12a:1092_0	Tassa idhāpi heṭṭhā vuttanayeneva yathārahaṃ sesapāramiyo niddhāretabbā. Tathā idhāpi	1092	
PA_atk-s05_12a:1092_1	pavivekārāmatāya janasaṃsaggaṃ anicchato yūthaṃ pahāya ekakavihāro, aḍḍharattasamaye	1092	
PA_atk-s05_12a:1092_2	nadiyā vuyhamānassa karuṇaṃ paridevantassa purisassa aṭṭassaraṃ sutvā sayitaṭṭhānato	1092	
PA_atk-s05_12a:1092_3	vuṭṭhāya nadītīraṃ gantvā mahāgaṅgāya mahati udakoghe vattamāne attano jīvitaṃ pariccajitvā	1092	
PA_atk-s05_12a:1092_4	otaritvā sotaṃ pacchinditvā taṃ purisaṃ attano piṭṭhiyaṃ āropetvā tīraṃ pāpetvā samassāsetvā	1092	
PA_atk-s05_12a:1092_5	phalāphalādīni datvā parissamavinodanaṃ, puna taṃ attano piṭṭhiṃ āropetvā araññato	1092	
PA_atk-s05_12a:1092_6	nīharitvā mahāmagge otāraṇaṃ, saraṃ sannayhitvā vijjhissāmīti abhimukhe ṭhitassa	1092	
PA_atk-s05_12a:1092_7	rañño nibbhayena hutvā paṭimukhameva gantvā paṭhamataraṃ manussabhāsāya ālapitvā	1092	
PA_atk-s05_12a:1092_8	madhurapaṭisanthārakaraṇaṃ, mittadubbhī pāpapurisaṃ hantukāmaṃ rājānaṃ dhammakathaṃ	1092	
PA_atk-s05_12a:1092_9	katvā punapi attano jīvitaṃ pariccajitvā maraṇato pamocanaṃ, tassa ca rañño yathāpaṭiññaṃ	1092	
PA_atk-s05_12a:1092_10	dhanadāpanaṃ, raññā attano vare dīyamāne tena sabbasattānaṃ abhayadāpanaṃ, rājānañca	10921	
PA_atk-s05_12a:1092_11	deviñca pamukhaṃ katvā mahājanassa dhammaṃ desetvā dānādīsu puññesu tesaṃ patiṭṭhāpanaṃ,	10921	
PA_atk-s05_12a:1092_12	laddhābhayānaṃ migānaṃ ovādaṃ datvā manussānaṃ sassakhādanato nivāraṇaṃ, paṇṇasaññāya	10921	
PA_atk-s05_12a:1092_13	ca tassa yāvajjakālā thāvarakaraṇanti evamādayo mahāsattassa guṇānubhāvā vibhāvetabbāti.	10921	
PA_atk-s05_12a:1093	Rurumigarājacariyāvaṇṇanā niṭṭhitā.	109	
PA_atk-s05_12a:1094	7. Mātaṅgacariyāvaṇṇanā	109	
PA_atk-s05_12a:1095_0	60. Sattame jaṭiloti jaṭāvanto, jaṭābandhakesoti attho. Uggatāpanoti manacchaṭṭhānaṃ	1095	
PA_atk-s05_12a:1095_1	indriyānaṃ tāpanato niggaṇhanato tapasaṅkhātaṃ uggatāpanaṃ etassāti uggatāpano, ghoratapo	1095	
PA_atk-s05_12a:1095_2	paramadhitindriyoti attho. Atha vā nānappakāre diṭṭhadhammikādibhede anatthe uggiraṇato	1095	
PA_atk-s05_12a:1095_3	bahi chaḍḍāpanato ghorabhīmabhayānakaṭṭhena vā “uggā”ti laddhanāme kilese vīriyātapena	1095	
PA_atk-s05_12a:1095_4	santāpanato ugge tāpetīti uggatāpano. Mātaṅgo nāma nāmenāti nāmena mātaṅgo nāma.	1095	
PA_atk-s05_12a:1095_5	Mātaṅgakule nibbattiyā jātiyā āgataṃ hissa etaṃ nāmaṃ. Sīlavāti sīlasampanno suparisuddhasīlo.	1095	
PA_atk-s05_12a:1095_6	Susamāhitoti upacārappanāsamādhīhi suṭṭhu samāhito, jhānasamāpattilābhīti attho.	1095	
PA_atk-s05_12a:1096_0	Tadā hi bodhisatto caṇḍālayoniyaṃ nibbattitvā rūpena duddasiko bahinagare caṇḍālagāme	1096	
PA_atk-s05_12a:1096_1	vasati. “Mātaṅgapaṇḍito”ti pakāsanāmo. Athekadivasaṃ tasmiṃ nagare nakkhatte ghosite	1096	
PA_atk-s05_12a:1096_2	yebhuyyena nāgarā nakkhattaṃ kīḷanti. Aññatarāpi brāhmaṇamahāsālakaññā soḷasapannarasavassuddesikā	1096	
PA_atk-s05_12a:1096_3	devakaññā viya rūpena dassanīyā pāsādikā “attano vibhavānurūpaṃ nakkhattaṃ kīḷissāmī”ti	1096	
PA_atk-s05_12a:1096_4	pahūtakhajjabhojjādīni sakaṭesu āropetvā sabbasetaṃ vaḷavārathamāruyha mahatā parivārena	1096	
PA_atk-s05_12a:1096_5	uyyānabhūmiṃ gacchati. Diṭṭhamaṅgalikā nāmesā, sā kira dussaṇṭhitaṃ rūpaṃ “avamaṅgala”nti	1096	
PA_atk-s05_12a:1096_6	taṃ daṭṭhuṃ na icchati, tenassā “diṭṭhamaṅgalikā”tveva samaññā udapādi.	1096	
PA_atk-s05_12a:1097_0	Tadā bodhisatto kālasseva uṭṭhāya paṭapilotikaṃ nivāsetvā jajjaritamukhabhāgaṃ veṇudaṇḍaṃ	1097	
PA_atk-s05_12a:1097_1	gahetvā bhājanahattho nagaraṃ pavisati manusse disvā dūratova tesaṃ dūrīkaraṇatthaṃ	1097	
PA_atk-s05_12a:1097_2	tena veṇudaṇḍena saññaṃ karonto. Atha diṭṭhamaṅgalikā “ussaratha ussarathā”ti ussāraṇaṃ	1097	
PA_atk-s05_12a:1097_3	karontehi attano purisehi nīyamānā nagaradvāramajjhe mātaṅgaṃ disvā “ko eso”ti āha.	1097	
PA_atk-s05_12a:1097_4	“Ayye, mātaṅgacaṇḍālo”ti ca vutte “īdisaṃ disvā gatānaṃ kuto vuḍḍhī”ti yānaṃ nivattāpesi.	1097	
PA_atk-s05_12a:1097_5	Manussā “yaṃ mayaṃ uyyānaṃ gantvā bahuṃ khajjabhojjādiṃ labheyyāma, tassa no mātaṅgena	1097	
PA_atk-s05_12a:1097_6	antarāyo kato”ti kupitā “gaṇhatha, caṇḍāla”nti leḍḍūhi paharitvā visaññībhūtaṃ pātetvā agamaṃsu.	1097	
PA_atk-s05_12a:1098_0	So na cireneva satiṃ paṭilabhitvā vuṭṭhāya manusse pucchi – “kiṃ, ayyā, dvāraṃ nāma	1098	
PA_atk-s05_12a:1098_1	sabbasādhāraṇaṃ, udāhu brāhmaṇānaṃ eva kata”nti? “Sabbesaṃ sādhāraṇa”nti. “Evaṃ sabbasādhāraṇadvāre	1098	
PA_atk-s05_12a:1098_2	ekamantaṃ apakkamantaṃ maṃ diṭṭhamaṅgalikāya manussā imaṃ anayabyasanaṃ pāpesu”nti	1098	
PA_atk-s05_12a:1098_3	rathikāya manussānaṃ ārocetvā “handāhaṃ imissā mānaṃ bhindissāmī”ti tassā nivesanadvāraṃ	1098	
PA_atk-s05_12a:1098_4	gantvā “ahaṃ diṭṭhamaṅgalikaṃ aladdhā na vuṭṭhahissāmī”ti nipajji. Diṭṭhamaṅgalikāya	1098	
PA_atk-s05_12a:1098_5	pitā “gharadvāre mātaṅgo nipanno”ti sutvā “tassa kākaṇikaṃ detha, telena sarīraṃ	1098	
PA_atk-s05_12a:1098_6	makkhetvā gacchatū”ti āha. So “diṭṭhamaṅgalikaṃ aladdhā na uṭṭhahissāmi”cceva āha.	1098	
PA_atk-s05_12a:1098_7	Tato brāhmaṇena – “dve kākaṇike detha, māsakaṃ pādaṃ kahāpaṇaṃ dve tīṇi yāva kahāpaṇasataṃ	1098	
PA_atk-s05_12a:1098_8	kahāpaṇasahassaṃ dethā”ti vuttepi na sampaṭicchati eva. Evaṃ tesaṃ mantentānaṃ eva sūriyo atthaṅgato.	1098	
PA_atk-s05_12a:1099_0	Atha diṭṭhamaṅgalikāya mātā pāsādā oruyha sāṇipākāraṃ parikkhipāpetvā tassa santikaṃ	1099	
PA_atk-s05_12a:1099_1	gantvā “tāta, mātaṅga, diṭṭhamaṅgalikāya aparādhaṃ khama, dve sahassāni gaṇhāhi yāva	1099	
PA_atk-s05_12a:1099_2	satasahassaṃ gaṇhāhī”ti vuttepi na sampaṭicchi, nipajji eva. Tassevaṃ cha divase	1099	
PA_atk-s05_12a:1099_3	nipajjitvā sattame divase sampatte samantā sāmantagharā paṭivisakagharā ca manussā	1099	
PA_atk-s05_12a:1099_4	uṭṭhahitvā “tumhe mātaṅgaṃ vā uṭṭhāpetha, dārikaṃ vā detha, mā amhe nāsayitthā”ti	1099	
PA_atk-s05_12a:1099_5	āhaṃsu. Tadā kira ayaṃ tasmiṃ dese desadhammo “yassa gharadvāre evaṃ nipajjitvā caṇḍālo	1099	
PA_atk-s05_12a:1099_6	marati, tena gharena saddhiṃ sattasattagharavāsino caṇḍālā hontī”ti.	1099	
PA_atk-s05_12a:1100_0	Tato diṭṭhamaṅgalikāya mātāpitaro diṭṭhamaṅgalikaṃ paṭapilotikaṃ nivāsāpetvā caṇḍālānucchavikaṃ	1100	
PA_atk-s05_12a:1100_1	parikkhāraṃ datvā paridevamānaṃ eva tassa santikaṃ netvā “handa, dāni dārikaṃ uṭṭhāya	1100	
PA_atk-s05_12a:1100_2	gaṇhāhī”ti adaṃsu. Sā passe ṭhatvā “uṭṭhāhī”ti āha. So “ahaṃ ativiya kilanto, hatthe	1100	
PA_atk-s05_12a:1100_3	gahetvā maṃ uṭṭhāpehī”ti āha. Sā tathā akāsi. Mātaṅgo “mayaṃ antonagare vasituṃ na	1100	
PA_atk-s05_12a:1100_4	labhāma, ehi, bahinagare caṇḍālagāmaṃ gamissāmā”ti taṃ apassāya attano gehaṃ agamāsi.	1100	
PA_atk-s05_12a:1100_5	“Tassā piṭṭhiṃ abhiruhitvā”ti jātakabhāṇakā vadanti.	1100	
PA_atk-s05_12a:1101_0	Evaṃ pana gehaṃ gantvā jātisambhedavītikkamaṃ akatvāva katipāhaṃ gehe vasitvā balaṃ	1101	
PA_atk-s05_12a:1101_1	gahetvā cintesi – “ahaṃ imaṃ brāhmaṇamahāsālakaññaṃ mayhaṃ caṇḍālagehe vāsāpesiṃ,	1101	
PA_atk-s05_12a:1101_2	handa, dāni taṃ lābhaggayasaggappattaṃ karissāmī”ti. So araññaṃ pavisitvā pabbajitvā	1101	
PA_atk-s05_12a:1101_3	sattāhabbhantareyeva aṭṭha samāpattiyo pañcābhiññāyo nibbattetvā iddhiyā caṇḍālagāmadvāre	1101	
PA_atk-s05_12a:1101_4	otaritvā gehadvāre ṭhito diṭṭhamaṅgalikaṃ pakkosāpetvā “sāmi, kissa maṃ anāthaṃ katvā	1101	
PA_atk-s05_12a:1101_5	pabbajitosī”ti paridevamānaṃ “tvaṃ, bhadde, mā cintayi, tava porāṇakayasato idāni	1101	
PA_atk-s05_12a:1101_6	mahantataraṃ yasaṃ karissāmi, tvaṃ pana ‘mahābrahmā me sāmiko, na mātaṅgo, so brahmalokaṃ	1101	
PA_atk-s05_12a:1101_7	gato, ito sattame divase puṇṇamāya candamaṇḍalaṃ bhinditvā āgamissatī’ti parisāsu	1101	
PA_atk-s05_12a:1101_8	vadeyyāsī”ti vatvā himavantameva gato.	1101	
PA_atk-s05_12a:1102_0	Diṭṭhamaṅgalikāpi bārāṇasiyaṃ mahājanamajjhe tesu tesu ṭhānesu tathā kathesi. Atha	1102	
PA_atk-s05_12a:1102_1	puṇṇamadivase bodhisatto candamaṇḍalassa gaganamajjhe ṭhitakāle brahmattabhāvaṃ māpetvā	1102	
PA_atk-s05_12a:1102_2	candamaṇḍalaṃ bhinditvā dvādasayojanikaṃ bārāṇasiṃ sakalaṃ kāsiraṭṭhañca ekobhāsaṃ	1102	
PA_atk-s05_12a:1102_3	katvā ākāsato otaritvā bārāṇasiyā upari tikkhattuṃ paribbhamitvā mahājanena gandhamālādīhi	1102	
PA_atk-s05_12a:1102_4	pūjiyamāno caṇḍālagāmābhimukho ahosi. Brahmabhattā sannipatitvā taṃ caṇḍālagāmakaṃ	1102	
PA_atk-s05_12a:1102_5	gantvā diṭṭhamaṅgalikāya gehaṃ suddhavatthagandhamālādīhi devavimānaṃ viya alaṅkariṃsu.	1102	
PA_atk-s05_12a:1102_6	Diṭṭhamaṅgalikā ca tadā utunī hoti. Mahāsatto tattha gantvā diṭṭhamaṅgalikaṃ aṅguṭṭhena	1102	
PA_atk-s05_12a:1102_7	nābhiyaṃ parāmasitvā “bhadde, gabbho te patiṭṭhito, tvaṃ puttaṃ vijāyissasi, tvampi	1102	
PA_atk-s05_12a:1102_8	puttopi te lābhaggayasaggappattā bhavissatha, tava sīsadhovanaudakaṃ sakalajambudīpe	1102	
PA_atk-s05_12a:1102_9	rājūnaṃ abhisekodakaṃ bhavissati, nhānodakaṃ pana te amatodakaṃ bhavissati, ye naṃ	1102	
PA_atk-s05_12a:1102_10	sīse āsiñcissanti, te sabbarogehi muccissanti, kāḷakaṇṇiyā ca parimuccissanti, tava	11021	
PA_atk-s05_12a:1102_11	pādapiṭṭhe sīsaṃ ṭhapetvā vandantā sahassaṃ dassanti, kathāsavanaṭṭhāne ṭhatvā vandantā	11021	
PA_atk-s05_12a:1102_12	sataṃ dassanti, cakkhupathe ṭhatvā vandantā ekekaṃ kahāpaṇaṃ datvā vandissanti, appamattā	11021	
PA_atk-s05_12a:1102_13	hohī”ti taṃ ovaditvā gehā nikkhamma mahājanassa passantasseva candamaṇḍalaṃ pāvisi.	11021	
PA_atk-s05_12a:1103_0	Brahmabhattā sannipatitvā diṭṭhamaṅgalikaṃ mahantena sakkārena nagaraṃ pavesetvā	1103	
PA_atk-s05_12a:1103_1	mahantena sirisobhaggena tattha vasāpesuṃ. Devavimānasadisañcassā nivesanaṃ kāresuṃ.	1103	
PA_atk-s05_12a:1103_2	Tattha netvā uḷāraṃ lābhasakkāraṃ upanāmesuṃ. Puttalābhādi sabbo bodhisattena vuttasadisova	1103	
PA_atk-s05_12a:1103_3	ahosi. Soḷasasahassā brāhmaṇā diṭṭhamaṅgalikāya puttena saha nibaddhaṃ bhuñjanti,	1103	
PA_atk-s05_12a:1103_4	sahassamattā naṃ parivārenti, anekasahassānaṃ dānaṃ dīyati. Atha mahāsatto “ayaṃ	1103	
PA_atk-s05_12a:1103_5	aṭṭhāne abhippasanno, handassa dakkhiṇeyye jānāpessāmī”ti bhikkhāya caranto tassā	1103	
PA_atk-s05_12a:1103_6	gehaṃ gantvā tena saddhiṃ sallapitvā agamāsi. Atha kumāro gāthamāha –	1103	
PA_atk-s05_12a:1104	“Kuto nu āgacchasi dummavāsī, otallako paṃsupisācakova;	110	
PA_atk-s05_12a:1105	Saṅkāracoḷaṃ paṭimuñca kaṇṭhe, ko re tuvaṃ hosi adakkhiṇeyyo”ti. ;	110	
PA_atk-s05_12a:1106_0	Tena vuttaṃ anācāraṃ asahamānā devatā tassa tesañca soḷasasahassānaṃ brāhmaṇānaṃ	1106	
PA_atk-s05_12a:1106_1	mukhaṃ viparivattesuṃ. Taṃ disvā diṭṭhamaṅgalikā mahāsattaṃ upasaṅkamitvā tamatthaṃ	1106	
PA_atk-s05_12a:1106_2	ārocesi. Bodhisatto “tassa anācāraṃ asahantehi yakkhehi so vippakāro kato, api ca	1106	
PA_atk-s05_12a:1106_3	kho pana imaṃ ucchiṭṭhapiṇḍakaṃ tesaṃ mukhe āsiñcitvā taṃ vippakāraṃ vūpasamehī”ti	1106	
PA_atk-s05_12a:1106_4	āha. Sāpi tathā katvā taṃ vūpasamesi. Atha diṭṭhamaṅgalikā puttaṃ āha – “tāta, imasmiṃ	1106	
PA_atk-s05_12a:1106_5	loke dakkhiṇeyyā nāma mātaṅgapaṇḍitasadisā bhavanti, na ime brāhmaṇā viya jātimattena,	1106	
PA_atk-s05_12a:1106_6	mantasajjhāyanamattena vā mānatthaddhā”ti vatvā ye tadā sīlādiguṇavisesayuttā jhānasamāpattilābhino	1106	
PA_atk-s05_12a:1106_7	ceva paccekabuddhā ca, tatthevassa pasādaṃ uppādesīti.	1106	
PA_atk-s05_12a:1107_0	Tadā vettavatīnagare jātimanto nāma eko brāhmaṇo pabbajitvāpi jātiṃ nissāya mahantaṃ	1107	
PA_atk-s05_12a:1107_1	mānamakāsi. Mahāsatto “tassa mānaṃ bhindissāmī”ti taṃ ṭhānaṃ gantvā tassāsanne uparisote	1107	
PA_atk-s05_12a:1107_2	vāsaṃ kappesi. Tena vuttaṃ –	1107	
PA_atk-s05_12a:1109	“Ahañca brāhmaṇo eko, gaṅgākūle vasāmubho;	110	
PA_atk-s05_12a:1110	Ahaṃ vasāmi upari, heṭṭhā vasati brāhmaṇo”ti.	111	
PA_atk-s05_12a:1111_0	Atha mahāsatto ekadivasaṃ dantakaṭṭhaṃ khāditvā “idaṃ jātimantassa jaṭāsu laggatū”ti	1111	
PA_atk-s05_12a:1111_1	adhiṭṭhāya nadiyaṃ pātesi. Taṃ tassa udakaṃ ācamentassa jaṭāsu laggi, so taṃ disvā	1111	
PA_atk-s05_12a:1111_2	“nassa vasalā”ti vatvā “kutoyaṃ kāḷakaṇṇī āgato, upadhāressāmi na”nti uddhaṃsotaṃ	1111	
PA_atk-s05_12a:1111_3	gacchanto mahāsattaṃ disvā “kiṃjātikosī”ti pucchi. “Caṇḍālosmī”ti. “Tayā nadiyaṃ	1111	
PA_atk-s05_12a:1111_4	dantakaṭṭhaṃ pātita”nti? “Āma, mayā”ti. “Nassa, vasala, caṇḍāla, kāḷakaṇṇi, mā idha	1111	
PA_atk-s05_12a:1111_5	vasi, heṭṭhāsote vasā”ti vatvā heṭṭhāsote vasantenapi pātite dantakaṭṭhe paṭisotaṃ	1111	
PA_atk-s05_12a:1111_6	āgantvā jaṭāsu laggante “nassa, vasala, sace idha vasissasi, sattame divase sattadhā	1111	
PA_atk-s05_12a:1111_7	te muddhā phalissatī”ti āha. Tena vuttaṃ –	1111	
PA_atk-s05_12a:1113	“Vicaranto anukūlamhi, uddhaṃ me assamaddasa;	111	
PA_atk-s05_12a:1114	Tattha maṃ paribhāsetvā, abhisapi muddhaphālana”nti.	111	
PA_atk-s05_12a:1115_0	Tattha vicaranto anukūlamhīti ucchiṭṭhadantakaṭṭhe attano jaṭāsu lagge tassa āgamanagavesanavasena	1115	
PA_atk-s05_12a:1115_1	gaṅgāya tīre anuvicaranto. Uddhaṃ me assamaddasāti attano vasanaṭṭhānato uparisote	1115	
PA_atk-s05_12a:1115_2	mama assamaṃ paṇṇasālaṃ addakkhi. Tattha maṃ paribhāsetvāti mama assamaṃ āgantvā	1115	
PA_atk-s05_12a:1115_3	jātiṃ sutvā tatova paṭikkamitvā savanūpacāre ṭhatvā “nassa, vasala caṇḍāla, kāḷakaṇṇi	1115	
PA_atk-s05_12a:1115_4	mā idha vasī”tiādīni vatvā bhayena santajjetvā. Abhisapi muddhaphālananti “sace jīvitukāmosi,	1115	
PA_atk-s05_12a:1115_5	ettova sīghaṃ palāyassū”ti vatvā “sace na pakkamissati, ito te sattame divase sattadhā	1115	
PA_atk-s05_12a:1115_6	muddhā phalatū”ti me abhisapaṃ adāsi.	1115	
PA_atk-s05_12a:1116	Kiṃ pana tassa abhisapena muddhā phalatīti? Na phalati, kuhako pana so, evamayaṃ maraṇabhayatajjito sudūraṃ pakkamissatīti saññāya santāsanatthaṃ tathā āha.	111	
PA_atk-s05_12a:1117_0	63. Yadihaṃ tassa pakuppeyyanti tassa mānatthaddhassa kūṭajaṭilassa ahaṃ yadi kujjheyyaṃ.	1117	
PA_atk-s05_12a:1117_1	Yadi sīlaṃ na gopayeti sīlaṃ yadi na rakkheyyaṃ, idaṃ sīlaṃ nāma jīvitanirapekkhaṃ	1117	
PA_atk-s05_12a:1117_2	sammadeva rakkhitabbanti yadi na cinteyyanti attho. Oloketvānahaṃ tassa, kareyyaṃ	1117	
PA_atk-s05_12a:1117_3	chārikaṃ viyāti sacāhaṃ tadā tassa appatīto abhavissaṃ. Mama cittācāraṃ ñatvā mayi	1117	
PA_atk-s05_12a:1117_4	abhippasannā devatā khaṇeneva taṃ bhasmamuṭṭhiṃ viya viddhaṃseyyunti adhippāyo. Satthā	1117	
PA_atk-s05_12a:1117_5	pana tadā attano appatītabhāve sati devatāhi sādhetabbaṃ tassa anatthaṃ attanā kattabbaṃ	1117	
PA_atk-s05_12a:1117_6	viya katvā desesi “kareyyaṃ chārikaṃ viyā”ti.	1117	
PA_atk-s05_12a:1118_0	Vitaṇḍavādī panāha – “bodhisattova taṃ jaṭilaṃ icchamāno iddhiyā chārikaṃ kareyya,	1118	
PA_atk-s05_12a:1118_1	evañhi sati imissā pāḷiyā attho ujukameva nīto hotī”ti. So evamassa vacanīyo – “tvaṃ	1118	
PA_atk-s05_12a:1118_2	iddhiyā parūpaghātaṃ vadasi, iddhi nāmesā adhiṭṭhānā iddhi, vikubbanā iddhi, manomayā	1118	
PA_atk-s05_12a:1118_3	iddhi, ñāṇavipphārā iddhi, samādhivipphārā iddhi, ariyā iddhi, kammavipākajā iddhi,	1118	
PA_atk-s05_12a:1118_4	puññavato iddhi, vijjāmayā iddhi, tattha tattha sammāpayogappaccayā ijjhanaṭṭhena	1118	
PA_atk-s05_12a:1118_5	iddhīti dasavidhā. Tattha “kataraṃ iddhiṃ vadesī”ti? “Bhāvanāmaya”nti. “Kiṃ pana	1118	
PA_atk-s05_12a:1118_6	bhāvanāmayāya parūpaghātakammaṃ hotī”ti? Āma, ekacce ācariyā “ekavāraṃ hotī”ti vadanti,	1118	
PA_atk-s05_12a:1118_7	yathā hi paraṃ paharitukāmena udakabharite ghaṭe khitte paropi paharīyati, ghaṭopi	1118	
PA_atk-s05_12a:1118_8	bhijjati, evameva bhāvanāmayāya iddhiyā ekavāraṃ parūpaghātakammaṃ hoti, tato paṭṭhāya pana sā nassati.	1118	
PA_atk-s05_12a:1119_0	Atha so “bhāvanāmayāya iddhiyā neva ekavāraṃ na dvevāraṃ parūpaghātakammaṃ hotī”ti	1119	
PA_atk-s05_12a:1119_1	vatvā pucchitabbo “kiṃ bhāvanāmayā iddhi kusalā akusalā abyākatā, sukhāya vedanāya	1119	
PA_atk-s05_12a:1119_2	sampayuttā dukkhāya vedanāya sampayuttā adukkhamasukhāya vedanāya sampayuttā, savitakkasavicārā	1119	
PA_atk-s05_12a:1119_3	avitakkavicāramattā avitakkaavicārā, kāmāvacarā rūpāvacarā arūpāvacarā”ti? Jānanto	1119	
PA_atk-s05_12a:1119_4	“bhāvanāmayā iddhi kusalā abyākatā vā adukkhamasukhavedaniyā avitakkaavicārā rūpāvacarā	1119	
PA_atk-s05_12a:1119_5	cā”ti vakkhati. So vattabbo “pāṇātipātacetanā kusalādīsu kataraṃ koṭṭhāsaṃ bhajatī”ti?	1119	
PA_atk-s05_12a:1119_6	Jānanto vakkhati “pāṇātipātacetanā akusalāva dukkhavedanāva savitakkasavicārāva kāmāvacarāvā”ti.	1119	
PA_atk-s05_12a:1119_7	Evaṃ sante “tava pañho neva kusalattikena sameti, na vedanāttikena na vitakkattikena	1119	
PA_atk-s05_12a:1119_8	na bhūmantarenā”ti pāḷiyā virodhaṃ dassetvā saññāpetabbo. Yadi pana so “puna caparaṃ,	1119	
PA_atk-s05_12a:1119_9	bhikkhave, idhekacco samaṇo vā brāhmaṇo vā iddhimā cetovasippatto aññissā kucchigataṃ	1119	
PA_atk-s05_12a:1119_10	gabbhaṃ pāpakena manasānupekkhitā hoti ‘aho vata yaṃ taṃ kucchigataṃ gabbhaṃ na sotthinā	11191	
PA_atk-s05_12a:1119_11	abhinikkhameyyā’ti. Evampi, bhikkhave, kulumpassa upaghāto hotī”ti saṅgītiṃ anāruḷhaṃ	11191	
PA_atk-s05_12a:1119_12	kulumpasuttaṃ udāhareyya. Tassāpi “tvaṃ atthaṃ na jānāsi. Iddhimā cetovasippattoti	11191	
PA_atk-s05_12a:1119_13	hi ettha na bhāvanāmayā iddhi adhippetā, āthabbanikā iddhi adhippetā. Sā hi ettha	11191	
PA_atk-s05_12a:1119_14	labbhamānā labbhatīti bhāvanāmayāya iddhiyā parūpaghāto na sambhavatiyevā”ti saññāpetabbo.	11191	
PA_atk-s05_12a:1119_15	No ce saññattiṃ upeti, kammaṃ katvā uyyojetabbo. Tasmā yathāvuttanayenevettha gāthāya attho veditabbo.	11191	
PA_atk-s05_12a:1120_0	Tathā pana tena abhisapito mahāsatto “sacāhaṃ etassa kujjhissāmi, sīlaṃ me arakkhitaṃ	1120	
PA_atk-s05_12a:1120_1	bhavissati, upāyenevassa mānaṃ bhindissāmi, sā cassa rakkhā bhavissatī”ti sattame	1120	
PA_atk-s05_12a:1120_2	divase sūriyuggamanaṃ vāresi. Manussā sūriyassa anuggamanena ubbāḷhā jātimantatāpasaṃ	1120	
PA_atk-s05_12a:1120_3	upasaṅkamitvā “bhante, tumhe sūriyassa uggantuṃ na dethā”ti pucchiṃsu. So “na metaṃ	1120	
PA_atk-s05_12a:1120_4	kammaṃ, gaṅgātīre pana eko caṇḍālatāpaso vasati, tassetaṃ kammaṃ siyā”ti āha. Manussā	1120	
PA_atk-s05_12a:1120_5	mahāsattaṃ upasaṅkamitvā “bhante, tumhe sūriyassa uggantuṃ na dethā”ti pucchiṃsu.	1120	
PA_atk-s05_12a:1120_6	“Āmāvuso”ti. “Kiṃkāraṇā”ti? “Tumhākaṃ kulūpakatāpaso maṃ niraparādhaṃ abhisapi, tasmiṃ	1120	
PA_atk-s05_12a:1120_7	āgantvā khamāpanatthaṃ mama pādesu patite sūriyaṃ vissajjessāmī”ti. Te gantvā taṃ	1120	
PA_atk-s05_12a:1120_8	ākaḍḍhantā ānetvā mahāsattassa pādamūle nipajjāpetvā khamāpetvā “sūriyaṃ vissajjetha,	1120	
PA_atk-s05_12a:1120_9	bhante”ti āhaṃsu. “Na sakkā vissajjetuṃ, sacāhaṃ vissajjessāmi, imassa sattadhā muddhā	1120	
PA_atk-s05_12a:1120_10	phalissatī”ti. “Atha, bhante, kiṃ karomā”ti. Mahāsatto “mattikāpiṇḍaṃ āharathā”ti	11201	
PA_atk-s05_12a:1120_11	āharāpetvā “imaṃ tāpasassa sīse ṭhapetvā tāpasaṃ otāretvā udake ṭhapetha, yadā sūriyo	11201	
PA_atk-s05_12a:1120_12	dissati, tadā tāpaso udake nimujjatū”ti vatvā sūriyaṃ vissajjesi. Sūriyarasmīhi phuṭṭhamatteva	11201	
PA_atk-s05_12a:1120_13	mattikāpiṇḍo sattadhā bhijji. Tāpaso udake nimujji. Tena vuttaṃ –	11201	
PA_atk-s05_12a:1122	“Yaṃ so tadā maṃ abhisapi, kupito duṭṭhamānaso;	112	
PA_atk-s05_12a:1123	Tasseva matthake nipati, yogena taṃ pamocayi”nti.	112	
PA_atk-s05_12a:1124_0	Tattha yaṃ so tadā maṃ abhisapīti so jātimantajaṭilo yaṃ muddhaphālanaṃ sandhāya	1124	
PA_atk-s05_12a:1124_1	tadā maṃ abhisapi, mayhaṃ sapaṃ adāsi. Tasseva matthake nipatīti taṃ mayhaṃ upari	1124	
PA_atk-s05_12a:1124_2	tena icchitaṃ tasseva pana upari nipati nipatanabhāvena aṭṭhāsi. Evañhetaṃ hoti yathā	1124	
PA_atk-s05_12a:1124_3	taṃ appaduṭṭhassa padussato. Vuttañhetaṃ bhagavatā – “yo appaduṭṭhassa narassa dussati…pe…	1124	
PA_atk-s05_12a:1124_4	paṭivātaṃva khitto”ti. Yogena taṃ pamocayinti taṃ tassa bhāsitaṃ matthakaphālanaṃ	1124	
PA_atk-s05_12a:1124_5	upāyena tato pamocesiṃ, taṃ vā jaṭilaṃ tato pamocesiṃ, yena upāyena taṃ na hoti,	1124	
PA_atk-s05_12a:1124_6	tathā akāsinti attho.	1124	
PA_atk-s05_12a:1125_0	Yañhi tena pāramitāparibhāvanasamiddhāhi nānāsamāpattivihāraparipūritāhi sīladiṭṭhisampadāhi	1125	
PA_atk-s05_12a:1125_1	susaṅkhatasantāne mahākaruṇādhivāse mahāsatte ariyūpavādakammaṃ abhisapasaṅkhātaṃ	1125	
PA_atk-s05_12a:1125_2	pharusavacanaṃ payuttaṃ, taṃ mahāsattassa khettavisesabhāvato tassa ca ajjhāsayapharusatāya	1125	
PA_atk-s05_12a:1125_3	diṭṭhadhammavedanīyaṃ hutvā sace so mahāsattaṃ na khamāpesi, sattame divase vipaccanasabhāvaṃ	1125	
PA_atk-s05_12a:1125_4	jātaṃ, khamāpite pana mahāsatte payogasampattipaṭibāhitattā avipākadhammataṃ āpajji	1125	
PA_atk-s05_12a:1125_5	ahosikammabhāvato. Ayañhi ariyūpavādapāpassa diṭṭhadhammavedanīyassa ca dhammatā.	1125	
PA_atk-s05_12a:1125_6	Tattha yaṃ sattame divase bodhisattena sūriyuggamananivāraṇaṃ kataṃ, ayamettha yogoti	1125	
PA_atk-s05_12a:1125_7	adhippeto upāyo. Tena hi ubbāḷhā manussā bodhisattassa santike tāpasaṃ ānetvā khamāpesuṃ.	1125	
PA_atk-s05_12a:1125_8	Sopi ca mahāsattassa guṇe jānitvā tasmiṃ cittaṃ pasādesīti veditabbaṃ. Yaṃ panassa	1125	
PA_atk-s05_12a:1125_9	matthake mattikāpiṇḍassa ṭhapanaṃ, tassa ca sattadhā phālanaṃ kataṃ, taṃ manussānaṃ	1125	
PA_atk-s05_12a:1125_10	cittānurakkhaṇatthaṃ, aññathā hi ime pabbajitāpi samānā cittassa vase vattanti, na	11251	
PA_atk-s05_12a:1125_11	pana cittaṃ attano vase vattāpentīti mahāsattampi tena sadisaṃ katvā gaṇheyyuṃ. Tadassa	11251	
PA_atk-s05_12a:1125_12	nesaṃ dīgharattaṃ ahitāya dukkhāyāti.	11251	
PA_atk-s05_12a:1126	65. Idāni yadatthaṃ tadā tasmiṃ tāpase cittaṃ adūsetvā suparisuddhaṃ sīlameva rakkhitaṃ, taṃ dassetuṃ “anurakkhiṃ mama sīla”nti osānagāthamāha. Taṃ heṭṭhā vuttatthameva.	112	
PA_atk-s05_12a:1127	Tadā maṇḍabyo udeno, mātaṅgo lokanātho.	112	
PA_atk-s05_12a:1128_0	Idhāpi sesapāramiyo niddhāretabbā. Tathā nihīnajātikassa sato yathādhippāyaṃ diṭṭhamaṅgalikāya	1128	
PA_atk-s05_12a:1128_1	mānaniggaho, pabbajitvā “diṭṭhamaṅgalikāya avassayo bhavissāmī”ti uppannacitto araññaṃ	1128	
PA_atk-s05_12a:1128_2	gantvā pabbajitvā sattadivasabbhantareyeva yathādhippāyaṃ jhānābhiññānibbattanaṃ,	1128	
PA_atk-s05_12a:1128_3	tato āgantvā diṭṭhamaṅgalikāya lābhaggayasaggappattiyā upāyasampādanaṃ, maṇḍabyakumārassa	1128	
PA_atk-s05_12a:1128_4	mānaniggaho, jātimantatāpasassa mānaniggaho, tassa ca ajānantasseva bhāvino jīvitantarāyassa	1128	
PA_atk-s05_12a:1128_5	apanayanaṃ, mahāparādhassāpi tassa akujjhitvā attano sīlānurakkhaṇaṃ, acchariyabbhutapāṭihāriyakaraṇanti	1128	
PA_atk-s05_12a:1128_6	evamādayo mahāsattassa guṇānubhāvā vibhāvetabbā.	1128	
PA_atk-s05_12a:1129	Mātaṅgacariyāvaṇṇanā niṭṭhitā.	112	
PA_atk-s05_12a:1130	8. Dhammadevaputtacariyāvaṇṇanā	113	
PA_atk-s05_12a:1131_0	66. Aṭṭhame mahāpakkhoti mahāparivāro. Mahiddhikoti mahatiyā deviddhiyā samannāgato.	1131	
PA_atk-s05_12a:1131_1	Dhammo nāma mahāyakkhoti nāmena dhammo nāma mahānubhāvo devaputto. Sabbalokānukampakoti	1131	
PA_atk-s05_12a:1131_2	vibhāgaṃ akatvā mahākaruṇāya sabbalokaṃ anuggaṇhanako.	1131	
PA_atk-s05_12a:1132_0	Mahāsatto hi tadā kāmāvacaradevaloke dhammo nāma devaputto hutvā nibbatti. So dibbālaṅkārapaṭimaṇḍito	1132	
PA_atk-s05_12a:1132_1	dibbarathamabhiruyha accharāgaṇaparivuto manussesu sāyamāsaṃ bhuñjitvā attano attano	1132	
PA_atk-s05_12a:1132_2	gharadvāresu sukhakathāya nisinnesu puṇṇamuposathadivase gāmanigamarājadhānīsu ākāse	1132	
PA_atk-s05_12a:1132_3	ṭhatvā “pāṇātipātādīhi dasahi akusalakammapathehi viramitvā tividhasucaritadhammaṃ	1132	
PA_atk-s05_12a:1132_4	pūretha, matteyyā petteyyā sāmaññā brahmaññā kule jeṭṭhāpacāyino bhavatha, saggaparāyanā	1132	
PA_atk-s05_12a:1132_5	hutvā mahantaṃ yasaṃ anubhavissathā”ti manusse dasakusalakammapathe samādapento jambudīpaṃ	1132	
PA_atk-s05_12a:1132_6	padakkhiṇaṃ karoti. Tena vuttaṃ –	1132	
PA_atk-s05_12a:1134	“Dasakusalakammapathe, samādapento mahājanaṃ;	113	
PA_atk-s05_12a:1135	Carāmi gāmanigamaṃ, samitto saparijjano”ti.	113	
PA_atk-s05_12a:1136	Tattha samittoti dhammikehi dhammavādīhi sahāyehi sasahāyo.	113	
PA_atk-s05_12a:1137_0	Tena ca samayena adhammo nāmeko devaputto kāmāvacaradevaloke nibbatti. “So pāṇaṃ	1137	
PA_atk-s05_12a:1137_1	hanatha, adinnaṃ ādiyathā”tiādinā nayena satte akusalakammapathe samādapento mahatiyā	1137	
PA_atk-s05_12a:1137_2	parisāya parivuto jambudīpaṃ vāmaṃ karoti. Tena vuttaṃ –	1137	
PA_atk-s05_12a:1139	“Pāpo kadariyo yakkho, dīpento dasa pāpake;	113	
PA_atk-s05_12a:1140	Sopettha mahiyā carati, samitto saparijjano”ti.	114	
PA_atk-s05_12a:1141_0	Tattha pāpoti pāpadhammehi samannāgato. Kadariyoti thaddhamaccharī. Yakkhoti devaputto.	1141	
PA_atk-s05_12a:1141_1	Dīpento dasa pāpaketi sabbaloke gocaraṃ nāma sattānaṃ upabhogaparibhogāya jātaṃ.	1141	
PA_atk-s05_12a:1141_2	Tasmā satte vadhitvā yaṃkiñci katvā ca attā pīṇetabbo, indriyāni santappetabbānītiādinā	1141	
PA_atk-s05_12a:1141_3	nayena pāṇātipātādike dasa lāmakadhamme kattabbe katvā pakāsento. Sopetthāti sopi	1141	
PA_atk-s05_12a:1141_4	adhammo devaputto imasmiṃ jambudīpe. Mahiyāti bhūmiyā āsanne, manussānaṃ dassanasavanūpacāreti attho.	1141	
PA_atk-s05_12a:1142_0	69. Tattha ye sattā sādhukammikā dhammagaruno, te dhammaṃ devaputtaṃ tathā āgacchantameva	1142	
PA_atk-s05_12a:1142_1	disvā āsanā vuṭṭhāya gandhamālādīhi pūjentā yāva cakkhupathasamatikkamanā tāva abhitthavanti,	1142	
PA_atk-s05_12a:1142_2	pañjalikā namassamānā tiṭṭhanti, tassa vacanaṃ sutvā appamattā sakkaccaṃ puññāni	1142	
PA_atk-s05_12a:1142_3	karonti. Ye pana sattā pāpasamācārā kurūrakammantā, te adhammassa vacanaṃ sutvā abbhanumodanti,	1142	
PA_atk-s05_12a:1142_4	bhiyyosomattāya pāpāni samācaranti. Evaṃ te tadā aññamaññassa ujuvipaccanīkavādā	1142	
PA_atk-s05_12a:1142_5	ceva ujuvipaccanīkakiriyā ca hutvā loke vicaranti. Tenāha bhagavā “dhammavādī adhammo	1142	
PA_atk-s05_12a:1142_6	ca, ubho paccanikā maya”nti.	1142	
PA_atk-s05_12a:1143_0	Evaṃ pana gacchante kāle athekadivasaṃ tesaṃ rathā ākāse sammukhā ahesuṃ. Atha nesaṃ	1143	
PA_atk-s05_12a:1143_1	parisā “tumhe kassa, tumhe kassā”ti pucchitvā “mayaṃ dhammassa, mayaṃ adhammassā”ti	1143	
PA_atk-s05_12a:1143_2	vatvā maggā okkamitvā dvidhā jātā. Dhammassa pana adhammassa ca rathā abhimukhā hutvā	1143	
PA_atk-s05_12a:1143_3	īsāya īsaṃ āhacca aṭṭhaṃsu. “Tava rathaṃ okkamāpetvā mayhaṃ maggaṃ dehi, tava rathaṃ	1143	
PA_atk-s05_12a:1143_4	okkamāpetvā mayhaṃ maggaṃ dehī”ti aññamaññaṃ maggadāpanatthaṃ vivādaṃ akaṃsu. Parisā	1143	
PA_atk-s05_12a:1143_5	ca nesaṃ āvudhāni abhiharitvā yuddhasajjā ahesuṃ. Yaṃ sandhāya vuttaṃ –	1143	
PA_atk-s05_12a:1144	“Dhure dhuraṃ ghaṭṭayantā, samimhā paṭipathe ubho”.	114	
PA_atk-s05_12a:1146	“Kalaho vattatī bhesmā, kalyāṇapāpakassa ca;	114	
PA_atk-s05_12a:1147	Maggā okkamanatthāya, mahāyuddho upaṭṭhito”ti.	114	
PA_atk-s05_12a:1148_0	Tattha dhure dhuranti ekassa rathīsāya itarassa rathīsaṃ ghaṭṭayantā. Samimhāti samāgatā	1148	
PA_atk-s05_12a:1148_1	sammukhībhūtā. Puna ubhoti vacanaṃ ubhopi mayaṃ aññamaññassa paccanīkā hutvā loke	1148	
PA_atk-s05_12a:1148_2	vicarantā ekadivasaṃ paṭimukhaṃ āgacchantā dvīsu parisāsu ubhosu passesu maggato	1148	
PA_atk-s05_12a:1148_3	okkantāsu saha rathena mayaṃ ubho eva samāgatāti dassanatthaṃ vuttaṃ. Bhesmāti bhayajanako.	1148	
PA_atk-s05_12a:1148_4	Kalyāṇapāpakassa cāti kalyāṇassa ca pāpakassa ca. Mahāyuddho upaṭṭhitoti mahāsaṅgāmo paccupaṭṭhito āsi.	1148	
PA_atk-s05_12a:1149_0	Aññamaññassa hi parisāya ca yujjhitukāmatā jātā. Tattha hi dhammo adhammaṃ āha –	1149	
PA_atk-s05_12a:1149_1	“samma, tvaṃ adhammo, ahaṃ dhammo, maggo mayhaṃ anucchaviko, tava rathaṃ okkamāpetvā	1149	
PA_atk-s05_12a:1149_2	mayhaṃ maggaṃ dehī”ti. Itaro “ahaṃ daḷhayāno balavā asantāsī, tasmā maggaṃ na demi,	1149	
PA_atk-s05_12a:1149_3	yuddhaṃ pana karissāmi, yo yuddhe jinissati, tassa maggo hotū”ti āha. Tenevāha –	1149	
PA_atk-s05_12a:1150	“Yasokaro puññakarohamasmi, sadātthuto samaṇabrāhmaṇānaṃ;	115	
PA_atk-s05_12a:1151	Maggāraho devamanussapūjito, dhammo ahaṃ dehi adhamma maggaṃ.	115	
PA_atk-s05_12a:1152	“Adhammayānaṃ daḷhamāruhitvā, asantasanto balavāhamasmi;	115	
PA_atk-s05_12a:1153	Sa kissa hetumhi tavajja dajjaṃ, maggaṃ ahaṃ dhamma adinnapubbaṃ.	115	
PA_atk-s05_12a:1154	“Dhammo have pāturahosi pubbe, pacchā adhammo udapādi loke;	115	
PA_atk-s05_12a:1155	Jeṭṭho ca seṭṭho ca sanantano ca, uyyāhi jeṭṭhassa kaniṭṭha maggā.	115	
PA_atk-s05_12a:1156	“Na yācanāya napi pātirūpā, na arahatā tehaṃ dadeyya maggaṃ;	115	
PA_atk-s05_12a:1157	Yuddhañca no hotu ubhinnamajja, yuddhamhi yo jessati tassa maggo.	115	
PA_atk-s05_12a:1158	“Sabbā disā anuvisaṭohamasmi, mahabbalo amitayaso atulyo;	115	
PA_atk-s05_12a:1159	Guṇehi sabbehi upetarūpo, dhammo adhamma tvaṃ kathaṃ vijessasi.	115	
PA_atk-s05_12a:1160	“Lohena ve haññati jātarūpaṃ, na jātarūpena hananti lohaṃ;	116	
PA_atk-s05_12a:1161	Sace adhammo hañchati dhammamajja, ayo suvaṇṇaṃ viya dassaneyyaṃ.	116	
PA_atk-s05_12a:1162	“Sace tuvaṃ yuddhabalo adhamma, na tuyhaṃ vuḍḍhā ca garū ca atthi;	116	
PA_atk-s05_12a:1163	Maggañca te dammi piyāppiyena, vācā duruttānipi te khamāmī”ti. ;	116	
PA_atk-s05_12a:1164	Imā hi tesaṃ vacanapaṭivacanakathā.	116	
PA_atk-s05_12a:1165_0	Tattha yasokaroti dhamme niyojanavasena devamanussānaṃ yasadāyako. Dutiyapadepi eseva	1165	
PA_atk-s05_12a:1165_1	nayo. Sadātthutoti sadā thuto niccappasattho. Sa kissa hetumhi tavajja dajjanti somhi	1165	
PA_atk-s05_12a:1165_2	ahaṃ adhammo adhammayānarathaṃ abhiruḷho abhīto balavā, kiṃkāraṇā ajja, bho dhamma,	1165	
PA_atk-s05_12a:1165_3	kassaci adinnapubbaṃ maggaṃ tuyhaṃ dammi. Pāturahosīti paṭhamakappikakāle imasmiṃ	1165	
PA_atk-s05_12a:1165_4	loke dasakusalakammapathadhammo pubbe pāturahosi, pacchā adhammo. Jeṭṭho cāti pure	1165	
PA_atk-s05_12a:1165_5	nibbattabhāvena ahaṃ jeṭṭho ca seṭṭho ca porāṇako ca, tvaṃ pana kaniṭṭho, tasmā “maggā uyyāhī”ti vadati.	1165	
PA_atk-s05_12a:1166_0	Napi pātirūpāti ahañhi bhoto neva yācanāya na paṭirūpavacanena na maggārahatāya maggaṃ	1166	
PA_atk-s05_12a:1166_1	dadeyyaṃ. Anuvisaṭoti ahaṃ catasso disā catasso anudisāti sabbā disā attano guṇena	1166	
PA_atk-s05_12a:1166_2	patthaṭo paññāto. Lohenāti ayomuṭṭhikena. Hañchatīti hanissati. Yuddhabalo adhammāti	1166	
PA_atk-s05_12a:1166_3	sace tuvaṃ yuddhabalo asi adhamma. Vuḍḍhā ca garū cāti yadi tuyhaṃ ime vuḍḍhā ime	1166	
PA_atk-s05_12a:1166_4	garū paṇḍitāti etaṃ natthi. Piyāppiyenāti piyena viya appiyena, appiyenapi dadanto	1166	
PA_atk-s05_12a:1166_5	piyena viya te maggaṃ dadāmīti attho.	1166	
PA_atk-s05_12a:1167_0	71. Mahāsatto hi tadā cintesi – “sacāhaṃ imaṃ pāpapuggalaṃ sabbalokassa ahitāya paṭipannaṃ	1167	
PA_atk-s05_12a:1167_1	evaṃ mayā vilomaggāhaṃ gahetvā ṭhitaṃ accharaṃ paharitvā ‘anācāra mā idha tiṭṭha,	1167	
PA_atk-s05_12a:1167_2	sīghaṃ paṭikkama vinassā’ti vadeyyaṃ, so taṅkhaṇaññeva mama dhammatejena bhusamuṭṭhi	1167	
PA_atk-s05_12a:1167_3	viya vikireyya, na kho pana metaṃ patirūpaṃ, svāhaṃ sabbalokaṃ anukampanto ‘lokatthacariyaṃ	1167	
PA_atk-s05_12a:1167_4	matthakaṃ pāpessāmī’ti paṭipajjāmi, ayaṃ kho pana pāpo āyatiṃ mahādukkhabhāgī, svāyaṃ	1167	
PA_atk-s05_12a:1167_5	mayā visesato anukampitabbo, tasmāssa maggaṃ dassāmi, evaṃ me sīlaṃ suvisuddhaṃ akhaṇḍitaṃ	1167	
PA_atk-s05_12a:1167_6	bhavissatī”ti. Evaṃ pana cintetvā bodhisatte “sace tuvaṃ yuddhabalo”ti gāthaṃ vatvā	1167	
PA_atk-s05_12a:1167_7	thokaṃ maggato okkantamatte eva adhammo rathe ṭhātuṃ asakkonto avaṃsiro pathaviyaṃ	1167	
PA_atk-s05_12a:1167_8	patitvā pathaviyā vivare dinne gantvā avīcimhi eva nibbatti. Tena vuttaṃ “yadihaṃ	1167	
PA_atk-s05_12a:1167_9	tassa kuppeyya”ntiādi.	1167	
PA_atk-s05_12a:1168_0	Tattha yadihaṃ tassa kuppeyyanti tassa adhammassa yadi ahaṃ kujjheyyaṃ. Yadi bhinde	1168	
PA_atk-s05_12a:1168_1	tapoguṇanti tenevassa kujjhanena mayhaṃ tapoguṇaṃ sīlasaṃvaraṃ yadi vināseyyaṃ. Sahaparijanaṃ	1168	
PA_atk-s05_12a:1168_2	tassāti saparijanaṃ taṃ adhammaṃ. Rajabhūtanti rajamiva bhūtaṃ, rajabhāvaṃ pattaṃ ahaṃ kareyyaṃ.	1168	
PA_atk-s05_12a:1169_0	72. Apicāhanti ettha ahanti nipātamattaṃ. Sīlarakkhāyāti sīlarakkhaṇatthaṃ. Nibbāpetvānāti	1169	
PA_atk-s05_12a:1169_1	paṭikacceva khantimettānuddayassa upaṭṭhāpitattā tasmiṃ adhamme uppajjanakakodhassa	1169	
PA_atk-s05_12a:1169_2	anuppādaneneva dosapariḷāhavūpasamanena mānasaṃ vūpasametvā. Saha janenokkamitvāti	1169	
PA_atk-s05_12a:1169_3	mayhaṃ parijanena saddhiṃ maggā okkamitvā tassa pāpassa adhammassa ahaṃ maggaṃ adāsiṃ.	1169	
PA_atk-s05_12a:1170_0	73. Saha pathato okkanteti vuttanayena cittassa vūpasamaṃ katvā “maggaṃ te dammī”ti	1170	
PA_atk-s05_12a:1170_1	ca vatvā thokaṃ maggato saha okkamanena. Pāpayakkhassāti adhammadevaputtassa. Tāvadeti	1170	
PA_atk-s05_12a:1170_2	taṅkhaṇaṃ eva mahāpathavī vivaramadāsi. Jātakaṭṭhakathāyaṃ pana “maggañca te dammī”ti	1170	
PA_atk-s05_12a:1170_3	gāthāya kathitakkhaṇeyevāti vuttaṃ.	1170	
PA_atk-s05_12a:1171_0	Evaṃ tasmiṃ bhūmiyaṃ patite catunahutādhikadviyojanasatasahassabahalā sakalaṃ varāvaraṃ	1171	
PA_atk-s05_12a:1171_1	dhārentīpi mahāpathavī “nāhamimaṃ pāpapurisaṃ dhāremī”ti kathentī viya tena ṭhitaṭṭhāne	1171	
PA_atk-s05_12a:1171_2	dvidhā bhijji. Mahāsatto pana tasmiṃ nipatitvā avīcimhi nibbatte rathadhure yathāṭhitova	1171	
PA_atk-s05_12a:1171_3	saparijano mahatā devānubhāvena gamanamaggeneva gantvā attano bhavanaṃ pāvisi. Tenāha bhagavā –	1171	
PA_atk-s05_12a:1172	“Khantībalo yuddhabalaṃ vijetvā, hantvā adhammaṃ nihanitva bhūmyā;	117	
PA_atk-s05_12a:1173	Pāyāsi vitto abhiruyha sandanaṃ, maggeneva atibalo saccanikkamo”ti. ;	117	
PA_atk-s05_12a:1174	Tadā adhammo devadatto ahosi, tassa parisā devadattaparisā, dhammo lokanātho, tassa parisā buddhaparisā.	117	
PA_atk-s05_12a:1175_0	Idhāpi heṭṭhā vuttanayeneva sesapāramiyo yathārahaṃ niddhāretabbā. Tathā idhāpi dibbehi	1175	
PA_atk-s05_12a:1175_1	āyuvaṇṇayasasukhaādhipateyyehi dibbeheva uḷārehi kāmaguṇehi samappitassa samaṅgībhūtassa	1175	
PA_atk-s05_12a:1175_2	anekasahassasaṅkhāhi accharāhi sabbakālaṃ paricāriyamānassa mahati pamādaṭṭhāne ṭhitassa	1175	
PA_atk-s05_12a:1175_3	sato īsakampi pamādaṃ anāpajjitvā “lokatthacariyaṃ matthakaṃ pāpessāmī”ti māse māse	1175	
PA_atk-s05_12a:1175_4	puṇṇamiyaṃ dhammaṃ dīpento saparijano manussapathe vicaritvā mahākaruṇāya sabbasatte	1175	
PA_atk-s05_12a:1175_5	adhammato vivecetvā dhamme niyojanaṃ, adhammena samāgatopi tena kataṃ anācāraṃ agaṇetvā	1175	
PA_atk-s05_12a:1175_6	tattha cittaṃ akopetvā khantimettānuddayameva paccupaṭṭhapetvā akhaṇḍaṃ suvisuddhañca	1175	
PA_atk-s05_12a:1175_7	katvā attano sīlassa rakkhaṇanti evamādayo mahāsattassa guṇānubhāvā vibhāvetabbāti.	1175	
PA_atk-s05_12a:1176	Dhammadevaputtacariyāvaṇṇanā niṭṭhitā.	117	
PA_atk-s05_12a:1177	9. Alīnasattucariyāvaṇṇanā	117	
PA_atk-s05_12a:1178_0	74. Navame pañcālaraṭṭheti evaṃnāmake janapade. Nagaravare, kapilāyanti “kapilā”ti	1178	
PA_atk-s05_12a:1178_1	evaṃladdhanāme uttamanagare. “Nagaravare”ti vatvā puna “puruttame”ti vacanaṃ tasmiṃ	1178	
PA_atk-s05_12a:1178_2	kāle jambudīpe sabbanagarānaṃ tassa nagarassa agganagarabhāvadassanatthaṃ. Jayaddiso	1178	
PA_atk-s05_12a:1178_3	nāmāti raññā attano paccatthike jite jāto, attano vā paccāmittabhūtaṃ yakkhinīsaṅkhātaṃ	1178	
PA_atk-s05_12a:1178_4	jayaddisaṃ jitoti evaṃladdhanāmo. Sīlaguṇamupāgatoti ācārasīlañceva ussāhasampattiyādirājaguṇañca	1178	
PA_atk-s05_12a:1178_5	upāgato, tena samannāgatoti attho.	1178	
PA_atk-s05_12a:1179_0	75. Tassa raññoti jayaddisarājassa, ahaṃ putto ahosinti vacanaseso. Sutadhammoti	1179	
PA_atk-s05_12a:1179_1	yāvatā rājaputtena sotabbadhammo nāma, tassa sabbassa sutattā sutadhammo, bahussutoti	1179	
PA_atk-s05_12a:1179_2	attho. Atha vā sutadhammoti vissutadhammo, dhammacariyāya samacariyāya pakāso paññāto,	1179	
PA_atk-s05_12a:1179_3	loke patthaṭakittidhammoti attho. Alīnasattoti evaṃnāmo. Guṇavāti uḷārehi mahāpurisaguṇehi	1179	
PA_atk-s05_12a:1179_4	samannāgato. Anurakkhaparijano sadāti saddhādiguṇavisesayogato catūhi saṅgahavatthūhi	1179	
PA_atk-s05_12a:1179_5	sammadeva saṅgahaṇato ca sabbakālaṃ sambhattaparivārajano.	1179	
PA_atk-s05_12a:1180	76. Pitā me migavaṃ gantvā, porisādaṃ upāgamīti mayhaṃ pitā jayaddisarājā migavaṃ caranto araññamajjhaṃ gantvā porisādaṃ manussakhādakaṃ yakkhiniputtaṃ upagañchi, tena samāgami.	118	
PA_atk-s05_12a:1181_0	Jayaddisarājā kira ekadivasaṃ “migavaṃ gamissāmī”ti tadanurūpena mahatā parivārena	1181	
PA_atk-s05_12a:1181_1	kapilanagarato nikkhami. Taṃ nikkhantamattameva takkasilāvāsī nando nāma brāhmaṇo	1181	
PA_atk-s05_12a:1181_2	catasso satārahā gāthā nāma kathetuṃ ādāya upasaṅkamitvā attano āgamanakāraṇaṃ rañño	1181	
PA_atk-s05_12a:1181_3	ārocesi. Rājā “nivattitvā suṇissāmī”ti tassa vasanagehaṃ paribbayañca dāpetvā araññaṃ	1181	
PA_atk-s05_12a:1181_4	paviṭṭho “yassa passena migo palāyati, tasseva so gīvā”ti vatvā mige pariyesanto	1181	
PA_atk-s05_12a:1181_5	vicarati. Atheko pasadamigo mahājanassa padasaddena āsayato nikkhamitvā rañño abhimukho	1181	
PA_atk-s05_12a:1181_6	gantvā palāyi. Amaccā parihāsaṃ kariṃsu. Rājā taṃ anubandhitvā tiyojanamatthake taṃ	1181	
PA_atk-s05_12a:1181_7	parikkhīṇajavaṃ ṭhitaṃ vijjhitvā pātesi. Patitaṃ khaggena dvidhā katvā anatthikopi	1181	
PA_atk-s05_12a:1181_8	“maṃsena migaṃ gahetuṃ nāsakkhī”ti vacanamocanatthaṃ kāje katvā āgacchanto ekassa	1181	
PA_atk-s05_12a:1181_9	nigrodhassa mūle dabbatiṇesu nisīditvā thokaṃ vissamitvā gantuṃ ārabhi.	1181	
PA_atk-s05_12a:1182_0	Tena ca samayena tasseva rañño jeṭṭhabhātā jātadivase eva ekāya yakkhiniyā khādituṃ	1182	
PA_atk-s05_12a:1182_1	gahito ārakkhamanussehi anubaddhāya tāya niddhamanamaggena gacchantiyā ure ṭhapito	1182	
PA_atk-s05_12a:1182_2	mātusaññāya mukhena thanaggahaṇena puttasinehaṃ uppādetvā saṃvaḍḍhiyamāno tadāhāropayogitāya	1182	
PA_atk-s05_12a:1182_3	manussamaṃsaṃ khādanto anukkamena vuddhippatto attānaṃ antaradhāpanatthaṃ yakkhiniyā	1182	
PA_atk-s05_12a:1182_4	dinnaosadhamūlānubhāvena antarahito hutvā manussamaṃsaṃ khāditvā jīvanto tāya yakkhiniyā	1182	
PA_atk-s05_12a:1182_5	matāya taṃ osadhamūlaṃ attano pamādena nāsetvā dissamānarūpova manussamaṃsaṃ khādanto	1182	
PA_atk-s05_12a:1182_6	naggo ubbiggavirūpadassano rājapurisehi passitvā anubaddho palāyitvā araññaṃ pavisitvā	1182	
PA_atk-s05_12a:1182_7	tassa nigrodhassa mūle vāsaṃ kappento rājānaṃ disvā “bhakkhosi me”ti hatthe aggahesi.	1182	
PA_atk-s05_12a:1182_8	Tena vuttaṃ “so me pitumaggahesi, bhakkhosi mama mā calī”tiādi.	1182	
PA_atk-s05_12a:1183_0	Tattha so me pitumaggahesīti so porisādo mama pitaraṃ jayaddisarājānaṃ attano nisinnarukkhasamīpamāgataṃ	1183	
PA_atk-s05_12a:1183_1	“mama bhakkho tvaṃ āgatosi, hatthaparipphandanādivasena mā cali, calantampi ahaṃ	1183	
PA_atk-s05_12a:1183_2	taṃ khādissāmī”ti hatthe aggahesi.	1183	
PA_atk-s05_12a:1184	77. Tassāti tassa yakkhiniputtassa. Tasitavedhitoti cittutrāsena tasito sarīraparikampena vedhito. Ūrukkhambhoti ubhinnaṃ ūrūnaṃ thaddhabhāvo, yena so tato palāyituṃ nāsakkhi.	118	
PA_atk-s05_12a:1185_0	Migavaṃ gahetvā muñcassūti ettha migavanti migavavasena laddhattā taṃ migamaṃsaṃ	1185	
PA_atk-s05_12a:1185_1	“migava”nti āha, imaṃ migamaṃsaṃ gahetvā maṃ muñcassūti attho. So hi rājā naṃ yakkhiniputtaṃ	1185	
PA_atk-s05_12a:1185_2	disvā bhīto ūrukkhambhaṃ patvā khāṇuko viya aṭṭhāsi. So vegena gantvā taṃ hatthe	1185	
PA_atk-s05_12a:1185_3	gahetvā “bhakkhosi me āgatosī”ti āha. Atha naṃ rājā satiṃ paccupaṭṭhapetvā “sace	1185	
PA_atk-s05_12a:1185_4	āhāratthiko, imaṃ te maṃsaṃ dadāmi, taṃ gahetvā khāda, maṃ muñcāhī”ti āha. Taṃ sutvā	1185	
PA_atk-s05_12a:1185_5	porisādo “kimidaṃ mayhameva santakaṃ datvā mayā vohāraṃ karosi, nanu imaṃ maṃsañca	1185	
PA_atk-s05_12a:1185_6	tvañca mama hatthagatakālato paṭṭhāya mayhameva santakaṃ, tasmā taṃ paṭhamaṃ khāditvā	1185	
PA_atk-s05_12a:1185_7	pacchā maṃsaṃ khādissāmī”ti āha.	1185	
PA_atk-s05_12a:1186_0	Atha rājā “maṃsanikkayenāyaṃ na maṃ muñcati, mayā ca migavaṃ āgacchantena tassa brāhmaṇassa	1186	
PA_atk-s05_12a:1186_1	‘āgantvā te dhanaṃ dassāmī’ti paṭiññā katā. Sacāyaṃ yakkho anujānissati, saccaṃ anurakkhanto	1186	
PA_atk-s05_12a:1186_2	gehaṃ gantvā taṃ paṭiññaṃ mocetvā puna imassa yakkhassa bhattatthaṃ āgaccheyya”nti	1186	
PA_atk-s05_12a:1186_3	cintetvā tassa tamatthaṃ ārocesi. Taṃ sutvā porisādo “sace tvaṃ saccaṃ anurakkhanto	1186	
PA_atk-s05_12a:1186_4	gantukāmosi, gantvā tassa brāhmaṇassa dātabbaṃ dhanaṃ datvā saccaṃ anurakkhanto sīghaṃ	1186	
PA_atk-s05_12a:1186_5	puna āgaccheyyāsī”ti vatvā rājānaṃ vissajjesi. So tena vissaṭṭho “tvaṃ mā cintayi,	1186	
PA_atk-s05_12a:1186_6	ahaṃ pātova āgamissāmī”ti vatvā magganimittāni sallakkhento attano balakāyaṃ upagantvā	1186	
PA_atk-s05_12a:1186_7	tena parivuto nagaraṃ pavisitvā nandabrāhmaṇaṃ pakkosāpetvā mahārahe āsane nisīdāpetvā	1186	
PA_atk-s05_12a:1186_8	tā gāthā sutvā cattāri sahassāni datvā yānaṃ āropetvā “imaṃ takkasilameva nethā”ti	1186	
PA_atk-s05_12a:1186_9	manusse datvā brāhmaṇaṃ uyyojetvā dutiyadivase porisādassa santikaṃ gantukāmo puttaṃ	1186	
PA_atk-s05_12a:1186_10	rajje patiṭṭhapetuṃ anusāsaniñca dento tamatthaṃ ārocesi. Tena vuttaṃ –	11861	
PA_atk-s05_12a:1188	“Migavaṃ gahetvā muñcassu, katvā āgamanaṃ puna;	118	
PA_atk-s05_12a:1189	Brāhmaṇassa dhanaṃ datvā, pitā āmantayī mamaṃ.	118	
PA_atk-s05_12a:1191	“Rajjaṃ putta paṭipajja, mā pamajji puraṃ idaṃ;	119	
PA_atk-s05_12a:1192	Kataṃ me porisādena, mama āgamanaṃ punā”ti.	119	
PA_atk-s05_12a:1193_0	Tattha āgamanaṃ punāti puna āgamanaṃ paṭiññātassa porisādassa saṅgaraṃ katvā. Brāhmaṇassa	1193	
PA_atk-s05_12a:1193_1	dhanaṃ datvāti takkasilato āgatassa nandanāmassa brāhmaṇassa tā gāthā sutvā catusahassaparimāṇaṃ	1193	
PA_atk-s05_12a:1193_2	dhanaṃ datvā. Pitā āmantayī mamanti mama pitā jayaddisarājā maṃ āmantesi.	1193	
PA_atk-s05_12a:1194_0	Kathaṃ āmantesīti ce? Āha “rajja”ntiādi. Tassattho – putta, tvaṃ imaṃ kulasantakaṃ	1194	
PA_atk-s05_12a:1194_1	rajjaṃ paṭipajja, yathāhaṃ dhammena samena rajjaṃ kāremi, evaṃ tvampi chattaṃ ussāpetvā	1194	
PA_atk-s05_12a:1194_2	rajjaṃ kārehi. Tvaṃ idaṃ puraṃ rakkhanto rajjañca kārento mā pamādamāpajji, asukasmiṃ	1194	
PA_atk-s05_12a:1194_3	ṭhāne nigrodharukkhamūle porisādena yakkhena katametaṃ mayā saṅgaraṃ mama puna tassa	1194	
PA_atk-s05_12a:1194_4	santikaṃ āgamanaṃ uddissa, kevalaṃ tassa brāhmaṇassa dhanadānatthaṃ idhāgato saccaṃ	1194	
PA_atk-s05_12a:1194_5	anurakkhanto, tasmā tatthāhaṃ gamissāmīti.	1194	
PA_atk-s05_12a:1195_0	Taṃ sutvā mahāsatto “mā kho tvaṃ, mahārāja, tattha agamāsi, ahaṃ tattha gamissāmi.	1195	
PA_atk-s05_12a:1195_1	Sace pana tvaṃ, tāta, gamissasiyeva, ahampi tayā saddhiṃ gamissāmiyevā”ti. “Evaṃ	1195	
PA_atk-s05_12a:1195_2	sante mayaṃ ubhopi na bhavissāma, tasmā ahameva tattha gamissāmī”ti nānappakārena	1195	
PA_atk-s05_12a:1195_3	vārentaṃ rājānaṃ saññāpetvā mātāpitaro vanditvā pitu atthāya attānaṃ pariccajitvā	1195	
PA_atk-s05_12a:1195_4	sotthibhāvāya pitari sāsitavādaṃ payuñjamāne mātubhaginibhariyāsu ca saccakiriyaṃ	1195	
PA_atk-s05_12a:1195_5	karontīsu āvudhaṃ gahetvā nagarato nikkhamitvā assupuṇṇamukhaṃ mahājanaṃ anubandhantaṃ	1195	
PA_atk-s05_12a:1195_6	āpucchitvā pitarā akkhātanayena yakkhavāsamaggaṃ paṭipajji. Yakkhiniputtopi “khattiyā	1195	
PA_atk-s05_12a:1195_7	nāma bahumāyā, ko jānāti kiṃ bhavissatī”ti rukkhaṃ abhiruhitvā rañño āgamanaṃ olokento	1195	
PA_atk-s05_12a:1195_8	nisinno kumāraṃ āgacchantaṃ disvā “pitaraṃ nivattetvā putto āgato bhavissati, natthi	1195	
PA_atk-s05_12a:1195_9	me bhaya”nti otaritvā tassa piṭṭhiṃ dassetvāva nisīdi. Mahāsatto āgantvā tassa purato	1195	
PA_atk-s05_12a:1195_10	aṭṭhāsi. Tena vuttaṃ –	11951	
PA_atk-s05_12a:1197	“Mātāpitū ca vanditvā, nimminitvāna attanā;	119	
PA_atk-s05_12a:1198	Nikkhipitvā dhanuṃ khaggaṃ, porisādaṃ upāgami”nti.	119	
PA_atk-s05_12a:1199_0	81. Sasatthahatthūpagatanti sasatthahatthaṃ upagataṃ āvudhapāṇiṃ maṃ attano santikaṃ	1199	
PA_atk-s05_12a:1199_1	upagataṃ disvā. Kadāci so tasissatīti so yakkho api taseyya. Tena bhijjissati sīlanti	1199	
PA_atk-s05_12a:1199_2	tena tassa tāsuppādanena mayhaṃ sīlaṃ vinassati saṃkilissati. Paritāsaṃ kate mayīti	1199	
PA_atk-s05_12a:1199_3	mayi tassa paritāsaṃ kate sati.	1199	
PA_atk-s05_12a:1200_0	82. Sīlakhaṇḍabhayā mayhaṃ, tassa dessaṃ na byāharinti yathā ca sīlabhedabhayena	1200	
PA_atk-s05_12a:1200_1	nihitasattho tassa santikaṃ agamāsi, evaṃ mayhaṃ sīlakhaṇḍabhayā eva tassa porisādassa	1200	
PA_atk-s05_12a:1200_2	dessaṃ aniṭṭhampi na byāhariṃ, kevalaṃ pana mettacittena hitavādī idaṃ idāni vakkhamānaṃ vacanaṃ abhāsiṃ.	1200	
PA_atk-s05_12a:1201_0	Mahāsatto ca gantvā purato ṭhito. Yakkhiniputto taṃ vīmaṃsitukāmo “kosi tvaṃ, kuto	1201	
PA_atk-s05_12a:1201_1	āgato, kiṃ maṃ na jānāsi ‘luddo manussamaṃsakhādako’ti, kasmā ca idhāgatosī”ti pucchi.	1201	
PA_atk-s05_12a:1201_2	Kumāro “ahaṃ jayaddisarañño putto, tvaṃ porisādakoti jānāmi, pitu jīvitaṃ rakkhituṃ	1201	
PA_atk-s05_12a:1201_3	idhāgato, tasmā taṃ muñca, maṃ khādā”ti āha. Puna yakkhiniputto mukhākāreneva “taṃ	1201	
PA_atk-s05_12a:1201_4	tassa puttoti ahaṃ jānāmi, dukkaraṃ pana tayā kataṃ evaṃ āgacchantenā”ti āha. Kumāro	1201	
PA_atk-s05_12a:1201_5	“na idaṃ dukkaraṃ, yaṃ pitu atthe jīvitapariccajanaṃ, mātāpituhetu hi evarūpaṃ puññaṃ	1201	
PA_atk-s05_12a:1201_6	katvā ekanteneva sagge pamodati, ahañca ‘amaraṇadhammo nāma koci satto natthī’ti	1201	
PA_atk-s05_12a:1201_7	jānāmi, attanā ca kiñci kataṃ pāpaṃ nāma na sarāmi, tasmā maraṇatopi me bhayaṃ natthi,	1201	
PA_atk-s05_12a:1201_8	idaṃ sarīraṃ mayā te nissaṭṭhaṃ, aggiṃ jāletvā khādā”ti āha. Tena vuttaṃ –	1201	
PA_atk-s05_12a:1203	“Ujjālehi mahāaggiṃ, papatissāmi rukkhato;	120	
PA_atk-s05_12a:1204	Tvaṃ pakkakālamaññāya, bhakkhaya maṃ pitāmahā”ti.	120	
PA_atk-s05_12a:1205_0	Taṃ sutvā yakkhiniputto “na sakkā imassa maṃsaṃ khādituṃ, upāyena imaṃ palāpessāmī”ti	1205	
PA_atk-s05_12a:1205_1	cintetvā “tena hi araññaṃ pavisitvā sāradārūni āharitvā niddhūme aṅgāre karohi, tattha	1205	
PA_atk-s05_12a:1205_2	te maṃsaṃ pacitvā khādissāmī”ti āha. Mahāsatto tathā katvā tassa ārocesi. So taṃ	1205	
PA_atk-s05_12a:1205_3	olokento “ayaṃ purisasīho maraṇatopi bhayaṃ natthi, evaṃ nibbhayo nāma na mayā diṭṭhapubbo”ti	1205	
PA_atk-s05_12a:1205_4	lomahaṃsajāto kumāraṃ olokesi. Kumāro kissa maṃ olokesi, na yathāvuttaṃ karosīti.	1205	
PA_atk-s05_12a:1205_5	Yakkhiniputto mahāsattaṃ “sattadhā tassa muddhā phaleyya, yo taṃ khādeyyā”ti āha.	1205	
PA_atk-s05_12a:1205_6	“Sace maṃ na khāditukāmosi, atha kasmā aggiṃ kāresī”ti? “Tava pariggaṇhanattha”nti.	1205	
PA_atk-s05_12a:1205_7	“Tvaṃ idāni maṃ kathaṃ pariggaṇhissasi, svāhaṃ tiracchānayoniyaṃ nibbattopi sakkassa	1205	
PA_atk-s05_12a:1205_8	devarañño attānaṃ pariggaṇhituṃ na adāsi”nti imamatthaṃ dassento –	1205	
PA_atk-s05_12a:1206	“Idañhi so brāhmaṇaṃ maññamāno, saso avāsesi sake sarīre;	120	
PA_atk-s05_12a:1207	Teneva so candimā devaputto, sasatthuto kāmaduhajja yakkhā”ti. –	120	
PA_atk-s05_12a:1208	Gāthamāha.	120	
PA_atk-s05_12a:1209_0	Tattha saso avāsesi sake sarīreti attano sarīrahetu imaṃ sarīraṃ khāditvā idha vasāti	1209	
PA_atk-s05_12a:1209_1	evaṃ sake sarīre attano sarīraṃ dento taṃ brāhmaṇarūpaṃ sakkaṃ tattha vāsesi. Sasatthutoti	1209	
PA_atk-s05_12a:1209_2	“sasī”ti evaṃ sasasaddena thuto. Kāmaduhoti kāmavaḍḍhano. Yakkhāti deva.	1209	
PA_atk-s05_12a:1210	Evaṃ mahāsatto cande sasalakkhaṇaṃ kappaṭṭhiyaṃ pāṭihāriyaṃ sakkhiṃ katvā attano sakkenapi pariggaṇhituṃ asakkuṇeyyataṃ abhāsi. Taṃ sutvā porisādo acchariyabbhutacittajāto –	121	
PA_atk-s05_12a:1211	“Cando yathā rāhumukhā pamutto, virocate pannaraseva bhāṇumā;	121	
PA_atk-s05_12a:1212	Evaṃ tuvaṃ porisādā pamutto, viroca kapile mahānubhāva;	121	
PA_atk-s05_12a:1213	Āmodayaṃ pitaraṃ mātarañca, sabbo ca te nandatu ñātipakkho”ti. –	121	
PA_atk-s05_12a:1214_0	Gāthaṃ vatvā “gaccha mahāvīrā”ti kumāraṃ vissajjesi. Sopi taṃ nibbisevanaṃ katvā	1214	
PA_atk-s05_12a:1214_1	pañca sīlāni datvā “yakkho nu kho esa, no”ti vīmaṃsanto “yakkhānaṃ akkhīni rattāni	1214	
PA_atk-s05_12a:1214_2	honti animisāni ca, chāyā ca na paññāyati, asambhīto hoti, na imassa tathā. Tasmā	1214	
PA_atk-s05_12a:1214_3	nāyaṃ yakkho manusso eso, mayhaṃ kira pitu tayo bhātaro yakkhiniyā gahitā, tesu tāya	1214	
PA_atk-s05_12a:1214_4	dve khāditā bhavissanti, eko puttasinehena paṭijaggito bhavissati. Iminā tena bhavitabba”nti	1214	
PA_atk-s05_12a:1214_5	nayaggāhena anumānena sabbaññutaññāṇena viya aviparītato niṭṭhaṃ gantvā “mayhaṃ pitu	1214	
PA_atk-s05_12a:1214_6	ācikkhitvā rajje patiṭṭhāpessāmī”ti cintetvā “na tvaṃ yakkho, pitu me jeṭṭhabhātikosi,	1214	
PA_atk-s05_12a:1214_7	ehi mayā saddhiṃ gantvā kulasantakaṃ rajjaṃ paṭipajjāhī”ti āha. Tena vuttaṃ “tvaṃ	1214	
PA_atk-s05_12a:1214_8	pitāmahā”ti, tvaṃ mama mahāpitāti attho. Itarena “nāhaṃ manusso”ti vutte tena saddhātabbassa	1214	
PA_atk-s05_12a:1214_9	dibbacakkhukatāpasassa santikaṃ nesi. Tāpasena “kiṃ karontā pitā puttā araññe vicarathā”ti	1214	
PA_atk-s05_12a:1214_10	pitubhāve kathite porisādo saddahitvā “gaccha, tāta, tvaṃ, na me rajjena attho, pabbajissāmaha”nti	12141	
PA_atk-s05_12a:1214_11	tāpasassa santike isipabbajjaṃ pabbaji. Tena vuttaṃ –	12141	
PA_atk-s05_12a:1216	“Iti sīlavataṃ hetu, nārakkhiṃ mama jīvitaṃ;	121	
PA_atk-s05_12a:1217	Pabbājesiṃ cahaṃ tassa, sadā pāṇātipātika”nti.	121	
PA_atk-s05_12a:1218	Tattha sīlavataṃ hetūti sīlavantānaṃ mama pitūnaṃ hetu. Atha vā sīlavataṃ hetūti sīlavatahetu, mayhaṃ sīlavatasamādānanimittaṃ tassa abhijjanatthaṃ. Tassāti taṃ porisādaṃ.	121	
PA_atk-s05_12a:1219_0	Atha mahāsatto attano mahāpitaraṃ pabbajitaṃ vanditvā nagarassa samīpaṃ gantvā “kumāro	1219	
PA_atk-s05_12a:1219_1	kira āgato”ti sutvā haṭṭhatuṭṭhena raññā nāgarehi negamajānapadehi ca paccuggato	1219	
PA_atk-s05_12a:1219_2	rājānaṃ vanditvā sabbaṃ pavattiṃ ārocesi. Taṃ sutvā rājā taṅkhaṇaññeva bheriṃ carāpetvā	1219	
PA_atk-s05_12a:1219_3	mahantena parivārena tassa santikaṃ gantvā “ehi, bhātika, rajjaṃ paṭipajjāhī”ti āha.	1219	
PA_atk-s05_12a:1219_4	“Alaṃ, mahārājā”ti. “Tena hi mayhaṃ uyyāne vasā”ti. “Na āgacchāmī”ti. Rājā tassa	1219	
PA_atk-s05_12a:1219_5	assamassa avidūre gāmaṃ nivesetvā bhikkhaṃ paṭṭhapesi. So cūḷakammāsadammanigamo nāma jāto.	1219	
PA_atk-s05_12a:1220	Tadā mātāpitaro mahārājakulāni ahesuṃ, tāpaso sāriputto, porisādo aṅgulimālo, kaniṭṭhā uppalavaṇṇā, aggamahesī rāhulamātā, alīnasattukumāro lokanātho.	122	
PA_atk-s05_12a:1221_0	Tassa idhāpi heṭṭhā vuttanayeneva yathārahaṃ sesapāramiyo niddhāretabbā. Tathā pitarā	1221	
PA_atk-s05_12a:1221_1	nivāriyamāno attano jīvitaṃ pariccajitvā pitu jīvitarakkhaṇatthaṃ “porisādassa santikaṃ	1221	
PA_atk-s05_12a:1221_2	gamissāmī”ti nicchayo, tassa ca santāsapariharaṇatthaṃ nihitasatthassa gamanaṃ, “attano	1221	
PA_atk-s05_12a:1221_3	sīlakhaṇḍanaṃ mā hotū”ti tena piyavācāya samudācāro, tena ca nānānayehi pariggaṇhiyamānassa	1221	
PA_atk-s05_12a:1221_4	maraṇasantāsābhāvo, pitu atthe mayhaṃ sarīraṃ saphalaṃ karissāmīti haṭṭhatuṭṭhabhāvo,	1221	
PA_atk-s05_12a:1221_5	sakkenāpi pariggaṇhituṃ asakkuṇeyyassa sasajātiyampi pariccāgatthaṃ attano jīvitanirapekkhabhāvassa	1221	
PA_atk-s05_12a:1221_6	jānanaṃ, tena samāgamepi ossaṭṭhepi cittassa vikārābhāvo, tassa ca manussabhāvamahāpitubhāvānaṃ	1221	
PA_atk-s05_12a:1221_7	aviparītato jānanaṃ, ñātamatte ca taṃ kulasantake rajje patiṭṭhāpetukāmatā, dhammadesanāya	1221	
PA_atk-s05_12a:1221_8	saṃvejetvā sīlesu patiṭṭhāpananti. Evamādayo idha bodhisattassa guṇānubhāvā vibhāvetabbāti.	1221	
PA_atk-s05_12a:1222	Alīnasattucariyāvaṇṇanā niṭṭhitā.	122	
PA_atk-s05_12a:1223	10. Saṅkhapālacariyāvaṇṇanā	122	
PA_atk-s05_12a:1224_0	85. Dasame saṅkhapālotiādīsu ayaṃ saṅkhepattho – devabhogasampattisadisāya mahatiyā	1224	
PA_atk-s05_12a:1224_1	nāgiddhiyā samannāgatattā mahiddhiko. Heṭṭhā dve, upari dveti catasso dāṭhā āvudhā	1224	
PA_atk-s05_12a:1224_2	etassāti dāṭhāvudho. Uggatejavisatāya ghoraviso. Nāgayonisiddhāhi dvīhi jivhāhi samannāgatoti	1224	
PA_atk-s05_12a:1224_3	dvijivho. Mahānubhāvānampi urena gamanato “uragā”ti laddhanāmānaṃ nāgānaṃ adhipatibhāvato uragādhibhū.	1224	
PA_atk-s05_12a:1225_0	86. Dvinnaṃ maggānaṃ vinivijjhitvā sandhibhāvena gataṭṭhānasaṅkhāte catuppathe. Aparāparaṃ	1225	
PA_atk-s05_12a:1225_1	mahājanasañcaraṇaṭṭhānabhūte mahāmagge. Tato eva mahājanasamākiṇṇabhāvena nānājanasamākule.	1225	
PA_atk-s05_12a:1225_2	Idāni vakkhamānānaṃ catunnaṃ aṅgānaṃ vasena caturo aṅge. Adhiṭṭhāya adhiṭṭhahitvā,	1225	
PA_atk-s05_12a:1225_3	citte ṭhapetvā. Yadāhaṃ saṅkhapālo nāma yathāvuttarūpo nāgarājā homi, tadā heṭṭhā	1225	
PA_atk-s05_12a:1225_4	vuttappakāre ṭhāne vāsaṃ uposathavāsavasena nivāsaṃ akappayiṃ kappesiṃ.	1225	
PA_atk-s05_12a:1226_0	Mahāsatto hi dānasīlādipuññapasuto hutvā bodhipariyesanavasena aparāparaṃ devamanussagatīsu	1226	
PA_atk-s05_12a:1226_1	saṃsaranto kadāci devabhogasadisasampattike nāgabhavane nibbattitvā saṅkhapālo nāma	1226	
PA_atk-s05_12a:1226_2	nāgarājā ahosi mahiddhiko mahānubhāvo. So gacchante kāle tāya sampattiyā vippaṭisārī	1226	
PA_atk-s05_12a:1226_3	hutvā manussayoniṃ patthento uposathavāsaṃ vasi. Athassa nāgabhavane vasantassa uposathavāso	1226	
PA_atk-s05_12a:1226_4	na sampajjati, sīlaṃ saṃkilissati, tena so nāgabhavanā nikkhamitvā kaṇhavaṇṇāya nadiyā	1226	
PA_atk-s05_12a:1226_5	avidūre mahāmaggassa ca ekapadikamaggassa ca antare ekaṃ vammikaṃ parikkhipitvā uposathaṃ	1226	
PA_atk-s05_12a:1226_6	adhiṭṭhāya cātuddasapannarasesu samādinnasīlo “mama cammādīni atthikā gaṇhantū”ti	1226	
PA_atk-s05_12a:1226_7	attānaṃ dānamukhe vissajjetvā nipajjati, pāṭipade nāgabhavanaṃ gacchati. Tena vuttaṃ	1226	
PA_atk-s05_12a:1226_8	“punāparaṃ yadā homi, saṅkhapālo”tiādi. Tassattho vutto eva.	1226	
PA_atk-s05_12a:1227_0	87. Yaṃ panettha chaviyā cammenātiādikaṃ “caturo aṅge adhiṭṭhāyā”ti vuttaṃ caturaṅgādhiṭṭhānadassanaṃ.	1227	
PA_atk-s05_12a:1227_1	Chavicammāni hi idha ekamaṅgaṃ. Evaṃ uposathavāsaṃ vasantassa mahāsattassa dīgho addhā vītivatto.	1227	
PA_atk-s05_12a:1228_0	Athekadivasaṃ tasmiṃ tathā sīlaṃ samādiyitvā nipanne soḷasa bhojaputtā “maṃsaṃ āharissāmā”ti	1228	
PA_atk-s05_12a:1228_1	āvudhahatthā araññe carantā kiñci alabhitvā nikkhamantā taṃ vammikamatthake nipannaṃ	1228	
PA_atk-s05_12a:1228_2	disvā “mayaṃ ajja godhāpotakampi na labhimhā, imaṃ nāgarājānaṃ vadhitvā khādissāmā”ti	1228	
PA_atk-s05_12a:1228_3	cintetvā “mahā kho panesa gayhamāno palāyeyyāti yathānipannakaṃyeva naṃ bhogesu sūlehi	1228	
PA_atk-s05_12a:1228_4	vijjhitvā dubbalaṃ katvā gaṇhissāmā”ti sūlāni ādāya upasaṅkamiṃsu. Bodhisattassāpi	1228	
PA_atk-s05_12a:1228_5	sarīraṃ mahantaṃ ekadoṇikanāvappamāṇaṃ vaṭṭetvā ṭhapitasumanapupphadāmaṃ viya jiñjukaphalasadisehi	1228	
PA_atk-s05_12a:1228_6	akkhīhi jayasumanapupphasadisena ca sīsena samannāgataṃ ativiya sobhati. So tesaṃ	1228	
PA_atk-s05_12a:1228_7	soḷasannaṃ janānaṃ padasaddena bhogantarato sīsaṃ nīharitvā rattakkhīni ummīletvā	1228	
PA_atk-s05_12a:1228_8	te sūlahatthe āgacchante disvā “ajja mayhaṃ manoratho matthakaṃ pāpuṇissatī”ti attānaṃ	1228	
PA_atk-s05_12a:1228_9	dānamukhe niyyātetvā “ime mama sarīraṃ sattīhi koṭṭetvā chiddāvachiddaṃ karonte na	1228	
PA_atk-s05_12a:1228_10	olokessāmī”ti attano sīlakhaṇḍabhayena daḷhaṃ adhiṭṭhānaṃ adhiṭṭhahitvā sīsaṃ bhogantare	12281	
PA_atk-s05_12a:1228_11	eva pavesetvā nipajji.	12281	
PA_atk-s05_12a:1229_0	Atha naṃ te upagantvā naṅguṭṭhe gahetvā ākaḍḍhantā bhūmiyaṃ pātetvā tikhiṇasūlehi	1229	
PA_atk-s05_12a:1229_1	aṭṭhasu ṭhānesu vijjhitvā sakaṇṭakā kāḷavettayaṭṭhiyo pahāramukhehi pavesetvā aṭṭhasu	1229	
PA_atk-s05_12a:1229_2	ṭhānesu kājehi ādāya mahāmaggaṃ paṭipajjiṃsu. Mahāsatto sūlehi vijjhanato paṭṭhāya	1229	
PA_atk-s05_12a:1229_3	ekaṭṭhānepi akkhīni ummīletvā te na olokesi. Tassa aṭṭhahi kājehi ādāya nīyamānassa	1229	
PA_atk-s05_12a:1229_4	sīsaṃ olambitvā bhūmiṃ paharati. Atha naṃ “sīsamassa olambatī”ti mahāmagge nipajjāpetvā	1229	
PA_atk-s05_12a:1229_5	sukhumena sūlena nāsāpuṭe vijjhitvā rajjukaṃ pavesetvā sīsaṃ ukkhipitvā kājakoṭiyaṃ	1229	
PA_atk-s05_12a:1229_6	laggetvā punapi ukkhipitvā maggaṃ paṭipajjiṃsu. Tena vuttaṃ –	1229	
PA_atk-s05_12a:1231	“Addasaṃsu bhojaputtā, kharā luddā akāruṇā;	123	
PA_atk-s05_12a:1232	Upagañchuṃ mamaṃ tattha, daṇḍamuggarapāṇino.	123	
PA_atk-s05_12a:1234	“Nāsāya vinivijjhitvā, naṅguṭṭhe piṭṭhikaṇṭake;	123	
PA_atk-s05_12a:1235	Kāje āropayitvāna, bhojaputtā hariṃsu ma”nti.	123	
PA_atk-s05_12a:1236_0	Tattha bhojaputtāti luddaputtā. Kharāti kakkhaḷā, pharusakāyavacīkammantā. Luddāti	1236	
PA_atk-s05_12a:1236_1	dāruṇā, ghoramānasā. Akāruṇāti nikkaruṇā. Daṇḍamuggarapāṇinoti caturassadaṇḍahatthā.	1236	
PA_atk-s05_12a:1236_2	Nāsāya vinivijjhitvāti rajjukaṃ pavesetuṃ sukhumena sūlena nāsāpuṭe vijjhitvā. Naṅguṭṭhe	1236	
PA_atk-s05_12a:1236_3	piṭṭhikaṇṭaketi naṅguṭṭhappadese tattha tattha piṭṭhikaṇṭakasamīpe ca vinivijjhitvāti	1236	
PA_atk-s05_12a:1236_4	sambandho. Kāje āropayitvānāti aṭṭhasu ṭhānesu vinivijjhitvā baddhesu aṭṭhasu vettalatāmaṇḍalesu	1236	
PA_atk-s05_12a:1236_5	ekekasmiṃ ovijjhitaṃ ekekaṃ kājaṃ dve dve bhojaputtā attano attano khandhaṃ āropetvā.	1236	
PA_atk-s05_12a:1237_0	90. Sasāgarantaṃ pathavinti samuddapariyantaṃ mahāpathaviṃ. Sakānanaṃ sapabbatanti	1237	
PA_atk-s05_12a:1237_1	saddhiṃ kānanehi pabbatehi cāti sakānanaṃ sapabbatañca. Nāsāvātena jhāpayeti sacāhaṃ	1237	
PA_atk-s05_12a:1237_2	icchamāno icchanto kujjhitvā nāsāvātaṃ vissajjeyyaṃ, samuddapariyantaṃ sakānanaṃ	1237	
PA_atk-s05_12a:1237_3	sapabbataṃ imaṃ mahāpathaviṃ jhāpeyyaṃ, saha nāsāvātavissajjanena chārikaṃ kareyyaṃ,	1237	
PA_atk-s05_12a:1237_4	etādiso tadā mayhaṃ ānubhāvo.	1237	
PA_atk-s05_12a:1238_0	91. Evaṃ santepi sūlehi vinivijjhante, koṭṭayantepi sattibhi. Bhojaputte na kuppāmīti	1238	
PA_atk-s05_12a:1238_1	dubbalabhāvakaraṇatthaṃ vettalatāpavesanatthañca sāradārūhi tacchetvā katehi tikhiṇasūlehi	1238	
PA_atk-s05_12a:1238_2	aṭṭhasu ṭhānesu vijjhantepi dubbalabhāvakaraṇatthaṃ tikhiṇāhi sattīhi tahiṃ tahiṃ	1238	
PA_atk-s05_12a:1238_3	koṭṭayantepi bhojaputtānaṃ luddānaṃ na kuppāmi. Esā me sīlapāramīti evaṃ mahānubhāvassa	1238	
PA_atk-s05_12a:1238_4	tathā adhiṭṭhahantassa yā me mayhaṃ sīlakhaṇḍabhayena tesaṃ akujjhanā, esā ekanteneva	1238	
PA_atk-s05_12a:1238_5	jīvitanirapekkhabhāvena pavattā mayhaṃ sīlapāramī, sīlavasena paramatthapāramīti attho.	1238	
PA_atk-s05_12a:1239_0	Tathā pana bodhisatte tehi nīyamāne mithilanagaravāsī āḷāro nāma kuṭumbiko pañcasakaṭasatāni	1239	
PA_atk-s05_12a:1239_1	ādāya sukhayānake nisīditvā gacchanto te bhojaputte mahāsattaṃ harante disvā kāruññaṃ	1239	
PA_atk-s05_12a:1239_2	uppādetvā te ludde pucchi – “kissāyaṃ nāgo nīyati, netvā cimaṃ kiṃ karissathā”ti?	1239	
PA_atk-s05_12a:1239_3	Te “imassa nāgassa maṃsaṃ sāduñca muduñca thūlañca pacitvā khādissāmā”ti āhaṃsu.	1239	
PA_atk-s05_12a:1239_4	Atha so tesaṃ soḷasavāhagoṇe pasataṃ pasataṃ suvaṇṇamāsake sabbesaṃ nivāsanapārupanāni	1239	
PA_atk-s05_12a:1239_5	bhariyānampi tesaṃ vatthābharaṇāni datvā “sammā, ayaṃ mahānubhāvo nāgarājā, attano	1239	
PA_atk-s05_12a:1239_6	sīlaguṇena tumhākaṃ na dubbhi, imaṃ kilamantehi bahuṃ tumhehi apuññaṃ pasutaṃ, vissajjethā”ti	1239	
PA_atk-s05_12a:1239_7	āha. Te “ayaṃ amhākaṃ manāpo bhakkho, bahū ca no uragā bhuttapubbā, tathāpi tava	1239	
PA_atk-s05_12a:1239_8	vacanaṃ amhehi pūjetabbaṃ, tasmā imaṃ nāgaṃ vissajjessāmā”ti vissajjetvā mahāsattaṃ	1239	
PA_atk-s05_12a:1239_9	bhūmiyaṃ nipajjāpetvā attano kakkhaḷatāya tā kaṇṭakācitā āvutā kāḷavettalatā koṭiyaṃ	1239	
PA_atk-s05_12a:1239_10	gahetvā ākaḍḍhituṃ ārabhiṃsu.	12391	
PA_atk-s05_12a:1240_0	Atha so nāgarājānaṃ kilamantaṃ disvā akilamentova asinā latā chinditvā dārakānaṃ	1240	
PA_atk-s05_12a:1240_1	kaṇṇavedhato paṭiharaṇaniyāmena adukkhāpento saṇikaṃ nīhari. Tasmiṃ kāle te bhojaputtā	1240	
PA_atk-s05_12a:1240_2	yaṃ bandhanaṃ tassa natthuto pavesetvā paṭimukkaṃ, taṃ bandhanaṃ saṇikaṃ mocayiṃsu.	1240	
PA_atk-s05_12a:1240_3	Mahāsatto muhuttaṃ pācīnābhimukho gantvā assupuṇṇehi nettehi āḷāraṃ olokesi. Luddā	1240	
PA_atk-s05_12a:1240_4	thokaṃ gantvā “urago dubbalo, matakāle gahetvāva naṃ gamissāmā”ti nilīyiṃsu. Āḷāro	1240	
PA_atk-s05_12a:1240_5	mahāsattassa añjaliṃ paggayha “gaccheva kho tvaṃ, mahānāga, mā taṃ luddā puna gahesu”nti	1240	
PA_atk-s05_12a:1240_6	vadanto thokaṃ taṃ nāgaṃ anugantvā nivatti.	1240	
PA_atk-s05_12a:1241_0	Bodhisatto nāgabhavanaṃ gantvā tattha papañcaṃ akatvā mahantena parivārena nikkhamitvā	1241	
PA_atk-s05_12a:1241_1	āḷāraṃ upasaṅkamitvā nāgabhavanassa vaṇṇaṃ kathetvā taṃ tattha netvā tīhi kaññāsatehi	1241	
PA_atk-s05_12a:1241_2	saddhiṃ mahantamassa yasaṃ datvā dibbehi kāmehi santappesi. Āḷāro nāgabhavane ekavassaṃ	1241	
PA_atk-s05_12a:1241_3	vasitvā dibbe kāme paribhuñjitvā “icchāmahaṃ, samma, pabbajitu”nti nāgarājassa kathetvā	1241	
PA_atk-s05_12a:1241_4	pabbajitaparikkhāre gahetvā tato nikkhamitvā himavantappadesaṃ gantvā pabbajitvā	1241	
PA_atk-s05_12a:1241_5	tattha ciraṃ vasitvā aparabhāge cārikaṃ caranto bārāṇasiṃ patvā bārāṇasiraññā samāgato	1241	
PA_atk-s05_12a:1241_6	tena ācārasampattiṃ nissāya pasannena “tvaṃ uḷārabhogā maññe kulā pabbajito, kena	1241	
PA_atk-s05_12a:1241_7	nu kho kāraṇena pabbajitosī”ti puṭṭho attano pabbajjākāraṇaṃ kathento luddānaṃ hatthato	1241	
PA_atk-s05_12a:1241_8	bodhisattassa vissajjāpanaṃ ādiṃ katvā sabbaṃ pavattiṃ rañño ācikkhitvā –	1241	
PA_atk-s05_12a:1242	“Diṭṭhā mayā mānusakāpi kāmā, asassatā vipariṇāmadhammā;	124	
PA_atk-s05_12a:1243	Ādīnavaṃ kāmaguṇesu disvā, saddhāyahaṃ pabbajitomhi, rāja.	124	
PA_atk-s05_12a:1244	“Dumapphalānīva patanti māṇavā, daharā ca vuddhā ca sarīrabhedā;	124	
PA_atk-s05_12a:1245	Etampi disvā pabbajitomhi rāja, apaṇṇakaṃ sāmaññameva seyyo”ti. –	124	
PA_atk-s05_12a:1246	Imāhi gāthāhi dhammaṃ desesi.	124	
PA_atk-s05_12a:1247	Taṃ sutvā rājā –	124	
PA_atk-s05_12a:1248	“Addhā have sevitabbā sapaññā, bahussutā ye bahuṭhānacintino;	124	
PA_atk-s05_12a:1249	Nāgañca sutvāna tavañcaḷāra, kāhāmi puññāni anappakānī”ti. –	124	
PA_atk-s05_12a:1250	Āha.	125	
PA_atk-s05_12a:1251	Athassa tāpaso –	125	
PA_atk-s05_12a:1252	“Addhā have sevitabbā sapaññā, bahussutā ye bahuṭhānacintino;	125	
PA_atk-s05_12a:1253	Nāgañca sutvāna mamañca rāja, karohi puññāni anappakānī”ti. –	125	
PA_atk-s05_12a:1254_0	Evaṃ dhammaṃ desetvā tattheva cattāro vassānamāse vasitvā puna himavantaṃ gantvā	1254	
PA_atk-s05_12a:1254_1	yāvajīvaṃ cattāro brahmavihāre bhāvetvā brahmalokūpago ahosi. Bodhisattopi yāvajīvaṃ	1254	
PA_atk-s05_12a:1254_2	uposathavāsaṃ vasitvā saggapuraṃ pūresi. Sopi rājā dānādīni puññāni katvā yathākammaṃ gato.	1254	
PA_atk-s05_12a:1255	Tadā āḷāro sāriputtatthero ahosi, bārāṇasirājā ānandatthero, saṅkhapālanāgarājā lokanātho.	125	
PA_atk-s05_12a:1256_0	Tassa sarīrapariccāgo dānapāramī, tathārūpenapi visatejena samannāgatassa tathārūpāyapi	1256	
PA_atk-s05_12a:1256_1	pīḷāya sati sīlassa abhinnatā sīlapāramī, devabhogasampattisadisaṃ bhogaṃ pahāya	1256	
PA_atk-s05_12a:1256_2	nāgabhavanato nikkhamitvā samaṇadhammakaraṇaṃ nekkhammapāramī, “dānādiatthaṃ idañcidañca	1256	
PA_atk-s05_12a:1256_3	kātuṃ vaṭṭatī”ti saṃvidahanaṃ paññāpāramī, kāmavitakkavinodanaṃ adhivāsanavīriyañca	1256	
PA_atk-s05_12a:1256_4	vīriyapāramī, adhivāsanakhanti khantipāramī, saccasamādānaṃ saccapāramī, acalasamādānādhiṭṭhānaṃ	1256	
PA_atk-s05_12a:1256_5	adhiṭṭhānapāramī, bhojaputte upādāya sabbasattesu mettānuddayabhāvo mettāpāramī,	1256	
PA_atk-s05_12a:1256_6	vedanāya sattasaṅkhārakatavippakāresu ca majjhattabhāvo upekkhāpāramīti evaṃ dasa	1256	
PA_atk-s05_12a:1256_7	pāramiyo labbhanti. Sīlapāramī pana atisayavatīti katvā sā eva desanaṃ āruḷhā. Tathā	1256	
PA_atk-s05_12a:1256_8	idha bodhisattassa guṇānubhāvā “yojanasatike nāgabhavanaṭṭhāne”tiādinā bhūridattacariyāyaṃ	1256	
PA_atk-s05_12a:1256_9	vuttanayeneva yathārahaṃ vibhāvetabbāti.	1256	
PA_atk-s05_12a:1257	Saṅkhapālacariyāvaṇṇanā niṭṭhitā.	125	
PA_atk-s05_12a:1258_0	Eteti ye hatthināgacariyādayo imasmiṃ vagge niddiṭṭhā anantaragāthāya ca “hatthināgo	1258	
PA_atk-s05_12a:1258_1	bhūridatto”tiādinā uddānavasena saṅgahetvā dassitā nava cariyā, te sabbe visesato	1258	
PA_atk-s05_12a:1258_2	sīlapāramipūraṇavasena pavattiyā sīlaṃ balaṃ etesanti sīlabalā. Sīlassa paramatthapāramibhūtassa	1258	
PA_atk-s05_12a:1258_3	parikkharaṇato santānassa ca paribhāvanāvasena abhisaṅkharaṇato parikkhārā. Ukkaṃsagatāya	1258	
PA_atk-s05_12a:1258_4	sīlaparamatthapāramiyā asampuṇṇattā padeso etesaṃ atthi, na nippadesoti padesikā	1258	
PA_atk-s05_12a:1258_5	sappadesā. Kasmāti ce? Āha “jīvitaṃ parirakkhitvā, sīlāni anurakkhisa”nti, yasmā	1258	
PA_atk-s05_12a:1258_6	etesu hatthināgacariyādīsu ahaṃ attano jīvitaṃ ekadesena parirakkhitvāva sīlāni anurakkhiṃ,	1258	
PA_atk-s05_12a:1258_7	jīvitaṃ na sabbathā pariccajiṃ, ekanteneva pana saṅkhapālassa me sato sabbakālampi	1258	
PA_atk-s05_12a:1258_8	jīvitaṃ yassa kassaci niyyattaṃ, saṅkhapālanāgarājassa pana me mahānubhāvassa uggavisatejassa	1258	
PA_atk-s05_12a:1258_9	sato samānassa sabbakālampi tehi luddehi samāgame tato pubbepi pacchāpi sato evaṃ	1258	
PA_atk-s05_12a:1258_10	puggalavibhāgaṃ akatvā yassa kassaci sīlānurakkhaṇatthameva jīvitaṃ ekaṃseneva niyyattaṃ	12581	
PA_atk-s05_12a:1258_11	nīyātitaṃ dānamukhe nissaṭṭhaṃ, tasmā sā sīlapāramīti yasmā cetadevaṃ, tasmā tena	12581	
PA_atk-s05_12a:1258_12	kāraṇena sā paramatthapāramibhāvaṃ pattā mayhaṃ sīlapāramīti dassetīti.	12581	
PA_atk-s05_12a:1259	Paramatthadīpaniyā cariyāpiṭakasaṃvaṇṇanāya	125	
PA_atk-s05_12a:1260	Dasavidhacariyāsaṅgahassa visesato	126	
PA_atk-s05_12a:1261	Sīlapāramivibhāvanassa	126	
PA_atk-s05_12a:1262	Dutiyavaggassa atthavaṇṇanā niṭṭhitā.	126	
PA_atk-s05_12a:1263	3. Yudhañjayavaggo	126	
PA_atk-s05_12a:1264	1. Yudhañjayacariyāvaṇṇanā	126	
PA_atk-s05_12a:1265	1. Tatiyavaggassa paṭhame amitayasoti aparimitaparivāravibhavo. Rājaputto yudhañjayoti rammanagare sabbadattassa nāma rañño putto nāmena yudhañjayo nāma.	126	
PA_atk-s05_12a:1266_0	Ayañhi bārāṇasī udayajātake surundhananagaraṃ nāma jātā. Cūḷasutasomajātake sudassanaṃ	1266	
PA_atk-s05_12a:1266_1	nāma, soṇanandajātake brahmavaḍḍhanaṃ nāma, khaṇḍahālajātake pupphavatī nāma, imasmiṃ	1266	
PA_atk-s05_12a:1266_2	pana yudhañjayajātake rammanagaraṃ nāma ahosi, evamassa kadāci nāmaṃ parivattati.	1266	
PA_atk-s05_12a:1266_3	Tena vuttaṃ – “rājaputtoti rammanagare sabbadattassa nāma rañño putto”ti. Tassa pana	1266	
PA_atk-s05_12a:1266_4	rañño puttasahassaṃ ahosi. Bodhisatto jeṭṭhaputto, tassa rājā uparajjaṃ adāsi. So	1266	
PA_atk-s05_12a:1266_5	heṭṭhā vuttanayeneva divase divase mahādānaṃ pavattesi. Evaṃ gacchante kāle bodhisatto	1266	
PA_atk-s05_12a:1266_6	ekadivasaṃ pātova rathavaraṃ abhiruhitvā mahantena sirivibhavena uyyānakīḷaṃ gacchanto	1266	
PA_atk-s05_12a:1266_7	rukkhaggatiṇaggasākhaggamakkaṭakasuttajālādīsu muttājālākārena lagge ussāvabindū	1266	
PA_atk-s05_12a:1266_8	disvā “samma sārathi, kiṃ nāmeta”nti pucchitvā “ete, deva, himasamaye patanakaussāvabindū	1266	
PA_atk-s05_12a:1266_9	nāmā”ti sutvā divasabhāgaṃ uyyāne kīḷitvā sāyanhakāle paccāgacchanto te adisvā “samma	1266	
PA_atk-s05_12a:1266_10	sārathi, kahaṃ te ussāvabindū, na te idāni passāmī”ti pucchitvā “deva, sūriye uggacchante	12661	
PA_atk-s05_12a:1266_11	sabbe bhijjitvā vilayaṃ gacchantī”ti sutvā “yathā ime uppajjitvā bhijjanti, evaṃ	12661	
PA_atk-s05_12a:1266_12	imesaṃ sattānaṃ jīvitasaṅkhārāpi tiṇagge ussāvabindusadisāva, tasmā mayā byādhijarāmaraṇehi	12661	
PA_atk-s05_12a:1266_13	apīḷiteneva mātāpitaro āpucchitvā pabbajituṃ vaṭṭatī”ti ussāvabindumeva ārammaṇaṃ	12661	
PA_atk-s05_12a:1266_14	katvā āditte viya tayo bhave passanto attano gehaṃ āgantvā alaṅkatapaṭiyattāya vinicchayasālāya	12661	
PA_atk-s05_12a:1266_15	nisinnassa pitu santikameva gantvā pitaraṃ vanditvā ekamantaṃ ṭhito pabbajjaṃ yāci. Tena vuttaṃ –	12661	
PA_atk-s05_12a:1267	“Ussāvabinduṃ sūriyātape, patitaṃ disvāna saṃvijiṃ.	126	
PA_atk-s05_12a:1269	“Taññevādhipatiṃ katvā, saṃvegamanubrūhayiṃ;	126	
PA_atk-s05_12a:1270	Mātāpitū ca vanditvā, pabbajjamanuyācaha”nti.	127	
PA_atk-s05_12a:1271_0	Tattha sūriyātapeti sūriyātapahetu, sūriyarasmisamphassanimittaṃ. “Sūriyātapenā”tipi	1271	
PA_atk-s05_12a:1271_1	pāṭho. Patitaṃ disvānāti vinaṭṭhaṃ passitvā, pubbe rukkhaggādīsu muttājālādiākārena	1271	
PA_atk-s05_12a:1271_2	laggaṃ hutvā dissamānaṃ sūriyarasmisamphassena vinaṭṭhaṃ paññācakkhunā oloketvā.	1271	
PA_atk-s05_12a:1271_3	Saṃvijinti yathā etāni, evaṃ sattānaṃ jīvitānipi lahuṃ lahuṃ bhijjamānasabhāvānīti	1271	
PA_atk-s05_12a:1271_4	aniccatāmanasikāravasena saṃvegamāpajjiṃ.	1271	
PA_atk-s05_12a:1272_0	Taññevādhipatiṃ katvā, saṃvegamanubrūhayinti taññeva ussāvabindūnaṃ aniccataṃ adhipatiṃ	1272	
PA_atk-s05_12a:1272_1	mukhaṃ pubbaṅgamaṃ purecārikaṃ katvā tatheva sabbasaṅkhārānaṃ ittaraṭṭhitikataṃ parittakālataṃ	1272	
PA_atk-s05_12a:1272_2	manasikaronto ekavāraṃ uppannaṃ saṃvegaṃ punappunaṃ uppādanena anuvaḍḍhesiṃ. Pabbajjamanuyācahanti	1272	
PA_atk-s05_12a:1272_3	“tiṇagge ussāvabindū viya na ciraṭṭhitike sattānaṃ jīvite mayā byādhijarāmaraṇehi	1272	
PA_atk-s05_12a:1272_4	anabhibhūteneva pabbajitvā yattha etāni na santi, taṃ amataṃ mahānibbānaṃ gavesitabba”nti	1272	
PA_atk-s05_12a:1272_5	cintetvā mātāpitaro upasaṅkamitvā vanditvā “pabbajjaṃ me anujānāthā”ti te ahaṃ pabbajjaṃ	1272	
PA_atk-s05_12a:1272_6	yāciṃ. Evaṃ mahāsattena pabbajjāya yācitāya sakalanagare mahantaṃ kolāhalamahosi	1272	
PA_atk-s05_12a:1272_7	– “uparājā kira yudhañjayo pabbajitukāmo”ti.	1272	
PA_atk-s05_12a:1273_0	Tena ca samayena kāsiraṭṭhavāsino rājānaṃ daṭṭhuṃ āgantvā rammake paṭivasanti. Te	1273	
PA_atk-s05_12a:1273_1	sabbepi sannipatiṃsu. Iti sapariso rājā negamā ceva jānapadā ca bodhisattassa mātā	1273	
PA_atk-s05_12a:1273_2	devī ca sabbe ca orodhā mahāsattaṃ “mā kho tvaṃ, tāta kumāra, pabbajī”ti nivāresuṃ.	1273	
PA_atk-s05_12a:1273_3	Tattha rājā “sace te kāmehi ūnaṃ, ahaṃ te paripūrayāmi, ajjeva rajjaṃ paṭipajjāhī”ti	1273	
PA_atk-s05_12a:1273_4	āha. Tassa mahāsatto –	1273	
PA_atk-s05_12a:1274	“Mā maṃ deva nivārehi, pabbajantaṃ rathesabha;	127	
PA_atk-s05_12a:1275	Māhaṃ kāmehi sammatto, jarāya vasamanvagū”ti. –	127	
PA_atk-s05_12a:1276	Attano pabbajjāchandameva vatvā taṃ sutvā saddhiṃ orodhehi mātuyā karuṇaṃ paridevantiyā –	127	
PA_atk-s05_12a:1277	“Ussāvova tiṇaggamhi, sūriyuggamanaṃ pati;	127	
PA_atk-s05_12a:1278	Evamāyu manussānaṃ, mā maṃ amma nivārayā”ti. –	127	
PA_atk-s05_12a:1279_0	Attano pabbajjākāraṇaṃ kathetvā nānappakāraṃ tehi yāciyamānopi abhisaṃvaḍḍhamānasaṃvegattā	1279	
PA_atk-s05_12a:1279_1	anosakkitamānaso piyatare mahati ñātiparivaṭṭe uḷāre rājissariye ca nirapekkhacitto	1279	
PA_atk-s05_12a:1279_2	pabbaji. Tena vuttaṃ –	1279	
PA_atk-s05_12a:1281	“Yācanti maṃ pañjalikā, sanegamā saraṭṭhakā;	128	
PA_atk-s05_12a:1282	Ajjeva putta paṭipajja, iddhaṃ phītaṃ mahāmahiṃ.	128	
PA_atk-s05_12a:1284	“Sarājake sahorodhe, sanegame saraṭṭhake;	128	
PA_atk-s05_12a:1285	Karuṇaṃ paridevante, anapekkho pariccaji”nti.	128	
PA_atk-s05_12a:1286_0	Tattha pañjalikāti paggahitaañjalikā. Sanegamā saraṭṭhakāti negamehi ceva raṭṭhavāsīhi	1286	
PA_atk-s05_12a:1286_1	ca saddhiṃ sabbe rājapurisā “mā kho, tvaṃ deva, pabbajī”ti maṃ yācanti. Mātāpitaro	1286	
PA_atk-s05_12a:1286_2	pana ajjeva putta paṭipajja, gāmanigamarājadhāniabhivuddhiyā vepullappattiyā ca,	1286	
PA_atk-s05_12a:1286_3	iddhaṃ vibhavasārasampattiyā sassādinipphattiyā ca, phītaṃ imaṃ mahāmahiṃ anusāsa,	1286	
PA_atk-s05_12a:1286_4	chattaṃ ussāpetvā rajjaṃ kārehīti yācanti. Evaṃ pana saha raññāti sarājake, tathā	1286	
PA_atk-s05_12a:1286_5	sahorodhe sanegame saraṭṭhake mahājane yathā suṇantānampi pageva passantānaṃ mahantaṃ	1286	
PA_atk-s05_12a:1286_6	kāruññaṃ hoti, evaṃ karuṇaṃ paridevante tattha tattha anapekkho alaggacitto “ahaṃ	1286	
PA_atk-s05_12a:1286_7	tadā pabbaji”nti dasseti.	1286	
PA_atk-s05_12a:1287_0	5-6. Idāni yadatthaṃ cakkavattisirisadisaṃ rajjasiriṃ piyatare ñātibandhave pahāya	1287	
PA_atk-s05_12a:1287_1	siniddhaṃ pariggahaparijanaṃ lokābhimataṃ mahantaṃ yasañca nirapekkho pariccajinti	1287	
PA_atk-s05_12a:1287_2	dassetuṃ dve gāthā abhāsi.	1287	
PA_atk-s05_12a:1288_0	Tattha kevalanti anavasesaṃ itthāgāraṃ samuddapariyantañca pathaviṃ pabbajjādhippāyena	1288	
PA_atk-s05_12a:1288_1	cajamāno evaṃ me sammāsambodhi sakkā adhigantunti bodhiyāyeva kāraṇā na kiñci cintesiṃ,	1288	
PA_atk-s05_12a:1288_2	na tattha īsakaṃ laggaṃ janesinti attho. Tasmāti yasmā mātāpitaro tañca mahāyasaṃ	1288	
PA_atk-s05_12a:1288_3	rajjañca me na dessaṃ, piyameva, tato pana sataguṇena sahassaguṇena satasahassaguṇena	1288	
PA_atk-s05_12a:1288_4	sabbaññutaññāṇameva mayhaṃ piyataraṃ, tasmā mātādīhi saddhiṃ rajjaṃ ahaṃ tadā pariccajinti.	1288	
PA_atk-s05_12a:1289_0	Tadetaṃ sabbaṃ pariccajitvā pabbajjāya mahāsatte nikkhamante tassa kaniṭṭhabhātā	1289	
PA_atk-s05_12a:1289_1	yudhiṭṭhilakumāro nāma pitaraṃ vanditvā pabbajjaṃ anujānāpetvā bodhisattaṃ anubandhi.	1289	
PA_atk-s05_12a:1289_2	Te ubhopi nagarā nikkhamma mahājanaṃ nivattetvā himavantaṃ pavisitvā manorame ṭhāne	1289	
PA_atk-s05_12a:1289_3	assamapadaṃ katvā isipabbajjaṃ pabbajitvā jhānābhiññāyo nibbattetvā vanamūlaphalādīhi	1289	
PA_atk-s05_12a:1289_4	yāvajīvaṃ yāpetvā brahmalokaparāyanā ahesuṃ. Tenāha bhagavā –	1289	
PA_atk-s05_12a:1290	“Ubho kumārā pabbajitā, yudhañjayo yudhiṭṭhilo;	129	
PA_atk-s05_12a:1291	Pahāya mātāpitaro, saṅgaṃ chetvāna maccuno”ti. ;	129	
PA_atk-s05_12a:1292	Tattha saṅgaṃ chetvāna maccunoti maccumārassa sahakārikāraṇabhūtattā santakaṃ rāgadosamohasaṅgaṃ vikkhambhanavasena chinditvā ubhopi pabbajitāti.	129	
PA_atk-s05_12a:1293	Tadā mātāpitaro mahārājakulāni ahesuṃ, yudhiṭṭhilakumāro ānandatthero, yudhañjayo lokanātho.	129	
PA_atk-s05_12a:1294_0	Tassa pabbajjato pubbe pavattitamahādānāni ceva rajjādipariccāgo ca dānapāramī, kāyavacīsaṃvaro	1294	
PA_atk-s05_12a:1294_1	sīlapāramī, pabbajjā ca jhānādhigamo ca nekkhammapāramī, aniccato manasikāraṃ ādiṃ	1294	
PA_atk-s05_12a:1294_2	katvā abhiññādhigamapariyosānā paññā dānādīnaṃ upakārānupakāradhammapariggaṇhanapaññā	1294	
PA_atk-s05_12a:1294_3	ca paññāpāramī, sabbattha tadatthasādhanaṃ vīriyaṃ vīriyapāramī, ñāṇakhanti adhivāsanakhanti	1294	
PA_atk-s05_12a:1294_4	ca khantipāramī, paṭiññāya avisaṃvādanaṃ saccapāramī, sabbattha acalasamādānādhiṭṭhānaṃ	1294	
PA_atk-s05_12a:1294_5	adhiṭṭhānapāramī, sabbasattesu hitacittatāya mettābrahmavihāravasena ca mettāpāramī,	1294	
PA_atk-s05_12a:1294_6	sattasaṅkhārakatavippakāraupekkhanavasena upekkhābrahmavihāravasena ca upekkhāpāramīti	1294	
PA_atk-s05_12a:1294_7	dasa pāramiyo labbhanti. Visesato pana nekkhammapāramīti veditabbā. Tathā akitticariyāyaṃ	1294	
PA_atk-s05_12a:1294_8	viya idhāpi mahāpurisassa acchariyaguṇā yathārahaṃ niddhāretabbā. Tena vuccati “evaṃ	1294	
PA_atk-s05_12a:1294_9	acchariyā hete, abbhutā ca mahesino…pe… dhammassa anudhammato”ti.	1294	
PA_atk-s05_12a:1295	Yudhañjayacariyāvaṇṇanā niṭṭhitā.	129	
PA_atk-s05_12a:1296	2. Somanassacariyāvaṇṇanā	129	
PA_atk-s05_12a:1297_0	7. Dutiye indapatthe puruttameti evaṃnāmake nagaravare. Kāmitoti mātāpituādīhi “aho	1297	
PA_atk-s05_12a:1297_1	vata eko putto uppajjeyyā”ti evaṃ cirakāle patthito. Dayitoti piyāyito. Somanassoti	1297	
PA_atk-s05_12a:1297_2	vissutoti “somanasso”ti evaṃ pakāsanāmo.	1297	
PA_atk-s05_12a:1298_0	8. Sīlavāti dasakusalakammapathasīlena ceva ācārasīlena ca samannāgato. Guṇasampannoti	1298	
PA_atk-s05_12a:1298_1	saddhābāhusaccādiguṇehi upeto, paripuṇṇo vā. Kalyāṇapaṭibhānavāti taṃtaṃitikattabbasādhanena	1298	
PA_atk-s05_12a:1298_2	upāyakosallasaṅkhātena ca sundarena paṭibhānena samannāgato. Vuḍḍhāpacāyīti mātāpitaro	1298	
PA_atk-s05_12a:1298_3	kule jeṭṭhāti evaṃ ye jātivuḍḍhā, ye ca sīlādiguṇehi vuḍḍhā, tesaṃ apacāyanasīlo.	1298	
PA_atk-s05_12a:1298_4	Hirīmāti pāpajigucchanalakkhaṇāya hiriyā samannāgato. Saṅgahesu ca kovidoti dānapiyavacanaatthacariyāsamānattatāsaṅkhātehi	1298	
PA_atk-s05_12a:1298_5	catūhi saṅgahavatthūhi yathārahaṃ sattānaṃ saṅgaṇhanesu kusalo. Evarūpo reṇussa nāma	1298	
PA_atk-s05_12a:1298_6	kururājassa putto somanassoti vissuto yadā homīti sambandho.	1298	
PA_atk-s05_12a:1299_0	9. Tassa rañño patikaroti tena kururājena pati abhikkhaṇaṃ upakattabbabhāvena patikaro	1299	
PA_atk-s05_12a:1299_1	vallabho. Kuhakatāpasoti asantaguṇasambhāvanalakkhaṇena kohaññena jīvitakappanako	1299	
PA_atk-s05_12a:1299_2	eko tāpaso, tassa rañño sakkātabbo ahosi. Ārāmanti phalārāmaṃ, yattha eḷālukalābukumbhaṇḍatipusādivalliphalāni	1299	
PA_atk-s05_12a:1299_3	ceva taṇḍuleyyakādisākañca ropīyati. Mālāvacchanti jātiatimuttakādipupphagacchaṃ,	1299	
PA_atk-s05_12a:1299_4	tena pupphārāmaṃ dasseti. Ettha ca ārāmaṃ katvā tattha mālāvacchañca yathāvuttaphalavacchañca	1299	
PA_atk-s05_12a:1299_5	ropetvā tato laddhadhanaṃ saṃharitvā ṭhapento jīvatīti attho veditabbo.	1299	
PA_atk-s05_12a:1300_0	Tatrāyaṃ anupubbikathā – tadā mahārakkhito nāma tāpaso pañcasatatāpasaparivāro himavante	1300	
PA_atk-s05_12a:1300_1	vasitvā loṇambilasevanatthāya janapadacārikaṃ caranto indapatthanagaraṃ patvā rājuyyāne	1300	
PA_atk-s05_12a:1300_2	vasitvā sapariso piṇḍāya caranto rājadvāraṃ pāpuṇi. Rājā isigaṇaṃ disvā iriyāpathe	1300	
PA_atk-s05_12a:1300_3	pasanno alaṅkatamahātale nisīdāpetvā paṇītenāhārena parivisitvā “bhante, imaṃ vassārattaṃ	1300	
PA_atk-s05_12a:1300_4	mama uyyāneyeva vasathā”ti vatvā tehi saddhiṃ uyyānaṃ gantvā vasanaṭṭhānāni kāretvā	1300	
PA_atk-s05_12a:1300_5	pabbajitaparikkhāre datvā nikkhami. Tato paṭṭhāya sabbepi te rājanivesane bhuñjanti.	1300	
PA_atk-s05_12a:1301_0	Rājā pana aputtako putte pattheti, puttā nuppajjanti. Vassārattaccayena mahārakkhito	1301	
PA_atk-s05_12a:1301_1	“himavantaṃ gamissāmā”ti rājānaṃ āpucchitvā raññā katasakkārasammāno nikkhamitvā	1301	
PA_atk-s05_12a:1301_2	antarāmagge majjhanhikasamaye maggā okkamma ekassa sandacchāyassa rukkhassa heṭṭhā	1301	
PA_atk-s05_12a:1301_3	sapariso nisīdi. Tāpasā kathaṃ samuṭṭhāpesuṃ – “rājā aputtako, sādhu vatassa sace	1301	
PA_atk-s05_12a:1301_4	rājaputtaṃ labheyyā”ti. Mahārakkhito taṃ kathaṃ sutvā “bhavissati nu kho rañño putto,	1301	
PA_atk-s05_12a:1301_5	udāhu no”ti upadhārento “bhavissatī”ti ñatvā “mā tumhe cintayittha, ajja paccūsakāle	1301	
PA_atk-s05_12a:1301_6	eko devaputto cavitvā rañño aggamahesiyā kucchimhi nibbattissatī”ti āha.	1301	
PA_atk-s05_12a:1302_0	Taṃ sutvā eko kūṭajaṭilo “idāni rājakulūpako bhavissāmī”ti cintetvā tāpasānaṃ gamanakāle	1302	
PA_atk-s05_12a:1302_1	gilānālayaṃ katvā nipajjitvā “ehi gacchāmā”ti vutte “na sakkomī”ti āha. Mahārakkhito	1302	
PA_atk-s05_12a:1302_2	tassa nipannakāraṇaṃ ñatvā “yadā sakkosi, tadā āgaccheyyāsī”ti isigaṇaṃ ādāya himavantameva	1302	
PA_atk-s05_12a:1302_3	gato. Kuhako nivattitvā vegena gantvā rājadvāre ṭhatvā “mahārakkhitassa upaṭṭhākatāpaso	1302	
PA_atk-s05_12a:1302_4	āgato”ti rañño ārocāpetvā raññā vegena pakkosāpito pāsādaṃ abhiruyha paññatte āsane	1302	
PA_atk-s05_12a:1302_5	nisīdi. Rājā taṃ vanditvā ekamantaṃ nisinno isīnaṃ ārogyaṃ pucchitvā “bhante, atikhippaṃ	1302	
PA_atk-s05_12a:1302_6	nivattittha, kenatthena āgatatthā”ti āha.	1302	
PA_atk-s05_12a:1303_0	Mahārāja, isigaṇo sukhanisinno “sādhu vatassa sace rañño vaṃsānurakkhako putto uppajjeyyā”ti	1303	
PA_atk-s05_12a:1303_1	kathaṃ samuṭṭhāpesi. Ahaṃ taṃ kathaṃ sutvā “bhavissati nu kho rañño putto, udāhu	1303	
PA_atk-s05_12a:1303_2	no”ti dibbacakkhunā olokento “mahiddhiko devaputto cavitvā aggamahesiyā sudhammāya	1303	
PA_atk-s05_12a:1303_3	kucchimhi nibbattissatī”ti disvā “ajānantā gabbhaṃ nāseyyuṃ, ācikkhissāmi tāva na”nti	1303	
PA_atk-s05_12a:1303_4	tumhākaṃ kathanatthāya āgato, kathitaṃ vo mayā, gacchāmaha”nti. Rājā “bhante, na	1303	
PA_atk-s05_12a:1303_5	sakkā gantu”nti haṭṭhatuṭṭho pasannacitto kuhakatāpasaṃ uyyānaṃ netvā vasanaṭṭhānaṃ	1303	
PA_atk-s05_12a:1303_6	saṃvidahitvā adāsi. So tato paṭṭhāya rājakule bhuñjanto vasati, “dibbacakkhuko”tvevassa nāmaṃ ahosi.	1303	
PA_atk-s05_12a:1304_0	Tadā bodhisatto tāvatiṃsabhavanato cavitvā tattha paṭisandhiṃ gaṇhi, jātassa ca nāmaggahaṇadivase	1304	
PA_atk-s05_12a:1304_1	“somanasso”ti nāmaṃ kariṃsu. So kumāraparihārena vaḍḍhati. Kuhakatāpasopi uyyānassa	1304	
PA_atk-s05_12a:1304_2	ekapasse nānappakāraṃ sūpeyyasākañca phalavalliādayo ca ropetvā paṇṇikānaṃ hatthe	1304	
PA_atk-s05_12a:1304_3	vikkiṇanto dhanaṃ saṃharati. Atha bodhisattassa sattavassikakāle rañño paccanto kupito.	1304	
PA_atk-s05_12a:1304_4	So “tāta, dibbacakkhutāpase mā pamajjā”ti kumāraṃ paṭicchāpetvā paccantaṃ vūpasametuṃ gato.	1304	
PA_atk-s05_12a:1305_0	10-13. Athekadivasaṃ kumāro “jaṭilaṃ passissāmī”ti uyyānaṃ gantvā kūṭajaṭilaṃ ekaṃ	1305	
PA_atk-s05_12a:1305_1	gandhikakāsāvaṃ nivāsetvā ekaṃ pārupitvā ubhohi hatthehi dve ghaṭe gahetvā sākavatthusmiṃ	1305	
PA_atk-s05_12a:1305_2	udakaṃ siñcantaṃ disvā “ayaṃ kūṭajaṭilo attano samaṇadhammaṃ akatvā paṇṇikakammaṃ	1305	
PA_atk-s05_12a:1305_3	karotī”ti ñatvā “kiṃ karosi paṇṇikagahapatikā”ti taṃ lajjāpetvā avanditvā eva nikkhami.	1305	
PA_atk-s05_12a:1306_0	Kūṭajaṭilo “ayaṃ idāneva evarūpo, pacchā ‘ko jānāti kiṃ karissatī’ti idāneva naṃ	1306	
PA_atk-s05_12a:1306_1	nāsetuṃ vaṭṭatī”ti cintetvā rañño āgamanakāle pāsāṇaphalakaṃ ekamantaṃ khipitvā pānīyaghaṭaṃ	1306	
PA_atk-s05_12a:1306_2	bhinditvā paṇṇasālāya tiṇāni vikiritvā sarīraṃ telena makkhetvā paṇṇasālaṃ pavisitvā	1306	
PA_atk-s05_12a:1306_3	sasīsaṃ pārupitvā mahādukkhappatto viya mañce nipajji. Rājā āgantvā nagaraṃ padakkhiṇaṃ	1306	
PA_atk-s05_12a:1306_4	katvā nivesanaṃ apavisitvāva “mama sāmikaṃ dibbacakkhukaṃ passissāmī”ti paṇṇasāladvāraṃ	1306	
PA_atk-s05_12a:1306_5	gantvā taṃ vippakāraṃ disvā “kiṃ nu kho eta”nti anto pavisitvā taṃ nipannakaṃ disvā	1306	
PA_atk-s05_12a:1306_6	pāde parimajjanto pucchi – “kena, tvaṃ bhante, evaṃ viheṭhito, kamajja yamalokaṃ	1306	
PA_atk-s05_12a:1306_7	nemi, taṃ me sīghaṃ ācikkhā”ti.	1306	
PA_atk-s05_12a:1307_0	Taṃ sutvā kūṭajaṭilo nitthunanto uṭṭhāya diṭṭho, mahārāja, tvaṃ me, passitvā tayi	1307	
PA_atk-s05_12a:1307_1	vissāsena ahaṃ imaṃ vippakāraṃ patto, tava puttenamhi evaṃ viheṭhitoti. Taṃ sutvā	1307	
PA_atk-s05_12a:1307_2	rājā coraghātake āṇāpesi – “gacchatha kumārassa sīsaṃ chinditvā sarīrañcassa khaṇḍākhaṇḍikaṃ	1307	
PA_atk-s05_12a:1307_3	chinditvā rathiyā rathiyaṃ vikirathā”ti. Te mātarā alaṅkaritvā attano aṅke nisīdāpitaṃ	1307	
PA_atk-s05_12a:1307_4	kumāraṃ ākaḍḍhiṃsu – “raññā te vadho āṇatto”ti. Kumāro maraṇabhayatajjito mātu aṅkato	1307	
PA_atk-s05_12a:1307_5	vuṭṭhāya – “rañño maṃ dassetha, santi rājakiccānī”ti āha. Te kumārassa vacanaṃ sutvā	1307	
PA_atk-s05_12a:1307_6	māretuṃ avisahantā goṇaṃ viya rajjuyā parikaḍḍhantā netvā rañño dassesuṃ. Tena vuttaṃ	1307	
PA_atk-s05_12a:1307_7	“tamahaṃ disvāna kuhaka”ntiādi.	1307	
PA_atk-s05_12a:1308_0	Tattha thusarāsiṃva ataṇḍulanti taṇḍulakaṇehi virahitaṃ thusarāsiṃ viya, dumaṃva	1308	
PA_atk-s05_12a:1308_1	rukkhaṃ viya, anto mahāsusiraṃ. Kadaliṃva asārakaṃ sīlādisārarahitaṃ tāpasaṃ ahaṃ	1308	
PA_atk-s05_12a:1308_2	disvā natthi imassa sataṃ sādhūnaṃ jhānādidhammo. Kasmā? Sāmaññā samaṇabhāvā sīlamattatopi	1308	
PA_atk-s05_12a:1308_3	apagato parihīno ayaṃ, tathā hi ayaṃ hirīsukkadhammajahito pajahitahirisaṅkhātasukkadhammo.	1308	
PA_atk-s05_12a:1308_4	Jīvitavuttikāraṇāti “kevalaṃ jīvitasseva hetu ayaṃ tāpasaliṅgena caratī”ti cintesinti	1308	
PA_atk-s05_12a:1308_5	dasseti. Parantihīti paranto paccanto nivāsabhūto etesaṃ atthīti parantino, sīmantarikavāsino.	1308	
PA_atk-s05_12a:1308_6	Tehi parantīhi aṭavikehi paccantadeso khobhito ahosi. Taṃ paccantakopaṃ nisedhetuṃ	1308	
PA_atk-s05_12a:1308_7	vūpasametuṃ gacchanto mama pitā kururājā “tāta somanassakumāra, mayhaṃ sāmikaṃ uggatāpanaṃ	1308	
PA_atk-s05_12a:1308_8	ghoratapaṃ paramasantindriyaṃ jaṭilaṃ mā pamajji. So hi amhākaṃ sabbakāmadado, tasmā	1308	
PA_atk-s05_12a:1308_9	yadicchakaṃ cittaruciyaṃ tassa cittānukūlaṃ pavattehi anuvattehī”ti tadā maṃ anusāsīti dasseti.	1308	
PA_atk-s05_12a:1309_0	14. Tamahaṃ gantvānupaṭṭhānanti pitu vacanaṃ anatikkanto taṃ kūṭatāpasaṃ upaṭṭhānatthaṃ	1309	
PA_atk-s05_12a:1309_1	gantvā taṃ sākavatthusmiṃ udakaṃ āsiñcantaṃ disvā “paṇṇiko aya”nti ca ñatvā kacci	1309	
PA_atk-s05_12a:1309_2	te, gahapati, kusalanti, gahapati, te sarīrassa kacci kusalaṃ kusalameva, tathā hi	1309	
PA_atk-s05_12a:1309_3	sākavatthusmiṃ udakaṃ āsiñcasi. Kiṃ vā tava hiraññaṃ vā suvaṇṇaṃ vā āharīyatu, tathā	1309	
PA_atk-s05_12a:1309_4	hi paṇṇikavuttiṃ anutiṭṭhasīti idaṃ vacanaṃ abhāsiṃ.	1309	
PA_atk-s05_12a:1310_0	15. Tena so kupito āsīti tena mayā vuttagahapativādena so mānanissito mānaṃ allīno	1310	
PA_atk-s05_12a:1310_1	kuhako mayhaṃ kupito kuddho ahosi. Kuddho ca samāno “ghātāpemi tuvaṃ ajja, raṭṭhā	1310	
PA_atk-s05_12a:1310_2	pabbājayāmi vā”ti āha.	1310	
PA_atk-s05_12a:1311	Tattha tuvaṃ ajjāti, tvaṃ ajja, idāniyeva rañño āgatakāleti attho.	131	
PA_atk-s05_12a:1312_0	16. Nisedhayitvā paccantanti paccantaṃ vūpasametvā nagaraṃ apaviṭṭho taṅkhaṇaññeva	1312	
PA_atk-s05_12a:1312_1	uyyānaṃ gantvā kuhakaṃ kuhakatāpasaṃ kacci te, bhante, khamanīyaṃ, sammāno te pavattitoti	1312	
PA_atk-s05_12a:1312_2	kumārena te sammāno pavattito ahosi.	1312	
PA_atk-s05_12a:1313_0	17. Kumāro yathā nāsiyoti yathā kumāro nāsiyo nāsetabbo ghātāpetabbo, tathā so pāpo	1313	
PA_atk-s05_12a:1313_1	tassa rañño ācikkhi. Āṇāpesīti mayhaṃ sāmike imasmiṃ dibbacakkhutāpase sati kiṃ mama	1313	
PA_atk-s05_12a:1313_2	na nipphajjati, tasmā puttena me attho natthi, tatopi ayameva seyyoti cintetvā āṇāpesi.	1313	
PA_atk-s05_12a:1314_0	18. Kinti? Sīsaṃ tattheva chinditvāti yasmiṃ ṭhāne taṃ kumāraṃ passatha, tattheva	1314	
PA_atk-s05_12a:1314_1	tassa sīsaṃ chinditvā sarīrañcassa katvāna catukhaṇḍikaṃ caturo khaṇḍe katvā rathiyā	1314	
PA_atk-s05_12a:1314_2	rathiyaṃ nīyantā vīthito vīthiṃ vikkhipantā dassetha. Kasmā? Sā gati jaṭilahīḷitāti	1314	
PA_atk-s05_12a:1314_3	yehi ayaṃ jaṭilo hīḷito, tesaṃ jaṭilahīḷitānaṃ sā gati sā nipphatti so vipākoti.	1314	
PA_atk-s05_12a:1314_4	Jaṭilahīḷitāti vā jaṭilahīḷanahetu sā tassa nipphattīti evañcettha attho daṭṭhabbo.	1314	
PA_atk-s05_12a:1315_0	19. Tatthāti tassa rañño āṇāyaṃ, tasmiṃ vā tāpasassa paribhave. Kāraṇikāti ghātakā,	1315	
PA_atk-s05_12a:1315_1	coraghātakāti attho. Caṇḍāti kurūrā. Luddāti sudāruṇā. Akāruṇāti tasseva vevacanaṃ	1315	
PA_atk-s05_12a:1315_2	kataṃ. “Akaruṇā”tipi pāḷi, nikkaruṇāti attho. Mātu aṅke nisinnassāti mama mātu sudhammāya	1315	
PA_atk-s05_12a:1315_3	deviyā ucchaṅge nisinnassa. “Nisinnassā”ti anādare sāmivacanaṃ. Ākaḍḍhitvā nayanti	1315	
PA_atk-s05_12a:1315_4	manti mātarā alaṅkaritvā attano aṅke nisīdāpitaṃ maṃ rājāṇāya te coraghātakā goṇaṃ	1315	
PA_atk-s05_12a:1315_5	viya rajjuyā ākaḍḍhitvā āghātanaṃ nayanti. Kumāre pana nīyamāne dāsigaṇaparivutā	1315	
PA_atk-s05_12a:1315_6	saddhiṃ orodhehi sudhammā devī nāgarāpi “mayaṃ niraparādhaṃ kumāraṃ māretuṃ na dassāmā”ti	1315	
PA_atk-s05_12a:1315_7	tena saddhiṃyeva agamaṃsu.	1315	
PA_atk-s05_12a:1316_0	20. Bandhataṃ gāḷhabandhananti gāḷhabandhanaṃ bandhantānaṃ tesaṃ kāraṇikapurisānaṃ.	1316	
PA_atk-s05_12a:1316_1	Rājakiriyāni atthi meti mayā rañño vattabbāni rājakiccāni atthi. Tasmā rañño dassetha	1316	
PA_atk-s05_12a:1316_2	maṃ khippanti tesaṃ ahaṃ evaṃ vacanaṃ avacaṃ.	1316	
PA_atk-s05_12a:1317_0	21. Rañño dassayiṃsu, pāpassa pāpasevinoti attanā pāpasīlassa lāmakācārassa kūṭatāpasassa	1317	
PA_atk-s05_12a:1317_1	sevanato pāpasevino rañño maṃ dassayiṃsu. Disvāna taṃ saññāpesinti taṃ mama pitaraṃ	1317	
PA_atk-s05_12a:1317_2	kururājānaṃ passitvā “kasmā maṃ, deva, mārāpesī”ti vatvā tena “kasmā ca pana tvaṃ	1317	
PA_atk-s05_12a:1317_3	mayhaṃ sāmikaṃ dibbacakkhutāpasaṃ gahapativādena samudācari. Idañcidañca vippakāraṃ	1317	
PA_atk-s05_12a:1317_4	karī”ti vutte “deva, gahapatiññeva ‘gahapatī’ti vadantassa ko mayhaṃ doso”ti vatvā	1317	
PA_atk-s05_12a:1317_5	tassa nānāvidhāni mālāvacchāni ropetvā pupphapaṇṇaphalāphalādīnaṃ vikkiṇanaṃ hatthato	1317	
PA_atk-s05_12a:1317_6	cassa tāni devasikaṃ vikkiṇantehi mālākārapaṇṇikehi saddahāpetvā “mālāvatthupaṇṇavatthūni	1317	
PA_atk-s05_12a:1317_7	upadhārethā”ti vatvā paṇṇasālañcassa pavisitvā pupphādivikkiyaladdhaṃ kahāpaṇakabhaṇḍikaṃ	1317	
PA_atk-s05_12a:1317_8	attano purisehi nīharāpetvā rājānaṃ saññāpesiṃ tassa kūṭatāpasabhāvaṃ jānāpesiṃ.	1317	
PA_atk-s05_12a:1317_9	Mamañca vasamānayinti tena saññāpanena “saccaṃ kho pana kumāro vadati, ayaṃ kūṭatāpaso	1317	
PA_atk-s05_12a:1317_10	pubbe appiccho viya hutvā idāni mahāpariggaho jāto”ti yathā tasmiṃ nibbinno mama	13171	
PA_atk-s05_12a:1317_11	vase vattati, evaṃ rājānaṃ mama vasamānesiṃ.	13171	
PA_atk-s05_12a:1318_0	Tato mahāsatto “evarūpassa bālassa rañño santike vasanato himavantaṃ pavisitvā pabbajituṃ	1318	
PA_atk-s05_12a:1318_1	yutta”nti cintetvā rājānaṃ āpucchi – “na me, mahārāja, idha vāsena attho, anujānātha	1318	
PA_atk-s05_12a:1318_2	maṃ pabbajissāmī”ti. Rājā “tāta, mayā anupadhāretvāva te vadho āṇatto, khama mayhaṃ	1318	
PA_atk-s05_12a:1318_3	aparādha”nti mahāsattaṃ khamāpetvā “ajjeva imaṃ rajjaṃ paṭipajjāhī”ti āha. Kumāro	1318	
PA_atk-s05_12a:1318_4	“deva, kimatthi mānusakesu bhogesu, ahaṃ pubbe dīgharattaṃ dibbabhogasampattiyo anubhaviṃ,	1318	
PA_atk-s05_12a:1318_5	na tatthāpi me saṅgo, pabbajissāmevāhaṃ, na tādisassa bālassa paraneyyabuddhino santike	1318	
PA_atk-s05_12a:1318_6	vasāmī”ti vatvā taṃ ovadanto –	1318	
PA_atk-s05_12a:1319	“Anisamma kataṃ kammaṃ, anavatthāya cintitaṃ;	131	
PA_atk-s05_12a:1320	Bhesajjasseva vebhaṅgo, vipāko hoti pāpako.	132	
PA_atk-s05_12a:1321	“Nisamma ca kataṃ kammaṃ, sammāvatthāya cintitaṃ;	132	
PA_atk-s05_12a:1322	Bhesajjasseva sampatti, vipāko hoti bhadrako.	132	
PA_atk-s05_12a:1323	“Alaso gihī kāmabhogī na sādhu, asaññato pabbajito na sādhu;	132	
PA_atk-s05_12a:1324	Rājā na sādhu anisammakārī, yo paṇḍito kodhano taṃ na sādhu.	132	
PA_atk-s05_12a:1325	“Nisamma khattiyo kayirā, nānisamma disampati;	132	
PA_atk-s05_12a:1326	Nisammakārino rāja, yaso kitti ca vaḍḍhati.	132	
PA_atk-s05_12a:1327	“Nisamma daṇḍaṃ paṇayeyya issaro, vegā kataṃ tappati bhūmipāla;	132	
PA_atk-s05_12a:1328	Sammāpaṇīdhī ca narassa atthā, anānutappā te bhavanti pacchā.	132	
PA_atk-s05_12a:1329	“Anānutappāni hi ye karonti, vibhajja kammāyatanāni loke;	132	
PA_atk-s05_12a:1330	Viññuppasatthāni sukhudrayāni, bhavanti buddhānumatāni tāni.	133	
PA_atk-s05_12a:1331	“Āgacchuṃ dovārikā khaggabandhā, kāsāviyā hantu mamaṃ janinda;	133	
PA_atk-s05_12a:1332	Mātuñca aṅkasmimahaṃ nisinno, ākaḍḍhito sahasā tehi deva.	133	
PA_atk-s05_12a:1333	“Kaṭukañhi sambādhaṃ sukicchaṃ patto, madhurampiyaṃ jīvitaṃ laddha rāja;	133	
PA_atk-s05_12a:1334	Kicchenahaṃ ajja vadhā pamutto, pabbajjamevābhimanohamasmī”ti. –	133	
PA_atk-s05_12a:1335	Imāhi gāthāhi dhammaṃ desesi.	133	
PA_atk-s05_12a:1336_0	Tattha anisammāti anupadhāretvā. Anavatthāyāti avavatthapetvā. Vebhaṅgoti vipatti.	1336	
PA_atk-s05_12a:1336_1	Vipākoti nipphatti. Asaññatoti asaṃvuto dussīlo. Paṇayeyyāti paṭṭhapeyya. Vegāti	1336	
PA_atk-s05_12a:1336_2	vegena sahasā. Sammāpaṇīdhī cāti sammāpaṇidhinā, yoniso ṭhapitena cittena katā narassa	1336	
PA_atk-s05_12a:1336_3	atthā pacchā anānutappā bhavantīti attho. Vibhajjāti imāni kātuṃ yuttāni, imāni ayuttānīti	1336	
PA_atk-s05_12a:1336_4	evaṃ paññāya vibhajitvā. Kammāyatanānīti kammāni. Buddhānumatānīti paṇḍitehi anumatāni	1336	
PA_atk-s05_12a:1336_5	anavajjāni honti. Kaṭukanti dukkhaṃ asātaṃ, sambādhaṃ sukicchaṃ maraṇabhayaṃ pattomhi.	1336	
PA_atk-s05_12a:1336_6	Laddhāti attano ñāṇabalena jīvitaṃ labhitvā. Pabbajjamevābhimanoti pabbajjābhimukhacitto evāhamasmi.	1336	
PA_atk-s05_12a:1337_0	Evaṃ mahāsattena dhamme desite rājā deviṃ āmantesi – “devi, tvaṃ puttaṃ nivattehī”ti.	1337	
PA_atk-s05_12a:1337_1	Devīpi kumārassa pabbajjameva rocesi. Mahāsatto mātāpitaro vanditvā “sace mayhaṃ	1337	
PA_atk-s05_12a:1337_2	doso atthi, taṃ khamathā”ti khamāpetvā mahājanaṃ āpucchitvā himavantābhimukho agamāsi.	1337	
PA_atk-s05_12a:1337_3	Gate ca pana mahāsatte mahājano kūṭajaṭilaṃ pothetvā jīvitakkhayaṃ pāpesi. Bodhisattopi	1337	
PA_atk-s05_12a:1337_4	sanāgarehi amaccapārisajjādīhi rājapurisehi assumukhehi anubandhiyamāno te nivattesi.	1337	
PA_atk-s05_12a:1337_5	Manussesu nivattesu manussavaṇṇenāgantvā devatāhi nīto satta pabbatarājiyo atikkamitvā	1337	
PA_atk-s05_12a:1337_6	himavante vissakammunā nimmitāya paṇṇasālāya isipabbajjaṃ pabbaji. Tena vuttaṃ –	1337	
PA_atk-s05_12a:1339	“So maṃ tattha khamāpesi, mahārajjaṃ adāsi me;	133	
PA_atk-s05_12a:1340	Sohaṃ tamaṃ dālayitvā, pabbajiṃ anagāriya”nti.	134	
PA_atk-s05_12a:1341	Tattha tamaṃ dālayitvāti kāmādīnavadassanassa paṭipakkhabhūtaṃ sammohatamaṃ vidhamitvā. Pabbajinti upāgacchiṃ. Anagāriyanti pabbajjaṃ.	134	
PA_atk-s05_12a:1342	23. Idāni yadatthaṃ tadā taṃ rājissariyaṃ pariccattaṃ, taṃ dassetuṃ “na me dessa”nti osānagāthamāha. Tassattho vuttanayova.	134	
PA_atk-s05_12a:1343	Evaṃ pana mahāsatte pabbajite yāva soḷasavassakālā rājakule paricārikavesena devatāyeva naṃ upaṭṭhahiṃsu. So tattha jhānābhiññāyo nibbattetvā brahmalokūpago ahosi.	134	
PA_atk-s05_12a:1344	Tadā kuhako devadatto ahosi, mātā mahāmāyā, mahārakkhitatāpaso sāriputtatthero, somanassakumāro lokanātho.	134	
PA_atk-s05_12a:1345_0	Tassa yudhañjayacariyāyaṃ vuttanayeneva dasa pāramiyo niddhāretabbā. Idhāpi nekkhammapāramī	1345	
PA_atk-s05_12a:1345_1	atisayavatīti sā eva desanaṃ āruḷhā. Tathā sattavassikakāle eva rājakiccesu samatthatā,	1345	
PA_atk-s05_12a:1345_2	tassa tāpasassa kūṭajaṭilabhāvapariggaṇhanaṃ, tena payuttena raññā vadhe āṇatte santāsābhāvo,	1345	
PA_atk-s05_12a:1345_3	rañño santikaṃ gantvā nānānayehi tassa sadosataṃ attano ca niraparādhataṃ mahājanassa	1345	
PA_atk-s05_12a:1345_4	majjhe pakāsetvā rañño ca paraneyyabuddhitaṃ bālabhāvañca paṭṭhapetvā tena khamāpitepi	1345	
PA_atk-s05_12a:1345_5	tassa santike vāsato rajjissariyato ca saṃvegamāpajjitvā nānappakāraṃ yāciyamānenapi	1345	
PA_atk-s05_12a:1345_6	hatthagataṃ rajjasiriṃ kheḷapiṇḍaṃ viya chaḍḍetvā katthaci alaggacittena hutvā pabbajanaṃ,	1345	
PA_atk-s05_12a:1345_7	pabbajitvā pavivekārāmena hutvā nacirasseva appakasirena jhānābhiññānibbattananti	1345	
PA_atk-s05_12a:1345_8	evamādayo mahāsattassa guṇānubhāvā vibhāvetabbāti.	1345	
PA_atk-s05_12a:1346	Somanassacariyāvaṇṇanā niṭṭhitā.	134	
PA_atk-s05_12a:1347	3. Ayogharacariyāvaṇṇanā	134	
PA_atk-s05_12a:1348_0	24. Tatiye ayogharamhi saṃvaḍḍhoti amanussaupaddavaparivajjanatthaṃ caturassasālavasena	1348	
PA_atk-s05_12a:1348_1	kate mahati sabbaayomaye gehe saṃvaḍḍho. Nāmenāsi ayogharoti ayoghare jātasaṃvaḍḍhabhāveneva	1348	
PA_atk-s05_12a:1348_2	“ayogharakumāro”ti nāmena pākaṭo ahosi.	1348	
PA_atk-s05_12a:1349_0	25-6. Tadā hi kāsirañño aggamahesiyā purimattabhāve sapatti “tava jātaṃ jātaṃ pajaṃ	1349	
PA_atk-s05_12a:1349_1	khādeyya”nti patthanaṃ paṭṭhapetvā yakkhiniyoniyaṃ nibbattā okāsaṃ labhitvā tassā	1349	
PA_atk-s05_12a:1349_2	vijātakāle dve vāre putte khādi. Tatiyavāre pana bodhisatto tassā kucchiyaṃ paṭisandhiṃ	1349	
PA_atk-s05_12a:1349_3	gaṇhi. Rājā “deviyā jātaṃ jātaṃ pajaṃ ekā yakkhinī khādati, kiṃ nu kho kātabba”nti	1349	
PA_atk-s05_12a:1349_4	manussehi sammantetvā “amanussā nāma ayogharassa bhāyanti, ayogharaṃ kātuṃ vaṭṭatī”ti	1349	
PA_atk-s05_12a:1349_5	vutte kammāre āṇāpetvā thambhe ādiṃ katvā ayomayeheva sabbagehasambhārehi caturassasālaṃ	1349	
PA_atk-s05_12a:1349_6	mahantaṃ ayogharaṃ niṭṭhāpetvā paripakkagabbhaṃ deviṃ tattha vāsesi. Sā tattha dhaññapuññalakkhaṇaṃ	1349	
PA_atk-s05_12a:1349_7	puttaṃ vijāyi. “Ayogharakumāro”tvevassa nāmaṃ kariṃsu. Taṃ dhātīnaṃ datvā mahantaṃ	1349	
PA_atk-s05_12a:1349_8	ārakkhaṃ saṃvidahitvā rājā deviṃ antepuraṃ ānesi. Yakkhinīpi udakavāraṃ gantvā vessavaṇassa	1349	
PA_atk-s05_12a:1349_9	udakaṃ vahantī jīvitakkhayaṃ pattā.	1349	
PA_atk-s05_12a:1350_0	Mahāsatto ayoghareyeva vaḍḍhitvā viññutaṃ patto, tattheva sabbasippāni uggaṇhi. Rājā	1350	
PA_atk-s05_12a:1350_1	puttaṃ soḷasavassuddesikaṃ viditvā “rajjamassa dassāmī”ti amacce āṇāpesi – “puttaṃ	1350	
PA_atk-s05_12a:1350_2	me ānethā”ti. Te “sādhu, devā”ti nagaraṃ alaṅkārāpetvā sabbālaṅkāravibhūsitaṃ maṅgalavāraṇaṃ	1350	
PA_atk-s05_12a:1350_3	ādāya tattha gantvā kumāraṃ alaṅkaritvā hatthikkhandhe nisīdāpetvā nagaraṃ padakkhiṇaṃ	1350	
PA_atk-s05_12a:1350_4	kāretvā rañño dassesuṃ. Mahāsatto rājānaṃ vanditvā aṭṭhāsi. Rājā tassa sarīrasobhaṃ	1350	
PA_atk-s05_12a:1350_5	oloketvā balavasinehena taṃ āliṅgitvā “ajjeva me puttaṃ abhisiñcathā”ti amacce āṇāpesi.	1350	
PA_atk-s05_12a:1350_6	Mahāsatto pitaraṃ vanditvā “na mayhaṃ rajjena attho, ahaṃ pabbajissāmi, pabbajjaṃ	1350	
PA_atk-s05_12a:1350_7	me anujānāthā”ti āha. Tena vuttaṃ “dukkhena jīvito laddho”tiādi.	1350	
PA_atk-s05_12a:1351_0	Tattha dukkhenāti, tāta, tava bhātikā dve ekāya yakkhiniyā khāditā, tuyhaṃ pana tato	1351	
PA_atk-s05_12a:1351_1	amanussabhayato nivāraṇatthaṃ katena dukkhena mahatā āyāsena jīvito laddho. Saṃpīḷe	1351	
PA_atk-s05_12a:1351_2	patipositoti nānāvidhāya amanussarakkhāya sambādhe ayoghare vijāyanakālato paṭṭhāya	1351	
PA_atk-s05_12a:1351_3	yāva soḷasavassuppattiyā sambādhe saṃvaḍḍhitoti attho. Ajjeva, putta, paṭipajja,	1351	
PA_atk-s05_12a:1351_4	kevalaṃ vasudhaṃ imanti kañcanamālālaṅkatassa setacchattassa heṭṭhā ratanarāsimhi	1351	
PA_atk-s05_12a:1351_5	ṭhapetvā tīhi saṅkhehi abhisiñciyamāno imaṃ kulasantakaṃ kevalaṃ sakalaṃ samuddapariyantaṃ	1351	
PA_atk-s05_12a:1351_6	tatoyeva saha raṭṭhehīti saraṭṭhakaṃ saha nigamehi mahāgāmehīti sanigamaṃ aparimitena	1351	
PA_atk-s05_12a:1351_7	parivārajanena saddhiṃ sajanaṃ imaṃ vasudhaṃ mahāpathaviṃ ajjeva, putta, paṭipajja,	1351	
PA_atk-s05_12a:1351_8	rajjaṃ kārehīti attho. Vanditvā khattiyaṃ. Añjaliṃ paggahetvāna, idaṃ vacanamabravinti	1351	
PA_atk-s05_12a:1351_9	khattiyaṃ kāsirājānaṃ mama pitaraṃ vanditvā tassa añjaliṃ paṇāmetvā idaṃ vacanaṃ abhāsiṃ.	1351	
PA_atk-s05_12a:1352_0	27. Ye keci mahiyā sattāti imissā mahāpathaviyā ye keci sattā nāma. Hīnamukkaṭṭhamajjhimāti	1352	
PA_atk-s05_12a:1352_1	lāmakā ceva uttamā ca, ubhinnaṃ vemajjhe bhavattā majjhimā ca. Sake geheti sabbe	1352	
PA_atk-s05_12a:1352_2	te sake gehe. Sakañātibhīti sakehi ñātīhi sammodamānā vissaṭṭhā anukkaṇṭhitā yathāvibhavaṃ vaḍḍhanti.	1352	
PA_atk-s05_12a:1353_0	28. Idaṃ loke uttariyanti idaṃ pana imasmiṃ loke asadisaṃ, mayhaṃ eva āveṇikaṃ. Kiṃ	1353	
PA_atk-s05_12a:1353_1	pana taṃ saṃpīḷe mama posananti sambādhe mama saṃvaḍḍhanaṃ. Tathā hi ayogharamhi	1353	
PA_atk-s05_12a:1353_2	saṃvaḍḍho, appabhe candasūriyeti candasūriyānaṃ pabhārahite ayoghare saṃvaḍḍhomhīti saṃvaḍḍho amhi.	1353	
PA_atk-s05_12a:1354_0	29. Pūtikuṇapasampuṇṇāti pūtigandhanānappakārakuṇapasampuṇṇā gūthanirayasadisā. Mātu	1354	
PA_atk-s05_12a:1354_1	kucchito jīvitasaṃsaye vattamāne kathaṃ muccitvā nikkhamitvā. Tato ghoratareti tatopi	1354	
PA_atk-s05_12a:1354_2	gabbhavāsato dāruṇatare, avissaṭṭhavāsena dukkhe. Pakkhittayoghareti pakkhitto ayoghare,	1354	
PA_atk-s05_12a:1354_3	bandhanāgāre ṭhapito viya ahosinti dasseti.	1354	
PA_atk-s05_12a:1355_0	30. Yadihanti ettha yadīti nipātamattaṃ. Tādisanti yādisaṃ pubbe vuttaṃ, tādisaṃ	1355	
PA_atk-s05_12a:1355_1	paramadāruṇaṃ dukkhaṃ patvā ahaṃ rajjesu yadi rajjāmi yadi ramissāmi, evaṃ sante	1355	
PA_atk-s05_12a:1355_2	pāpānaṃ lāmakānaṃ nihīnapurisānaṃ uttamo nihīnatamo siyaṃ.	1355	
PA_atk-s05_12a:1356_0	31. Ukkaṇṭhitomhi kāyenāti aparimuttagabbhavāsādinā pūtikāyena ukkaṇṭhito nibbinno	1356	
PA_atk-s05_12a:1356_1	amhi. Rajjenamhi anatthikoti rajjenapi anatthiko amhi. Yakkhiniyā hatthato muttopi	1356	
PA_atk-s05_12a:1356_2	hi nāhaṃ ajarāmaro, kiṃ me rajjena, rajjañhi nāma sabbesaṃ anatthānaṃ sannipātaṭṭhānaṃ,	1356	
PA_atk-s05_12a:1356_3	tattha ṭhitakālato paṭṭhāya dunnikkhamaṃ hoti, tasmā taṃ anupagantvā nibbutiṃ pariyesissaṃ,	1356	
PA_atk-s05_12a:1356_4	yattha maṃ maccu na maddiyeti yattha ṭhitaṃ maṃ mahāseno maccurājā na maddiye na	1356	
PA_atk-s05_12a:1356_5	otthareyya na abhibhaveyya, taṃ nibbutiṃ amatamahānibbānaṃ pariyesissāmīti.	1356	
PA_atk-s05_12a:1357_0	32. Evāhaṃ cintayitvānāti evaṃ iminā vuttappakārena nānappakāraṃ saṃsāre ādīnavaṃ	1357	
PA_atk-s05_12a:1357_1	paccavekkhaṇena nibbāne ānisaṃsadassanena ca yoniso cintetvā. Viravante mahājaneti	1357	
PA_atk-s05_12a:1357_2	mayā vippayogadukkhāsahanena viravante paridevante mātāpituppamukhe mahante jane.	1357	
PA_atk-s05_12a:1357_3	Nāgova bandhanaṃ chetvāti yathā nāma mahābalo hatthināgo dubbalataraṃ rajjubandhanaṃ	1357	
PA_atk-s05_12a:1357_4	sukheneva chindati, evameva ñātisaṅgādibhedassa tasmiṃ jane taṇhābandhanassa chindanena	1357	
PA_atk-s05_12a:1357_5	bandhanaṃ chetvā kānanasaṅkhātaṃ mahāvanaṃ pabbajjūpagamanavasena pāvisiṃ. Osānagāthā vuttatthā eva.	1357	
PA_atk-s05_12a:1358_0	Tattha ca mahāsatto attano pabbajjādhippāyaṃ jānitvā “tāta, kiṃkāraṇā pabbajasī”ti	1358	
PA_atk-s05_12a:1358_1	raññā vutto “deva, ahaṃ mātukucchimhi dasa māse gūthaniraye viya vasitvā mātu kucchito	1358	
PA_atk-s05_12a:1358_2	nikkhanto yakkhiniyā bhayena soḷasavassāni bandhanāgāre vasanto bahi oloketumpi na	1358	
PA_atk-s05_12a:1358_3	labhiṃ, ussadaniraye pakkhitto viya ahosiṃ, yakkhinito muttopi ajarāmaro na homi,	1358	
PA_atk-s05_12a:1358_4	maccu nāmesa na sakkā kenaci jinituṃ, bhave ukkaṇṭhitomhi, yāva me byādhijarāmaraṇāni	1358	
PA_atk-s05_12a:1358_5	nāgacchanti, tāvadeva pabbajitvā dhammaṃ carissāmi, alaṃ me rajjena, anujānāhi maṃ,	1358	
PA_atk-s05_12a:1358_6	deva, pabbajitu”nti vatvā –	1358	
PA_atk-s05_12a:1359	“Yamekarattiṃ paṭhamaṃ, gabbhe vasati māṇavo;	135	
PA_atk-s05_12a:1360	Abbhuṭṭhitova so yāti, sa gacchaṃ na nivattatī”ti. –	136	
PA_atk-s05_12a:1361_0	Ādinā catuvīsatiyā gāthāhi pitu dhammaṃ desetvā “mahārāja, tumhākaṃ rajjaṃ tumhākameva	1361	
PA_atk-s05_12a:1361_1	hotu, na mayhaṃ iminā attho, tumhehi saddhiṃ kathenteyeva byādhijarāmaraṇāni āgaccheyyuṃ,	1361	
PA_atk-s05_12a:1361_2	tiṭṭhatha tumhe”ti vatvā ayadāmaṃ chinditvā mattahatthī viya, kañcanapañjaraṃ bhinditvā	1361	
PA_atk-s05_12a:1361_3	sīhapotako viya, kāme pahāya mātāpitaro vanditvā nikkhami. Athassa pitā “ayaṃ nāma	1361	
PA_atk-s05_12a:1361_4	kumāro pabbajitukāmo, kimaṅgaṃ panāhaṃ, mamāpi rajjena attho natthī”ti rajjaṃ pahāya	1361	
PA_atk-s05_12a:1361_5	tena saddhiṃ eva nikkhami. Tasmiṃ nikkhamante devīpi amaccāpi brāhmaṇagahapatikādayopīti	1361	
PA_atk-s05_12a:1361_6	sakalanagaravāsino bhoge chaḍḍetvā nikkhamiṃsu. Samāgamo mahā ahosi, parisā dvādasayojanikā	1361	
PA_atk-s05_12a:1361_7	jātā, te ādāya mahāsatto himavantaṃ pāvisi.	1361	
PA_atk-s05_12a:1362_0	Sakko devarājā tassa nikkhantabhāvaṃ ñatvā vissakammaṃ pesetvā dvādasayojanāyāmaṃ	1362	
PA_atk-s05_12a:1362_1	sattayojanavitthāraṃ assamapadaṃ kāresi, sabbe ca pabbajitaparikkhāre paṭiyādāpesi.	1362	
PA_atk-s05_12a:1362_2	Idha mahāsattassa pabbajjā ca ovādadānañca brahmalokaparāyanatā ca parisāya sammā	1362	
PA_atk-s05_12a:1362_3	paṭipatti ca sabbā mahāgovindacariyāyaṃ vuttanayeneva veditabbā.	1362	
PA_atk-s05_12a:1363	Tadā mātāpitaro mahārājakulāni ahesuṃ, parisā buddhaparisā, ayogharapaṇḍito lokanātho.	136	
PA_atk-s05_12a:1364	Tassa sesapāraminiddhāraṇā ānubhāvavibhāvanā ca heṭṭhā vuttanayeneva veditabbāti.	136	
PA_atk-s05_12a:1365	Ayogharacariyāvaṇṇanā niṭṭhitā.	136	
PA_atk-s05_12a:1366	4. Bhisacariyāvaṇṇanā	136	
PA_atk-s05_12a:1368_0	Catutthe yadā homi, kāsīnaṃ puravaruttameti “kāsī”ti bahuvacanavasena laddhavohārassa	1368	
PA_atk-s05_12a:1368_1	raṭṭhassa nagaravare bārāṇasiyaṃ yasmiṃ kāle jātasaṃvaḍḍho hutvā vasāmīti attho.	1368	
PA_atk-s05_12a:1368_2	Bhaginī ca bhātaro satta, nibbattā sottiye kuleti upakañcanādayo cha ahañcāti bhātaro	1368	
PA_atk-s05_12a:1368_3	satta sabbakaniṭṭhā kañcanadevī nāma bhaginī cāti sabbe mayaṃ aṭṭha janā mantajjhenaniratatāya	1368	
PA_atk-s05_12a:1368_4	sottiye uditodite mahati brāhmaṇakule tadā nibbattā jātāti attho.	1368	
PA_atk-s05_12a:1370_0	Bodhisatto hi tadā bārāṇasiyaṃ asītikoṭivibhavassa brāhmaṇamahāsālassa putto hutvā	1370	
PA_atk-s05_12a:1370_1	nibbatti. Tassa “kañcanakumāro”ti nāmaṃ kariṃsu. Athassa padasā vicaraṇakāle aparo	1370	
PA_atk-s05_12a:1370_2	putto vijāyi. “Upakañcanakumāro”tissa nāmaṃ kariṃsu. Tato paṭṭhāya mahāsattaṃ “mahākañcanakumāro”ti	1370	
PA_atk-s05_12a:1370_3	samudācaranti. Evaṃ paṭipāṭiyā satta puttā ahesuṃ. Sabbakaniṭṭhā pana ekā dhītā.	1370	
PA_atk-s05_12a:1370_4	Tassā “kañcanadevī”ti nāmaṃ kariṃsu. Mahāsatto vayappatto takkasilaṃ gantvā sabbasippāni	1370	
PA_atk-s05_12a:1370_5	uggahetvā paccāgañchi.	1370	
PA_atk-s05_12a:1371_0	Atha naṃ mātāpitaro gharāvāsena bandhitukāmā “attano samānajātikulato te dārikaṃ	1371	
PA_atk-s05_12a:1371_1	ānessāmā”ti vadiṃsu. So “amma, tāta, na mayhaṃ gharāvāsena attho. Mayhañhi sabbo	1371	
PA_atk-s05_12a:1371_2	lokasannivāso āditto viya sappaṭibhayo, bandhanāgāraṃ viya palibuddhanaṃ, ukkārabhūmi	1371	
PA_atk-s05_12a:1371_3	viya jiguccho hutvā upaṭṭhāti, na me cittaṃ kāmesu rajjati, aññe vo puttā atthi,	1371	
PA_atk-s05_12a:1371_4	te gharāvāsena nimantethā”ti vatvā punappunaṃ yācitopi sahāyehi yācāpitopi na icchi,	1371	
PA_atk-s05_12a:1371_5	atha naṃ sahāyā “samma, kiṃ pana tvaṃ patthayanto kāme paribhuñjituṃ na icchasī”ti	1371	
PA_atk-s05_12a:1371_6	pucchiṃsu. So tesaṃ attano nekkhammajjhāsayaṃ ārocesi. Tena vuttaṃ “etesaṃ pubbajo āsi”ntiādi.	1371	
PA_atk-s05_12a:1372_0	Tattha etesaṃ pubbajo āsinti etesaṃ upakañcanakādīnaṃ sattannaṃ jeṭṭhabhātiko ahaṃ	1372	
PA_atk-s05_12a:1372_1	tadā ahosiṃ. Hirīsukkamupāgatoti sukkavipākattā santānassa visodhanato ca sukkaṃ	1372	
PA_atk-s05_12a:1372_2	pāpajigucchanalakkhaṇaṃ hiriṃ bhusaṃ āgato, ativiya pāpaṃ jigucchanto āsinti attho.	1372	
PA_atk-s05_12a:1372_3	Bhavaṃ disvāna bhayato, nekkhammābhirato ahanti kāmabhavādīnaṃ vasena sabbaṃ bhavaṃ	1372	
PA_atk-s05_12a:1372_4	pakkhandituṃ āgacchantaṃ caṇḍahatthiṃ viya, hiṃsituṃ āgacchantaṃ ukkhittāsikaṃ vadhakaṃ	1372	
PA_atk-s05_12a:1372_5	viya, sīhaṃ viya, yakkhaṃ viya, rakkhasaṃ viya, ghoravisaṃ viya, āsivisaṃ viya, ādittaṃ	1372	
PA_atk-s05_12a:1372_6	aṅgāraṃ viya, sappaṭibhayaṃ bhayānakabhāvato passitvā tato muccanatthañca pabbajjābhirato	1372	
PA_atk-s05_12a:1372_7	pabbajitvā “kathaṃ nu kho dhammacariyaṃ sammāpaṭipattiṃ pūreyyaṃ, jhānasamāpattiyo	1372	
PA_atk-s05_12a:1372_8	ca nibbatteyya”nti pabbajjākusaladhammapaṭhamajjhānādiabhirato tadā ahaṃ āsinti attho.	1372	
PA_atk-s05_12a:1373_0	36. Pahitāti mātāpitūhi pesitā. Ekamānasāti samānajjhāsayā pubbe mayā ekacchandā	1373	
PA_atk-s05_12a:1373_1	manāpacārino mātāpitūhi pahitattā pana mama paṭikkūlaṃ amanāpaṃ vadantā. Kāmehi maṃ	1373	
PA_atk-s05_12a:1373_2	nimantentīti mahāpitūhi vā ekamānasā kāmehi maṃ nimantenti. Kulavaṃsaṃ dhārehīti	1373	
PA_atk-s05_12a:1373_3	gharāvāsaṃ saṇṭhapento attano kulavaṃsaṃ dhārehi patiṭṭhapehīti kāmehi maṃ nimantesunti attho.	1373	
PA_atk-s05_12a:1374_0	37. Yaṃ tesaṃ vacanaṃ vuttanti tesaṃ mama piyasahāyānaṃ yaṃ vacanaṃ vuttaṃ. Gihidhamme	1374	
PA_atk-s05_12a:1374_1	sukhāvahanti gihibhāve sati gahaṭṭhabhāve ṭhitassa purisassa ñāyānugatattā diṭṭhadhammikassa	1374	
PA_atk-s05_12a:1374_2	samparāyikassa ca sukhassa āvahanato sukhāvahaṃ. Taṃ me ahosi kaṭhinanti taṃ tesaṃ	1374	
PA_atk-s05_12a:1374_3	mayhaṃ sahāyānaṃ mātāpitūnañca vacanaṃ ekanteneva nekkhammābhiratattā amanāpabhāvena	1374	
PA_atk-s05_12a:1374_4	me kaṭhinaṃ pharusaṃ divasaṃ santattaphālasadisaṃ ubhopi kaṇṇe jhāpentaṃ viya ahosi.	1374	
PA_atk-s05_12a:1375_0	38. Te maṃ tadā ukkhipantanti te mayhaṃ sahāyā mātāpitūhi attano ca upanimantanavasena	1375	
PA_atk-s05_12a:1375_1	anekavāraṃ upanīyamāne kāme uddhamuddhaṃ khipantaṃ chaḍḍentaṃ paṭikkhipantaṃ maṃ	1375	
PA_atk-s05_12a:1375_2	pucchiṃsu. Patthitaṃ mamāti ito visuddhataraṃ kiṃ nu kho iminā patthitanti mayā abhipatthitaṃ	1375	
PA_atk-s05_12a:1375_3	mama taṃ patthanaṃ pucchiṃsu – “kiṃ tvaṃ patthayase, samma, yadi kāme na bhuñjasī”ti.	1375	
PA_atk-s05_12a:1376	39. Atthakāmoti attano atthakāmo, pāpabhīrūti attho. “Attakāmo”tipi pāḷi. Hitesinanti mayhaṃ hitesīnaṃ piyasahāyānaṃ. Keci “atthakāmahitesina”nti paṭhanti, taṃ na sundaraṃ.	137	
PA_atk-s05_12a:1377_0	40. Pitu mātu ca sāvayunti te mayhaṃ sahāyā anivattanīyaṃ mama pabbajjāchandaṃ viditvā	1377	
PA_atk-s05_12a:1377_1	pabbajitukāmatādīpakaṃ mayhaṃ vacanaṃ pitu mātu ca sāvesuṃ. “Yagghe, ammatātā, jānātha,	1377	
PA_atk-s05_12a:1377_2	ekanteneva mahākañcanakumāro pabbajissati, na so sakkā kenaci upāyena kāmesu upanetu”nti	1377	
PA_atk-s05_12a:1377_3	avocuṃ. Mātāpitā evamāhūti tadā mayhaṃ mātāpitaro mama sahāyehi vuttaṃ mama vacanaṃ	1377	
PA_atk-s05_12a:1377_4	sutvā evamāhaṃsu – “sabbeva pabbajāma, bho”ti, yadi mahākañcanakumārassa nekkhammaṃ	1377	
PA_atk-s05_12a:1377_5	abhirucitaṃ, yaṃ tassa abhirucitaṃ, tadamhākampi abhirucitameva, tasmā sabbeva pabbajāma,	1377	
PA_atk-s05_12a:1377_6	bhoti. “Bho”ti tesaṃ brāhmaṇānaṃ ālapanaṃ. “Pabbajāma kho”tipi pāṭho, pabbajāma evāti	1377	
PA_atk-s05_12a:1377_7	attho. Mahāsattassa hi pabbajjāchandaṃ viditvā upakañcanādayo cha bhātaro bhaginī	1377	
PA_atk-s05_12a:1377_8	ca kañcanadevī pabbajitukāmāva ahesuṃ, tena tepi mātāpitūhi gharāvāsena nimantiyamānā	1377	
PA_atk-s05_12a:1377_9	na icchiṃsuyeva. Tasmā evamāhaṃsu “sabbeva pabbajāma, bho”ti.	1377	
PA_atk-s05_12a:1378_0	Evañca pana vatvā mahāsattaṃ mātāpitaro pakkositvā attanopi adhippāyaṃ tassa ācikkhitvā	1378	
PA_atk-s05_12a:1378_1	“tāta, yadi pabbajitukāmosi, asītikoṭidhanaṃ tava santakaṃ yathāsukhaṃ vissajjehī”ti	1378	
PA_atk-s05_12a:1378_2	āhaṃsu. Atha naṃ mahāpuriso kapaṇaddhikādīnaṃ vissajjetvā mahābhinikkhamanaṃ nikkhamitvā	1378	
PA_atk-s05_12a:1378_3	himavantaṃ pāvisi. Tena saddhiṃ mātāpitaro cha bhātaro ca bhaginī ca eko dāso ekā	1378	
PA_atk-s05_12a:1378_4	dāsī eko ca sahāyo gharāvāsaṃ pahāya agamaṃsu. Tena vuttaṃ –	1378	
PA_atk-s05_12a:1380	“Ubho mātā pitā mayhaṃ, bhaginī ca satta bhātaro;	138	
PA_atk-s05_12a:1381	Amitadhanaṃ chaḍḍayitvā, pavisimhā mahāvana”nti.	138	
PA_atk-s05_12a:1382	Jātakaṭṭhakathāyaṃ pana “mātāpitūsu kālaṃkatesu tesaṃ kattabbakiccaṃ katvā mahāsatto mahābhinikkhamanaṃ nikkhamī”ti vuttaṃ.	138	
PA_atk-s05_12a:1383_0	Evaṃ himavantaṃ pavisitvā ca te bodhisattappamukhā ekaṃ padumasaraṃ nissāya ramaṇīye	1383	
PA_atk-s05_12a:1383_1	bhūmibhāge assamaṃ katvā pabbajitvā vanamūlaphalāhārā yāpayiṃsu. Tesu upakañcanādayo	1383	
PA_atk-s05_12a:1383_2	aṭṭha janā vārena phalāphalaṃ āharitvā ekasmiṃ pāsāṇaphalake attano itaresañca koṭṭhāse	1383	
PA_atk-s05_12a:1383_3	katvā ghaṇṭisaññaṃ datvā attano koṭṭhāsaṃ ādāya vasanaṭṭhānaṃ pavisanti. Sesāpi ghaṇṭisaññāya	1383	
PA_atk-s05_12a:1383_4	paṇṇasālato nikkhamitvā attano attano pāpuṇanakoṭṭhāsaṃ ādāya vasanaṭṭhānaṃ gantvā	1383	
PA_atk-s05_12a:1383_5	paribhuñjitvā samaṇadhammaṃ karonti.	1383	
PA_atk-s05_12a:1384_0	Aparabhāge bhisāni āharitvā tatheva khādanti. Tattha te ghoratapā paramadhitindriyā	1384	
PA_atk-s05_12a:1384_1	kasiṇaparikammaṃ karontā vihariṃsu. Atha nesaṃ sīlatejena sakkassa bhavanaṃ kampi.	1384	
PA_atk-s05_12a:1384_2	Sakko taṃ kāraṇaṃ ñatvā “ime isayo vīmaṃsissāmī”ti attano ānubhāvena mahāsattassa	1384	
PA_atk-s05_12a:1384_3	koṭṭhāse tayo divase antaradhāpesi. Mahāsatto paṭhamadivase koṭṭhāsaṃ adisvā “mama	1384	
PA_atk-s05_12a:1384_4	koṭṭhāso pamuṭṭho bhavissatī”ti cintesi. Dutiyadivase “mama dosena bhavitabbaṃ, paṇāmanavasena	1384	
PA_atk-s05_12a:1384_5	mama koṭṭhāsaṃ na ṭhapitaṃ maññe”ti cintesi. Tatiyadivase “taṃ kāraṇaṃ sutvā khamāpessāmī”ti	1384	
PA_atk-s05_12a:1384_6	sāyanhasamaye ghaṇṭisaññaṃ datvā tāya saññāya sabbesu sannipatitesu tamatthaṃ ārocetvā	1384	
PA_atk-s05_12a:1384_7	tīsupi divasesu tehi jeṭṭhakoṭṭhāsassa ṭhapitabhāvaṃ sutvā “tumhehi mayhaṃ koṭṭhāso	1384	
PA_atk-s05_12a:1384_8	ṭhapito, mayā pana na laddho, kiṃ nu kho kāraṇa”nti āha. Taṃ sutvā sabbeva saṃvegappattā ahesuṃ.	1384	
PA_atk-s05_12a:1385_0	Tasmiṃ assame rukkhadevatāpi attano bhavanato otaritvā tesaṃ santike nisīdi. Manussānaṃ	1385	
PA_atk-s05_12a:1385_1	hatthato palāyitvā araññaṃ paviṭṭho eko vāraṇo ahituṇḍikahatthato palāyitvā mutto	1385	
PA_atk-s05_12a:1385_2	sappakīḷāpanako eko vānaro ca tehi isīhi kataparicayā tadā tesaṃ santikaṃ gantvā	1385	
PA_atk-s05_12a:1385_3	ekamantaṃ aṭṭhaṃsu. Sakkopi “isigaṇaṃ pariggaṇhissāmī”ti adissamānakāyo tattheva	1385	
PA_atk-s05_12a:1385_4	aṭṭhāsi. Tasmiñca khaṇe bodhisattassa kaniṭṭho upakañcanatāpaso uṭṭhāya bodhisattaṃ	1385	
PA_atk-s05_12a:1385_5	vanditvā sesānaṃ apacitiṃ dassetvā “ahaṃ saññaṃ paṭṭhapetvā attānaññeva sodhetuṃ	1385	
PA_atk-s05_12a:1385_6	labhāmī”ti pucchitvā “āma, labhasī”ti vutte isigaṇamajjhe ṭhatvā sapathaṃ karonto –	1385	
PA_atk-s05_12a:1386	“Assaṃ gavaṃ rajataṃ jātarūpaṃ, bhariyañca so idha labhataṃ manāpaṃ;	138	
PA_atk-s05_12a:1387	Puttehi dārehi samaṅgi hotu, bhisāni te brāhmaṇa yo ahāsī”ti. –	138	
PA_atk-s05_12a:1388	Imaṃ gāthaṃ abhāsi. Imañhi so “yattakāni piyavatthūni honti, tehi vippayoge tattakāni dukkhāni uppajjantī”ti vatthukāme garahanto āha.	138	
PA_atk-s05_12a:1389_0	Taṃ sutvā isigaṇo “mārisa, mā kathaya, atibhāriyo te sapatho”ti kaṇṇe pidahi. Bodhisattopi	1389	
PA_atk-s05_12a:1389_1	“atibhāriyo te sapatho, na, tvaṃ tāta, gaṇhasi, tava pattāsane nisīdā”ti āha. Sesāpi	1389	
PA_atk-s05_12a:1389_2	sapathaṃ karontā yathākkamaṃ –	1389	
PA_atk-s05_12a:1390	“Mālañca so kāsikacandanañca, dhāretu puttassa bahū bhavantu;	139	
PA_atk-s05_12a:1391	Kāmesu tibbaṃ kurutaṃ apekkhaṃ, bhisāni te brāhmaṇa yo ahāsi.	139	
PA_atk-s05_12a:1392	“Pahūtadhañño kasimā yasassī, putte gihī dhanimā sabbakāme;	139	
PA_atk-s05_12a:1393	Vayaṃ apassaṃ gharamāvasātu, bhisāni te brāhmaṇa yo ahāsi.	139	
PA_atk-s05_12a:1394	“So khattiyo hotu pasayhakārī, rājābhirājā balavā yasassī;	139	
PA_atk-s05_12a:1395	Sacāturantaṃ mahimāvasātu, bhisāni te brāhmaṇa yo ahāsi.	139	
PA_atk-s05_12a:1396	“So brāhmaṇo hotu avītarāgo, muhuttanakkhattapathesu yutto;	139	
PA_atk-s05_12a:1397	Pūjetu naṃ raṭṭhapatī yasassī, bhisāni te brāhmaṇa yo ahāsi.	139	
PA_atk-s05_12a:1398	“Ajjhāyakaṃ sabbasamantavedaṃ, tapassinaṃ maññatu sabbaloko;	139	
PA_atk-s05_12a:1399	Pūjentu naṃ jānapadā samecca, bhisāni te brāhmaṇa yo ahāsi.	139	
PA_atk-s05_12a:1400	“Catussadaṃ gāmavaraṃ samiddhaṃ, dinnañhi so bhuñjatu vāsavena;	140	
PA_atk-s05_12a:1401	Avītarāgo maraṇaṃ upetu, bhisāni te brāhmaṇa yo ahāsi.	140	
PA_atk-s05_12a:1402	“So gāmaṇī hotu sahāyamajjhe, naccehi gītehi pamodamāno;	140	
PA_atk-s05_12a:1403	So rājato byasanamālattha kiñci, bhisāni te brāhmaṇa yo ahāsi.	140	
PA_atk-s05_12a:1404	“Taṃ ekarājā pathaviṃ vijetvā, itthīsahassassa ṭhapetu agge;	140	
PA_atk-s05_12a:1405	Sīmantinīnaṃ pavarā bhavātu, bhisāni te brāhmaṇa yā ahāsi.	140	
PA_atk-s05_12a:1406	“Isīnañhi sā sabbasamāgatānaṃ, bhuñjeyya sāduṃ avikampamānā;	140	
PA_atk-s05_12a:1407	Carātu lābhena vikatthamānā, bhisāni te brāhaṇa yā ahāsi.	140	
PA_atk-s05_12a:1408	“Āvāsiko hotu mahāvihāre, navakammiko hotu gajaṅgalāyaṃ;	140	
PA_atk-s05_12a:1409	Ālokasandhiṃ divasaṃ karotu, bhisāni te brāhmaṇa yo ahāsi.	140	
PA_atk-s05_12a:1410	“So bajjhataṃ pāsasatehi chamhi, rammā vanā nīyatu rājadhāniṃ;	141	
PA_atk-s05_12a:1411	Tuttehi so haññatu pācanehi, bhisāni te brāhmaṇa yo ahāsi.	141	
PA_atk-s05_12a:1412	“Alakkamālī tipukaṇṇapiṭṭho, laṭṭhīhato sappamukhaṃ upetu;	141	
PA_atk-s05_12a:1413	Sakacchabandho visikhaṃ carātu, bhisāni te brāhmaṇa yo ahāsī”ti. –	141	
PA_atk-s05_12a:1414	Imā gāthāyo avocuṃ.	141	
PA_atk-s05_12a:1415_0	Tattha tibbanti vatthukāmakilesakāmesu bahalaṃ apekkhaṃ karotu. Kasimāti sampannakasikammo.	1415	
PA_atk-s05_12a:1415_1	Putte gihī dhanimā sabbakāmeti putte labhatu, gihī hotu, sattavidhena dhanena dhanimā	1415	
PA_atk-s05_12a:1415_2	hotu, rūpādibhede sabbakāme labhatu. Vayaṃ apassanti mahallakakālepi apabbajitvā	1415	
PA_atk-s05_12a:1415_3	attano vayaṃ apassanto pañcakāmaguṇasamiddhaṃ gharameva āvasatu. Rājābhirājāti rājūnaṃ	1415	
PA_atk-s05_12a:1415_4	antare atirājā. Avītarāgoti purohitaṭṭhānataṇhāya sataṇho. Tapassinanti tapasīlaṃ,	1415	
PA_atk-s05_12a:1415_5	sīlasampannoti naṃ maññatu. Catussadanti ākiṇṇamanussatāya manussehi pahūtadhaññatāya	1415	
PA_atk-s05_12a:1415_6	dhaññena sulabhadārutāya dārūhi sampannodakatāya udakenāti catūhi ussannaṃ. Vāsavenāti	1415	
PA_atk-s05_12a:1415_7	vāsavena dinnaṃ viya acalaṃ, vāsavato laddhavarānubhāveneva rājānaṃ ārādhetvā tena	1415	
PA_atk-s05_12a:1415_8	dinnantipi attho. Avītarāgoti avigatarāgo kaddame sūkaro viya kāmapaṅke nimuggova hotu.	1415	
PA_atk-s05_12a:1416_0	Gāmaṇīti gāmajeṭṭhako. Tanti taṃ itthiṃ. Ekarājāti aggarājā. Itthīsahassassāti vacanamaṭṭhatāya	1416	
PA_atk-s05_12a:1416_1	vuttaṃ. Soḷasannaṃ itthisahassānaṃ aggaṭṭhāne ṭhapetūti attho. Sīmantinīnanti sīmantadharānaṃ,	1416	
PA_atk-s05_12a:1416_2	itthīnanti attho. Sabbasamāgatānanti sabbesaṃ sannipatitānaṃ majjhe nisīditvā. Avikampamānāti	1416	
PA_atk-s05_12a:1416_3	anosakkamānā sādurasaṃ bhuñjatūti attho. Carātu lābhena vikatthamānāti lābhahetu	1416	
PA_atk-s05_12a:1416_4	siṅgāravesaṃ gahetvā lābhaṃ uppādetuṃ caratu. Āvāsikoti āvāsajagganako. Gajaṅgalāyanti	1416	
PA_atk-s05_12a:1416_5	evaṃnāmake nagare. Tattha kira dabbasambhārā sulabhā. Ālokasandhiṃ divasanti ekadivasena	1416	
PA_atk-s05_12a:1416_6	ekameva vātapānaṃ karotu. So kira devaputto kassapabuddhakāle gajaṅgalanagaraṃ nissāya	1416	
PA_atk-s05_12a:1416_7	yojanike mahāvihāre āvāsiko saṅghatthero hutvā jiṇṇe vihāre navakammāni karontova	1416	
PA_atk-s05_12a:1416_8	mahādukkhaṃ anubhavi, taṃ sandhāyāha.	1416	
PA_atk-s05_12a:1417_0	Pāsasatehīti bahūhi pāsehi. Chamhīti catūsu pādesu gīvāya kaṭibhāge cāti chasu ṭhānesu.	1417	
PA_atk-s05_12a:1417_1	Tuttehīti dvikaṇṭakāhi dīghalaṭṭhīhi. Pācanehīti rassapācanehi, aṅkusakehi vā. Alakkamālīti	1417	
PA_atk-s05_12a:1417_2	ahituṇḍikena kaṇṭhe parikkhipitvā ṭhapitāya alakkamālāya samannāgato. Tipukaṇṇapiṭṭhoti	1417	
PA_atk-s05_12a:1417_3	tipupiḷandhanena piḷandhitapiṭṭhikaṇṇo kaṇṇapiṭṭho. Laṭṭhihatoti sappakīḷāpanaṃ sikkhāpayamāno	1417	
PA_atk-s05_12a:1417_4	laṭṭhiyā hato hutvā. Sabbaṃ te kāmabhogaṃ gharāvāsaṃ attanā attanā anubhūtadukkhañca	1417	
PA_atk-s05_12a:1417_5	jigucchantā tathā tathā sapathaṃ karontā evamāhaṃsu.	1417	
PA_atk-s05_12a:1418	Atha bodhisatto “sabbehi imehi sapatho kato, mayāpi kātuṃ vaṭṭatī”ti sapathaṃ karonto –	141	
PA_atk-s05_12a:1419	“Yo ve anaṭṭhaṃva naṭṭhanti cāha, kāmeva so labhataṃ bhuñjatañca;	141	
PA_atk-s05_12a:1420	Agāramajjhe maraṇaṃ upetu, yo vā bhonto saṅkati kañci devā”ti. –	142	
PA_atk-s05_12a:1421	Imaṃ gāthamāha.	142	
PA_atk-s05_12a:1422	Tattha bhontoti bhavanto. Saṅkatīti āsaṅkati. Kañcīti aññataraṃ.	142	
PA_atk-s05_12a:1423_0	Atha sakko “sabbepime kāmesu nirapekkhā”ti jānitvā saṃviggamānaso na imesu kenacipi	1423	
PA_atk-s05_12a:1423_1	bhisāni nītāni, nāpi tayā anaṭṭhaṃ naṭṭhanti vuttaṃ, apica ahaṃ tumhe vīmaṃsitukāmo	1423	
PA_atk-s05_12a:1423_2	antaradhāpesinti dassento –	1423	
PA_atk-s05_12a:1424	“Vīmaṃsamāno isino bhisāni, tīre gahetvāna thale nidhesiṃ;	142	
PA_atk-s05_12a:1425	Suddhā apāpā isayo vasanti, etāni te brahmacārī bhisānī”ti. –	142	
PA_atk-s05_12a:1426	Osānagāthamāha.	142	
PA_atk-s05_12a:1427	Taṃ sutvā bodhisatto –	142	
PA_atk-s05_12a:1428	“Na te naṭā no pana kīḷaneyyā, na bandhavā no pana te sahāyā;	142	
PA_atk-s05_12a:1429	Kismiṃ vupatthambha sahassanetta, isīhi tvaṃ kīḷasi devarājā”ti. –	142	
PA_atk-s05_12a:1430	Sakkaṃ tajjesi.	143	
PA_atk-s05_12a:1431	Atha naṃ sakko –	143	
PA_atk-s05_12a:1432	“Ācariyo mesi pitā ca mayhaṃ, esā patiṭṭhā khalitassa brahme;	143	
PA_atk-s05_12a:1433	Ekāparādhaṃ khama bhūripañña, na paṇḍitā kodhabalā bhavantī”ti. –	143	
PA_atk-s05_12a:1434	Khamāpesi.	143	
PA_atk-s05_12a:1435	Mahāsatto sakkassa devarañño khamitvā sayaṃ isigaṇaṃ khamāpento –	143	
PA_atk-s05_12a:1436	“Suvāsitaṃ isinaṃ ekarattaṃ, yaṃ vāsavaṃ bhūtapatiddasāma;	143	
PA_atk-s05_12a:1437	Sabbeva bhonto sumanā bhavantu, yaṃ brāhmaṇo paccupādī bhisānī”ti. –	143	
PA_atk-s05_12a:1438	Āha.	143	
PA_atk-s05_12a:1439_0	Tattha na te naṭāti, devarāja, mayaṃ tava naṭā vā kīḷitabbayuttakā vā na homa. Nāpi	1439	
PA_atk-s05_12a:1439_1	tava ñātakā, sahāyā hassaṃ kātabbā. Atha tvaṃ kismiṃ vupatthambhāti kiṃ upatthambhakaṃ	1439	
PA_atk-s05_12a:1439_2	katvā, kiṃ nissāya isīhi saddhiṃ kīḷasīti attho. Esā patiṭṭhāti esā tava pādacchāyā	1439	
PA_atk-s05_12a:1439_3	ajja mama khalitassa aparādhassa patiṭṭhā hotu. Suvāsitanti āyasmantānaṃ isīnaṃ ekarattimpi	1439	
PA_atk-s05_12a:1439_4	imasmiṃ araññe vasitaṃ suvasitameva. Kiṃkāraṇā? Yaṃ vāsavaṃ bhūtapatiṃ addasāma.	1439	
PA_atk-s05_12a:1439_5	Sace hi mayaṃ nagare avasimhā, na imaṃ addasāma. Bhontoti bhavanto. Sabbepi sumanā	1439	
PA_atk-s05_12a:1439_6	bhavantu tussantu, sakkassa devarañño khamantu, kiṃkāraṇā? Yaṃ brāhmaṇo paccupādī	1439	
PA_atk-s05_12a:1439_7	bhisāni yasmā tumhākaṃ ācariyo bhisāni alabhīti. Sakko isigaṇaṃ vanditvā devalokaṃ	1439	
PA_atk-s05_12a:1439_8	gato. Isigaṇopi jhānābhiññāyo nibbattetvā brahmalokūpago ahosi.	1439	
PA_atk-s05_12a:1440_0	Tadā upakañcanādayo cha bhātaro sāriputtamoggallānamahākassapaanuruddhapuṇṇaānandattherā,	1440	
PA_atk-s05_12a:1440_1	bhaginī uppalavaṇṇā, dāsī khujjuttarā, dāso citto gahapati, rukkhadevatā sātāgiro,	1440	
PA_atk-s05_12a:1440_2	vāraṇo pālileyyanāgo, vānaro madhuvāsiṭṭho, sakko kāḷudāyī, mahākañcanatāpaso lokanātho.	1440	
PA_atk-s05_12a:1441	Tassa idhāpi heṭṭhā vuttanayeneva dasa pāramiyo niddhāretabbā. Tathā accantameva kāmesu anapekkhatādayo guṇānubhāvā vibhāvetabbāti.	144	
PA_atk-s05_12a:1442	Bhisacariyāvaṇṇanā niṭṭhitā.	144	
PA_atk-s05_12a:1443	5. Soṇapaṇḍitacariyāvaṇṇanā	144	
PA_atk-s05_12a:1444_0	42. Pañcame nagare brahmavaḍḍhaneti brahmavaḍḍhananāmake nagare. Kulavareti aggakule.	1444	
PA_atk-s05_12a:1444_1	Seṭṭheti pāsaṃsatame. Mahāsāleti mahāsāre. Ajāyahanti ajāyiṃ ahaṃ. Idaṃ vuttaṃ hoti	1444	
PA_atk-s05_12a:1444_2	– tasmiṃ kāle “brahmavaḍḍhana”nti laddhanāme bārāṇasinagare yadā homi bhavāmi paṭivasāmi,	1444	
PA_atk-s05_12a:1444_3	tadā abhijātasampattiyā uditoditabhāvena agge vijjāvatasampattiyā seṭṭhe asītikoṭivibhavatāya	1444	
PA_atk-s05_12a:1444_4	mahāsāle brāhmaṇakule ahaṃ uppajjinti.	1444	
PA_atk-s05_12a:1445_0	Tadā hi mahāsatto brahmalokato cavitvā brahmavaḍḍhananagare asītikoṭivibhavassa aññatarassa	1445	
PA_atk-s05_12a:1445_1	brāhmaṇamahāsālassa putto hutvā nibbatti. Tassa nāmaggahaṇadivase “soṇakumāro”ti	1445	
PA_atk-s05_12a:1445_2	nāmaṃ kariṃsu. Tassa padasā gamanakāle aññopi satto brahmalokā cavitvā bodhisattassa	1445	
PA_atk-s05_12a:1445_3	mātuyā kucchimhi paṭisandhiṃ gaṇhi. Tassa jātassa “nandakumāro”ti nāmaṃ kariṃsu.	1445	
PA_atk-s05_12a:1445_4	Tesaṃ uggahitavedānaṃ sabbasippanipphattippattānaṃ vayappattānaṃ rūpasampadaṃ disvā	1445	
PA_atk-s05_12a:1445_5	tuṭṭhahaṭṭhā mātāpitaro “gharabandhanena bandhissāmā”ti paṭhamaṃ soṇakumāraṃ āhaṃsu	1445	
PA_atk-s05_12a:1445_6	– “tāta, te patirūpakulato dārikaṃ ānessāma, tvaṃ kuṭumbaṃ paṭipajjāhī”ti.	1445	
PA_atk-s05_12a:1446_0	Mahāsatto “alaṃ mayhaṃ gharāvāsena, ahaṃ yāvajīvaṃ tumhe paṭijaggitvā tumhākaṃ accayena	1446	
PA_atk-s05_12a:1446_1	pabbajissāmī”ti āha. Mahāsattassa hi tadā tayopi bhavā ādittaṃ agāraṃ viya aṅgārakāsu	1446	
PA_atk-s05_12a:1446_2	viya ca upaṭṭhahiṃsu. Visesato panesa nekkhammajjhāsayo nekkhammādhimutto ahosi.	1446	
PA_atk-s05_12a:1446_3	Tassa adhippāyaṃ ajānantā te punappunaṃ kathentāpi tassa cittaṃ alabhitvā nandakumāraṃ	1446	
PA_atk-s05_12a:1446_4	āmantetvā “tāta, tena hi tvaṃ kuṭumbaṃ paṭipajjāhī”ti vatvā tenāpi “nāhaṃ mama bhātarā	1446	
PA_atk-s05_12a:1446_5	chaḍḍitakheḷaṃ sīsena ukkhipāmi, ahampi tumhākaṃ accayena bhātarā saddhiṃ pabbajissāmī”ti	1446	
PA_atk-s05_12a:1446_6	vutte “ime evaṃ taruṇā kāme jahanti, kimaṅgaṃ pana mayanti sabbeva pabbajissāmā”ti	1446	
PA_atk-s05_12a:1446_7	cintetvā “tāta, kiṃ vo amhākaṃ accayena pabbajjāya, sabbe saheva pabbajāmā”ti vatvā	1446	
PA_atk-s05_12a:1446_8	ñātīnaṃ dātabbayuttakaṃ datvā dāsajanaṃ bhujissaṃ katvā rañño ārocetvā sabbaṃ dhanaṃ	1446	
PA_atk-s05_12a:1446_9	vissajjetvā mahādānaṃ pavattetvā cattāropi janā brahmavaḍḍhananagarā nikkhamitvā	1446	
PA_atk-s05_12a:1446_10	himavantappadese padumapuṇḍarīkamaṇḍitaṃ mahāsaraṃ nissāya ramaṇīye vanasaṇḍe assamaṃ	14461	
PA_atk-s05_12a:1446_11	māpetvā pabbajitvā tattha vasiṃsu. Tena vuttaṃ –	14461	
PA_atk-s05_12a:1448	“Tadāpi lokaṃ disvāna, andhībhūtaṃ tamotthaṭaṃ;	144	
PA_atk-s05_12a:1449	Cittaṃ bhavato patikuṭati, tuttavegahataṃ viya.	144	
PA_atk-s05_12a:1451	“Disvāna vividhaṃ pāpaṃ, evaṃ cintesahaṃ tadā;	145	
PA_atk-s05_12a:1452	Kadāhaṃ gehā nikkhamma, pavisissāmi kānanaṃ.	145	
PA_atk-s05_12a:1454	“Tadāpi maṃ nimantiṃsu, kāmabhogehi ñātayo;	145	
PA_atk-s05_12a:1455	Tesampi chandamācikkhiṃ, mā nimantetha tehi maṃ.	145	
PA_atk-s05_12a:1457	“Yo me kaniṭṭhako bhātā, nando nāmāsi paṇḍito;	145	
PA_atk-s05_12a:1458	Sopi maṃ anusikkhanto, pabbajjaṃ samarocayi.	145	
PA_atk-s05_12a:1460	“Ahaṃ soṇo ca nando ca, ubho mātāpitā mama;	146	
PA_atk-s05_12a:1461	Tadāpi bhoge chaḍḍetvā, pāvisimhā mahāvana”nti.	146	
PA_atk-s05_12a:1462_0	Tattha tadāpīti yadā ahaṃ brahmavaḍḍhananagare soṇo nāma brāhmaṇakumāro ahosiṃ, tadāpi.	1462	
PA_atk-s05_12a:1462_1	Lokaṃ disvānāti sakalampi sattalokaṃ paññācakkhunā passitvā. Andhībhūtanti paññācakkhuvirahena	1462	
PA_atk-s05_12a:1462_2	andhajātaṃ andhabhāvaṃ pattaṃ. Tamotthaṭanti avijjandhakārena abhibhūtaṃ. Cittaṃ	1462	
PA_atk-s05_12a:1462_3	bhavato patikuṭatīti jātiādisaṃvegavatthupaccavekkhaṇena kāmādibhavato mama cittaṃ	1462	
PA_atk-s05_12a:1462_4	saṅkuṭati sannilīyati na visarati. Tuttavegahataṃ viyāti tuttaṃ vuccati ayokaṇṭakasīso	1462	
PA_atk-s05_12a:1462_5	dīghadaṇḍo, yo patodoti vuccati. Tena vegasā abhihato yathā hatthājānīyo saṃvegappatto	1462	
PA_atk-s05_12a:1462_6	hoti, evaṃ mama cittaṃ tadā kāmādīnavapaccavekkhaṇena saṃvegappattanti dasseti.	1462	
PA_atk-s05_12a:1463_0	Disvāna vividhaṃ pāpanti gehaṃ āvasantehi gharāvāsanimittaṃ chandadosādivasena karīyamānaṃ	1463	
PA_atk-s05_12a:1463_1	nānāvidhaṃ pāṇātipātādipāpakammañceva tannimittañca nesaṃ lāmakabhāvaṃ passitvā.	1463	
PA_atk-s05_12a:1463_2	Evaṃ cintesahaṃ tadāti “kadā nu kho ahaṃ mahāhatthī viya ayabandhanaṃ gharabandhanaṃ	1463	
PA_atk-s05_12a:1463_3	chinditvā gehato nikkhamanavasena vanaṃ pavisissāmī”ti evaṃ tadā soṇakumārakāle cintesiṃ	1463	
PA_atk-s05_12a:1463_4	ahaṃ. Tadāpi maṃ nimantiṃsūti na kevalaṃ ayogharapaṇḍitādikāleyeva, atha kho tadāpi	1463	
PA_atk-s05_12a:1463_5	tasmiṃ soṇakumārakālepi maṃ mātāpituādayo ñātayo kāmabhogino kāmajjhāsayā “ehi, tāta,	1463	
PA_atk-s05_12a:1463_6	imaṃ asītikoṭidhanaṃ vibhavaṃ paṭipajja, kulavaṃsaṃ patiṭṭhāpehī”ti uḷārehi bhogehi	1463	
PA_atk-s05_12a:1463_7	nimantayiṃsu. Tesampi chandamācikkhinti tesampi mama ñātīnaṃ tehi kāmabhogehi mā	1463	
PA_atk-s05_12a:1463_8	maṃ nimantayitthāti attano chandampi ācikkhiṃ, pabbajjāya ninnajjhāsayampi kathesiṃ,	1463	
PA_atk-s05_12a:1463_9	yathājjhāsayaṃ paṭipajjathāti adhippāyo.	1463	
PA_atk-s05_12a:1464_0	Sopi maṃ anu sikkhantoti “ime kāmā nāma appassādā bahudukkhā bahūpāyāsā”tiādinā nayena	1464	
PA_atk-s05_12a:1464_1	nānappakāraṃ kāmesu ādīnavaṃ paccavekkhitvā yathāhaṃ sīlādīni sikkhanto pabbajjaṃ	1464	
PA_atk-s05_12a:1464_2	rocesiṃ. Sopi nandapaṇḍito tatheva tassa nekkhammena maṃ anusikkhanto pabbajjaṃ samarocayīti.	1464	
PA_atk-s05_12a:1464_3	Ahaṃ soṇo ca nando cāti tasmiṃ kāle soṇanāmako ahaṃ mayhaṃ kaniṭṭhabhātā nando cāti.	1464	
PA_atk-s05_12a:1464_4	Ubho mātāpitā mamāti “ime nāma puttakā evaṃ taruṇakālepi kāme jahanti, kimaṅgaṃ pana	1464	
PA_atk-s05_12a:1464_5	maya”nti uppannasaṃvegā mātāpitaro ca. Bhoge chaḍḍetvāti asītikoṭivibhavasamiddhe	1464	
PA_atk-s05_12a:1464_6	mahā bhoge anapekkhacittā kheḷapiṇḍaṃ viya pariccajitvā mayaṃ cattāropi janā himavantappadese	1464	
PA_atk-s05_12a:1464_7	mahāvanaṃ nekkhammajjhāsayena pavisimhāti attho.	1464	
PA_atk-s05_12a:1465_0	Pavisitvā ca te tattha ramaṇīye bhūmibhāge assamaṃ māpetvā tāpasapabbajjāya pabbajitvā	1465	
PA_atk-s05_12a:1465_1	tattha vasiṃsu. Te ubhopi bhātaro mātāpitaro paṭijaggiṃsu. Tesu nandapaṇḍito “mayā	1465	
PA_atk-s05_12a:1465_2	ābhataphalāphalāneva mātāpitaro khādāpessāmī”ti hiyyo ca purimagocaragahitaṭṭhānato	1465	
PA_atk-s05_12a:1465_3	ca yāni tāni avasesāni phalāphalāni pātova ānetvā mātāpitaro khādāpeti. Te tāni khāditvā	1465	
PA_atk-s05_12a:1465_4	mukhaṃ vikkhāletvā uposathikā honti. Soṇapaṇḍito pana dūraṃ gantvā madhuramadhurāni	1465	
PA_atk-s05_12a:1465_5	supakkāni āharitvā upanāmeti. Atha naṃ te “tāta, kaniṭṭhena ābhatāni mayaṃ khāditvā	1465	
PA_atk-s05_12a:1465_6	uposathikā jātā, idāni no attho natthī”ti vadanti. Iti tassa phalāphalāni paribhogaṃ	1465	
PA_atk-s05_12a:1465_7	na labhanti vinassanti, punadivasādīsupi tathevāti, evaṃ so pañcābhiññatāya dūrampi	1465	
PA_atk-s05_12a:1465_8	gantvā āharati, te pana na khādanti.	1465	
PA_atk-s05_12a:1466_0	Atha mahāsatto cintesi – “mātāpitaro sukhumālā, nando ca yāni tāni apakkāni duppakkāni	1466	
PA_atk-s05_12a:1466_1	phalāphalāni āharitvā khādāpeti, evaṃ sante ime na ciraṃ pavattissanti, vāressāmi	1466	
PA_atk-s05_12a:1466_2	na”nti. Atha naṃ āmantetvā “nanda, ito paṭṭhāya phalāphalaṃ āharitvā mamāgamanaṃ	1466	
PA_atk-s05_12a:1466_3	patimānehi, ubho ekatova khādāpessāmā”ti āha. Evaṃ vuttepi attano puññaṃ paccāsīsanto	1466	
PA_atk-s05_12a:1466_4	na tassa vacanamakāsi. Mahāsatto taṃ upaṭṭhānaṃ āgataṃ “na tvaṃ paṇḍitānaṃ vacanaṃ	1466	
PA_atk-s05_12a:1466_5	karosi, ahaṃ jeṭṭho, mātāpitaro ca mameva bhāro, ahameva ne paṭijaggissāmi, tvaṃ	1466	
PA_atk-s05_12a:1466_6	ito aññattha yāhī”ti tassa accharaṃ pahari.	1466	
PA_atk-s05_12a:1467_0	So tena paṇāmito tattha ṭhātuṃ asakkonto taṃ vanditvā mātāpitūnaṃ tamatthaṃ ārocetvā	1467	
PA_atk-s05_12a:1467_1	attano paṇṇasālaṃ pavisitvā kasiṇaṃ oloketvā taṃdivasameva aṭṭha ca samāpattiyo pañca	1467	
PA_atk-s05_12a:1467_2	ca abhiññāyo nibbattetvā cintesi – “kiṃ nu kho ahaṃ sinerupādato ratanavālukaṃ āharitvā	1467	
PA_atk-s05_12a:1467_3	mama bhātu paṇṇasālāpariveṇaṃ ākiritvā khamāpessāmi, udāhu anotattato udakaṃ āharitvā	1467	
PA_atk-s05_12a:1467_4	khamāpessāmi? Atha vā me bhātā devatāvasena khameyya, cattāro mahārājāno sakkañca	1467	
PA_atk-s05_12a:1467_5	devarājānaṃ ānetvā khamāpessāmi, evaṃ pana na sobhissati, ayaṃ kho manojo brahmavaḍḍhanarājā	1467	
PA_atk-s05_12a:1467_6	sakalajambudīpe aggarājā, taṃ ādiṃ katvā sabbe rājāno ānetvā khamāpessāmi, evaṃ sante	1467	
PA_atk-s05_12a:1467_7	mama bhātu guṇo sakalajambudīpaṃ avattharitvā gamissati, cando viya sūriyo viya ca paññāyissatī”ti.	1467	
PA_atk-s05_12a:1468_0	So tāvadeva iddhiyā gantvā brahmavaḍḍhananagare tassa rañño nivesanadvāre otaritvā	1468	
PA_atk-s05_12a:1468_1	“eko tāpaso tumhe daṭṭhukāmo”ti rañño ārocāpetvā tena katokāso tassa santikaṃ gantvā	1468	
PA_atk-s05_12a:1468_2	“ahaṃ attano balena sakalajambudīpe rajjaṃ gahetvā tava dassāmī”ti. “Kathaṃ pana	1468	
PA_atk-s05_12a:1468_3	tumhe, bhante, sakalajambudīpe rajjaṃ gahetvā dassathā”ti? “Mahārāja, kassaci vadhacchedaṃ	1468	
PA_atk-s05_12a:1468_4	akatvā attano iddhiyāva gahetvā dassāmī”ti mahatiyā senāya saddhiṃ taṃ ādāya kosalaraṭṭhaṃ	1468	
PA_atk-s05_12a:1468_5	gantvā nagarassa avidūre khandhāvāraṃ nivesetvā “yuddhaṃ vā no detu, vase vā vattatū”ti	1468	
PA_atk-s05_12a:1468_6	kosalarañño dūtaṃ pāhesi. Tena kujjhitvā yuddhasajjena hutvā nikkhantena saddhiṃ	1468	
PA_atk-s05_12a:1468_7	yuddhe āraddhe attano iddhānubhāvena yathā dvinnaṃ senānaṃ pīḷanaṃ na hoti, evaṃ	1468	
PA_atk-s05_12a:1468_8	katvā yathā ca kosalarājā tassa vase vattati, evaṃ vacanapaṭivacanaharaṇehi saṃvidahi.	1468	
PA_atk-s05_12a:1468_9	Etenupāyena sakalajambudīpe rājāno tassa vase vattāpesi.	1468	
PA_atk-s05_12a:1469_0	So tena parituṭṭho nandapaṇḍitaṃ āha – “bhante, tumhehi yathā mayhaṃ paṭiññātaṃ,	1469	
PA_atk-s05_12a:1469_1	tathā kataṃ, bahūpakārā me tumhe, kimahaṃ tumhākaṃ karissāmi, ahañhi te sakalajambudīpe	1469	
PA_atk-s05_12a:1469_2	upaḍḍharajjampi dātuṃ icchāmi, kimaṅgaṃ pana hatthiassarathamaṇimuttāpavāḷarajatasuvaṇṇadāsidāsaparijanapariccheda”nti?	1469	
PA_atk-s05_12a:1469_3	Taṃ sutvā nandapaṇḍito “na me te, mahārāja, rajjena attho, nāpi hatthiyānādīhi, api	1469	
PA_atk-s05_12a:1469_4	ca kho te raṭṭhe asukasmiṃ nāma assame mama mātāpitaro pabbajitvā vasanti. Tyāhaṃ	1469	
PA_atk-s05_12a:1469_5	upaṭṭhahanto ekasmiṃ aparādhe mama jeṭṭhabhātikena soṇapaṇḍitena nāma mahesinā paṇāmito,	1469	
PA_atk-s05_12a:1469_6	svāhaṃ taṃ ādāya tassa santikaṃ gantvā khamāpessāmi, tassa me tvaṃ khamāpane sahāyo	1469	
PA_atk-s05_12a:1469_7	hohī”ti. Rājā “sādhū”ti sampaṭicchitvā catuvīsatiakkhobhanī parimāṇāya senāya parivuto	1469	
PA_atk-s05_12a:1469_8	ekasatarājūhi saddhiṃ nandapaṇḍitaṃ purakkhatvā taṃ assamapadaṃ patvā caturaṅgulappadesaṃ	1469	
PA_atk-s05_12a:1469_9	muñcitvā ākāse ṭhitena kājena anotattato udakaṃ āharitvā pānīyaṃ paṭisāmetvā pariveṇaṃ	1469	
PA_atk-s05_12a:1469_10	sammajjitvā mātāpitūnaṃ āsannappadese nisinnaṃ jhānaratisamappitaṃ mahāsattaṃ upasaṅkamitvā	14691	
PA_atk-s05_12a:1469_11	nandapaṇḍito naṃ khamāpesi. Mahāsatto nandapaṇḍitaṃ mātaraṃ paṭicchāpetvā attanā	14691	
PA_atk-s05_12a:1469_12	yāvajīvaṃ pitaraṃ paṭijaggi. Tesaṃ pana rājūnaṃ –	14691	
PA_atk-s05_12a:1470	“Ānando ca pamodo ca, sadā hasitakīḷitaṃ;	147	
PA_atk-s05_12a:1471	Mātaraṃ paricaritvāna, labbhametaṃ vijānatā.	147	
PA_atk-s05_12a:1472	“Ānando ca pamodo ca, sadā hasitakīḷitaṃ;	147	
PA_atk-s05_12a:1473	Pitaraṃ paricaritvāna, labbhametaṃ vijānato.	147	
PA_atk-s05_12a:1474	“Dānañca peyyavajjañca, atthacariyā ca yā idha;	147	
PA_atk-s05_12a:1475	Samānattatā ca dhammesu, tattha tattha yathārahaṃ;	147	
PA_atk-s05_12a:1476	Ete kho saṅgahā loke, rathassāṇīva yāyato.	147	
PA_atk-s05_12a:1477	“Ete ca saṅgahā nāssu, na mātā puttakāraṇā;	147	
PA_atk-s05_12a:1478	Labhetha mānaṃ pūjaṃ vā, pitā vā puttakāraṇā.	147	
PA_atk-s05_12a:1479	“Yasmā ca saṅgahā ete, sammapekkhanti paṇḍitā;	147	
PA_atk-s05_12a:1480	Tasmā mahattaṃ papponti, pāsaṃsā ca bhavanti te.	148	
PA_atk-s05_12a:1481	“Brahmāti mātāpitaro, pubbācariyāti vuccare;	148	
PA_atk-s05_12a:1482	Āhuneyyā ca puttānaṃ, pajāya anukampakā.	148	
PA_atk-s05_12a:1483	“Tasmā hi ne namasseyya, sakkareyya ca paṇḍito;	148	
PA_atk-s05_12a:1484	Annena atha pānena, vatthena sayanena ca;	148	
PA_atk-s05_12a:1485	Ucchādanena nhāpanena, pādānaṃ dhovanena ca.	148	
PA_atk-s05_12a:1486	“Tāya naṃ pāricariyāya, mātāpitūsu paṇḍitā;	148	
PA_atk-s05_12a:1487	Idheva naṃ pasaṃsanti, pecca sagge pamodatī”ti. –	148	
PA_atk-s05_12a:1488_0	Buddhalīḷāya dhammaṃ desesi, taṃ sutvā sabbepi te rājāno sabalakāyā pasīdiṃsu. Atha	1488	
PA_atk-s05_12a:1488_1	ne pañcasu sīlesu patiṭṭhāpetvā “dānādīsu appamattā hothā”ti ovaditvā vissajjesi.	1488	
PA_atk-s05_12a:1488_2	Te sabbepi dhammena rajjaṃ kāretvā āyupariyosāne devanagaraṃ pūrayiṃsu. Bodhisatto	1488	
PA_atk-s05_12a:1488_3	“ito paṭṭhāya mātaraṃ paṭijaggāhī”ti mātaraṃ nandapaṇḍitaṃ paṭicchāpetvā attanā yāvajīvaṃ	1488	
PA_atk-s05_12a:1488_4	pitaraṃ paṭijaggi. Te ubhopi āyupariyosāne brahmalokaparāyanā ahesuṃ.	1488	
PA_atk-s05_12a:1489_0	Tadā mātāpitaro mahārājakulāni, nandapaṇḍito ānandatthero, manojo rājā sāriputtatthero,	1489	
PA_atk-s05_12a:1489_1	ekasatarājāno asītimahātherā ceva aññataratherā ca, catuvīsatiakkhobhanīparisā buddhaparisā,	1489	
PA_atk-s05_12a:1489_2	soṇapaṇḍito lokanātho.	1489	
PA_atk-s05_12a:1490_0	Tassa kiñcāpi sātisayā nekkhammapāramī, tathāpi heṭṭhā vuttanayeneva sesapāramiyo	1490	
PA_atk-s05_12a:1490_1	ca niddhāretabbā. Tathā accantameva kāmesu anapekkhatā, mātāpitūsu tibbo sagāravasappatissabhāvo,	1490	
PA_atk-s05_12a:1490_2	mātāpituupaṭṭhānena atitti, satipi nesaṃ upaṭṭhāne sabbakālaṃ samāpattivihārehi vītināmananti	1490	
PA_atk-s05_12a:1490_3	evamādayo mahāsattassa guṇānubhāvā vibhāvetabbāti.	1490	
PA_atk-s05_12a:1491	Soṇapaṇḍitacariyāvaṇṇanā niṭṭhitā.	149	
PA_atk-s05_12a:1492	Nekkhammapāramī niṭṭhitā.	149	
PA_atk-s05_12a:1493	6. Temiyacariyāvaṇṇanā	149	
PA_atk-s05_12a:1494_0	48. Chaṭṭhe kāsirājassa atrajoti kāsirañño atrajo putto yadā homi, tadā mūgapakkhoti	1494	
PA_atk-s05_12a:1494_1	nāmena, temiyoti vadanti manti temiyoti nāmena mūgapakkhavatādhiṭṭhānena “mūgapakkho”ti	1494	
PA_atk-s05_12a:1494_2	mātāpitaro ādiṃ katvā sabbeva maṃ vadantīti sambandho. Mahāsattassa hi jātadivase	1494	
PA_atk-s05_12a:1494_3	sakalakāsiraṭṭhe devo vassi, yasmā ca so rañño ceva amaccādīnañca hadayaṃ uḷārena	1494	
PA_atk-s05_12a:1494_4	pītisinehena temayamāno uppanno, tasmā “temiyakumāro”ti nāmaṃ ahosi.	1494	
PA_atk-s05_12a:1495_0	49. Soḷasitthisahassānanti soḷasannaṃ kāsirañño itthāgārasahassānaṃ. Na vijjati pumoti	1495	
PA_atk-s05_12a:1495_1	putto na labbhati. Na kevalañca putto eva, dhītāpissa natthi eva. Ahorattānaṃ accayena,	1495	
PA_atk-s05_12a:1495_2	nibbatto ahamekakoti aputtakasseva tassa rañño bahūnaṃ saṃvaccharānaṃ atītattā anekesaṃ	1495	
PA_atk-s05_12a:1495_3	ahorattānaṃ apagamanena sakkadattiyo ahamekakova bodhipariyesanaṃ caramāno, tadā	1495	
PA_atk-s05_12a:1495_4	tassa putto hutvā uppannoti satthā vadati.	1495	
PA_atk-s05_12a:1496_0	Tatrāyaṃ anupubbikathā – atīte bārāṇasiyaṃ kāsirājā rajjaṃ kāresi. Tassa soḷasasahassā	1496	
PA_atk-s05_12a:1496_1	itthiyo ahesuṃ. Tāsu ekāpi puttaṃ vā dhītaraṃ vā na labhati. Nāgarā “amhākaṃ rañño	1496	
PA_atk-s05_12a:1496_2	vaṃsānurakkhako ekopi putto natthī”ti vippaṭisārī jātā sannipatitvā rājānaṃ “puttaṃ	1496	
PA_atk-s05_12a:1496_3	patthehī”ti āhaṃsu. Rājā soḷasasahassā itthiyo “puttaṃ patthethā”ti āṇāpesi. Tā candādīnaṃ	1496	
PA_atk-s05_12a:1496_4	upaṭṭhānādīni katvā patthentiyopi na labhiṃsu. Aggamahesī panassa maddarājadhītā	1496	
PA_atk-s05_12a:1496_5	candādevī nāma sīlasampannā ahosi. Rājā “tvampi puttaṃ patthehī”ti āha. Sā puṇṇamadivase	1496	
PA_atk-s05_12a:1496_6	uposathikā hutvā attano sīlaṃ āvajjetvā “sacāhaṃ akhaṇḍasīlā, iminā me saccena putto	1496	
PA_atk-s05_12a:1496_7	uppajjatū”ti saccakiriyamakāsi. Tassā sīlatejena sakkassa āsanaṃ uṇhākāraṃ dassesi.	1496	
PA_atk-s05_12a:1496_8	Sakko āvajjento taṃ kāraṇaṃ ñatvā “candādeviyā puttapaṭilābhassa upāyaṃ karissāmī”ti	1496	
PA_atk-s05_12a:1496_9	tassā anucchavikaṃ puttaṃ upadhārento bodhisattaṃ tāvatiṃsabhavane nibbattitvā tattha	1496	
PA_atk-s05_12a:1496_10	yāvatāyukaṃ ṭhatvā tato cavitvā uparidevaloke uppajjitukāmaṃ disvā tassa santikaṃ	14961	
PA_atk-s05_12a:1496_11	gantvā “samma, tayi manussaloke uppanne pāramiyo ca te pūressanti, mahājanassa ca	14961	
PA_atk-s05_12a:1496_12	vuḍḍhi bhavissati, ayaṃ kāsirañño candā nāma aggamahesī puttaṃ pattheti, tassā kucchiyaṃ uppajjāhī”ti āha.	14961	
PA_atk-s05_12a:1497_0	So “sādhū”ti paṭissuṇitvā tassā kucchiyaṃ paṭisandhiṃ gaṇhi. Tassa sahāyā pañcasatā	1497	
PA_atk-s05_12a:1497_1	devaputtā khīṇāyukā devalokā cavitvā tasseva rañño amaccabhariyānaṃ kucchīsu paṭisandhiṃ	1497	
PA_atk-s05_12a:1497_2	gaṇhiṃsu. Devī gabbhassa patiṭṭhitabhāvaṃ ñatvā rañño ārocesi. Rājā gabbhaparihāraṃ	1497	
PA_atk-s05_12a:1497_3	dāpesi. Sā paripuṇṇagabbhā dhaññapuññalakkhaṇasampannaṃ puttaṃ vijāyi. Taṃdivasameva	1497	
PA_atk-s05_12a:1497_4	amaccagehesu pañcakumārasatāni vijāyiṃsu. Ubhayampi sutvā rājā “mama puttassa parivārā	1497	
PA_atk-s05_12a:1497_5	ete”ti pañcannaṃ dārakasatānaṃ pañcadhātisatāni pesetvā kumārapasādhanāni ca pesesi.	1497	
PA_atk-s05_12a:1497_6	Mahāsattassa pana atidīghādidosavivajjitā alambatthanā madhurathaññā catusaṭṭhidhātiyo	1497	
PA_atk-s05_12a:1497_7	datvā mahantaṃ sakkāraṃ katvā candādeviyāpi varaṃ adāsi. Sā gahitakaṃ katvā ṭhapesi.	1497	
PA_atk-s05_12a:1497_8	Dārako mahatā parivārena vaḍḍhati. Atha naṃ ekamāsikaṃ alaṅkaritvā rañño santikaṃ	1497	
PA_atk-s05_12a:1497_9	ānayiṃsu. Rājā piyaputtaṃ oloketvā āliṅgitvā aṅke nisīdāpetvā ramayamāno nisīdi.	1497	
PA_atk-s05_12a:1498_0	50. Tasmiṃ khaṇe cattāro corā ānītā. Rājā tesu ekassa sakaṇṭakāhi kasāhi pahārasahassaṃ	1498	
PA_atk-s05_12a:1498_1	āṇāpesi, ekassa saṅkhalikāya bandhitvā bandhanāgārappavesanaṃ, ekassa sarīre sattippahāradānaṃ,	1498	
PA_atk-s05_12a:1498_2	ekassa sūlāropanaṃ. Mahāsatto pitu kathaṃ sutvā saṃvegappatto hutvā “aho mama pitā	1498	
PA_atk-s05_12a:1498_3	rajjaṃ nissāya bhāriyaṃ nirayagāmikammaṃ karotī”ti cintesi. Punadivase naṃ setacchattassa	1498	
PA_atk-s05_12a:1498_4	heṭṭhā alaṅkatasirisayane nipajjāpesuṃ.	1498	
PA_atk-s05_12a:1499_0	So thokaṃ niddāyitvā paṭibuddho akkhīni ummīletvā setacchattaṃ olokento mahantaṃ	1499	
PA_atk-s05_12a:1499_1	sirivibhavaṃ passi. Athassa pakatiyāpi saṃvegappattassa atirekataraṃ bhayaṃ uppajji.	1499	
PA_atk-s05_12a:1499_2	So “kuto nu kho ahaṃ imaṃ rājagehaṃ āgato”ti upadhārento jātissarañāṇena devalokato	1499	
PA_atk-s05_12a:1499_3	āgatabhāvaṃ ñatvā tato paraṃ olokento ussadaniraye pakkabhāvaṃ passi. Tato paraṃ	1499	
PA_atk-s05_12a:1499_4	olokento tasmiṃyeva nagare rājabhāvaṃ passi. Atha so “ahaṃ vīsativassāni rajjaṃ kāretvā	1499	
PA_atk-s05_12a:1499_5	asītivassasahassāni ussadaniraye pacciṃ, idāni punapi imasmiṃ coragehe nibbattosmi,	1499	
PA_atk-s05_12a:1499_6	pitāpi me hiyyo catūsu coresu ānītesu tathārūpaṃ pharusaṃ nirayasaṃvattanikaṃ kathaṃ	1499	
PA_atk-s05_12a:1499_7	kathesi. Na me iminā aviditavipulānatthāvahena rajjena attho, kathaṃ nu kho imamhā	1499	
PA_atk-s05_12a:1499_8	coragehā mucceyya”nti cintento nipajji. Atha naṃ ekā devadhītā “tāta temiyakumāra,	1499	
PA_atk-s05_12a:1499_9	mā bhāyi, tīṇi aṅgāni adhiṭṭhahitvā tava sotthi bhavissatī”ti samassāsesi. Taṃ sutvā	1499	
PA_atk-s05_12a:1499_10	mahāsatto rajjasaṅkhātā anatthato muccitukāmo soḷasasaṃvaccharāni tīṇi aṅgāni acalādhiṭṭhānavasena	14991	
PA_atk-s05_12a:1499_11	adhiṭṭhahi. Tena vuttaṃ “kicchāladdhaṃ piyaṃ putta”ntiādi.	14991	
PA_atk-s05_12a:1500_0	Tattha kicchāladdhanti kicchena kasirena cirakālapatthanāya laddhaṃ. Abhijātanti	1500	
PA_atk-s05_12a:1500_1	jātisampannaṃ. Kāyajutiyā ceva ñāṇajutiyā ca samannāgatattā jutindharaṃ. Setacchattaṃ	1500	
PA_atk-s05_12a:1500_2	dhārayitvāna, sayane poseti maṃ pitāti pitā me kāsirājā “mā naṃ kumāraṃ rajo vā ussāvo	1500	
PA_atk-s05_12a:1500_3	vā”ti jātakālato paṭṭhāya setacchattassa heṭṭhā sirisayane sayāpetvā mahantena parivārena maṃ poseti.	1500	
PA_atk-s05_12a:1501_0	51. Niddāyamāno sayanavare pabujjhitvā ahaṃ olokento paṇḍaraṃ setacchattaṃ addasaṃ.	1501	
PA_atk-s05_12a:1501_1	Yenāhaṃ nirayaṃ gatoti yena setacchattena tato tatiye attabhāve ahaṃ nirayaṃ gato,	1501	
PA_atk-s05_12a:1501_2	setacchattasīsena rajjaṃ vadati.	1501	
PA_atk-s05_12a:1502_0	52. Saha diṭṭhassa me chattanti taṃ setacchattaṃ diṭṭhassa diṭṭhavato me saha tena	1502	
PA_atk-s05_12a:1502_1	dassanena, dassanasamakālamevāti attho. Tāso uppajji bheravoti suparividitādīnavattā	1502	
PA_atk-s05_12a:1502_2	bhayānako cittutrāso udapādi. Vinicchayaṃ samāpanno, kathāhaṃ imaṃ muñcissanti kathaṃ	1502	
PA_atk-s05_12a:1502_3	nu kho ahaṃ imaṃ rajjaṃ kāḷakaṇṇiṃ muñceyyanti evaṃ vicāraṇaṃ āpajjiṃ.	1502	
PA_atk-s05_12a:1503_0	53. Pubbasālohitā mayhanti pubbe ekasmiṃ attabhāve mama mātubhūtapubbā tasmiṃ chatte	1503	
PA_atk-s05_12a:1503_1	adhivatthā devatā mayhaṃ atthakāminī hitesinī. Sā maṃ disvāna dukkhitaṃ, tīsu ṭhānesu	1503	
PA_atk-s05_12a:1503_2	yojayīti sā devatā maṃ tathā cetodukkhena dukkhitaṃ disvā mūgapakkhabadhirabhāvasaṅkhātesu	1503	
PA_atk-s05_12a:1503_3	tīsu rajjadukkhato nikkhamanakāraṇesu yojesi.	1503	
PA_atk-s05_12a:1504_0	54. Paṇḍiccayanti paṇḍiccaṃ, ayameva vā pāṭho. Mā vibhāvayāti mā pakāsehi. Bālamatoti	1504	
PA_atk-s05_12a:1504_1	bāloti ñāto. Sabboti sakalo antojano ceva bahijano ca. Ocināyatūti nīharathetaṃ kāḷakaṇṇinti	1504	
PA_atk-s05_12a:1504_2	avajānātu. Evaṃ tava attho bhavissatīti evaṃ yathāvuttanayena avajānitabbabhāve sati	1504	
PA_atk-s05_12a:1504_3	tuyhaṃ gehato nikkhamanena hitaṃ pāramiparipūraṇaṃ bhavissati.	1504	
PA_atk-s05_12a:1505_0	55. Tetaṃ vacananti te etaṃ tīṇi aṅgāni adhiṭṭhāhīti vacanaṃ. Atthakāmāsi me ammāti	1505	
PA_atk-s05_12a:1505_1	amma devate, mama atthakāmā asi. Hitakāmāti tasseva pariyāyavacanaṃ. Atthoti vā ettha	1505	
PA_atk-s05_12a:1505_2	sukhaṃ veditabbaṃ. Hitanti tassa kāraṇabhūtaṃ puññaṃ.	1505	
PA_atk-s05_12a:1506_0	56. Sāgareva thalaṃ labhinti coragehe vatāhaṃ jāto, ahu me mahāvatānatthoti sokasāgare	1506	
PA_atk-s05_12a:1506_1	osīdanto tassā devatāya ahaṃ vacanaṃ sutvā sāgare osīdanto viya thalaṃ patiṭṭhaṃ	1506	
PA_atk-s05_12a:1506_2	alabhiṃ, rajjakulato nikkhamanopāyaṃ alabhinti attho. Tayo aṅge adhiṭṭhahinti yāva	1506	
PA_atk-s05_12a:1506_3	gehato nikkhamiṃ, tāva tīṇi aṅgāni kāraṇāni adhiṭṭhahiṃ.	1506	
PA_atk-s05_12a:1507	57. Idāni tāni sarūpato dassetuṃ “mūgo ahosi”nti gāthamāha. Tattha pakkhoti pīṭhasappi. Sesaṃ suviññeyyameva.	150	
PA_atk-s05_12a:1508_0	Evaṃ pana mahāsatte devatāya dinnanaye ṭhatvā jātavassato paṭṭhāya mūgādibhāvena	1508	
PA_atk-s05_12a:1508_1	attānaṃ dassente mātāpitaro dhātiādayo ca “mūgānaṃ hanupariyosānaṃ nāma evarūpaṃ	1508	
PA_atk-s05_12a:1508_2	na hoti, badhirānaṃ kaṇṇasotaṃ nāma evarūpaṃ na hoti, pīṭhasappīnaṃ hatthapādā nāma	1508	
PA_atk-s05_12a:1508_3	evarūpā na honti, bhavitabbamettha kāraṇena, vīmaṃsissāma na”nti cintetvā “khīrena	1508	
PA_atk-s05_12a:1508_4	tāva vīmaṃsissāmā”ti sakaladivasaṃ khīraṃ na denti. So sussantopi khīratthāya saddaṃ na karoti.	1508	
PA_atk-s05_12a:1509_0	Athassa mātā “putto me chāto, khīramassa dethā”ti khīraṃ dāpesi. Evaṃ antarantarā	1509	
PA_atk-s05_12a:1509_1	khīraṃ adatvā ekasaṃvaccharaṃ vīmaṃsantāpi antaraṃ na passiṃsu. Tato “kumārakā nāma	1509	
PA_atk-s05_12a:1509_2	pūvakhajjakaṃ piyāyanti, phalāphalaṃ piyāyanti, kīḷanabhaṇḍakaṃ piyāyanti, bhojanaṃ	1509	
PA_atk-s05_12a:1509_3	piyāyantī”ti tāni tāni palobhanīyāni upanetvā vīmaṃsanavasena palobhentā yāva pañcavassakālā	1509	
PA_atk-s05_12a:1509_4	antaraṃ na passiṃsu. Atha naṃ “dārakā nāma aggito bhāyanti, mattahatthito bhāyanti,	1509	
PA_atk-s05_12a:1509_5	sappato bhāyanti, ukkhittāsikapurisato bhāyanti, tehi vīmaṃsissāmā”ti yathā tehissa	1509	
PA_atk-s05_12a:1509_6	anattho na jāyati, tathā purimameva saṃvidahitvā atibhayānakākārena upagacchante kāresuṃ.	1509	
PA_atk-s05_12a:1510_0	Mahāsatto nirayabhayaṃ āvajjetvā “ito sataguṇena sahassaguṇena satasahassaguṇena	1510	
PA_atk-s05_12a:1510_1	nirayo bhāyitabbo”ti niccalova hoti. Evampi vīmaṃsitvā antaraṃ na passantā puna “dārakā	1510	
PA_atk-s05_12a:1510_2	nāma samajjatthikā hontī”ti samajjaṃ kāretvāpi mahāsattaṃ sāṇiyā parikkhipitvā ajānantasseva	1510	
PA_atk-s05_12a:1510_3	catūsu passesu saṅkhasaddehi bherisaddehi ca sahasā ekaninnādaṃ kāretvāpi andhakāre	1510	
PA_atk-s05_12a:1510_4	ghaṭehi dīpaṃ upanetvā sahasā ālokaṃ dassetvāpi sakalasarīraṃ phāṇitena makkhetvā	1510	
PA_atk-s05_12a:1510_5	bahumakkhike ṭhāne nipajjāpetvāpi nhāpanādīni akatvā uccārapassāvamatthake nipannaṃ	1510	
PA_atk-s05_12a:1510_6	ajjhupekkhitvāpi tattha ca palipannaṃ sayamānaṃ parihāsehi akkosanehi ca ghaṭṭetvāpi	1510	
PA_atk-s05_12a:1510_7	heṭṭhāmañce aggikapallaṃ katvā uṇhasantāpena pīḷetvāpīti evaṃ nānāvidhehi upāyehi	1510	
PA_atk-s05_12a:1510_8	vīmaṃsantāpissa antaraṃ na passiṃsu.	1510	
PA_atk-s05_12a:1511_0	Mahāsatto hi sabbattha nirayabhayameva āvajjetvā adhiṭṭhānaṃ avikopento niccalova	1511	
PA_atk-s05_12a:1511_1	ahosi. Evaṃ pannarasavassāni vīmaṃsitvā atha soḷasavassakāle “pīṭhasappino vā hontu	1511	
PA_atk-s05_12a:1511_2	mūgabadhirā vā rajanīyesu arajjantā dussanīyesu adussantā nāma natthīti nāṭakānissa	1511	
PA_atk-s05_12a:1511_3	paccupaṭṭhapetvā vīmaṃsissāmā”ti kumāraṃ gandhodakena nhāpetvā devaputtaṃ viya alaṅkaritvā	1511	
PA_atk-s05_12a:1511_4	devavimānakappaṃ pupphagandhadāmādīhi ekāmodapamodaṃ pāsādaṃ āropetvā uttamarūpadharā	1511	
PA_atk-s05_12a:1511_5	bhāvavilāsasampannā devaccharāpaṭibhāgā itthiyo upaṭṭhapesuṃ – “gacchatha naccādīhi	1511	
PA_atk-s05_12a:1511_6	kumāraṃ abhiramāpethā”ti. Tā upagantvā tathā kātuṃ vāyamiṃsu. So buddhisampannatāya	1511	
PA_atk-s05_12a:1511_7	“imā me sarīrasamphassaṃ mā vindiṃsū”ti assāsapassāse nirundhi. Tā tassa sarīrasamphassaṃ	1511	
PA_atk-s05_12a:1511_8	avindantiyo “thaddhasarīro esa, nāyaṃ manusso, yakkho bhavissatī”ti pakkamiṃsu.	1511	
PA_atk-s05_12a:1512_0	Evaṃ soḷasa vassāni soḷasahi mahāvīmaṃsāhi anekāhi ca khuddakavīmaṃsāhi pariggaṇhituṃ	1512	
PA_atk-s05_12a:1512_1	asakkuṇitvā mātāpitaro “tāta, temiyakumāra, mayaṃ tava amūgādibhāvaṃ jānāma, na hi	1512	
PA_atk-s05_12a:1512_2	tesaṃ evarūpāni mukhakaṇṇasotapādāni honti, tvaṃ amhehi patthetvā laddhaputtako,	1512	
PA_atk-s05_12a:1512_3	mā no nāsehi, sakalajambudīpe rājūnaṃ santikā garahato mocehī”ti saha visuṃ visuñca	1512	
PA_atk-s05_12a:1512_4	anekavāraṃ yāciṃsu. So tehi evaṃ yāciyamānopi asuṇanto viya hutvā nipajji.	1512	
PA_atk-s05_12a:1513_0	58. Atha rājā mahāsattassa ubho pāde kaṇṇasote jivhaṃ ubho ca hatthe kusalehi purisehi	1513	
PA_atk-s05_12a:1513_1	vīmaṃsāpetvā “yadipi apīṭhasappiādīnaṃ viyassa pādādayo, tathāpi ayaṃ pīṭhasappi	1513	
PA_atk-s05_12a:1513_2	mūgabadhiro maññe, īdise kāḷakaṇṇipurise imasmiṃ gehe vasante tayo antarāyā paññāyanti	1513	
PA_atk-s05_12a:1513_3	jīvitassa vā chattassa vā mahesiyā vā”ti lakkhaṇapāṭhakehi idāni kathitaṃ. Jātadivase	1513	
PA_atk-s05_12a:1513_4	pana “tumhākaṃ domanassapariharaṇatthaṃ ‘dhaññapuññalakkhaṇo’ti vutta”nti amaccehi	1513	
PA_atk-s05_12a:1513_5	ārocitaṃ sutvā antarāyabhayena bhīto “gacchatha naṃ avamaṅgalarathe nipajjāpetvā	1513	
PA_atk-s05_12a:1513_6	pacchimadvārena nīharāpetvā āmakasusāne nikhaṇathā”ti āṇāpesi. Taṃ sutvā mahāsatto	1513	
PA_atk-s05_12a:1513_7	haṭṭho udaggo ahosi – “cirassaṃ vata me manoratho matthakaṃ pāpuṇissatī”ti. Tena	1513	
PA_atk-s05_12a:1513_8	vuttaṃ “tato me hatthapāde cā”tiādi.	1513	
PA_atk-s05_12a:1514_0	Tattha maddiyāti maddanavasena vīmaṃsitvā. Anūnatanti hatthādīhi avikalataṃ. Nindisunti	1514	
PA_atk-s05_12a:1514_1	“evaṃ anūnāvayavopi samāno mūgādi viya dissamāno “rajjaṃ kāretuṃ abhabbo, kāḷakaṇṇipuriso	1514	
PA_atk-s05_12a:1514_2	aya”nti garahiṃsu. “Niddisu”ntipi pāṭho, vadiṃsūti attho.	1514	
PA_atk-s05_12a:1515_0	59. Chaḍḍanaṃ anumodisunti rājadassanatthaṃ āgatā sabbepi janapadavāsino senāpatipurohitappamukhā	1515	
PA_atk-s05_12a:1515_1	rājapurisā te sabbepi ekamanā samānacittā hutvā antarāyapariharaṇatthaṃ raññā āṇattā	1515	
PA_atk-s05_12a:1515_2	bhūmiyaṃ nikhaṇanavasena mama chaḍḍanaṃ mukhasaṅkocaṃ akatvā abhimukhabhāvena sādhu	1515	
PA_atk-s05_12a:1515_3	suṭṭhu idaṃ kattabbamevāti anumodiṃsu.	1515	
PA_atk-s05_12a:1516_0	60. So me attho samijjhathāti yassatthāya yadatthaṃ tato mūgādibhāvādhiṭṭhānavasena	1516	
PA_atk-s05_12a:1516_1	dukkaracaraṇaṃ ciṇṇaṃ caritaṃ, so attho mama samijjhati. Tesaṃ mama mātāpituādīnaṃ	1516	
PA_atk-s05_12a:1516_2	matiṃ adhippāyaṃ sutvā so ahaṃ mama adhippāyasamijjhanena haṭṭho anupadhāretvā bhūmiyaṃ	1516	
PA_atk-s05_12a:1516_3	nikhaṇanānujānanena saṃviggamānasova ahosinti vacanasesena sambandho veditabbo.	1516	
PA_atk-s05_12a:1517_0	61. Evaṃ kumārassa bhūmiyaṃ nikhaṇane raññā āṇatte candādevī taṃ pavattiṃ sutvā rājānaṃ	1517	
PA_atk-s05_12a:1517_1	upasaṅkamitvā, “deva, tumhehi mayhaṃ varo dinno, mayā ca gahitakaṃ katvā ṭhapito,	1517	
PA_atk-s05_12a:1517_2	taṃ me idāni dethā”ti. “Gaṇha, devī”ti. “Puttassa me rajjaṃ dethā”ti. “Putto te kāḷakaṇṇī,	1517	
PA_atk-s05_12a:1517_3	na sakkā dātu”nti. “Tena hi, deva, yāvajīvaṃ adento satta vassāni dethā”ti. “Tampi	1517	
PA_atk-s05_12a:1517_4	na sakkā”ti. “Cha vassāni, pañcacattāritīṇidveekaṃ vassaṃ, satta māse, chapañcacattārotayodveekaṃ	1517	
PA_atk-s05_12a:1517_5	māsaṃaddhamāsaṃsattāhaṃ dethā”ti. Sādhu gaṇhāti.	1517	
PA_atk-s05_12a:1518_0	Sā puttaṃ alaṅkārāpetvā “temiyakumārassa idaṃ rajja”nti nagare bheriṃ carāpetvā nagaraṃ	1518	
PA_atk-s05_12a:1518_1	alaṅkārāpetvā puttaṃ hatthikkhandhaṃ āropetvā setacchattaṃ matthake kārāpetvā nagaraṃ	1518	
PA_atk-s05_12a:1518_2	padakkhiṇaṃ katvā āgataṃ alaṅkatasirisayane nipajjāpetvā sabbarattiṃ yāci – “tāta	1518	
PA_atk-s05_12a:1518_3	temiya, taṃ nissāya soḷasa vassāni niddaṃ alabhitvā rodamānāya me akkhīni uppakkāni,	1518	
PA_atk-s05_12a:1518_4	sokena hadayaṃ bhijjati viya, tava apīṭhasappiādibhāvaṃ jānāmi, mā maṃ anāthaṃ karī”ti.	1518	
PA_atk-s05_12a:1518_5	Iminā niyāmena cha divase yāci. Chaṭṭhe divase rājā sunandaṃ nāma sārathiṃ pakkosāpetvā	1518	
PA_atk-s05_12a:1518_6	“sve pātova avamaṅgalarathena kumāraṃ nīharitvā āmakasusāne bhūmiyaṃ nikhaṇitvā pathavivaḍḍhanakakammaṃ	1518	
PA_atk-s05_12a:1518_7	katvā ehī”ti āha. Taṃ sutvā devī “tāta, kāsirājā taṃ sve āmakasusāne nikhaṇituṃ āṇāpesi.	1518	
PA_atk-s05_12a:1518_8	Sve maraṇaṃ pāpuṇissatī”ti āha.	1518	
PA_atk-s05_12a:1519_0	Mahāsatto taṃ sutvā “temiya, soḷasa vassāni tayā kato vāyāmo matthakaṃ patto”ti haṭṭho	1519	
PA_atk-s05_12a:1519_1	udaggo ahosi. Mātuyā panassa hadayaṃ bhijjanākāraṃ viya ahosi. Atha tassā rattiyā	1519	
PA_atk-s05_12a:1519_2	accayena pātova sārathi rathaṃ ādāya dvāre ṭhapetvā sirigabbhaṃ pavisitvā “devi,	1519	
PA_atk-s05_12a:1519_3	mā mayhaṃ kujjhi, rañño āṇā”ti puttaṃ āliṅgitvā nipannaṃ deviṃ piṭṭhihatthena apanetvā	1519	
PA_atk-s05_12a:1519_4	kumāraṃ ukkhipitvā pāsādā otari. Devī uraṃ paharitvā mahāsaddena paridevitvā mahātale ohīyi.	1519	
PA_atk-s05_12a:1520_0	Atha naṃ mahāsatto oloketvā “mayi akathente mātu soko balavā bhavissatī”ti kathetukāmo	1520	
PA_atk-s05_12a:1520_1	hutvāpi “sace kathessāmi soḷasa vassāni kato vāyāmo mogho bhavissati, akathento panāhaṃ	1520	
PA_atk-s05_12a:1520_2	attano ca mātāpitūnañca paccayo bhavissāmī”ti adhivāsesi. Sārathi “mahāsattaṃ rathaṃ	1520	
PA_atk-s05_12a:1520_3	āropetvā pacchimadvārābhimukhaṃ rathaṃ pesessāmī”ti pācīnadvārābhimukhaṃ pesesi.	1520	
PA_atk-s05_12a:1520_4	Ratho nagarā nikkhamitvā devatānubhāvena tiyojanaṭṭhānaṃ gato. Mahāsatto suṭṭhutaraṃ	1520	
PA_atk-s05_12a:1520_5	tuṭṭhacitto ahosi. Tattha vanaghaṭaṃ sārathissa āmakasusānaṃ viya upaṭṭhāsi. So “idaṃ	1520	
PA_atk-s05_12a:1520_6	ṭhānaṃ sundara”nti rathaṃ okkamāpetvā maggapasse ṭhapetvā rathā oruyha mahāsattassa	1520	
PA_atk-s05_12a:1520_7	ābharaṇabhaṇḍaṃ omuñcitvā bhaṇḍikaṃ katvā ṭhapetvā kudālaṃ ādāya avidūre āvāṭaṃ khaṇituṃ	1520	
PA_atk-s05_12a:1520_8	ārabhi. Tena vuttaṃ “nhāpetvā anulimpitvā”tiādi.	1520	
PA_atk-s05_12a:1521_0	Tattha nhāpetvāti soḷasahi gandhodakaghaṭehi nhāpetvā. Anulimpitvāti surabhivilepanena	1521	
PA_atk-s05_12a:1521_1	vilimpetvā. Veṭhetvā rājaveṭhananti kāsirājūnaṃ paveṇiyāgataṃ rājamakuṭaṃ sīse paṭimuñcitvā.	1521	
PA_atk-s05_12a:1521_2	Abhisiñcitvāti tasmiṃ rājakule rājābhisekaniyāmena abhisiñcitvā. Chattena kāresuṃ	1521	
PA_atk-s05_12a:1521_3	puraṃ padakkhiṇanti setacchattena dhāriyamānena maṃ nagaraṃ padakkhiṇaṃ kāresuṃ.	1521	
PA_atk-s05_12a:1522_0	62. Sattāhaṃ dhārayitvānāti mayhaṃ mātu candādeviyā varalābhanavasena laddhaṃ sattāhaṃ	1522	
PA_atk-s05_12a:1522_1	mama setacchattaṃ dhārayitvā. Uggate ravimaṇḍaleti tato punadivase sūriyamaṇḍale	1522	
PA_atk-s05_12a:1522_2	uggatamatte avamaṅgalarathena maṃ nagarato nīharitvā bhūmiyaṃ nikhaṇanatthaṃ sārathi	1522	
PA_atk-s05_12a:1522_3	sunando vanamupagacchi.	1522	
PA_atk-s05_12a:1523_0	63. Sajjassanti sannaddho assaṃ, yuge yojitassaṃ me rathaṃ maggato ukkamāpanavasena	1523	
PA_atk-s05_12a:1523_1	ekokāse katvā. Hatthamuccitoti muccitahattho, rathapācanato muttahatthoti attho.	1523	
PA_atk-s05_12a:1523_2	Atha vā hatthamuccitoti hatthamutto mama hatthato muccitvāti attho. Kāsunti āvāṭaṃ.	1523	
PA_atk-s05_12a:1523_3	Nikhātunti nikhaṇituṃ.	1523	
PA_atk-s05_12a:1524	64-5. Idāni yadatthaṃ mayā soḷasa vassāni mūgavatādiadhiṭṭhānena dukkaracariyā adhiṭṭhitā, taṃ dassetuṃ “adhiṭṭhitamadhiṭṭhāna”nti gāthādvayamāha.	152	
PA_atk-s05_12a:1525_0	Tattha tajjento vividhakāraṇāti dvimāsikakālato paṭṭhāya yāva soḷasasaṃvaccharā thaññapaṭisedhanādīhi	1525	
PA_atk-s05_12a:1525_1	vividhehi nānappakārehi kāraṇehi tajjayanto bhayaviddhaṃsanavasena viheṭhiyamāno.	1525	
PA_atk-s05_12a:1525_2	Sesaṃ suviññeyyameva.	1525	
PA_atk-s05_12a:1526_0	Atha mahāsatto sunande kāsuṃ khaṇante “ayaṃ me vāyāmakālo”ti uṭṭhāya attano hatthapāde	1526	
PA_atk-s05_12a:1526_1	sambāhitvā rathā otarituṃ me balaṃ atthīti ñatvā cittaṃ uppādesi. Tāvadevassa pādapatiṭṭhānaṭṭhānaṃ	1526	
PA_atk-s05_12a:1526_2	vātapuṇṇabhastacammaṃ viya uggantvā rathassa pacchimantaṃ āhacca aṭṭhāsi. So otaritvā	1526	
PA_atk-s05_12a:1526_3	katipaye vāre aparāparaṃ caṅkamitvā “yojanasatampi gantuṃ me balaṃ atthī”ti ñatvā	1526	
PA_atk-s05_12a:1526_4	rathaṃ pacchimante gahetvā kumārakānaṃ kīḷanayānakaṃ viya ukkhipitvā “sace sārathi	1526	
PA_atk-s05_12a:1526_5	mayā saddhiṃ paṭivirujjheyya, atthi me paṭivirujjhituṃ bala”nti sallakkhetvā pasādhanatthāya	1526	
PA_atk-s05_12a:1526_6	cittaṃ uppādesi. Taṅkhaṇaññeva sakkassa bhavanaṃ uṇhākāraṃ dassesi. Sakko taṃ kāraṇaṃ	1526	
PA_atk-s05_12a:1526_7	ñatvā vissakammaṃ āṇāpesi – “gaccha kāsirājaputtaṃ alaṅkarohī”ti. So “sādhū”ti vatvā	1526	
PA_atk-s05_12a:1526_8	dibbehi ca mānusehi ca alaṅkārehi sakkaṃ viya taṃ alaṅkari. So devarājalīḷāya sārathissa	1526	
PA_atk-s05_12a:1526_9	khaṇanokāsaṃ gantvā āvāṭatīre ṭhatvā –	1526	
PA_atk-s05_12a:1527	“Kinnu santaramānova, kāsuṃ khaṇasi sārathi;	152	
PA_atk-s05_12a:1528	Puṭṭho me samma akkhāhi, kiṃ kāsuyā karissasī”ti. –	152	
PA_atk-s05_12a:1529	Āha.	152	
PA_atk-s05_12a:1530	Tena uddhaṃ anoloketvāva –	153	
PA_atk-s05_12a:1531	“Rañño mūgo ca pakkho ca, putto jāto acetaso;	153	
PA_atk-s05_12a:1532	Somhi raññā samajjhiṭṭho, puttaṃ me nikhaṇaṃ vane”ti. –	153	
PA_atk-s05_12a:1533	Vutte mahāsatto –	153	
PA_atk-s05_12a:1534	“Na badhiro na mūgosmi, na pakkho na ca vīkalo;	153	
PA_atk-s05_12a:1535	Adhammaṃ sārathi kayirā, maṃ ce tvaṃ nikhaṇaṃ vane.	153	
PA_atk-s05_12a:1536	“Ūrū bāhuñca me passa, bhāsitañca suṇohi me;	153	
PA_atk-s05_12a:1537	Adhammaṃ sārathi kayirā, maṃ ce tvaṃ nikhaṇaṃ vane”ti. –	153	
PA_atk-s05_12a:1538	Vatvā puna tena āvāṭakhaṇanaṃ pahāya uddhaṃ oloketvā tassa rūpasampattiṃ disvā “manusso vā devo vā”ti ajānantena –	153	
PA_atk-s05_12a:1539	“Devatā nusi gandhabbo, adu sakko purindado;	153	
PA_atk-s05_12a:1540	Ko vā tvaṃ kassa vā putto, kathaṃ jānemu taṃ maya”nti. –	154	
PA_atk-s05_12a:1541	Vutte –	154	
PA_atk-s05_12a:1542	“Namhi devo na gandhabbo, nāpi sakko purindado;	154	
PA_atk-s05_12a:1543	Kāsirañño ahaṃ putto, yaṃ kāsuyā nikhaññasi.	154	
PA_atk-s05_12a:1544	“Tassa rañño ahaṃ putto, yaṃ tvaṃ sammūpajīvasi;	154	
PA_atk-s05_12a:1545	Adhammaṃ sārathi kayirā, maṃ ce tvaṃ nikhaṇaṃ vane.	154	
PA_atk-s05_12a:1546	“Yassa rukkhassa chāyāya, nisīdeyya sayeyya vā;	154	
PA_atk-s05_12a:1547	Na tassa sākhaṃ bhañjeyya, mittadubbho hi pāpako.	154	
PA_atk-s05_12a:1548	“Yathā rukkho tathā rājā, yathā sākhā tathā ahaṃ;	154	
PA_atk-s05_12a:1549	Yathā chāyūpago poso, evaṃ tvamasi sārathi;	154	
PA_atk-s05_12a:1550	Adhammaṃ sārathi kayirā, maṃ ce tvaṃ nikhaṇaṃ vane”ti. –	155	
PA_atk-s05_12a:1551_0	Ādinā nayena dhammaṃ desetvā tena nivattanatthaṃ yācito anivattanakāraṇaṃ pabbajjāchandaṃ	1551	
PA_atk-s05_12a:1551_1	tassa ca hetu nirayabhayādikaṃ atītabhave attano pavattiṃ vitthārena kathetvā tāya	1551	
PA_atk-s05_12a:1551_2	dhammakathāya tāya ca paṭipattiyā tasmimpi pabbajitukāme jāte rañño imaṃ –	1551	
PA_atk-s05_12a:1552	“Rathaṃ niyyātayitvāna, anaṇo ehi sārathi;	155	
PA_atk-s05_12a:1553	Anaṇassa hi pabbajjā, etaṃ isīhi vaṇṇita”nti. –	155	
PA_atk-s05_12a:1554	Vatvā taṃ vissajjesi.	155	
PA_atk-s05_12a:1555_0	So rathaṃ ābharaṇāni ca gahetvā rañño santikaṃ gantvā tamatthaṃ ārocesi. Rājā tāvadeva	1555	
PA_atk-s05_12a:1555_1	“mahāsattassa santikaṃ gamissāmī”ti nagarato niggacchi saddhiṃ caturaṅginiyā senāya	1555	
PA_atk-s05_12a:1555_2	itthāgārehi nāgarajānapadehi ca. Mahāsattopi kho sārathiṃ uyyojetvā pabbajitukāmo	1555	
PA_atk-s05_12a:1555_3	jāto. Tassa cittaṃ ñatvā sakko vissakammaṃ pesesi – “temiyapaṇḍito pabbajitukāmo,	1555	
PA_atk-s05_12a:1555_4	tassa assamapadaṃ pabbajitaparikkhāre ca māpehī”ti. So gantvā tiyojanike vanasaṇḍe	1555	
PA_atk-s05_12a:1555_5	assamaṃ māpetvā rattiṭṭhānadivāṭṭhānacaṅkamanapokkharaṇīphalarukkhasampannaṃ katvā	1555	
PA_atk-s05_12a:1555_6	sabbe ca pabbajitaparikkhāre māpetvā sakaṭṭhānameva gato. Bodhisatto taṃ disvā sakkadattiyabhāvaṃ	1555	
PA_atk-s05_12a:1555_7	ñatvā paṇṇasālaṃ pavisitvā vatthāni apanetvā tāpasavesaṃ gahetvā kaṭṭhatthare nisinno	1555	
PA_atk-s05_12a:1555_8	aṭṭha samāpattiyo, pañca ca abhiññāyo nibbattetvā pabbajjāsukhena assame nisīdi.	1555	
PA_atk-s05_12a:1556_0	Kāsirājāpi sārathinā dassitamaggena gantvā assamaṃ pavisitvā mahāsattena saha samāgantvā	1556	
PA_atk-s05_12a:1556_1	katapaṭisanthāro rajjena nimantesi. Temiyapaṇḍito taṃ paṭikkhipitvā anekākāravokāraṃ	1556	
PA_atk-s05_12a:1556_2	aniccatādipaṭisaṃyuttāya ca kāmādīnavapaṭisaṃyuttāya ca dhammiyā kathāya rājānaṃ	1556	
PA_atk-s05_12a:1556_3	saṃvejesi. So saṃviggamānaso gharāvāse ukkaṇṭhito pabbajitukāmo hutvā amacce itthāgāre	1556	
PA_atk-s05_12a:1556_4	ca pucchi. Tepi pabbajitukāmā ahesuṃ. Atha rājā candādeviṃ ādiṃ katvā soḷasa sahasse	1556	
PA_atk-s05_12a:1556_5	orodhe ca amaccādike ca pabbajitukāme ñatvā nagare bheriṃ carāpesi – “ye mama puttassa	1556	
PA_atk-s05_12a:1556_6	santike pabbajitukāmā, te pabbajantū”ti. Suvaṇṇakoṭṭhāgārādīni ca vivarāpetvā vissajjāpesi.	1556	
PA_atk-s05_12a:1556_7	Nāgarā ca yathāpasāriteyeva āpaṇe vivaṭadvārāneva gehāni ca pahāya rañño santikaṃ	1556	
PA_atk-s05_12a:1556_8	agamaṃsu. Rājā mahājanena saddhiṃ mahāsattassa santike pabbaji. Sakkadattiyaṃ tiyojanikaṃ	1556	
PA_atk-s05_12a:1556_9	assamapadaṃ paripūri.	1556	
PA_atk-s05_12a:1557_0	Sāmantarājāno “kāsirājā pabbajito”ti sutvā “bārāṇasirajjaṃ gahessāmā”ti nagaraṃ pavisitvā	1557	
PA_atk-s05_12a:1557_1	devanagarasadisaṃ nagaraṃ sattaratanabharitaṃ devavimānakappaṃ rājanivesanañca disvā	1557	
PA_atk-s05_12a:1557_2	“imaṃ dhanaṃ nissāya bhayena bhavitabba”nti tāvadeva nikkhamitvā pāyāsuṃ. Tesaṃ āgamanaṃ	1557	
PA_atk-s05_12a:1557_3	sutvā mahāsatto vanantaṃ gantvā ākāse nisīditvā dhammaṃ desesi. Te sabbe saddhiṃ	1557	
PA_atk-s05_12a:1557_4	parisāya tassa santike pabbajiṃsu. Evaṃ aparepi aparepīti mahāsamāgamo ahosi. Sabbe	1557	
PA_atk-s05_12a:1557_5	phalāphalāni paribhuñjitvā samaṇadhammaṃ karonti. Yo kāmādivitakkaṃ vitakketi, tassa	1557	
PA_atk-s05_12a:1557_6	cittaṃ ñatvā mahāsatto tattha gantvā ākāse nisīditvā dhammaṃ deseti.	1557	
PA_atk-s05_12a:1558_0	So dhammassavanasappāyaṃ labhitvā samāpattiyo abhiññāyo ca nibbatteti. Evaṃ aparopi	1558	
PA_atk-s05_12a:1558_1	aparopīti sabbepi jīvitapariyosāne brahmalokaparāyanā ahesuṃ. Tiracchānagatāpi mahāsatte	1558	
PA_atk-s05_12a:1558_2	isigaṇepi cittaṃ pasādetvā chasu kāmasaggesu nibbattiṃsu. Mahāsattassa brahmacariyaṃ	1558	
PA_atk-s05_12a:1558_3	ciraṃ dīghamaddhānaṃ pavattittha. Tadā chatte adhivatthā devatā uppalavaṇṇā ahosi,	1558	
PA_atk-s05_12a:1558_4	sārathi sāriputtatthero, mātāpitaro mahārājakulāni, parisā buddhaparisā, temiyapaṇḍito lokanātho.	1558	
PA_atk-s05_12a:1559_0	Tassa adhiṭṭhānapāramī idha matthakaṃ pattā, sesapāramiyopi yathārahaṃ niddhāretabbā.	1559	
PA_atk-s05_12a:1559_1	Tathā māsajātakālato paṭṭhāya nirayabhayaṃ pāpabhīrutā rajjajigucchā nekkhammanimittaṃ	1559	
PA_atk-s05_12a:1559_2	mūgādibhāvādhiṭṭhānaṃ tattha ca virodhippaccayasamodhānepi niccalabhāvoti evamādayo	1559	
PA_atk-s05_12a:1559_3	guṇānubhāvā vibhāvetabbāti.	1559	
PA_atk-s05_12a:1560	Temiyacariyāvaṇṇanā niṭṭhitā.	156	
PA_atk-s05_12a:1561	Adhiṭṭhānapāramī niṭṭhitā.	156	
PA_atk-s05_12a:1562	7. Kapirājacariyāvaṇṇanā	156	
PA_atk-s05_12a:1563_0	67. Sattame yadā ahaṃ kapi āsinti yasmiṃ kāle ahaṃ kapiyoniyaṃ nibbattitvā vuddhimanvāya	1563	
PA_atk-s05_12a:1563_1	nāgabalo thāmasampanno assapotakappamāṇo mahāsarīro kapi homi. Nadīkūle darīsayeti	1563	
PA_atk-s05_12a:1563_2	ekissā nadiyā tīre ekasmiṃ darībhāge yadā vāsaṃ kappemīti attho.	1563	
PA_atk-s05_12a:1564_0	Tadā kira bodhisatto yūthapariharaṇaṃ akatvā ekacaro hutvā vihāsi. Tassā pana nadiyā	1564	
PA_atk-s05_12a:1564_1	vemajjhe eko dīpako nānappakārehi ambapanasādīhi phalarukkhehi sampanno. Bodhisatto	1564	
PA_atk-s05_12a:1564_2	thāmajavasampannatāya nadiyā orimatīrato uppatitvā dīpakassa pana nadiyā ca majjhe	1564	
PA_atk-s05_12a:1564_3	eko piṭṭhipāsāṇo atthi, tasmiṃ patati. Tato uppatitvā tasmiṃ dīpake patati. So tattha	1564	
PA_atk-s05_12a:1564_4	nānappakārāni phalāphalāni khāditvā sāyaṃ teneva upāyena paccāgantvā attano vasanaṭṭhāne	1564	
PA_atk-s05_12a:1564_5	vasitvā punadivasepi tatheva karoti. Iminā niyāmena vāsaṃ kappesi.	1564	
PA_atk-s05_12a:1565_0	Tasmiṃ pana kāle eko kumbhīlo sapajāpatiko tassaṃ nadiyaṃ vasati. Tassa bhariyā bodhisattaṃ	1565	
PA_atk-s05_12a:1565_1	aparāparaṃ gacchantaṃ disvā tassa hadayamaṃse dohaḷaṃ uppādetvā kumbhīlaṃ āha – “mayhaṃ	1565	
PA_atk-s05_12a:1565_2	kho, ayyaputta, imassa vānarassa hadayamaṃse dohaḷo uppanno”ti. So “sādhu, bhadde,	1565	
PA_atk-s05_12a:1565_3	lacchasī”ti vatvā “ajja taṃ sāyaṃ dīpakato āgacchantameva gaṇhissāmī”ti gantvā piṭṭhipāsāṇe	1565	
PA_atk-s05_12a:1565_4	nipajji. Bodhisatto taṃ divasaṃ gocaraṃ caritvā sāyanhasamaye dīpake ṭhitova pāsāṇaṃ	1565	
PA_atk-s05_12a:1565_5	oloketvā “ayaṃ pāsāṇo idāni uccataro khāyati, kiṃ nu kho kāraṇa”nti cintesi. Mahāsattassa	1565	
PA_atk-s05_12a:1565_6	hi udakappamāṇañca pāsāṇappamāṇañca suvavatthāpitameva hoti. Tenassa etadahosi –	1565	
PA_atk-s05_12a:1565_7	“ajja imissā nadiyā udakaṃ neva hāyati, atha ca panāyaṃ pāsāṇo mahā hutvā paññāyati,	1565	
PA_atk-s05_12a:1565_8	kacci nu kho ettha mayhaṃ gahaṇatthāya kumbhīlo nipanno”ti?	1565	
PA_atk-s05_12a:1566_0	So “vīmaṃsissāmi tāva na”nti tattheva ṭhatvā pāsāṇena saddhiṃ kathento viya “bho,	1566	
PA_atk-s05_12a:1566_1	pāsāṇā”ti vatvā paṭivacanaṃ alabhanto yāvatatiyaṃ “bho, pāsāṇā”ti āha. Pāsāṇo paṭivacanaṃ	1566	
PA_atk-s05_12a:1566_2	na deti. Punapi bodhisatto “kiṃ, bho pāsāṇa, ajja mayhaṃ paṭivacanaṃ na desī”ti āha.	1566	
PA_atk-s05_12a:1566_3	Kumbhīlo “addhā ayaṃ pāsāṇo aññesu divasesu vānarindassa paṭivacanaṃ deti maññe,	1566	
PA_atk-s05_12a:1566_4	ajja pana mayā ottharitattā na deti, handāhaṃ dassāmissa paṭivacana”nti cintetvā	1566	
PA_atk-s05_12a:1566_5	“kiṃ vānarindā”ti āha. “Kosi tva”nti? “Ahaṃ kumbhīlo”ti. “Kimatthaṃ ettha nipannosī”ti?	1566	
PA_atk-s05_12a:1566_6	“Tava hadayaṃ patthayamāno”ti. Bodhisatto cintesi – “añño me gamanamaggo natthi,	1566	
PA_atk-s05_12a:1566_7	paṭiruddhaṃ vata me gamana”nti. Tena vuttaṃ –	1566	
PA_atk-s05_12a:1567	“Pīḷito susumārena, gamanaṃ na labhāmahaṃ”.	156	
PA_atk-s05_12a:1569	“Yamhokāse ahaṃ ṭhatvā, orā pāraṃ patāmahaṃ;	156	
PA_atk-s05_12a:1570	Tatthacchi sattuvadhako, kumbhīlo luddadassano”ti.	157	
PA_atk-s05_12a:1571_0	Tattha “pīḷito susumārenā”ti addhagāthāya vuttamevatthaṃ. “Yamhokāse”ti gāthāya pākaṭaṃ	1571	
PA_atk-s05_12a:1571_1	karoti. Tattha yamhokāseti yasmiṃ nadīmajjhe ṭhitapiṭṭhipāsāṇasaṅkhāte padese ṭhatvā.	1571	
PA_atk-s05_12a:1571_2	Orāti dīpakasaṅkhātā oratīrā. Pāranti tadā mama vasanaṭṭhānabhūtaṃ nadiyā paratīraṃ.	1571	
PA_atk-s05_12a:1571_3	Patāmahanti uppatitvā patāmi ahaṃ. Tatthacchīti tasmiṃ piṭṭhipāsāṇappadese sattubhūto	1571	
PA_atk-s05_12a:1571_4	vadhako ekanteneva ghātako paccatthiko luddadassano ghorarūpo bhayānakadassano nisīdi.	1571	
PA_atk-s05_12a:1572_0	Atha mahāsatto cintesi – “añño me gamanamaggo natthi, ajja mayā kumbhīlo vañcetabbo,	1572	
PA_atk-s05_12a:1572_1	evañhi ayañca mahatā pāpato mayā parimocito siyā, mayhañca jīvitaṃ laddha”nti. So	1572	
PA_atk-s05_12a:1572_2	kumbhīlaṃ āha – “samma, kumbhīla, ahaṃ tuyhaṃ upari patissāmī”ti. Kumbhīlo “vānarinda,	1572	
PA_atk-s05_12a:1572_3	papañcaṃ akatvā ito āgacchāhī”ti āha. Mahāsatto “ahaṃ āgacchāmi, tvaṃ pana attano	1572	
PA_atk-s05_12a:1572_4	mukhaṃ vivaritvā maṃ tava santikaṃ āgatakāle gaṇhāhī”ti avoca. Kumbhīlānañca mukhe	1572	
PA_atk-s05_12a:1572_5	vivaṭe akkhīni nimmīlanti. So taṃ kāraṇaṃ asallakkhento mukhaṃ vivari. Athassa akkhīni	1572	
PA_atk-s05_12a:1572_6	nimmīliṃsu. So mukhaṃ vivaritvā sabbaso nimmīlitakkhī hutvā nipajji. Mahāsatto tassa	1572	
PA_atk-s05_12a:1572_7	tathābhāvaṃ ñatvā dīpakato uppatito gantvā kumbhīlassa matthakaṃ akkamitvā tato uppatanto	1572	
PA_atk-s05_12a:1572_8	vijjulatā viya vijjotamāno paratīre aṭṭhāsi. Tena vuttaṃ –	1572	
PA_atk-s05_12a:1574	“So maṃ asaṃsi ehīti, ahampemīti taṃ vadiṃ;	157	
PA_atk-s05_12a:1575	Tassa matthakamakkamma, parakūle patiṭṭhahi”nti.	157	
PA_atk-s05_12a:1576	Tattha asaṃsīti abhāsi. Ahampemīti ahampi āgacchāmīti taṃ kathesiṃ.	157	
PA_atk-s05_12a:1577_0	Yasmā pana taṃ dīpakaṃ ambajambupanasādiphalarukkhasaṇḍamaṇḍitaṃ ramaṇīyaṃ nivāsayoggañca,	1577	
PA_atk-s05_12a:1577_1	“āgacchāmī”ti pana paṭiññāya dinnattā saccaṃ anurakkhanto mahāsattopi “āgamissāmevā”ti	1577	
PA_atk-s05_12a:1577_2	tathā akāsi. Tena vuttaṃ –	1577	
PA_atk-s05_12a:1579	“Na tassa alikaṃ bhaṇitaṃ, yathā vācaṃ akāsaha”nti.	157	
PA_atk-s05_12a:1580	Yasmā cetaṃ saccānurakkhaṇaṃ attano jīvitaṃ pariccajitvā kataṃ, tasmā āha –	158	
PA_atk-s05_12a:1581	“Saccena me samo natthi, esā me saccapāramī”ti.	158	
PA_atk-s05_12a:1582_0	Kumbhīlo pana taṃ acchariyaṃ disvā “iminā vānarindena atiaccherakaṃ kata”nti cintetvā	1582	
PA_atk-s05_12a:1582_1	“bho vānarinda, imasmiṃ loke catūhi dhammehi samannāgato puggalo amitte abhibhavati,	1582	
PA_atk-s05_12a:1582_2	te sabbepi tuyhaṃ abbhantare atthi maññe”ti āha –	1582	
PA_atk-s05_12a:1583	“Yassete caturo dhammā, vānarinda, yathā tava;	158	
PA_atk-s05_12a:1584	Saccaṃ dhammo dhiti cāgo, diṭṭhaṃ so ativattatī”ti. ;	158	
PA_atk-s05_12a:1585_0	Tattha yassāti yassa kassaci puggalassa. Eteti idāni vattabbe paccakkhato dasseti.	1585	
PA_atk-s05_12a:1585_1	Caturo dhammāti cattāro guṇā. Saccanti vacīsaccaṃ, “mama santikaṃ āgamissāmī”ti vatvā	1585	
PA_atk-s05_12a:1585_2	musāvādaṃ akatvā āgato evāti etaṃ te vacīsaccaṃ. Dhammoti vicāraṇapaññā, “evaṃ kate	1585	
PA_atk-s05_12a:1585_3	idaṃ nāma bhavissatī”ti pavattā te esā vicāraṇapaññā. Dhitīti abbocchinnaṃ vīriyaṃ	1585	
PA_atk-s05_12a:1585_4	vuccati, etampi te atthi. Cāgoti attapariccāgo, tvaṃ attānaṃ pariccajitvā mama santikaṃ	1585	
PA_atk-s05_12a:1585_5	āgato, yaṃ panāhaṃ gaṇhituṃ nāsakkhiṃ, mayhamevesa doso. Diṭṭhanti paccāmittaṃ. So	1585	
PA_atk-s05_12a:1585_6	ativattatīti yassa puggalassa yathā tava evaṃ ete cattāro dhammā atthi, so yathā	1585	
PA_atk-s05_12a:1585_7	maṃ tvaṃ ajja atikkanto, tatheva attano paccāmittaṃ atikkamati abhibhavatīti.	1585	
PA_atk-s05_12a:1586	Evaṃ kumbhīlo bodhisattaṃ pasaṃsitvā attano vasanaṭṭhānaṃ gato. Tadā kumbhīlo devadatto ahosi, tassa bhariyā ciñcamāṇavikā, kapirājā pana lokanātho.	158	
PA_atk-s05_12a:1587_0	Tassa idhāpi heṭṭhā vuttanayeneva sesapāramiyo niddhāretabbā. Tathā udakassa pāsāṇassa	1587	
PA_atk-s05_12a:1587_1	ca pamāṇavavatthānena idāni pāsāṇo uccataro khāyatīti pariggaṇhanavasena pāsāṇassa	1587	
PA_atk-s05_12a:1587_2	upari susumārassa nipannabhāvajānanaṃ, pāsāṇena kathanāpadesena tassatthassa nicchayagamanaṃ,	1587	
PA_atk-s05_12a:1587_3	susumārassa upari akkamitvā sahasā paratīre patiṭṭhānavasena sīghakāritāya tassa	1587	
PA_atk-s05_12a:1587_4	mahatā pāpato parimocanaṃ, attano jīvitarakkhaṇaṃ, saccavācānurakkhaṇañcāti evamādayo	1587	
PA_atk-s05_12a:1587_5	guṇānubhāvā vibhāvetabbāti.	1587	
PA_atk-s05_12a:1588	Kapirājacariyāvaṇṇanā niṭṭhitā.	158	
PA_atk-s05_12a:1589	8. Saccatāpasacariyāvaṇṇanā	158	
PA_atk-s05_12a:1590_0	Aṭṭhame tāpaso saccasavhayoti saccasaddena avhātabbo saccanāmako tāpaso yadā yasmiṃ	1590	
PA_atk-s05_12a:1590_1	kāle homi, tadā. Saccena lokaṃ pālesinti attano avisaṃvādibhāvena sattalokaṃ jambudīpe	1590	
PA_atk-s05_12a:1590_2	tattha tattha sattanikāyaṃ pāpato nānāvidhā anatthato ca rakkhiṃ. Samaggaṃ janamakāsahanti	1590	
PA_atk-s05_12a:1590_3	tattha tattha kalahaviggahavivādāpannaṃ mahājanaṃ kalahe ādīnavaṃ dassetvā sāmaggiyaṃ	1590	
PA_atk-s05_12a:1590_4	ānisaṃsakathanena samaggaṃ avivadamānaṃ sammodamānaṃ ahamakāsiṃ.	1590	
PA_atk-s05_12a:1591_0	Tadā hi bodhisatto bārāṇasiyaṃ aññatarasmiṃ brāhmaṇamahāsālakule nibbatti. Tassa	1591	
PA_atk-s05_12a:1591_1	“sacco”ti nāmaṃ kariṃsu. So vayappatto takkasilaṃ gantvā disāpāmokkhassa ācariyassa	1591	
PA_atk-s05_12a:1591_2	santike sippaṃ uggaṇhitvā nacirasseva sabbasippānaṃ nipphattiṃ patto. Ācariyena anuññāto	1591	
PA_atk-s05_12a:1591_3	bārāṇasiṃ paccāgantvā mātāpitaro vanditvā tehi abhinandiyamāno tesaṃ cittānurakkhaṇatthaṃ	1591	
PA_atk-s05_12a:1591_4	katipāhaṃ tesaṃ santike vasi. Atha naṃ mātāpitaro patirūpena dārena saṃyojetukāmā	1591	
PA_atk-s05_12a:1591_5	sabbaṃ vibhavajātaṃ ācikkhitvā gharāvāsena nimantesuṃ.	1591	
PA_atk-s05_12a:1592_0	Mahāsatto nekkhammajjhāsayo attano nekkhammapāramiṃ paribrūhetukāmo gharāvāse ādīnavaṃ	1592	
PA_atk-s05_12a:1592_1	pabbajjāya ānisaṃsañca nānappakārato kathetvā mātāpitūnaṃ assumukhānaṃ rodamānānaṃ	1592	
PA_atk-s05_12a:1592_2	aparimāṇaṃ bhogakkhandhaṃ anantaṃ yasaṃ mahantañca ñātiparivaṭṭaṃ pahāya mahānāgova	1592	
PA_atk-s05_12a:1592_3	ayasaṅkhalikaṃ gharabandhanaṃ chindanto nikkhamitvā himavantappadesaṃ pavisitvā isipabbajjaṃ	1592	
PA_atk-s05_12a:1592_4	pabbajitvā vanamūlaphalāphalehi yāpento nacirasseva aṭṭha samāpattiyo pañca ca abhiññāyo	1592	
PA_atk-s05_12a:1592_5	nibbattetvā jhānakīḷaṃ kīḷayamāno samāpattivihārena viharati.	1592	
PA_atk-s05_12a:1593_0	So ekadivasaṃ dibbacakkhunā lokaṃ olokento addasa sakalajambudīpe manusse yebhuyyena	1593	
PA_atk-s05_12a:1593_1	pāṇātipātādidasaakusalakammapathapasute kāmanidānaṃ kāmādhikaraṇaṃ aññamaññaṃ vivādāpanne.	1593	
PA_atk-s05_12a:1593_2	Disvā evaṃ cintesi – “na kho pana metaṃ patirūpaṃ, yadidaṃ ime satte evaṃ pāpapasute	1593	
PA_atk-s05_12a:1593_3	vivādāpanne ca disvā ajjhupekkhaṇaṃ. Ahañhi ‘satte saṃsārapaṅkato uddharitvā nibbānathale	1593	
PA_atk-s05_12a:1593_4	patiṭṭhapessāmī’ti mahāsambodhiyānaṃ paṭipanno, tasmā taṃ paṭiññaṃ avisaṃvādento	1593	
PA_atk-s05_12a:1593_5	yaṃnūnāhaṃ manussapathaṃ gantvā te te satte pāpato oramāpeyyaṃ, vivādañca nesaṃ vūpasameyya”nti.	1593	
PA_atk-s05_12a:1594_0	Evaṃ pana cintetvā mahāsatto mahākaruṇāya samussāhito santaṃ samāpattisukhaṃ pahāya	1594	
PA_atk-s05_12a:1594_1	iddhiyā tattha tattha gantvā tesaṃ cittānukūlaṃ dhammaṃ desento kalahaviggahavivādāpanne	1594	
PA_atk-s05_12a:1594_2	satte diṭṭhadhammikañca samparāyikañca virodhe ādīnavaṃ dassetvā aññamaññaṃ samagge	1594	
PA_atk-s05_12a:1594_3	sahite akāsi. Anekākāravokārañca pāpe ādīnavaṃ vibhāvento tato satte vivecetvā ekacce	1594	
PA_atk-s05_12a:1594_4	dasasu kusalakammapathadhammesu patiṭṭhāpesi. Ekacce pabbājetvā sīlasaṃvare indriyaguttiyaṃ	1594	
PA_atk-s05_12a:1594_5	satisampajaññe pavivekavāse jhānābhiññāsu ca yathārahaṃ patiṭṭhāpesi. Tena vuttaṃ –	1594	
PA_atk-s05_12a:1596	“Punāparaṃ yadā homi, tāpaso saccasavhayo;	159	
PA_atk-s05_12a:1597	Saccena lokaṃ pālesiṃ, samaggaṃ janamakāsaha”nti.	159	
PA_atk-s05_12a:1598	Idhāpi mahāpurisassa heṭṭhā vuttanayeneva sesapāramiyo niddhāretabbā. Tathā guṇānubhāvā ca vibhāvetabbāti.	159	
PA_atk-s05_12a:1599	Saccatāpasacariyāvaṇṇanā niṭṭhitā.	159	
PA_atk-s05_12a:1600	9. Vaṭṭapotakacariyāvaṇṇanā	160	
PA_atk-s05_12a:1601_0	72. Navame magadhe vaṭṭapotakotiādīsu ayaṃ saṅkhepattho – magadharaṭṭhe aññatarasmiṃ	1601	
PA_atk-s05_12a:1601_1	araññappadese vaṭṭakayoniyaṃ nibbattitvā aṇḍakosaṃ padāletvā aciranikkhantatāya taruṇo	1601	
PA_atk-s05_12a:1601_2	maṃsapesibhūto, tato eva ajātapakkho vaṭṭakacchāpako yadā ahaṃ kulāvakeyeva homi.	1601	
PA_atk-s05_12a:1602_0	73. Mukhatuṇḍakenāharitvāti mayhaṃ mātā attano mukhatuṇḍakena kālena kālaṃ gocaraṃ	1602	
PA_atk-s05_12a:1602_1	āharitvā maṃ poseti. Tassā phassena jīvāmīti parisedanatthañceva paribhāvanatthañca	1602	
PA_atk-s05_12a:1602_2	sammadeva kālena kālaṃ mamaṃ adhisayanavasena phusantiyā tassā mama mātuyā sarīrasamphassena	1602	
PA_atk-s05_12a:1602_3	jīvāmi viharāmi attabhāvaṃ pavattemi. Natthi me kāyikaṃ balanti mayhaṃ pana atitaruṇatāya	1602	
PA_atk-s05_12a:1602_4	kāyasannissitaṃ balaṃ natthi.	1602	
PA_atk-s05_12a:1603_0	74. Saṃvacchareti saṃvacchare saṃvacchare. Gimhasamayeti gimhakāle. Sukkharukkhasākhānaṃ	1603	
PA_atk-s05_12a:1603_1	aññamaññaṃ saṅghaṭṭanasamuppannena agginā tasmiṃ padese davaḍāho padippati pajjalati,	1603	
PA_atk-s05_12a:1603_2	so tathā padīpito. Upagacchati amhākanti mayhaṃ mātāpitūnañcāti amhākaṃ vasanaṭṭhānappadesaṃ	1603	
PA_atk-s05_12a:1603_3	attano patiṭṭhānassa asuddhassāpi suddhabhāvakaraṇena pāvanato pāvakoti ca gatamagge	1603	
PA_atk-s05_12a:1603_4	indhanassa bhasmabhāvāvahanato kaṇhavattanīti ca laddhanāmo aggi vanarukkhagacche	1603	
PA_atk-s05_12a:1603_5	dahanto kālena kālaṃ upagacchati.	1603	
PA_atk-s05_12a:1604_0	75. Evaṃ upagamanato tadāpi saddāyantoti “dhamadhama”iti evaṃ saddaṃ karonto, anuravadassanañhetaṃ	1604	
PA_atk-s05_12a:1604_1	dāvaggino. Mahāsikhīti pabbatakūṭasadisānaṃ indhanānaṃ vasena mahatiyo sikhā etassāti	1604	
PA_atk-s05_12a:1604_2	mahāsikhī. Anupubbena anukkamena taṃ araññappadesaṃ jhāpento dahanto aggi mama samīpaṭṭhānaṃ upāgami.	1604	
PA_atk-s05_12a:1605_0	76. Aggivegabhayāti vegena āgacchato aggino bhayena bhītā. Tasitāti cittutrāsasamuṭṭhitena	1605	
PA_atk-s05_12a:1605_1	kāyassa chambhitattena ca utrāsā. Mātāpitāti mātāpitaro. Attānaṃ parimocayunti agginā	1605	
PA_atk-s05_12a:1605_2	anupaddutaṭṭhānagamanena attano sotthibhāvamakaṃsu. Mahāsatto hi tadā mahāgeṇḍukappamāṇo	1605	
PA_atk-s05_12a:1605_3	mahāsarīro ahosi. Taṃ mātāpitaro kenaci upāyena gahetvā gantuṃ asakkuṇantā attasinehena	1605	
PA_atk-s05_12a:1605_4	ca abhibhuyyamānā puttasinehaṃ chaḍḍetvā palāyiṃsu.	1605	
PA_atk-s05_12a:1606_0	77. Pāde pakkhe pajahāmīti attano ubho pāde ubho pakkhe ca bhūmiyaṃ ākāse ca gamanasajje	1606	
PA_atk-s05_12a:1606_1	karonto pasāremi iriyāmi vāyamāmi. “Paṭīhāmī”tipi pāṭho, vehāsagamanayogge kātuṃ	1606	
PA_atk-s05_12a:1606_2	īhāmīti attho. “Patīhāmī”tipi paṭhanti. Tassattho – pāde pakkhe ca pati visuṃ īhāmi,	1606	
PA_atk-s05_12a:1606_3	gamanatthaṃ vāyamāmi, taṃ pana vāyāmakaraṇatthameva. Kasmā? Yasmā natthi me kāyikaṃ	1606	
PA_atk-s05_12a:1606_4	balaṃ. Sohaṃ agatiko tatthāti so ahaṃ evaṃbhūto pādapakkhavekallena gamanavirahito	1606	
PA_atk-s05_12a:1606_5	mātāpitūnaṃ apagamanena vā appaṭisaraṇo, tattha dāvaggiupaddute vane, tasmiṃ vā kulāvake	1606	
PA_atk-s05_12a:1606_6	ṭhitova evaṃ idāni vattabbākārena tadā cintesiṃ. Dutiyañcettha ahanti nipātamattaṃ daṭṭhabbaṃ.	1606	
PA_atk-s05_12a:1608	Idāni tadā attano cintitākāraṃ dassetuṃ “yesāha”ntiādimāha;	160	
PA_atk-s05_12a:1609_0	Tattha yesāhaṃ upadhāveyyaṃ, bhīto tasitavedhitoti maraṇabhayena bhīto tato eva cittutrāsena	1609	
PA_atk-s05_12a:1609_1	tasito sarīrakampanena vedhito yesamahaṃ pakkhantaraṃ etarahi dāvaggiupadduto jaladuggaṃ	1609	
PA_atk-s05_12a:1609_2	viya maññamāno pavisituṃ upadhāveyyaṃ te mama mātāpitaro maṃ ekakaṃ eva ohāya jahitvā	1609	
PA_atk-s05_12a:1609_3	pakkantā. Kathaṃ me ajja kātaveti kathaṃ nu kho mayā ajja kātabbaṃ, paṭipajjitabbanti attho.	1609	
PA_atk-s05_12a:1610_0	Evaṃ mahāsatto itikattabbatāsammūḷho hutvā ṭhito puna cintesi – “imasmiṃ loke sīlaguṇo	1610	
PA_atk-s05_12a:1610_1	nāma atthi, saccaguṇo nāma atthi, atīte pāramiyo pūretvā bodhitale nisīditvā abhisambuddhā	1610	
PA_atk-s05_12a:1610_2	sīlasamādhipaññāvimuttivimuttiñāṇadassanasampannā saccānudayakāruññakhantisamannāgatā	1610	
PA_atk-s05_12a:1610_3	sabbasattesu samappavattamettābhāvanā sabbaññubuddhā nāma atthi, tehi ca paṭividdho	1610	
PA_atk-s05_12a:1610_4	ekantaniyyānaguṇo dhammo atthi, mayi cāpi ekaṃ saccaṃ atthi. Saṃvijjamāno eko sabhāvadhammo	1610	
PA_atk-s05_12a:1610_5	paññāyati, tasmā atītabuddhe ceva tehi paṭividdhaguṇe ca āvajjetvā mayi vijjamānaṃ	1610	
PA_atk-s05_12a:1610_6	saccaṃ sabhāvadhammaṃ gahetvā saccakiriyaṃ katvā aggiṃ paṭikkamāpetvā ajja mayā attano	1610	
PA_atk-s05_12a:1610_7	ceva idha vāsīnaṃ sesapāṇīnañca sotthibhāvaṃ kātuṃ vaṭṭatī”ti. Evaṃ pana cintetvā	1610	
PA_atk-s05_12a:1610_8	mahāsatto attano ānubhāve ṭhatvā yathācintitaṃ paṭipajji. Tena vuttaṃ –	1610	
PA_atk-s05_12a:1612	“Atthi loke sīlaguṇo, saccaṃ soceyyanuddayā;	161	
PA_atk-s05_12a:1613	Tena saccena kāhāmi, saccakiriyamuttamaṃ.	161	
PA_atk-s05_12a:1615	“Āvajjetvā dhammabalaṃ, saritvā pubbake jine;	161	
PA_atk-s05_12a:1616	Saccabalamavassāya, saccakiriyamakāsaha”nti.	161	
PA_atk-s05_12a:1617_0	81. Tattha mahāsatto atīte parinibbutānaṃ buddhānaṃ guṇe āvajjetvā attani vijjamānaṃ	1617	
PA_atk-s05_12a:1617_1	saccasabhāvaṃ ārabbha yaṃ gāthaṃ vatvā tadā saccakiriyamakāsi, taṃ dassetuṃ “santi	1617	
PA_atk-s05_12a:1617_2	pakkhā”tiādi vuttaṃ.	1617	
PA_atk-s05_12a:1618_0	Tattha santi pakkhā apatanāti mayhaṃ pakkhā nāma atthi upalabbhanti, no ca kho sakkā	1618	
PA_atk-s05_12a:1618_1	etehi uppatituṃ ākāsena gantunti apatanā. Santi pādā avañcanāti pādāpi me atthi,	1618	
PA_atk-s05_12a:1618_2	tehi pana vañcituṃ padavāragamanena gantuṃ na sakkāti avañcanā. Mātāpitā ca nikkhantāti	1618	
PA_atk-s05_12a:1618_3	ye maṃ aññattha neyyuṃ, tepi maraṇabhayena mama mātāpitaro nikkhantā. Jātavedāti	1618	
PA_atk-s05_12a:1618_4	aggiṃ ālapati. So hi jātova vediyati, dhūmajāluṭṭhānena paññāyati, tasmā “jātavedo”ti	1618	
PA_atk-s05_12a:1618_5	vuccati. Paṭikkamāti paṭigaccha nivattāti jātavedaṃ āṇāpeti.	1618	
PA_atk-s05_12a:1619_0	Iti mahāsatto “sace mayhaṃ pakkhānaṃ atthibhāvo, te ca pasāretvā ākāse apatanabhāvo,	1619	
PA_atk-s05_12a:1619_1	pādānaṃ atthibhāvo, te ca ukkhipitvā avañcanabhāvo, mātāpitūnaṃ maṃ kulāvakeyeva	1619	
PA_atk-s05_12a:1619_2	chaḍḍetvā palātabhāvo ca saccasabhāvabhūto eva, jātaveda, etena saccena tvaṃ ito	1619	
PA_atk-s05_12a:1619_3	paṭikkamā”ti kulāvake nipannova saccakiriyaṃ akāsi. Tassa saha saccakiriyāya soḷasakarīsamatte	1619	
PA_atk-s05_12a:1619_4	ṭhāne jātavedo paṭikkami. Paṭikkamanto ca na jhāyamānova araññaṃ gato, udake pana	1619	
PA_atk-s05_12a:1619_5	opilāpitaukkā viya tattheva nibbāyi. Tena vuttaṃ –	1619	
PA_atk-s05_12a:1621	“Saha sacce kate mayhaṃ, mahāpajjalito sikhī;	162	
PA_atk-s05_12a:1622	Vajjesi soḷasakarīsāni, udakaṃ patvā yathā sikhī”ti.	162	
PA_atk-s05_12a:1623_0	Sā panesā bodhisattassa vaṭṭakayoniyaṃ tasmiṃ samaye buddhaguṇānaṃ āvajjanapubbikā	1623	
PA_atk-s05_12a:1623_1	saccakiriyā anaññasādhāraṇāti āha “saccena me samo natthi, esā me saccapāramī”ti.	1623	
PA_atk-s05_12a:1623_2	Teneva hi tassa ṭhānassa sakalepi imasmiṃ kappe agginā anabhibhavanīyattā taṃ kappaṭṭhiyapāṭihāriyaṃ nāma jātaṃ.	1623	
PA_atk-s05_12a:1624	Evaṃ mahāsatto saccakiriyavasena attano tattha vāsīnaṃ sattānañca sotthiṃ katvā jīvitapariyosāne yathākammaṃ gato.	162	
PA_atk-s05_12a:1625	Tadā mātāpitaro etarahi mātāpitaro ahesuṃ, vaṭṭakarājā pana lokanātho.	162	
PA_atk-s05_12a:1626_0	Tassa heṭṭhā vuttanayeneva sesapāramiyopi yathārahaṃ niddhāretabbā. Tathā dāvaggimhi	1626	
PA_atk-s05_12a:1626_1	tathā bheravākārena avattharitvā āgacchante tasmiṃ vaye ekako hutvāpi sāradaṃ anāpajjitvā	1626	
PA_atk-s05_12a:1626_2	saccādidhammaguṇe buddhaguṇe ca anussaritvā attano eva ānubhāvaṃ nissāya saccakiriyāya	1626	
PA_atk-s05_12a:1626_3	tattha vāsīnampi sattānaṃ sotthibhāvāpādanādayo ānubhāvā vibhāvetabbā.	1626	
PA_atk-s05_12a:1627	Vaṭṭapotakacariyāvaṇṇanā niṭṭhitā.	162	
PA_atk-s05_12a:1628	10. Maccharājacariyāvaṇṇanā	162	
PA_atk-s05_12a:1629_0	83. Dasame yadā homi, maccharājā mahāsareti atīte macchayoniyaṃ nibbattitvā kosalaraṭṭhe	1629	
PA_atk-s05_12a:1629_1	sāvatthiyaṃ jetavane pokkharaṇiṭṭhāne valligahanaparikkhitte ekasmiṃ mahāsare macchānaṃ	1629	
PA_atk-s05_12a:1629_2	catūhi saṅgahavatthūhi rañjanato yadā ahaṃ rājā homi, macchagaṇaparivuto tattha paṭivasāmi	1629	
PA_atk-s05_12a:1629_3	tadā. Uṇheti uṇhakāle gimhasamaye. Sūriyasantāpeti ādiccasantāpena. Sare udaka khīyathāti	1629	
PA_atk-s05_12a:1629_4	tasmiṃ sare udakaṃ khīyittha chijjittha. Tasmiñhi raṭṭhe tadā devo na vassi, sassāni	1629	
PA_atk-s05_12a:1629_5	milāyiṃsu, vāpiādīsu udakaṃ parikkhayaṃ pariyādānaṃ agamāsi, macchakacchapā kalalagahanaṃ	1629	
PA_atk-s05_12a:1629_6	pavisiṃsu. Tasmimpi sare macchā kaddamagahanaṃ pavisitvā tasmiṃ tasmiṃ ṭhāne nilīyiṃsu.	1629	
PA_atk-s05_12a:1630_0	84. Tatoti tato udakaparikkhayato aparabhāge. Kulalasenakāti kulalāceva senā ca.	1630	
PA_atk-s05_12a:1630_1	Bhakkhayanti divārattiṃ, macche upanisīdiyāti tattha tattha kalalapiṭṭhe upanisīditvā	1630	
PA_atk-s05_12a:1630_2	kalalagahanaṃ pavisitvā nipanne macche kākā vā itare vā divā ceva rattiñca kaṇayaggasadisehi	1630	
PA_atk-s05_12a:1630_3	tuṇḍehi koṭṭetvā koṭṭetvā nīharitvā vipphandamāne bhakkhayanti.	1630	
PA_atk-s05_12a:1631_0	85. Atha mahāsatto macchānaṃ taṃ byasanaṃ disvā mahākaruṇāya samussāhitahadayo “ṭhapetvā	1631	
PA_atk-s05_12a:1631_1	maṃ ime mama ñātake imasmā dukkhā mocetuṃ samattho nāma añño natthi, kena nu kho	1631	
PA_atk-s05_12a:1631_2	ahaṃ upāyena te ito dukkhato moceyya”nti cintento “yaṃnūnāhaṃ pubbakehi mahesīhi	1631	
PA_atk-s05_12a:1631_3	āciṇṇasamāciṇṇaṃ mayi ca saṃvijjamānaṃ saccadhammaṃ nissāya saccakiriyaṃ katvā devaṃ	1631	
PA_atk-s05_12a:1631_4	vassāpetvā mama ñātisaṅghassa jīvitadānaṃ dadeyyaṃ, tena ca sakalassāpi āhārūpajīvino	1631	
PA_atk-s05_12a:1631_5	sattalokassa mahāupakāro sampādito mayā”ti nicchayaṃ katvā devaṃ vassāpetuṃ saccakiriyaṃ	1631	
PA_atk-s05_12a:1631_6	akāsi. Tena vuttaṃ “evaṃ cintesaha”ntiādi.	1631	
PA_atk-s05_12a:1632_0	Tattha saha ñātīhi pīḷitoti mayhaṃ ñātīhi saddhiṃ tena udakaparikkhayena pīḷito.	1632	
PA_atk-s05_12a:1632_1	Sahāti vā nipātamattaṃ. Mahākāruṇikatāya tena byasanena dukkhitehi ñātīhi kāraṇabhūtehi	1632	
PA_atk-s05_12a:1632_2	pīḷito, ñātisaṅghadukkhadukkhitoti attho.	1632	
PA_atk-s05_12a:1633	86. Dhammatthanti dhammabhūtaṃ atthaṃ, dhammato vā anapetaṃ atthaṃ. Kiṃ taṃ? Saccaṃ. Addasapassayanti mayhaṃ ñātīnañca apassayaṃ addasaṃ. Atikkhayanti mahāvināsaṃ.	163	
PA_atk-s05_12a:1634_0	87. Saddhammanti sataṃ sādhūnaṃ buddhādīnaṃ ekassāpi pāṇino ahiṃsanasaṅkhātaṃ dhammaṃ.	1634	
PA_atk-s05_12a:1634_1	Anussaritvā. Paramatthaṃ vicintayanti taṃ kho pana paramatthaṃ saccaṃ aviparītasabhāvaṃ	1634	
PA_atk-s05_12a:1634_2	katvā cintayanto. Yaṃ loke dhuvasassatanti yadetaṃ buddhapaccekabuddhasāvakānaṃ ekassāpi	1634	
PA_atk-s05_12a:1634_3	pāṇino ahiṃsanaṃ, taṃ sabbakālaṃ tathabhāvena dhuvaṃ sassataṃ vicintayaṃ saccakiriyaṃ akāsinti sambandho.	1634	
PA_atk-s05_12a:1635_0	88. Idāni taṃ dhammaṃ mahāsatto attani vijjamānaṃ gahetvā saccavacanaṃ payojetukāmo	1635	
PA_atk-s05_12a:1635_1	kālavaṇṇaṃ kaddamaṃ dvidhā viyūhitvā añjanarukkhasāraghaṭikavaṇṇamahāsarīro sudhotalohitakamaṇisadisāni	1635	
PA_atk-s05_12a:1635_2	akkhīni ummīletvā ākāsaṃ ullokento “yato sarāmi attāna”nti gāthamāha.	1635	
PA_atk-s05_12a:1636_0	Tattha yato sarāmi attānanti yato paṭṭhāya ahaṃ attabhāvasaṅkhātaṃ attānaṃ sarāmi	1636	
PA_atk-s05_12a:1636_1	anussarāmi. Yato pattosmi viññutanti yato paṭṭhāya tāsu tāsu itikattabbatāsu viññutaṃ	1636	
PA_atk-s05_12a:1636_2	vijānanabhāvaṃ pattosmi, uddhaṃ ārohanavasena ito yāva mayhaṃ kāyavacīkammānaṃ anussaraṇasamatthatā	1636	
PA_atk-s05_12a:1636_3	viññutappatti eva, etthantare samānajātikānaṃ khādanaṭṭhāne nibbattopi taṇḍulakaṇappamāṇampi	1636	
PA_atk-s05_12a:1636_4	macchaṃ mayā na khāditapubbaṃ, aññampi kañci pāṇaṃ sañcicca hiṃsitaṃ bādhitaṃ nābhijānāmi,	1636	
PA_atk-s05_12a:1636_5	pageva jīvitā voropitaṃ.	1636	
PA_atk-s05_12a:1637_0	89. Etena saccavajjenāti “yadetaṃ mayā kassaci pāṇassa ahiṃsanaṃ vuttaṃ, sace etaṃ	1637	
PA_atk-s05_12a:1637_1	saccaṃ tathaṃ aviparītaṃ, etena saccavacanena pajjunno megho abhivassatu, ñātisaṅghaṃ	1637	
PA_atk-s05_12a:1637_2	me dukkhā pamocetū”ti vatvā puna attano paricārikaceṭakaṃ āṇāpento viya pajjunnaṃ	1637	
PA_atk-s05_12a:1637_3	devarājānaṃ ālapanto “abhitthanayā”ti gāthamāha.	1637	
PA_atk-s05_12a:1638_0	Tattha abhitthanaya pajjunnāti pajjunno vuccati megho, ayaṃ pana meghavasena laddhanāmaṃ	1638	
PA_atk-s05_12a:1638_1	vassavalāhakadevarājānaṃ ālapati. Ayaṃ hissa adhippāyo – devo nāma anabhitthanayanto	1638	
PA_atk-s05_12a:1638_2	vijjulatā anicchārento pavassantopi na sobhati, tasmā tvaṃ abhitthanayanto vijjulatā	1638	
PA_atk-s05_12a:1638_3	nicchārento vassāpehīti. Nidhiṃ kākassa nāsayāti kākā kalalaṃ pavisitvā ṭhite macche	1638	
PA_atk-s05_12a:1638_4	tuṇḍena koṭṭetvā nīharitvā khādanti, tasmā tesaṃ antokalale macchā “nidhī”ti vuccanti.	1638	
PA_atk-s05_12a:1638_5	Taṃ kākasaṅghassa nidhiṃ devaṃ vassāpento udakena paṭicchādetvā nāsehi. Kākaṃ sokāya	1638	
PA_atk-s05_12a:1638_6	randhehīti kākasaṅgho imasmiṃ mahāsare udakena puṇṇe macche alabhamāno socissati,	1638	
PA_atk-s05_12a:1638_7	taṃ kākagaṇaṃ tvaṃ imaṃ kaddamaṃ pūrento sokāya randhehi, sokassatthāya pana vassāpayatha,	1638	
PA_atk-s05_12a:1638_8	yathā antonijjhānalakkhaṇaṃ sokaṃ pāpuṇāti, evaṃ karohīti attho. Macche sokā pamocayāti	1638	
PA_atk-s05_12a:1638_9	mama ñātake sabbeva macche imamhā maraṇasokā pamocehi. “Mañca sokā pamocayā”ti jātake	1638	
PA_atk-s05_12a:1638_10	paṭhanti. Tattha ca-kāro sampiṇḍanattho, mañca mama ñātake cāti sabbeva maraṇasokā	16381	
PA_atk-s05_12a:1638_11	pamocehi. Macchānañhi anudakabhāvena paccatthikānaṃ ghāsabhāvaṃ gacchāmāti mahāmaraṇasoko,	16381	
PA_atk-s05_12a:1638_12	mahāsattassa pana tesaṃ anayabyasanaṃ paṭicca karuṇāyato karuṇāpatirūpamukhena sokasambhavo veditabbo.	16381	
PA_atk-s05_12a:1639_0	Evaṃ bodhisatto attano paricārikaceṭakaṃ āṇāpento viya pajjunnaṃ ālapitvā sakale	1639	
PA_atk-s05_12a:1639_1	kosalaraṭṭhe mahāvassaṃ vassāpesi. Mahāsattassa hi sīlatejena saccakiriyāya samakālameva	1639	
PA_atk-s05_12a:1639_2	sakkassa paṇḍukambalasilāsanaṃ uṇhākāraṃ dassesi. So “kiṃ nu kho”ti āvajjento taṃ	1639	
PA_atk-s05_12a:1639_3	kāraṇaṃ ñatvā vassavalāhakadevarājānaṃ pakkosāpetvā “tāta, mahāpuriso maccharājā	1639	
PA_atk-s05_12a:1639_4	ñātīnaṃ maraṇasokena vassāpanaṃ icchati, sakalaṃ kosalaraṭṭhaṃ ekameghaṃ katvā vassāpehī”ti āha.	1639	
PA_atk-s05_12a:1640_0	So “sādhū”ti sampaṭicchitvā ekaṃ valāhakaṃ nivāsetvā ekaṃ pārupitvā meghagītaṃ gāyanto	1640	
PA_atk-s05_12a:1640_1	pācīnalokadhātuabhimukho pakkhandi. Pācīnadisābhāge khalamaṇḍalamattaṃ ekaṃ meghamaṇḍalaṃ	1640	
PA_atk-s05_12a:1640_2	uṭṭhāya satapaṭalaṃ sahassapaṭalaṃ hutvā abhitthanayantaṃ vijjulatā nicchārentaṃ	1640	
PA_atk-s05_12a:1640_3	adhomukhaṭhapitaudakakumbhākārena vissandamānaṃ sakalaṃ kosalaraṭṭhaṃ mahoghena ajjhotthari.	1640	
PA_atk-s05_12a:1640_4	Devo acchinnadhāraṃ vassanto muhutteneva taṃ mahāsaraṃ pūresi. Macchā maraṇabhayato	1640	
PA_atk-s05_12a:1640_5	mucciṃsu. Kākādayo apatiṭṭhā ahesuṃ. Na kevalaṃ macchā eva, manussāpi vividhasassāni	1640	
PA_atk-s05_12a:1640_6	sampādentā catuppadādayopīti sabbepi vassūpajīvino kāyikacetasikadukkhato mucciṃsu. Tena vuttaṃ –	1640	
PA_atk-s05_12a:1642	“Saha kate saccavare, pajjunno abhigajjiya;	164	
PA_atk-s05_12a:1643	Thalaṃ ninnañca pūrento, khaṇena abhivassathā”ti.	164	
PA_atk-s05_12a:1644	Tattha khaṇena abhivassathāti adandhāyitvā saccakiriyakhaṇeneva abhivassi.	164	
PA_atk-s05_12a:1645_0	91. Katvā vīriyamuttamanti deve avassante kiṃ kātabbanti kosajjaṃ anāpajjitvā ñātatthacariyāsampādanamukhena	1645	
PA_atk-s05_12a:1645_1	mahato sattanikāyassa hitasukhanipphādanaṃ uttamaṃ vīriyaṃ katvā. Saccatejabalassito	1645	
PA_atk-s05_12a:1645_2	mama saccānubhāvabalasannissito hutvā tadā mahāmeghaṃ vassāpesiṃ. Yasmā cetadevaṃ,	1645	
PA_atk-s05_12a:1645_3	tasmā “saccena me samo natthi, esā me saccapāramī”ti mahāmaccharājakāle attano saccapāramiyā	1645	
PA_atk-s05_12a:1645_4	anaññasādhāraṇabhāvaṃ dassesi dhammarājā.	1645	
PA_atk-s05_12a:1646	Evaṃ mahāsatto mahākaruṇāya samussāhitahadayo sakalaraṭṭhe mahāvassaṃ vassāpanavasena mahājanaṃ maraṇadukkhato mocetvā jīvitapariyosāne yathākammaṃ gato.	164	
PA_atk-s05_12a:1647	Tadā pajjunno ānandatthero ahosi, macchagaṇā buddhaparisā, maccharājā lokanātho.	164	
PA_atk-s05_12a:1648_0	Tassa heṭṭhā vuttanayeneva sesapāramiyopi niddhāretabbā. Tathā attano samānajātikānaṃ	1648	
PA_atk-s05_12a:1648_1	khādanaṭṭhāne macchayoniyaṃ nibbattitvā taṇḍulakaṇamattampi macchaṃ ādiṃ katvā kassacipi	1648	
PA_atk-s05_12a:1648_2	pāṇino akhādanaṃ, tiṭṭhatu khādanaṃ ekasattassapi aviheṭhanaṃ, tathā saccakaraṇena	1648	
PA_atk-s05_12a:1648_3	devassa vassāpanaṃ, udake parikkhīṇe kalalagahane nimujjanavasena attanā anubhavamānaṃ	1648	
PA_atk-s05_12a:1648_4	dukkhaṃ vīrabhāvena agaṇetvā ñātisaṅghasseva taṃ dukkhaṃ attano hadaye katvā asahantassa	1648	
PA_atk-s05_12a:1648_5	sabbabhāvena karuṇāyanā, tathā ca paṭipattīti evamādayo guṇānubhāvā vibhāvetabbāti.	1648	
PA_atk-s05_12a:1649	Maccharājacariyāvaṇṇanā niṭṭhitā.	164	
PA_atk-s05_12a:1650	11. Kaṇhadīpāyanacariyāvaṇṇanā	165	
PA_atk-s05_12a:1651_0	92. Ekādasame kaṇhadīpāyano isīti evaṃnāmako tāpaso. Bodhisatto hi tadā dīpāyano	1651	
PA_atk-s05_12a:1651_1	nāma attano sahāyaṃ maṇḍabyatāpasaṃ sūle uttāsitaṃ upasaṅkamitvā tassa sīlaguṇena	1651	
PA_atk-s05_12a:1651_2	taṃ avijahanto tiyāmarattiṃ sūlaṃ nissāya ṭhito tassa sarīrato paggharitvā patitapatitehi	1651	
PA_atk-s05_12a:1651_3	lohitabindūhi sukkhehi kāḷavaṇṇasarīratāya “kaṇhadīpāyano”ti pākaṭo ahosi. Paropaññāsavassānīti	1651	
PA_atk-s05_12a:1651_4	sādhikāni paññāsavassāni, accantasaṃyoge upayogavacanaṃ. Anabhirato cariṃ ahanti	1651	
PA_atk-s05_12a:1651_5	pantasenāsanesu ceva adhikusaladhammesu ca anabhirativāsaṃ vasanto ahaṃ brahmacariyaṃ	1651	
PA_atk-s05_12a:1651_6	acariṃ. Pabbajitvā sattāhameva hi tadā mahāsatto abhirato brahmacariyaṃ cari. Tato	1651	
PA_atk-s05_12a:1651_7	paraṃ anabhirativāsaṃ vasi.	1651	
PA_atk-s05_12a:1652_0	Kasmā pana mahāpuriso anekasatasahassesu attabhāvesu nekkhammajjhāsayo brahmacariyavāsaṃ	1652	
PA_atk-s05_12a:1652_1	abhiramitvā idha taṃ nābhirami? Puthujjanabhāvassa cañcalabhāvato. Kasmā ca puna	1652	
PA_atk-s05_12a:1652_2	na agāraṃ ajjhāvasīti? Paṭhamaṃ nekkhammajjhāsayena kāmesu dosaṃ disvā pabbaji. Athassa	1652	
PA_atk-s05_12a:1652_3	ayonisomanasikārena anabhirati uppajji. So taṃ vinodetumasakkontopi kammañca phalañca	1652	
PA_atk-s05_12a:1652_4	saddahitvā tāva mahantaṃ vibhavaṃ pahāya agārasmā nikkhamanto yaṃ pajahi, puna tadatthameva	1652	
PA_atk-s05_12a:1652_5	nivatto, “eḷamūgo capalo vatāyaṃ kaṇhadīpāyano”ti imaṃ apavādaṃ jigucchanto attano	1652	
PA_atk-s05_12a:1652_6	hirottappabhedabhayena. Api ca pabbajjāpuññaṃ nāmetaṃ viññūhi buddhādīhi pasatthaṃ,	1652	
PA_atk-s05_12a:1652_7	tehi ca anuṭṭhitaṃ, tasmāpi sahāpi dukkhena sahāpi domanassena assumukho rodamānopi	1652	
PA_atk-s05_12a:1652_8	brahmacariyavāsaṃ vasi, na taṃ vissajjesi. Vuttañcetaṃ –	1652	
PA_atk-s05_12a:1653	“Saddhāya nikkhamma puna nivatto, so eḷamūgo capalo vatāyaṃ;	165	
PA_atk-s05_12a:1654	Etassa vādassa jigucchamāno, akāmako carāmi brahmacariyaṃ;	165	
PA_atk-s05_12a:1655	Viññuppasatthañca satañca ṭhānaṃ, evampahaṃ puññakaro bhavāmī”ti. ;	165	
PA_atk-s05_12a:1656_0	93. Na koci etaṃ jānātīti etaṃ mama anabhiratimanaṃ brahmacariyavāse abhirativirahitacittaṃ	1656	
PA_atk-s05_12a:1656_1	koci manussabhūto na jānāti. Kasmā? Ahañhi kassaci nācikkhiṃ mama mānase citte arati	1656	
PA_atk-s05_12a:1656_2	carati pavattatīti kassacipi na kathesiṃ, tasmā na koci manussabhūto etaṃ jānātīti.	1656	
PA_atk-s05_12a:1658	“Sabrahmacārī maṇḍabyo, sahāyo me mahāisi;	165	
PA_atk-s05_12a:1659	Pubbakammasamāyutto, sūlamāropanaṃ labhi.	165	
PA_atk-s05_12a:1661_0	Sabrahmacārīti tāpasapabbajjāya samānasikkhatāya sabrahmacārī. Maṇḍabyoti evaṃnāmako.	1661	
PA_atk-s05_12a:1661_1	Sahāyoti gihikāle pabbajitakāle ca daḷhamittatāya piyasahāyo. Mahāisīti mahānubhāvo	1661	
PA_atk-s05_12a:1661_2	isi. Pubbakammasamāyutto, sūlamāropanaṃ labhīti katokāsena attano pubbakammena yutto	1661	
PA_atk-s05_12a:1661_3	sūlāropanaṃ labhi, sūlaṃ uttāsitoti.	1661	
PA_atk-s05_12a:1662_0	Tatrāyaṃ anupubbikathā – atīte vaṃsaraṭṭhe kosambiyaṃ kosambiko nāma rājā rajjaṃ	1662	
PA_atk-s05_12a:1662_1	kāresi. Tadā bodhisatto aññatarasmiṃ nigame asītikoṭivibhavassa brāhmaṇamahāsālassa	1662	
PA_atk-s05_12a:1662_2	putto hutvā nibbatti, nāmena dīpāyano nāma. Tādisasseva brāhmaṇamahāsālassa putto	1662	
PA_atk-s05_12a:1662_3	brāhmaṇakumāro tassa piyasahāyo ahosi, nāmena maṇḍabyo nāma. Te ubhopi aparabhāge	1662	
PA_atk-s05_12a:1662_4	mātāpitūnaṃ accayena kāmesu dosaṃ disvā mahādānaṃ pavattetvā kāme pahāya ñātimittaparijanassa	1662	
PA_atk-s05_12a:1662_5	rodantassa paridevantassa nikkhamitvā himavantappadese assamaṃ katvā pabbajitvā uñchācariyāya	1662	
PA_atk-s05_12a:1662_6	vanamūlaphalāhārena yāpento paropaṇṇāsavassāni vasiṃsu, kāmacchandaṃ vikkhambhetuṃ	1662	
PA_atk-s05_12a:1662_7	nāsakkhiṃsu, te jhānamattampi na nibbattesuṃ.	1662	
PA_atk-s05_12a:1663_0	Te loṇambilasevanatthāya janapadacārikaṃ carantā kāsiraṭṭhaṃ sampāpuṇiṃsu. Tatrekasmiṃ	1663	
PA_atk-s05_12a:1663_1	nigame dīpāyanassa gihisahāyo maṇḍabyo nāma paṭivasati. Te ubhopi tassa santikaṃ	1663	
PA_atk-s05_12a:1663_2	upasaṅkamiṃsu. So te disvā attamano paṇṇasālaṃ kāretvā catūhi paccayehi upaṭṭhahi.	1663	
PA_atk-s05_12a:1663_3	Te tattha tīṇi cattāri vassāni vasitvā taṃ āpucchitvā cārikaṃ carantā bārāṇasisamīpe	1663	
PA_atk-s05_12a:1663_4	atimuttakasusāne vasiṃsu. Tattha dīpāyano yathābhirantaṃ viharitvā puna tasmiṃ nigame	1663	
PA_atk-s05_12a:1663_5	maṇḍabyassa attano sahāyassa santikaṃ gato. Maṇḍabyatāpaso tattheva vasi.	1663	
PA_atk-s05_12a:1664_0	Athekadivasaṃ eko coro antonagare corikaṃ katvā dhanasāraṃ ādāya nikkhanto paṭibuddhehi	1664	
PA_atk-s05_12a:1664_1	gehasāmikehi nagarārakkhakamanussehi ca anubaddho niddhamanena nikkhamitvā vegena	1664	
PA_atk-s05_12a:1664_2	susānaṃ pavisitvā tāpasassa paṇṇasāladvāre bhaṇḍikaṃ chaḍḍetvā palāyi. Manussā bhaṇḍikaṃ	1664	
PA_atk-s05_12a:1664_3	disvā “are duṭṭhajaṭila, rattiṃ, corikaṃ katvā divā tāpasavesena carasī”ti tajjetvā	1664	
PA_atk-s05_12a:1664_4	pothetvā taṃ ādāya rañño dassayiṃsu. Rājā anupaparikkhitvāva “sūle uttāsethā”ti āha.	1664	
PA_atk-s05_12a:1664_5	Taṃ susānaṃ netvā khadirasūle āropayiṃsu. Tāpasassa sarīre sūlaṃ na pavisati. Tato	1664	
PA_atk-s05_12a:1664_6	nimbasūlaṃ āhariṃsu, tampi na pavisati. Tato ayasūlaṃ āhariṃsu, tampi na pavisati.	1664	
PA_atk-s05_12a:1664_7	Tāpaso “kiṃ nu kho me pubbakamma”nti cintesi. Tassa jātissarañāṇaṃ uppajji. Tena	1664	
PA_atk-s05_12a:1664_8	pubbakammaṃ addasa – so kira purimattabhāve vaḍḍhakīputto hutvā pitu rukkhatacchanaṭṭhānaṃ	1664	
PA_atk-s05_12a:1664_9	gantvā ekaṃ makkhikaṃ gahetvā koviḷārasakalikāya sūlena viya vijjhi. Tassa taṃ pāpaṃ	1664	
PA_atk-s05_12a:1664_10	imasmiṃ ṭhāne okāsaṃ labhi. So “na sakkā ito pāpato muccitu”nti ñatvā rājapurise	16641	
PA_atk-s05_12a:1664_11	āha – “sace maṃ sūle uttāsetukāmattha, koviḷārasūlaṃ āharathā”ti. Te tathā katvā	16641	
PA_atk-s05_12a:1664_12	taṃ sūle uttāsetvā ārakkhaṃ datvā pakkamiṃsu.	16641	
PA_atk-s05_12a:1665_0	Tadā kaṇhadīpāyano “ciradiṭṭho me sahāyo”ti maṇḍabyassa santikaṃ āgacchanto taṃ pavattiṃ	1665	
PA_atk-s05_12a:1665_1	sutvā taṃ ṭhānaṃ gantvā ekamantaṃ ṭhito “kiṃ, samma, kārakosī”ti pucchitvā “akārakomhī”ti	1665	
PA_atk-s05_12a:1665_2	vutte “attano manopadosaṃ rakkhituṃ sakkhi na sakkhī”ti pucchi. “Samma, yehi ahaṃ	1665	
PA_atk-s05_12a:1665_3	gahito, neva tesaṃ na rañño upari mayhaṃ manopadoso atthī”ti. “Evaṃ sante tādisassa	1665	
PA_atk-s05_12a:1665_4	sīlavato chāyā mayhaṃ sukhā”ti vatvā kaṇhadīpāyano sūlaṃ nissāya nisīdi. Ārakkhakapurisā	1665	
PA_atk-s05_12a:1665_5	taṃ pavattiṃ rañño ārocesuṃ. Rājā “anisāmetvā me kata”nti vegena tattha gantvā “kasmā,	1665	
PA_atk-s05_12a:1665_6	bhante, tvaṃ sūlaṃ nissāya nisinnosī”ti dīpāyanaṃ pucchi. “Mahārāja, imaṃ tāpasaṃ	1665	
PA_atk-s05_12a:1665_7	rakkhanto nisinnosmī”ti. “Kiṃ pana tvaṃ imassa kārakabhāvaṃ ñatvā evaṃ karosī”ti.	1665	
PA_atk-s05_12a:1665_8	So kammassa avisodhitabhāvaṃ ācikkhi. Athassa dīpāyano “raññā nāma nisammakārinā bhavitabbaṃ.	1665	
PA_atk-s05_12a:1666	“Alaso gihī kāmabhogī na sādhu, asaññato pabbajito na sādhu;	166	
PA_atk-s05_12a:1667	Rājā na sādhu anisammakārī, yo paṇḍito kodhano taṃ na sādhū”ti. –	166	
PA_atk-s05_12a:1668	Ādīni vatvā dhammaṃ desesi.	166	
PA_atk-s05_12a:1669_0	Rājā maṇḍabyatāpasassa niddosabhāvaṃ ñatvā “sūlaṃ harathā”ti āṇāpesi. Sūlaṃ harantā	1669	
PA_atk-s05_12a:1669_1	harituṃ nāsakkhiṃsu. Maṇḍabyo āha – “mahārāja, ahaṃ pubbe katakammadosena evarūpaṃ	1669	
PA_atk-s05_12a:1669_2	ayasaṃ patto, mama sarīrato sūlaṃ harituṃ na sakkā, sacepi mayhaṃ jīvitaṃ dātukāmo,	1669	
PA_atk-s05_12a:1669_3	kakacena imaṃ sūlaṃ cammasamaṃ katvā chindāpehī”ti. Rājā tathā kāresi. Sūlaṃ antoyeva	1669	
PA_atk-s05_12a:1669_4	ahosi, na kañci pīḷaṃ janesi. Tadā kira sukhumaṃ sakalikahīraṃ gahetvā makkhikāya	1669	
PA_atk-s05_12a:1669_5	vaccamaggaṃ pavesesi, taṃ tassa anto eva ahosi. So tena kāraṇena amaritvā, attano	1669	
PA_atk-s05_12a:1669_6	āyukkhayeneva mari, tasmā ayampi na matoti. Rājā tāpase vanditvā khamāpetvā ubhopi	1669	
PA_atk-s05_12a:1669_7	uyyāneyeva vasāpento paṭijaggi. Tato paṭṭhāya so āṇimaṇḍabyo nāma jāto. So rājānaṃ	1669	
PA_atk-s05_12a:1669_8	upanissāya tattheva vasi. Dīpāyano pana tassa vaṇaṃ phāsukaṃ karitvā attano gihisahāyamaṇḍabyena	1669	
PA_atk-s05_12a:1669_9	kāritaṃ paṇṇasālameva gato. Tena vuttaṃ –	1669	
PA_atk-s05_12a:1671	“Tamahaṃ upaṭṭhahitvāna, ārogyamanupāpayiṃ;	167	
PA_atk-s05_12a:1672	Āpucchitvāna āgañchiṃ, yaṃ mayhaṃ sakamassama”nti.	167	
PA_atk-s05_12a:1673_0	Tattha āpucchitvānāti mayhaṃ sahāyaṃ maṇḍabyatāpasaṃ āpucchitvā. Yaṃ mayhaṃ sakamassamanti	1673	
PA_atk-s05_12a:1673_1	yaṃ taṃ mayhaṃ gihisahāyena maṇḍabyabrāhmaṇena kāritaṃ sakaṃ mama santakaṃ assamapadaṃ	1673	
PA_atk-s05_12a:1673_2	paṇṇasālā, taṃ upāgañchiṃ.	1673	
PA_atk-s05_12a:1674_0	96. Taṃ pana paṇṇasālaṃ pavisantaṃ disvā sahāyassa ārocesuṃ. So sutvāva tuṭṭhacitto	1674	
PA_atk-s05_12a:1674_1	saputtadāro bahugandhamālaphāṇitādīni ādāya paṇṇasālaṃ gantvā dīpāyanaṃ vanditvā	1674	
PA_atk-s05_12a:1674_2	pāde dhovitvā pānakaṃ pāyetvā āṇimaṇḍabyassa pavattiṃ suṇanto nisīdi. Athassa putto	1674	
PA_atk-s05_12a:1674_3	yaññadattakumāro nāma caṅkamanakoṭiyaṃ geṇḍukena kīḷi. Tattha cekasmiṃ vammike āsiviso	1674	
PA_atk-s05_12a:1674_4	vasati. Kumārena bhūmiyaṃ pahatageṇḍuko gantvā vammikabile āsivisassa matthake pati.	1674	
PA_atk-s05_12a:1674_5	Kumāro ajānanto bile hatthaṃ pavesesi.	1674	
PA_atk-s05_12a:1675_0	Atha naṃ kuddho āsiviso hatthe ḍaṃsi. So visavegena mucchito tattheva pati. Athassa	1675	
PA_atk-s05_12a:1675_1	mātāpitaro sappena daṭṭhabhāvaṃ ñatvā kumāraṃ ukkhipitvā tāpasassa pādamūle nipajjāpetvā	1675	
PA_atk-s05_12a:1675_2	“bhante, osadhena vā mantena vā puttakaṃ no nīrogaṃ karothā”ti āhaṃsu. So “ahaṃ osadhaṃ	1675	
PA_atk-s05_12a:1675_3	na jānāmi, nāhaṃ vejjakammaṃ karissāmi, pabbajitomhī”ti. “Tena hi, bhante, imasmiṃ	1675	
PA_atk-s05_12a:1675_4	kumārake mettaṃ katvā saccakiriyaṃ karothā”ti. Tāpaso “sādhu saccakiriyaṃ karissāmī”ti	1675	
PA_atk-s05_12a:1675_5	vatvā yaññadattassa sīse hatthaṃ ṭhapetvā saccakiriyaṃ akāsi. Tena vuttaṃ “sahāyo	1675	
PA_atk-s05_12a:1675_6	brāhmaṇo mayha”ntiādi.	1675	
PA_atk-s05_12a:1676	Tattha āgañchuṃ pāhunāgatanti atithiabhigamanaṃ abhigamiṃsu.	167	
PA_atk-s05_12a:1677_0	97. Vaṭṭamanukkhipanti khipanavaṭṭasaṇṭhānatāya “vaṭṭa”nti laddhanāmaṃ geṇḍukaṃ anukkhipanto,	1677	
PA_atk-s05_12a:1677_1	geṇḍukakīḷaṃ kīḷantoti attho. Āsivisamakopayīti bhūmiyaṃ paṭihato hutvā vammikabilagatena	1677	
PA_atk-s05_12a:1677_2	geṇḍukena tattha ṭhitaṃ kaṇhasappaṃ sīse paharitvā rosesi.	1677	
PA_atk-s05_12a:1678	98. Vaṭṭagataṃ maggaṃ, anvesantoti tena vaṭṭena gataṃ maggaṃ gavesanto. Āsivisassa hatthena, uttamaṅgaṃ parāmasīti vammikabilaṃ pavesitena attano hatthena āsīvisassa sīsaṃ phusi.	167	
PA_atk-s05_12a:1679	99. Visabalassitoti visabalanissito attano visavegaṃ nissāya uppajjanakasappo. Aḍaṃsi dārakaṃ khaṇeti tasmiṃ parāmasitakkhaṇe eva taṃ brāhmaṇakumāraṃ ḍaṃsi.	167	
PA_atk-s05_12a:1680_0	100. Sahadaṭṭhoti ḍaṃsena saheva, daṭṭhasamakālameva. Āsivisenāti ghoravisena. Tenāti	1680	
PA_atk-s05_12a:1680_1	tena dārakassa visavegena mucchitassa bhūmiyaṃ patanena ahaṃ dukkhito ahosiṃ. Mama	1680	
PA_atk-s05_12a:1680_2	vāhasi taṃ dukkhanti taṃ dārakassa mātāpitūnañca dukkhaṃ mama vāhasi, mayhaṃ sarīre	1680	
PA_atk-s05_12a:1680_3	viya mama karuṇāya vāhesi.	1680	
PA_atk-s05_12a:1681_0	101. Tyāhanti te tassa dārakassa mātāpitaro ahaṃ “mā socatha, mā paridevathā”tiādinā	1681	
PA_atk-s05_12a:1681_1	nayena samassāsetvā. Sokasalliteti sokasallavante. Agganti seṭṭhaṃ tato eva varaṃ	1681	
PA_atk-s05_12a:1681_2	uttamaṃ saccakiriyaṃ akāsiṃ.	1681	
PA_atk-s05_12a:1682	102. Idāni taṃ saccakiriyaṃ sarūpena dassetuṃ “sattāhamevā”ti gāthamāha.	168	
PA_atk-s05_12a:1683_0	Tattha sattāhamevāti pabbajitadivasato paṭṭhāya satta ahāni eva. Pasannacittoti kammaphalasaddhāya	1683	
PA_atk-s05_12a:1683_1	pasannamānaso. Puññatthikoti puññena atthiko, dhammacchandayutto. Athāparaṃ yaṃ caritanti	1683	
PA_atk-s05_12a:1683_2	atha tasmā sattāhā uttari yaṃ mama brahmacariyacaraṇaṃ.	1683	
PA_atk-s05_12a:1684_0	103. Akāmakovāhīti pabbajjaṃ anicchanto eva. Etena saccena suvatthi hotūti sace atirekapaññāsavassāni	1684	
PA_atk-s05_12a:1684_1	anabhirativāsaṃ vasantena mayā kassaci ajānāpitabhāvo sacco, etena saccena yaññadattakumārassa	1684	
PA_atk-s05_12a:1684_2	sotthi hotu, jīvitaṃ paṭilabhatūti.	1684	
PA_atk-s05_12a:1685_0	Evaṃ pana mahāsattena saccakiriyāya katāya yaññadattassa sarīrato visaṃ bhassitvā	1685	
PA_atk-s05_12a:1685_1	pathaviṃ pāvisi. Kumāro akkhīni ummīletvā mātāpitaro oloketvā “amma, tātā”ti vatvā	1685	
PA_atk-s05_12a:1685_2	vuṭṭhāsi. Tena vuttaṃ –	1685	
PA_atk-s05_12a:1687	“Saha sacce kate mayhaṃ, visavegena vedhito;	168	
PA_atk-s05_12a:1688	Abujjhitvāna vuṭṭhāsi, arogo cāsi māṇavo”ti.	168	
PA_atk-s05_12a:1689_0	Tassattho – mama saccakaraṇena saha samānakālameva tato pubbe visavegena vedhito	1689	
PA_atk-s05_12a:1689_1	kampito visaññibhāvena abujjhitvā ṭhito vigatavisattā paṭiladdhasañño sahasā vuṭṭhāsi.	1689	
PA_atk-s05_12a:1689_2	So māṇavo kumāro visavegābhāvena arogo ca ahosīti.	1689	
PA_atk-s05_12a:1690_0	Idāni satthā tassā attano saccakiriyāya paramatthapāramibhāvaṃ dassento “saccena	1690	
PA_atk-s05_12a:1690_1	me samo natthi, esā me saccapāramī”ti āha. Taṃ uttānatthameva. Jātakaṭṭhakathāyaṃ	1690	
PA_atk-s05_12a:1690_2	pana “mahāsattassa saccakiriyāya kumārassa thanappadesato uddhaṃ visaṃ bhassitvā	1690	
PA_atk-s05_12a:1690_3	vigataṃ. Dārakassa pitu saccakiriyāya kaṭito uddhaṃ, mātu saccakiriyāya avasiṭṭhasarīrato	1690	
PA_atk-s05_12a:1690_4	visaṃ bhassitvā vigata”nti āgataṃ. Tathā hi vuttaṃ –	1690	
PA_atk-s05_12a:1691	“Yasmā dānaṃ nābhinandiṃ kadāci, disvānahaṃ atithiṃ vāsakāle;	169	
PA_atk-s05_12a:1692	Na cāpi me appiyataṃ aveduṃ, bahussutā samaṇabrāhmaṇā ca;	169	
PA_atk-s05_12a:1693	Akāmako vāpi ahaṃ dadāmi, etena saccena suvatthi hotu;	169	
PA_atk-s05_12a:1694	Hataṃ visaṃ jīvatu yaññadatto.	169	
PA_atk-s05_12a:1695	“Āsīviso tāta pahūtatejo, yo taṃ adaṃsī patarā udicca;	169	
PA_atk-s05_12a:1696	Tasmiñca me appiyatāya ajja, pitari ca te natthi koci viseso;	169	
PA_atk-s05_12a:1697	Etena saccena suvatthi hotu, hataṃ visaṃ jīvatu yaññadatto”ti.	169	
PA_atk-s05_12a:1698_0	Tattha vāsakāleti vasanatthāya gehaṃ āgatakāle. Na cāpi me appiyataṃ avedunti bahussutāpi	1698	
PA_atk-s05_12a:1698_1	samaṇabrāhmaṇā ayaṃ neva dānaṃ abhinandati, na amheti imaṃ mama appiyabhāvaṃ neva	1698	
PA_atk-s05_12a:1698_2	jāniṃsu. Ahañhi te piyacakkhūhiyeva olokemīti dīpeti. Etena saccenāti sace ahaṃ dadamānopi	1698	
PA_atk-s05_12a:1698_3	vipākaṃ asaddahitvā attano anicchāya demi, anicchabhāvañca me pare na jānanti, etena	1698	
PA_atk-s05_12a:1698_4	saccena suvatthi hotūti attho. Itaragāthāya, tātāti puttaṃ ālapati. Pahūtatejoti	1698	
PA_atk-s05_12a:1698_5	balavaviso. Patarāti padarā, ayameva vā pāṭho. Udiccāti uddhaṃ gantvā, vammikabilato	1698	
PA_atk-s05_12a:1698_6	uṭṭhahitvāti attho. Idaṃ vuttaṃ hoti – tāta yaññadatta, tasmiñca āsivise tava ca	1698	
PA_atk-s05_12a:1698_7	pitari appiyabhāvena mayhaṃ koci viseso natthi, tañca pana appiyabhāvaṃ ṭhapetvā	1698	
PA_atk-s05_12a:1698_8	ajja mayā na koci jānāpitapubbo, sace etaṃ saccaṃ, etena saccena suvatthi hotūti.	1698	
PA_atk-s05_12a:1699_0	Evaṃ bodhisatto kumāre aroge jāte tassa pitaraṃ “dānaṃ dadantena nāma kammañca phalañca	1699	
PA_atk-s05_12a:1699_1	saddahitvā dātabba”nti kammaphalasaddhāya nivesetvā sayaṃ anabhiratiṃ vinodetvā jhānābhiññāyo	1699	
PA_atk-s05_12a:1699_2	uppādetvā āyupariyosāne brahmalokaparāyano ahosi.	1699	
PA_atk-s05_12a:1700	Tadā maṇḍabyo ānandatthero ahosi, tassa bhariyā visākhā, putto rāhulatthero, āṇimaṇḍabyo sāriputtatthero, kaṇhadīpāyano lokanātho.	170	
PA_atk-s05_12a:1701	Tassa idha pāḷiyā āruḷhā saccapāramī, sesā ca pāramiyo heṭṭhā vuttanayeneva niddhāretabbā. Tathā anavasesamahābhogapariccāgādayo guṇānubhāvā vibhāvetabbāti.	170	
PA_atk-s05_12a:1702	Kaṇhadīpāyanacariyāvaṇṇanā niṭṭhitā.	170	
PA_atk-s05_12a:1703	12. Mahāsutasomacariyāvaṇṇanā	170	
PA_atk-s05_12a:1704_0	105. Dvādasame sutasomo mahīpatīti evaṃnāmo khattiyo. Mahāsatto hi tadā kururaṭṭhe	1704	
PA_atk-s05_12a:1704_1	indapatthanagare korabyassa rañño aggamahesiyā kucchimhi nibbatti. Taṃ sutavittatāya	1704	
PA_atk-s05_12a:1704_2	candasamānasommavaravaṇṇatāya ca “sutasomo”ti sañjāniṃsu. Taṃ vayappattaṃ sabbasippanipphattippattaṃ	1704	
PA_atk-s05_12a:1704_3	mātāpitaro rajje abhisiñciṃsu. Gahito porisādenāti purisānaṃ manussānaṃ adanato khādanato	1704	
PA_atk-s05_12a:1704_4	“porisādo”ti laddhanāmena bārāṇasiraññā devatābalikammatthaṃ gahito.	1704	
PA_atk-s05_12a:1705_0	Bārāṇasirājā hi tadā maṃsaṃ vinā abhuñjanto aññaṃ maṃsaṃ alabhantena bhattakārakena	1705	
PA_atk-s05_12a:1705_1	manussamaṃsaṃ khādāpito rasataṇhāya baddho hutvā manusse ghātetvā manussamaṃsaṃ khādanto	1705	
PA_atk-s05_12a:1705_2	“porisādo”ti laddhanāmo amaccapārisajjappamukhehi nāgarehi negamajānapadehi ca ussāhitena	1705	
PA_atk-s05_12a:1705_3	kāḷahatthinā nāma attano senāpatinā “deva, yadi rajjena atthiko manussamaṃsakhādanato	1705	
PA_atk-s05_12a:1705_4	viramāhī”ti vutto “rajjaṃ pajahantopi manussamaṃsakhādanato na oramissāmī”ti vatvā	1705	
PA_atk-s05_12a:1705_5	tehi raṭṭhā pabbājito araññaṃ pavisitvā ekasmiṃ nigrodharukkhamūle vasanto khāṇuppahārena	1705	
PA_atk-s05_12a:1705_6	pāde jātassa vaṇassa phāsubhāvāya “sakalajambudīpe ekasatakhattiyānaṃ galalohitena	1705	
PA_atk-s05_12a:1705_7	balikammaṃ karissāmī”ti devatāya āyācanaṃ katvā sattāhaṃ anāhāratāya vaṇe phāsuke	1705	
PA_atk-s05_12a:1705_8	jāte “devatānubhāvena me sotthi ahosī”ti saññāya “devatāya balikammatthaṃ rājāno	1705	
PA_atk-s05_12a:1705_9	ānessāmī”ti gacchanto atītabhave sahāyabhūtena yakkhena samāgantvā tena dinnamantabalena	1705	
PA_atk-s05_12a:1705_10	adhikatarathāmajavaparakkamasasampanno hutvā sattāhabbhantareyeva satarājāno ānetvā	17051	
PA_atk-s05_12a:1705_11	attano vasananigrodharukkhe olambetvā balikammakaraṇasajjo ahosi.	17051	
PA_atk-s05_12a:1706_0	Atha tasmiṃ rukkhe adhivatthā devatā taṃ balikammaṃ anicchantī “upāyena naṃ nisedhessāmī”ti	1706	
PA_atk-s05_12a:1706_1	pabbajitarūpena tassa attānaṃ dassetvā tena anubaddho tiyojanaṃ gantvā puna attano	1706	
PA_atk-s05_12a:1706_2	dibbarūpameva dassetvā “tvaṃ musāvādī tayā ‘sakalajambudīpe rājāno ānetvā balikammaṃ	1706	
PA_atk-s05_12a:1706_3	karissāmī’ti paṭissutaṃ. Idāni ye vā te vā dubbalarājāno ānesi. Jambudīpe jeṭṭhakaṃ	1706	
PA_atk-s05_12a:1706_4	sutasomarājānaṃ sace nānessasi, na me te balikammena attho”ti āha.	1706	
PA_atk-s05_12a:1707_0	So “diṭṭhā me attano devatā”ti tusitvā “sāmi, mā cintayi, ahaṃ ajjeva sutasomaṃ ānessāmī”ti	1707	
PA_atk-s05_12a:1707_1	vatvā vegena migājinauyyānaṃ gantvā asaṃvihitāya ārakkhāya pokkharaṇiṃ otaritvā paduminipattena	1707	
PA_atk-s05_12a:1707_2	sīsaṃ paṭicchādetvā aṭṭhāsi. Tasmiṃ antouyyānagateyeva balavapaccūse samantā tiyojanaṃ	1707	
PA_atk-s05_12a:1707_3	ārakkhaṃ gaṇhiṃsu. Mahāsatto pātova alaṅkatahatthikkhandhavaragato caturaṅginiyā	1707	
PA_atk-s05_12a:1707_4	senāya nagarato nikkhami. Tadā takkasilato nando nāma brāhmaṇo catasso satārahagāthāyo	1707	
PA_atk-s05_12a:1707_5	gahetvā vīsayojanasataṃ maggaṃ atikkamma taṃ nagaraṃ patto rājānaṃ pācīnadvārena	1707	
PA_atk-s05_12a:1707_6	nikkhamantaṃ disvā hatthaṃ ukkhipitvā “jayatu bhavaṃ, mahārājā”ti vatvā jayāpesi.	1707	
PA_atk-s05_12a:1708_0	Rājā hatthinā taṃ upasaṅkamitvā “kuto nu, tvaṃ brāhmaṇa, āgacchasi, kimicchasi, kiṃ	1708	
PA_atk-s05_12a:1708_1	te dajja”nti āha. Brāhmaṇo “tumhe ‘sutavittakā’ti sutvā catasso satārahagāthāyo ādāya	1708	
PA_atk-s05_12a:1708_2	tumhākaṃ desetuṃ āgatomhī”ti āha. Mahāsatto tuṭṭhamānaso hutvā “ahaṃ uyyānaṃ gantvā	1708	
PA_atk-s05_12a:1708_3	nhāyitvā āgantvā sossāmi, tvaṃ mā ukkaṇṭhī”ti vatvā “gacchatha brāhmaṇassa asukagehe	1708	
PA_atk-s05_12a:1708_4	nivāsaṃ ghāsacchādanañca saṃvidahathā”ti āṇāpetvā uyyānaṃ pavisitvā mahantaṃ ārakkhaṃ	1708	
PA_atk-s05_12a:1708_5	saṃvidhāya oḷārikāni ābharaṇāni omuñcitvā massukammaṃ kāretvā ubbaṭṭitasarīro pokkharaṇiyā	1708	
PA_atk-s05_12a:1708_6	rājavibhavena nhāyitvā paccuttaritvā udakaggahaṇasāṭake nivāsetvā aṭṭhāsi.	1708	
PA_atk-s05_12a:1709_0	Athassa gandhamālālaṅkāre upahariṃsu. Porisādo “alaṅkatakāle rājā bhāriko bhavissati,	1709	
PA_atk-s05_12a:1709_1	sallahukakāleyeva naṃ gaṇhissāmī”ti nadanto khaggaṃ parivattento “ahamasmi porisādo”ti	1709	
PA_atk-s05_12a:1709_2	nāmaṃ sāvetvā udakā nikkhami. Tassa saddaṃ sutvā hatthārohādayo hatthiādito bhassiṃsu.	1709	
PA_atk-s05_12a:1709_3	Balakāyo dūre ṭhito tatova palāyi. Itaro attano āvudhāni chaḍḍetvā urena nipajji.	1709	
PA_atk-s05_12a:1709_4	Porisādo rājānaṃ ukkhipitvā khandhe nisīdāpetvā sammukhaṭṭhāneyeva aṭṭhārasahatthaṃ	1709	
PA_atk-s05_12a:1709_5	pākāraṃ laṅghitvā purato pagalitamadamattavaravāraṇe kumbhe akkamitvā pabbatakūṭāni	1709	
PA_atk-s05_12a:1709_6	viya pātento vātajavānipi assaratanāni piṭṭhiyaṃ akkamitvā pātento rathasīse akkamitvā	1709	
PA_atk-s05_12a:1709_7	pātento bhamarikaṃ bhamanto viya nīlakāni nigrodhapattāni maddanto viya ekavegeneva	1709	
PA_atk-s05_12a:1709_8	tiyojanamaggaṃ gantvā kañci anubandhantaṃ adisvā saṇikaṃ gacchanto sutasomassa kesehi	1709	
PA_atk-s05_12a:1709_9	udakabindūni attano upari patantāni “assubindūnī”ti saññāya “kimidaṃ sutasomopi maraṇaṃ	1709	
PA_atk-s05_12a:1709_10	anusocanto rodatī”ti āha.	17091	
PA_atk-s05_12a:1710_0	Mahāsatto “nāhaṃ maraṇato anusocāmi, kuto rodanā, api ca kho saṅgaraṃ katvā saccāpanaṃ	1710	
PA_atk-s05_12a:1710_1	nāma paṇḍitānaṃ āciṇṇaṃ, taṃ na nipphajjatī”ti anusocāmi. Kassapadasabalena desitā	1710	
PA_atk-s05_12a:1710_2	catasso satārahagāthāyo ādāya takkasilato āgatassa brāhmaṇassa āgantukavattaṃ kāretvā	1710	
PA_atk-s05_12a:1710_3	“nhāyitvā āgantvā suṇissāmi, yāva mamāgamanā āgamehī”ti saṅgaraṃ katvā uyyānaṃ gato,	1710	
PA_atk-s05_12a:1710_4	tvañca tā gāthāyo sotuṃ adatvā maṃ gaṇhīti. Tena vuttaṃ –	1710	
PA_atk-s05_12a:1711	“Gahito porisādena, brāhmaṇe saṅgaraṃ sari”nti.	171	
PA_atk-s05_12a:1712	Tattha brāhmaṇe saṅgaraṃ sarinti nandabrāhmaṇe attanā kataṃ paṭiññaṃ anussariṃ.	171	
PA_atk-s05_12a:1713_0	106. Āvuṇitvā karattaleti tattha tattha uyyānādīsu gantvā attano balena ānītānaṃ	1713	
PA_atk-s05_12a:1713_1	ekasatakhattiyānaṃ hatthatale chiddaṃ katvā rukkhe lambanatthaṃ rajjuṃ paṭimuñcitvā.	1713	
PA_atk-s05_12a:1713_2	Etesaṃ pamilāpetvāti ete ekasatakhattiye jīvaggāhaṃ gahetvā uddhaṃpāde adhosire katvā	1713	
PA_atk-s05_12a:1713_3	paṇhiyā sīsaṃ paharanto bhamaṇavasena hatthatale āvuṇitvā rukkhe ālambanavasena sabbaso	1713	
PA_atk-s05_12a:1713_4	āhārūpacchedena ca sabbathā pamilāpetvā visosetvā khedāpetvāti attho. Yaññattheti	1713	
PA_atk-s05_12a:1713_5	balikammatthe sādhetabbe. Upanayī mamanti maṃ upanesi.	1713	
PA_atk-s05_12a:1714_0	107. Tathā upanīyamāno pana mahāsatto porisādena “kiṃ tvaṃ maraṇato bhāyasī”ti vutte	1714	
PA_atk-s05_12a:1714_1	“nāhaṃ maraṇato bhāyāmi, tassa pana brāhmaṇassa mayā kato saṅgaro na parimocito”ti	1714	
PA_atk-s05_12a:1714_2	anusocāmi. “Sace maṃ vissajjessasi, taṃ dhammaṃ sutvā tassa ca sakkārasammānaṃ katvā	1714	
PA_atk-s05_12a:1714_3	puna āgamissāmī”ti. “Nāhamidaṃ saddahāmi, yaṃ tvaṃ mayā vissajjito gantvā puna mama	1714	
PA_atk-s05_12a:1714_4	hatthaṃ āgamissāsī”ti. “Samma porisāda, mayā saddhiṃ ekācariyakule sikkhito sahāyo	1714	
PA_atk-s05_12a:1714_5	hutvā ‘ahaṃ jīvitahetupi na musā kathemī’ti kiṃ na saddahasī”ti? Kiñcāpi me etena vācāmattakena –	1714	
PA_atk-s05_12a:1715	“Asiñca sattiñca parāmasāmi, sapathampi te samma ahaṃ karomi;	171	
PA_atk-s05_12a:1716	Tayā pamutto anaṇo bhavitvā, saccānurakkhī punarāvajissa”nti. –	171	
PA_atk-s05_12a:1717	Mahāsattena imāya gāthāya vuttāya porisādo “ayaṃ sutasomo ‘khattiyehi akattabbaṃ sapathaṃ karomī’ti vadati, gantvā anāgacchantopi mama hatthato na muccissatī”ti cintetvā –	171	
PA_atk-s05_12a:1718	“Yo te kato saṅgaro brāhmaṇena, raṭṭhe sake issariye ṭhitena;	171	
PA_atk-s05_12a:1719	Taṃ saṅgaraṃ brāhmaṇa sappadāya, saccānurakkhī punarāvajassū”ti. –	171	
PA_atk-s05_12a:1720	Vissajjesi.	172	
PA_atk-s05_12a:1721_0	Mahāsatto rāhumukhā mutto cando viya nāgabalo thāmasampanno khippameva taṃ nagaraṃ	1721	
PA_atk-s05_12a:1721_1	sampāpuṇi. Senāpissa “sutasomarājā paṇḍito, porisādaṃ dametvā sīhamukhā pamuttamattavaravāraṇo	1721	
PA_atk-s05_12a:1721_2	viya āgamissatī”ti ca “rājānaṃ porisādassa datvā āgatā”ti garahabhayena ca bahinagareyeva	1721	
PA_atk-s05_12a:1721_3	niviṭṭhā taṃ dūratova āgacchantaṃ disvā paccuggantvā vanditvā “kaccittha, mahārāja,	1721	
PA_atk-s05_12a:1721_4	porisādena na kilamito”ti paṭisanthāraṃ katvā “porisādena mayhaṃ mātāpitūhipi dukkaraṃ	1721	
PA_atk-s05_12a:1721_5	kataṃ, tathārūpo nāma caṇḍo sāhasiko mamaṃ saddahitvā maṃ vissajjesī”ti vutte rājānaṃ	1721	
PA_atk-s05_12a:1721_6	alaṅkaritvā hatthikkhandhaṃ āropetvā parivāretvā nagaraṃ pāvisi. Taṃ disvā sabbe nāgarā tusiṃsu.	1721	
PA_atk-s05_12a:1722_0	Sopi dhammasoṇḍatāya mātāpitaropi anupasaṅkamitvā nivesanaṃ gantvā brāhmaṇaṃ pakkosāpetvā	1722	
PA_atk-s05_12a:1722_1	tassa mahantaṃ sakkārasammānaṃ katvā dhammagarutāya sayaṃ nīcāsane nisīditvā “tumhehi	1722	
PA_atk-s05_12a:1722_2	mayhaṃ ābhatā satārahagāthā suṇomi ācariyā”ti āha. Brāhmaṇo mahāsattena yācitakāle	1722	
PA_atk-s05_12a:1722_3	gandhehi hatthe ubbaṭṭetvā pasibbakato manoramaṃ potthakaṃ nīharitvā ubhohi hatthehi	1722	
PA_atk-s05_12a:1722_4	gahetvā “tena hi, mahārāja, suṇohī”ti potthakaṃ vācento gāthā abhāsi –	1722	
PA_atk-s05_12a:1723	“Sakideva sutasoma, sabbhi hoti samāgamo;	172	
PA_atk-s05_12a:1724	Sā naṃ saṅgati pāleti, nāsabbhi bahusaṅgamo.	172	
PA_atk-s05_12a:1725	“Sabbhireva samāsetha, sabbhi kubbetha santhavaṃ;	172	
PA_atk-s05_12a:1726	Sataṃ saddhammamaññāya, seyyo hoti na pāpiyo.	172	
PA_atk-s05_12a:1727	“Jīranti ve rājarathā sucittā, atho sarīrampi jaraṃ upeti;	172	
PA_atk-s05_12a:1728	Satañca dhammo na jaraṃ upeti, santo have sabbhi pavedayanti.	172	
PA_atk-s05_12a:1729	“Nabhañca dūre pathavī ca dūre, pāraṃ samuddassa tadāhu dūre;	172	
PA_atk-s05_12a:1730	Tato have dūrataraṃ vadanti, satañca dhammo asatañca rājā”ti. ;	173	
PA_atk-s05_12a:1731_0	Tā sutvā mahāsatto “saphalaṃ me āgamana”nti tuṭṭhacitto “imā gāthā neva sāvakabhāsitā,	1731	
PA_atk-s05_12a:1731_1	na isibhāsitā, na kavibhāsitā, na devabhāsitā, sabbaññunāva bhāsitā. Kiṃ nu kho aggha”nti	1731	
PA_atk-s05_12a:1731_2	cintento “imaṃ sakalampi cakkavāḷaṃ yāva brahmalokā sattaratanapuṇṇaṃ katvā dinnepi	1731	
PA_atk-s05_12a:1731_3	neva anucchavikaṃ kataṃ nāma hoti, ahaṃ kho panassa tiyojanasatike kururaṭṭhe sattayojanike	1731	
PA_atk-s05_12a:1731_4	indapatthanagare rajjaṃ dātuṃ pahomi. Rajjaṃ kātuṃ panassa bhāgyaṃ natthi, tathā	1731	
PA_atk-s05_12a:1731_5	hissa aṅgalakkhaṇānusārena appānubhāvatā dissati, tasmā dinnampi rajjaṃ na imasmiṃ	1731	
PA_atk-s05_12a:1731_6	tiṭṭhatī”ti cintetvā “ācariya, tumhe aññesaṃ khattiyānaṃ imā gāthāyo desetvā kiṃ	1731	
PA_atk-s05_12a:1731_7	labhathā”ti pucchi. “Ekekāya sataṃ sataṃ, mahārāja, teneva satārahagāthā nāma jātā”ti.	1731	
PA_atk-s05_12a:1731_8	Athassa mahāsatto “tvaṃ ācariya, attanā gahetvā vicaraṇabhaṇḍassa agghaṃ na jānāsī”ti.	1731	
PA_atk-s05_12a:1732	“Sahassiyā imā gāthā, nayimā gāthā satārahā;	173	
PA_atk-s05_12a:1733	Cattāri tvaṃ sahassāni, khippaṃ gaṇhāhi brāhmaṇā”ti. ;	173	
PA_atk-s05_12a:1734_0	Cattāri sahassāni dāpetvā ekañca sukhayānakaṃ datvā mahatā sakkārasammāneneva taṃ	1734	
PA_atk-s05_12a:1734_1	uyyojetvā mātāpitaro vanditvā “ahaṃ brāhmaṇena ābhataṃ saddhammaratanaṃ pūjetvā tassa	1734	
PA_atk-s05_12a:1734_2	ca sakkārasammānaṃ katvā āgamissāmīti porisādassa paṭiññaṃ datvā āgato. Tattha yaṃ	1734	
PA_atk-s05_12a:1734_3	brāhmaṇassa kattabbaṃ paṭipajjitabbaṃ taṃ kataṃ, idāni porisādassa santikaṃ gamissāmī”ti	1734	
PA_atk-s05_12a:1734_4	vutvā “tena hi, tāta sutasoma, kiṃ nāmetaṃ kathesi, caturaṅginiyā senāya coraṃ gaṇhissāma,	1734	
PA_atk-s05_12a:1734_5	mā gaccha corassa santika”nti yāciṃsu. Soḷasasahassā nāṭakitthiyo sesaparijanāpi	1734	
PA_atk-s05_12a:1734_6	“amhe anāthe katvā kuhiṃ gacchasi devā”ti parideviṃsu. “Punapi kira rājā corassa	1734	
PA_atk-s05_12a:1734_7	santikaṃ gamissatī”ti ekakolāhalaṃ ahosi.	1734	
PA_atk-s05_12a:1735_0	Mahāsatto “paṭiññāya saccāpanaṃ nāma sādhūnaṃ sappurisānaṃ āciṇṇaṃ, sopi mamaṃ saddahitvā	1735	
PA_atk-s05_12a:1735_1	vissajjesi, tasmā gamissāmiyevā”ti mātāpitaro vanditvā sesajanaṃ anusāsetvā assumukhena	1735	
PA_atk-s05_12a:1735_2	nānappakāraṃ paridevantena itthāgārādinā janena anugato nagarā nikkhamma taṃ janaṃ	1735	
PA_atk-s05_12a:1735_3	nivattetuṃ magge daṇḍakena tiriyaṃ lekhaṃ katvā “imaṃ mama lekhaṃ mā atikkamiṃsū”ti	1735	
PA_atk-s05_12a:1735_4	vatvā agamāsi. Mahājano tejavato mahāsattassa āṇaṃ atikkamituṃ asakkonto mahāsaddena	1735	
PA_atk-s05_12a:1735_5	kanditvā roditvā nivatti. Bodhisatto āgatamaggeneva tassa santikaṃ agamāsi. Tena	1735	
PA_atk-s05_12a:1735_6	vuttaṃ “apucchi maṃ porisādo”tiādi.	1735	
PA_atk-s05_12a:1736_0	Tattha kiṃ tvaṃ icchasi nisajjanti tvaṃ attano nagaraṃ gantuṃ mama hatthato nissajjanaṃ	1736	
PA_atk-s05_12a:1736_1	kiṃ icchasi, tvaṃ “mayā takkasilādīsu ciraparicito saccavādī cā”ti vadasi, tasmā	1736	
PA_atk-s05_12a:1736_2	yathā mati te kāhāmi, yathāruci te karissāmi. Yadi me tvaṃ punehisīti sace puna tvaṃ	1736	
PA_atk-s05_12a:1736_3	ekaṃseneva mama santikaṃ āgamissasi.	1736	
PA_atk-s05_12a:1737_0	108. Paṇhe āgamanaṃ mamāti pageva mama āgamanaṃ tassa porisādassa paṭissuṇitvā pātova	1737	
PA_atk-s05_12a:1737_1	āgamissāmīti paṭissavaṃ katvā. Rajjaṃ niyyātayiṃ tadāti tadā porisādassa santikaṃ	1737	
PA_atk-s05_12a:1737_2	gantukāmo “idaṃ vo rajjaṃ paṭipajjathā”ti mātāpitūnaṃ tiyojanasatikaṃ rajjaṃ niyyātesiṃ.	1737	
PA_atk-s05_12a:1738_0	109. Kasmā pana rajjaṃ niyyātayinti? Anussaritvā sataṃ dhammanti yasmā pana paṭiññāya	1738	
PA_atk-s05_12a:1738_1	saccāpanaṃ nāma sataṃ sādhūnaṃ mahābodhisattānaṃ paveṇī kulavaṃso, tasmā taṃ saccapāramitādhammaṃ	1738	
PA_atk-s05_12a:1738_2	pubbakaṃ porāṇaṃ jinehi buddhādīhi sevitaṃ anussaritvā saccaṃ anurakkhanto tassa	1738	
PA_atk-s05_12a:1738_3	brāhmaṇassa dhanaṃ datvā attano jīvitaṃ pariccajitvā porisādaṃ upāgamiṃ.	1738	
PA_atk-s05_12a:1739_0	110. Natthi me saṃsayo tatthāti tasmiṃ porisādassa santikaṃ gamane “ayaṃ maṃ kiṃ	1739	
PA_atk-s05_12a:1739_1	nu kho ghātessati, udāhu no”ti mayhaṃ saṃsayo natthi. “Caṇḍo sāhasiko mayā saddhiṃ	1739	
PA_atk-s05_12a:1739_2	ekasatakhattiye devatāya balikammakaraṇasajjo ekanteneva ghātessatī”ti jānanto eva	1739	
PA_atk-s05_12a:1739_3	kevalaṃ saccavācaṃ anurakkhanto attano jīvitaṃ pariccajitvā taṃ upāgamiṃ. Yasmā cetadevaṃ,	1739	
PA_atk-s05_12a:1739_4	tasmā saccena me samo natthi, esā me paramatthabhāvappattā saccapāramīti.	1739	
PA_atk-s05_12a:1740_0	Upāgate pana mahāsatte vikasitapuṇḍarīkapadumasassirikamassa mukhaṃ disvā “ayaṃ vigatamaraṇabhayo	1740	
PA_atk-s05_12a:1740_1	hutvā āgato, kissa nu kho esa ānubhāvo”ti cintento “tassa maññe dhammassa sutattā	1740	
PA_atk-s05_12a:1740_2	ayaṃ evaṃ tejavā nibbhayo ca jāto, ahampi taṃ sutvā tejavā nibbhayo ca bhavissāmī”ti	1740	
PA_atk-s05_12a:1740_3	sanniṭṭhānaṃ katvā porisādo mahāsattaṃ āha – “suṇoma satārahagāthāyo yāsaṃ savanatthaṃ	1740	
PA_atk-s05_12a:1740_4	tvaṃ attano nagaraṃ gato”ti.	1740	
PA_atk-s05_12a:1741	Taṃ sutvā bodhisatto “ayaṃ porisādo pāpadhammo, imaṃ thokaṃ niggahetvā lajjāpetvā kathessāmī”ti –	174	
PA_atk-s05_12a:1742	“Adhammikassa luddassa, niccaṃ lohitapāṇino;	174	
PA_atk-s05_12a:1743	Natthi saccaṃ kuto dhammo, kiṃ sutena karissasī”ti. –	174	
PA_atk-s05_12a:1744	Vatvā puna tena suṭṭhutaraṃ sañjātasavanādarena –	174	
PA_atk-s05_12a:1745	“Sutvā dhammaṃ vijānanti, narā kalyāṇapāpakaṃ;	174	
PA_atk-s05_12a:1746	Api gāthā suṇitvāna, dhamme me ramate mano”ti. –	174	
PA_atk-s05_12a:1747_0	Vutte “ayaṃ ativiya sañjātādaro sotukāmo, handassa kathessāmī”ti cintetvā “tena hi	1747	
PA_atk-s05_12a:1747_1	samma, sādhukaṃ suṇohi manasikarohī”ti vatvā nandabrāhmaṇena kathitaniyāmeneva gāthānaṃ	1747	
PA_atk-s05_12a:1747_2	sakkaccaṃ thutiṃ katvā chakāmāvacaradevaloke ekakolāhalaṃ katvā devatāsu sādhukāraṃ	1747	
PA_atk-s05_12a:1747_3	dadamānāsu mahāsatto porisādassa –	1747	
PA_atk-s05_12a:1748	“Sakideva mahārāja, sabbhi hoti samāgamo;	174	
PA_atk-s05_12a:1749	Sā naṃ saṅgati pāleti, nāsabbhi bahusaṅgamo.	174	
PA_atk-s05_12a:1750	“Sabbhireva samāsetha, sabbhi kubbetha santhavaṃ;	175	
PA_atk-s05_12a:1751	Sataṃ saddhammamaññāya, seyyo hoti na pāpiyo.	175	
PA_atk-s05_12a:1752	“Jīranti ve rājarathā sucittā, attho sarīrampi jaraṃ upeti;	175	
PA_atk-s05_12a:1753	Satañca dhammo na jaraṃ upeti, santo have sabbhi pavedayanti.	175	
PA_atk-s05_12a:1754	“Nabhañca dūre pathavī ca dūre, pāraṃ samuddassa tadāhu dūre;	175	
PA_atk-s05_12a:1755	Tato have dūrataraṃ vadanti, satañca dhammo asatañca rājā”ti. –	175	
PA_atk-s05_12a:1756_0	Dhammaṃ kathesi. Tassa tena sukathitattā ceva attano ca puññānubhāvena gāthā suṇantasseva	1756	
PA_atk-s05_12a:1756_1	sakalasarīraṃ pañcavaṇṇāya pītiyā paripūri. So bodhisatte muducitto hutvā “samma	1756	
PA_atk-s05_12a:1756_2	sutasoma, dātabbayuttakaṃ hiraññādiṃ na passāmi, ekekāya gāthāya ekekaṃ varaṃ dassāmī”ti	1756	
PA_atk-s05_12a:1756_3	āha. Atha naṃ mahāsatto “tvaṃ attanopi hitāni ajānanto parassa kiṃ nāma varaṃ dassasī”ti	1756	
PA_atk-s05_12a:1756_4	apasādetvā puna tena “varaṃ gaṇhathā”ti yācito sabbapaṭhamaṃ “ahaṃ cirakālaṃ taṃ	1756	
PA_atk-s05_12a:1756_5	arogaṃ passeyya”nti varaṃ yāci. So “ayaṃ idāni me vadhitvā maṃsaṃ khāditukāmassa	1756	
PA_atk-s05_12a:1756_6	mahānatthakarassa mayhameva jīvitamicchatī”ti tuṭṭhamānaso vañcetvā varassa gahitabhāvaṃ	1756	
PA_atk-s05_12a:1756_7	ajānanto adāsi. Mahāsatto hi upāyakusalatāya tassa ciraṃ jīvitukāmatāpadesena attano	1756	
PA_atk-s05_12a:1756_8	jīvitaṃ yāci. Atha “parosataṃ khattiyānaṃ jīvitaṃ dehī”ti dutiyaṃ varaṃ, tesaṃ sake	1756	
PA_atk-s05_12a:1756_9	raṭṭhe paṭipādanaṃ tatiyaṃ varaṃ, manussamaṃsakhādanato viramaṇaṃ catutthaṃ varaṃ	1756	
PA_atk-s05_12a:1756_10	yāci. So tīṇi varāni datvā catutthaṃ varaṃ adātukāmo “aññaṃ varaṃ gaṇhāhī”ti vatvāpi	17561	
PA_atk-s05_12a:1756_11	mahāsattena nippīḷiyamāno tampi adāsiyeva.	17561	
PA_atk-s05_12a:1757_0	Atha bodhisatto porisādaṃ nibbisevanaṃ katvā teneva rājāno mocāpetvā bhūmiyaṃ nipajjāpetvā	1757	
PA_atk-s05_12a:1757_1	dārakānaṃ kaṇṇato suttavaṭṭi viya saṇikaṃ rajjuyo nīharitvā porisādena ekaṃ tacaṃ	1757	
PA_atk-s05_12a:1757_2	āharāpetvā pāsāṇena ghaṃsitvā saccakiriyaṃ katvā tesaṃ hatthatalāni makkhesi. Taṅkhaṇaṃ	1757	
PA_atk-s05_12a:1757_3	eva phāsukaṃ ahosi. Dvīhatīhaṃ tattheva vasitvā te aroge kāretvā tehi saddhiṃ abhijjanakasabhāvaṃ	1757	
PA_atk-s05_12a:1757_4	mittasanthavaṃ kāretvā tehi saddhiṃ taṃ bārāṇasiṃ netvā rajje patiṭṭhāpetvā “appamattā	1757	
PA_atk-s05_12a:1757_5	hothā”ti te rājāno attano attano nagaraṃ pesetvā indapatthanagarato āgatāya attano	1757	
PA_atk-s05_12a:1757_6	caturaṅginiyā senāya parivuto attano nagaraṃ gato tuṭṭhapamuditena nāgarajanena samparivāriyamāno	1757	
PA_atk-s05_12a:1757_7	antepuraṃ pavisitvā mātāpitaro vanditvā mahātalaṃ abhiruhi.	1757	
PA_atk-s05_12a:1758_0	Atha mahāsatto cha dānasālāyo kāretvā devasikaṃ mahādānāni pavattento sīlāni paripūrento	1758	
PA_atk-s05_12a:1758_1	uposathaṃ upavasanto pāramiyo anubrūhesi. Tepi rājāno mahāsattassa ovāde ṭhatvā dānādīni	1758	
PA_atk-s05_12a:1758_2	puññāni katvā āyupariyosāne saggapuraṃ pūrayiṃsu.	1758	
PA_atk-s05_12a:1759_0	Tadā porisādo aṅgulimālatthero ahosi, kāḷahatthiamacco sāriputtatthero, nandabrāhmaṇo	1759	
PA_atk-s05_12a:1759_1	ānandatthero, rukkhadevatā mahākassapatthero, rājāno buddhaparisā, mātāpitaro mahārājakulāni,	1759	
PA_atk-s05_12a:1759_2	sutasomamahārājā lokanātho.	1759	
PA_atk-s05_12a:1760	Tassa heṭṭhā vuttanayeneva sesapāramiyopi niddhāretabbā. Tathā alīnasattucariyāvaṇṇanāya (cariyā aṭṭha. 2.74 ādayo) viya mahāsattassa guṇānubhāvā vibhāvetabbāti.	176	
PA_atk-s05_12a:1761	Mahāsutasomacariyāvaṇṇanā niṭṭhitā.	176	
PA_atk-s05_12a:1762	Saccapāramī niṭṭhitā.	176	
PA_atk-s05_12a:1763	13. Suvaṇṇasāmacariyāvaṇṇanā	176	
PA_atk-s05_12a:1764_0	111. Terasame sāmo yadā vane āsinti himavantasmiṃ migasammatāya nāma nadiyā tīre	1764	
PA_atk-s05_12a:1764_1	mahati araññe sāmo nāma tāpasakumāro yadā ahosi. Sakkena abhinimmitoti sakkassa devānamindassa	1764	
PA_atk-s05_12a:1764_2	upadesasampattiyā jātattā sakkena nibbattito janito. Tatrāyaṃ anupubbikathā – atīte	1764	
PA_atk-s05_12a:1764_3	bārāṇasito avidūre nadiyā tīre eko nesādagāmo ahosi. Tattha jeṭṭhanesādassa putto	1764	
PA_atk-s05_12a:1764_4	jāto. Tassa “dukūlo”ti nāmamakaṃsu. Tassā eva nadiyā paratīrepi eko nesādagāmo ahosi.	1764	
PA_atk-s05_12a:1764_5	Tattha jeṭṭhanesādassa dhītā jātā. Tassā “pārikā”ti nāmamakaṃsu. Te ubhopi brahmalokato	1764	
PA_atk-s05_12a:1764_6	āgatā suddhasattā. Tesaṃ vayappattānaṃ anicchamānānaṃyeva āvāhavivāhaṃ kariṃsu. Te	1764	
PA_atk-s05_12a:1764_7	ubhopi kilesasamuddaṃ anotaritvā brahmāno viya ekato vasiṃsu. Na ca kiñci nesādakammaṃ karonti.	1764	
PA_atk-s05_12a:1765_0	Atha dukūlaṃ mātāpitaro “tāta, tvaṃ nesādakammaṃ na karosi, neva gharāvāsaṃ icchasi,	1765	
PA_atk-s05_12a:1765_1	kiṃ nāma karissasī”ti āhaṃsu. So “tumhesu anujānantesu pabbajissāmī”ti āha. “Tena	1765	
PA_atk-s05_12a:1765_2	hi pabbajāhī”ti. Dvepi janā himavantaṃ pavisitvā yasmiṃ ṭhāne migasammatā nāma nadī	1765	
PA_atk-s05_12a:1765_3	himavantato otaritvā gaṅgaṃ pattā, taṃ ṭhānaṃ gantvā gaṅgaṃ pahāya migasammatābhimukhā	1765	
PA_atk-s05_12a:1765_4	abhiruhiṃsu. Tadā sakkassa bhavanaṃ uṇhākāraṃ dassesi. Sakko taṃ kāraṇaṃ ñatvā vissakammunā	1765	
PA_atk-s05_12a:1765_5	tasmiṃ ṭhāne assamaṃ māpesi. Te tattha gantvā pabbajitvā sakkadattiye assame kāmāvacaramettaṃ	1765	
PA_atk-s05_12a:1765_6	bhāvetvā paṭivasiṃsu. Sakkopi tesaṃ upaṭṭhānaṃ āgacchati.	1765	
PA_atk-s05_12a:1766_0	So ekadivasaṃ “tesaṃ cakkhū parihāyissantī”ti ñatvā upasaṅkamitvā “bhante, vo cakkhūnaṃ	1766	
PA_atk-s05_12a:1766_1	antarāyo paññāyati, paṭijagganakaṃ puttaṃ laddhuṃ vaṭṭati, jānāmi tumhākaṃ suddhacittataṃ,	1766	
PA_atk-s05_12a:1766_2	tasmā pārikāya utunikāle nābhiṃ hatthena parāmaseyyātha, evaṃ vo putto jāyissati,	1766	
PA_atk-s05_12a:1766_3	so vo upaṭṭhahissatī”ti vatvā pakkāmi. Dukūlapaṇḍito taṃ kāraṇaṃ pārikāya ācikkhitvā	1766	
PA_atk-s05_12a:1766_4	tassā utunikāle nābhiṃ parāmasi. Tadā bodhisatto devalokā cavitvā tassā kucchimhi	1766	
PA_atk-s05_12a:1766_5	paṭisandhiṃ gaṇhi, sā dasamāsaccayena suvaṇṇavaṇṇaṃ puttaṃ vijāyi. Tenevassa “suvaṇṇasāmo”ti	1766	
PA_atk-s05_12a:1766_6	nāmaṃ kariṃsu. Taṃ aparabhāge vaḍḍhitvā soḷasavassuddesikampi mātāpitaro rakkhantā	1766	
PA_atk-s05_12a:1766_7	assame nisīdāpetvā sayameva vanamūlaphalāphalatthāya gacchanti.	1766	
PA_atk-s05_12a:1767_0	Athekadivasaṃ vane phalāphalaṃ ādāya nivattitvā assamapadato avidūre meghe uṭṭhite	1767	
PA_atk-s05_12a:1767_1	rukkhamūlaṃ pavisitvā vammikamatthake ṭhitānaṃ sarīrato sedagandhamissake udake tasmiṃ	1767	
PA_atk-s05_12a:1767_2	vammikabile ṭhitassa āsivisassa nāsāpuṭaṃ paviṭṭhe āsiviso kujjhitvā nāsāvātena pahari.	1767	
PA_atk-s05_12a:1767_3	Dve andhā hutvā paridevamānā viraviṃsu. Atha mahāsatto “mama mātāpitaro aticirāyanti,	1767	
PA_atk-s05_12a:1767_4	kā nu kho tesaṃ pavattī”ti paṭimaggaṃ gantvā saddamakāsi. Te tassa saddaṃ sañjānitvā	1767	
PA_atk-s05_12a:1767_5	paṭisaddaṃ katvā puttasinehena “tāta sāma, idha paripantho atthi, mā āgamī”ti vatvā	1767	
PA_atk-s05_12a:1767_6	saddānusārena sayameva samāgamiṃsu. So “kena vo kāraṇena cakkhūni vinaṭṭhānī”ti pucchitvā	1767	
PA_atk-s05_12a:1767_7	“tāta, mayaṃ na jānāma, deve vassante rukkhamūle vammikamatthake ṭhitā, atha na passāmā”ti	1767	
PA_atk-s05_12a:1767_8	vuttamatte eva aññāsi “tattha āsivisena bhavitabbaṃ, tena kuddhena nāsāvāto vissaṭṭho bhavissatī”ti.	1767	
PA_atk-s05_12a:1768_0	Atha “mā cintayittha, ahaṃ vo paṭijaggissāmī”ti mātāpitaro assamaṃ netvā tesaṃ rattiṭṭhānadivāṭṭhānādisañcaraṇaṭṭhāne	1768	
PA_atk-s05_12a:1768_1	rajjuke bandhi. Tato paṭṭhāya te assame ṭhapetvā vanamūlaphalāphalāni āharati, pātova	1768	
PA_atk-s05_12a:1768_2	vasanaṭṭhānaṃ sammajjati, pānīyaṃ āharati, paribhojanīyaṃ upaṭṭhāpeti, dantakaṭṭhamukhodakāni	1768	
PA_atk-s05_12a:1768_3	datvā madhuraphalāphalaṃ deti. Tehi mukhe vikkhālite sayaṃ paribhuñjitvā mātāpitaro	1768	
PA_atk-s05_12a:1768_4	vanditvā tesaṃ avidūreyeva acchati – “kiṃ nu kho ime āṇāpentī”ti. Visesena ca mettaṃ	1768	
PA_atk-s05_12a:1768_5	bahulamakāsi, tenassa sattā appaṭikkūlā ahesuṃ. Yathā cassa sattā, evaṃ sattānaṃ	1768	
PA_atk-s05_12a:1768_6	so bodhisatto appaṭikkūlo. Evaṃ so divase divase phalāphalatthāya araññaṃ gacchantopi	1768	
PA_atk-s05_12a:1768_7	āgacchantopi migagaṇaparivuto eva ahosi. Sīhabyagghādivipakkhasattāpi tena saddhiṃ	1768	
PA_atk-s05_12a:1768_8	ativiya vissatthā, mettānubhāvena panassa vasanaṭṭhāne aññamaññaṃ tiracchānagatā	1768	
PA_atk-s05_12a:1768_9	muducittataṃ paṭilabhiṃsu. Iti so sabbattha mettānubhāvena abhīrū anutrāsī brahmā	1768	
PA_atk-s05_12a:1768_10	viya avero vihāsi. Tena vuttaṃ “pavane sīhabyagghe ca, mettāyamupanāmayi”ntiādi.	17681	
PA_atk-s05_12a:1769_0	Tattha mettāyamupanāmayinti ma-kāro padasandhikaro, mettābhāvanāya kurūrakammante	1769	
PA_atk-s05_12a:1769_1	sīhabyagghepi phari, pageva sesasatteti adhippāyo. Atha vā mettā ayati pavattati	1769	
PA_atk-s05_12a:1769_2	etenāti mettāyo, mettābhāvanā. Taṃ mettāyaṃ upanāmayiṃ sattesu anodhiso upanesiṃ.	1769	
PA_atk-s05_12a:1769_3	“Sīhabyagghehī”tipi pāṭho. Tassattho – na kevalamahameva, atha kho pavane sīhabyagghehi,	1769	
PA_atk-s05_12a:1769_4	yasmiṃ mahāvane tadā ahaṃ viharāmi, tattha sīhabyagghehi saddhiṃ ahaṃ sattesu mettaṃ	1769	
PA_atk-s05_12a:1769_5	upanāmesiṃ. Sīhabyagghāpi hi tadā mamānubhāvena sattesu mettacittataṃ paṭilabhiṃsu,	1769	
PA_atk-s05_12a:1769_6	pageva itare sattāti dasseti.	1769	
PA_atk-s05_12a:1770	112. Pasadamigavarāhehīti pasadamigehi ceva vanasūkarehi ca. Parivāretvāti etehi attānaṃ parivāritaṃ katvā tasmiṃ araññe vasiṃ.	177	
PA_atk-s05_12a:1771_0	113. Idāni tadā attano mettābhāvanāya laddhaṃ ānisaṃsaṃ matthakappattiñcassa dassetuṃ	1771	
PA_atk-s05_12a:1771_1	“na maṃ koci uttasatī”ti osānagāthamāha. Tassattho – sasabiḷārādiko bhīrukajātikopi	1771	
PA_atk-s05_12a:1771_2	koci satto maṃ na uttasati na ubbijjeti. Ahampi kassaci sīhabyagghāditiracchānato	1771	
PA_atk-s05_12a:1771_3	yakkhādiamanussato luddalohitapāṇimanussatoti kutocipi na bhāyāmi. Kasmā? Yasmā mettābalenupatthaddho	1771	
PA_atk-s05_12a:1771_4	cirakālaṃ bhāvitāya mettāpāramitāyānubhāvena upatthambhito tasmiṃ pavane mahāaraññe	1771	
PA_atk-s05_12a:1771_5	tadā ramāmi abhiramāmīti. Sesaṃ suviññeyyameva.	1771	
PA_atk-s05_12a:1772_0	Evaṃ pana mahāsatto sabbasatte mettāyanto mātāpitaro ca sādhukaṃ paṭijagganto ekadivasaṃ	1772	
PA_atk-s05_12a:1772_1	araññato madhuraphalāphalaṃ āharitvā assame ṭhapetvā mātāpitaro vanditvā “pānīyaṃ	1772	
PA_atk-s05_12a:1772_2	ādāya āgamissāmī”ti migagaṇaparivuto dve mige ekato katvā tesaṃ piṭṭhiyaṃ pānīyaghaṭaṃ	1772	
PA_atk-s05_12a:1772_3	ṭhapetvā hatthena gahetvā nadītitthaṃ agamāsi. Tasmiṃ samaye bārāṇasiyaṃ pīḷiyakkho	1772	
PA_atk-s05_12a:1772_4	nāma rājā rajjaṃ kāresi. So migamaṃsalobhena mātaraṃ rajjaṃ paṭicchāpetvā sannaddhapañcāvudho	1772	
PA_atk-s05_12a:1772_5	himavantaṃ pavisitvā mige vadhitvā maṃsaṃ khāditvā caranto migasammataṃ nadiṃ patvā	1772	
PA_atk-s05_12a:1772_6	anupubbena sāmassa pānīyagahaṇatitthaṃ patto. Migapadavalañjaṃ disvā gacchanto taṃ	1772	
PA_atk-s05_12a:1772_7	tathā gacchantaṃ disvā “mayā ettakaṃ kālaṃ evaṃ vicaranto manusso na diṭṭhapubbo,	1772	
PA_atk-s05_12a:1772_8	devo nu kho esa nāgo nu kho, sacāhaṃ upasaṅkamitvā pucchissāmi, sahasā pakkameyyāti.	1772	
PA_atk-s05_12a:1772_9	Yaṃnūnāhaṃ etaṃ vijjhitvā dubbalaṃ katvā puccheyya”nti cintetvā mahāsattaṃ nhatvā	1772	
PA_atk-s05_12a:1772_10	vākacīraṃ nivāsetvā ajinacammaṃ ekaṃsaṃ karitvā pānīyaghaṭaṃ pūretvā ukkhipitvā vāmaṃsakūṭe	17721	
PA_atk-s05_12a:1772_11	ṭhapanakāle “idāni taṃ vijjhituṃ samayo”ti visapītena sarena dakkhiṇapasse vijjhi.	17721	
PA_atk-s05_12a:1772_12	Saro vāmapassena nikkhami. Tassa viddhabhāvaṃ ñatvā migagaṇo bhīto palāyi.	17721	
PA_atk-s05_12a:1773_0	Sāmapaṇḍito pana viddhopi pānīyaghaṭaṃ yathā vā tathā vā anavasumbhetvā satiṃ paccupaṭṭhāpetvā	1773	
PA_atk-s05_12a:1773_1	saṇikaṃ otāretvā vālukaṃ byūhitvā ṭhapetvā disaṃ vavatthapetvā mātāpitūnaṃ vasanaṭṭhānadisābhāgena	1773	
PA_atk-s05_12a:1773_2	sīsaṃ katvā nipajjitvā mukhena lohitaṃ chaḍḍetvā “mama koci verī nāma natthi, mamapi	1773	
PA_atk-s05_12a:1773_3	katthaci veraṃ nāma natthī”ti vatvā imaṃ gāthamāha –	1773	
PA_atk-s05_12a:1774	“Ko nu maṃ usunā vijjhi, pamattaṃ udahārakaṃ;	177	
PA_atk-s05_12a:1775	Khattiyo brāhmaṇo vesso, ko maṃ viddhā nilīyatī”ti. ;	177	
PA_atk-s05_12a:1776_0	Taṃ sutvā rājā “ayaṃ mayā vijjhitvā pathaviyaṃ pātitopi neva maṃ akkosati na paribhāsati,	1776	
PA_atk-s05_12a:1776_1	mama hadayamaṃsaṃ sambāhanto viya piyavacanena samudācarati, gamissāmissa santika”nti	1776	
PA_atk-s05_12a:1776_2	cintetvā upasaṅkamitvā attānaṃ attanā ca viddhabhāvaṃ āvikatvā “ko vā tvaṃ kassa	1776	
PA_atk-s05_12a:1776_3	vā putto”ti mahāsattaṃ pucchi.	1776	
PA_atk-s05_12a:1777_0	So “sāmo nāmāhaṃ dukūlapaṇḍitassa nāma nesādaisino putto, kissa pana maṃ vijjhī”ti	1777	
PA_atk-s05_12a:1777_1	āha. So paṭhamaṃ “migasaññāyā”ti musāvādaṃ vatvā “ahaṃ imaṃ niraparādhaṃ akāraṇena	1777	
PA_atk-s05_12a:1777_2	vijjhi”nti anusocitvā yathābhūtaṃ āvikatvā tassa mātāpitūnaṃ vasanaṭṭhānaṃ pucchitvā	1777	
PA_atk-s05_12a:1777_3	tattha gantvā tesaṃ attānaṃ āvikatvā tehi katapaṭisanthāro “sāmo mayā viddho”ti vatvā	1777	
PA_atk-s05_12a:1777_4	te paridevante sokasamāpanne “yaṃ sāmena kattabbaṃ paricārikakammaṃ, taṃ katvā ahaṃ	1777	
PA_atk-s05_12a:1777_5	vo upaṭṭhahissāmī”ti samassāsetvā sāmassa santikaṃ ānesi. Te tattha gantvā nānappakāraṃ	1777	
PA_atk-s05_12a:1777_6	paridevitvā tassa ure hatthaṃ ṭhapetvā “puttassa me sarīre usumā vattateva, visavegena	1777	
PA_atk-s05_12a:1777_7	visaññitaṃ āpanno bhavissatīti nibbisabhāvatthāya saccakiriyaṃ karissāmā”ti cintetvā –	1777	
PA_atk-s05_12a:1778	“Yaṃ kiñcitthi kataṃ puññaṃ, mayhañceva pitucca te;	177	
PA_atk-s05_12a:1779	Sabbena tena kusalena, visaṃ sāmassa haññatū”ti. –	177	
PA_atk-s05_12a:1780	Mātarā,	178	
PA_atk-s05_12a:1781	“Yaṃ kiñcitthi kataṃ puññaṃ, mayhañceva mātucca te;	178	
PA_atk-s05_12a:1782	Sabbena tena kusalena, visaṃ sāmassa haññatū”ti. –	178	
PA_atk-s05_12a:1783	Pitarā,	178	
PA_atk-s05_12a:1784	“Pabbatyāhaṃ gandhamādane, cirarattanivāsinī;	178	
PA_atk-s05_12a:1785	Na me piyataro koci, añño sāmena vijjati;	178	
PA_atk-s05_12a:1786	Etena saccavajjena, visaṃ sāmassa haññatū”ti. –	178	
PA_atk-s05_12a:1787_0	Devatāya ca saccakiriyāya katāya mahāsatto khippaṃ vuṭṭhāsi. Padumapattapalāse udakabindu	1787	
PA_atk-s05_12a:1787_1	viya vinivaṭṭetvā ābādho vigato. Viddhaṭṭhānaṃ arogaṃ pākatikameva ahosi. Mātāpitūnaṃ	1787	
PA_atk-s05_12a:1787_2	cakkhūni uppajjiṃsu. Iti mahāsattassa arogatā, mātāpitūnañca cakkhupaṭilābho, aruṇuggamanaṃ,	1787	
PA_atk-s05_12a:1787_3	tesaṃ catunnampi assameyeva avaṭṭhānanti sabbaṃ ekakkhaṇeyeva ahosi.	1787	
PA_atk-s05_12a:1788_0	Atha mahāsatto raññā saddhiṃ paṭisanthāraṃ katvā “dhammaṃ cara, mahārājā”tiādinā	1788	
PA_atk-s05_12a:1788_1	dhammaṃ desetvā uttarimpi ovaditvā pañca sīlāni adāsi. So tassa ovādaṃ sirasā paṭiggahetvā	1788	
PA_atk-s05_12a:1788_2	vanditvā bārāṇasiṃ gantvā dānādīni puññāni katvā saggaparāyano ahosi. Bodhisattopi	1788	
PA_atk-s05_12a:1788_3	saddhiṃ mātāpitūhi abhiññāsamāpattiyo nibbattetvā āyupariyosāne brahmalokūpago ahosi.	1788	
PA_atk-s05_12a:1789	Tadā rājā ānandatthero ahosi, devadhītā uppalavaṇṇā, sakko anuruddho, pitā mahākassapatthero, mātā bhaddakāpilānī, sāmapaṇḍito lokanātho.	178	
PA_atk-s05_12a:1790_0	Tassa heṭṭhā vuttanayeneva sesapāramiyo niddhāretabbā. Tathā visapītena sallena dakkhiṇapassena	1790	
PA_atk-s05_12a:1790_1	pavisitvā vāmapassato vinivijjhanavasena viddhopi kiñci kāyavikāraṃ akatvā udakaghaṭassa	1790	
PA_atk-s05_12a:1790_2	bhūmiyaṃ nikkhipanaṃ, vadhake aññātepi ñāte viya cittavikārābhāvo, piyavacanena samudācāro,	1790	
PA_atk-s05_12a:1790_3	mātāpituupaṭṭhānapuññato mayhaṃ parihānīti anusocanamattaṃ, aroge jāte rañño kāruññaṃ	1790	
PA_atk-s05_12a:1790_4	mettañca upaṭṭhāpetvā dhammadesanā, ovādadānanti evamādayo guṇānubhāvā vibhāvetabbāti.	1790	
PA_atk-s05_12a:1791	Suvaṇṇasāmacariyāvaṇṇanā niṭṭhitā.	179	
PA_atk-s05_12a:1792	14. Ekarājacariyāvaṇṇanā	179	
PA_atk-s05_12a:1793	114. Cuddasame ekarājāti vissutoti ekarājāti iminā anvatthanāmena jambudīpatale pākaṭo.	179	
PA_atk-s05_12a:1794_0	Mahāsatto hi tadā bārāṇasirañño putto hutvā nibbatti. Vayappatto sabbasippanipphattiṃ	1794	
PA_atk-s05_12a:1794_1	patto hutvā pitu accayena rajjaṃ kārento kusalasīlācārasaddhāsutādianaññasādhāraṇaguṇavisesayogena	1794	
PA_atk-s05_12a:1794_2	pāramiparibhāvanena ca jambudīpatale adutiyattā padhānabhāvena ca “ekarājā”ti pakāsanāmo	1794	
PA_atk-s05_12a:1794_3	ahosi. Paramaṃ sīlaṃ adhiṭṭhāyāti suparisuddhakāyikavācasikasaṃvarasaṅkhātañceva	1794	
PA_atk-s05_12a:1794_4	suparisuddhamanosamācārasaṅkhātañca paramaṃ uttamaṃ dasakusalakammapathasīlaṃ samādānavasena	1794	
PA_atk-s05_12a:1794_5	ca avītikkamanavasena ca adhiṭṭhahitvā anuṭṭhahitvā. Pasāsāmi mahāmahinti tiyojanasatike	1794	
PA_atk-s05_12a:1794_6	kāsiraṭṭhe mahatiṃ mahiṃ anusāsāmi rajjaṃ kāremi.	1794	
PA_atk-s05_12a:1795_0	115. Dasakusalakammapatheti pāṇātipātāveramaṇi yāva sammādiṭṭhīti etasmiṃ dasavidhe	1795	
PA_atk-s05_12a:1795_1	kusalakammapathe, ete vā anavasesato samādāya vattāmi. Catūhi saṅgahavatthūhīti dānaṃ	1795	
PA_atk-s05_12a:1795_2	piyavacanaṃ atthacariyā samānattatāti imehi catūhi saṅgahavatthūhi saṅgaṇhanakāraṇehi	1795	
PA_atk-s05_12a:1795_3	yadā ekarājāti vissuto homi, tadā yathārahaṃ mahājanaṃ saṅgaṇhāmīti sambandho.	1795	
PA_atk-s05_12a:1796_0	116. Evanti dasakusalakammapathasīlaparipūraṇaṃ catūhi saṅgahavatthūhi mahājanasaṅgaṇhananti	1796	
PA_atk-s05_12a:1796_1	yathāvuttena iminā ākārena appamattassa. Idhaloke parattha cāti imasmiṃ loke yaṃ	1796	
PA_atk-s05_12a:1796_2	appamajjanaṃ, tattha diṭṭhadhammike atthe, paraloke yaṃ appamajjanaṃ tattha samparāyike	1796	
PA_atk-s05_12a:1796_3	atthe appamattassa me satoti attho. Dabbasenoti evaṃnāmako kosalarājā. Upagantvāti	1796	
PA_atk-s05_12a:1796_4	caturaṅginiṃ senaṃ sannayhitvā abbhuyyānavasena mama rajjaṃ upagantvā. Acchindanto	1796	
PA_atk-s05_12a:1796_5	puraṃ mamāti mama bārāṇasinagaraṃ balakkārena gaṇhanto.	1796	
PA_atk-s05_12a:1797_0	Tatrāyaṃ anupubbikathā – mahāsatto hi tadā nagarassa catūsu dvāresu catasso majjhe	1797	
PA_atk-s05_12a:1797_1	ekaṃ nivesanadvāre ekanti cha dānasālāyo kāretvā kapaṇaddhikādīnaṃ dānaṃ deti, sīlaṃ	1797	
PA_atk-s05_12a:1797_2	rakkhati, uposathakammaṃ karoti, khantimettānuddayasampanno aṅke nisinnaṃ puttaṃ	1797	
PA_atk-s05_12a:1797_3	paritosayamāno viya sabbasatte paritosayamāno dhammena rajjaṃ kāreti. Tasseko amacco	1797	
PA_atk-s05_12a:1797_4	antepuraṃ padussitvā aparabhāge pākaṭova jāto. Amaccā rañño ārocesuṃ. Rājā pariggaṇhanto	1797	
PA_atk-s05_12a:1797_5	taṃ attanā paccakkhato ñatvā taṃ amaccaṃ pakkosāpetvā “andhabāla, ayuttaṃ te kataṃ,	1797	
PA_atk-s05_12a:1797_6	na tvaṃ mama vijite vasituṃ arahasi, attano dhanañca puttadārañca gahetvā aññattha	1797	
PA_atk-s05_12a:1797_7	yāhī”ti raṭṭhā pabbājesi.	1797	
PA_atk-s05_12a:1798_0	So kosalajanapadaṃ gantvā dabbasenaṃ nāma kosalarājānaṃ upaṭṭhahanto anukkamena tassa	1798	
PA_atk-s05_12a:1798_1	vissāsiko hutvā ekadivasaṃ taṃ rājānaṃ āha – “deva, bārāṇasirajjaṃ nimmakkhikamadhupaṭalasadisaṃ,	1798	
PA_atk-s05_12a:1798_2	atimuduko rājā, sukheneva taṃ rajjaṃ gaṇhituṃ sakkosī”ti. Dabbaseno bārāṇasirañño	1798	
PA_atk-s05_12a:1798_3	mahānubhāvatāya tassa vacanaṃ asaddahanto manusse pesetvā kāsiraṭṭhe gāmaghātādīni	1798	
PA_atk-s05_12a:1798_4	kāretvā tesaṃ corānaṃ bodhisattena dhanaṃ datvā vissajjitabhāvaṃ sutvā “ativiya dhammiko	1798	
PA_atk-s05_12a:1798_5	rājā”ti ñatvā “bārāṇasirajjaṃ gaṇhissāmī”ti balavāhanaṃ ādāya niyyāsi. Atha bārāṇasirañño	1798	
PA_atk-s05_12a:1798_6	mahāyodhā “kosalarājā āgacchatī”ti sutvā “amhākaṃ rajjasīmaṃ anokkamantameva naṃ	1798	
PA_atk-s05_12a:1798_7	pothetvā gaṇhāmā”ti attano rañño vadiṃsu.	1798	
PA_atk-s05_12a:1799_0	Bodhisatto “tātā, maṃ nissāya aññesaṃ kilamanakiccaṃ natthi, rajjatthikā rajjaṃ gaṇhantu,	1799	
PA_atk-s05_12a:1799_1	mā gamitthā”ti nivāresi. Kosalarājā janapadamajjhaṃ pāvisi. Mahāyodhā punapi rañño	1799	
PA_atk-s05_12a:1799_2	tatheva vadiṃsu. Rājā purimanayeneva nivāresi. Dabbaseno bahinagare ṭhatvā “rajjaṃ	1799	
PA_atk-s05_12a:1799_3	vā detu yuddhaṃ vā”ti ekarājassa sāsanaṃ pesesi. Ekarājā “natthi mayā yuddhaṃ, rajjaṃ	1799	
PA_atk-s05_12a:1799_4	gaṇhātū”ti paṭisāsanaṃ pesesi. Punapi mahāyodhā “deva, na mayaṃ kosalarañño nagaraṃ	1799	
PA_atk-s05_12a:1799_5	pavisituṃ dema, bahinagareyeva naṃ pothetvā gaṇhāmā”ti āhaṃsu. Rājā purimanayeneva	1799	
PA_atk-s05_12a:1799_6	nivāretvā nagaradvārāni avāpurāpetvā mahātale pallaṅkamajjhe nisīdi. Dabbaseno mahantena	1799	
PA_atk-s05_12a:1799_7	balavāhanena nagaraṃ pavisitvā ekampi paṭisattuṃ apassanto sabbarajjaṃ hatthagataṃ	1799	
PA_atk-s05_12a:1799_8	katvā rājanivesanaṃ gantvā mahātalaṃ āruyha niraparādhaṃ bodhisattaṃ gaṇhāpetvā āvāṭe	1799	
PA_atk-s05_12a:1799_9	nikhaṇāpesi. Tena vuttaṃ –	1799	
PA_atk-s05_12a:1800	“Dabbaseno upagantvā, acchindanto puraṃ mama.	180	
PA_atk-s05_12a:1802	“Rājūpajīve nigame, sabalaṭṭhe saraṭṭhake;	180	
PA_atk-s05_12a:1803	Sabbaṃ hatthagataṃ katvā, kāsuyā nikhaṇī mama”nti.	180	
PA_atk-s05_12a:1804_0	Tattha rājūpajīveti amaccapārisajjabrāhmaṇagahapatiādike rājānaṃ upanissāya jīvante.	1804	
PA_atk-s05_12a:1804_1	Nigameti negame. Sabalaṭṭheti senāpariyāpannatāya bale tiṭṭhantīti balaṭṭhā, hatthārohādayo,	1804	
PA_atk-s05_12a:1804_2	balaṭṭhehi sahāti sabalaṭṭhe. Saraṭṭhaketi sajanapade, rājūpajīve nigame ca aññañca	1804	
PA_atk-s05_12a:1804_3	sabbaṃ hatthagataṃ katvā. Kāsuyā nikhaṇī mamanti sabalavāhanaṃ sakalaṃ mama rajjaṃ	1804	
PA_atk-s05_12a:1804_4	gahetvā mampi galappamāṇe āvāṭe nikhaṇāpesi. Jātakepi –	1804	
PA_atk-s05_12a:1805	“Anuttare kāmaguṇe samiddhe, bhutvāna pubbe vasi ekarājā;	180	
PA_atk-s05_12a:1806	So dāni dugge narakamhi khitto, nappajjahe vaṇṇabalaṃ purāṇa”nti. –	180	
PA_atk-s05_12a:1807	Āvāṭe khittabhāvo āgato. Jātakaṭṭhakathāyaṃ pana “sikkāya pakkhipāpetvā uttarummāre heṭṭhāsīsakaṃ olambesī”ti vuttaṃ.	180	
PA_atk-s05_12a:1808	Mahāsatto corarājānaṃ ārabbha mettaṃ bhāvetvā kasiṇaparikammaṃ katvā jhānābhiññāyo nibbattetvā kāsuto uggantvā ākāse pallaṅkena nisīdi. Tena vuttaṃ –	180	
PA_atk-s05_12a:1810	“Amaccamaṇḍalaṃ rajjaṃ, phītaṃ antepuraṃ mama;	181	
PA_atk-s05_12a:1811	Acchinditvāna gahitaṃ, piyaputtaṃva passaha”nti.	181	
PA_atk-s05_12a:1812_0	Tattha amaccamaṇḍalanti tasmiṃ tasmiṃ rājakicce raññā amā saha vattantīti amaccā,	1812	
PA_atk-s05_12a:1812_1	saddhiṃ vā tesaṃ maṇḍalaṃ samūhaṃ. Phītanti balavāhanena nagarajanapadādīhi samiddhaṃ	1812	
PA_atk-s05_12a:1812_2	rajjaṃ. Itthāgāradāsidāsaparijanehi ceva vatthābharaṇādiupabhogūpakaraṇehi ca samiddhaṃ	1812	
PA_atk-s05_12a:1812_3	mama antepurañca acchinditvā gahitakaṃ gaṇhantaṃ amittarājānaṃ yāya attano piyaputtaṃva	1812	
PA_atk-s05_12a:1812_4	passiṃ ahaṃ, tāya evaṃbhūtāya mettāya me samo sakalaloke natthi, tasmā evaṃbhūtā	1812	
PA_atk-s05_12a:1812_5	esā me mettāpāramī paramatthapāramibhāvaṃ pattāti adhippāyo.	1812	
PA_atk-s05_12a:1813_0	Evaṃ pana mahāsatte taṃ corarājānaṃ ārabbha mettaṃ pharitvā ākāse pallaṅkena nisinne	1813	
PA_atk-s05_12a:1813_1	tassa sarīre dāho uppajji. So “ḍayhāmi ḍayhāmī”ti bhūmiyaṃ aparāparaṃ parivattati.	1813	
PA_atk-s05_12a:1813_2	“Kimeta”nti vutte, mahārāja, tumhe niraparādhaṃ dhammikarājānaṃ āvāṭe nikhaṇāpayitthāti.	1813	
PA_atk-s05_12a:1813_3	“Tena hi vegena gantvā taṃ uddharathā”ti āha. Purisā gantvā taṃ rājānaṃ ākāse pallaṅkena	1813	
PA_atk-s05_12a:1813_4	nisinnaṃ disvā āgantvā dabbasenassa ārocesuṃ. So vegena gantvā vanditvā khamāpetvā	1813	
PA_atk-s05_12a:1813_5	“tumhākaṃ rajjaṃ tumheva kāretha, ahaṃ vo core paṭibāhessāmī”ti vatvā tassa duṭṭhāmaccassa	1813	
PA_atk-s05_12a:1813_6	rājāṇaṃ kāretvā pakkāmi. Bodhisattopi rajjaṃ amaccānaṃ niyyātetvā isipabbajjaṃ pabbajitvā	1813	
PA_atk-s05_12a:1813_7	mahājanaṃ sīlādiguṇesu patiṭṭhāpetvā āyupariyosāne brahmalokaparāyano ahosi.	1813	
PA_atk-s05_12a:1814	Tadā dabbaseno ānandatthero ahosi, ekarājā lokanātho.	181	
PA_atk-s05_12a:1815_0	Tassa divase divase chasu dānasālāsu chasatasahassavissajjanena paccatthikarañño	1815	
PA_atk-s05_12a:1815_1	sakalarajjapariccāgena ca dānapāramī, niccasīlauposathakammavasena pabbajitassa anavasesasīlasaṃvaravasena	1815	
PA_atk-s05_12a:1815_2	ca sīlapāramī, pabbajjāvasena jhānādhigamavasena ca nekkhammapāramī, sattānaṃ hitāhitavicāraṇavasena	1815	
PA_atk-s05_12a:1815_3	dānasīlādisaṃvidahanavasena ca paññāpāramī, dānādipuññasambhārassa abbhussahanavasena	1815	
PA_atk-s05_12a:1815_4	kāmavitakkādivinodanavasena ca vīriyapāramī, duṭṭhāmaccassa dabbasenarañño ca aparādhasahanavasena	1815	
PA_atk-s05_12a:1815_5	khantipāramī, yathāpaṭiññaṃ dānādinā avisaṃvādanavasena ca saccapāramī, dānādīnaṃ	1815	
PA_atk-s05_12a:1815_6	acalasamādānādhiṭṭhānavasena adhiṭṭhānapāramī, paccatthikepi ekantena hitūpasaṃhāravasena	1815	
PA_atk-s05_12a:1815_7	mettājhānanibbattanena ca mettāpāramī, duṭṭhāmaccena dabbasenena ca katāparādhe hitesīhi	1815	
PA_atk-s05_12a:1815_8	attano amaccādīhi nibbattite upakāre ca ajjhupekkhaṇena rajjasukhappattakāle paccatthikaraññā	1815	
PA_atk-s05_12a:1815_9	narake khittakāle samānacittatāya ca upekkhāpāramī veditabbā. Vuttañhetaṃ –	1815	
PA_atk-s05_12a:1816	“Panujja dukkhena sukhaṃ janinda, sukhena vā dukkhamasayhasāhi;	181	
PA_atk-s05_12a:1817	Ubhayattha santo abhinibbutattā, sukhe ca dukkhe ca bhavanti tulyā”ti. ;	181	
PA_atk-s05_12a:1818_0	Yasmā panettha mettāpāramī atisayavatī, tasmā tadatthadīpanatthaṃ sā eva pāḷi āruḷhā.	1818	
PA_atk-s05_12a:1818_1	Tathā idha mahāsattassa sabbasattesu orasaputte viya samānukampatādayo guṇavisesā niddhāretabbāti.	1818	
PA_atk-s05_12a:1819	Ekarājacariyāvaṇṇanā niṭṭhitā.	181	
PA_atk-s05_12a:1820	Mettāpāramī niṭṭhitā.	182	
PA_atk-s05_12a:1821	15. Mahālomahaṃsacariyāvaṇṇanā	182	
PA_atk-s05_12a:1822	119. Pannarasame “susāne seyyaṃ kappemī”ti etthāyaṃ anupubbikathā –	182	
PA_atk-s05_12a:1823_0	Mahāsatto hi tadā mahati uḷārabhoge kule nibbattitvā vuddhimanvāya disāpāmokkhassa	1823	
PA_atk-s05_12a:1823_1	ācariyassa santike garuvāsaṃ vasanto sabbasippānaṃ nipphattiṃ patvā kulagharaṃ āgantvā	1823	
PA_atk-s05_12a:1823_2	mātāpitūnaṃ accayena ñātakehi “kuṭumbaṃ saṇṭhapehī”ti yāciyamānopi aniccatāmanasikāramukhena	1823	
PA_atk-s05_12a:1823_3	sabbabhavesu abhivaḍḍhamānasaṃvego kāye ca asubhasaññaṃ paṭilabhitvā gharāvāsapalibodhādhibhūtaṃ	1823	
PA_atk-s05_12a:1823_4	kilesagahanaṃ anogāhetvāva cirakālasamparicitaṃ nekkhammajjhāsayaṃ upabrūhayamāno	1823	
PA_atk-s05_12a:1823_5	mahantaṃ bhogakkhandhaṃ pahāya pabbajitukāmo hutvā puna cintesi – “sacāhaṃ pabbajissāmi,	1823	
PA_atk-s05_12a:1823_6	guṇasambhāvanāpākaṭo bhavissāmī”ti.	1823	
PA_atk-s05_12a:1824_0	So lābhasakkāraṃ jigucchanto pabbajjaṃ anupagantvā “pahomi cāhaṃ lābhālābhādīsu nibbikāro	1824	
PA_atk-s05_12a:1824_1	hotu”nti attānaṃ takkento “visesato paraparibhavasahanādipaṭipadaṃ pūrento upekkhāpāramiṃ	1824	
PA_atk-s05_12a:1824_2	matthakaṃ pāpessāmī”ti nivatthavattheneva gehato nikkhamitvā paramasallekhavuttikopi	1824	
PA_atk-s05_12a:1824_3	abalabalo amandamando viya paresaṃ acittakarūpena hīḷitaparibhūto hutvā gāmanigamarājadhānīsu	1824	
PA_atk-s05_12a:1824_4	ekarattivāseneva vicarati. Yattha pana mahantaṃ paribhavaṃ paṭilabhati, tattha cirampi	1824	
PA_atk-s05_12a:1824_5	vasati. So nivatthavatthe jiṇṇe pilotikakhaṇḍena tasmimpi jiṇṇe kenaci dinnaṃ aggaṇhanto	1824	
PA_atk-s05_12a:1824_6	hirikopīnapaṭicchādanamatteneva carati. Evaṃ gacchante kāle ekaṃ nigamagāmaṃ agamāsi.	1824	
PA_atk-s05_12a:1825_0	Tattha gāmadārakā dhuttajātikā vedhaverā keci rājavallabhānaṃ puttanattudāsādayo	1825	
PA_atk-s05_12a:1825_1	ca uddhatā unnaḷā capalā mukharā vikiṇṇavācā kālena kālaṃ kīḷābahulā vicaranti. Duggate	1825	
PA_atk-s05_12a:1825_2	mahallake purise ca itthiyo ca gacchante disvā bhasmapuṭena piṭṭhiyaṃ ākiranti, ketakīpaṇṇaṃ	1825	
PA_atk-s05_12a:1825_3	kacchantare olambenti, tena vippakārena parivattetvā olokente yathāvajjakīḷitaṃ dassetvā	1825	
PA_atk-s05_12a:1825_4	upahasanti. Mahāpuriso tasmiṃ nigame te evaṃ vicarante dhuttadārake disvā “laddho	1825	
PA_atk-s05_12a:1825_5	vata dāni me upekkhāpāramiyā paripūraṇūpāyo”ti cintetvā tattha vihāsi. Taṃ te dhuttadārakā	1825	
PA_atk-s05_12a:1825_6	passitvā vippakāraṃ kātuṃ ārabhanti.	1825	
PA_atk-s05_12a:1826_0	Mahāsatto taṃ asahanto viya ca tehi bhāyanto viya ca uṭṭhahitvā gacchati. Te taṃ	1826	
PA_atk-s05_12a:1826_1	anubandhanti. So tehi anubandhiyamāno “ettha natthi koci paṭivattā”ti susānaṃ gantvā	1826	
PA_atk-s05_12a:1826_2	aṭṭhikaṃ sīsūpadhānaṃ katvā sayati. Dhuttadārakāpi tattha gantvā oṭṭhubhanādikaṃ	1826	
PA_atk-s05_12a:1826_3	nānappakāraṃ vippakāraṃ katvā pakkamanti. Evaṃ te divase divase karonti eva. Ye pana	1826	
PA_atk-s05_12a:1826_4	viññū purisā, te evaṃ karonte passanti. Te te paṭibāhitvā “ayaṃ mahānubhāvo tapassī	1826	
PA_atk-s05_12a:1826_5	mahāyogī”ti ca ñatvā uḷāraṃ sakkārasammānaṃ karonti. Mahāsatto pana sabbattha ekasadisova	1826	
PA_atk-s05_12a:1826_6	hoti majjhattabhūto. Tena vuttaṃ “susāne seyyaṃ kappemī”tiādi.	1826	
PA_atk-s05_12a:1827_0	Tattha susāne seyyaṃ kappemi, chavaṭṭhikaṃ upanidhāyāti āmakasusāne chaḍḍitakaḷevarato	1827	
PA_atk-s05_12a:1827_1	soṇasiṅgālādīhi tahiṃ tahiṃ vikkhittesu aṭṭhikesu ekaṃ aṭṭhikaṃ sīsūpadhānaṃ katvā	1827	
PA_atk-s05_12a:1827_2	sucimhi ca asucimhi ca samānacittatāya tasmiṃ susāne seyyaṃ kappemi, sayāmīti attho.	1827	
PA_atk-s05_12a:1827_3	Gāmaṇḍalāti gāmadārakā. Rūpaṃ dassentinappakanti yathāvajjakīḷitāya oṭṭhubhanaupahasanaummihanādīhi	1827	
PA_atk-s05_12a:1827_4	kaṇṇasote salākappavesanādīhi ca atikakkhaḷaṃ anappakaṃ nānappakāraṃ rūpaṃ vikāraṃ karonti.	1827	
PA_atk-s05_12a:1828_0	120. Apareti tesu eva gāmadārakesu ekacce. Upāyanānūpanentīti “ayaṃ imesu paribhavavasena	1828	
PA_atk-s05_12a:1828_1	evarūpaṃ vippakāraṃ karontesu na kiñci vikāraṃ dasseti, sammānane nu kho kīdiso”ti	1828	
PA_atk-s05_12a:1828_2	pariggaṇhantā vividhaṃ bahuṃ gandhamālaṃ bhojanaṃ aññāni ca upāyanāni paṇṇākārāni	1828	
PA_atk-s05_12a:1828_3	upanenti upaharanti. Aparehi vā tehi anācāragāmadārakehi aññe viññū manussā “ayaṃ	1828	
PA_atk-s05_12a:1828_4	imesaṃ evaṃ vividhampi vippakāraṃ karontānaṃ na kuppati, aññadatthu khantimettānuddayaṃyeva	1828	
PA_atk-s05_12a:1828_5	tesu upaṭṭhapeti, aho acchariyapuriso”ti haṭṭhā “bahu vatimehi etasmiṃ vippaṭipajjantehi	1828	
PA_atk-s05_12a:1828_6	apuññaṃ pasuta”nti saṃviggamānasāva hutvā bahuṃ gandhamālaṃ vividhaṃ bhojanaṃ aññāni	1828	
PA_atk-s05_12a:1828_7	ca upāyanāni upanenti upaharanti.	1828	
PA_atk-s05_12a:1829_0	121. Ye me dukkhaṃ upaharantīti ye gāmadārakā mayhaṃ sarīradukkhaṃ upaharanti upanenti.	1829	
PA_atk-s05_12a:1829_1	“Upadahantī”tipi pāṭho, uppādentīti attho. Ye ca denti sukhaṃ mamāti ye ca viññū	1829	
PA_atk-s05_12a:1829_2	manussā mama mayhaṃ sukhaṃ denti, mālāgandhabhojanādisukhūpakaraṇehi mama sukhaṃ	1829	
PA_atk-s05_12a:1829_3	upaharanti. Sabbesaṃ samako homīti katthacipi vikārānuppattiyā samānacittatāya vividhānampi	1829	
PA_atk-s05_12a:1829_4	tesaṃ janānaṃ samako ekasadiso homi bhavāmi. Dayā kopo na vijjatīti yasmā mayhaṃ	1829	
PA_atk-s05_12a:1829_5	upakārake mettacittatāsaṅkhātā dayā, apakārake manopadosasaṅkhāto kopopi na vijjati,	1829	
PA_atk-s05_12a:1829_6	tasmā sabbesaṃ samako homīti dasseti.	1829	
PA_atk-s05_12a:1830_0	122. Idāni bhagavā tadā upakārīsu apakārīsu ca sattesu samupacitañāṇasambhārassa	1830	
PA_atk-s05_12a:1830_1	attano samānacittatā vikārābhāvo yā ca lokadhammesu anupalittatā ahosi, taṃ dassetuṃ	1830	
PA_atk-s05_12a:1830_2	“sukhadukkhe tulābhūto”ti osānagāthamāha.	1830	
PA_atk-s05_12a:1831_0	Tattha sukhadukkheti sukhe ca dukkhe ca. Tulābhūtoti samakaṃ gahitatulā viya onatiunnatiapanatiṃ	1831	
PA_atk-s05_12a:1831_1	vajjetvā majjhattabhūto, sukhadukkhaggahaṇeneva cettha taṃnimittabhāvato lābhālābhāpi	1831	
PA_atk-s05_12a:1831_2	gahitāti veditabbaṃ. Yasesūti kittīsu. Ayasesūti nindāsu. Sabbatthāti sabbesu sukhādīsu	1831	
PA_atk-s05_12a:1831_3	lokadhammesu. Iti bhagavā tadā sabbasattesu sabbalokadhammesu ca anaññasādhāraṇaṃ	1831	
PA_atk-s05_12a:1831_4	attano majjhattabhāvaṃ kittetvā tena tasmiṃ attabhāve attano upekkhāpāramiyā sikhāppattabhāvaṃ	1831	
PA_atk-s05_12a:1831_5	vibhāvento “esā me upekkhāpāramī”ti desanaṃ niṭṭhāpesi.	1831	
PA_atk-s05_12a:1832_0	Idhāpi mahāsattassa paṭhamaṃ dānapāramī nāma visesato sabbavibhavapariccāgo “ye keci	1832	
PA_atk-s05_12a:1832_1	imaṃ sarīraṃ gahetvā yaṃkiñci attano icchitaṃ karontū”ti anapekkhabhāvena attano	1832	
PA_atk-s05_12a:1832_2	attabhāvapariccāgo ca dānapāramī, hīnādikassa sabbassa akattabbassa akaraṇaṃ sīlapāramī,	1832	
PA_atk-s05_12a:1832_3	kāmassādavimukhassa gehato nikkhantassa sato kāye asubhasaññānubrūhanā nekkhammapāramī,	1832	
PA_atk-s05_12a:1832_4	sambodhisambhārānaṃ upakāradhammapariggahaṇe tappaṭipakkhappahāne ca kosallaṃ aviparītato	1832	
PA_atk-s05_12a:1832_5	dhammasabhāvacintanā ca paññāpāramī, kāmavitakkādivinodanaṃ dukkhādhivāsanavīriyañca	1832	
PA_atk-s05_12a:1832_6	vīriyapāramī, sabbāpi adhivāsanakhanti khantipāramī, vacīsaccaṃ samādānāvisaṃvādanena	1832	
PA_atk-s05_12a:1832_7	viratisaccañca saccapāramī, anavajjadhamme acalasamādānādhiṭṭhānaṃ adhiṭṭhānapāramī,	1832	
PA_atk-s05_12a:1832_8	anodhiso sabbasattesu mettānuddayabhāvo mettāpāramī, upekkhāpāramī panassa yathāvuttavaseneva	1832	
PA_atk-s05_12a:1832_9	veditabbāti dasa pāramiyo labbhanti. Upekkhāpāramī cettha atisayavatīti katvā sāyeva	1832	
PA_atk-s05_12a:1832_10	desanaṃ āruḷhā. Tathā idha mahāsattassa mahantaṃ bhogakkhandhaṃ mahantañca ñātiparivaṭṭaṃ	18321	
PA_atk-s05_12a:1832_11	pahāya mahābhinikkhamanasadisaṃ gehato nikkhamanaṃ, tathā nikkhamitvā lābhasakkāraṃ	18321	
PA_atk-s05_12a:1832_12	jigucchato paresaṃ sambhāvanaṃ pariharitukāmassa pabbajjāliṅgaṃ aggahetvā citteneva	18321	
PA_atk-s05_12a:1832_13	anavasesaṃ pabbajjāguṇe adhiṭṭhahitvā paramasukhavihāro, paramappicchatā, pavivekābhirati,	18321	
PA_atk-s05_12a:1832_14	upekkhaṇādhippāyena attano kāyajīvitanirapekkhā, parehi attano upari katavippakārādhivāsanaṃ,	18321	
PA_atk-s05_12a:1832_15	ukkaṃsagatasallekhavutti, bodhisambhārapaṭipakkhānaṃ kilesānaṃ tanubhāvena khīṇāsavānaṃ	18321	
PA_atk-s05_12a:1832_16	viya paresaṃ upakārāpakāresu nibbikārabhāvahetubhūtena sabbattha majjhattabhāvena	18321	
PA_atk-s05_12a:1832_17	samuṭṭhāpito lokadhammehi anupalepo, sabbapāramīnaṃ muddhabhūtāya upekkhāpāramiyā	18321	
PA_atk-s05_12a:1832_18	sikhāppattīti evamādayo guṇānubhāvā vibhāvetabbāti.	18321	
PA_atk-s05_12a:1833	Mahālomahaṃsacariyāvaṇṇanā niṭṭhitā.	183	
PA_atk-s05_12a:1834	Upekkhāpāramī niṭṭhitā.	183	
PA_atk-s05_12a:1835	Tatiyavaggassa atthavaṇṇanā niṭṭhitā.	183	
PA_atk-s05_12a:1836	Uddānagāthāvaṇṇanā	183	
PA_atk-s05_12a:1837_0	“Yudhañjayo”tiādikā uddānagāthā. Tattha bhisenāti bhisāpadesena mahākañcanacariyaṃ	1837	
PA_atk-s05_12a:1837_1	dasseti. Soṇanandoti iminā soṇapaṇḍitacariyaṃ dasseti. Tathā mūgapakkhoti mūgapakkhāpadesena	1837	
PA_atk-s05_12a:1837_2	temiyapaṇḍitacariyaṃ dasseti. Upekkhāpāramisīsena mahālomahaṃsacariyaṃ dasseti. Āsi	1837	
PA_atk-s05_12a:1837_3	iti vuṭṭhaṃ mahesināti yathā, sāriputta, tuyhaṃ etarahi desitaṃ, iti evaṃ iminā vidhānena	1837	
PA_atk-s05_12a:1837_4	mahantānaṃ dānapāramiādīnaṃ bodhisambhārānaṃ esanato mahesinā tadā bodhisattabhūtena	1837	
PA_atk-s05_12a:1837_5	mayā vuṭṭhaṃ ciṇṇaṃ caritaṃ paṭipannaṃ āsi ahosīti attho. Idāni pāramiparipūraṇavasena	1837	
PA_atk-s05_12a:1837_6	cirakālappavattitaṃ idha vuttaṃ avuttañca attano dukkarakiriyaṃ ekajjhaṃ katvā yadatthaṃ	1837	
PA_atk-s05_12a:1837_7	sā pavattitā, tañca saṅkhepeneva dassetuṃ “evaṃ bahubbidha”nti gāthamāha.	1837	
PA_atk-s05_12a:1838_0	Tattha evanti iminā vuttanayena. Bahubbidhaṃ dukkhanti akittipaṇḍitādikāle kārapaṇṇādiāhāratāya	1838	
PA_atk-s05_12a:1838_1	tañca yācakassa datvā āhārūpacchedādinā ca bahuvidhaṃ nānappakāraṃ dukkhaṃ. Tathā	1838	
PA_atk-s05_12a:1838_2	kururājādikāle sakkasampattisadisā sampattī ca bahubbidhā. Bhavābhaveti khuddake	1838	
PA_atk-s05_12a:1838_3	ceva mahante ca bhave. Bhavābhave vā vuddhihāniyo anubhavitvā bahuvidhehi dukkhehi	1838	
PA_atk-s05_12a:1838_4	avihaññamāno bahuvidhāhi ca sampattīhi anākaḍḍhiyamāno pāramiparipūraṇapasuto eva	1838	
PA_atk-s05_12a:1838_5	hutvā tadanurūpaṃ paṭipattiṃ paṭipanno uttamaṃ anuttaraṃ sammāsambodhiṃ sabbaññutaṃ	1838	
PA_atk-s05_12a:1838_6	patto, adhigatosmīti attho.	1838	
PA_atk-s05_12a:1839_0	Idāni yāsaṃ pāramīnaṃ paripūraṇatthaṃ esā dukkaracariyā ciraṃ pavattitā, tāsaṃ anavasesato	1839	
PA_atk-s05_12a:1839_1	paripuṇṇabhāvaṃ tena ca pattabbaphalassa attanā adhigatabhāvaṃ dassetuṃ “datvā dātabbakaṃ	1839	
PA_atk-s05_12a:1839_2	dānaṃ, sīlaṃ pūretvā asesato”tiādi vuttaṃ.	1839	
PA_atk-s05_12a:1840_0	Tattha datvā dātabbakaṃ dānanti tadā anuttaraṃ sammāsambodhiṃ abhisambujjhituṃ aggayānapaṭipadaṃ	1840	
PA_atk-s05_12a:1840_1	paṭipannena mahābodhisattena dātabbaṃ deyyadhammaṃ bāhiraṃ rajjādiṃ abbhantaraṃ attapariccāgoti	1840	
PA_atk-s05_12a:1840_2	pañca mahāpariccāgapariyosānaṃ dānapāramidānaupapāramidānaparamatthapāramippabhedaṃ	1840	
PA_atk-s05_12a:1840_3	dānaṃ anavasesato sampādetvāti attho. Tattha akittibrāhmaṇakāle saṅkhabrāhmaṇakāleti	1840	
PA_atk-s05_12a:1840_4	evamādīsu idha āgatesu anāgatesu ca visayhaseṭṭhikāle velāmakāleti evamādīsupi dānapāramiyā	1840	
PA_atk-s05_12a:1840_5	mahāpurisassa pūritattabhāvānaṃ parimāṇaṃ nāma natthi. Ekantena panassa sasapaṇḍitakāle –	1840	
PA_atk-s05_12a:1841	“Bhikkhāya upagataṃ disvā, sakattānaṃ pariccajiṃ;	184	
PA_atk-s05_12a:1842	Dānena me samo natthi, esā me dānapāramī”ti. –	184	
PA_atk-s05_12a:1843	Evaṃ attapariccāgaṃ karontassa dānapāramī paramatthapāramī nāma jātā. Itaresu pana yathārahaṃ pāramiupapāramiyo veditabbā.	184	
PA_atk-s05_12a:1844_0	Sīlaṃ pūretvā asesatoti tathā anavasesato kāyiko saṃvaro, vācasiko saṃvaro, kāyikavācasiko	1844	
PA_atk-s05_12a:1844_1	saṃvaro, indriyasaṃvaro, bhojane mattaññutā, suvisuddhājīvatāti evamādikaṃ bodhisattasīlaṃ	1844	
PA_atk-s05_12a:1844_2	sampādentena sīlapāramisīlaupapāramisīlaparamatthapāramippabhedaṃ pūretabbaṃ sabbaṃ	1844	
PA_atk-s05_12a:1844_3	sīlaṃ pūretvā sammadeva sampādetvā. Idhāpi sīlavanāgarājakāle campeyyanāgarājakāleti	1844	
PA_atk-s05_12a:1844_4	evamādīsu idha āgatesu, anāgatesu ca mahākapikāle chaddantakāleti evamādīsu mahāsattassa	1844	
PA_atk-s05_12a:1844_5	sīlapāramiyā pūritattabhāvānaṃ parimāṇaṃ nāma natthi. Ekantena panassa saṅkhapālakāle –	1844	
PA_atk-s05_12a:1845	“Sūlehi vinivijjhante, koṭṭayantepi sattibhi;	184	
PA_atk-s05_12a:1846	Bhojaputte na kuppāmi, esā me sīlapāramī”ti. –	184	
PA_atk-s05_12a:1847	Evaṃ attapariccāgaṃ karontassa sīlapāramī paramatthapāramī nāma jātā. Itaresu pana yathārahaṃ pāramiupapāramiyo veditabbā.	184	
PA_atk-s05_12a:1848_0	Nekkhamme pāramiṃ gantvāti tathā tividhepi mahābhinikkhamane pāramiṃ paramukkaṃsaṃ	1848	
PA_atk-s05_12a:1848_1	gantvā. Tattha yudhañjayakāle somanassakumārakāleti evamādīsu idha āgatesu, anāgatesu	1848	
PA_atk-s05_12a:1848_2	ca hatthipālakumārakāle maghadevakāleti evamādīsu mahārajjaṃ pahāya nekkhammapāramiyā	1848	
PA_atk-s05_12a:1848_3	pūritattabhāvānaṃ parimāṇaṃ nāma natthi. Ekantena panassa cūḷasutasomakāle –	1848	
PA_atk-s05_12a:1849	“Mahārajjaṃ hatthagataṃ, kheḷapiṇḍaṃva chaḍḍayiṃ;	184	
PA_atk-s05_12a:1850	Cajato na hoti lagganaṃ, esā me nekkhammapāramī”ti. ;	185	
PA_atk-s05_12a:1851	Evaṃ nissaṅgatāya rajjaṃ chaḍḍetvā nikkhamantassa nekkhammapāramī paramatthapāramī nāma jātā. Itaresu pana yathārahaṃ pāramiupapāramiyo veditabbā.	185	
PA_atk-s05_12a:1852_0	Paṇḍite paripucchitvāti kiṃ kusalaṃ kiṃ akusalaṃ kiṃ sāvajjaṃ kiṃ anavajjantiādinā	1852	
PA_atk-s05_12a:1852_1	kusalādidhammavibhāgaṃ kammakammaphalavibhāgaṃ sattānaṃ upakārāvahaṃ anavajjakammāyatanasippāyatanavijjāṭṭhānādiṃ	1852	
PA_atk-s05_12a:1852_2	paṇḍite sappaññe paripucchitvā. Etena paññāpāramiṃ dasseti. Tattha vidhurapaṇḍitakāle	1852	
PA_atk-s05_12a:1852_3	mahāgovindapaṇḍitakāle kudālapaṇḍitakāle arakapaṇḍitakāle bodhiparibbājakakāle mahosadhapaṇḍitakāleti	1852	
PA_atk-s05_12a:1852_4	evamādīsu paññāpāramiyā pūritattabhāvānaṃ parimāṇaṃ nāma natthi. Ekantena panassa senakapaṇḍitakāle –	1852	
PA_atk-s05_12a:1853	“Paññāya vicinantohaṃ, brāhmaṇaṃ mocayiṃ dukhā;	185	
PA_atk-s05_12a:1854	Paññāya me samo natthi, esā me paññāpāramī”ti. –	185	
PA_atk-s05_12a:1855_0	Antobhastagataṃ sappaṃ dassentassa paññāpāramī paramatthapāramī nāma jātā. Vīriyaṃ	1855	
PA_atk-s05_12a:1855_1	katvāna uttamanti sammāsambodhiṃ pāpetuṃ samatthatāya uttamaṃ padhānaṃ vīriyanti	1855	
PA_atk-s05_12a:1855_2	vividhampi vīriyapāramiṃ katvā uppādetvā. Tattha mahāsīlavarājakāle pañcāvudhakumārakāle	1855	
PA_atk-s05_12a:1855_3	mahāvānarindakāleti evamādīsu vīriyapāramiyā pūritattabhāvānaṃ parimāṇaṃ nāma natthi.	1855	
PA_atk-s05_12a:1855_4	Ekantena panassa mahājanakakāle –	1855	
PA_atk-s05_12a:1856	“Atīradassī jalamajjhe, hatā sabbeva mānusā;	185	
PA_atk-s05_12a:1857	Cittassa aññathā natthi, esā me vīriyapāramī”ti. –	185	
PA_atk-s05_12a:1858	Evaṃ mahāsamuddaṃ tarantassa vīriyapāramī paramatthapāramī nāma jātā.	185	
PA_atk-s05_12a:1859_0	Khantiyā pāramiṃ gantvāti adhivāsanakhantiādi khantiparamukkaṃsabhāvaṃ pāpento khantiyā	1859	
PA_atk-s05_12a:1859_1	pāramiṃ paramakoṭiṃ gantvā, khantipāramiṃ sampādetvāti attho. Tattha mahākapikāle	1859	
PA_atk-s05_12a:1859_2	mahiṃsarājakāle rurumigarājakāle dhammadevaputtakāleti evamādīsu khantipāramiyā pūritattabhāvānaṃ	1859	
PA_atk-s05_12a:1859_3	parimāṇaṃ nāma natthi. Ekantena panassa khantivādikāle –	1859	
PA_atk-s05_12a:1860	“Acetanaṃ va koṭṭente, tiṇhena pharasunā mamaṃ;	186	
PA_atk-s05_12a:1861	Kāsirāje na kuppāmi, esā me khantipāramī”ti. –	186	
PA_atk-s05_12a:1862	Evaṃ acetanabhāvena viya mahādukkhaṃ anubhavantassa khantipāramī paramatthapāramī nāma jātā.	186	
PA_atk-s05_12a:1863_0	Katvā daḷhamadhiṭṭhānanti kusalasamādānādhiṭṭhānaṃ tassa tassa pāramisamādānassa	1863	
PA_atk-s05_12a:1863_1	tadupakārakasamādānassa ca adhiṭṭhānaṃ daḷhataraṃ asithilaṃ katvā, taṃ taṃ vatasamādānaṃ	1863	
PA_atk-s05_12a:1863_2	anivattibhāvena adhiṭṭhahitvāti attho. Tattha jotipālakāle sarabhaṅgakāle nemikāleti	1863	
PA_atk-s05_12a:1863_3	evamādīsu adhiṭṭhānapāramiyā pūritattabhāvānaṃ parimāṇaṃ nāma natthi. Ekantena panassa temiyakumārakāle –	1863	
PA_atk-s05_12a:1864	“Mātāpitā na me dessā, attā me na ca dessiyo;	186	
PA_atk-s05_12a:1865	Sabbaññutaṃ piyaṃ mayhaṃ, tasmā vatamadhiṭṭhahi”nti. –	186	
PA_atk-s05_12a:1866	Evaṃ jīvitaṃ pariccajitvā vataṃ adhiṭṭhahantassa adhiṭṭhānapāramī paramatthapāramī nāma jātā.	186	
PA_atk-s05_12a:1867_0	Saccavācānurakkhiyāti saccavācaṃ anurakkhitvā jīvitantarāyepi anariyavohāraṃ gūthaṃ	1867	
PA_atk-s05_12a:1867_1	viya jigucchanto pariharitvā sabbaso avisaṃvādibhāvaṃ rakkhitvā. Tattha kapirājakāle	1867	
PA_atk-s05_12a:1867_2	saccatāpasakāle maccharājakāleti evamādīsu saccapāramiyā pūritattabhāvānaṃ parimāṇaṃ	1867	
PA_atk-s05_12a:1867_3	nāma natthi. Ekantena panassa mahāsutasomakāle –	1867	
PA_atk-s05_12a:1868	“Saccavācaṃ anurakkhanto, cajitvā mama jīvitaṃ;	186	
PA_atk-s05_12a:1869	Mocesiṃ ekasataṃ khattiye, esā me saccapāramī”ti. –	186	
PA_atk-s05_12a:1870	Evaṃ jīvitaṃ cajitvā saccaṃ anurakkhantassa saccapāramī paramatthapāramī nāma jātā.	187	
PA_atk-s05_12a:1871_0	Mettāya pāramiṃ gantvāti sabbasattesu anodhiso hitūpasaṃhāralakkhaṇāya mettāya pāramiṃ	1871	
PA_atk-s05_12a:1871_1	paramukkaṃsataṃ patvā. Tattha cūḷadhammapālakāle mahāsīlavarājakāle sāmapaṇḍitakāleti	1871	
PA_atk-s05_12a:1871_2	evamādīsu mettāpāramiyā pūritattabhāvānaṃ parimāṇaṃ nāma natthi. Ekantena panassa suvaṇṇasāmakāle –	1871	
PA_atk-s05_12a:1872	“Na maṃ koci uttasati, napihaṃ bhāyāmi kassaci;	187	
PA_atk-s05_12a:1873	Mettābalenupatthaddho, ramāmi pavane tadā”ti. –	187	
PA_atk-s05_12a:1874	Evaṃ jīvitampi anoloketvā mettāyantassa mettāpāramī paramatthapāramī nāma jātā.	187	
PA_atk-s05_12a:1875_0	Sammānanāvamānaneti sakkaccaṃ pūjāsakkārādinā sammānane oṭṭhubhanādinā avamānane	1875	
PA_atk-s05_12a:1875_1	ca sabbattha lokadhamme samako samacitto nibbikāro hutvā uttamaṃ anuttaraṃ labbaññutaṃ	1875	
PA_atk-s05_12a:1875_2	adhigatosmīti attho. Tattha mahāvānarindakāle kāsirājakāle khemabrāhmaṇakāle aṭṭhisenaparibbājakakāleti	1875	
PA_atk-s05_12a:1875_3	evamādīsu upekkhāpāramiyā pūritattabhāvānaṃ parimāṇaṃ nāma natthi. Ekantena panassa mahālomahaṃsakāle –	1875	
PA_atk-s05_12a:1876	“Susāne seyyaṃ kappemi, chavaṭṭhikaṃ upanidhāyahaṃ;	187	
PA_atk-s05_12a:1877	Gāmaṇḍalā upāgantvā, rūpaṃ dassentinappaka”nti. –	187	
PA_atk-s05_12a:1878	Evaṃ gāmadārakesu oṭṭhubhanādīhi ceva mālāgandhūpahārādīhi ca sukhadukkhaṃ uppādentesupi upekkhaṃ anativattantassa upekkhāpāramī paramatthapāramī nāma jātā. Iti bhagavā –	187	
PA_atk-s05_12a:1879	“Evaṃ bahubbidhaṃ dukkhaṃ, sampattī ca bahubbidhā;	187	
PA_atk-s05_12a:1880	Bhavābhave anubhavitvā, patto sambodhimuttama”nti. –	188	
PA_atk-s05_12a:1881	Sammāsambodhiṃ adhigantuṃ imasmiṃ bhaddakappe attanā kataṃ dukkaracariyaṃ saṅkhepeneva vatvā puna –	188	
PA_atk-s05_12a:1882	“Datvā dātabbakaṃ dānaṃ, sīlaṃ pūretvā asesato;	188	
PA_atk-s05_12a:1883	Nekkhamme pāramiṃ gantvā, patto sambodhimuttamaṃ.	188	
PA_atk-s05_12a:1884	“Paṇḍite paripucchitvā, vīriyaṃ katvāna muttamaṃ;	188	
PA_atk-s05_12a:1885	Khantiyā pāramiṃ gantvā, patto sambodhimuttamaṃ.	188	
PA_atk-s05_12a:1886	“Katvā daḷhamadhiṭṭhānaṃ, saccavācānurakkhiya;	188	
PA_atk-s05_12a:1887	Mettāya pāramiṃ gantvā, patto sambodhimuttamaṃ.	188	
PA_atk-s05_12a:1888	“Lābhālābhe yasāyase, sammānanāvamānane;	188	
PA_atk-s05_12a:1889	Sabbattha samako hutvā, patto sambodhimuttama”nti. –	188	
PA_atk-s05_12a:1890	Attanā sammadeva paripūritā dasa pāramiyo dasseti.	189	
PA_atk-s05_12a:1891	Pakiṇṇakakathā	189	
PA_atk-s05_12a:1892	Imasmiṃ pana ṭhāne ṭhatvā mahābodhiyānapaṭipattiyaṃ ussāhajātānaṃ kulaputtānaṃ bodhisambhāresu nānappakārakosallatthaṃ sabbapāramīsu pakiṇṇakakathā kathetabbā.	189	
PA_atk-s05_12a:1893_0	Tatridaṃ pañhakammaṃ – kā panetā pāramiyo? Kenaṭṭhena pāramiyo? Katividhā cetā? Ko	1893	
PA_atk-s05_12a:1893_1	tāsaṃ kamo? Kāni lakkhaṇarasapaccupaṭṭhānapadaṭṭhānāni? Ko paccayo? Ko saṃkileso?	1893	
PA_atk-s05_12a:1893_2	Kiṃ vodānaṃ? Ko paṭipakkho? Kā paṭipatti? Ko vibhāgo? Ko saṅgaho? Ko sampādanūpāyo?	1893	
PA_atk-s05_12a:1893_3	Kittakena kālena sampādanaṃ? Ko ānisaṃso? Kiṃ cetāsaṃ phalanti?	1893	
PA_atk-s05_12a:1894	Tatridaṃ vissajjanaṃ – kā panetā pāramiyoti? Taṇhāmānadiṭṭhīhi anupahatā karuṇūpāyakosallapariggahitā dānādayo guṇā pāramiyo.	189	
PA_atk-s05_12a:1895_0	Kenaṭṭhena pāramiyoti? Dānasīlādiguṇavisesayogena sattuttamatāya paramā mahāsattā	1895	
PA_atk-s05_12a:1895_1	bodhisattā, tesaṃ bhāvo kammaṃ vā pāramī, dānādikiriyā. Atha vā paratīti paramo,	1895	
PA_atk-s05_12a:1895_2	dānādiguṇānaṃ pūrako pālako cāti bodhisatto, paramassa ayaṃ, paramassa vā bhāvo,	1895	
PA_atk-s05_12a:1895_3	kammaṃ vā pāramī, dānādikiriyāva. Atha vā paraṃ sattaṃ attani mavati bandhati guṇavisesayogena,	1895	
PA_atk-s05_12a:1895_4	paraṃ vā adhikataraṃ majjati sujjhati saṃkilesamalato, paraṃ vā seṭṭhaṃ nibbānaṃ	1895	
PA_atk-s05_12a:1895_5	visesena mayati gacchati, paraṃ vā lokaṃ pamāṇabhūtena ñāṇavisesena idhalokaṃ viya	1895	
PA_atk-s05_12a:1895_6	munāti paricchindati, paraṃ vā ativiya sīlādiguṇagaṇaṃ attano santāne minoti pakkhipati,	1895	
PA_atk-s05_12a:1895_7	paraṃ vā attabhūtato dhammakāyato aññaṃ paṭipakkhaṃ vā tadanatthakaraṃ kilesacoragaṇaṃ	1895	
PA_atk-s05_12a:1895_8	mināti hiṃsatīti paramo, mahāsatto. Paramassa ayantiādi vuttanayena yojetabbaṃ. Pāre	1895	
PA_atk-s05_12a:1895_9	vā nibbāne majjati sujjhati satte ca sodheti, tattha vā satte mavati bandhati yojeti,	1895	
PA_atk-s05_12a:1895_10	taṃ vā mayati gacchati gameti ca, munāti vā taṃ yāthāvato, tattha vā satte minoti	18951	
PA_atk-s05_12a:1895_11	pakkhipati, kilesārayo vā sattānaṃ tattha mināti hiṃsatīti pāramī, mahāpuriso. Tassa	18951	
PA_atk-s05_12a:1895_12	bhāvo kammaṃ vā pāramitā, dānādikiriyāva. Iminā nayena pāramīsaddattho veditabbo.	18951	
PA_atk-s05_12a:1896	Katividhāti? Saṅkhepato dasavidhā. Tā pana pāḷiyaṃ sarūpato āgatāyeva. Yathāha –	189	
PA_atk-s05_12a:1897	“Vicinanto tadā dakkhiṃ, paṭhamaṃ dānapāramiṃ;	189	
PA_atk-s05_12a:1898	Pubbakehi mahesīhi, anuciṇṇaṃ mahāpatha”nti. –	189	
PA_atk-s05_12a:1899_0	Ādi. Yathā cāha – “kati nu kho, bhante, buddhakārakā dhammā? Dasa kho, sāriputta,	1899	
PA_atk-s05_12a:1899_1	buddhakārakā dhammā. Katame dasa? Dānaṃ kho, sāriputta, buddhakārako dhammo, sīlaṃ,	1899	
PA_atk-s05_12a:1899_2	nekkhammaṃ, paññā, vīriyaṃ, khanti, saccaṃ, adhiṭṭhānaṃ, mettā, upekkhā buddhakārako	1899	
PA_atk-s05_12a:1899_3	dhammo. Ime kho, sāriputta, dasa buddhakārakā dhammā”ti. Idamavoca bhagavā, idaṃ	1899	
PA_atk-s05_12a:1899_4	vatvā sugato athāparaṃ etadavoca satthā –	1899	
PA_atk-s05_12a:1900	“Dānaṃ sīlañca nekkhammaṃ, paññā vīriyena pañcamaṃ;	190	
PA_atk-s05_12a:1901	Khanti saccamadhiṭṭhānaṃ, mettupekkhāti te dasā”ti. ;	190	
PA_atk-s05_12a:1902	Keci pana “chabbidhā”ti vadanti. Taṃ etāsaṃ saṅgahavasena vuttaṃ. So pana saṅgaho parato āvi bhavissati.	190	
PA_atk-s05_12a:1903_0	Ko tāsaṃ kamoti? Ettha kamoti desanākkamo, so ca paṭhamasamādānahetuko, samādānaṃ	1903	
PA_atk-s05_12a:1903_1	pavicayahetukaṃ, iti yathā ādimhi pavicitā samādinnā ca, tathā desitā. Tattha dānaṃ	1903	
PA_atk-s05_12a:1903_2	sīlassa bahūpakāraṃ sukarañcāti taṃ ādimhi vuttaṃ. Dānaṃ sīlapariggahitaṃ mahapphalaṃ	1903	
PA_atk-s05_12a:1903_3	hoti mahānisaṃsanti dānānantaraṃ sīlaṃ vuttaṃ. Sīlaṃ nekkhammapariggahitaṃ, nekkhammaṃ	1903	
PA_atk-s05_12a:1903_4	paññāpariggahitaṃ, paññā vīriyapariggahitā, vīriyaṃ khantipariggahitaṃ, khanti saccapariggahitā,	1903	
PA_atk-s05_12a:1903_5	saccaṃ adhiṭṭhānapariggahitaṃ, adhiṭṭhānaṃ mettāpariggahitaṃ, mettā upekkhāpariggahitā	1903	
PA_atk-s05_12a:1903_6	mahapphalā hoti mahānisaṃsāti mettānantaramupekkhā vuttā. Upekkhā pana karuṇāpariggahitā	1903	
PA_atk-s05_12a:1903_7	karuṇā ca upekkhāpariggahitāti veditabbā. “Kathaṃ pana mahākāruṇikā bodhisattā sattesu	1903	
PA_atk-s05_12a:1903_8	upekkhakā hontī”ti? “Upekkhitabbayuttesu kañci kālaṃ upekkhakā honti, na pana sabbattha	1903	
PA_atk-s05_12a:1903_9	sabbadā cā”ti keci. Apare pana – “na sattesu upekkhakā, sattakatesu pana vippakāresu upekkhakā hontī”ti.	1903	
PA_atk-s05_12a:1904_0	Aparo nayo – pacurajanesupi pavattiyā sabbasattasādhāraṇattā appaphalattā sukarattā	1904	
PA_atk-s05_12a:1904_1	ca ādimhi dānaṃ vuttaṃ. Sīlena dāyakapaṭiggāhakasuddhito parānuggahaṃ vatvā parapīḷānivattivacanato	1904	
PA_atk-s05_12a:1904_2	kiriyadhammaṃ vatvā akiriyadhammavacanato bhogasampattihetuṃ vatvā bhavasampattihetuvacanato	1904	
PA_atk-s05_12a:1904_3	ca dānassa anantaraṃ sīlaṃ vuttaṃ. Nekkhammena sīlasampattisiddhito kāyavacīsucaritaṃ	1904	
PA_atk-s05_12a:1904_4	vatvā manosucaritavacanato visuddhasīlassa sukheneva jhānasamijjhanato kammāparādhappahānena	1904	
PA_atk-s05_12a:1904_5	payogasuddhiṃ vatvā kilesāparādhappahānena āsayasuddhivacanato vītikkamappahānena	1904	
PA_atk-s05_12a:1904_6	cittassa pariyuṭṭhānappahānavacanato ca sīlassa anantaraṃ nekkhammaṃ vuttaṃ. Paññāya	1904	
PA_atk-s05_12a:1904_7	nekkhammassa siddhiparisuddhito jhānābhāvena paññābhāvavacanato “samādhipadaṭṭhānā	1904	
PA_atk-s05_12a:1904_8	hi paññā, paññāpaccupaṭṭhāno ca samādhi”. Samathanimittaṃ vatvā upekkhānimittavacanato	1904	
PA_atk-s05_12a:1904_9	parahitajjhānena parahitakaraṇūpāyakosallavacanato ca nekkhammassa anantaraṃ paññā	1904	
PA_atk-s05_12a:1904_10	vuttā. Vīriyārambhena paññākiccasiddhito sattasuññatādhammanijjhānakkhantiṃ vatvā	19041	
PA_atk-s05_12a:1904_11	sattahitāya ārambhassa acchariyatāvacanato upekkhānimittaṃ vatvā paggahanimittavacanato	19041	
PA_atk-s05_12a:1904_12	nisammakāritaṃ vatvā uṭṭhānavacanato ca “nisammakārino hi uṭṭhānaṃ phalavisesamāvahatī”ti	19041	
PA_atk-s05_12a:1904_13	paññāya anantaraṃ vīriyaṃ vuttaṃ.	19041	
PA_atk-s05_12a:1905_0	Vīriyena titikkhāsiddhito “vīriyavā hi āraddhavīriyattā sattasaṅkhārehi upanītaṃ	1905	
PA_atk-s05_12a:1905_1	dukkhaṃ abhibhuyya viharati”. Vīriyassa titikkhālaṅkārabhāvato “vīriyavato hi titikkhā	1905	
PA_atk-s05_12a:1905_2	sobhati”. Paggahanimittaṃ vatvā samathanimittavacanato accārambhena uddhaccadosappahānavacanato	1905	
PA_atk-s05_12a:1905_3	“dhammanijjhānakkhantiyā hi uddhaccadoso pahīyati”. Vīriyavato sātaccakaraṇavacanato	1905	
PA_atk-s05_12a:1905_4	“khantibahulo hi anuddhato sātaccakārī hoti”. Appamādavato parahitakiriyārambhe paccupakārataṇhābhāvavacanato	1905	
PA_atk-s05_12a:1905_5	“yāthāvato dhammanijjhāne hi sati taṇhā na hoti”. Parahitārambhe paramepi parakatadukkhasahanatāvacanato	1905	
PA_atk-s05_12a:1905_6	ca vīriyassa anantaraṃ khanti vuttā. Saccena khantiyā cirādhiṭṭhānato apakārino apakārakhantiṃ	1905	
PA_atk-s05_12a:1905_7	vatvā tadupakārakaraṇe avisaṃvādavacanato khantiyā apavādavācāvikampanena bhūtavāditāya	1905	
PA_atk-s05_12a:1905_8	avijahanavacanato sattasuññatādhammanijjhānakkhantiṃ vatvā tadupabrūhitañāṇasaccavacanato	1905	
PA_atk-s05_12a:1905_9	ca khantiyā anantaraṃ saccaṃ vuttaṃ.	1905	
PA_atk-s05_12a:1906_0	Adhiṭṭhānena saccasiddhito “acalādhiṭṭhānassa hi virati sijjhati”. Avisaṃvāditaṃ	1906	
PA_atk-s05_12a:1906_1	vatvā tattha acalabhāvavacanato “saccasandho hi dānādīsu paṭiññānurūpaṃ niccalova	1906	
PA_atk-s05_12a:1906_2	pavattati”. Ñāṇasaccaṃ vatvā sambhāresu pavattiniṭṭhāpanavacanato “yathābhūtañāṇavā	1906	
PA_atk-s05_12a:1906_3	hi bodhisambhāre adhiṭṭhāti, te ca niṭṭhāpeti paṭipakkhehi akampiyabhāvato”ti saccassa	1906	
PA_atk-s05_12a:1906_4	anantaraṃ adhiṭṭhānaṃ vuttaṃ. Mettāya parahitakaraṇasamādānādhiṭṭhānasiddhito adhiṭṭhānaṃ	1906	
PA_atk-s05_12a:1906_5	vatvā hitūpasaṃhāravacanato “bodhisambhāre hi adhitiṭṭhamāno mettāvihārī hoti”. Acalādhiṭṭhānassa	1906	
PA_atk-s05_12a:1906_6	samādānāvikopanena samādānasambhavato ca adhiṭṭhānassa anantaraṃ mettā vuttā. Upekkhāya	1906	
PA_atk-s05_12a:1906_7	mettāvisuddhito sattesu hitūpasaṃhāraṃ vatvā tadaparādhesu udāsīnatāvacanato mettābhāvanaṃ	1906	
PA_atk-s05_12a:1906_8	vatvā tannissandabhāvanāvacanato hitakāmasattepi upekkhakoti acchariyaguṇatāvacanato	1906	
PA_atk-s05_12a:1906_9	ca mettāya anantaraṃ upekkhā vuttāti evametāsaṃ kamo veditabbo.	1906	
PA_atk-s05_12a:1907_0	Kāni lakkhaṇarasapaccupaṭṭhānapadaṭṭhānānīti ettha avisesena tāva sabbāpi pāramiyo	1907	
PA_atk-s05_12a:1907_1	parānuggahalakkhaṇā, paresaṃ upakārakaraṇarasā, avikampanarasā vā, hitesitāpaccupaṭṭhānā,	1907	
PA_atk-s05_12a:1907_2	buddhattapaccupaṭṭhānā vā, mahākaruṇāpadaṭṭhānā, karuṇūpāyakosallapadaṭṭhānā vā.	1907	
PA_atk-s05_12a:1908_0	Visesena pana yasmā karuṇūpāyakosallapariggahitā attūpakaraṇapariccāgacetanā dānapāramitā,	1908	
PA_atk-s05_12a:1908_1	karuṇūpāyakosallapariggahitaṃ kāyavacīsucaritaṃ atthato akattabbaviratikattabbakaraṇacetanādayo	1908	
PA_atk-s05_12a:1908_2	ca sīlapāramitā. Karuṇūpāyakosallapariggahito ādīnavadassanapubbaṅgamo kāmabhavehi	1908	
PA_atk-s05_12a:1908_3	nikkhamanacittuppādo nekkhammapāramitā, karuṇūpāyakosallapariggahito dhammānaṃ sāmaññavisesalakkhaṇāvabodho	1908	
PA_atk-s05_12a:1908_4	paññāpāramitā. Karuṇūpāyakosallapariggahito kāyacittehi parahitārambho vīriyapāramitā,	1908	
PA_atk-s05_12a:1908_5	karuṇūpāyakosallapariggahitaṃ sattasaṅkhārāparādhasahanaṃ adosappadhāno tadākārappavattacittuppādo	1908	
PA_atk-s05_12a:1908_6	khantipāramitā, karuṇūpāyakosallapariggahitaṃ viraticetanādibhedaṃ avisaṃvādanaṃ	1908	
PA_atk-s05_12a:1908_7	saccapāramitā, karuṇūpāyakosallapariggahitaṃ acalasamādānādhiṭṭhānaṃ tadākārappavatto	1908	
PA_atk-s05_12a:1908_8	cittuppādo adhiṭṭhānapāramitā, karuṇūpāyakosallapariggahito lokassa hitasukhūpasaṃhāro	1908	
PA_atk-s05_12a:1908_9	atthato abyāpādo mettāpāramitā, karuṇūpāyakosallapariggahitā anunayapaṭighaviddhaṃsanī	1908	
PA_atk-s05_12a:1908_10	iṭṭhāniṭṭhesu sattasaṅkhāresu samappavatti upekkhāpāramitā.	19081	
PA_atk-s05_12a:1909_0	Tasmā pariccāgalakkhaṇā dānapāramī, deyyadhamme lobhaviddhaṃsanarasā, anāsattipaccupaṭṭhānā,	1909	
PA_atk-s05_12a:1909_1	bhavavibhavasampattipaccupaṭṭhānā vā, pariccajitabbavatthupadaṭṭhānā. Sīlanalakkhaṇā	1909	
PA_atk-s05_12a:1909_2	sīlapāramī, samādhānalakkhaṇā patiṭṭhānalakkhaṇā cāti vuttaṃ hoti. Dussīlyaviddhaṃsanarasā,	1909	
PA_atk-s05_12a:1909_3	anavajjarasā vā, soceyyapaccupaṭṭhānā, hirottappapadaṭṭhānā. Kāmato ca bhavato ca	1909	
PA_atk-s05_12a:1909_4	nikkhamanalakkhaṇā nekkhammapāramī, tadādīnavavibhāvanarasā, tato eva vimukhabhāvapaccupaṭṭhānā,	1909	
PA_atk-s05_12a:1909_5	saṃvegapadaṭṭhānā. Yathāsabhāvapaṭivedhalakkhaṇā paññāpāramī, akkhalitapaṭivedhalakkhaṇā	1909	
PA_atk-s05_12a:1909_6	vā kusalissāsakhittausupaṭivedho viya, visayobhāsanarasā padīpo viya, asammohapaccupaṭṭhānā	1909	
PA_atk-s05_12a:1909_7	araññagatasudesiko viya, samādhipadaṭṭhānā, catusaccapadaṭṭhānā vā. Ussāhalakkhaṇā	1909	
PA_atk-s05_12a:1909_8	vīriyapāramī, upatthambhanarasā, asaṃsīdanapaccupaṭṭhānā, vīriyārambhavatthupadaṭṭhānā,	1909	
PA_atk-s05_12a:1909_9	saṃvegapadaṭṭhānā vā. Khamanalakkhaṇā khantipāramī, iṭṭhāniṭṭhasahanarasā, adhivāsanapaccupaṭṭhānā,	1909	
PA_atk-s05_12a:1909_10	avirodhapaccupaṭṭhānā vā, yathābhūtadassanapadaṭṭhānā. Avisaṃvādanalakkhaṇā saccapāramī,	19091	
PA_atk-s05_12a:1909_11	yathāsabhāvavibhāvanarasā, sādhutāpaccupaṭṭhānā, soraccapadaṭṭhānā. Bodhisambhāresu	19091	
PA_atk-s05_12a:1909_12	adhiṭṭhānalakkhaṇā adhiṭṭhānapāramī, tesaṃ paṭipakkhābhibhavanarasā, tattha acalatāpaccupaṭṭhānā,	19091	
PA_atk-s05_12a:1909_13	bodhisambhārapadaṭṭhānā. Hitākārappavattilakkhaṇā mettāpāramī, hitūpasaṃhārarasā,	19091	
PA_atk-s05_12a:1909_14	āghātavinayanarasā vā, sommabhāvapaccupaṭṭhānā, sattānaṃ manāpabhāvadassanapadaṭṭhānā.	19091	
PA_atk-s05_12a:1909_15	Majjhattākārappavattilakkhaṇā upekkhāpāramī, samabhāvadassanarasā, paṭighānunayavūpasamapaccupaṭṭhānā,	19091	
PA_atk-s05_12a:1909_16	kammassakatāpaccavekkhaṇapadaṭṭhānā.	19091	
PA_atk-s05_12a:1910_0	Ettha ca karuṇūpāyakosallapariggahitatā dānādīnaṃ pariccāgādilakkhaṇassa visesanabhāvena	1910	
PA_atk-s05_12a:1910_1	vattabbā. Karuṇūpāyakosallapariggahitāni hi dānādīni bodhisattasantāne pavattāni	1910	
PA_atk-s05_12a:1910_2	dānādipāramiyo nāma honti.	1910	
PA_atk-s05_12a:1911	Ko paccayoti? Abhinīhāro tāva pāramīnaṃ paccayo. Yo hi ayaṃ –	191	
PA_atk-s05_12a:1912	“Manussattaṃ liṅgasampatti, hetu satthāradassanaṃ;	191	
PA_atk-s05_12a:1913	Pabbajjā guṇasampatti, adhikāro ca chandatā;	191	
PA_atk-s05_12a:1914	Aṭṭhadhammasamodhānā, abhinīhāro samijjhatī”ti. –	191	
PA_atk-s05_12a:1915_0	Evaṃ vutto aṭṭhadhammasamodhānasampādito “tiṇṇo tāreyyaṃ mutto moceyyaṃ danto dameyyaṃ	1915	
PA_atk-s05_12a:1915_1	santo sameyyaṃ assattho assāseyyaṃ parinibbuto parinibbāpeyyaṃ suddho sodheyyaṃ buddho	1915	
PA_atk-s05_12a:1915_2	bodheyya”ntiādinayappavatto abhinīhāro. So avisesena sabbapāramīnaṃ paccayo. Tappavattiyā	1915	
PA_atk-s05_12a:1915_3	hi uddhaṃ pāramīnaṃ pavicayupaṭṭhānasamādānādhiṭṭhānanipphattiyo mahāpurisānaṃ sambhavanti.	1915	
PA_atk-s05_12a:1916_0	Tattha manussattanti manussattabhāvo. Manussattabhāveyeva hi ṭhatvā buddhattaṃ patthentassa	1916	
PA_atk-s05_12a:1916_1	patthanā samijjhati, na nāgasupaṇṇādijātīsu ṭhitassa. Kasmāti ce? Buddhabhāvassa	1916	
PA_atk-s05_12a:1916_2	ananucchavikabhāvato.	1916	
PA_atk-s05_12a:1917_0	Liṅgasampattīti manussattabhāve ṭhitassāpi purisasseva patthanā samijjhati, na itthiyā	1917	
PA_atk-s05_12a:1917_1	na paṇḍakanapuṃsakaubhatobyañjanakānaṃ vā samijjhati. Kasmāti ce? Yathāvuttakāraṇato	1917	
PA_atk-s05_12a:1917_2	lakkhaṇapāripūriyā abhāvato ca. Vuttañcetaṃ – “aṭṭhānametaṃ, bhikkhave, anavakāso,	1917	
PA_atk-s05_12a:1917_3	yaṃ itthī arahaṃ assa sammāsambuddho”ti vitthāro. Tasmā manussajātikassāpi itthiliṅge	1917	
PA_atk-s05_12a:1917_4	ṭhitassa paṇḍakādīnaṃ vā patthanā na samijjhati.	1917	
PA_atk-s05_12a:1918	Hetūti upanissayasampatti. Manussapurisassāpi hi upanissayasampannasseva hetusampattiyā patthanā samijjhati, na itarassa.	191	
PA_atk-s05_12a:1919_0	Satthāradassananti satthusammukhībhāvo. Dharamānakabuddhasseva hi santike patthentassa	1919	
PA_atk-s05_12a:1919_1	patthanā samijjhati, parinibbute pana bhagavati cetiyassa santike vā bodhimūle vā	1919	
PA_atk-s05_12a:1919_2	paṭimāya vā paccekabuddhabuddhasāvakānaṃ vā santike patthanā na samijjhati. Kasmā?	1919	
PA_atk-s05_12a:1919_3	Adhikārassa balavabhāvābhāvato. Buddhānaṃ eva pana santike patthanā samijjhati, ajjhāsayassa	1919	
PA_atk-s05_12a:1919_4	uḷārabhāvena tadadhikārassa balavabhāvāpattito.	1919	
PA_atk-s05_12a:1920_0	Pabbajjāti buddhassa bhagavato santike patthentassāpi kammakiriyavādīsu tāpasesu	1920	
PA_atk-s05_12a:1920_1	vā bhikkhūsu vā pabbajitasseva patthanā samijjhati, no gihiliṅge ṭhitassa. Kasmā?	1920	
PA_atk-s05_12a:1920_2	Buddhabhāvassa ananucchavikabhāvato. Pabbajitā eva hi mahābodhisattā sammāsambodhiṃ	1920	
PA_atk-s05_12a:1920_3	adhigacchanti, na gahaṭṭhabhūtā, tasmā paṇidhānakāle ca pabbajjāliṅgaṃ eva hi yuttarūpaṃ	1920	
PA_atk-s05_12a:1920_4	kiñca guṇasampattiadhiṭṭhānabhāvato.	1920	
PA_atk-s05_12a:1921_0	Guṇasampattīti abhiññādiguṇasampadā. Pabbajitassāpi hi aṭṭhasamāpattilābhino pañcābhiññasseva	1921	
PA_atk-s05_12a:1921_1	patthanā samijjhati, na yathāvuttaguṇasampattiyā virahitassa. Kasmā? Pāramipavicayassa	1921	
PA_atk-s05_12a:1921_2	asamatthabhāvato, upanissayasampattiyā abhiññāsampattiyā ca samannāgatattā mahāpurisā	1921	
PA_atk-s05_12a:1921_3	katābhinīhārā sayameva pāramī pavicetuṃ samatthā honti.	1921	
PA_atk-s05_12a:1922	Adhikāroti adhiko upakāro. Yathāvuttaguṇasampannopi hi yo attano jīvitampi buddhānaṃ pariccajitvā tasmiṃ kāle adhikaṃ upakāraṃ karoti, tasseva abhinīhāro samijjhati, na itarassa.	192	
PA_atk-s05_12a:1923_0	Chandatāti kattukāmatākusalacchando. Yassa hi yathāvuttadhammasamannāgatassa buddhakārakadhammānaṃ	1923	
PA_atk-s05_12a:1923_1	atthāya mahanto chando mahatī patthanā mahatī kattukāmatā atthi, tasseva samijjhati, na itarassa.	1923	
PA_atk-s05_12a:1924_0	Tatridaṃ chandamahantatāya opammaṃ – yo sakalacakkavāḷagabbhaṃ ekodakībhūtaṃ attano	1924	
PA_atk-s05_12a:1924_1	bāhubaleneva uttaritvā pāraṃ gantuṃ samattho, so buddhattaṃ pāpuṇātīti sutvā taṃ	1924	
PA_atk-s05_12a:1924_2	dukkarato adahanto “ahaṃ taṃ uttaritvā pāraṃ gamissāmī”ti chandajāto hoti, na tattha	1924	
PA_atk-s05_12a:1924_3	saṅkocaṃ āpajjati. Tathā yo sakalacakkavāḷaṃ vītaccikānaṃ vigatadhūmānaṃ aṅgārānaṃ	1924	
PA_atk-s05_12a:1924_4	pūraṃ pādehi akkamanto atikkamitvā parabhāgaṃ pāpuṇituṃ samattho…pe… na tattha saṅkocaṃ	1924	
PA_atk-s05_12a:1924_5	āpajjati. Tathā yo sakalacakkavāḷaṃ sattisūlehi sunisitaphalehi nirantaraṃ ākiṇṇaṃ	1924	
PA_atk-s05_12a:1924_6	pādehi akkamanto atikkamitvā…pe… na tattha saṅkocaṃ āpajjati. Tathā yo sakalacakkavāḷaṃ	1924	
PA_atk-s05_12a:1924_7	nirantaraṃ ghanaveḷugumbasañchannaṃ kaṇṭakalatāvanagahanaṃ vinivijjhitvā parabhāgaṃ	1924	
PA_atk-s05_12a:1924_8	gantuṃ samattho…pe… na tattha saṅkocaṃ āpajjati. Tathā yo “cattāri asaṅkhyeyyāni	1924	
PA_atk-s05_12a:1924_9	satasahassañca kappe niraye paccitvā buddhattaṃ pattabba”nti sutvā taṃ dukkarato	1924	
PA_atk-s05_12a:1924_10	adahanto “ahaṃ tattha paccitvā buddhattaṃ pāpuṇissāmī”ti chandajāto hoti, na tattha	19241	
PA_atk-s05_12a:1924_11	saṅkocaṃ āpajjatīti evamādinā nayena ettha chandassa mahantabhāvo veditabbo.	19241	
PA_atk-s05_12a:1925_0	Evaṃ aṭṭhaṅgasamannāgato panāyaṃ abhinīhāro atthato tesaṃ aṭṭhannaṃ aṅgānaṃ samodhānena	1925	
PA_atk-s05_12a:1925_1	tathāpavatto cittuppādoti veditabbo. So sammadeva sammāsambodhiyā paṇidhānalakkhaṇo.	1925	
PA_atk-s05_12a:1925_2	“Aho vatāhaṃ anuttaraṃ sammāsambodhiṃ abhisambujjheyyaṃ, sabbasattānaṃ hitasukhaṃ	1925	
PA_atk-s05_12a:1925_3	nipphādeyya”nti evamādipatthanāraso, bodhisambhārahetubhāvapaccupaṭṭhāno, mahākaruṇāpadaṭṭhāno,	1925	
PA_atk-s05_12a:1925_4	upanissayasampattipadaṭṭhāno vā. Acinteyyaṃ buddhabhūmiṃ aparimāṇaṃ sattalokahitañca	1925	
PA_atk-s05_12a:1925_5	ārabbha pavattiyā sabbabuddhakārakadhammamūlabhūto paramabhaddako paramakalyāṇo aparimeyyappabhāvo	1925	
PA_atk-s05_12a:1925_6	puññavisesoti daṭṭhabbo.	1925	
PA_atk-s05_12a:1926_0	Yassa ca uppattiyā saheva mahāpuriso mahābodhiyānapaṭipattiṃ otiṇṇo nāma hoti niyatabhāvasamadhigamanato	1926	
PA_atk-s05_12a:1926_1	tato anivattanasabhāvattā bodhisattoti samaññaṃ paṭilabhati, sabbabhāvena sammāsambodhiyaṃ	1926	
PA_atk-s05_12a:1926_2	samāsattamānasatā bodhisambhārasikkhāsamatthatā cassa santiṭṭhati. Yathāvuttābhinīhārasamijjhanena	1926	
PA_atk-s05_12a:1926_3	hi mahāpurisā sabbaññutaññāṇādhigamanapubbaliṅgena sayambhuñāṇena sammadeva sabbapāramiyo	1926	
PA_atk-s05_12a:1926_4	pavicinitvā samādāya anukkamena paripūrenti. Tathā katamahābhinīhāro hi sumedhapaṇḍito	1926	
PA_atk-s05_12a:1926_5	paṭipajji. Yathāha –	1926	
PA_atk-s05_12a:1927	“Handa buddhakare dhamme, vicināmi ito cito;	192	
PA_atk-s05_12a:1928	Uddhaṃ adho dasa disā, yāvatā dhammadhātuyā;	192	
PA_atk-s05_12a:1929	Vicinanto tadā dakkhiṃ, paṭhamaṃ dānapārami”nti. –	192	
PA_atk-s05_12a:1930	Vitthāro. Tassa ca abhinīhārassa cattāro paccayā cattāro hetū cattāri ca balāni veditabbāni.	193	
PA_atk-s05_12a:1931_0	Tattha katame cattāro paccayā? Idha mahāpuriso passati tathāgataṃ mahatā buddhānubhāvena	1931	
PA_atk-s05_12a:1931_1	acchariyabbhutaṃ pāṭihāriyaṃ karontaṃ. Tassa taṃ nissāya taṃ ārammaṇaṃ katvā mahābodhiyaṃ	1931	
PA_atk-s05_12a:1931_2	cittaṃ santiṭṭhati – “mahānubhāvā vatāyaṃ dhammadhātu, yassā suppaṭividdhattā bhagavā	1931	
PA_atk-s05_12a:1931_3	evaṃ acchariyabbhutadhammo acinteyyānubhāvo cā”ti. So tameva mahānubhāvadassanaṃ	1931	
PA_atk-s05_12a:1931_4	nissāya taṃ paccayaṃ katvā sambodhiyaṃ adhimuccanto tattha cittaṃ ṭhapeti. Ayaṃ paṭhamo	1931	
PA_atk-s05_12a:1931_5	paccayo mahābhinīhārāya.	1931	
PA_atk-s05_12a:1932_0	Na heva kho passati tathāgatassa yathāvuttaṃ mahānubhāvataṃ, api ca kho suṇāti “ediso	1932	
PA_atk-s05_12a:1932_1	ca ediso ca bhagavā”ti. So taṃ nissāya taṃ paccayaṃ katvā sambodhiyaṃ adhimuccanto	1932	
PA_atk-s05_12a:1932_2	tattha cittaṃ ṭhapeti. Ayaṃ dutiyo paccayo mahābhinīhārāya.	1932	
PA_atk-s05_12a:1933_0	Na heva kho passati tathāgatassa yathāvuttaṃ mahānubhāvataṃ, napi taṃ parato suṇāti,	1933	
PA_atk-s05_12a:1933_1	api ca kho tathāgatassa dhammaṃ desentassa “dasabalasamannāgato, bhikkhave, tathāgato”tiādinā	1933	
PA_atk-s05_12a:1933_2	buddhānubhāvapaṭisaṃyuttaṃ dhammaṃ suṇāti. So taṃ nissāya taṃ paccayaṃ katvā sambodhiyaṃ	1933	
PA_atk-s05_12a:1933_3	adhimuccanto tattha cittaṃ ṭhapeti. Ayaṃ tatiyo paccayo mahābhinīhārāya.	1933	
PA_atk-s05_12a:1934_0	Na heva kho passati tathāgatassa yathāvuttaṃ mahānubhāvataṃ, napi taṃ parato suṇāti,	1934	
PA_atk-s05_12a:1934_1	napi tathāgatassa dhammaṃ suṇāti, api ca kho uḷārajjhāsayo kalyāṇādhimuttiko “ahametaṃ	1934	
PA_atk-s05_12a:1934_2	buddhavaṃsaṃ buddhatantiṃ buddhapaveṇiṃ buddhadhammataṃ paripālessāmī”ti yāvadeva	1934	
PA_atk-s05_12a:1934_3	dhammaṃ eva sakkaronto garukaronto mānento pūjento dhammaṃ apacāyamāno taṃ nissāya	1934	
PA_atk-s05_12a:1934_4	taṃ paccayaṃ katvā sambodhiyaṃ adhimuccanto tattha cittaṃ ṭhapeti. Ayaṃ catuttho	1934	
PA_atk-s05_12a:1934_5	paccayo mahābhinīhārāya.	1934	
PA_atk-s05_12a:1935_0	Tattha katame cattāro hetū mahābhinīhārāya? Idha mahāpuriso pakatiyā upanissayasampannova	1935	
PA_atk-s05_12a:1935_1	hoti purimakesu buddhesu katādhikāro. Ayaṃ paṭhamo hetu mahābhinīhārāya. Puna caparaṃ	1935	
PA_atk-s05_12a:1935_2	mahāpuriso pakatiyā karuṇājjhāsayo hoti karuṇādhimutto sattānaṃ dukkhaṃ apanetukāmo	1935	
PA_atk-s05_12a:1935_3	api ca attano kāyajīvitaṃ pariccajitvā. Ayaṃ dutiyo hetu mahābhinīhārāya. Puna caparaṃ	1935	
PA_atk-s05_12a:1935_4	mahāpuriso sakalatopi vaṭṭadukkhato sattahitāya ca dukkaracariyato sucirampi kālaṃ	1935	
PA_atk-s05_12a:1935_5	ghaṭento vāyamanto anibbinno hoti anutrāsī yāva icchitatthanipphatti. Ayaṃ tatiyo	1935	
PA_atk-s05_12a:1935_6	hetu mahābhinīhārāya. Puna caparaṃ mahāpuriso kalyāṇamittasannissito hoti, yo ahitato	1935	
PA_atk-s05_12a:1935_7	nivāreti, hite patiṭṭhapeti. Ayaṃ catuttho hetu mahābhinīhārāya.	1935	
PA_atk-s05_12a:1936_0	Tatrāyaṃ mahāpurisassa upanissayasampadā – ekantenevassa yathā ajjhāsayo sambodhininno	1936	
PA_atk-s05_12a:1936_1	hoti sambodhipoṇo sambodhipabbhāro, tathā sattānaṃ hitacariyā. Yato cānena purimabuddhānaṃ	1936	
PA_atk-s05_12a:1936_2	santike sambodhiyā paṇidhānaṃ kataṃ hoti manasā vācāya ca “ahampi ediso sammāsambuddho	1936	
PA_atk-s05_12a:1936_3	hutvā sammadeva sattānaṃ hitasukhaṃ nipphādeyya”nti. Evaṃ sampannūpanissayassa panassa	1936	
PA_atk-s05_12a:1936_4	imāni upanissayasampattiyā liṅgāni bhavanti yehi samannāgatassa sāvakabodhisattehi	1936	
PA_atk-s05_12a:1936_5	ca paccekabodhisattehi ca mahāviseso mahantaṃ nānākaraṇaṃ paññāyati indriyato paṭipattito	1936	
PA_atk-s05_12a:1936_6	kosallato ca. Idha upanissayasampanno mahāpuriso yathā visadindriyo hoti visadañāṇo,	1936	
PA_atk-s05_12a:1936_7	na tathā itare. Parahitāya paṭipanno hoti, na attahitāya. Tathā hi so yathā bahujanahitāya	1936	
PA_atk-s05_12a:1936_8	bahujanasukhāya lokānukampāya atthāya hitāya sukhāya devamanussānaṃ paṭipajjati,	1936	
PA_atk-s05_12a:1936_9	na tathā itare. Tattha ca kosallaṃ āvahati ṭhānuppattikapaṭibhānena ṭhānāṭhānakusalatāya ca.	1936	
PA_atk-s05_12a:1937_0	Tathā mahāpuriso pakatiyā dānajjhāsayo hoti dānābhirato, sati deyyadhamme deti eva,	1937	
PA_atk-s05_12a:1937_1	na dānato saṅkocaṃ āpajjati, satataṃ samitaṃ saṃvibhāgasīlo hoti, pamuditova deti	1937	
PA_atk-s05_12a:1937_2	ādarajāto, na udāsīnacitto, mahantampi dānaṃ datvā na ca dānena santuṭṭho hoti, pageva	1937	
PA_atk-s05_12a:1937_3	appaṃ, paresañca ussāhaṃ janento dāne vaṇṇaṃ bhāsati, dānapaṭisaṃyuttaṃ dhammakathaṃ	1937	
PA_atk-s05_12a:1937_4	karoti, aññe ca paresaṃ dente disvā attamano hoti, bhayaṭṭhānesu ca paresaṃ abhayaṃ	1937	
PA_atk-s05_12a:1937_5	detīti evamādīni dānajjhāsayassa mahāpurisassa dānapāramiyā liṅgāni.	1937	
PA_atk-s05_12a:1938_0	Tathā pāṇātipātādīhi pāpadhammehi hirīyati ottappati, sattānaṃ aviheṭhanajātiko hoti	1938	
PA_atk-s05_12a:1938_1	sorato sukhasīlo asaṭho amāyāvī ujujātiko suvaco sovacassakaraṇīyehi dhammehi samannāgato	1938	
PA_atk-s05_12a:1938_2	mudujātiko atthaddho anatimānī, parasantakaṃ nādiyati antamaso tiṇasalākaṃ upādāya,	1938	
PA_atk-s05_12a:1938_3	attano hatthe nikkhittaṃ iṇaṃ vā gahetvā paraṃ na visaṃvādeti, parasmiṃ vā attano	1938	
PA_atk-s05_12a:1938_4	santake byāmūḷhe vissarite vā taṃ saññāpetvā paṭipādeti yathā taṃ na parahatthagataṃ	1938	
PA_atk-s05_12a:1938_5	hoti, aloluppo hoti, parapariggahesu pāpakaṃ cittampi na uppādeti, itthibyasanādīni	1938	
PA_atk-s05_12a:1938_6	dūrato parivajjeti, saccavādī saccasandho bhinnānaṃ sandhātā sahitānaṃ anuppadātā,	1938	
PA_atk-s05_12a:1938_7	piyavādī mihitapubbaṅgamo pubbabhāsī atthavādī dhammavādī anabhijjhālu abyāpannacitto	1938	
PA_atk-s05_12a:1938_8	aviparītadassano, kammassakatañāṇena saccānulomikañāṇena kataññū katavedī vuddhāpacāyī	1938	
PA_atk-s05_12a:1938_9	suvisuddhājīvo dhammakāmo parepi dhamme samādapetā sabbena sabbaṃ akiccato satte	1938	
PA_atk-s05_12a:1938_10	nivāretā kiccesu patiṭṭhapetā attanā ca tattha kicce yogaṃ āpajjitā, katvā vā pana	19381	
PA_atk-s05_12a:1938_11	sayaṃ akattabbaṃ sīghaññeva tato paṭivirato hotīti evamādīni sīlajjhāsayassa mahāpurisassa	19381	
PA_atk-s05_12a:1938_12	sīlapāramiyā liṅgāni.	19381	
PA_atk-s05_12a:1939_0	Tathā mandakileso hoti mandanīvaraṇo, pavivekajjhāsayo avikkhepabahulo, na tassa	1939	
PA_atk-s05_12a:1939_1	pāpakā vitakkā cittaṃ anvāssavanti, vivekagatassa cassa appakasireneva cittaṃ samādhiyati,	1939	
PA_atk-s05_12a:1939_2	amittapakkhepi tuvaṭaṃ mettacittatā santiṭṭhati, pageva itarasmiṃ, satimā ca hoti	1939	
PA_atk-s05_12a:1939_3	cirakatampi cirabhāsitampi saritā anussaritā, medhāvī ca hoti dhammojapaññāya samannāgato,	1939	
PA_atk-s05_12a:1939_4	nipako ca hoti tāsu tāsu itikattabbatāsu, āraddhavīriyo ca hoti sattānaṃ hitakiriyāsu,	1939	
PA_atk-s05_12a:1939_5	khantibalasamannāgato ca hoti sabbasaho, acalādhiṭṭhāno ca hoti daḷhasamādāno, ajjhupekkhako	1939	
PA_atk-s05_12a:1939_6	ca hoti upekkhāṭhānīyesu dhammesūti evamādīni mahāpurisassa nekkhammajjhāsayādīnaṃ	1939	
PA_atk-s05_12a:1939_7	vasena nekkhammapāramiādīnaṃ liṅgāni veditabbāni.	1939	
PA_atk-s05_12a:1940_0	Evametehi bodhisambhāraliṅgehi samannāgatassa mahāpurisassa yaṃ vuttaṃ “mahābhinīhārāya	1940	
PA_atk-s05_12a:1940_1	kalyāṇamittasannissayo hetū”ti. Tatridaṃ saṅkhepato kalyāṇamittalakkhaṇaṃ – idha	1940	
PA_atk-s05_12a:1940_2	kalyāṇamitto saddhāsampanno hoti sīlasampanno sutasampanno cāgasampanno vīriyasampanno	1940	
PA_atk-s05_12a:1940_3	satisampanno samādhisampanno paññāsampanno. Tattha saddhāsampattiyā saddahati tathāgatassa	1940	
PA_atk-s05_12a:1940_4	bodhiṃ kammaphalañca, tena sammāsambodhiyā hetubhūtaṃ sattesu hitesitaṃ na pariccajati,	1940	
PA_atk-s05_12a:1940_5	sīlasampattiyā sattānaṃ piyo hoti manāpo garu bhāvanīyo codako pāpagarahī vattā vacanakkhamo,	1940	
PA_atk-s05_12a:1940_6	sutasampattiyā sattānaṃ hitasukhāvahaṃ gambhīraṃ dhammakathaṃ kattā hoti, cāgasampattiyā	1940	
PA_atk-s05_12a:1940_7	appiccho hoti santuṭṭho pavivitto asaṃsaṭṭho, vīriyasampattiyā āraddhavīriyo hoti	1940	
PA_atk-s05_12a:1940_8	sattānaṃ hitapaṭipattiyaṃ, satisampattiyā upaṭṭhitasati hoti anavajjadhammesu, samādhisampattiyā	1940	
PA_atk-s05_12a:1940_9	avikkhitto hoti samāhitacitto, paññāsampattiyā aviparītaṃ pajānāti, so satiyā kusalākusalānaṃ	1940	
PA_atk-s05_12a:1940_10	dhammānaṃ gatiyo samanvesamāno paññāya sattānaṃ hitāhitaṃ yathābhūtaṃ jānitvā samādhinā	19401	
PA_atk-s05_12a:1940_11	tattha ekaggacitto hutvā vīriyena ahitā satte nisedhetvā hite niyojeti. Tenāha –	19401	
PA_atk-s05_12a:1941	“Piyo garu bhāvanīyo, vattā ca vacanakkhamo;	194	
PA_atk-s05_12a:1942	Gambhīrañca kathaṃ kattā, no caṭṭhāne niyojako”ti. –	194	
PA_atk-s05_12a:1943_0	Evaṃ guṇasamannāgatañca kalyāṇamittaṃ upanissāya mahāpuriso attano upanissayasampattiṃ	1943	
PA_atk-s05_12a:1943_1	sammadeva pariyodapeti. Suvisuddhāsayapayogo ca hutvā catūhi balehi samannāgato na	1943	
PA_atk-s05_12a:1943_2	cireneva aṭṭhaṅge samodhānetvā mahābhinīhāraṃ karonto bodhisattabhāve patiṭṭhahati	1943	
PA_atk-s05_12a:1943_3	anivattidhammo niyato sambodhiparāyano.	1943	
PA_atk-s05_12a:1944_0	Tassimāni cattāri balāni. Ajjhattikabalaṃ yā sammāsambodhiyaṃ attasannissayā dhammagāravena	1944	
PA_atk-s05_12a:1944_1	abhiruci ekantaninnajjhāsayatā, yāya mahāpuriso attādhipati lajjāpassayo abhinīhārasampanno	1944	
PA_atk-s05_12a:1944_2	ca hutvā pāramiyo pūretvā sammāsambodhiṃ pāpuṇāti. Bāhirabalaṃ yā sammāsambodhiyaṃ	1944	
PA_atk-s05_12a:1944_3	parasannissayā abhiruci ekantaninnajjhāsayatā, yāya mahāpuriso lokādhipati mānāpassayo	1944	
PA_atk-s05_12a:1944_4	abhinīhārasampanno ca hutvā pāramiyo pūretvā sammāsambodhiṃ pāpuṇāti. Upanissayabalaṃ	1944	
PA_atk-s05_12a:1944_5	yā sammāsambodhiyaṃ upanissayasampattiyā abhiruci ekantaninnajjhāsayatā, yāya mahāpuriso	1944	
PA_atk-s05_12a:1944_6	tikkhindriyo visadadhātuko satisannissayo abhinīhārasampanno ca hutvā pāramiyo pūretvā	1944	
PA_atk-s05_12a:1944_7	sammāsambodhiṃ pāpuṇāti. Payogabalaṃ yā sammāsambodhiyaṃ tajjā payogasampadā sakkaccakāritā	1944	
PA_atk-s05_12a:1944_8	sātaccakāritā, yāya mahāpuriso visuddhapayogo nirantarakārī abhinīhārasampanno ca	1944	
PA_atk-s05_12a:1944_9	hutvā pāramiyo pūretvā sammāsambodhiṃ pāpuṇāti.	1944	
PA_atk-s05_12a:1945_0	Evamayaṃ catūhi paccayehi catūhi hetūhi catūhi ca balehi sampannasamudāgamo aṭṭhaṅgasamodhānasampādito	1945	
PA_atk-s05_12a:1945_1	abhinīhāro pāramīnaṃ paccayo mūlakāraṇabhāvato. Yassa ca pavattiyā mahāpurise cattāro	1945	
PA_atk-s05_12a:1945_2	acchariyā abbhutā dhammā patiṭṭhahanti, sabbasattanikāyaṃ attano orasaputtaṃ viya	1945	
PA_atk-s05_12a:1945_3	piyacittena pariggaṇhāti. Na cassa cittaṃ puttasaṃkilesavasena saṃkilissati. Sattānaṃ	1945	
PA_atk-s05_12a:1945_4	hitasukhāvaho cassa ajjhāsayo payogo ca hoti. Attano ca buddhakārakadhammā uparūpari	1945	
PA_atk-s05_12a:1945_5	vaḍḍhanti paripaccanti ca. Yato ca mahāpuriso uḷāratamena puññābhisandena kusalābhisandena	1945	
PA_atk-s05_12a:1945_6	pavattiyā paccayena sukhassāhārena samannāgato sattānaṃ dakkhiṇeyyo uttamagāravaṭṭhānaṃ	1945	
PA_atk-s05_12a:1945_7	asadisaṃ puññakkhettañca hoti. Evamanekaguṇo anekānisaṃso mahābhinīhāro pāramīnaṃ	1945	
PA_atk-s05_12a:1945_8	paccayoti veditabbo.	1945	
PA_atk-s05_12a:1946_0	Yathā ca abhinīhāro, evaṃ mahākaruṇā upāyakosallañca. Tattha upāyakosallaṃ nāma dānādīnaṃ	1946	
PA_atk-s05_12a:1946_1	bodhisambhārabhāvassa nimittabhūtā paññā, yāhi mahākaruṇūpāyakosallatāhi mahāpurisānaṃ	1946	
PA_atk-s05_12a:1946_2	attasukhanirapekkhatā nirantaraṃ parahitakaraṇapasutatā sudukkarehipi mahābodhisattacaritehi	1946	
PA_atk-s05_12a:1946_3	visādābhāvo pasādasambuddhidassanasavanānussaraṇakālesupi sattānaṃ hitasukhappaṭilābhahetubhāvo	1946	
PA_atk-s05_12a:1946_4	ca sampajjati. Tathā hissa paññāya buddhabhāvasiddhi, karuṇāya buddhakammasiddhi,	1946	
PA_atk-s05_12a:1946_5	paññāya sayaṃ tarati, karuṇāya pare tāreti, paññāya paradukkhaṃ parijānāti, karuṇāya	1946	
PA_atk-s05_12a:1946_6	paradukkhapatikāraṃ ārabhati, paññāya ca dukkhe nibbindati, karuṇāya dukkhaṃ sampaṭicchati,	1946	
PA_atk-s05_12a:1946_7	tathā paññāya nibbānābhimukho hoti, karuṇāya vaṭṭaṃ pāpuṇāti, tathā karuṇāya saṃsārābhimukho	1946	
PA_atk-s05_12a:1946_8	hoti, paññāya tatra nābhiramati, paññāya ca sabbattha virajjati, karuṇānugatattā	1946	
PA_atk-s05_12a:1946_9	na ca na sabbesaṃ anuggahāya pavatto, karuṇāya sabbepi anukampati, paññānugatattā	1946	
PA_atk-s05_12a:1946_10	na ca na sabbattha virattacitto, paññāya ca ahaṃkāramamaṃkārābhāvo, karuṇāya ālasiyadīnatābhāvo,	19461	
PA_atk-s05_12a:1946_11	tathā paññākaruṇāhi yathākkamaṃ attaparanāthatā dhīravīrabhāvo, anattantapaaparantapatā,	19461	
PA_atk-s05_12a:1946_12	attahitaparahitanipphatti, nibbhayābhiṃsanakabhāvo, dhammādhipatilokādhipatitā, kataññupubbakāribhāvo,	19461	
PA_atk-s05_12a:1946_13	mohataṇhāvigamo, vijjācaraṇasiddhi, balavesārajjanipphattīti sabbassāpi pāramitāphalassa	19461	
PA_atk-s05_12a:1946_14	visesena upāyabhāvato paññākaruṇā pāramīnaṃ paccayo. Idañca dvayaṃ pāramīnaṃ viya	19461	
PA_atk-s05_12a:1946_15	paṇidhānassāpi paccayo.	19461	
PA_atk-s05_12a:1947_0	Tathā ussāhaummaṅgaavatthānahitacariyā ca pāramīnaṃ paccayāti veditabbā, yā buddhabhāvassa	1947	
PA_atk-s05_12a:1947_1	uppattiṭṭhānatāya buddhabhūmiyoti vuccanti. Tattha ussāho nāma bodhisambhārānaṃ abbhussahanavīriyaṃ.	1947	
PA_atk-s05_12a:1947_2	Ummaṅgo nāma bodhisambhāresu upāyakosallabhūtā paññā. Avatthānaṃ nāma adhiṭṭhānaṃ	1947	
PA_atk-s05_12a:1947_3	acalādhiṭṭhānatā. Hitacariyā nāma mettābhāvanā karuṇābhāvanā ca.	1947	
PA_atk-s05_12a:1948_0	Tathā nekkhammapavivekaalobhādosāmohanissaraṇappabhedā cha ajjhāsayā. Nekkhammajjhāsayā	1948	
PA_atk-s05_12a:1948_1	hi bodhisattā honti kāmesu gharāvāse ca dosadassāvino, tathā pavivekajjhāsayā saṅgaṇikāya	1948	
PA_atk-s05_12a:1948_2	dosadassāvino, alobhajjhāsayā lobhe dosadassāvino, adosajjhāsayā dose dosadassāvino,	1948	
PA_atk-s05_12a:1948_3	amohajjhāsayā mohe dosadassāvino, nissaraṇajjhāsayā sabbabhavesu dosadassāvinoti.	1948	
PA_atk-s05_12a:1948_4	Tasmā ete bodhisattānaṃ cha ajjhāsayā dānādīnaṃ pāramīnaṃ paccayāti veditabbā. Na	1948	
PA_atk-s05_12a:1948_5	hi lobhādīsu ādīnavadassanena alobhādīnaṃ adhikabhāvena ca vinā dānādipāramiyo sambhavanti,	1948	
PA_atk-s05_12a:1948_6	alobhādīnañhi adhikabhāvena pariccāgādininnacittatā alobhajjhāsayāditāti veditabbā.	1948	
PA_atk-s05_12a:1949_0	Yathā cete evaṃ dānajjhāsayatādayopi bodhiyā carantānaṃ bodhisattānaṃ dānādipāramīnaṃ	1949	
PA_atk-s05_12a:1949_1	paccayo. Dānajjhāsayatāya hi bodhisattā tappaṭipakkhe macchere dosadassāvino hutvā	1949	
PA_atk-s05_12a:1949_2	sammadeva dānapāramiṃ paripūrenti. Sīlajjhāsayatāya dussīlye dosadassāvino hutvā	1949	
PA_atk-s05_12a:1949_3	sammadeva sīlapāramiṃ paripūrenti. Nekkhammajjhāsayatāya kāmesu gharāvāse ca, yathābhūtañāṇajjhāsayatāya	1949	
PA_atk-s05_12a:1949_4	aññāṇe vicikicchāya ca, vīriyajjhāsayatāya kosajje, khantiyajjhāsayatāya akkhantiyaṃ,	1949	
PA_atk-s05_12a:1949_5	saccajjhāsayatāya visaṃvāde, adhiṭṭhānajjhāsayatāya anadhiṭṭhāne, mettājjhāsayatāya	1949	
PA_atk-s05_12a:1949_6	byāpāde, upekkhājjhāsayatāya lokadhammesu ādīnavadassāvino hutvā sammadeva nekkhammādipāramiyo	1949	
PA_atk-s05_12a:1949_7	paripūrenti. Dānajjhāsayatādayo dānādipāramīnaṃ nipphattikāraṇattā paccayo.	1949	
PA_atk-s05_12a:1950_0	Tathā apariccāgapariccāgādīsu yathākkamaṃ ādīnavānisaṃsapaccavekkhaṇā dānādipāramīnaṃ	1950	
PA_atk-s05_12a:1950_1	paccayo. Tatthāyaṃ paccavekkhaṇāvidhikhettavatthuhiraññasuvaṇṇagomahiṃsadāsidāsaputtadārādipariggahabyāsattacittānaṃ	1950	
PA_atk-s05_12a:1950_2	sattānaṃ khettādīnaṃ vatthukāmabhāvena bahupatthanīyabhāvato rājacorādisādhāraṇabhāvato	1950	
PA_atk-s05_12a:1950_3	vivādādhiṭṭhānato sapattakaraṇato nissārato paṭilābhaparipālanesu paraviheṭhanahetuto	1950	
PA_atk-s05_12a:1950_4	vināsanimittañca sokādianekavihitabyasanāvahato tadāsattinidānañca maccheramalapariyuṭṭhitacittānaṃ	1950	
PA_atk-s05_12a:1950_5	apāyūpapattihetubhāvatoti evaṃ vividhavipulānatthāvahāni pariggahavatthūni nāma.	1950	
PA_atk-s05_12a:1950_6	Tesaṃ pariccāgoyeva eko sotthibhāvoti pariccāge appamādo karaṇīyo.	1950	
PA_atk-s05_12a:1951_0	Api ca yācako yācamāno attano guyhassa ācikkhanato “mayhaṃ vissāsiko”ti ca, “pahāya	1951	
PA_atk-s05_12a:1951_1	gamanīyamattano santakaṃ gahetvā paralokaṃ yāhīti mayhaṃ upadesako”ti ca, “āditte	1951	
PA_atk-s05_12a:1951_2	viya agāre maraṇagginā āditte loke tato mayhaṃ santakassa apavāhakasahāyo”ti ca,	1951	
PA_atk-s05_12a:1951_3	“apavāhitassa cassa ajhāpananikkhepaṭṭhānabhūto”ti ca dānasaṅkhāte kalyāṇakammasmiṃ	1951	
PA_atk-s05_12a:1951_4	sahāyabhāvato sabbasampattīnaṃ aggabhūtāya paramadullabhāya buddhabhūmiyā sampattihetubhāvato	1951	
PA_atk-s05_12a:1951_5	ca “paramo kalyāṇamitto”ti ca paccavekkhitabbaṃ.	1951	
PA_atk-s05_12a:1952_0	Tathā “uḷāre kammani anenāhaṃ sambhāvito, tasmā sā sambhāvanā avitathā kātabbā”ti	1952	
PA_atk-s05_12a:1952_1	ca, “ekantabheditāya jīvitassa ayācitenāpi mayā dātabbaṃ, pageva yācitenā”ti ca,	1952	
PA_atk-s05_12a:1952_2	“uḷārajjhāsayehi gavesitvāpi dātabbato sayamevāgato mama puññenā”ti ca “yācakassa	1952	
PA_atk-s05_12a:1952_3	dānāpadesena mayhamevāyamanuggaho”ti ca, “ahaṃ viya ayaṃ sabbopi loko mayā anuggahetabbo”ti	1952	
PA_atk-s05_12a:1952_4	ca, “asati yācake kathaṃ mayhaṃ dānapāramī pūreyyā”ti ca, “yācakānameva catthāya	1952	
PA_atk-s05_12a:1952_5	mayā sabbo pariggahetabbo”ti ca, “maṃ ayācitvāva mama santakaṃ yācakā kadā sayameva	1952	
PA_atk-s05_12a:1952_6	gaṇheyyu”nti ca, “kathamahaṃ yācakānaṃ piyo cassaṃ manāpo”ti ca, “kathaṃ vā te mayhaṃ	1952	
PA_atk-s05_12a:1952_7	piyā cassu manāpā”ti ca, “kathaṃ vāhaṃ dadamāno datvāpi ca attamano cassaṃ pamudito	1952	
PA_atk-s05_12a:1952_8	pītisomanassajāto”ti ca, “kathaṃ vā me yācakā bhaveyyuṃ uḷāro ca dānajjhāsayo”ti	1952	
PA_atk-s05_12a:1952_9	ca, “kathaṃ vāhamayācito eva yācakānaṃ hadayamaññāya dadeyya”nti ca, “sati dhane	1952	
PA_atk-s05_12a:1952_10	yācake ca apariccāgo mahatī mayhaṃ vañcanā”ti ca, “kathaṃ vāhaṃ attano aṅgāni jīvitaṃ	19521	
PA_atk-s05_12a:1952_11	vāpi yācakānaṃ pariccajeyya”nti ca pariccāganinnatā upaṭṭhapetabbā. Api ca “attho	19521	
PA_atk-s05_12a:1952_12	nāmāyaṃ nirapekkhaṃ dāyakamanugacchati, yathā taṃ nirapekkhaṃ khepakaṃ kiṭako”ti	19521	
PA_atk-s05_12a:1952_13	ca atthe nirapekkhatāya cittaṃ uppādetabbaṃ.	19521	
PA_atk-s05_12a:1953_0	Yācamāno pana yadi piyapuggalo hoti, “piyo maṃ yācatī”ti somanassaṃ uppādetabbaṃ.	1953	
PA_atk-s05_12a:1953_1	Atha udāsīnapuggalo hoti, “ayaṃ maṃ yācamāno addhā iminā pariccāgena mitto hotī”ti	1953	
PA_atk-s05_12a:1953_2	somanassaṃ uppādetabbaṃ. Dadantopi hi yācakānaṃ piyo hotīti. Atha pana verī puggalo	1953	
PA_atk-s05_12a:1953_3	yācati, “paccatthiko maṃ yācati, ayaṃ maṃ yācamāno addhā iminā pariccāgena verī piyo	1953	
PA_atk-s05_12a:1953_4	mitto hotī”ti visesena somanassaṃ uppādetabbaṃ. Evaṃ piyapuggale viya majjhattaveripuggalesupi	1953	
PA_atk-s05_12a:1953_5	mettāpubbaṅgamaṃ karuṇaṃ upaṭṭhapetvāva dātabbaṃ.	1953	
PA_atk-s05_12a:1954_0	Sace panassa cirakālaparibhāvitattā lobhassa deyyadhammavisayā lobhadhammā uppajjeyyuṃ,	1954	
PA_atk-s05_12a:1954_1	tena bodhisattapaṭiññena iti paṭisañcikkhitabbaṃ “nanu tayā sappurisasambodhāya abhinīhāraṃ	1954	
PA_atk-s05_12a:1954_2	karontena sabbasattānaṃ upakāratthāya ayaṃ kāyo nissaṭṭho tappariccāgamayañca puññaṃ,	1954	
PA_atk-s05_12a:1954_3	tattha nāma te bāhirepi vatthusmiṃ abhisaṅgappavatti hatthisinānasadisī hoti, tasmā	1954	
PA_atk-s05_12a:1954_4	tayā na katthaci saṅgo uppādetabbo. Seyyathāpi nāma mahato bhesajjarukkhassa tiṭṭhato	1954	
PA_atk-s05_12a:1954_5	mūlaṃ mūlatthikā haranti, papaṭikaṃ tacaṃ khandhaṃ viṭapaṃ sāraṃ sākhaṃ palāsaṃ pupphaṃ	1954	
PA_atk-s05_12a:1954_6	phalaṃ phalatthikā haranti, na tassa rukkhassa ‘mayhaṃ santakaṃ ete harantī’ti vitakkasamudācāro	1954	
PA_atk-s05_12a:1954_7	hoti, evameva sabbalokahitāya ussukkamāpajjantena mayā mahādukkhe akataññuke niccāsucimhi	1954	
PA_atk-s05_12a:1954_8	kāye paresaṃ upakārāya viniyujjamāne aṇumattopi micchāvitakko na uppādetabbo. Ko	1954	
PA_atk-s05_12a:1954_9	vā ettha viseso ajjhattikabāhiresu mahābhūtesu ekantabhedanavikiraṇaviddhaṃsanadhammesu,	1954	
PA_atk-s05_12a:1954_10	kevalaṃ pana sammohavijambhitametaṃ, yadidaṃ etaṃ mama esohamasmi eso me attāti abhiniveso.	19541	
PA_atk-s05_12a:1954_11	Tasmā bāhiresu viya ajjhattikesupi karacaraṇanayanādīsu maṃsādīsu ca anapekkhena	19541	
PA_atk-s05_12a:1954_12	hutvā ‘taṃ tadatthikā harantū’ti nissaṭṭhacittena bhavitabba”nti.	19541	
PA_atk-s05_12a:1955_0	Evaṃ paṭisañcikkhato cassa sambodhāya pahitattassa kāyajīvitesu nirapekkhassa appakasireneva	1955	
PA_atk-s05_12a:1955_1	kāyavacīmanokammāni suvisuddhāni honti. So suvisuddhakāyavacīmanokammanto visuddhājīvo	1955	
PA_atk-s05_12a:1955_2	ñāyapaṭipattiyaṃ ṭhito apāyupāyakosallasamannāgamena bhiyyosomattāya deyyadhammapariccāgena	1955	
PA_atk-s05_12a:1955_3	abhayadānasaddhammadānehi ca sabbasatte anuggaṇhituṃ samattho hotīti ayaṃ tāva dānapāramiyaṃ paccavekkhaṇānayo.	1955	
PA_atk-s05_12a:1956_0	Sīlapāramiyaṃ pana evaṃ paccavekkhitabbaṃ – idañhi sīlaṃ nāma gaṅgodakādīhi visodhetuṃ	1956	
PA_atk-s05_12a:1956_1	asakkuṇeyyassa dosamalassa vikkhālanajalaṃ, haricandanādīhi vinetuṃ asakkuṇeyyassa	1956	
PA_atk-s05_12a:1956_2	rāgādipariḷāhassa vinayanaṃ, hāramakuṭakuṇḍalādīhi pacurajanālaṅkārehi asādhāraṇo	1956	
PA_atk-s05_12a:1956_3	sādhūnaṃ alaṅkāraviseso, sabbadisāvāyanato akittimo sabbakālānurūpo ca surabhigandho,	1956	
PA_atk-s05_12a:1956_4	khattiyamahāsālādīhi devatāhi ca vandanīyādibhāvāvahanato paramo vasīkaraṇamanto,	1956	
PA_atk-s05_12a:1956_5	cātumahārājikādidevalokārohaṇasopānapanti, jhānābhiññānaṃ adhigamūpāyo, nibbānamahānagarassa	1956	
PA_atk-s05_12a:1956_6	sampāpakamaggo, sāvakabodhipaccekabodhisammāsambodhīnaṃ patiṭṭhānabhūmi, yaṃ yaṃ	1956	
PA_atk-s05_12a:1956_7	vā panicchitaṃ patthitaṃ, tassa tassa samijjhanūpāyabhāvato cintāmaṇikapparukkhādike ca atiseti.	1956	
PA_atk-s05_12a:1957_0	Vuttañcetaṃ bhagavatā – “ijjhati, bhikkhave, sīlavato cetopaṇidhivisuddhattā”ti.	1957	
PA_atk-s05_12a:1957_1	Aparampi vuttaṃ – “ākaṅkheyya ce, bhikkhave, bhikkhu ‘sabrahmacārīnaṃ piyo ca assaṃ	1957	
PA_atk-s05_12a:1957_2	manāpo ca garu ca bhāvanīyo cā’ti, sīlesvevassa paripūrakārī”tiādi. Tathā “avippaṭisāratthāni	1957	
PA_atk-s05_12a:1957_3	kho, ānanda, kusalāni sīlānī”ti. “Pañcime, gahapatayo, ānisaṃsā sīlavato sīlasampadāyā”tiādisuttānañca	1957	
PA_atk-s05_12a:1957_4	vasena sīlassa guṇā paccavekkhitabbā. Tathā aggikkhandhopamasuttādīnaṃ vasena sīlavirahe	1957	
PA_atk-s05_12a:1957_5	ādīnavā. Pītisomanassanimittato attānuvādaparāpavādadaṇḍaduggatibhayābhāvato viññūhi	1957	
PA_atk-s05_12a:1957_6	pāsaṃsabhāvato avippaṭisārahetuto sotthiṭṭhānato atijanasāpateyyādhipateyyāyurūpaṭṭhānabandhumittasampattīnaṃ	1957	
PA_atk-s05_12a:1957_7	atisayanato ca sīlaṃ paccavekkhitabbaṃ. Sīlavato hi attano sīlasampadāhetu mahantaṃ	1957	
PA_atk-s05_12a:1957_8	pītisomanassaṃ uppajjati – “kataṃ vata mayā kusalaṃ, kataṃ kalyāṇaṃ, kataṃ bhīruttāṇa”nti.	1957	
PA_atk-s05_12a:1958_0	Tathā sīlavato attā na upavadati, na pare viññū, daṇḍaduggatibhayānaṃ sambhavo eva	1958	
PA_atk-s05_12a:1958_1	natthi. “Sīlavā purisapuggalo kalyāṇadhammo”ti viññūnaṃ pāsaṃso hoti. Tathā sīlavato	1958	
PA_atk-s05_12a:1958_2	yvāyaṃ “kataṃ vata mayā pāpaṃ, kataṃ luddakaṃ, kataṃ kibbisa”nti dussīlassa vippaṭisāro	1958	
PA_atk-s05_12a:1958_3	uppajjati, so na hoti. Sīlañca nāmetaṃ appamādādhiṭṭhānato bhogabyasanādiparihāramukhena	1958	
PA_atk-s05_12a:1958_4	mahato atthassa sādhanato maṅgalabhāvato ca paramaṃ sotthiṭṭhānaṃ, nihīnajaccopi	1958	
PA_atk-s05_12a:1958_5	sīlavā khattiyamahāsālādīnaṃ pūjanīyo hotīti kulasampattiṃ atiseti sīlasampadā, “taṃ	1958	
PA_atk-s05_12a:1958_6	kiṃ maññasi, mahārāja? Idha te assa dāso kammakaro”tiādivacanañcettha sādhakaṃ. Corādīhi	1958	
PA_atk-s05_12a:1958_7	asādhāraṇato paralokānugamanato mahapphalabhāvato samathādiguṇādhiṭṭhānato ca bāhiradhanaṃ	1958	
PA_atk-s05_12a:1958_8	atiseti sīlaṃ. Paramassa cittissariyassa adhiṭṭhānabhāvato khattiyādīnaṃ issariyaṃ	1958	
PA_atk-s05_12a:1958_9	atiseti sīlaṃ. Sīlanimittañhi taṃtaṃsattanikāyesu sattānaṃ issariyaṃ, vassasatadīghappamāṇato	1958	
PA_atk-s05_12a:1958_10	jīvitato ekāhampi sīlavato jīvitassa visiṭṭhatāvacanato sati ca jīvite sikkhānikkhipanassa	19581	
PA_atk-s05_12a:1958_11	maraṇatāvacanato sīlaṃ jīvitato visiṭṭhataraṃ. Verīnampi manuññabhāvāvahanato jarārogavipattīhi	19581	
PA_atk-s05_12a:1958_12	anabhibhavanīyato ca rūpasampattiṃ atiseti sīlaṃ. Pāsādahammiyādiṭṭhānavisese rājayuvarājasenāpatiādiṭṭhānavisese	19581	
PA_atk-s05_12a:1958_13	ca atiseti sīlaṃ sukhavisesādhiṭṭhānabhāvato. Sabhāvasiniddhe santikāvacarepi bandhujane	19581	
PA_atk-s05_12a:1958_14	mittajane ca atiseti ekantahitasampādanato paralokānugamanato ca “na taṃ mātāpitā	19581	
PA_atk-s05_12a:1958_15	kayirā”tiādivacanañcettha sādhakaṃ. Tathā hatthiassarathapattibalakāyehi mantāgadasotthānappayogehi	19581	
PA_atk-s05_12a:1958_16	ca durārakkhaṃ attānaṃ ārakkhābhāvena sīlameva visiṭṭhataraṃ attādhīnato aparādhīnato	19581	
PA_atk-s05_12a:1958_17	mahāvisayato ca. Tenevāha – “dhammo have rakkhati dhammacāri”ntiādi. Evamanekaguṇasamannāgataṃ	19581	
PA_atk-s05_12a:1958_18	sīlanti paccavekkhantassa aparipuṇṇā ceva sīlasampadā pāripūriṃ gacchati aparisuddhā ca pārisuddhiṃ.	19581	
PA_atk-s05_12a:1959_0	Sace panassa dīgharattaṃ paricayena sīlapaṭipakkhā dhammā dosādayo antarantarā uppajjeyyuṃ,	1959	
PA_atk-s05_12a:1959_1	tena bodhisattapaṭiññena evaṃ paṭisañcikkhitabbaṃ – nanu tayā sambodhāya paṇidhānaṃ	1959	
PA_atk-s05_12a:1959_2	kataṃ, sīlavikalena ca na sakkā lokiyāpi sampattiyo pāpuṇituṃ, pageva lokuttarā,	1959	
PA_atk-s05_12a:1959_3	sabbasampattīnaṃ pana aggabhūtāya sammāsambodhiyā adhiṭṭhānabhūtena sīlena paramukkaṃsagatena	1959	
PA_atk-s05_12a:1959_4	bhavitabbaṃ, tasmā “kikīva aṇḍa”ntiādinā vuttanayena sammā sīlaṃ rakkhantena suṭṭhutaraṃ	1959	
PA_atk-s05_12a:1959_5	tayā pesalena bhavitabbaṃ.	1959	
PA_atk-s05_12a:1960_0	Api ca tayā dhammadesanāya yānattaye sattānaṃ avatāraṇaparipācanāni kātabbāni, sīlavikalassa	1960	
PA_atk-s05_12a:1960_1	ca vacanaṃ na paccetabbaṃ hoti, asappāyāhāravicārassa viya vejjassa tikicchanaṃ,	1960	
PA_atk-s05_12a:1960_2	tasmā kathāhaṃ saddheyyo hutvā sattānaṃ avatāraṇaparipācanāni kareyyanti sabhāvaparisuddhasīlena	1960	
PA_atk-s05_12a:1960_3	bhavitabbaṃ. Kiñca jhānādiguṇavisesayogena me sattānaṃ upakārakaraṇasamatthatā paññāpāramiādiparipūraṇañca,	1960	
PA_atk-s05_12a:1960_4	jhānādayo ca guṇā sīlapārisuddhiṃ vinā na sambhavantīti sammadeva sīlaṃ parisodhetabbaṃ.	1960	
PA_atk-s05_12a:1961_0	Tathā “sambādho gharāvāso rajopatho”tiādinā gharāvāse, “aṭṭhikaṅkalūpamā kāmā”tiādinā	1961	
PA_atk-s05_12a:1961_1	“mātāpi puttena vivadatī”tiādinā ca kāmesu, “seyyathāpi puriso iṇaṃ ādāya kammante	1961	
PA_atk-s05_12a:1961_2	payojeyyā”tiādinā kāmacchandādīsu ādīnavadassanapubbaṅgamā vuttavipariyāyena “abbhokāso	1961	
PA_atk-s05_12a:1961_3	pabbajjā”tiādinā pabbajjādīsu ānisaṃsapaṭisaṅkhāvasena nekkhammapāramiyaṃ paccavekkhaṇā	1961	
PA_atk-s05_12a:1961_4	veditabbā. Ayamettha saṅkhepo, vitthāro pana dukkhakkhandha- āsivisopamasuttā- divasena veditabbo.	1961	
PA_atk-s05_12a:1962_0	Tathā “paññāya vinā dānādayo dhammā na visujjhanti, yathāsakaṃ byāpārasamatthā ca	1962	
PA_atk-s05_12a:1962_1	na hontī”ti paññāguṇā manasikātabbā. Yatheva hi jīvitena vinā sarīrayantaṃ na sobhati,	1962	
PA_atk-s05_12a:1962_2	na ca attano kiriyāsu paṭipattisamatthaṃ hoti, yathā ca cakkhādīni indriyāni viññāṇena	1962	
PA_atk-s05_12a:1962_3	vinā yathāsakaṃ visayesu kiccaṃ kātuṃ nappahonti, evaṃ saddhādīni indriyāni paññāya	1962	
PA_atk-s05_12a:1962_4	vinā sakiccapaṭipattiyaṃ asamatthānīti pariccāgādipaṭipattiyaṃ paññā padhānakāraṇaṃ.	1962	
PA_atk-s05_12a:1962_5	Ummīlitapaññācakkhukā hi mahābodhisattā attano aṅgapaccaṅgānipi datvā anattukkaṃsakā	1962	
PA_atk-s05_12a:1962_6	aparavambhakā ca honti, bhesajjarukkhā viya vikapparahitā kālattayepi somanassajātā.	1962	
PA_atk-s05_12a:1962_7	Paññāvasena hi upāyakosallayogato pariccāgo parahitappavattiyā dānapāramibhāvaṃ upeti.	1962	
PA_atk-s05_12a:1962_8	Attatthañhi dānaṃ vaḍḍhisadisaṃ hoti.	1962	
PA_atk-s05_12a:1963_0	Tathā paññāya abhāvena taṇhādisaṃkilesāviyogato sīlassa visuddhi eva na sambhavati,	1963	
PA_atk-s05_12a:1963_1	kuto sabbaññuguṇādhiṭṭhānabhāvo. Paññavā eva ca gharāvāse kāmaguṇesu saṃsāre ca ādīnavaṃ	1963	
PA_atk-s05_12a:1963_2	pabbajjāya jhānasamāpattiyaṃ nibbāne ca ānisaṃsaṃ suṭṭhu sallakkhento pabbajitvā	1963	
PA_atk-s05_12a:1963_3	jhānasamāpattiyo nibbattetvā nibbānābhimukho pare ca tattha patiṭṭhāpeti. Vīriyañca	1963	
PA_atk-s05_12a:1963_4	paññāvirahitaṃ yathicchitamatthaṃ na sādheti durārambhabhāvato. Varameva hi anārambho	1963	
PA_atk-s05_12a:1963_5	durārambhato, paññāsahitena pana vīriyena na kiñci duradhigamaṃ upāyapaṭipattito.	1963	
PA_atk-s05_12a:1963_6	Tathā paññavā eva parāpakārādīnaṃ adhivāsakajātiko hoti, na duppañño. Paññāvirahitassa	1963	
PA_atk-s05_12a:1963_7	ca parehi upanītā apakārā khantiyā paṭipakkhameva anubrūhenti, paññavato pana te	1963	
PA_atk-s05_12a:1963_8	khantisampattiyā paribrūhanavasena assā thirabhāvāya saṃvattanti. Paññavā eva tīṇipi	1963	
PA_atk-s05_12a:1963_9	saccāni nesaṃ kāraṇāni paṭipakkhe ca yathābhūtaṃ jānitvā paresaṃ avisaṃvādako hoti.	1963	
PA_atk-s05_12a:1964_0	Tathā paññābalena attānaṃ upatthambhetvā dhitisampadāya sabbapāramīsu acalasamādānādhiṭṭhāno	1964	
PA_atk-s05_12a:1964_1	hoti. Paññavā eva ca piyamajjhattaverivibhāgaṃ akatvā sabbattha hitūpasaṃhārakusalo	1964	
PA_atk-s05_12a:1964_2	hoti. Tathā paññāvasena lābhālābhādilokadhammasannipāte nibbikāratāya majjhatto hoti.	1964	
PA_atk-s05_12a:1964_3	Evaṃ sabbāsaṃ pāramīnaṃ paññāva pārisuddhihetūti paññāguṇā paccavekkhitabbā. Api	1964	
PA_atk-s05_12a:1964_4	ca paññāya vinā na dassanasampatti, antarena ca diṭṭhisampadaṃ na sīlasampadā, sīladiṭṭhisampadāvirahitassa	1964	
PA_atk-s05_12a:1964_5	na samādhisampadā, asamāhitena ca na sakkā attahitamattampi sādhetuṃ, pageva ukkaṃsagataṃ	1964	
PA_atk-s05_12a:1964_6	parahitanti parahitāya paṭipannena “nanu tayā sakkaccaṃ paññāya parivuddhiyaṃ āyogo	1964	
PA_atk-s05_12a:1964_7	karaṇīyo”ti bodhisattena attā ovaditabbo. Paññānubhāvena hi mahāsatto caturadhiṭṭhānādhiṭṭhito	1964	
PA_atk-s05_12a:1964_8	catūhi saṅgahavatthūhi lokaṃ anuggaṇhanto satte niyyānamagge avatāreti, indriyāni	1964	
PA_atk-s05_12a:1964_9	ca nesaṃ paripāceti.	1964	
PA_atk-s05_12a:1965_0	Tathā paññābalena khandhāyatanādīsu pavicayabahulopavattinivattiyo yāthāvato parijānanto	1965	
PA_atk-s05_12a:1965_1	dānādayo guṇe visesanibbedhabhāgiyabhāvaṃ nayanto bodhisattasikkhāya paripūrakārī	1965	
PA_atk-s05_12a:1965_2	hotīti evamādinā anekākāravokāre paññāguṇe vavatthapetvā paññāpāramī anubrūhetabbā.	1965	
PA_atk-s05_12a:1966_0	Tathā dissamānānipi lokiyāni kammāni nihīnavīriyena pāpuṇituṃ asakkuṇeyyāni, agaṇitakhedena	1966	
PA_atk-s05_12a:1966_1	pana āraddhavīriyena duradhigamaṃ nāma natthi. Nihīnavīriyo hi “saṃsāramahoghato	1966	
PA_atk-s05_12a:1966_2	sabbasatte santāressāmī”ti ārabhitumeva na sakkuṇāti. Majjhimo ārabhitvā antarā vosānamāpajjati.	1966	
PA_atk-s05_12a:1966_3	Ukkaṭṭhavīriyo pana attasukhanirapekkho ārambhapāramimadhigacchatīti vīriyasampatti	1966	
PA_atk-s05_12a:1966_4	paccavekkhitabbā. Api ca “yassa attano eva saṃsārapaṅkato samuddharaṇatthamārambho,	1966	
PA_atk-s05_12a:1966_5	tassāpi na vīriyassa sithilabhāve manorathānaṃ matthakappatti sakkā sambhāvetuṃ,	1966	
PA_atk-s05_12a:1966_6	pageva sadevakassa lokassa samuddharaṇatthaṃ katābhinīhārenā”ti ca “rāgādīnaṃ dosagaṇānaṃ	1966	
PA_atk-s05_12a:1966_7	mattamahāgajānaṃ viya dunnivārabhāvato tannidānānañca kammasamādānānaṃ ukkhittāsikavadhakasadisabhāvato	1966	
PA_atk-s05_12a:1966_8	tannimittānañca duggatīnaṃ sabbadā vivaṭamukhabhāvato, tattha niyojakānañca pāpamittānaṃ	1966	
PA_atk-s05_12a:1966_9	sadā sannihitabhāvato tadovādakāritāya ca bālassa puthujjanabhāvassa satisambhave	1966	
PA_atk-s05_12a:1966_10	yuttaṃ sayameva saṃsāradukkhato nissaritunti micchāvitakkā vīriyānubhāvena dūrībhavantī”ti	19661	
PA_atk-s05_12a:1966_11	ca “yadi pana sambodhi attādhīnena vīriyena sakkā samadhigantuṃ, kimettha dukkara”nti	19661	
PA_atk-s05_12a:1966_12	ca evamādinā nayena vīriyaguṇā paccavekkhitabbā.	19661	
PA_atk-s05_12a:1967_0	Tathā khanti nāmāyaṃ niravasesaguṇapaṭipakkhassa kodhassa vidhamanato guṇasampādane	1967	
PA_atk-s05_12a:1967_1	sādhūnamappaṭihatamāyudhaṃ, parābhibhavasamatthānaṃ alaṅkāro, samaṇabrāhmaṇānaṃ balasampadā,	1967	
PA_atk-s05_12a:1967_2	kodhaggivinayanaudakadhārā, kalyāṇassa kittisaddassa sañjātideso, pāpapuggalānaṃ	1967	
PA_atk-s05_12a:1967_3	vacīvisavūpasamakaro mantāgado, saṃvare ṭhitānaṃ paramā dhīrapakati, gambhīrāsayatāya	1967	
PA_atk-s05_12a:1967_4	sāgaro, dosamahāsāgarassa velā, apāyadvārassa pidahanakavāṭaṃ, devabrahmalokānaṃ	1967	
PA_atk-s05_12a:1967_5	ārohaṇasopānaṃ, sabbaguṇānaṃ adhivāsanabhūmi, uttamā kāyavacīmanovisuddhīti manasikātabbaṃ.	1967	
PA_atk-s05_12a:1968_0	Api ca “ete sattā khantisampattiyā abhāvato idhaloke tappanti, paraloke ca tapanīyadhammānuyogato”ti	1968	
PA_atk-s05_12a:1968_1	ca “yadipi parāpakāranimittaṃ dukkhaṃ uppajjati, tassa pana dukkhassa khettabhūto	1968	
PA_atk-s05_12a:1968_2	attabhāvo bījabhūtañca kammaṃ mayāva abhisaṅkhata”nti ca “tassa ca dukkhassa āṇaṇyakāraṇameta”nti	1968	
PA_atk-s05_12a:1968_3	ca “apakārake asati kathaṃ mayhaṃ khantisampadā sambhavatī”ti ca “yadipāyaṃ etarahi	1968	
PA_atk-s05_12a:1968_4	apakārako, ayaṃ nāma pubbe anena mayhaṃ upakāro kato”ti ca “apakāro eva vā khantinimittatāya	1968	
PA_atk-s05_12a:1968_5	upakāro”ti ca “sabbepime sattā mayhaṃ puttasadisā, puttakatāparādhesu ca ko kujjhissatī”ti	1968	
PA_atk-s05_12a:1968_6	ca “yena kodhapisācāvesena ayaṃ mayhaṃ aparajjhati, svāyaṃ kodhabhūtāveso mayā vinetabbo”ti	1968	
PA_atk-s05_12a:1968_7	ca, “yena apakārena idaṃ mayhaṃ dukkhaṃ uppannaṃ, tassa ahampi nimitta”nti ca, “yehi	1968	
PA_atk-s05_12a:1968_8	dhammehi apakāro kato, yattha ca kato, sabbepi te tasmiṃ eva khaṇe niruddhā kassidāni	1968	
PA_atk-s05_12a:1968_9	kena kopo kātabbo”ti ca, “anattatāya sabbadhammānaṃ ko kassa aparajjhatī”ti ca paccavekkhantena	1968	
PA_atk-s05_12a:1968_10	khantisampadā anubrūhetabbā.	19681	
PA_atk-s05_12a:1969_0	Yadi panassa dīgharattaṃ paricayena parāpakāranimittako kodho cittaṃ pariyādāya tiṭṭheyya,	1969	
PA_atk-s05_12a:1969_1	tena iti paṭisañcikkhitabbaṃ – “khanti nāmesā parāpakārassa paṭipakkhapaṭipattīnaṃ	1969	
PA_atk-s05_12a:1969_2	paccupakārakāraṇa”nti ca “apakāro ca mayhaṃ dukkhūpanisā saddhāti dukkhuppādanena	1969	
PA_atk-s05_12a:1969_3	saddhāya sabbaloke anabhiratisaññāya ca paccayo”ti ca, “indriyapakati hesā yadidaṃ	1969	
PA_atk-s05_12a:1969_4	iṭṭhāniṭṭhavisayasamāyogo. Tattha aniṭṭhavisayasamāyogo mayhaṃ na siyāti taṃ kutettha	1969	
PA_atk-s05_12a:1969_5	labbhā”ti ca “kodhavasiko satto kodhena ummatto vikkhittacitto, tattha kiṃ paccapakārenā”ti	1969	
PA_atk-s05_12a:1969_6	ca “sabbepime sattā sammāsambuddhena orasaputtā viya paripālitā, tasmā na tattha	1969	
PA_atk-s05_12a:1969_7	mayā cittakopo kātabbo”ti ca, “aparādhake ca sati guṇe guṇavati mayā kopo na kātabbo”ti	1969	
PA_atk-s05_12a:1969_8	ca, “asati guṇe visesena karuṇāyitabbo”ti ca “kopena ca mayhaṃ guṇayasā nihīyantī”ti	1969	
PA_atk-s05_12a:1969_9	ca, “kujjhanena mayhaṃ dubbaṇṇadukkhaseyyādayo sapattakantā āgacchantī”ti ca, “kodho	1969	
PA_atk-s05_12a:1969_10	ca nāmāyaṃ sabbāhitakārako sabbahitavināsako balavā paccatthiko”ti ca, “sati ca khantiyā	19691	
PA_atk-s05_12a:1969_11	na koci paccatthiko”ti ca, “aparādhakena aparādhanimittaṃ yaṃ āyatiṃ laddhabbaṃ dukkhaṃ	19691	
PA_atk-s05_12a:1969_12	sati ca khantiyā mayhaṃ tadabhāvo”ti ca, “cintanena kujjhantena ca mayā paccatthikoyeva	19691	
PA_atk-s05_12a:1969_13	anuvattito hotī”ti ca, “kodhe ca mayā khantiyā abhibhūte tassa dāsabhūto paccatthiko	19691	
PA_atk-s05_12a:1969_14	sammadeva abhibhūto hotī”ti ca, “kodhanimittaṃ khantiguṇapariccāgo mayhaṃ na yutto”ti	19691	
PA_atk-s05_12a:1969_15	ca, “sati ca kodhe guṇavirodhapaccanīkadhamme kathaṃ me sīlādidhammā pāripūriṃ gaccheyyuṃ,	19691	
PA_atk-s05_12a:1969_16	asati ca tesu kathāhaṃ sattānaṃ upakārabahulo paṭiññānurūpaṃ uttamaṃ sampattiṃ pāpuṇissāmī”ti	19691	
PA_atk-s05_12a:1969_17	ca, “khantiyā ca sati bahiddhā vikkhepābhāvato samāhitassa sabbe saṅkhārā aniccato	19691	
PA_atk-s05_12a:1969_18	dukkhato sabbe dhammā anattato nibbānañca asaṅkhatāmatasantapaṇītatādibhāvato nijjhānaṃ	19691	
PA_atk-s05_12a:1969_19	khamanti buddhadhammā ca acinteyyāparimeyyappabhāvā”ti.	19691	
PA_atk-s05_12a:1970_0	Tato ca anulomiyaṃ khantiyaṃ ṭhito kevalā ime attattaniyabhāvarahitā dhammamattā	1970	
PA_atk-s05_12a:1970_1	yathāsakaṃ paccayehi uppajjanti vayanti, na kutoci āgacchanti, na kuhiñci gacchanti,	1970	
PA_atk-s05_12a:1970_2	na ca katthaci patiṭṭhitā, na cettha koci kassaci byāpāroti ahaṃkāramamaṃkārānadhiṭṭhānatā	1970	
PA_atk-s05_12a:1970_3	nijjhānaṃ khamati, yena bodhisatto bodhiyā niyato anāvattidhammo hotīti evamādinā	1970	
PA_atk-s05_12a:1970_4	khantipāramiyā paccavekkhaṇā veditabbā.	1970	
PA_atk-s05_12a:1971_0	Tathā saccena vinā sīlādīnaṃ asambhavato paṭiññānurūpaṃ paṭipattiyā abhāvato ca,	1971	
PA_atk-s05_12a:1971_1	saccadhammātikkame ca sabbapāpadhammānaṃ samosaraṇato asaccasandhassa apaccayikabhāvato	1971	
PA_atk-s05_12a:1971_2	āyatiñca anādeyyavacanatāvahanato sampannasaccassa ca, sabbaguṇādhiṭṭhānabhāvato	1971	
PA_atk-s05_12a:1971_3	saccādhiṭṭhānena sabbabodhisambhārānaṃ pārisuddhipāripūrisāmatthiyato sabhāvadhammāvisaṃvādanena	1971	
PA_atk-s05_12a:1971_4	sabbabodhisambhārakiccakaraṇato bodhisattapaṭipattiyā ca, parinipphattitotiādinā	1971	
PA_atk-s05_12a:1971_5	saccapāramiyā sampattiyo paccavekkhitabbā.	1971	
PA_atk-s05_12a:1972_0	Tathā dānādīsu daḷhasamādānaṃ taṃpaṭipakkhasannipāte ca nesaṃ acalādhiṭṭhānaṃ tattha	1972	
PA_atk-s05_12a:1972_1	ca dhīravīrabhāvaṃ vinā na dānādisambhārā sambodhinimittā sambhavantītiādinā adhiṭṭhāne	1972	
PA_atk-s05_12a:1972_2	guṇā paccavekkhitabbā.	1972	
PA_atk-s05_12a:1973_0	Tathā “attahitamatte avatiṭṭhantenāpi sattesu hitacittataṃ vinā na sakkā idhalokaparalokasampattiyo	1973	
PA_atk-s05_12a:1973_1	pāpuṇituṃ, pageva sabbasatte nibbānasampattiyaṃ patiṭṭhāpetukāmenā”ti ca, “pacchā	1973	
PA_atk-s05_12a:1973_2	sabbasattānaṃ lokuttarasampattiṃ ākaṅkhantena idāni lokiyasampattiākaṅkhā yuttarūpā”ti	1973	
PA_atk-s05_12a:1973_3	ca, “idāni āsayamattena paresaṃ hitasukhūpasaṃhāraṃ kātuṃ asakkonto kadā payogena	1973	
PA_atk-s05_12a:1973_4	taṃ sādhessāmī”ti ca, “idāni mayā hitasukhūpasaṃhārena saṃvaḍḍhitā pacchā dhammasaṃvibhāgasahāyā	1973	
PA_atk-s05_12a:1973_5	mayhaṃ bhavissantī”ti ca, “etehi vinā na mayhaṃ bodhisambhārā sambhavanti, tasmā	1973	
PA_atk-s05_12a:1973_6	sabbabuddhaguṇavibhūtinipphattikāraṇattā mayhaṃ ete paramaṃ puññakkhettaṃ anuttaraṃ	1973	
PA_atk-s05_12a:1973_7	kusalāyatanaṃ uttamaṃ gāravaṭṭhāna”nti ca, savisesaṃ sattesu sabbesu hitajjhāsayatā	1973	
PA_atk-s05_12a:1973_8	paccupaṭṭhapetabbā, kiñca karuṇādhiṭṭhānatopi sabbasattesu mettā anubrūhetabbā. Vimariyādīkatena	1973	
PA_atk-s05_12a:1973_9	hi cetasā sattesu hitasukhūpasaṃhāraniratassa tesaṃ ahitadukkhāpanayanakāmatā balavatī	1973	
PA_atk-s05_12a:1973_10	uppajjati daḷhamūlā. Karuṇā ca sabbesaṃ buddhakārakadhammānaṃ ādi caraṇaṃ patiṭṭhā	19731	
PA_atk-s05_12a:1973_11	mūlaṃ mukhaṃ pamukhanti evamādinā mettāya guṇā paccavekkhitabbā.	19731	
PA_atk-s05_12a:1974_0	Tathā “upekkhāya abhāve sattehi katā vippakārā cittassa vikāraṃ uppādeyyuṃ, sati	1974	
PA_atk-s05_12a:1974_1	ca cittavikāre dānādīnaṃ sambhārānaṃ sambhavo eva natthī”ti ca, “mettāsinehena sinehite	1974	
PA_atk-s05_12a:1974_2	citte upekkhāya vinā sambhārānaṃ pārisuddhi na hotī”ti ca, “anupekkhako sambhāresu	1974	
PA_atk-s05_12a:1974_3	puññasambhāraṃ tabbipākañca sattahitatthaṃ pariṇāmetuṃ na sakkotī”ti ca, “upekkhāya	1974	
PA_atk-s05_12a:1974_4	abhāve deyyadhammapaṭiggāhakānaṃ vibhāgaṃ akatvā pariccajituṃ na sakkotī”ti ca, “upekkhārahitena	1974	
PA_atk-s05_12a:1974_5	jīvitaparikkhārānaṃ jīvitassa ca antarāyaṃ amanasikaritvā sīlavisodhanaṃ kātuṃ na	1974	
PA_atk-s05_12a:1974_6	sakkotī”ti ca, tathā upekkhāvasena aratiratisahasseva nekkhammabalasiddhito upapattito	1974	
PA_atk-s05_12a:1974_7	ikkhaṇavasena sabbasambhārakiccanipphattito accāraddhassa vīriyassa anupekkhaṇe padhānakiccākaraṇato	1974	
PA_atk-s05_12a:1974_8	upekkhato eva titikkhānijjhānasambhavato upekkhāvasena sattasaṅkhārānaṃ avisaṃvādanato	1974	
PA_atk-s05_12a:1974_9	lokadhammānaṃ ajjhupekkhaṇena samādinnadhammesu acalādhiṭṭhānasiddhito parāpakārādīsu	1974	
PA_atk-s05_12a:1974_10	anābhogavaseneva mettāvihāranipphattitoti sabbabodhisambhārānaṃ samādānādhiṭṭhānapāripūrinipphattiyo	19741	
PA_atk-s05_12a:1974_11	upekkhānubhāvena sampajjantīti evamādinā nayena upekkhāpāramī paccavekkhitabbā. Evaṃ	19741	
PA_atk-s05_12a:1974_12	apariccāgapariccāgādīsu yathākkamaṃ ādīnavānisaṃsapaccavekkhaṇā dānādipāramīnaṃ paccayoti daṭṭhabbaṃ.	19741	
PA_atk-s05_12a:1975_0	Tathā saparikkhārā pañcadasa caraṇadhammā pañca ca abhiññāyo. Tattha caraṇadhammā	1975	
PA_atk-s05_12a:1975_1	nāma sīlasaṃvaro, indriyesu guttadvāratā, bhojane mattaññutā, jāgariyānuyogo, satta	1975	
PA_atk-s05_12a:1975_2	saddhammā, cattāri jhānāni ca. Tesu sīlādīnaṃ catunnaṃ terasāpi dhutadhammā appicchatādayo	1975	
PA_atk-s05_12a:1975_3	ca parikkhārā. Saddhammesu saddhāya buddhadhammasaṅghasīlacāgadevatūpasamānussatilūkhapuggalaparivajjana-	1975	
PA_atk-s05_12a:1975_4	siniddhapuggalasevanapasādanīyadhammapaccavekkhaṇatadadhimuttatā parikkhāro. Hirottappānaṃ	1975	
PA_atk-s05_12a:1975_5	akusalādīnavapaccavekkhaṇaapāyādīnavapaccavekkhaṇakusaladhammūpatthambhana- bhāvapaccavekkhaṇahirottapparahitapuggalaparivajjanahirottappasampannapuggalasenatadadhimuttatā.	1975	
PA_atk-s05_12a:1975_6	Bāhusaccassa pubbayogaparipucchaka- bhāvasaddhammābhiyogaanavajjavijjāṭṭhānādiparicayaparipakkindriyatākilesadūrībhāvaappassuta-	1975	
PA_atk-s05_12a:1975_7	parivajjanabahussutasevanatadadhimuttatā. Vīriyassa apāyabhayapaccavekkhaṇa- gamanavīthipaccavekkhaṇadhammamahattapaccavekkhaṇathinamiddhavinodanakusītapuggalaparivajjana-	1975	
PA_atk-s05_12a:1975_8	āraddhavīriyapuggalasevanasammappadhānapaccavekkhaṇatadadhimuttatā. Satiyā satisampajaññamuṭṭhassatipuggalaparivajjanaupaṭṭhitassatipuggalasevanatadadhimuttatā.	1975	
PA_atk-s05_12a:1975_9	Paññāya paripucchakabhāravatthuvisadakiriyāindriyasamattapaṭipādanaduppaññapuggala-	1975	
PA_atk-s05_12a:1975_10	parivajjanapaññavantapuggalasevanagambhīrañāṇacariyapaccavekkhaṇatadadhimuttatā.	19751	
PA_atk-s05_12a:1975_11	Catunnaṃ jhānānaṃ sīlādicatukkaṃ aṭṭhatiṃsāya ārammaṇesu pubbabhāgabhāvanā āvajjanādivasībhāvakaraṇañca	19751	
PA_atk-s05_12a:1975_12	parikkhāro. Tattha sīlādīhi payogasuddhiyā sattānaṃ abhayadāne āsayasuddhiyā āmisadāne	19751	
PA_atk-s05_12a:1975_13	ubhayasuddhiyā dhammadāne samattho hotītiādinā caraṇādīnaṃ dānādisambhārānaṃ paccayabhāvo	19751	
PA_atk-s05_12a:1975_14	yathārahaṃ niddhāretabbo. Ativitthārabhayena na niddhārayimhāti. Evaṃ sampatticakkādayopi	19751	
PA_atk-s05_12a:1975_15	dānādīnaṃ paccayoti veditabbā.	19751	
PA_atk-s05_12a:1976_0	Ko saṃkilesoti? Avisesena taṇhādīhi parāmaṭṭhabhāvo pāramīnaṃ saṃkileso, visesena	1976	
PA_atk-s05_12a:1976_1	pana deyyadhammapaṭiggāhakavikappā dānapāramiyā saṃkileso. Sattakālavikappā sīlapāramiyā,	1976	
PA_atk-s05_12a:1976_2	kāmabhavatadupasamesu abhiratianabhirativikappā nekkhammapāramiyā, ahaṃ mamāti vikappā	1976	
PA_atk-s05_12a:1976_3	paññāpāramiyā, līnuddhaccavikappā vīriyapāramiyā, attaparavikappā khantipāramiyā,	1976	
PA_atk-s05_12a:1976_4	adiṭṭhādīsu diṭṭhādivikappā saccapāramiyā, bodhisambhāratabbipakkhesu dosaguṇavikappā	1976	
PA_atk-s05_12a:1976_5	adhiṭṭhānapāramiyā, hitāhitavikappā mettāpāramiyā, iṭṭhāniṭṭhavikappā upekkhāpāramiyā	1976	
PA_atk-s05_12a:1976_6	saṃkilesoti daṭṭhabbaṃ.	1976	
PA_atk-s05_12a:1977_0	Kiṃ vodānanti? Taṇhādīhi anupaghāto yathāvuttavikappaviraho ca etāsaṃ vodānanti veditabbaṃ.	1977	
PA_atk-s05_12a:1977_1	Anupahatā hi taṇhāmānadiṭṭhikodhūpanāhamakkhapaḷāsaissāmacchariya- māyāsāṭheyyathambhasārambhamadappamādādīhi	1977	
PA_atk-s05_12a:1977_2	kilesehi deyyadhammapaṭiggāhakavikappādirahitā ca dānādipāramiyo parisuddhā pabhassarā bhavantīti.	1977	
PA_atk-s05_12a:1978_0	Ko paṭipakkhoti? Avisesena sabbepi saṃkilesā sabbepi akusalā dhammā etāsaṃ paṭipakkho,	1978	
PA_atk-s05_12a:1978_1	visesena pana pubbe vuttā maccherādayoti veditabbā. Api ca deyyadhammapaṭiggāhakadānaphalesu	1978	
PA_atk-s05_12a:1978_2	alobhādosāmohaguṇayogato lobhadosamohapaṭipakkhaṃ dānaṃ, kāyādidosavaṅkāpagamato	1978	
PA_atk-s05_12a:1978_3	lobhādipaṭipakkhaṃ sīlaṃ, kāmasukhaparūpaghātaattakilamathaparivajjanato dosattayapaṭipakkhaṃ	1978	
PA_atk-s05_12a:1978_4	nekkhammaṃ, lobhādīnaṃ andhīkaraṇato ñāṇassa ca anandhīkaraṇato lobhādipaṭipakkhā	1978	
PA_atk-s05_12a:1978_5	paññā, alīnānuddhatañāyārambhavasena lobhādipaṭipakkhaṃ vīriyaṃ, iṭṭhāniṭṭhasuññatānaṃ	1978	
PA_atk-s05_12a:1978_6	khamanato lobhādipaṭipakkhā khanti, satipi paresaṃ upakāre apakāre ca yathābhūtappavattiyā	1978	
PA_atk-s05_12a:1978_7	lobhādipaṭipakkhaṃ saccaṃ, lokadhamme abhibhuyya yathāsamādinnesu sambhāresu acalanato	1978	
PA_atk-s05_12a:1978_8	lobhādipaṭipakkhaṃ adhiṭṭhānaṃ, nīvaraṇavivekato lobhādipaṭipakkhā mettā, iṭṭhāniṭṭhesu	1978	
PA_atk-s05_12a:1978_9	anunayapaṭighaviddhaṃsanato samappavattito ca lobhādipaṭipakkhā upekkhāti daṭṭhabbaṃ.	1978	
PA_atk-s05_12a:1979_0	Kā paṭipattīti? Dānapāramiyā tāva sukhūpakaraṇasarīrajīvitapariccāgena bhayāpanudanena	1979	
PA_atk-s05_12a:1979_1	dhammopadesena ca bahudhā sattānaṃ anuggahakaraṇaṃ paṭipatti. Tattha āmisadānaṃ abhayadānaṃ	1979	
PA_atk-s05_12a:1979_2	dhammadānanti dātabbavatthuvasena tividhaṃ dānaṃ. Tesu bodhisattassa dātabbavatthu	1979	
PA_atk-s05_12a:1979_3	ajjhattikaṃ bāhiranti duvidhaṃ. Tattha bāhiraṃ annaṃ pānaṃ vatthaṃ yānaṃ mālāgandhavilepanaṃ	1979	
PA_atk-s05_12a:1979_4	seyyāvasathapadīpeyyanti dasavidhaṃ. Annādīnaṃ khādanīyabhojanīyādivibhāgena anekavidhaṃ.	1979	
PA_atk-s05_12a:1979_5	Tathā rūpārammaṇaṃ yāva dhammārammaṇanti ārammaṇato chabbidhaṃ. Rūpārammaṇādīnañca	1979	
PA_atk-s05_12a:1979_6	nīlādivibhāgena anekavidhaṃ. Tathā maṇikanakarajatamuttāpavāḷādi, khettavatthuārāmādi,	1979	
PA_atk-s05_12a:1979_7	dāsidāsagomahiṃsādi nānāvidhavittūpakaraṇavasena anekavidhaṃ.	1979	
PA_atk-s05_12a:1980_0	Tattha mahāpuriso bāhiraṃ vatthuṃ dento “yo yena atthiko, taṃ tassa deti, dento ca	1980	
PA_atk-s05_12a:1980_1	tassa atthiko”ti sayameva jānanto ayācitopi deti pageva yācito. Muttacāgo deti, no	1980	
PA_atk-s05_12a:1980_2	amuttacāgo, pariyattaṃ deti, no apariyattaṃ sati deyyadhamme. Na paccupakārasannissito	1980	
PA_atk-s05_12a:1980_3	deti. Asati deyyadhamme hi pariyatte saṃvibhāgārahaṃ saṃvibhajati. Na ca deti parūpaghātāvahaṃ	1980	
PA_atk-s05_12a:1980_4	satthavisamajjādikaṃ, nāpi kīḷanakaṃ yaṃ anatthūpasaṃhitaṃ pamādāvahañca. Na ca gilānassa	1980	
PA_atk-s05_12a:1980_5	yācakassa pānabhojanādiasappāyaṃ pamāṇarahitaṃ vā deti, pamāṇayuttaṃ pana sappāyameva deti.	1980	
PA_atk-s05_12a:1981_0	Tathā yācito gahaṭṭhānaṃ gahaṭṭhānucchavikaṃ deti, pabbajitānaṃ pabbajitānucchavikaṃ	1981	
PA_atk-s05_12a:1981_1	deti, mātāpitaro ñātisālohitā mittāmaccā puttadāradāsakammakarāti etesu kassaci pīḷaṃ	1981	
PA_atk-s05_12a:1981_2	ajanento deti, na ca uḷāraṃ deyyadhammaṃ paṭijānitvā lūkhaṃ deti, na ca lābhasakkārasilokasannissito	1981	
PA_atk-s05_12a:1981_3	deti, na ca paccupakārasannissito deti, na ca phalapāṭikaṅkhī deti aññatra sammāsambodhiyā,	1981	
PA_atk-s05_12a:1981_4	na ca yācake deyyadhammaṃ vā jigucchanto deti, na ca asaññatānaṃ yācakānaṃ akkosakarosakānampi	1981	
PA_atk-s05_12a:1981_5	apaviddhaṃ dānaṃ deti, aññadatthu pasannacitto anukampanto sakkaccameva deti, na	1981	
PA_atk-s05_12a:1981_6	ca kotūhalamaṅgaliko hutvā deti, kammaphalameva pana saddahanto deti, napi yācake	1981	
PA_atk-s05_12a:1981_7	payirupāsanādīhi parikilesetvā deti, aparikilesanto eva pana deti, na ca paresaṃ	1981	
PA_atk-s05_12a:1981_8	vañcanādhippāyo bhedanādhippāyo vā dānaṃ deti, asaṃkiliṭṭhacitto eva deti, napi pharusavāco	1981	
PA_atk-s05_12a:1981_9	bhākuṭimukho dānaṃ deti, piyavādī pana pubbabhāsī mitavacano hutvā deti, yasmiñca	1981	
PA_atk-s05_12a:1981_10	deyyadhamme uḷāramanuññatāya vā ciraparicayena vā gedhasabhāvatāya vā lobhadhammo	19811	
PA_atk-s05_12a:1981_11	adhimatto hoti, jānanto bodhisatto taṃ khippameva paṭivinodetvā yācake pariyesitvāpi	19811	
PA_atk-s05_12a:1981_12	deti, yañca deyyavatthu parittaṃ yācakopi paccupaṭṭhito, taṃ acintetvāpi attānaṃ	19811	
PA_atk-s05_12a:1981_13	bādhetvā dento yācakaṃ sammāneti yathā taṃ akittipaṇḍito. Na ca mahāpuriso attano	19811	
PA_atk-s05_12a:1981_14	puttadāradāsakammakaraporise yācito te asaññāpite domanassappatte yācakānaṃ deti,	19811	
PA_atk-s05_12a:1981_15	sammadeva pana saññāpite somanassappatte deti. Dento ca yakkharakkhasapisācādīnaṃ	19811	
PA_atk-s05_12a:1981_16	vā manussānaṃ kurūrakammantānaṃ vā jānanto na deti, tathā rajjampi tādisānaṃ na deti.	19811	
PA_atk-s05_12a:1981_17	Ye lokassa ahitāya dukkhāya anatthāya paṭipajjanti, ye pana dhammikā dhammena lokaṃ	19811	
PA_atk-s05_12a:1981_18	pālenti, tesaṃ deti. Evaṃ tāva bāhiradāne paṭipatti veditabbā.	19811	
PA_atk-s05_12a:1982_0	Ajjhattikadānaṃ pana dvīhi ākārehi veditabbaṃ. Kathaṃ? Yathā nāma koci puriso ghāsacchādanahetu	1982	
PA_atk-s05_12a:1982_1	attānaṃ parassa nissajjati, vidheyyabhāvaṃ upagacchati dāsabyaṃ, evameva mahāpuriso	1982	
PA_atk-s05_12a:1982_2	sambodhihetu nirāmisacitto sattānaṃ anuttaraṃ hitasukhaṃ icchanto attano dānapāramiṃ	1982	
PA_atk-s05_12a:1982_3	paripūretukāmo attānaṃ parassa nissajjati, vidheyyabhāvaṃ upagacchati yathākāmakaraṇīyataṃ.	1982	
PA_atk-s05_12a:1982_4	Karacaraṇanayanādiaṅgapaccaṅgaṃ tena tena atthikānaṃ akampito anolīno anuppadeti,	1982	
PA_atk-s05_12a:1982_5	na tattha sajjati na saṅkocaṃ āpajjati yathā taṃ bāhiravatthusmiṃ, tathā hi mahāpuriso	1982	
PA_atk-s05_12a:1982_6	dvīhi ākārehi bāhiravatthuṃ pariccajati yathāsukhaṃ paribhogāya vā yācakānaṃ tesaṃ	1982	
PA_atk-s05_12a:1982_7	manorathaṃ paripūrento, attano vasībhāvāya vā, tattha sabbena sabbaṃ muttacāgo, evamahaṃ	1982	
PA_atk-s05_12a:1982_8	nissaṅgabhāvanāya sambodhiṃ pāpuṇissāmīti. Evaṃ ajjhattikavatthusminti veditabbaṃ.	1982	
PA_atk-s05_12a:1983_0	Tattha yaṃ ajjhattikavatthu dīyamānaṃ yācakassa ekanteneva hitāya saṃvattati, taṃ	1983	
PA_atk-s05_12a:1983_1	deti, na itaraṃ. Na ca mahāpuriso mārassa mārakāyikānaṃ devatānaṃ vā vihiṃsādhippāyānaṃ	1983	
PA_atk-s05_12a:1983_2	attano attabhāvaṃ aṅgapaccaṅgāni vā jānamāno deti “mā tesaṃ anattho ahosī”ti. Yathā	1983	
PA_atk-s05_12a:1983_3	ca mārakāyikānaṃ, evaṃ tehi anvāviṭṭhānampi na deti, napi ummattakānaṃ. Itaresaṃ	1983	
PA_atk-s05_12a:1983_4	pana yāciyamāno samanantarameva deti, tādisāya yācanāya dullabhabhāvato tādisassa	1983	
PA_atk-s05_12a:1983_5	ca dānassa dukkarabhāvato.	1983	
PA_atk-s05_12a:1984	Abhayadānaṃ pana rājato corato aggito udakato veripuggalato sīhabyagghādivāḷamigato nāgayakkharakkhasapisācādito sattānaṃ bhaye paccupaṭṭhite tato parittāṇabhāvena veditabbaṃ.	198	
PA_atk-s05_12a:1985_0	Dhammadānaṃ pana asaṃkiliṭṭhacittassa aviparītā dhammadesanā, opāyiko hitassa upadeso	1985	
PA_atk-s05_12a:1985_1	diṭṭhadhammikasamparāyikaparamatthavasena yena sāsane anotiṇṇānaṃ avatāraṇaṃ otiṇṇānaṃ	1985	
PA_atk-s05_12a:1985_2	paripācanaṃ. Tatthāyaṃ nayo – saṅkhepato tāva dānakathā sīlakathā saggakathā kāmānaṃ	1985	
PA_atk-s05_12a:1985_3	ādīnavo saṃkileso ca nekkhamme ānisaṃso. Vitthārato pana sāvakabodhiyaṃ adhimuttacittānaṃ	1985	
PA_atk-s05_12a:1985_4	saraṇagamanaṃ sīlasaṃvaro indriyesu guttadvāratā bhojane mattaññutā jāgariyānuyogo	1985	
PA_atk-s05_12a:1985_5	satta saddhammā aṭṭhatiṃsāya ārammaṇesu kammakaraṇavasena samathānuyogo rūpakāyādīsu	1985	
PA_atk-s05_12a:1985_6	vipassanābhinivesesu yathārahaṃ abhinivesamukhena vipassanānuyogo, tathā visuddhipaṭipadā	1985	
PA_atk-s05_12a:1985_7	sammattagahaṇaṃ tisso vijjā cha abhiññā catasso paṭisambhidā sāvakabodhīti etesaṃ	1985	
PA_atk-s05_12a:1985_8	guṇasaṃkittanavasena yathārahaṃ tattha tattha patiṭṭhāpanā pariyodapanā ca. Tathā	1985	
PA_atk-s05_12a:1985_9	paccekabodhiyaṃ sammāsambodhiyañca adhimuttānaṃ sattānaṃ yathārahaṃ dānādipāramīnaṃ	1985	
PA_atk-s05_12a:1985_10	sabhāvarasalakkhaṇādisaṃkittanamukhena tīsupi avatthāsu tesaṃ buddhānaṃ mahānubhāvatāvibhāvanena	19851	
PA_atk-s05_12a:1985_11	yānadvaye patiṭṭhāpanā pariyodapanā ca. Evaṃ mahāpuriso sattānaṃ dhammadānaṃ deti.	19851	
PA_atk-s05_12a:1986_0	Tathā mahāpuriso sattānaṃ āmisadānaṃ dento “imināhaṃ dānena sattānaṃ āyuvaṇṇasukhabalapaṭibhānādisampattiñca	1986	
PA_atk-s05_12a:1986_1	ramaṇīyaṃ aggaphalasampattiñca nipphādeyya”nti annadānaṃ deti, tathā sattānaṃ kāmakilesapipāsāvūpasamāya	1986	
PA_atk-s05_12a:1986_2	pānaṃ deti, tathā suvaṇṇavaṇṇatāya hirottappālaṅkārassa ca nipphattiyā vatthāni deti,	1986	
PA_atk-s05_12a:1986_3	tathā iddhividhassa ceva nibbānasukhassa ca nipphattiyā yānaṃ deti, tathā sīlagandhanipphattiyā	1986	
PA_atk-s05_12a:1986_4	gandhaṃ deti, tathā buddhaguṇasobhānipphattiyā mālāvilepanaṃ deti, bodhimaṇḍāsananipphattiyā	1986	
PA_atk-s05_12a:1986_5	āsanaṃ deti, tathāgataseyyānipphattiyā seyyaṃ deti, saraṇabhāvanipphattiyā āvasathaṃ	1986	
PA_atk-s05_12a:1986_6	deti, pañcacakkhupaṭilābhāya padīpeyyaṃ deti, byāmappabhānipphattiyā rūpadānaṃ deti,	1986	
PA_atk-s05_12a:1986_7	brahmassaranipphattiyā saddadānaṃ deti, sabbalokassa piyabhāvāya rasadānaṃ deti,	1986	
PA_atk-s05_12a:1986_8	buddhasukhumālabhāvāya phoṭṭhabbadānaṃ deti, ajarāmarabhāvāya bhesajjadānaṃ deti,	1986	
PA_atk-s05_12a:1986_9	kilesadāsabyavimocanatthaṃ dāsānaṃ bhujissatādānaṃ deti, saddhammābhiratiyā anavajjakhiḍḍāratihetudānaṃ	1986	
PA_atk-s05_12a:1986_10	deti, sabbepi satte ariyāya jātiyā attano puttabhāvūpanayanāya puttadānaṃ deti, sakalassapi	19861	
PA_atk-s05_12a:1986_11	lokassa patibhāvūpagamanāya dāradānaṃ deti, subhalakkhaṇasampattiyā suvaṇṇamaṇimuttāpavāḷādidānaṃ,	19861	
PA_atk-s05_12a:1986_12	anubyañjanasampattiyā nānāvidhavibhūsanadānaṃ, saddhammakosādhigamāya vittakosadānaṃ,	19861	
PA_atk-s05_12a:1986_13	dhammarājabhāvāya rajjadānaṃ, jhānādisampattiyā ārāmuyyānataḷākavanadānaṃ, cakkaṅkitehi	19861	
PA_atk-s05_12a:1986_14	pādehi bodhimaṇḍūpasaṅkamanāya caraṇadānaṃ, caturoghanittharaṇāya sattānaṃ saddhammahatthadānatthaṃ	19861	
PA_atk-s05_12a:1986_15	hatthadānaṃ, saddhindriyādipaṭilābhāya kaṇṇanāsādidānaṃ, samantacakkhupaṭilābhāya	19861	
PA_atk-s05_12a:1986_16	cakkhudānaṃ, “dassanasavanānussaraṇapāricariyādīsu sabbakālaṃ sabbasattānaṃ hitasukhāvaho,	19861	
PA_atk-s05_12a:1986_17	sabbalokena ca upajīvitabbo me kāyo bhaveyyā”ti maṃsalohitādidānaṃ, “sabbalokuttamo	19861	
PA_atk-s05_12a:1986_18	bhaveyya”nti uttamaṅgadānaṃ deti.	19861	
PA_atk-s05_12a:1987_0	Evaṃ dadanto ca na anesanāya deti, na ca paropaghātena, na bhayena, na lajjāya, na	1987	
PA_atk-s05_12a:1987_1	dakkhiṇeyyarosanena, na paṇīte sati lūkhaṃ, na attukkaṃsanena, na paravambhanena,	1987	
PA_atk-s05_12a:1987_2	na phalābhisaṅkhāya, na yācakajigucchāya, na acittīkārena deti, atha kho sakkaccaṃ	1987	
PA_atk-s05_12a:1987_3	deti, sahatthena deti, kālena deti, cittīkatvā deti, avibhāgena deti. Tīsu kālesu	1987	
PA_atk-s05_12a:1987_4	somanassito deti, tato eva ca datvā na pacchānutāpī hoti. Na paṭiggāhakavasena mānāvamānaṃ	1987	
PA_atk-s05_12a:1987_5	karoti, paṭiggāhakānaṃ piyasamudācāro hoti vadaññū yācayogo saparivāradāyako. Annadānañhi	1987	
PA_atk-s05_12a:1987_6	dento “taṃ saparivāraṃ katvā dassāmī”ti vatthādīhi saddhiṃ deti. Tathā vatthadānaṃ	1987	
PA_atk-s05_12a:1987_7	dento “taṃ saparivāraṃ katvā dassāmī”ti annādīhi saddhiṃ deti. Yānadānādīsupi eseva nayo.	1987	
PA_atk-s05_12a:1988_0	Tathā rūpadānaṃ dento itarārammaṇānipi tassa parivāraṃ katvā deti, evaṃ sesesupi.	1988	
PA_atk-s05_12a:1988_1	Tattha rūpadānaṃ nāma nīlapītalohitaodātādivaṇṇāsu pupphavatthadhātūsu aññataraṃ	1988	
PA_atk-s05_12a:1988_2	labhitvā rūpavasena ābhujitvā “rūpadānaṃ dassāmi, rūpadānaṃ mayha”nti cintetvā tādise	1988	
PA_atk-s05_12a:1988_3	dakkhiṇeyye dānaṃ patiṭṭhāpeti savatthukaṃ katvā. Etaṃ rūpadānaṃ nāma.	1988	
PA_atk-s05_12a:1989_0	Saddadānaṃ pana bherisaddādivasena veditabbaṃ. Tattha saddaṃ kandamūlāni viya uppāṭetvā	1989	
PA_atk-s05_12a:1989_1	nīluppalahatthakaṃ viya ca hatthe ṭhapetvā dātuṃ na sakkā, savatthukaṃ pana katvā	1989	
PA_atk-s05_12a:1989_2	dento saddadānaṃ deti nāma. Tasmā yadā “saddadānaṃ dassāmī”ti bherimudiṅgādīsu aññatarena	1989	
PA_atk-s05_12a:1989_3	tūriyena tiṇṇaṃ ratanānaṃ upahāraṃ karoti kāreti ca, “saddadānaṃ me”ti bheriādīni	1989	
PA_atk-s05_12a:1989_4	ṭhapeti ṭhapāpeti ca. Dhammakathikānaṃ pana sarabhesajjaṃ telaphāṇitādiṃ deti, dhammassavanaṃ	1989	
PA_atk-s05_12a:1989_5	ghoseti, sarabhaññaṃ bhaṇati, dhammakathaṃ katheti, upanisinnakakathaṃ anumodanakathañca	1989	
PA_atk-s05_12a:1989_6	karoti kāreti ca, tadā saddadānaṃ nāma hoti.	1989	
PA_atk-s05_12a:1990_0	Tathā gandhadānaṃ mūlagandhādīsu aññataraṃ rajanīyaṃ gandhavatthuṃ piṃsitameva vā	1990	
PA_atk-s05_12a:1990_1	gandhaṃ yaṃkiñci labhitvā gandhavasena ābhujitvā “gandhadānaṃ dassāmi, gandhadānaṃ	1990	
PA_atk-s05_12a:1990_2	mayha”nti buddharatanādīnaṃ pūjaṃ karoti kāreti ca, gandhapūjanatthāya agarucandanādike	1990	
PA_atk-s05_12a:1990_3	gandhavatthuke pariccajati. Idaṃ gandhadānaṃ.	1990	
PA_atk-s05_12a:1991_0	Tathā mūlarasādīsu yaṃkiñci rajanīyaṃ rasavatthuṃ labhitvā rasavasena ābhujitvā “rasadānaṃ	1991	
PA_atk-s05_12a:1991_1	dassāmi, rasadānaṃ mayha”nti dakkhiṇeyyānaṃ deti, rasavatthumeva vā dhaññagavādikaṃ	1991	
PA_atk-s05_12a:1991_2	pariccajati. Idaṃ rasadānaṃ.	1991	
PA_atk-s05_12a:1992_0	Tathā phoṭṭhabbadānaṃ mañcapīṭhādivasena attharaṇapāvuraṇādivasena ca veditabbaṃ.	1992	
PA_atk-s05_12a:1992_1	Yadā hi mañcapīṭhabhisibimbohanādikaṃ nivāsanapārupanādikaṃ vā sukhasamphassaṃ rajanīyaṃ	1992	
PA_atk-s05_12a:1992_2	anavajjaṃ phoṭṭhabbavatthuṃ labhitvā phoṭṭhabbavasena ābhujitvā “phoṭṭhabbadānaṃ	1992	
PA_atk-s05_12a:1992_3	dassāmi, phoṭṭhabbadānaṃ mayha”nti dakkhiṇeyyānaṃ deti. Yathāvuttaṃ phoṭṭhabbavatthuṃ	1992	
PA_atk-s05_12a:1992_4	labhitvā pariccajati, idaṃ phoṭṭhabbadānaṃ.	1992	
PA_atk-s05_12a:1993_0	Dhammadānaṃ pana dhammārammaṇassa adhippetattā ojapānajīvitavasena veditabbaṃ. Ojādīsu	1993	
PA_atk-s05_12a:1993_1	hi aññataraṃ rajanīyaṃ vatthuṃ labhitvā dhammārammaṇavasena ābhujitvā “dhammadānaṃ	1993	
PA_atk-s05_12a:1993_2	dassāmi, dhammadānaṃ mayha”nti sappinavanītādiojadānaṃ deti. Ambapānādiaṭṭhavidhapānadānaṃ	1993	
PA_atk-s05_12a:1993_3	deti, jīvitadānanti ābhujitvā salākabhattapakkhikabhattādīni deti, aphāsukabhāvena	1993	
PA_atk-s05_12a:1993_4	abhibhūtānaṃ byādhitānaṃ vejje paccupaṭṭhāpeti, jālaṃ phālāpeti, kuminaṃ viddhaṃsāpeti,	1993	
PA_atk-s05_12a:1993_5	sakuṇapañjaraṃ viddhaṃsāpeti, bandhanena baddhānaṃ sattānaṃ bandhanamokkhaṃ kāreti,	1993	
PA_atk-s05_12a:1993_6	māghātabheriṃ carāpeti, aññāni ca sattānaṃ jīvitaparittāṇatthaṃ evarūpāni kammāni	1993	
PA_atk-s05_12a:1993_7	karoti kārāpeti ca. Idaṃ dhammadānaṃ nāma.	1993	
PA_atk-s05_12a:1994_0	Sabbametaṃ yathāvuttaṃ dānasampadaṃ sakalalokahitasukhāya pariṇāmeti. Attano ca sammāsambodhiyā	1994	
PA_atk-s05_12a:1994_1	akuppāya vimuttiyā aparikkhayassa chandassa aparikkhayassa vīriyassa aparikkhayassa	1994	
PA_atk-s05_12a:1994_2	samādhissa aparikkhayassa paṭibhānassa aparikkhayassa ñāṇassa aparikkhayāya vimuttiyā	1994	
PA_atk-s05_12a:1994_3	pariṇāmeti. Imañca dānapāramiṃ paṭipajjantena mahāsattena jīvite aniccasaññā paccupaṭṭhāpetabbā	1994	
PA_atk-s05_12a:1994_4	tathā bhogesu, bahusādhāraṇatā ca nesaṃ manasikātabbā, sattesu ca mahākaruṇā satataṃ	1994	
PA_atk-s05_12a:1994_5	samitaṃ paccupaṭṭhāpetabbā. Evañhi bhoge gahetabbasāraṃ gaṇhanto ādittato viya agārato	1994	
PA_atk-s05_12a:1994_6	sabbaṃ sāpateyyaṃ attānañca bahi nīharanto na kiñci seseti, na katthaci vibhāgaṃ	1994	
PA_atk-s05_12a:1994_7	karoti, aññadatthu nirapekkho nissajjati eva. Ayaṃ tāva dānapāramiyā paṭipattikkamo.	1994	
PA_atk-s05_12a:1995_0	Sīlapāramiyā pana ayaṃ paṭipattikkamo – yasmā sabbaññusīlālaṅkārehi satte alaṅkaritukāmena	1995	
PA_atk-s05_12a:1995_1	mahāpurisena ādito attano eva tāva sīlaṃ visodhetabbaṃ. Tattha ca catūhi ākārehi	1995	
PA_atk-s05_12a:1995_2	sīlaṃ visujjhati – ajjhāsayavisuddhito, samādānato, avītikkamanato, sati ca vītikkame	1995	
PA_atk-s05_12a:1995_3	puna paṭipākatikakaraṇato. Visuddhāsayatāya hi ekacco attādhipati hutvā pāpajigucchanasabhāvo	1995	
PA_atk-s05_12a:1995_4	ajjhattaṃ hiridhammaṃ paccupaṭṭhāpetvā suparisuddhasamācāro hoti. Tathā parato samādāne	1995	
PA_atk-s05_12a:1995_5	sati ekacco lokādhipati hutvā pāpato uttasanto ottappadhammaṃ paccupaṭṭhāpetvā suparisuddhasamācāro	1995	
PA_atk-s05_12a:1995_6	hoti. Iti ubhayathāpi ete avītikkamanato sīle patiṭṭhahanti. Atha pana kadāci satisammosena	1995	
PA_atk-s05_12a:1995_7	sīlassa khaṇḍādibhāvo siyā. Tāyayeva yathāvuttāya hirottappasampattiyā khippameva	1995	
PA_atk-s05_12a:1995_8	naṃ vuṭṭhānādinā paṭipākatikaṃ karoti.	1995	
PA_atk-s05_12a:1996_0	Tayidaṃ sīlaṃ vārittaṃ, cārittanti duvidhaṃ. Tatthāyaṃ bodhisattassa vārittasīle	1996	
PA_atk-s05_12a:1996_1	paṭipattikkamo – sabbasattesu tathā dayāpannacittena bhavitabbaṃ, yathā supinantenapi	1996	
PA_atk-s05_12a:1996_2	na āghāto uppajjeyya. Parūpakāraniratatāya parasantako alagaddo viya na parāmasitabbo.	1996	
PA_atk-s05_12a:1996_3	Sace pabbajito hoti, abrahmacariyatopi ārācārī hoti sattavidhamethunasaṃyogavirahito,	1996	
PA_atk-s05_12a:1996_4	pageva paradāragamanato. Sace pana apabbajito gahaṭṭho samāno paresaṃ dāresu sadā	1996	
PA_atk-s05_12a:1996_5	pāpakaṃ cittampi na uppādeti. Kathento ca saccaṃ hitaṃ piyaṃ vacanaṃ parimitameva	1996	
PA_atk-s05_12a:1996_6	ca kālena dhammiṃ kathaṃ bhāsitā hoti, sabbattha anabhijjhālu abyāpannacitto aviparītadassano	1996	
PA_atk-s05_12a:1996_7	kammassakatañāṇena ca samannāgato sammaggatesu sammāpaṭipannesu niviṭṭhasaddho hoti niviṭṭhapemo.	1996	
PA_atk-s05_12a:1997_0	Iti caturāpāyavaṭṭadukkhānaṃ pathabhūtehi akusalakammapathehi akusaladhammehi ca	1997	
PA_atk-s05_12a:1997_1	oramitvā saggamokkhānaṃ pathabhūtesu kusalakammapathesu patiṭṭhitassa mahāpurisassa	1997	
PA_atk-s05_12a:1997_2	parisuddhāsayapayogatāya yathābhipatthitā sattānaṃ hitasukhūpasaṃhitā manorathā sīghaṃ	1997	
PA_atk-s05_12a:1997_3	sīghaṃ abhinipphajjanti, pāramiyo paripūrenti. Evaṃbhūto hi ayaṃ. Tattha hiṃsānivattiyā	1997	
PA_atk-s05_12a:1997_4	sabbasattānaṃ abhayadānaṃ deti, appakasireneva mettābhāvanaṃ sampādeti, ekādasa mettānisaṃse	1997	
PA_atk-s05_12a:1997_5	adhigacchati, appābādho hoti appātaṅko, dīghāyuko sukhabahulo lakkhaṇavisese pāpuṇāti,	1997	
PA_atk-s05_12a:1997_6	dosavāsanañca samucchindati.	1997	
PA_atk-s05_12a:1998_0	Tathā adinnādānanivattiyā corādīhi asādhāraṇe bhoge adhigacchati. Parehi anāsaṅkanīyo	1998	
PA_atk-s05_12a:1998_1	piyo manāpo vissasanīyo vibhavasampattīsu alaggacitto pariccāgasīlo lobhavāsanañca samucchindati.	1998	
PA_atk-s05_12a:1999_0	Abrahmacariyanivattiyā alolo hoti santakāyacitto, sattānaṃ piyo hoti manāpo aparisaṅkanīyo,	1999	
PA_atk-s05_12a:1999_1	kalyāṇo cassa kittisaddo abbhuggacchati, alaggacitto hoti mātugāmesu aluddhāsayo,	1999	
PA_atk-s05_12a:1999_2	nekkhammabahulo lakkhaṇavisese adhigacchati, lobhavāsanañca samucchindati.	1999	
PA_atk-s05_12a:2000_0	Musāvādanivattiyā sattānaṃ pamāṇabhūto hoti paccayiko theto ādeyyavacano, devatānaṃ	2000	
PA_atk-s05_12a:2000_1	piyo manāpo, surabhigandhamukho ārakkhitakāyavacīsamācāro, lakkhaṇavisese ca adhigacchati,	2000	
PA_atk-s05_12a:2000_2	kilesavāsanañca samucchindati.	2000	
PA_atk-s05_12a:2001	Pesuññanivattiyā parūpakkamehipi abhejjakāyo hoti abhejjaparivāro, saddhammesu ca abhejjanakasaddho, daḷhamitto bhavantaraparicitānaṃ viya sattānaṃ ekantapiyo asaṃkilesabahulo.	200	
PA_atk-s05_12a:2002	Pharusavācānivattiyā sattānaṃ piyo hoti manāpo sukhasīlo madhuravacano sambhāvanīyo, aṭṭhaṅgasamannāgato cassa saro nibbattati.	200	
PA_atk-s05_12a:2003_0	Samphappalāpanivattiyā sattānaṃ piyo hoti manāpo garu bhāvanīyo ca ādeyyavacano parimitālāpo.	2003	
PA_atk-s05_12a:2003_1	Mahesakkho ca hoti mahānubhāvo, ṭhānuppattikena paṭibhānena pañhānaṃ byākaraṇakusalo,	2003	
PA_atk-s05_12a:2003_2	buddhabhūmiyañca ekāya eva vācāya anekabhāsānaṃ sattānaṃ anekesaṃ pañhānaṃ byākaraṇasamattho hoti.	2003	
PA_atk-s05_12a:2004_0	Anabhijjhālutāya icchitalābhī hoti, uḷāresu ca bhogesu ruciṃ paṭilabhati, khattiyamahāsālādīnaṃ	2004	
PA_atk-s05_12a:2004_1	sammato hoti, paccatthikehi anabhibhavanīyo, indriyavekallaṃ na pāpuṇāti, appaṭipuggalo ca hoti.	2004	
PA_atk-s05_12a:2005	Abyāpādena piyadassano hoti, sattānaṃ sambhāvanīyo parahitābhinanditāya ca satte appakasireneva pasādeti, alūkhasabhāvo ca hoti mettāvihārī, mahesakkho ca hoti mahānubhāvo.	200	
PA_atk-s05_12a:2006_0	Micchādassanābhāvena kalyāṇe sahāye paṭilabhati, sīsacchedampi pāpuṇanto pāpakammaṃ	2006	
PA_atk-s05_12a:2006_1	na karoti, kammassakatādassanato akotūhalamaṅgaliko ca hoti, saddhamme cassa saddhā	2006	
PA_atk-s05_12a:2006_2	patiṭṭhitā hoti mūlajātā, saddahati ca tathāgatānaṃ bodhiṃ, samayantaresu nābhiramati	2006	
PA_atk-s05_12a:2006_3	ukkāraṭṭhāne viya rājahaṃso, lakkhaṇattayaparijānanakusalo hoti, ante ca anāvaraṇañāṇalābhī,	2006	
PA_atk-s05_12a:2006_4	yāva bodhiṃ na pāpuṇāti, tāva tasmiṃ tasmiṃ sattanikāye ukkaṭṭhukkaṭṭho ca hoti,	2006	
PA_atk-s05_12a:2006_5	uḷāruḷārā sampattiyo pāpuṇāti. Iti hidaṃ sīlaṃ nāma sabbasampattīnaṃ adhiṭṭhānaṃ,	2006	
PA_atk-s05_12a:2006_6	sabbabuddhaguṇānaṃ pabhavabhūmi, sabbabuddhakārakadhammānaṃ ādi caraṇaṃ mukhaṃ pamukhanti	2006	
PA_atk-s05_12a:2006_7	bahumānanaṃ uppādetvā kāyavacīsaṃyame indriyadamane ājīvavisuddhiyaṃ paccayaparibhogesu	2006	
PA_atk-s05_12a:2006_8	ca satisampajaññabalena appamattena lābhasakkārasilokaṃ mittamukhapaccatthikaṃ viya	2006	
PA_atk-s05_12a:2006_9	sallakkhetvā “kikīva aṇḍa”ntiādinā vuttanayena sakkaccaṃ sīlaṃ sampādetabbaṃ. Ayaṃ	2006	
PA_atk-s05_12a:2006_10	tāva vārittasīle paṭipattikkamo.	20061	
PA_atk-s05_12a:2007_0	Cārittasīle pana paṭipatti evaṃ veditabbā – idha bodhisatto kalyāṇamittānaṃ garuṭṭhāniyānaṃ	2007	
PA_atk-s05_12a:2007_1	abhivādanaṃ paccuṭṭhānaṃ añjalikammaṃ sāmīcikammaṃ kālena kālaṃ kattā hoti, tathā	2007	
PA_atk-s05_12a:2007_2	tesaṃ kālena kālaṃ upaṭṭhānaṃ kattā hoti, gilānānaṃ kāyaveyyāvaṭikaṃ. Subhāsitapadāni	2007	
PA_atk-s05_12a:2007_3	sutvā sādhukāraṃ kattā hoti, guṇavantānaṃ guṇe vaṇṇetā paresaṃ apakāre khantā, upakāre	2007	
PA_atk-s05_12a:2007_4	anussaritā, puññāni anumoditā, attano puññāni sammāsambodhiyā pariṇāmetā, sabbakālaṃ	2007	
PA_atk-s05_12a:2007_5	appamādavihārī kusalesu dhammesu, sati ca accaye accayato disvā tādisānaṃ sahadhammikānaṃ	2007	
PA_atk-s05_12a:2007_6	yathābhūtaṃ āvikattā, uttari ca sammāpaṭipattiṃ sammadeva paripūretā.	2007	
PA_atk-s05_12a:2008_0	Tathā attano anurūpāsu atthūpasaṃhitāsu sattānaṃ itikattabbatāsu dakkho analaso sahāyabhāvaṃ	2008	
PA_atk-s05_12a:2008_1	upagacchati. Uppannesu ca sattānaṃ byādhiādidukkhesu yathārahaṃ patikāravidhāyako.	2008	
PA_atk-s05_12a:2008_2	Ñātibhogādibyasanapatitesu sokāpanodano ullumpanasabhāvāvaṭṭhito hutvā niggahārahānaṃ	2008	
PA_atk-s05_12a:2008_3	dhammeneva niggaṇhanako yāvadeva akusalā vuṭṭhāpetvā kusale patiṭṭhāpanāya. Paggahārahānaṃ	2008	
PA_atk-s05_12a:2008_4	dhammeneva paggaṇhanako. Yāni purimakānaṃ mahābodhisattānaṃ uḷāratamāni paramadukkarāni	2008	
PA_atk-s05_12a:2008_5	acinteyyānubhāvāni sattānaṃ ekantahitasukhāvahāni caritāni, yehi nesaṃ bodhisambhārā	2008	
PA_atk-s05_12a:2008_6	sammadeva paripākaṃ agamaṃsu, tāni sutvā anubbiggo anutrāso tepi mahāpurisā manussā	2008	
PA_atk-s05_12a:2008_7	eva, kamena pana sikkhāpāripūriyā bhāvitattabhāvā tādisāya uḷāratamāya ānubhāvasampattiyā	2008	
PA_atk-s05_12a:2008_8	bodhisambhāresu ukkaṃsapāramippattā ahesuṃ, tasmā mayāpi sīlādisikkhāsu sammadeva	2008	
PA_atk-s05_12a:2008_9	tathā paṭipajjitabbaṃ, yāya paṭipattiyā ahampi anukkamena sikkhaṃ paripūretvā ekantato	2008	
PA_atk-s05_12a:2008_10	taṃ padaṃ anupāpuṇissāmīti saddhāpurecārikaṃ vīriyaṃ avissajjento sammadeva sīlesu paripūrakārī hoti.	20081	
PA_atk-s05_12a:2009_0	Tathā paṭicchannakalyāṇo hoti vivaṭāparādho, appiccho santuṭṭho pavivitto asaṃsaṭṭho	2009	
PA_atk-s05_12a:2009_1	dukkhasaho aparitassanajātiko anuddhato anunnaḷo acapalo amukharo avikiṇṇavāco santindriyo	2009	
PA_atk-s05_12a:2009_2	santamānaso kuhanādimicchājīvarahito ācāragocarasampanno aṇumattesu vajjesu bhayadassāvī	2009	
PA_atk-s05_12a:2009_3	samādāya sikkhati sikkhāpadesu āraddhavīriyo pahitatto kāye ca jīvite ca nirapekkho,	2009	
PA_atk-s05_12a:2009_4	appamattakampi kāye jīvite vā apekkhaṃ nādhivāseti pajahati vinodeti, pageva adhimattaṃ.	2009	
PA_atk-s05_12a:2009_5	Sabbepi dussīlyahetubhūte kodhūpanāhādike upakkilese pajahati vinodeti. Appamattakena	2009	
PA_atk-s05_12a:2009_6	ca visesādhigamena aparituṭṭho hoti, na saṅkocaṃ āpajjati, uparūpari visesādhigamāya vāyamati.	2009	
PA_atk-s05_12a:2010_0	Yena yathāladdhā sampatti hānabhāgiyā vā ṭhitibhāgiyā vā na hoti, tathā mahāpuriso	2010	
PA_atk-s05_12a:2010_1	andhānaṃ pariṇāyako hoti, maggaṃ ācikkhati, badhirānaṃ hatthamuddāya saññaṃ deti,	2010	
PA_atk-s05_12a:2010_2	atthamanuggāheti, tathā mūgānaṃ. Pīṭhasappikānaṃ pīṭhaṃ deti yānaṃ deti vāheti vā.	2010	
PA_atk-s05_12a:2010_3	Assaddhānaṃ saddhāpaṭilābhāya vāyamati, kusītānaṃ ussāhajananāya, muṭṭhassatīnaṃ	2010	
PA_atk-s05_12a:2010_4	satisamāyogāya, vibbhantacittānaṃ samādhisampadāya, duppaññānaṃ paññādhigamāya vāyamati.	2010	
PA_atk-s05_12a:2010_5	Kāmacchandapariyuṭṭhitānaṃ kāmacchandapaṭivinodanāya vāyamati. Byāpādathinamiddhauddhaccakukkuccavicikicchāpariyuṭṭhitānaṃ	2010	
PA_atk-s05_12a:2010_6	vicikicchāvinodanāya vāyamati. Kāmavitakkādiapakatānaṃ kāmavitakkādimicchāvitakkavinodanāya	2010	
PA_atk-s05_12a:2010_7	vāyamati. Pubbakārīnaṃ sattānaṃ kataññutaṃ nissāya pubbabhāsī piyavādī saṅgāhako	2010	
PA_atk-s05_12a:2010_8	sadisena adhikena vā paccupakārena sammānetā hoti.	2010	
PA_atk-s05_12a:2011_0	Āpadāsu sahāyakiccaṃ anutiṭṭhati. Tesaṃ tesañca sattānaṃ pakatisabhāvañca parijānitvā	2011	
PA_atk-s05_12a:2011_1	yehi yathā saṃvasitabbaṃ hoti, tehi tathā saṃvasati. Yesu ca yathā paṭipajjitabbaṃ	2011	
PA_atk-s05_12a:2011_2	hoti, tesu tathā paṭipajjati. Tañca kho akusalato vuṭṭhāpetvā kusale patiṭṭhāpanavasena,	2011	
PA_atk-s05_12a:2011_3	na aññathā. Paracittānurakkhaṇā hi bodhisattānaṃ yāvadeva kusalābhivaḍḍhiyā. Tathā	2011	
PA_atk-s05_12a:2011_4	hitajjhāsayenāpi paro na hiṃsitabbo, na bhaṇḍitabbo, na maṅkubhāvamāpādetabbo, na	2011	
PA_atk-s05_12a:2011_5	parassa kukkuccaṃ uppādetabbaṃ, na niggahaṭṭhāne na codetabbo, na nīcataraṃ paṭipannassa	2011	
PA_atk-s05_12a:2011_6	attā uccatare ṭhapetabbo, na ca paresu sabbena sabbaṃ asevinā bhavitabbaṃ, na atisevinā	2011	
PA_atk-s05_12a:2011_7	bhavitabbaṃ, na akālasevinā.	2011	
PA_atk-s05_12a:2012_0	Sevitabbayutte pana satte desakālānurūpaṃ sevati. Na ca paresaṃ purato piye vigarahati,	2012	
PA_atk-s05_12a:2012_1	appiye vā pasaṃsati. Na avissaṭṭhavissāsī hoti. Na dhammikaṃ upanimantanaṃ paṭikkhipati.	2012	
PA_atk-s05_12a:2012_2	Na saññattiṃ upagacchati, nādhikaṃ paṭiggaṇhāti. Saddhāsampanne saddhānisaṃsakathāya	2012	
PA_atk-s05_12a:2012_3	sampahaṃsati. Sīlasutacāgapaññāsampanne paññāsampannakathāya sampahaṃsati. Sace pana	2012	
PA_atk-s05_12a:2012_4	bodhisatto abhiññābalappatto hoti, pamādāpanne satte abhiññābalena yathārahaṃ nirayādike	2012	
PA_atk-s05_12a:2012_5	dassento saṃvejetvā assaddhādike saddhādīsu patiṭṭhāpeti. Sāsane otāreti. Saddhādiguṇasampanne	2012	
PA_atk-s05_12a:2012_6	paripāceti. Evamayaṃ mahāpurisassa cārittabhūto aparimāṇo puññābhisando kusalābhisando	2012	
PA_atk-s05_12a:2012_7	uparūpari abhivaḍḍhatīti veditabbaṃ.	2012	
PA_atk-s05_12a:2013_0	Api ca yā sā “kiṃ sīlaṃ kenaṭṭhena sīla”ntiādinā pucchaṃ katvā “pāṇātipātādīhi viramantassa	2013	
PA_atk-s05_12a:2013_1	vattapaṭipattiṃ vā pūrentassa cetanādayo dhammā sīla”ntiādinā nayena nānappakārato	2013	
PA_atk-s05_12a:2013_2	sīlassa vitthārakathā visuddhimagge vuttā, sā sabbāpi idha āharitvā vattabbā. Kevalañhi	2013	
PA_atk-s05_12a:2013_3	tattha sāvakabodhisattavasena sīlakathā āgatā, idha mahābodhisattavasena karuṇūpāyakosallapubbaṅgamaṃ	2013	
PA_atk-s05_12a:2013_4	katvā vattabbāti ayameva viseso. Yato idaṃ sīlaṃ mahāpuriso yathā na attano duggatiyaṃ	2013	
PA_atk-s05_12a:2013_5	parikkilesavimuttiyā sugatiyampi, na rajjasampattiyā, na cakkavatti, na deva, na	2013	
PA_atk-s05_12a:2013_6	sakka, na māra, na brahmasampattiyā pariṇāmeti, tathā na attano tevijjatāya, na chaḷabhiññatāya,	2013	
PA_atk-s05_12a:2013_7	na catuppaṭisambhidādhigamāya, na sāvakabodhiyā, na paccekabodhiyā, pariṇāmeti, atha	2013	
PA_atk-s05_12a:2013_8	kho sabbaññubhāvena sabbasattānaṃ anuttarasīlālaṅkārasampādanatthameva pariṇāmetīti.	2013	
PA_atk-s05_12a:2013_9	Ayaṃ sīlapāramiyā paṭipattikkamo.	2013	
PA_atk-s05_12a:2014_0	Tathā yasmā karuṇūpāyakosallapariggahitā ādīnavadassanapubbaṅgamā kāmehi ca bhavehi	2014	
PA_atk-s05_12a:2014_1	ca nikkhamanavasena pavattā kusalacittuppatti nekkhammapāramī, tasmā sakalasaṃkilesanivāsanaṭṭhānatāya	2014	
PA_atk-s05_12a:2014_2	puttadārādīhi mahāsambādhatāya kasivāṇijjādinānāvidhakammantādhiṭṭhānabyākulatāya	2014	
PA_atk-s05_12a:2014_3	ca gharāvāsassa nekkhammasukhādīnaṃ anokāsataṃ, kāmānañca satthadhārālaggamadhubindu	2014	
PA_atk-s05_12a:2014_4	viya ca avaliyhamānā parittassādā vipulānatthānubandhāti ca, vijjulatobhāsena gahetabbanaccaṃ	2014	
PA_atk-s05_12a:2014_5	viya parittakālūpalabbhā, ummattakālaṅkāro viya viparītasaññāya anubhavitabbā, karīsāvacchādanā	2014	
PA_atk-s05_12a:2014_6	viya patikārabhūtā, udakatemitaṅguliyā tanūdakapānaṃ viya atittikarā, chātajjhattabhojanaṃ	2014	
PA_atk-s05_12a:2014_7	viya sābādhā, baḷisāmisaṃ viya byasanasannipātakāraṇaṃ, aggisantāpo viya kālattayepi	2014	
PA_atk-s05_12a:2014_8	dukkhuppattihetubhūtā, makkaṭalepo viya bandhanimittaṃ, ghātakāvacchādanā viya anatthacchādanā,	2014	
PA_atk-s05_12a:2014_9	sapattagāmavāso viya bhayaṭṭhānabhūtā, paccatthikaposako viya kilesamārādīnaṃ āmisabhūtā,	2014	
PA_atk-s05_12a:2014_10	chaṇasampattiyo viya vipariṇāmadukkhā, koṭaraggi viya antodāhakā, purāṇakūpāvalambībīraṇamadhupiṇḍaṃ	20141	
PA_atk-s05_12a:2014_11	viya anekādīnavā, loṇūdakapānaṃ viya pipāsāhetubhūtā, surāmerayaṃ viya nīcajanasevitā,	20141	
PA_atk-s05_12a:2014_12	appassādatāya aṭṭhikaṅkalūpamātiādinā ca nayena ādīnavaṃ sallakkhetvā tabbipariyāyena	20141	
PA_atk-s05_12a:2014_13	nekkhamme ānisaṃsaṃ passantena nekkhammapavivekaupasamasukhādīsu ninnapoṇapabbhāracittena	20141	
PA_atk-s05_12a:2014_14	nekkhammapāramiyaṃ paṭipajjitabbaṃ. Yasmā pana nekkhammaṃ pabbajjāmūlakaṃ, tasmā	20141	
PA_atk-s05_12a:2014_15	pabbajjā tāva anuṭṭhātabbā. Pabbajjamanutiṭṭhantena ca mahāsattena asati buddhuppāde	20141	
PA_atk-s05_12a:2014_16	kammavādīnaṃ kiriyavādīnaṃ tāpasaparibbājakānaṃ pabbajjā anuṭṭhātabbā.	20141	
PA_atk-s05_12a:2015_0	Uppannesu pana sammāsambuddhesu tesaṃ sāsane eva pabbajitabbaṃ. Pabbajitvā ca yathāvutte	2015	
PA_atk-s05_12a:2015_1	sīle patiṭṭhitena tassā eva hi sīlapāramiyā vodāpanatthaṃ dhutaguṇā samādātabbā.	2015	
PA_atk-s05_12a:2015_2	Samādinnadhutadhammā hi mahāpurisā sammadeva te pariharantā appicchāsantuṭṭhāsallekhapavivekaasaṃsaggavīriyārambhasubharatādi-	2015	
PA_atk-s05_12a:2015_3	guṇasalilavikkhālitakilesamalatāya anavajjasīlavataguṇaparisuddhasabbasamācārā porāṇe	2015	
PA_atk-s05_12a:2015_4	ariyavaṃsattaye patiṭṭhitā catutthaṃ bhāvanārāmatāsaṅkhātaṃ ariyavaṃsaṃ adhigantuṃ	2015	
PA_atk-s05_12a:2015_5	cattārīsāya ārammaṇesu yathārahaṃ upacārappanābhedaṃ jhānaṃ upasampajja viharanti.	2015	
PA_atk-s05_12a:2015_6	Evaṃ hissa sammadeva nekkhammapāramī paripūritā hoti.	2015	
PA_atk-s05_12a:2016_0	Imasmiṃ pana ṭhāne terasahi dhutadhammehi saddhiṃ dasa kasiṇāni, dasa asubhāni, dasānussatiyo,	2016	
PA_atk-s05_12a:2016_1	cattāro brahmavihārā, cattāro āruppā, ekā saññā, ekaṃ vavatthānanti cattārīsāya samādhibhāvanāya	2016	
PA_atk-s05_12a:2016_2	kammaṭṭhānāni bhāvanāvidhānañca vitthārato vattabbāni. Taṃ panetaṃ sabbaṃ yasmā visuddhimagge	2016	
PA_atk-s05_12a:2016_3	sabbākārato vitthāretvā vuttaṃ, tasmā tattha vuttanayeneva veditabbaṃ. Kevalañhi	2016	
PA_atk-s05_12a:2016_4	tattha sāvakabodhisattassa vasena vuttaṃ, idha mahābodhisattassa vasena karuṇūpāyakosallapubbaṅgamaṃ	2016	
PA_atk-s05_12a:2016_5	katvā vattabbanti ayameva visesoti. Evamettha nekkhammapāramiyā paṭipattikkamo veditabbo.	2016	
PA_atk-s05_12a:2017_0	Tathā paññāpāramiṃ sampādetukāmena yasmā paññā āloko viya andhakārena mohena saha	2017	
PA_atk-s05_12a:2017_1	na vattati, tasmā mohakāraṇāni tāva bodhisattena parivajjetabbāni. Tatthimāni mohakāraṇāni	2017	
PA_atk-s05_12a:2017_2	– arati tandi vijambhitā ālasiyaṃ gaṇasaṅgaṇikārāmatā niddāsīlatā anicchayasīlatā	2017	
PA_atk-s05_12a:2017_3	ñāṇasmiṃ akutūhalatā micchādhimāno aparipucchakatā kāyassa na sammāparihāro asamāhitacittatā	2017	
PA_atk-s05_12a:2017_4	duppaññānaṃ puggalānaṃ sevanā paññavantānaṃ apayirupāsanā attaparibhavo micchāvikappo	2017	
PA_atk-s05_12a:2017_5	viparītābhiniveso kāyadaḷhibahulatā asaṃvegasīlatā pañca nīvaraṇāni. Saṅkhepato ye	2017	
PA_atk-s05_12a:2017_6	vā pana dhamme āsevato anuppannā paññā nuppajjati, uppannā parihāyati. Iti imāni	2017	
PA_atk-s05_12a:2017_7	sammohakāraṇāni parivajjentena bāhusacce jhānādīsu ca yogo karaṇīyo.	2017	
PA_atk-s05_12a:2018_0	Tatthāyaṃ bāhusaccassa visayavibhāgo – pañcakkhandhā dvādasāyatanāni aṭṭhārasa dhātuyo	2018	
PA_atk-s05_12a:2018_1	cattāri saccāni bāvīsatindriyāni dvādasapadiko paṭiccasamuppādo tathā satipaṭṭhānādayo	2018	
PA_atk-s05_12a:2018_2	kusalādidhammappakārabhedā ca, yāni ca loke anavajjāni vijjāṭṭhānāni, ye ca sattānaṃ	2018	
PA_atk-s05_12a:2018_3	hitasukhavidhānayoggā byākaraṇavisesā, iti evaṃ pakāraṃ sakalameva sutavisayaṃ upāyakosallapubbaṅgamāya	2018	
PA_atk-s05_12a:2018_4	paññāya satiyā vīriyena ca sādhukaṃ uggahaṇasavanadhāraṇaparicayaparipucchāhi ogāhetvā	2018	
PA_atk-s05_12a:2018_5	tattha ca paresaṃ patiṭṭhāpanena sutamayā paññā nibbattetabbā.	2018	
PA_atk-s05_12a:2019_0	Tathā sattānaṃ itikattabbatāsu ṭhānuppattikapaṭibhānabhūtā āyāpāyaupāyakosallabhūtā	2019	
PA_atk-s05_12a:2019_1	ca paññā hitesitaṃ nissāya tattha tattha yathārahaṃ pavattetabbā. Tathā khandhādīnaṃ	2019	
PA_atk-s05_12a:2019_2	sabhāvadhammānaṃ ākāraparivitakkanamukhena te nijjhānaṃ khamāpentena cintāmayā paññā	2019	
PA_atk-s05_12a:2019_3	nibbattetabbā. Khandhādīnaṃyeva pana salakkhaṇasāmaññalakkhaṇapariggahaṇavasena lokiyapariññā	2019	
PA_atk-s05_12a:2019_4	nibbattentena pubbabhāgabhāvanāpaññā sampādetabbā. Evañhi nāmarūpamattamidaṃ yathārahaṃ	2019	
PA_atk-s05_12a:2019_5	paccayehi uppajjati ceva nirujjhati ca, na ettha koci kattā vā kāretā vā, hutvā abhāvaṭṭhena	2019	
PA_atk-s05_12a:2019_6	aniccaṃ, udayabbayapaṭipīḷanaṭṭhena dukkhaṃ, avasavattanaṭṭhena anattāti ajjhattikadhamme	2019	
PA_atk-s05_12a:2019_7	bāhirakadhamme ca nibbisesaṃ parijānanto tattha āsaṅgaṃ pajahanto pare ca tattha	2019	
PA_atk-s05_12a:2019_8	taṃ jahāpento kevalaṃ karuṇāvaseneva yāva na buddhaguṇā hatthatalaṃ āgacchanti, tāva	2019	
PA_atk-s05_12a:2019_9	yānattaye satte avatāraṇaparipācanehi patiṭṭhapento jhānavimokkhasamādhisamāpattiyo	2019	
PA_atk-s05_12a:2019_10	abhiññāyo ca lokiyā vasībhāvaṃ pāpento paññāya matthakaṃ pāpuṇāti.	20191	
PA_atk-s05_12a:2020_0	Tattha yā imā iddhividhañāṇaṃ dibbasotadhātuñāṇaṃ cetopariyañāṇaṃ pubbenivāsānussatiñāṇaṃ	2020	
PA_atk-s05_12a:2020_1	dibbacakkhuñāṇaṃ yathākammupagañāṇaṃ anāgataṃsañāṇanti saparibhaṇḍā pañcalokiyaabhiññāsaṅkhātā	2020	
PA_atk-s05_12a:2020_2	bhāvanāpaññā, yā ca khandhāyatanadhātuindriyasaccapaṭiccasamuppādādibhedesu bhūmibhūtesu	2020	
PA_atk-s05_12a:2020_3	dhammesu uggahaparipucchāvasena ñāṇaparicayaṃ katvā sīlavisuddhicittavisuddhīti mūlabhūtāsu	2020	
PA_atk-s05_12a:2020_4	imāsu dvīsu visuddhīsu patiṭṭhāya diṭṭhivisuddhikaṅkhāvitaraṇavisuddhimaggāmaggañāṇadassanavisuddhi-	2020	
PA_atk-s05_12a:2020_5	paṭipadāñāṇadassanavisuddhiñāṇadassanavisuddhīti sarīrabhūtā imā pañca visuddhiyo	2020	
PA_atk-s05_12a:2020_6	sampādentena bhāvetabbā lokiyalokuttarabhedā bhāvanāpaññā, tāsaṃ sampādanavidhānaṃ	2020	
PA_atk-s05_12a:2020_7	yasmā “tattha ekopi hutvā bahudhā hotītiādikaṃ iddhivikubbanaṃ kātukāmena ādikammikena	2020	
PA_atk-s05_12a:2020_8	yoginā”tiādinā “khandhāti rūpakkhandho vedanākkhandho saññākkhandho saṅkhārakkhandho	2020	
PA_atk-s05_12a:2020_9	viññāṇakkhandho”tiādinā ca visayavibhāgena saddhiṃ visuddhimagge sabbākārato vitthāretvā	2020	
PA_atk-s05_12a:2020_10	vuttaṃ, tasmā tattha vuttanayeneva veditabbaṃ. Kevalañhi tattha sāvakabodhisattassa	20201	
PA_atk-s05_12a:2020_11	vasena paññā āgatā, idha mahābodhisattassa vasena karuṇūpāyakosallapubbaṅgamaṃ katvā	20201	
PA_atk-s05_12a:2020_12	vattabbā, ñāṇadassanavisuddhiṃ apāpetvā paṭipadāñāṇadassanavisuddhiyaṃyeva vipassanā	20201	
PA_atk-s05_12a:2020_13	ṭhapetabbāti ayameva viseso. Evamettha paññāpāramiyā paṭipattikkamo veditabbo.	20201	
PA_atk-s05_12a:2021_0	Tathā yasmā sammāsambodhiyā katābhinīhārena mahāsattena pāramiparipūraṇatthaṃ sabbakālaṃ	2021	
PA_atk-s05_12a:2021_1	yuttappayuttena bhavitabbaṃ ābaddhaparikaraṇena, tasmā kālena kālaṃ “ko nu kho ajja	2021	
PA_atk-s05_12a:2021_2	mayā puññasambhāro ñāṇasambhāro vā upacito, kiṃ vā mayā parahitaṃ kata”nti divase	2021	
PA_atk-s05_12a:2021_3	divase paccavekkhantena sattahitatthaṃ ussāho karaṇīyo. Sabbesampi sattānaṃ upakārāya	2021	
PA_atk-s05_12a:2021_4	attano pariggahabhūtaṃ vatthu kāye jīvite ca nirapekkhacittena ossajitabbaṃ. Yaṃ	2021	
PA_atk-s05_12a:2021_5	kiñci kammaṃ karoti kāyena vācāya vā, taṃ sabbaṃ sambodhiyaṃ ninnacitteneva kātabbaṃ,	2021	
PA_atk-s05_12a:2021_6	bodhiyā pariṇāmetabbaṃ. Uḷārehi ittarehi ca kāmehi vinivattacitteneva bhavitabbaṃ.	2021	
PA_atk-s05_12a:2021_7	Sabbāsupi itikattabbatāsu upāyakosallaṃ paccupaṭṭhāpetvāva paṭipajjitabbaṃ.	2021	
PA_atk-s05_12a:2022_0	Tasmiṃ tasmiṃ sattahite āraddhavīriyena bhavitabbaṃ iṭṭhāniṭṭhādisabbasahena avisaṃvādinā.	2022	
PA_atk-s05_12a:2022_1	Sabbepi sattā anodhiso mettāya karuṇāya ca pharitabbā. Yā kāci sattānaṃ dukkhuppatti,	2022	
PA_atk-s05_12a:2022_2	sabbā sā attani pāṭikaṅkhitabbā. Sabbesañca sattānaṃ puññaṃ abbhanumoditabbaṃ. Buddhānaṃ	2022	
PA_atk-s05_12a:2022_3	mahantatā mahānubhāvatā abhiṇhaṃ paccavekkhitabbā. Yañca kiñci kammaṃ karoti kāyena	2022	
PA_atk-s05_12a:2022_4	vācāya vā, taṃ sabbaṃ bodhininnacittapubbaṅgamaṃ kātabbaṃ. Iminā hi upāyena dānādīsu	2022	
PA_atk-s05_12a:2022_5	yuttappayuttassa thāmavato daḷhaparakkamassa mahāsattassa bodhisattassa aparimeyyo	2022	
PA_atk-s05_12a:2022_6	puññasambhāro ñāṇasambhāro ca divase divase upacīyati.	2022	
PA_atk-s05_12a:2023_0	Api ca sattānaṃ paribhogatthaṃ paripālanatthañca attano sarīraṃ jīvitañca pariccajitvā	2023	
PA_atk-s05_12a:2023_1	khuppipāsāsītuṇhavātātapādidukkhapatikāro pariyesitabbo upanetabbo ca. Yañca yathāvuttadukkhapatikārajaṃ	2023	
PA_atk-s05_12a:2023_2	sukhaṃ attanā paṭilabhati, tathā ramaṇīyesu ārāmuyyānapāsādataḷākādīsu araññāyatanesu	2023	
PA_atk-s05_12a:2023_3	ca kāyacittasantāpābhāvena abhinibbutattā attanā sukhaṃ paṭilabhati, yañca suṇāti	2023	
PA_atk-s05_12a:2023_4	buddhānubuddhapaccekabuddhā mahābodhisattā ca nekkhammapaṭipattiyaṃ ṭhitā diṭṭhadhammasukhavihārabhūtaṃ	2023	
PA_atk-s05_12a:2023_5	īdisaṃ nāma jhānasamāpattisukhaṃ anubhavantīti, taṃ sabbaṃ sabbasattesu anodhiso	2023	
PA_atk-s05_12a:2023_6	upasaṃharatīti. Ayaṃ tāva nayo asamāhitabhūmiyaṃ patiṭṭhitassa.	2023	
PA_atk-s05_12a:2024_0	Samāhitabhūmiyaṃ pana patiṭṭhito attanā yathānubhūtaṃ visesādhigamanibbattaṃ pītiṃ	2024	
PA_atk-s05_12a:2024_1	passaddhiṃ sukhaṃ samādhiṃ yathābhūtañāṇañca sattesu adhimuccanto upasaṃharati pariṇāmeti.	2024	
PA_atk-s05_12a:2024_2	Tathā mahati saṃsāradukkhe tassa ca nimittabhūte kilesābhisaṅkhāradukkhe nimuggaṃ	2024	
PA_atk-s05_12a:2024_3	sattanikāyaṃ disvā tatrāpi chedanabhedanaphālanapiṃsanaggisantāpādijanitā dukkhā	2024	
PA_atk-s05_12a:2024_4	tibbā kharā kaṭukā vedanā nirantaraṃ cirakālaṃ vediyante nārake, aññamaññaṃ kujjhanasantāpanaviheṭhanahiṃsanaparādhīnatādīhi	2024	
PA_atk-s05_12a:2024_5	mahādukkhaṃ anubhavante tiracchānagate, jotimālākulasarīre khuppipāsāvātātapādīhi	2024	
PA_atk-s05_12a:2024_6	ḍayhamāne ca visussamāne ca vantakheḷādiāhāre uddhabāhuṃ viravante nijjhāmataṇhikādike	2024	
PA_atk-s05_12a:2024_7	mahādukkhaṃ vediyamāne pete ca, pariyeṭṭhimūlakaṃ mahantaṃ anayabyasanaṃ pāpuṇante	2024	
PA_atk-s05_12a:2024_8	hatthacchedādikāraṇāyogena dubbaṇṇaduddasikadaliddādibhāvena khuppipāsādiābādhayogena	2024	
PA_atk-s05_12a:2024_9	balavantehi abhibhavanīyato paresaṃ vahanato parādhīnato ca, nārake pete tiracchānagate	2024	
PA_atk-s05_12a:2024_10	ca, atisayante apāyadukkhanibbisesaṃ dukkhamanubhavante manusse ca, tathā visayavisaparibhogavikkhittacittatāya	20241	
PA_atk-s05_12a:2024_11	rāgādipariḷāhena ḍayhamāne vātavegasamuṭṭhitajālāsamiddhasukkhakaṭṭhasannipāte aggikkhandhe	20241	
PA_atk-s05_12a:2024_12	viya anupasantapariḷāhavuttike anupasantanihataparādhīne kāmāvacaradeve ca, mahatā	20241	
PA_atk-s05_12a:2024_13	vāyāmena vidūramākāsaṃ vigāhitasakuntā viya balavatā dūre pāṇinā khittasarā viya	20241	
PA_atk-s05_12a:2024_14	ca, satipi cirappavattiyaṃ aniccantikatāya pātapariyosānā anatikkantajātijarāmaraṇā	20241	
PA_atk-s05_12a:2024_15	evāti rūpārūpāvacaradeve ca passantena mahantaṃ saṃvegaṃ paccupaṭṭhapetvā mettāya	20241	
PA_atk-s05_12a:2024_16	karuṇāya ca anodhiso sattā pharitabbā. Evaṃ kāyena vācāya manasā ca bodhisambhāre	20241	
PA_atk-s05_12a:2024_17	nirantaraṃ upacinantena yathā pāramiyo pāripūriṃ gacchanti, evaṃ sakkaccakārinā sātaccakārinā	20241	
PA_atk-s05_12a:2024_18	anolīnavuttinā ussāho pavattetabbo, vīriyapāramī paripūretabbā.	20241	
PA_atk-s05_12a:2025_0	Api ca acinteyyāparimeyyavipuloḷāravimalanirupamanirūpakkilesaguṇanicayanidhānabhūtassa	2025	
PA_atk-s05_12a:2025_1	buddhabhāvassa ussakkitvā sampahaṃsanayoggaṃ vīriyaṃ nāma acinteyyānubhāvameva, yaṃ	2025	
PA_atk-s05_12a:2025_2	na pacurajanā sotumpi sakkuṇanti, pageva paṭipajjituṃ. Tathā hi tividhā abhinīhāracittuppatti,	2025	
PA_atk-s05_12a:2025_3	catasso buddhabhūmiyo, cattāri saṅgahavatthūni, karuṇekarasatā, buddhadhammesu sacchikaraṇena	2025	
PA_atk-s05_12a:2025_4	visesappaccayo nijjhānakhanti, sabbadhammesu nirupalepo, sabbasattesu piyaputtasaññā,	2025	
PA_atk-s05_12a:2025_5	saṃsāradukkhehi aparikhedo, sabbadeyyadhammapariccāgo, tena ca niratimānatā, adhisīlādiadhiṭṭhānaṃ,	2025	
PA_atk-s05_12a:2025_6	tattha ca acañcalatā, kusalakiriyāsu pītipāmojjaṃ, vivekaninnacittatā, jhānānuyogo,	2025	
PA_atk-s05_12a:2025_7	anavajjadhammena atitti, yathāsutassa dhammassa paresaṃ hitajjhāsayena desanā, sattānaṃ	2025	
PA_atk-s05_12a:2025_8	ñāye nivesanā, ārambhadaḷhatā, dhīravīrabhāvo, parāpavādaparāpakāresu vikārābhāvo,	2025	
PA_atk-s05_12a:2025_9	saccādhiṭṭhānaṃ, samāpattīsu vasībhāvo, abhiññāsu balappatti, lakkhaṇattayāvabodho,	2025	
PA_atk-s05_12a:2025_10	satipaṭṭhānādīsu yogakammābhiyogena lokuttaramaggasambhārasambharaṇaṃ, navalokuttarāvakkantīti	20251	
PA_atk-s05_12a:2025_11	evamādikā sabbāpi bodhisambhārapaṭipatti vīriyānubhāveneva samijjhatīti abhinīhārato	20251	
PA_atk-s05_12a:2025_12	yāva mahābodhi anossajjantena sakkaccaṃ nirantaraṃ vīriyaṃ yathā uparūpari visesāvahaṃ	20251	
PA_atk-s05_12a:2025_13	hoti, evaṃ sampādetabbaṃ. Sampajjamāne ca yathāvutte vīriye khantisaccādhiṭṭhānādayo	20251	
PA_atk-s05_12a:2025_14	ca dānasīlādayo ca sabbepi bodhisambhārā tadadhīnavuttitāya sampannā eva hontīti	20251	
PA_atk-s05_12a:2025_15	khantiādīsupi imināva nayena paṭipatti veditabbā.	20251	
PA_atk-s05_12a:2026_0	Iti sattānaṃ sukhūpakaraṇapariccāgena bahudhā anuggahakaraṇaṃ dānena paṭipatti, sīlena	2026	
PA_atk-s05_12a:2026_1	tesaṃ jīvitasāpateyyadārarakkhāabhedapiyahitavacanāvihiṃsādikāraṇāni, nekkhammena	2026	
PA_atk-s05_12a:2026_2	tesaṃ āmisapaṭiggahaṇadhammadānādinā anekavidhā hitacariyā, paññāya tesaṃ hitakaraṇūpāyakosallaṃ,	2026	
PA_atk-s05_12a:2026_3	vīriyena tattha ussāhārambhaasaṃhīrāni, khantiyā tadaparādhasahanaṃ, saccena nesaṃ	2026	
PA_atk-s05_12a:2026_4	avañcanatadupakārakiriyāsamādānāvisaṃvādanādi, adhiṭṭhānena tadupakārakaraṇe anatthasampātepi	2026	
PA_atk-s05_12a:2026_5	acalanaṃ, mettāya nesaṃ hitasukhānucintanaṃ, upekkhāya nesaṃ upakārāpakāresu vikārānāpattīti	2026	
PA_atk-s05_12a:2026_6	evaṃ aparimāṇe satte ārabbha anukampitasabbasattassa mahābodhisattassa puthujjanehi	2026	
PA_atk-s05_12a:2026_7	asādhāraṇo aparimeyyo puññañāṇasambhārūpacayo ettha paṭipattīti veditabbaṃ. Yo cetāsaṃ	2026	
PA_atk-s05_12a:2026_8	paccayo vutto, tassa ca sakkaccaṃ sampādanaṃ.	2026	
PA_atk-s05_12a:2027_0	Ko vibhāgoti? Dasa pāramiyo, dasa upapāramiyo, dasa paramatthapāramiyoti samattiṃsapāramiyo.	2027	
PA_atk-s05_12a:2027_1	Tattha katābhinīhārassa bodhisattassa parahitakaraṇābhininnāsayapayogassa kaṇhadhammavokiṇṇā	2027	
PA_atk-s05_12a:2027_2	sukkadhammā pāramiyo eva, tehi avokiṇṇā sukkadhammā upapāramiyo, akaṇhaasukkā paramatthapāramiyoti	2027	
PA_atk-s05_12a:2027_3	keci. Samudāgamanakālesu vā pūriyamānā pāramiyo, bodhisattabhūmiyaṃ puṇṇā upapāramiyo,	2027	
PA_atk-s05_12a:2027_4	buddhabhūmiyaṃ sabbākāraparipuṇṇā paramatthapāramiyo. Bodhisattabhūmiyaṃ vā parahitakaraṇato	2027	
PA_atk-s05_12a:2027_5	pāramiyo, attahitakaraṇato upapāramiyo, buddhabhūmiyaṃ balavesārajjasamadhigamena	2027	
PA_atk-s05_12a:2027_6	ubhayahitaparipūraṇato paramatthapāramiyo.	2027	
PA_atk-s05_12a:2028_0	Evaṃ ādimajjhapariyosānesu paṇidhānārambhapariniṭṭhānesu tesaṃ vibhāgoti apare. Dosūpasamakaruṇāpakatikānaṃ	2028	
PA_atk-s05_12a:2028_1	bhavasukhavimuttisukhaparamasukhappattānaṃ puññūpacayabhedato tabbibhāgoti aññe.	2028	
PA_atk-s05_12a:2028_2	Lajjāsatimānāpassayānaṃ lokuttaradhammādhipatīnaṃ sīlasamādhipaññāgarukānaṃ tāritataritatārayitūnaṃ	2028	
PA_atk-s05_12a:2028_3	anubuddhapaccekabuddhasammāsambuddhānaṃ pāramī, upapāramī, paramatthapāramīti bodhisattassuppattito	2028	
PA_atk-s05_12a:2028_4	yathāvuttavibhāgoti keci. Cittapaṇidhito yāva vacīpaṇidhi, tāva pavattā sambhārā	2028	
PA_atk-s05_12a:2028_5	pāramiyo, vacīpaṇidhito yāva kāyapaṇidhi, tāva pavattā upapāramiyo, kāyapaṇidhito	2028	
PA_atk-s05_12a:2028_6	pabhuti paramatthapāramiyoti apare. Aññe pana “parapuññānumodanavasena pavattā sambhārā	2028	
PA_atk-s05_12a:2028_7	pāramiyo, paresaṃ kārāpanavasena pavattā upapāramiyo, sayaṃkaraṇavasena pavattā paramatthapāramiyo”ti vadanti.	2028	
PA_atk-s05_12a:2029_0	Tathā bhavasukhāvaho puññañāṇasambhāro pāramī, attano nibbānasukhāvaho upapāramī,	2029	
PA_atk-s05_12a:2029_1	paresaṃ tadubhayasukhāvaho paramatthapāramīti eke. Puttadāradhanādiupakaraṇapariccāgo	2029	
PA_atk-s05_12a:2029_2	pana dānapāramī, aṅgapariccāgo dānaupapāramī, attano jīvitapariccāgo dānaparamatthapāramīti.	2029	
PA_atk-s05_12a:2029_3	Tathā puttadārādikassa tividhassāpi hetu avītikkamanavasena tisso sīlapāramiyo, tesu	2029	
PA_atk-s05_12a:2029_4	eva tividhesu vatthūsu ālayaṃ upacchinditvā nikkhamanavasena tisso nekkhammapāramiyo,	2029	
PA_atk-s05_12a:2029_5	upakaraṇaṅgajīvitataṇhaṃ samūhanitvā sattānaṃ hitāhitavinicchayakaraṇavasena tisso	2029	
PA_atk-s05_12a:2029_6	paññāpāramiyo. Yathāvuttabhedānaṃ pariccāgādīnaṃ vāyamanavasena tisso vīriyapāramiyo,	2029	
PA_atk-s05_12a:2029_7	upakaraṇaṅgajīvitantarāyakarānaṃ khamanavasena tisso khantipāramiyo, upakaraṇaṅgajīvitahetu	2029	
PA_atk-s05_12a:2029_8	saccāpariccāgavasena tisso saccapāramiyo, dānādipāramiyo akuppādhiṭṭhānavaseneva	2029	
PA_atk-s05_12a:2029_9	samijjhantīti, upakaraṇādivināsepi acalādhiṭṭhānavasena tisso adhiṭṭhānapāramiyo,	2029	
PA_atk-s05_12a:2029_10	upakaraṇādiupaghātakesupi sattesu mettāya avijahanavasena tisso mettāpāramiyo, yathāvuttavatthuttayassa	20291	
PA_atk-s05_12a:2029_11	upakārāpakāresu sattasaṅkhāresu majjhattatāpaṭilābhavasena tisso upekkhāpāramiyoti	20291	
PA_atk-s05_12a:2029_12	evamādinā etāsaṃ vibhāgo veditabbāti.	20291	
PA_atk-s05_12a:2030_0	Ko saṅgahoti? Ettha pana yathā etā vibhāgato tiṃsavidhāpi dānapāramiādibhāvato dasavidhā,	2030	
PA_atk-s05_12a:2030_1	evaṃ dānasīlakhantivīriyajhānapaññāsabhāvena chabbidhā. Etāsu hi nekkhammapāramī	2030	
PA_atk-s05_12a:2030_2	sīlapāramiyā saṅgahitā, tassā pabbajjābhāve, nīvaraṇavivekabhāve pana jhānapāramiyā	2030	
PA_atk-s05_12a:2030_3	kusaladhammabhāve chahipi saṅgahitā. Saccapāramī sīlapāramiyā ekadeso eva vacīviratisaccapakkhe,	2030	
PA_atk-s05_12a:2030_4	ñāṇasaccapakkhe pana paññāpāramiyā saṅgahitā. Mettāpārami jhānapāramiyā eva. Upekkhāpāramī	2030	
PA_atk-s05_12a:2030_5	jhānapaññāpāramīhi. Adhiṭṭhānapāramī sabbāhipi saṅgahitāti.	2030	
PA_atk-s05_12a:2031_0	Etesañca dānādīnaṃ channaṃ guṇānaṃ aññamaññasambandhānaṃ pañcadasayugalādīni pañcadasayugalādisādhakāni	2031	
PA_atk-s05_12a:2031_1	honti. Seyyathidaṃ – dānasīlayugalena parahitāhitānaṃ karaṇākaraṇayugalasiddhi, dānakhantiyugalena	2031	
PA_atk-s05_12a:2031_2	alobhādosayugalasiddhi, dānavīriyayugalena cāgasutayugalasiddhi, dānajhānayugalena	2031	
PA_atk-s05_12a:2031_3	kāmadosappahānayugalasiddhi. Dānapaññāyugalena ariyayānadhurayugalasiddhi, sīlakhantidvayena	2031	
PA_atk-s05_12a:2031_4	payogāsayasuddhidvayasiddhi, sīlavīriyadvayena bhāvanādvayasiddhi, sīlajhānadvayena	2031	
PA_atk-s05_12a:2031_5	dussīlyapariyuṭṭhānappahānadvayasiddhi, sīlapaññādvayena dānadvayasiddhi, khantivīriyayugalena	2031	
PA_atk-s05_12a:2031_6	khamātejadvayasiddhi, khantijhānayugalena virodhānurodhappahānayugalasiddhi, khantipaññāyugalena	2031	
PA_atk-s05_12a:2031_7	suññatākhantipaṭivedhadukasiddhi, vīriyajhānadukena paggahāvikkhepadukasiddhi, vīriyapaññādukena	2031	
PA_atk-s05_12a:2031_8	saraṇadukasiddhi, jhānapaññādukena yānadukasiddhi, dānasīlakhantittikena lobhadosamohappahānattikasiddhi,	2031	
PA_atk-s05_12a:2031_9	dānasīlavīriyattikena bhogajīvitakāyasārādānattikasiddhi, dānasīlajhānattikena puññakiriyavatthuttikasiddhi,	2031	
PA_atk-s05_12a:2031_10	dānasīlapaññātikena āmisābhayadhammadānattikasiddhīti. Evaṃ itarehipi tikehi catukkādīhi	20311	
PA_atk-s05_12a:2031_11	ca yathāsambhavaṃ tikāni ca catukkādīni ca yojetabbāni.	20311	
PA_atk-s05_12a:2032_0	Evaṃ chabbidhānampi pana imāsaṃ pāramīnaṃ catūhi adhiṭṭhānehi saṅgaho veditabbo.	2032	
PA_atk-s05_12a:2032_1	Sabbapāramīnaṃ samūhasaṅgahato hi cattāri adhiṭṭhānāni, seyyathidaṃ – saccādhiṭṭhānaṃ,	2032	
PA_atk-s05_12a:2032_2	cāgādhiṭṭhānaṃ, upasamādhiṭṭhānaṃ, paññādhiṭṭhānanti. Tattha adhitiṭṭhati etena,	2032	
PA_atk-s05_12a:2032_3	ettha vā adhitiṭṭhati, adhiṭṭhānamattameva vā tanti adhiṭṭhānaṃ, saccañca taṃ adhiṭṭhānañca,	2032	
PA_atk-s05_12a:2032_4	saccassa vā adhiṭṭhānaṃ, saccaṃ adhiṭṭhānametassāti vā saccādhiṭṭhānaṃ. Evaṃ sesesupi.	2032	
PA_atk-s05_12a:2032_5	Tattha avisesato tāva lokuttaraguṇe katābhinīhārassa anukampitasabbasattassa mahāsattassa	2032	
PA_atk-s05_12a:2032_6	paṭiññānurūpaṃ sabbapāramipariggahato saccādhiṭṭhānaṃ. Tāsaṃ paṭipakkhapariccāgato	2032	
PA_atk-s05_12a:2032_7	cāgādhiṭṭhānaṃ. Sabbapāramitāguṇehi upasamato upasamādhiṭṭhānaṃ. Tehi eva parahitopāyakosallato paññādhiṭṭhānaṃ.	2032	
PA_atk-s05_12a:2033_0	Visesato pana yācakajanaṃ avisaṃvādetvā dassāmīti paṭijānanato paṭiññaṃ avisaṃvādetvā	2033	
PA_atk-s05_12a:2033_1	dānato dānaṃ avisaṃvādetvā anumodanato macchariyādipaṭipakkhapariccāgato deyyadhammapaṭiggāhakadānadeyyadhammakkhayesu	2033	
PA_atk-s05_12a:2033_2	lobhadosamohabhayavūpasamato yathārahaṃ yathākālaṃ yathāvidhānañca dānato paññuttarato	2033	
PA_atk-s05_12a:2033_3	ca kusaladhammānaṃ caturadhiṭṭhānapadaṭṭhānaṃ dānaṃ. Tathā saṃvarasamādānassa avītikkamanato	2033	
PA_atk-s05_12a:2033_4	dussīlyapariccāgato duccaritavūpasamanato paññuttarato ca caturadhiṭṭhānapadaṭṭhānaṃ	2033	
PA_atk-s05_12a:2033_5	sīlaṃ. Yathāpaṭiññaṃ khamanato, parāparādhavikappapariccāgato, kodhapariyuṭṭhānavūpasamanato,	2033	
PA_atk-s05_12a:2033_6	paññuttarato, ca caturadhiṭṭhānapadaṭṭhānā khanti. Paṭiññānurūpaṃ parahitakaraṇato,	2033	
PA_atk-s05_12a:2033_7	visadapariccāgato, akusalavūpasamanato, paññuttarato ca caturadhiṭṭhānapadaṭṭhānaṃ	2033	
PA_atk-s05_12a:2033_8	vīriyaṃ. Paṭiññānurūpaṃ lokahitānucintanato, nīvaraṇapariccāgato, cittavūpasamanato,	2033	
PA_atk-s05_12a:2033_9	paññuttarato ca caturadhiṭṭhānapadaṭṭhānaṃ jhānaṃ. Yathāpaṭiññaṃ parahitūpāyakosallato,	2033	
PA_atk-s05_12a:2033_10	anupāyakiriyāpariccāgato, mohajapariḷāhavūpasamanato, sabbaññutāpaṭilābhato ca caturadhiṭṭhānapadaṭṭhānā paññā.	20331	
PA_atk-s05_12a:2034_0	Tattha ñeyyapaṭiññānuvidhānehi saccādhiṭṭhānaṃ. Vatthukāmakilesakāmapariccāgehi cāgādhiṭṭhānaṃ.	2034	
PA_atk-s05_12a:2034_1	Dosadukkhavūpasamehi upasamādhiṭṭhānaṃ. Anubodhapaṭivedhehi paññādhiṭṭhānaṃ. Tividhasaccapariggahitaṃ	2034	
PA_atk-s05_12a:2034_2	dosattayavirodhi saccādhiṭṭhānaṃ. Tividhacāgapariggahitaṃ dosattayavirodhi cāgādhiṭṭhānaṃ.	2034	
PA_atk-s05_12a:2034_3	Tividhavūpasamapariggahitaṃ dosattayavirodhi upasamādhiṭṭhānaṃ. Tividhañāṇapariggahitaṃ	2034	
PA_atk-s05_12a:2034_4	dosattayavirodhi paññādhiṭṭhānaṃ. Saccādhiṭṭhānapariggahitāni cāgūpasamapaññādhiṭṭhānāni	2034	
PA_atk-s05_12a:2034_5	avisaṃvādanato paṭiññānuvidhānato ca, cāgādhiṭṭhānapariggahitāni saccūpasamapaññādhiṭṭhānāni	2034	
PA_atk-s05_12a:2034_6	paṭipakkhapariccāgato sabbapariccāgaphalattā ca, upasamādhiṭṭhānapariggahitāni saccacāgapaññādhiṭṭhānāni	2034	
PA_atk-s05_12a:2034_7	kilesapariḷāhavūpasamanato kāmūpasamanato kāmapariḷāhavūpasamanato ca, paññādhiṭṭhānapariggahitāni	2034	
PA_atk-s05_12a:2034_8	saccacāgūpasamādhiṭṭhānāni ñāṇapubbaṅgamato ñāṇānuparivattanato cāti evaṃ sabbāpi	2034	
PA_atk-s05_12a:2034_9	pāramiyo saccappabhāvitā cāgaparibyañjitā upasamopabrūhitā paññāparisuddhā. Saccañhi	2034	
PA_atk-s05_12a:2034_10	etāsaṃ janakahetu. Cāgo pariggāhakahetu, upasamo parivuddhihetu, paññā pārisuddhihetu.	20341	
PA_atk-s05_12a:2034_11	Tathā ādimhi saccādhiṭṭhānaṃ saccapaṭiññattā, majjhe cāgādhiṭṭhānaṃ katapaṇidhānassa	20341	
PA_atk-s05_12a:2034_12	parahitāya attapariccāgato. Ante upasamādhiṭṭhānaṃ sabbūpasamapariyosānattā. Ādimajjhapariyosānesu	20341	
PA_atk-s05_12a:2034_13	paññādhiṭṭhānaṃ tasmiṃ sati sambhavato asati abhāvato yathāpaṭiññañca bhāvato.	20341	
PA_atk-s05_12a:2035_0	Tattha mahāpurisā satatamattahitaparahitakarehi garupiyabhāvakarehi saccacāgādhiṭṭhānehi	2035	
PA_atk-s05_12a:2035_1	gihibhūtā āmisadānena pare anuggaṇhanti. Tathā attahitaparahitakarehi garupiyabhāvakarehi	2035	
PA_atk-s05_12a:2035_2	upasamapaññādhiṭṭhānehi ca pabbajitabhūtā dhammadānena pare anuggaṇhanti.	2035	
PA_atk-s05_12a:2036_0	Tattha antimabhave bodhisattassa caturadhiṭṭhānaparipūraṇaṃ. Paripuṇṇacaturadhiṭṭhānassa	2036	
PA_atk-s05_12a:2036_1	hi carimakabhavūpapattīti eke. Tatra hi gabbhokkantiṭhitiabhinikkhamanesu paññādhiṭṭhānasamudāgamena	2036	
PA_atk-s05_12a:2036_2	sato sampajāno saccādhiṭṭhānapāripūriyā sampatijāto uttarābhimukho sattapadavītihārena	2036	
PA_atk-s05_12a:2036_3	gantvā sabbā disā oloketvā saccānuparivattinā vacasā – “aggohamasmi lokassa, jeṭṭhohamasmi	2036	
PA_atk-s05_12a:2036_4	lokassa, seṭṭhohamasmi lokassā”ti tikkhattuṃ sīhanādaṃ nadi.	2036	
PA_atk-s05_12a:2037_0	Upasamādhiṭṭhānasamudāgamena jiṇṇāturamatapabbajitadassāvino catudhammapadesakovidassa	2037	
PA_atk-s05_12a:2037_1	yobbanārogyajīvitasampattimadānaṃ upasamo. Cāgādhiṭṭhānasamudāgamena mahato ñātiparivaṭṭassa	2037	
PA_atk-s05_12a:2037_2	hatthagatassa ca cakkavattirajjassa anapekkhapariccāgoti.	2037	
PA_atk-s05_12a:2038_0	Dutiye ṭhāne abhisambodhiyaṃ caturadhiṭṭhānaṃ paripuṇṇanti keci. Tattha hi yathāpaṭiññaṃ	2038	
PA_atk-s05_12a:2038_1	saccādhiṭṭhānasamudāgamena catunnaṃ ariyasaccānaṃ abhisamayo, tato hi saccādhiṭṭhānaṃ	2038	
PA_atk-s05_12a:2038_2	paripuṇṇaṃ. Cāgādhiṭṭhānasamudāgamena sabbakilesūpakkilesapariccāgo, tato hi cāgādhiṭṭhānaṃ	2038	
PA_atk-s05_12a:2038_3	paripuṇṇaṃ. Upasamādhiṭṭhānasamudāgamena paramūpasamappatti, tato hi upasamādhiṭṭhānaṃ	2038	
PA_atk-s05_12a:2038_4	paripuṇṇaṃ. Paññādhiṭṭhānasamudāgamena anāvaraṇañāṇapaṭilābho, tato hi paññādhiṭṭhānaṃ	2038	
PA_atk-s05_12a:2038_5	paripuṇṇanti. Taṃ asiddhaṃ, abhisambodhiyāpi paramatthabhāvato.	2038	
PA_atk-s05_12a:2039_0	Tatiye ṭhāne dhammacakkappavattane caturadhiṭṭhānaṃ paripuṇṇanti aññe. Tattha hi	2039	
PA_atk-s05_12a:2039_1	saccādhiṭṭhānasamudāgatassa dvādasahi ākārehi ariyasaccadesanāya saccādhiṭṭhānaṃ	2039	
PA_atk-s05_12a:2039_2	paripuṇṇaṃ. Cāgādhiṭṭhānasamudāgatassa saddhammamahāyāgakaraṇena cāgādhiṭṭhānaṃ paripuṇṇaṃ.	2039	
PA_atk-s05_12a:2039_3	Upasamādhiṭṭhānasamudāgatassa sayaṃ upasantassa paresaṃ upasamanena upasamādhiṭṭhānaṃ	2039	
PA_atk-s05_12a:2039_4	paripuṇṇaṃ. Paññādhiṭṭhānasamudāgatassa veneyyānaṃ āsayādiparijānanena paññādhiṭṭhānaṃ	2039	
PA_atk-s05_12a:2039_5	paripuṇṇanti. Tadapi asiddhaṃ, apariyositattā buddhakiccassa.	2039	
PA_atk-s05_12a:2040_0	Catutthe ṭhāne parinibbāne caturadhiṭṭhānaṃ paripuṇṇanti apare. Tatra hi parinibbutattā	2040	
PA_atk-s05_12a:2040_1	paramatthasaccasampattiyā saccādhiṭṭhānaṃ paripuṇṇaṃ. Sabbūpadhipaṭinissaggena cāgādhiṭṭhānaṃ	2040	
PA_atk-s05_12a:2040_2	paripuṇṇaṃ. Sabbasaṅkhārūpasamena upasamādhiṭṭhānaṃ paripuṇṇaṃ. Paññāpayojanapariniṭṭhānena	2040	
PA_atk-s05_12a:2040_3	paññādhiṭṭhānaṃ paripuṇṇanti. Tatra mahāpurisassa visesena mettākhette abhijātiyaṃ	2040	
PA_atk-s05_12a:2040_4	saccādhiṭṭhānasamudāgatassa saccādhiṭṭhānaparipūraṇamabhibyattaṃ, visesena karuṇākhette	2040	
PA_atk-s05_12a:2040_5	abhisambodhiyaṃ paññādhiṭṭhānasamudāgatassa paññādhiṭṭhānaparipūraṇamabhibyattaṃ,	2040	
PA_atk-s05_12a:2040_6	visesena muditākhette dhammacakkappavattane cāgādhiṭṭhānasamudāgatassa cāgādhiṭṭhānaparipūraṇamabhibyattaṃ,	2040	
PA_atk-s05_12a:2040_7	visesena upekkhākhette parinibbāne upasamādhiṭṭhānasamudāgatassa upasamādhiṭṭhānaparipūraṇamabhibyattanti daṭṭhabbaṃ.	2040	
PA_atk-s05_12a:2041_0	Tatra saccādhiṭṭhānasamudāgatassa saṃvāsena sīlaṃ veditabbaṃ. Cāgādhiṭṭhānasamudāgatassa	2041	
PA_atk-s05_12a:2041_1	saṃvohārena soceyyaṃ veditabbaṃ. Upasamādhiṭṭhānasamudāgatassa āpadāsu thāmo veditabbo.	2041	
PA_atk-s05_12a:2041_2	Paññādhiṭṭhānasamudāgatassa sākacchāya paññā veditabbā. Evaṃ sīlājīvacittadiṭṭhivisuddhiyo	2041	
PA_atk-s05_12a:2041_3	veditabbā. Tathā saccādhiṭṭhānasamudāgamena dosāgatiṃ na gacchati avisaṃvādanato.	2041	
PA_atk-s05_12a:2041_4	Cāgādhiṭṭhānasamudāgamena lobhāgatiṃ na gacchati anabhisaṅgato. Upasamādhiṭṭhānasamudāgamena	2041	
PA_atk-s05_12a:2041_5	bhayāgatiṃ na gacchati anaparādhato. Paññādhiṭṭhānasamudāgamena mohāgatiṃ na gacchati	2041	
PA_atk-s05_12a:2041_6	yathā bhūtāvabodhato.	2041	
PA_atk-s05_12a:2042_0	Tathā paṭhamena aduṭṭho adhivāseti, dutiyena aluddho paṭisevati, tatiyena abhīto	2042	
PA_atk-s05_12a:2042_1	parivajjeti, catutthena asammūḷho vinodeti. Paṭhamena nekkhammasukhappatti, itarehi	2042	
PA_atk-s05_12a:2042_2	pavivekaupasamasambodhisukhappattiyo hontīti daṭṭhabbā. Tathā vivekajapītisukhasamādhijapītisukhaapītijakāyasukhasatipārisuddhija-	2042	
PA_atk-s05_12a:2042_3	upekkhāsukhappattiyo etehi catūhi yathākkamaṃ honti. Evamanekaguṇānubandhehi catūhi	2042	
PA_atk-s05_12a:2042_4	adhiṭṭhānehi sabbapāramisamūhasaṅgaho veditabbo. Yathā ca catūhi adhiṭṭhānehi sabbapāramisaṅgaho,	2042	
PA_atk-s05_12a:2042_5	evaṃ karuṇāpaññāhipīti daṭṭhabbaṃ. Sabbopi hi bodhisambhāro karuṇāpaññāhi saṅgahito.	2042	
PA_atk-s05_12a:2042_6	Karuṇāpaññāpariggahitā hi dānādiguṇā mahābodhisambhārā bhavanti buddhattasiddhipariyosānāti.	2042	
PA_atk-s05_12a:2042_7	Evametāsaṃ saṅgaho veditabbo.	2042	
PA_atk-s05_12a:2043_0	Ko sampādanūpāyoti? Sakalassāpi puññādisambhārassa sammāsambodhiṃ uddissa anavasesasambharaṇaṃ	2043	
PA_atk-s05_12a:2043_1	avekallakāritāyogena, tattha ca sakkaccakāritā ādarabahumānayogena, sātaccakāritā	2043	
PA_atk-s05_12a:2043_2	nirantarayogena, cirakālādiyogo ca antarā avosānāpajjanenāti. Taṃ panassa kālaparimāṇaṃ	2043	
PA_atk-s05_12a:2043_3	parato āvi bhavissati. Iti caturaṅgayogo etāsaṃ pāramīnaṃ sampādanūpāyo. Tathā mahāsattena	2043	
PA_atk-s05_12a:2043_4	bodhāya paṭipajjantena sammāsambodhāya buddhānaṃ puretarameva attā niyyātetabbo –	2043	
PA_atk-s05_12a:2043_5	“imāhaṃ attabhāvaṃ buddhānaṃ niyyātemī”ti. Taṃtaṃpariggahavatthuñca paṭilābhato puretarameva	2043	
PA_atk-s05_12a:2043_6	dānamukhe nissajjitabbaṃ. “Yaṃ kiñci mayhaṃ uppajjanakaṃ jīvitaparikkhārajātaṃ, sabbaṃ	2043	
PA_atk-s05_12a:2043_7	taṃ sati yācake dassāmi, tesaṃ pana dinnāvasesaṃ eva mayā paribhuñjitabba”nti.	2043	
PA_atk-s05_12a:2044_0	Evaṃ hissa sammadeva pariccāgāya kate cittābhisaṅkhāre yaṃ uppajjati pariggahavatthu	2044	
PA_atk-s05_12a:2044_1	aviññāṇakaṃ saviññāṇakaṃ vā, tattha ye ime pubbe dāne akataparicayo, pariggahavatthussa	2044	
PA_atk-s05_12a:2044_2	parittabhāvo, uḷāramanuññatā, parikkhayacintāti cattāro dānavinibandhā, tesu yadā	2044	
PA_atk-s05_12a:2044_3	mahābodhisattassa saṃvijjamānesu deyyadhammesu paccupaṭṭhite ca yācakajane dāne cittaṃ	2044	
PA_atk-s05_12a:2044_4	na pakkhandati na kamati. Tena niṭṭhamettha gantabbaṃ “addhāhaṃ dāne pubbe akataparicayo,	2044	
PA_atk-s05_12a:2044_5	tena me etarahi dātukamyatā citte na saṇṭhātī”ti. So evaṃ me ito paraṃ dānābhirataṃ	2044	
PA_atk-s05_12a:2044_6	cittaṃ bhavissati, handāhaṃ ito paṭṭhāya dānaṃ dassāmi, nanu mayā paṭikacceva pariggahavatthu	2044	
PA_atk-s05_12a:2044_7	yācakānaṃ pariccattanti dānaṃ deti muttacāgo payatapāṇī vosaggarato yācayogo dānasaṃvibhāgarato.	2044	
PA_atk-s05_12a:2044_8	Evaṃ mahāsattassa paṭhamo dānavinibandho hato hoti vihato samucchinno.	2044	
PA_atk-s05_12a:2045_0	Tathā mahāsatto deyyadhammassa parittabhāve sati vekalle ca iti paṭisañcikkhati –	2045	
PA_atk-s05_12a:2045_1	“ahaṃ kho pubbe adānasīlatāya etarahi evaṃ paccayavikalo jāto, tasmā idāni mayā parittena	2045	
PA_atk-s05_12a:2045_2	vā hīnena vā yathāladdhena deyyadhammena attānaṃ pīḷetvāpi dānameva dātabbaṃ, yenāhaṃ	2045	
PA_atk-s05_12a:2045_3	āyatimpi dānapāramiṃ matthakaṃ pāpessāmī”ti. So itarītarena taṃ dānaṃ deti muttacāgo	2045	
PA_atk-s05_12a:2045_4	payatapāṇī vosaggarato yācayogo dānasaṃvibhāgarato. Evaṃ mahāsattassa dutiyo dānavinibandho	2045	
PA_atk-s05_12a:2045_5	hato hoti vihato samucchinno.	2045	
PA_atk-s05_12a:2046_0	Tathā mahāsatto deyyadhammassa uḷāramanuññatāya adātukamyatācitte uppajjamāne iti	2046	
PA_atk-s05_12a:2046_1	paṭisañcikkhati – “nanu tayā sappurisa uḷāratamā sabbaseṭṭhā sammāsambodhi abhipatthitā,	2046	
PA_atk-s05_12a:2046_2	tasmā tadatthaṃ tayā uḷāramanuññe eva deyyadhamme dātuṃ yuttarūpa”nti. So uḷāraṃ	2046	
PA_atk-s05_12a:2046_3	manuññañca deti muttacāgo payatapāṇī vossaggarato yācayogo dānasaṃvibhāgarato. Evaṃ	2046	
PA_atk-s05_12a:2046_4	mahāpurisassa tatiyo dānavinibandho hato hoti vihato samucchinno.	2046	
PA_atk-s05_12a:2047_0	Tathā mahāsatto dānaṃ dento yadā deyyadhammassa parikkhayaṃ passati, so iti paṭisañcikkhati	2047	
PA_atk-s05_12a:2047_1	– “ayaṃ kho bhogānaṃ sabhāvo, yadidaṃ khayadhammatā vayadhammatā ca. Api ca me pubbe	2047	
PA_atk-s05_12a:2047_2	tādisassa dānassa akatattā evaṃ bhogānaṃ parikkhayo dissati, handāhaṃ yathāladdhena	2047	
PA_atk-s05_12a:2047_3	deyyadhammena parittena vā vipulena vā dānameva dadeyyaṃ, yenāhaṃ āyatiṃ dānapāramiyā	2047	
PA_atk-s05_12a:2047_4	matthakaṃ pāpuṇissāmī”ti. So yathāladdhena dānaṃ deti muttacāgo payatapāṇī vosaggarato	2047	
PA_atk-s05_12a:2047_5	yācayogo dānasaṃvibhāgarato. Evaṃ mahāsattassa catuttho dānavinibandho hato hoti	2047	
PA_atk-s05_12a:2047_6	vihato samucchinno. Evaṃ ye ye dānapāramiyā vinibandhabhūtā anatthā, tesaṃ tesaṃ	2047	
PA_atk-s05_12a:2047_7	yathārahaṃ paccavekkhitvā paṭivinodanaṃ upāyo. Yathā ca dānapāramiyā, evaṃ sīlapāramiādīsupi daṭṭhabbaṃ.	2047	
PA_atk-s05_12a:2048_0	Api ca yaṃ mahāsattassa buddhānaṃ attasanniyyātanaṃ, taṃ sammadeva sabbapāramīnaṃ	2048	
PA_atk-s05_12a:2048_1	sampādanūpāyo. Buddhānañhi attānaṃ niyyātetvā ṭhito mahāpuriso tattha tattha bodhisambhārapāripūriyā	2048	
PA_atk-s05_12a:2048_2	ghaṭento vāyamanto sarīrassa sukhūpakaraṇānañca upacchedakesu dussahesupi kicchesu	2048	
PA_atk-s05_12a:2048_3	durabhisambhavesupi sattasaṅkhārasamupanītesu anatthesu tibbesu pāṇaharesu “ayaṃ	2048	
PA_atk-s05_12a:2048_4	mayā attabhāvo buddhānaṃ pariccatto, yaṃ vā taṃ vā ettha hotū”ti taṃnimittaṃ na kampati	2048	
PA_atk-s05_12a:2048_5	na vedhati, īsakampi aññathattaṃ na gacchati, kusalārambhe aññadatthu acalādhiṭṭhānova	2048	
PA_atk-s05_12a:2048_6	hoti, evaṃ attasanniyyātanampi etāsaṃ sampādanūpāyo.	2048	
PA_atk-s05_12a:2049_0	Api ca samāsato katābhinīhārassa attani sinehassa parisosanaṃ paresu ca sinehassa	2049	
PA_atk-s05_12a:2049_1	parivaḍḍhanaṃ etāsaṃ sampādanūpāyo. Sammāsambodhisamadhigamāya hi katamahāpaṇidhānassa	2049	
PA_atk-s05_12a:2049_2	mahāsattassa yāthāvato parijānanena sabbesu dhammesu anupalittassa attani sineho	2049	
PA_atk-s05_12a:2049_3	parikkhayaṃ pariyādānaṃ gacchati, mahākaruṇāsamāsevanena pana piyaputte viya sabbasatte	2049	
PA_atk-s05_12a:2049_4	sampassamānassa tesu mettākaruṇāsineho parivaḍḍhati, tato ca taṃtadavatthānurūpaṃ	2049	
PA_atk-s05_12a:2049_5	attaparasantānesu lobhadosamohavigamena vidūrīkatamacchariyādibodhisambhārapaṭipakkho	2049	
PA_atk-s05_12a:2049_6	mahāpuriso dānapiyavacanaatthacariyāsamānattatāsaṅkhātehi catūhi saṅgahavatthūhi	2049	
PA_atk-s05_12a:2049_7	caturadhiṭṭhānānugatehi accantaṃ janassa saṅgahakaraṇena upari yānattaye avatāraṇaṃ	2049	
PA_atk-s05_12a:2049_8	paripācanañca karoti.	2049	
PA_atk-s05_12a:2050_0	Mahāsattānañhi mahākaruṇā mahāpaññā ca dānena alaṅkatā, dānaṃ piyavacanena, piyavacanaṃ	2050	
PA_atk-s05_12a:2050_1	atthacariyāya, atthacariyā samānattatāya alaṅkatā saṅgahitā ca. Tesaṃ sabbepi satte	2050	
PA_atk-s05_12a:2050_2	attanā nibbisese katvā bodhisambhāresu paṭipajjantānaṃ sabbattha samānasukhadukkhatāya	2050	
PA_atk-s05_12a:2050_3	samānattatāya siddhi. Buddhabhūtānampi ca teheva catūhi saṅgahavatthūhi caturadhiṭṭhānaparipūritābhivuddhehi	2050	
PA_atk-s05_12a:2050_4	janassa accantikasaṅgahakaraṇena abhivinayanaṃ sijjhati. Dānañhi sammāsambuddhānaṃ	2050	
PA_atk-s05_12a:2050_5	cāgādhiṭṭhānena paripūritābhivuddhaṃ, piyavacanaṃ saccādhiṭṭhānena, atthacariyā paññādhiṭṭhānena,	2050	
PA_atk-s05_12a:2050_6	samānattatā upasamādhiṭṭhānena paripūritābhivuddhā. Tathāgatānañhi sabbasāvakapaccekabuddhehi	2050	
PA_atk-s05_12a:2050_7	samānattatā parinibbāne. Tatra hi nesaṃ avisesato ekībhāvo. Tenevāha “natthi vimuttiyā	2050	
PA_atk-s05_12a:2050_8	nānatta”nti. Honti cettha –	2050	
PA_atk-s05_12a:2051	“Sacco cāgī upasanto, paññavā anukampako;	205	
PA_atk-s05_12a:2052	Sambhatasabbasambhāro, kaṃ nāmatthaṃ na sādhaye.	205	
PA_atk-s05_12a:2053	“Mahākāruṇiko satthā, hitesī ca upekkhako;	205	
PA_atk-s05_12a:2054	Nirapekkho ca sabbattha, aho acchariyo jino.	205	
PA_atk-s05_12a:2055	“Viratto sabbadhammesu, sattesu ca upekkhako;	205	
PA_atk-s05_12a:2056	Sadā sattahite yutto, aho acchariyo jino.	205	
PA_atk-s05_12a:2057	“Sabbadā sabbasattānaṃ, hitāya ca sukhāya ca;	205	
PA_atk-s05_12a:2058	Uyyutto akilāsū ca, aho acchariyo jino”ti.	205	
PA_atk-s05_12a:2059_0	Kittakena kālena sampādananti? Heṭṭhimena tāva paricchedena cattāri asaṅkhyeyyāni	2059	
PA_atk-s05_12a:2059_1	mahākappānaṃ satasahassañca, majjhimena aṭṭha asaṅkhyeyyāni mahākappānaṃ satasahassañca,	2059	
PA_atk-s05_12a:2059_2	uparimena pana soḷasa asaṅkhyeyyāni mahākappānaṃ satasahassañca. Ete ca bhedā yathākkamaṃ	2059	
PA_atk-s05_12a:2059_3	paññādhikasaddhādhikavīriyādhikavasena ñātabbā. Paññādhikānañhi saddhā mandā hoti	2059	
PA_atk-s05_12a:2059_4	paññā tikkhā, saddhādhikānaṃ paññā majjhimā hoti, vīriyādhikānaṃ paññā mandā, paññānubhāvena	2059	
PA_atk-s05_12a:2059_5	ca sammāsambodhi adhigantabbāti aṭṭhakathāyaṃ vuttaṃ.	2059	
PA_atk-s05_12a:2060_0	Apare pana “vīriyassa tikkhamajjhimamudubhāvena bodhisattānaṃ ayaṃ kālavibhāgo”ti	2060	
PA_atk-s05_12a:2060_1	vadanti. Avisesena pana vimuttiparipācanīyānaṃ dhammānaṃ tikkhamajjhimamudubhāvena	2060	
PA_atk-s05_12a:2060_2	yathāvuttakālabhedena bodhisambhārā tesaṃ pāripūriṃ gacchantīti tayopete kālabhedā	2060	
PA_atk-s05_12a:2060_3	yuttātipi vadanti. Evaṃ tividhā hi bodhisattā abhinīhārakkhaṇe bhavanti ugghahaṭitaññūvipañcitaññūneyyabhedena.	2060	
PA_atk-s05_12a:2060_4	Tesu yo ugghaṭitaññū, so sammāsambuddhassa sammukhā catuppadikaṃ gāthaṃ suṇanto gāthāya	2060	
PA_atk-s05_12a:2060_5	tatiyapade apariyosite eva chahi abhiññāhi saha paṭisambhidāhi arahattaṃ adhigantuṃ	2060	
PA_atk-s05_12a:2060_6	samatthūpanissayo hoti, sace sāvakabodhiyaṃ adhimutto siyā.	2060	
PA_atk-s05_12a:2061_0	Dutiyo bhagavato sammukhā catuppadikaṃ gāthaṃ suṇanto apariyosite eva gāthāya catutthapade	2061	
PA_atk-s05_12a:2061_1	chahi abhiññāhi arahattaṃ adhigantuṃ samatthūpanissayo hoti, yadi sāvakabodhiyaṃ adhimutto siyā.	2061	
PA_atk-s05_12a:2062	Itaro pana bhagavato sammukhā catuppadikaṃ gāthaṃ sutvā pariyositāya gāthāya chahi abhiññāhi arahattaṃ pattuṃ samatthūpanissayo hoti.	206	
PA_atk-s05_12a:2063_0	Tayopete vinā kālabhedena katābhinīhāro buddhānaṃ santike laddhabyākaraṇā ca anukkamena	2063	
PA_atk-s05_12a:2063_1	pāramiyo paripūrentā yathākkamaṃ yathāvuttabhedena kālena sammāsambodhiṃ pāpuṇanti.	2063	
PA_atk-s05_12a:2063_2	Tesu tesu pana kālabhedesu aparipuṇṇesu te te mahāsattā divase divase vessantaradānasadisaṃ	2063	
PA_atk-s05_12a:2063_3	mahādānaṃ dentāpi tadanurūpe sīlādisabbapāramidhamme ācinantāpi pañca mahāpariccāge	2063	
PA_atk-s05_12a:2063_4	pariccajantāpi ñātatthacariyā lokatthacariyā buddhatthacariyā paramakoṭiṃ pāpentāpi	2063	
PA_atk-s05_12a:2063_5	antarā ca sammāsambuddhā bhavissantīti netaṃ ṭhānaṃ vijjati. Kasmā? Ñāṇassa aparipaccanato	2063	
PA_atk-s05_12a:2063_6	buddhakārakadhammānaṃ apariniṭṭhānato. Paricchinnakālanipphāditaṃ viya hi sassaṃ	2063	
PA_atk-s05_12a:2063_7	yathāvuttakālaparicchedena parinipphāditā sammāsambodhi tadanantarā sabbussāhena	2063	
PA_atk-s05_12a:2063_8	vāyamantenāpi na sakkā adhigantunti pāramipāripūri yathāvuttakālavisesena sampajjatīti veditabbaṃ.	2063	
PA_atk-s05_12a:2064	Ko ānisaṃsoti? Ye te katābhinīhārānaṃ bodhisattānaṃ –	206	
PA_atk-s05_12a:2065	“Evaṃ sabbaṅgasampannā, bodhiyā niyatā narā;	206	
PA_atk-s05_12a:2066	Saṃsaraṃ dīghamaddhānaṃ, kappakoṭisatehipi.	206	
PA_atk-s05_12a:2067	“Avīcimhi nuppajjanti, tathā lokantaresu ca;	206	
PA_atk-s05_12a:2068	Nijjhāmataṇhā khuppipāsā, na honti kālakañjikā.	206	
PA_atk-s05_12a:2069	“Na honti khuddakā pāṇā, upapajjantāpi duggatiṃ;	206	
PA_atk-s05_12a:2070	Jāyamānā manussesu, jaccandhā na bhavanti te.	207	
PA_atk-s05_12a:2071	“Sotavekallatā natthi, na bhavanti mūgapakkhikā;	207	
PA_atk-s05_12a:2072	Itthibhāvaṃ na gacchanti, ubhatobyañjanapaṇḍakā.	207	
PA_atk-s05_12a:2073	“Na bhavanti pariyāpannā, bodhiyā niyatā narā;	207	
PA_atk-s05_12a:2074	Muttā ānantarikehi, sabbattha suddhagocarā.	207	
PA_atk-s05_12a:2075	“Micchādiṭṭhiṃ na sevanti, kammakiriyadassanā;	207	
PA_atk-s05_12a:2076	Vasamānāpi saggesu, asaññaṃ nūpapajjare.	207	
PA_atk-s05_12a:2077	“Suddhāvāsesu devesu, hetu nāma na vijjati;	207	
PA_atk-s05_12a:2078	Nekkhammaninnā sappurisā, visaṃyuttā bhavābhave;	207	
PA_atk-s05_12a:2079	Caranti lokatthacariyāyo, pūrenti sabbapāramī”ti. –	207	
PA_atk-s05_12a:2080_0	Evaṃ saṃvaṇṇitā ānisaṃsā. Ye ca “sato sampajāno, ānanda, bodhisatto tusitā kāyā cavitvā	2080	
PA_atk-s05_12a:2080_1	mātukucchiṃ okkamatī”tiādinā soḷasa acchariyabbhutadhammappakārā, ye ca “sītaṃ byapagataṃ	2080	
PA_atk-s05_12a:2080_2	hoti, uṇhañca upasammatī”tiādinā “jāyamāne kho, sāriputta, bodhisatte ayaṃ dasasahassī	2080	
PA_atk-s05_12a:2080_3	lokadhātu saṅkampati sampakampati sampavedhatī”tiādinā ca dvattiṃsa pubbanimittappakārā,	2080	
PA_atk-s05_12a:2080_4	ye vā panaññepi bodhisattānaṃ adhippāyasamijjhanaṃ kammādīsu vasībhāvoti evamādayo	2080	
PA_atk-s05_12a:2080_5	tattha tattha jātakabuddhavaṃsādīsu dassitākārā ānisaṃsā, te sabbepi etāsaṃ ānisaṃsā.	2080	
PA_atk-s05_12a:2080_6	Tathā yathānidassitabhedā alobhādosādiguṇayugalādayo cāti veditabbā.	2080	
PA_atk-s05_12a:2081_0	Api ca yasmā bodhisatto abhinīhārato paṭṭhāya sabbasattānaṃ pitusamo hoti hitesitāya,	2081	
PA_atk-s05_12a:2081_1	dakkhiṇeyyako garu bhāvanīyo paramañca puññakkhettaṃ hoti guṇavisesayogena. Yebhuyyena	2081	
PA_atk-s05_12a:2081_2	ca manussānaṃ piyo hoti, amanussānaṃ piyo hoti, devatāhi anupālīyati, mettākaruṇāparibhāvitasantānatāya	2081	
PA_atk-s05_12a:2081_3	vāḷamigādīhi ca anabhibhavanīyo hoti, yasmiṃ yasmiñca sattanikāye paccājāyati, tasmiṃ	2081	
PA_atk-s05_12a:2081_4	tasmiṃ uḷārena vaṇṇena uḷārena yasena uḷārena sukhena uḷārena balena uḷārena ādhipateyyena	2081	
PA_atk-s05_12a:2081_5	aññe satte abhibhavati puññavisesayogato.	2081	
PA_atk-s05_12a:2082_0	Appābādho hoti appātaṅko, suvisuddhā cassa saddhā hoti suvisadā, suvisuddhaṃ vīriyaṃ,	2082	
PA_atk-s05_12a:2082_1	satisamādhipaññā suvisadā, mandakileso hoti mandadaratho mandapariḷāho, kilesānaṃ	2082	
PA_atk-s05_12a:2082_2	mandabhāveneva suvaco hoti padakkhiṇaggāhī, khamo hoti sorato, sakhilo hoti paṭisanthārakusalo,	2082	
PA_atk-s05_12a:2082_3	akkodhano hoti anupanāhī, amakkhī hoti apaḷāsī, anissukī hoti amaccharī, asaṭho hoti	2082	
PA_atk-s05_12a:2082_4	amāyāvī, athaddho hoti anatimānī, asāraddho hoti appamatto, parato upatāpasaho hoti	2082	
PA_atk-s05_12a:2082_5	paresaṃ anupatāpī, yasmiñca gāmakhette paṭivasati, tattha sattānaṃ bhayādayo upaddavā	2082	
PA_atk-s05_12a:2082_6	yebhuyyena anuppannā nuppajjanti, uppannā ca vūpasammanti, yesu ca apāyesu uppajjati,	2082	
PA_atk-s05_12a:2082_7	na tattha pacurajano viya dukkhena adhimattaṃ pīḷīyati, bhiyyosomattāya saṃvegamāpajjati.	2082	
PA_atk-s05_12a:2082_8	Tasmā mahāpurisassa yathārahaṃ tasmiṃ tasmiṃ bhave labbhamānā ete sattānaṃ pitusamatādakkhiṇeyyatādayo	2082	
PA_atk-s05_12a:2082_9	guṇavisesā ānisaṃsāti veditabbā.	2082	
PA_atk-s05_12a:2083_0	Tathā āyusampadā rūpasampadā kulasampadā issariyasampadā ādeyyavacanatā mahānubhāvatāti	2083	
PA_atk-s05_12a:2083_1	etepi mahāpurisassa pāramīnaṃ ānisaṃsāti veditabbā. Tattha āyusampadā nāma tassaṃ	2083	
PA_atk-s05_12a:2083_2	tassaṃ upapattiyaṃ dīghāyukatā ciraṭṭhitikatā, tāya yathāraddhāni kusalasamādānāni	2083	
PA_atk-s05_12a:2083_3	pariyosāpeti, bahuñca kusalaṃ upacinoti. Rūpasampadā nāma abhirūpatā dassanīyatā	2083	
PA_atk-s05_12a:2083_4	pāsādikatā, tāya rūpappamāṇānaṃ sattānaṃ pasādāvaho hoti sambhāvanīyo. Kulasampadā	2083	
PA_atk-s05_12a:2083_5	nāma uḷāresu kulesu abhinibbatti, tāya jātimadādimadamattānampi upasaṅkamanīyo hoti	2083	
PA_atk-s05_12a:2083_6	payirupāsanīyo, tena te nibbisevane karoti. Issariyasampadā nāma mahāvibhavatā mahesakkhatā	2083	
PA_atk-s05_12a:2083_7	mahāparivāratā ca, tāhi saṅgaṇhitabbe catūhi saṅgahavatthūhi saṅgaṇhituṃ, niggahetabbe	2083	
PA_atk-s05_12a:2083_8	dhammena niggahetuñca samattho hoti.	2083	
PA_atk-s05_12a:2084_0	Ādeyyavacanatā nāma saddheyyatā paccayikatā, tāya sattānaṃ pamāṇabhūto hoti, alaṅghanīyā	2084	
PA_atk-s05_12a:2084_1	cassa āṇā hoti. Mahānubhāvatā nāma ānubhāvamahantatā, tāya parehi na abhibhūyati,	2084	
PA_atk-s05_12a:2084_2	sayameva pana pare aññadatthu abhibhavati dhammena samena yathābhūtaguṇehi ca, evamete	2084	
PA_atk-s05_12a:2084_3	āyusampadādayo mahāpurisassa pāramīnaṃ ānisaṃsā, sayañca aparimāṇassa puññasambhārassa	2084	
PA_atk-s05_12a:2084_4	parivuḍḍhihetubhūtā yānattaye sattānaṃ avatāraṇassa paripācanassa ca kāraṇabhūtāti veditabbā.	2084	
PA_atk-s05_12a:2085_0	Kiṃ phalanti? Samāsato tāva sammāsambuddhabhāvo etāsaṃ phalaṃ, vitthārato pana dvattiṃsamahāpurisalakkhaṇaasītianubyañjanabyāmappabhādianekaguṇagaṇasamujjalarūpakāyasampatti-	2085	
PA_atk-s05_12a:2085_1	adhiṭṭhānasabalacatuvesārajjachaasādhāraṇañāṇaaṭṭhārasāveṇika- buddhadhammappabhutianantāparimāṇa	2085	
PA_atk-s05_12a:2085_2	guṇasamudayopasobhinī dhammakāyasirī. Yāvatā pana buddhaguṇā ye anekehipi kappehi	2085	
PA_atk-s05_12a:2085_3	sammāsambuddhenāpi vācāya pariyosāpetuṃ na sakkā, idametāsaṃ phalaṃ. Vuttañcetaṃ –	2085	
PA_atk-s05_12a:2086	“Buddhopi buddhassa bhaṇeyya vaṇṇaṃ, kappampi ce aññamabhāsamāno;	208	
PA_atk-s05_12a:2087	Khīyetha kappo ciradīghamantare, vaṇṇo na khīyetha tathāgatassā”ti. ;	208	
PA_atk-s05_12a:2088	Evamettha pāramīsu pakiṇṇakakathā veditabbā.	208	
PA_atk-s05_12a:2089_0	Yaṃ pana pāḷiyaṃ “datvā dātabbakaṃ dāna”ntiādinā sabbāpi pāramī ekajjhaṃ dassetvā	2089	
PA_atk-s05_12a:2089_1	parato “kosajjaṃ bhayato disvā”tiādinā pariyosānagāthādvayaṃ vuttaṃ, taṃ yehi vīriyārambhamettābhāvanā	2089	
PA_atk-s05_12a:2089_2	appamādavihārehi yathāvuttā buddhakārakadhammā visadabhāvaṃ gatā sammāsambodhisaṅkhātā	2089	
PA_atk-s05_12a:2089_3	ca attano vimutti paripācitā, tehi veneyyānampi vimuttiparipācanāya ovādadānatthaṃ vutthaṃ.	2089	
PA_atk-s05_12a:2090_0	Tattha kosajjaṃ bhayato disvā, vīriyārambhañca khematoti iminā paṭipakkhe ādīnavadassanamukhena	2090	
PA_atk-s05_12a:2090_1	vīriyārambhe ānisaṃsaṃ dasseti. Āraddhavīriyā hothāti iminā vīriyārambhe niyojeti. Yasmā ca –	2090	
PA_atk-s05_12a:2091	“Sabbapāpassa akaraṇaṃ, kusalassa upasampadā;	209	
PA_atk-s05_12a:2092	Sacittapariyodapanaṃ, etaṃ buddhāna sāsana”nti. –	209	
PA_atk-s05_12a:2093	Saṅkhepato. Vitthārato pana sakalena buddhavacanena pakāsitā sabbāpi sampattiyo ekanteneva sammappadhānādhīnā, tasmā bhagavā vīriyārambhe niyojetvā “esā buddhānusāsanī”ti āha.	209	
PA_atk-s05_12a:2094_0	Tatrāyaṃ saṅkhepattho – yvāyaṃ sabbasaṃkilesamūlabhāvato sabbānatthavidhāyakanti	2094	
PA_atk-s05_12a:2094_1	kosajjaṃ bhayato tappaṭipakkhato catūhi yogehi anupaddavabhāvasādhanato vīriyārambhañca	2094	
PA_atk-s05_12a:2094_2	khemato disvā adhisīlasikkhādisampādanavasena vīriyassa ārambho sammappadhānānuyogo,	2094	
PA_atk-s05_12a:2094_3	tattha yaṃ sammadeva niyojana, “āraddhavīriyā hothā”ti, esā buddhānaṃ bhagavantānaṃ	2094	
PA_atk-s05_12a:2094_4	anusāsanī anusiṭṭhi ovādoti. Sesagāthāsupi imināva nayena attho veditabbo.	2094	
PA_atk-s05_12a:2095_0	Ayaṃ pana viseso – vivādanti viruddhavādaṃ, chavivādavatthuvasena vivadananti attho.	2095	
PA_atk-s05_12a:2095_1	Avivādanti vivādapaṭipakkhaṃ mettāvacīkammaṃ, mettābhāvanaṃ vā. Atha vā avivādanti	2095	
PA_atk-s05_12a:2095_2	avivādahetubhūtaṃ chabbidhaṃ sāraṇīyadhammaṃ. Samaggāti avaggā, kāyena ceva cittena	2095	
PA_atk-s05_12a:2095_3	ca sahitā aviramitā aviyuttāti attho. Sakhilāti sakkīlā mudusīlā, aññamaññamhi muduhadayāti	2095	
PA_atk-s05_12a:2095_4	attho. Esā buddhānusāsanīti ettha sabbena sabbaṃ vivādamanupagamma yadidaṃ chasāraṇīyadhammaparipūraṇavasena	2095	
PA_atk-s05_12a:2095_5	samaggavāse niyojanaṃ, esā buddhānaṃ anusiṭṭhīti yojetabbaṃ. Samaggavāsañhi vasamānā	2095	
PA_atk-s05_12a:2095_6	sīladiṭṭhisāmaññagatā avivadamānā sukheneva tisso sikkhā paripūressantīti satthā	2095	
PA_atk-s05_12a:2095_7	samaggavāse niyojanaṃ attano sāsananti dassesi.	2095	
PA_atk-s05_12a:2096_0	Pamādanti pamajjanaṃ, kusalānaṃ dhammānaṃ pamussanaṃ akusalesu ca dhammesu cittavossaggaṃ.	2096	
PA_atk-s05_12a:2096_1	Vuttañhetaṃ – “tattha katamo pamādo, kāyaduccarite vā vacīduccarite vā manoduccarite	2096	
PA_atk-s05_12a:2096_2	vā pañcasu vā kāmaguṇesu cittassa vosaggo vosaggānuppadānaṃ kusalānaṃ vā dhammānaṃ	2096	
PA_atk-s05_12a:2096_3	bhāvanāya asakkaccakiriyatā, asātaccakiriyatā, anaṭṭhitakiriyatā, olīnavuttitā, nikkhittachandatā,	2096	
PA_atk-s05_12a:2096_4	nikkhittadhuratā anāsevanā abhāvanā abahulīkammaṃ…pe… yo evarūpo pamādo pamajjanā	2096	
PA_atk-s05_12a:2096_5	pamajjitattaṃ, ayaṃ vuccati pamādo”ti.	2096	
PA_atk-s05_12a:2097_0	Appamādanti appamajjanaṃ. Taṃ pamādassa paṭipakkhato veditabbaṃ. Atthato hi appamādo	2097	
PA_atk-s05_12a:2097_1	nāma satiyā avippavāso, “satiyā avippavāso”ti ca niccaṃ upaṭṭhitāya satiyā evetaṃ	2097	
PA_atk-s05_12a:2097_2	nāmaṃ. Apare pana “satisampajaññappadhānā tathā pavattā cattāro arūpino khandhā appamādo”ti	2097	
PA_atk-s05_12a:2097_3	vadanti. Yasmā pana appamādabhāvanā nāma visuṃ ekā bhāvanā natthi. Yā hi kāci puññakiriyā	2097	
PA_atk-s05_12a:2097_4	kusalakiriyā, sabbā sā appamādabhāvanātveva veditabbā.	2097	
PA_atk-s05_12a:2098_0	Visesato pana vivaṭṭūpanissayaṃ saraṇagamanaṃ kāyikavācasikasaṃvarañca upādāya sabbā	2098	
PA_atk-s05_12a:2098_1	sīlabhāvanā, sabbā samādhibhāvanā, sabbā paññābhāvanā, sabbā kusalabhāvanā, anavajjabhāvanā,	2098	
PA_atk-s05_12a:2098_2	appamādabhāvanā. “Appamādo”ti hi idaṃ padaṃ mahantaṃ atthaṃ dīpeti, mahantaṃ atthaṃ	2098	
PA_atk-s05_12a:2098_3	pariggahetvā tiṭṭhati, sakalampi tepiṭakaṃ buddhavacanaṃ āharitvā appamādapadassa	2098	
PA_atk-s05_12a:2098_4	atthaṃ katvā kathento dhammakathiko “atitthena pakkhando”ti na vattabbo. Kasmā? Appamādapadassa	2098	
PA_atk-s05_12a:2098_5	mahantabhāvato. Tathā hi sammāsambuddho kusinārāyaṃ yamakasālānamantare parinibbānasamaye	2098	
PA_atk-s05_12a:2098_6	nipanno abhisambodhito paṭṭhāya pañcacattālīsāya vassesu attanā bhāsitaṃ dhammaṃ	2098	
PA_atk-s05_12a:2098_7	ekeneva padena saṅgahetvā dassento “appamādena sampādethā”ti bhikkhūnaṃ ovādamadāsi.	2098	
PA_atk-s05_12a:2098_8	Tathā cāha – “seyyathāpi, bhikkhave, yāni kānici jaṅgamānaṃ pāṇānaṃ padajātāni, sabbāni	2098	
PA_atk-s05_12a:2098_9	tāni hatthipade samodhānaṃ gacchanti, hatthipadaṃ tesaṃ aggamakkhāyati yadidaṃ mahantattena,	2098	
PA_atk-s05_12a:2098_10	evameva kho, bhikkhave, ye keci kusalā dhammā, sabbe te appamādamūlakā appamādasamosaraṇā,	20981	
PA_atk-s05_12a:2098_11	appamādo tesaṃ aggamakkhāyatī”ti. Tattha appamādabhāvanaṃ sikhāppattaṃ dassento satthā	20981	
PA_atk-s05_12a:2098_12	“bhāvethaṭṭhaṅgikaṃ magga”nti āha.	20981	
PA_atk-s05_12a:2099_0	Tassattho – yo esa sīlādikhandhattayasaṅgaho sammādiṭṭhipubbaṅgamo sammādiṭṭhiādīnaṃyeva	2099	
PA_atk-s05_12a:2099_1	aṭṭhannaṃ aṅgānaṃ vasena aṭṭhaṅgiko ariyamaggo, taṃ bhāvetha attano santāne uppādetha.	2099	
PA_atk-s05_12a:2099_2	Dassanamaggamatte aṭhatvā upari tiṇṇaṃ maggānaṃ uppādanavasena vaḍḍhetha, evaṃ vo	2099	
PA_atk-s05_12a:2099_3	appamādabhāvanā sikhāppattā bhavissatīti. Esā buddhānusāsanīti yadidaṃ kusalesu dhammesu	2099	
PA_atk-s05_12a:2099_4	appamajjanaṃ, tañca ussukkāpetvā ariyamaggassa bhāvanā esā buddhānaṃ bhagavantānaṃ anusiṭṭhi ovādoti.	2099	
PA_atk-s05_12a:2100_0	Iti bhagavā arahattanikūṭeneva cariyāpiṭakadesanaṃ niṭṭhāpesi. Itthaṃ sudantiādīsu	2100	
PA_atk-s05_12a:2100_1	itthanti kappe ca satasahassetiādinā pakārena. Sudanti nipātamattaṃ. Bhagavāti bhāgyavantatādīhi	2100	
PA_atk-s05_12a:2100_2	kāraṇehi bhagavā. Attano pubbacariyanti purimāsu akittipaṇḍitādijātīsu attano paṭipattidukkarakiriyaṃ.	2100	
PA_atk-s05_12a:2100_3	Sambhāvayamānoti hatthatale āmalakaṃ viya sammadeva pakāsento. Buddhāpadāniyaṃ nāmāti	2100	
PA_atk-s05_12a:2100_4	buddhānaṃ purātanakammaṃ porāṇaṃ dukkarakiriyaṃ adhikicca pavattattā desitattā buddhāpadāniyanti	2100	
PA_atk-s05_12a:2100_5	evaṃnāmakaṃ. Dhammapariyāyanti dhammadesanaṃ dhammabhūtaṃ vā kāraṇaṃ. Abhāsitthāti	2100	
PA_atk-s05_12a:2100_6	avoca. Yaṃ panettha na vuttaṃ, taṃ heṭṭhā vuttanayattā uttānatthattā ca na vuttanti veditabbaṃ.	2100	
PA_atk-s05_12a:2101	Nigamanakathā	210	
PA_atk-s05_12a:2102	Ettāvatā ca –	210	
PA_atk-s05_12a:2103	Visuddhacarito satthā, buddhicariyāya pāragū;	210	
PA_atk-s05_12a:2104	Sabbacariyāsu kusalo, lokācariyo anuttaro.	210	
PA_atk-s05_12a:2105	Yaṃ acchariyadhammānaṃ, sabbamacchariyātigo;	210	
PA_atk-s05_12a:2106	Attano pubbacariyānaṃ, ānubhāvavibhāvanaṃ.	210	
PA_atk-s05_12a:2107	Desesi nātho cariyā-piṭakaṃ yañca tādino;	210	
PA_atk-s05_12a:2108	Dhammasaṅgāhakā therā, saṅgāyiṃsu tatheva ca.	210	
PA_atk-s05_12a:2109	Tassa atthaṃ pakāsetuṃ, porāṇaṭṭhakathānayaṃ;	210	
PA_atk-s05_12a:2110	Nissāya yā samāraddhā, atthasaṃvaṇṇanā mayā.	211	
PA_atk-s05_12a:2111	Yā tattha paramatthānaṃ, niddhāretvā yathārahaṃ;	211	
PA_atk-s05_12a:2112	Pakāsanā paramattha-dīpanī nāma nāmato.	211	
PA_atk-s05_12a:2113	Sampattā pariniṭṭhānaṃ, anākulavinicchayā;	211	
PA_atk-s05_12a:2114	Sādhikāyaṭṭhavīsāya, pāḷiyā bhāṇavārato.	211	
PA_atk-s05_12a:2115	Iti taṃ saṅkharontena, yaṃ taṃ adhigataṃ mayā;	211	
PA_atk-s05_12a:2116	Puññaṃ tassānubhāvena, lokanāthassa sāsanaṃ.	211	
PA_atk-s05_12a:2117	Ogāhetvā visuddhāya, sīlādipaṭipattiyā;	211	
PA_atk-s05_12a:2118	Sabbepi dehino hontu, vimuttirasabhāgino.	211	
PA_atk-s05_12a:2119	Ciraṃ tiṭṭhatu lokasmiṃ, sammāsambuddhasāsanaṃ;	211	
PA_atk-s05_12a:2120	Tasmiṃ sagāravā niccaṃ, hontu sabbepi pāṇino.	212	
PA_atk-s05_12a:2121	Sammā vassatu kālena, devopi jagatīpati;	212	
PA_atk-s05_12a:2122	Saddhammanirato lokaṃ, dhammeneva pasāsatūti.	212	
PA_atk-s05_12a:2123	Iti badaratitthavihāravāsinā ācariyadhammapālena	212	
PA_atk-s05_12a:2124	Katā	212	
PA_atk-s05_12a:2125	Cariyāpiṭakavaṇṇanā niṭṭhitā.	212	
