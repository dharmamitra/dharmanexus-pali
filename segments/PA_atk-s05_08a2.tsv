segmentnr	original	folio	analyzed
PA_atk-s05_08a2:0	Namo tassa bhagavato arahato sammāsambuddhassa	0	
PA_atk-s05_08a2:1	Khuddakanikāye	0	
PA_atk-s05_08a2:2	Theragāthā-aṭṭhakathā	0	
PA_atk-s05_08a2:3	(Dutiyo bhāgo)	0	
PA_atk-s05_08a2:4	4. Catukkanipāto	0	
PA_atk-s05_08a2:5	1. Nāgasamālattheragāthāvaṇṇanā	0	
PA_atk-s05_08a2:6_0	Alaṅkatātiādikā āyasmato nāgasamālattherassa gāthā. Kā uppatti? Ayampi padumuttarassa	6	
PA_atk-s05_08a2:6_1	bhagavato kāle kulagehe nibbattitvā viññutaṃ patto gimhasamaye sūriyātapasantattāya	6	
PA_atk-s05_08a2:6_2	bhūmiyā gacchantaṃ satthāraṃ disvā pasannamānaso chattaṃ adāsi. So tena puññakammena	6	
PA_atk-s05_08a2:6_3	devamanussesu saṃsaranto imasmiṃ buddhuppāde sakyarājakule nibbattitvā nāgasamāloti	6	
PA_atk-s05_08a2:6_4	laddhanāmo vayappatto ñātisamāgame paṭiladdhasaddho pabbajitvā kiñci kālaṃ bhagavato	6	
PA_atk-s05_08a2:6_5	upaṭṭhāko ahosi. So ekadivasaṃ nagaraṃ piṇḍāya paviṭṭho alaṅkatapaṭiyattaṃ aññataraṃ	6	
PA_atk-s05_08a2:6_6	naccakiṃ mahāpathe tūriyesu vajjantesu naccantiṃ disvā, “ayaṃ cittakiriyavāyodhātuvipphāravasena	6	
PA_atk-s05_08a2:6_7	karajakāyassa tathā tathā parivatti, aho aniccā saṅkhārā”ti khayavayaṃ paṭṭhapetvā	6	
PA_atk-s05_08a2:6_8	vipassanaṃ ussukkāpetvā arahattaṃ pāpuṇi. Tena vuttaṃ apadāne –	6	
PA_atk-s05_08a2:7	“Aṅgārajātā pathavī, kukkuḷānugatā mahī;	0	
PA_atk-s05_08a2:8	Padumuttaro bhagavā, abbhokāsamhi caṅkami.	0	
PA_atk-s05_08a2:9	“Paṇḍaraṃ chattamādāya, addhānaṃ paṭipajjahaṃ;	0	
PA_atk-s05_08a2:10	Tattha disvāna sambuddhaṃ, vitti me upapajjatha.	1	
PA_atk-s05_08a2:11	“Marīciyotthaṭā bhūmi, aṅgārāva mahī ayaṃ;	1	
PA_atk-s05_08a2:12	Upahanti mahāvātā, sarīrassāsukhepanā.	1	
PA_atk-s05_08a2:13	“Sītaṃ uṇhaṃ vihanantaṃ, vātātapanivāraṇaṃ;	1	
PA_atk-s05_08a2:14	Paṭiggaṇha imaṃ chattaṃ, phassayissāmi nibbutiṃ.	1	
PA_atk-s05_08a2:15	“Anukampako kāruṇiko, padumuttaro mahāyaso;	1	
PA_atk-s05_08a2:16	Mama saṅkappamaññāya, paṭiggaṇhi tadā jino.	1	
PA_atk-s05_08a2:17	“Tiṃsakappāni devindo, devarajjamakārayiṃ;	1	
PA_atk-s05_08a2:18	Satānaṃ pañcakkhattuñca, cakkavattī ahosahaṃ.	1	
PA_atk-s05_08a2:19	“Padesarajjaṃ vipulaṃ, gaṇanāto asaṅkhiyaṃ;	1	
PA_atk-s05_08a2:20	Anubhomi sakaṃ kammaṃ, pubbe sukatamattano.	2	
PA_atk-s05_08a2:21	“Ayaṃ me pacchimā jāti, carimo vattate bhavo;	2	
PA_atk-s05_08a2:22	Ajjāpi setacchattaṃ me, sabbakālaṃ dharīyati.	2	
PA_atk-s05_08a2:23	“Satasahassito kappe, yaṃ chattamadadiṃ tadā;	2	
PA_atk-s05_08a2:24	Duggatiṃ nābhijānāmi, chattadānassidaṃ phalaṃ.	2	
PA_atk-s05_08a2:25	“Kilesā jhāpitā mayhaṃ…pe… kataṃ buddhassa sāsana”nti.	2	
PA_atk-s05_08a2:26	Arahattaṃ pana patvā –	2	
PA_atk-s05_08a2:28	“Alaṅkatā suvasanā, mālinī candanussadā;	2	
PA_atk-s05_08a2:29	Majjhe mahāpathe nārī, tūriye naccati naṭṭakī.	2	
PA_atk-s05_08a2:31	“Piṇḍikāya paviṭṭhohaṃ, gacchanto naṃ udikkhisaṃ;	3	
PA_atk-s05_08a2:32	Alaṅkataṃ suvasanaṃ, maccupāsaṃva oḍḍitaṃ.	3	
PA_atk-s05_08a2:34	“Tato me manasīkāro, yoniso udapajjatha;	3	
PA_atk-s05_08a2:35	Ādīnavo pāturahu, nibbidā samatiṭṭhatha.	3	
PA_atk-s05_08a2:37	“Tato cittaṃ vimucci me, passa dhammasudhammataṃ;	3	
PA_atk-s05_08a2:38	Tisso vijjā anuppattā, kataṃ buddhassa sāsana”nti. –	3	
PA_atk-s05_08a2:39	Catūhi gāthāhi attano paṭipattikittanamukhena aññaṃ byākāsi.	3	
PA_atk-s05_08a2:40_0	Tattha alaṅkatāti hatthūpagādiābharaṇehi alaṅkatagattā. Suvasanāti sundaravasanā	40	
PA_atk-s05_08a2:40_1	sobhanavatthanivatthā. Mālinīti mālādhārinī piḷandhitapupphamālā. Candanussadāti	40	
PA_atk-s05_08a2:40_2	candanānulepalittasarīrā. Majjhe mahāpathe nārī, tūriye naccati naṭṭakīti yathāvuttaṭṭhāne	40	
PA_atk-s05_08a2:40_3	ekā nārī naṭṭakī nāṭakitthī nagaravīthiyā majjhe pañcaṅgike tūriye vajjante naccati,	40	
PA_atk-s05_08a2:40_4	yathāpaṭṭhapitaṃ naccaṃ karoti.	40	
PA_atk-s05_08a2:41_0	Piṇḍikāyāti bhikkhāya. Paviṭṭhohanti nagaraṃ paviṭṭho ahaṃ. Gacchanto naṃ udikkhisanti	41	
PA_atk-s05_08a2:41_1	nagaravīthiyaṃ gacchanto parissayapariharaṇatthaṃ vīthiṃ olokento taṃ naṭṭakiṃ olokesiṃ.	41	
PA_atk-s05_08a2:41_2	Kiṃ viya? Maccupāsaṃva oḍḍitanti yathā maccussa maccurājassa pāsabhūto rūpādiko oḍḍito	41	
PA_atk-s05_08a2:41_3	loke anuvicaritvā ṭhito ekaṃsena sattānaṃ anatthāvaho, evaṃ sāpi appaṭisaṅkhāne ṭhitānaṃ	41	
PA_atk-s05_08a2:41_4	andhaputhujjanānaṃ ekaṃsato anatthāvahāti maccupāsasadisī vuttā.	41	
PA_atk-s05_08a2:42_0	Tatoti tasmā maccupāsasadisattā. Meti mayhaṃ. Manasīkāro yoniso udapajjathāti “ayaṃ	42	
PA_atk-s05_08a2:42_1	aṭṭhisaṅghāto nhārusambandho maṃsena anupalitto chaviyā paṭicchanno asuciduggandhajegucchapaṭikkūlo	42	
PA_atk-s05_08a2:42_2	aniccucchādanaparimaddanabhedanaviddhaṃsanadhammo īdise vikāre dassetī”ti evaṃ yoniso	42	
PA_atk-s05_08a2:42_3	manasikāro uppajji. Ādīnavo pāturahūti evaṃ kāyassa sabhāvūpadhāraṇamukhena tassa	42	
PA_atk-s05_08a2:42_4	ca taṃnissitānañca cittacetasikānaṃ udayabbayaṃ sarasapabhaṅgutañca manasi karoto	42	
PA_atk-s05_08a2:42_5	tesu ca yakkharakkhasādīsu viya bhayato upaṭṭhahantesu tattha me anekākāraādīnavo	42	
PA_atk-s05_08a2:42_6	doso pāturahosi. Tappaṭipakkhato ca nibbāne ānisaṃso. Nibbidā samatiṭṭhathāti nibbindanaṃ	42	
PA_atk-s05_08a2:42_7	ādīnavānupassanānubhāvasiddhaṃ nibbidāñāṇaṃ mama hadaye saṇṭhāsi, muhuttampi tesaṃ	42	
PA_atk-s05_08a2:42_8	rūpārūpadhammānaṃ gahaṇe cittaṃ nāhosi, aññadatthu muñcitukāmatādivasena tattha udāsīnameva jātanti attho.	42	
PA_atk-s05_08a2:43_0	Tatoti vipassanāñāṇato paraṃ. Cittaṃ vimucci meti lokuttarabhāvanāya vattamānāya	43	
PA_atk-s05_08a2:43_1	maggapaṭipāṭiyā sabbakilesehi mama cittaṃ vimuttaṃ ahosi. Etena phaluppattiṃ dasseti.	43	
PA_atk-s05_08a2:43_2	Maggakkhaṇe hi kilesā vimuccanti nāma, phalakkhaṇe vimuttāti. Sesaṃ vuttanayameva.	43	
PA_atk-s05_08a2:44	Nāgasamālattheragāthāvaṇṇanā niṭṭhitā.	4	
PA_atk-s05_08a2:45	2. Bhaguttheragāthāvaṇṇanā	4	
PA_atk-s05_08a2:46_0	Ahaṃ middhenātiādikā āyasmato bhaguttherassa gāthā. Kā uppatti? Ayaṃ kira padumuttarassa	46	
PA_atk-s05_08a2:46_1	bhagavato kāle kulagehe nibbattitvā viññutaṃ patto satthari parinibbute tassa dhātuyo	46	
PA_atk-s05_08a2:46_2	pupphehi pūjesi. So tena puññakammena nimmānaratīsu nibbattitvā aparāparaṃ devamanussesu	46	
PA_atk-s05_08a2:46_3	saṃsaranto imasmiṃ buddhuppāde sakyarājakule nibbattitvā bhagūti laddhanāmo vayappatto	46	
PA_atk-s05_08a2:46_4	anuruddhakimilehi saddhiṃ nikkhamitvā pabbajitvā bālakaloṇakagāme vasanto ekadivasaṃ	46	
PA_atk-s05_08a2:46_5	thinamiddhābhibhavaṃ vinodetuṃ vihārato nikkhamma caṅkamaṃ abhiruhanto papatitvā	46	
PA_atk-s05_08a2:46_6	tadeva aṅkusaṃ katvā thinamiddhaṃ vinodetvā vipassanaṃ vaḍḍhetvā arahattaṃ pāpuṇi.	46	
PA_atk-s05_08a2:46_7	Tena vuttaṃ apadāne –	46	
PA_atk-s05_08a2:47	“Parinibbute bhagavati, padumuttare mahāyase;	4	
PA_atk-s05_08a2:48	Pupphavaṭaṃsake katvā, sarīramabhiropayiṃ.	4	
PA_atk-s05_08a2:49	“Tattha cittaṃ pasādetvā, nimmānaṃ agamāsahaṃ;	4	
PA_atk-s05_08a2:50	Devalokagato santo, puññakammaṃ sarāmahaṃ.	5	
PA_atk-s05_08a2:51	“Ambarā pupphavasso me, sabbakālaṃ pavassati;	5	
PA_atk-s05_08a2:52	Saṃsarāmi manusse ce, rājā homi mahāyaso.	5	
PA_atk-s05_08a2:53	“Tahiṃ kusumavasso me, abhivassati sabbadā;	5	
PA_atk-s05_08a2:54	Tasseva pupphapūjāya, vāhasā sabbadassino.	5	
PA_atk-s05_08a2:55	“Ayaṃ pacchimako mayhaṃ, carimo vattate bhavo;	5	
PA_atk-s05_08a2:56	Ajjāpi pupphavasso me, abhivassati sabbadā.	5	
PA_atk-s05_08a2:57	“Satasahassito kappe, yaṃ pupphamabhiropayiṃ;	5	
PA_atk-s05_08a2:58	Duggatiṃ nābhijānāmi, dehapūjāyidaṃ phalaṃ.	5	
PA_atk-s05_08a2:59	“Kilesā jhāpitā mayhaṃ…pe… kataṃ buddhassa sāsana”nti.	5	
PA_atk-s05_08a2:60_0	Arahattaṃ pana patvā phalasukhena nibbānasukhena ca vītināmento satthārā ekavihāraṃ	60	
PA_atk-s05_08a2:60_1	anumodituṃ upagatena – “kacci tvaṃ, bhikkhu, appamatto viharasī”ti puṭṭho attano	60	
PA_atk-s05_08a2:60_2	appamādavihāraṃ nivedento –	60	
PA_atk-s05_08a2:62	“Ahaṃ middhena pakato, vihārā upanikkhamiṃ;	6	
PA_atk-s05_08a2:63	Caṅkamaṃ abhiruhanto, tattheva papatiṃ chamā.	6	
PA_atk-s05_08a2:65	“Gattāni parimajjitvā, punapāruyha caṅkamaṃ;	6	
PA_atk-s05_08a2:66	Caṅkame caṅkamiṃ sohaṃ, ajjhattaṃ susamāhito.	6	
PA_atk-s05_08a2:68	“Tato me manasīkāro, yoniso udapajjatha;	6	
PA_atk-s05_08a2:69	Ādīnavo pāturahu, nibbidā samatiṭṭhatha.	6	
PA_atk-s05_08a2:71	“Tato cittaṃ vimucci me, passa dhammasudhammataṃ;	7	
PA_atk-s05_08a2:72	Tisso vijjā anuppattā, kataṃ buddhassa sāsana”nti. –	7	
PA_atk-s05_08a2:73	Imā catasso gāthā abhāsi.	7	
PA_atk-s05_08a2:74_0	Tattha middhena pakatoti kāyālasiyasaṅkhātena asattivighātasabhāvena middhena abhibhūto.	74	
PA_atk-s05_08a2:74_1	Vihārāti senāsanato. Upanikkhaminti caṅkamituṃ nikkhamiṃ. Tattheva papatiṃ chamāti	74	
PA_atk-s05_08a2:74_2	tattheva caṅkamasopāne niddābhibhūtatāya bhūmiyaṃ nipatiṃ. Gattāni parimajjitvāti	74	
PA_atk-s05_08a2:74_3	bhūmiyaṃ patanena paṃsukitāni attano sarīrāvayavāni anumajjitvā. Punapāruyha caṅkamanti	74	
PA_atk-s05_08a2:74_4	“patito dānāha”nti saṅkocaṃ anāpajjitvā punapi caṅkamaṭṭhānaṃ āruhitvā. Ajjhattaṃ	74	
PA_atk-s05_08a2:74_5	susamāhitoti gocarajjhatte kammaṭṭhāne nīvaraṇavikkhambhanena suṭṭhu samāhito ekaggacitto	74	
PA_atk-s05_08a2:74_6	hutvā caṅkaminti yojanā. Sesaṃ vuttanayameva. Idameva ca therassa aññābyākaraṇaṃ ahosi.	74	
PA_atk-s05_08a2:75	Bhaguttheragāthāvaṇṇanā niṭṭhitā.	7	
PA_atk-s05_08a2:76	3. Sabhiyattheragāthāvaṇṇanā	7	
PA_atk-s05_08a2:77_0	Pare cātiādikā āyasmato sabhiyattherassa gāthā. Kā uppatti? Ayampi purimabuddhesu	77	
PA_atk-s05_08a2:77_1	katādhikāro tattha tattha bhave puññāni upacinanto kakusandhassa bhagavato kāle kulagehe	77	
PA_atk-s05_08a2:77_2	nibbattitvā viññutaṃ patto ekadivasaṃ satthāraṃ divāvihārāya gacchantaṃ disvā pasannamānaso	77	
PA_atk-s05_08a2:77_3	upāhanaṃ adāsi. So tena puññakammena devamanussesu saṃsaranto kassape bhagavati parinibbute	77	
PA_atk-s05_08a2:77_4	patiṭṭhite suvaṇṇacetiye chahi kulaputtehi saddhiṃ attasattamo sāsane pabbajitvā	77	
PA_atk-s05_08a2:77_5	kammaṭṭhānaṃ gahetvā araññe viharanto visesaṃ nibbattetuṃ asakkonto itare āha – “mayaṃ	77	
PA_atk-s05_08a2:77_6	piṇḍapātāya gacchanto jīvite sāpekkhā homa, jīvite sāpekkhena ca na sakkā lokuttaradhammaṃ	77	
PA_atk-s05_08a2:77_7	adhigantuṃ, puthujjanakālaṅkiriyā ca dukkhā. Handa, mayaṃ nisseṇiṃ bandhitvā pabbataṃ	77	
PA_atk-s05_08a2:77_8	abhiruyha kāye ca jīvite ca anapekkhā samaṇadhammaṃ karomā”ti. Te tathā akaṃsu.	77	
PA_atk-s05_08a2:78_0	Atha nesaṃ mahāthero upanissayasampannattā tadaheva chaḷabhiñño hutvā uttarakuruto	78	
PA_atk-s05_08a2:78_1	piṇḍapātaṃ upanesi. Itare – “tumhe, bhante, katakiccā tumhehi saddhiṃ sallāpamattampi	78	
PA_atk-s05_08a2:78_2	papañco, samaṇadhammameva mayaṃ karissāma, tumhe attanā diṭṭhadhammasukhavihāramanuyuñjathā”ti	78	
PA_atk-s05_08a2:78_3	vatvā piṇḍapātaṃ paṭikkhipiṃsu. Thero ne sampaṭicchāpetuṃ asakkonto agamāsi.	78	
PA_atk-s05_08a2:79_0	Tato nesaṃ eko dvīhatīhaccayena abhiññāparivāraṃ anāgāmiphalaṃ sacchikatvā tatheva	79	
PA_atk-s05_08a2:79_1	vatvā tehi paṭikkhitto agamāsi. Tesu khīṇāsavatthero parinibbāyi, anāgāmī suddhāvāsesu	79	
PA_atk-s05_08a2:79_2	uppajji. Itare puthujjanakālaṅkiriyameva katvā chasu kāmasaggesu anulomapaṭilomato	79	
PA_atk-s05_08a2:79_3	dibbasampattiṃ anubhavitvā amhākaṃ bhagavato kāle devalokā cavitvā eko mallarājakule	79	
PA_atk-s05_08a2:79_4	paṭisandhiṃ gaṇhi, eko gandhārarājakule, eko bāhiraraṭṭhe, eko rājagahe ekissā kuladārikāya	79	
PA_atk-s05_08a2:79_5	kucchimhi paṭisandhiṃ gaṇhi. Itaro aññatarissā paribbājikāya kucchimhi paṭisandhiṃ	79	
PA_atk-s05_08a2:79_6	aggahesi. Sā kira aññatarassa khattiyassa dhītā, naṃ mātāpitaro – “amhākaṃ dhītā	79	
PA_atk-s05_08a2:79_7	samayantaraṃ jānātū”ti ekassa paribbājakassa niyyādayiṃsu. Atheko paribbājako tāya	79	
PA_atk-s05_08a2:79_8	saddhiṃ vippaṭipajji. Sā tena gabbhaṃ gaṇhi. Taṃ gabbhiniṃ disvā paribbājakā nikkaḍḍhiṃsu.	79	
PA_atk-s05_08a2:79_9	Sā aññattha gacchantī antarāmagge sabhāyaṃ vijāyi. Tenassa sabhiyotveva nāmaṃ akāsi.	79	
PA_atk-s05_08a2:79_10	So vaḍḍhitvā paribbājakapabbajjaṃ pabbajitvā nānāsatthāni uggahetvā mahāvādī hutvā	791	
PA_atk-s05_08a2:79_11	vādappasuto vicaranto attanā sadisaṃ adisvā nagaradvāre assamaṃ kāretvā khattiyakumārādayo	791	
PA_atk-s05_08a2:79_12	sippaṃ sikkhāpento viharanto attano mātuyā itthibhāvaṃ jigucchitvā jhānaṃ uppādetvā	791	
PA_atk-s05_08a2:79_13	brahmaloke uppannāya abhisaṅkharitvā dinne vīsatipañhe gahetvā te te samaṇabrāhmaṇe	791	
PA_atk-s05_08a2:79_14	pucchi. Te cassa tesaṃ pañhānaṃ atthaṃ byākātuṃ nāsakkhiṃsu. Sabhiyasuttavaṇṇanāyaṃ	791	
PA_atk-s05_08a2:79_15	pana “suddhāvāsabrahmā te pañhe abhisaṅkharitvā adāsī”ti āgataṃ.	791	
PA_atk-s05_08a2:80_0	Yadā pana bhagavā pavattavaradhammacakko anupubbena rājagahaṃ āgantvā veḷuvane vihāsi,	80	
PA_atk-s05_08a2:80_1	tadā sabhiyo tattha gantvā satthāraṃ upasaṅkamitvā te pañhe pucchi. Satthā tassa	80	
PA_atk-s05_08a2:80_2	te pañhe byākāsīti sabbaṃ sabhiyasutte āgatanayena veditabbaṃ. Sabhiyo pana bhagavatā	80	
PA_atk-s05_08a2:80_3	tesu pañhesu byākatesu paṭiladdhasaddho pabbajitvā vipassanaṃ paṭṭhapetvā arahattaṃ	80	
PA_atk-s05_08a2:80_4	pāpuṇi. Tena vuttaṃ apadāne –	80	
PA_atk-s05_08a2:81	“Kakusandhassa munino, brāhmaṇassa vusīmato;	8	
PA_atk-s05_08a2:82	Divāvihāraṃ vajato, akkamanamadāsahaṃ.	8	
PA_atk-s05_08a2:83	“Imasmiṃyeva kappamhi, yaṃ dānamadadiṃ tadā;	8	
PA_atk-s05_08a2:84	Duggatiṃ nābhijānāmi, akkamanassidaṃ phalaṃ.	8	
PA_atk-s05_08a2:85	“Kilesā jhāpitā mayhaṃ…pe… kataṃ buddhassa sāsana”nti.	8	
PA_atk-s05_08a2:86	Arahā pana hutvā devadatte saṅghabhedāya parakkamante devadattapakkhikānaṃ bhikkhūnaṃ ovādaṃ dento –	8	
PA_atk-s05_08a2:88	“Pare ca na vijānanti, mayamettha yamāmase;	8	
PA_atk-s05_08a2:89	Ye ca tattha vijānanti, tato sammanti medhagā.	8	
PA_atk-s05_08a2:91	“Yadā ca avijānantā, iriyantyamarā viya;	9	
PA_atk-s05_08a2:92	Vijānanti ca ye dhammaṃ, āturesu anāturā.	9	
PA_atk-s05_08a2:94	“Yaṃ kiñci sithilaṃ kammaṃ, saṃkiliṭṭhañca yaṃ vataṃ;	9	
PA_atk-s05_08a2:95	Saṅkassaraṃ brahmacariyaṃ, na taṃ hoti mahapphalaṃ.	9	
PA_atk-s05_08a2:97	“Yassa sabrahmacārīsu, gāravo nūpalabbhati;	9	
PA_atk-s05_08a2:98	Ārakā hoti saddhammā, nabhaṃ puthaviyā yathā”ti. –	9	
PA_atk-s05_08a2:99	Catūhi gāthāhi dhammaṃ desesi.	9	
PA_atk-s05_08a2:100_0	Tattha pareti paṇḍite ṭhapetvā tato aññe – “adhammaṃ dhammo”ti “dhammaṃ adhammo”tiādibhedakaravatthudīpanavasena	100	
PA_atk-s05_08a2:100_1	vivādappasutā pare nāma. Te tattha vivādaṃ karontā “mayaṃ yamāmase uparamāma nassāma	100	
PA_atk-s05_08a2:100_2	satataṃ samitaṃ maccusantikaṃ gacchāmā”ti na jānanti. Ye ca tattha vijānantīti ye	100	
PA_atk-s05_08a2:100_3	tattha paṇḍitā – “mayaṃ maccusamīpaṃ gacchāmā”ti vijānanti. Tato sammanti medhagāti	100	
PA_atk-s05_08a2:100_4	evañhi te jānantā yonisomanasikāraṃ uppādetvā medhagānaṃ kalahānaṃ vūpasamāya paṭipajjanti.	100	
PA_atk-s05_08a2:100_5	Atha nesaṃ tāya paṭipattiyā te medhagā sammanti. Atha vā pare cāti ye satthu ovādānusāsaniyā	100	
PA_atk-s05_08a2:100_6	aggahaṇena sāsanato bāhiratāya pare, te yāva “mayaṃ micchāgāhaṃ gahetvā ettha idha	100	
PA_atk-s05_08a2:100_7	loke sāsanassa paṭiniggāhena yamāmase vāyamāmā”ti na vijānanti, tāva vivādā na vūpasammanti,	100	
PA_atk-s05_08a2:100_8	yadā pana tassa gāhassa vissajjanavasena ye ca tattha tesu vivādappasutesu adhammadhammādike	100	
PA_atk-s05_08a2:100_9	adhammadhammādito yathābhūtaṃ vijānanti, tato tesaṃ santikā te paṇḍitapurise nissāya	100	
PA_atk-s05_08a2:100_10	vivādasaṅkhātā medhagā sammantīti evampettha attho veditabbo.	1001	
PA_atk-s05_08a2:101_0	Yadāti yasmiṃ kāle. Avijānantāti vivādassa vūpasamūpāyaṃ, dhammādhamme vā yāthāvato	101	
PA_atk-s05_08a2:101_1	ajānantā. Iriyantyamarā viyāti amarā viya jarāmaraṇaṃ atikkantā viya uddhatā unnaḷā	101	
PA_atk-s05_08a2:101_2	capalā mukharā vippakiṇṇavācā hutvā vattanti caranti vicaranti tadā vivādo na vūpasammateva.	101	
PA_atk-s05_08a2:101_3	Vijānanti ca ye dhammaṃ, āturesu anāturāti ye pana satthu sāsanadhammaṃ yathābhūtaṃ	101	
PA_atk-s05_08a2:101_4	jānanti, te kilesarogena āturesu sattesu anāturā nikkilesā anīghā viharanti, tesaṃ	101	
PA_atk-s05_08a2:101_5	vasena vivādo accantameva vūpasammatīti adhippāyo.	101	
PA_atk-s05_08a2:102_0	Yaṃ kiñci sithilaṃ kammanti oliyitvā karaṇena sithilagāhaṃ katvā sāthalibhāvena kataṃ	102	
PA_atk-s05_08a2:102_1	yaṃ kiñci kusalakammaṃ. Saṃkiliṭṭhanti vesīādike agocare caraṇena, kuhanādimicchājīvena	102	
PA_atk-s05_08a2:102_2	vā saṃkiliṭṭhaṃ vatasamādānaṃ. Saṅkassaranti saṅkāhi saritabbaṃ, vihāre kiñci asāruppaṃ	102	
PA_atk-s05_08a2:102_3	sutvā – “nūna asukena kata”nti parehi asaṅkitabbaṃ, uposathakiccādīsu aññatarakiccavasena	102	
PA_atk-s05_08a2:102_4	sannipatitampi saṅghaṃ disvā, “addhā ime mama cariyaṃ ñatvā maṃ ukkhipitukāmā sannipatitā”ti	102	
PA_atk-s05_08a2:102_5	evaṃ attano vā āsaṅkāhi saritaṃ usaṅkitaṃ parisaṅkitaṃ. Na taṃ hotīti taṃ evarūpaṃ	102	
PA_atk-s05_08a2:102_6	brahmacariyaṃ samaṇadhammakaraṇaṃ tassa puggalassa mahapphalaṃ na hoti. Tassa amahapphalabhāveneva	102	
PA_atk-s05_08a2:102_7	paccayadāyakānampissa na mahapphalaṃ hoti. Tasmā sallekhavuttinā bhavitabbaṃ. Sallekhavuttino	102	
PA_atk-s05_08a2:102_8	ca vivādassa avasaro eva natthīti adhippāyo.	102	
PA_atk-s05_08a2:103_0	Gāravo nūpalabbhatīti anusāsaniyā apadakkhiṇaggāhibhāvena garukātabbesu sabrahmacārīsu	103	
PA_atk-s05_08a2:103_1	yassa puggalassa gāravo garukaraṇaṃ na vijjati. Ārakā hoti saddhammāti so evarūpo	103	
PA_atk-s05_08a2:103_2	puggalo paṭipattisaddhammatopi paṭivedhasaddhammatopi dūre hoti, na hi taṃ garū sikkhāpenti,	103	
PA_atk-s05_08a2:103_3	asikkhiyamāno anādiyanto na paṭipajjati, appaṭipajjanto kuto saccāni paṭivijjhissatīti.	103	
PA_atk-s05_08a2:103_4	Tenāha – “ārakā hoti saddhammā”ti. Yathā kiṃ? “Nabhaṃ puthaviyā yathā”ti yathā nabhaṃ	103	
PA_atk-s05_08a2:103_5	ākāsaṃ puthaviyā pathavīdhātuyā sabhāvato dūre. Na kadāci sammissabhāvo. Tenevāha –	103	
PA_atk-s05_08a2:104	“Nabhañca dūre pathavī ca dūre, pāraṃ samuddassa tadāhu dūre;	10	
PA_atk-s05_08a2:105	Tato have dūrataraṃ vadanti, satañca dhammo asatañca rājā”ti.;	10	
PA_atk-s05_08a2:106	Sabhiyattheragāthāvaṇṇanā niṭṭhitā.	10	
PA_atk-s05_08a2:107	4. Nandakattheragāthāvaṇṇanā	10	
PA_atk-s05_08a2:108_0	Dhiratthūtiādikā āyasmato nandakattherassa gāthā. Kā uppatti? Ayampi kira padumuttarassa	108	
PA_atk-s05_08a2:108_1	bhagavato kāle haṃsavatīnagare mahāvibhavo seṭṭhi hutvā satthu santike dhammaṃ suṇanto	108	
PA_atk-s05_08a2:108_2	satthāraṃ ekaṃ bhikkhuṃ bhikkhunovādakānaṃ aggaṭṭhāne ṭhapentaṃ disvā taṃ ṭhānantaraṃ	108	
PA_atk-s05_08a2:108_3	patthetvā satasahassagghanikena vatthena bhagavantaṃ pūjetvā paṇidhānamakāsi, satthu	108	
PA_atk-s05_08a2:108_4	bodhirukkhe padīpapūjañca pavatteti. So tato paṭṭhāya devamanussesu saṃsaranto kakusandhassa	108	
PA_atk-s05_08a2:108_5	bhagavato kāle karavikasakuṇo hutvā madhurakūjitaṃ kūjanto satthāraṃ padakkhiṇaṃ	108	
PA_atk-s05_08a2:108_6	akāsi. Aparabhāge mayūro hutvā aññatarassa paccekabuddhassa vasanaguhāya dvāre pasannamānaso	108	
PA_atk-s05_08a2:108_7	divase divase tikkhattuṃ madhuravassitaṃ vassi, evaṃ tattha tattha puññāni katvā	108	
PA_atk-s05_08a2:108_8	amhākaṃ bhagavato kāle sāvatthiyaṃ kulagehe nibbattitvā nandakoti laddhanāmo vayappatto	108	
PA_atk-s05_08a2:108_9	satthu santike dhammaṃ sutvā paṭiladdhasaddho pabbajitvā vipassanaṃ vaḍḍhetvā arahattaṃ	108	
PA_atk-s05_08a2:108_10	pāpuṇi. Tena vuttaṃ apadāne –	1081	
PA_atk-s05_08a2:109	“Padumuttarabuddhassa bodhiyā pādaputtame;	10	
PA_atk-s05_08a2:110	Pasannacitto sumano, tayo ukke adhārayiṃ.	11	
PA_atk-s05_08a2:111	“Satasahassito kappe, sohaṃ ukkamadhārayiṃ;	11	
PA_atk-s05_08a2:112	Duggatiṃ nābhijānāmi, ukkadānassidaṃ phalaṃ.	11	
PA_atk-s05_08a2:113	“Kilesā jhāpitā mayhaṃ…pe… kataṃ buddhassa sāsana”nti.	11	
PA_atk-s05_08a2:114_0	Arahā pana hutvā vimuttisukhena vītināmento satthārā bhikkhunīnaṃ ovāde āṇatto ekasmiṃ	114	
PA_atk-s05_08a2:114_1	uposathadivase pañca bhikkhunisatāni ekovādeneva arahattaṃ pāpesi. Tena naṃ bhagavā	114	
PA_atk-s05_08a2:114_2	bhikkhunovādakānaṃ aggaṭṭhāne ṭhapesi. Athekadivasaṃ theraṃ sāvatthiyaṃ piṇḍāya carantaṃ	114	
PA_atk-s05_08a2:114_3	aññatarā purāṇadutiyikā itthī kilesavasena oloketvā hasi. Thero tassā taṃ kiriyaṃ	114	
PA_atk-s05_08a2:114_4	disvā sarīrassa paṭikkūlavibhāvanamukhena dhammaṃ kathento –	114	
PA_atk-s05_08a2:116	“Dhiratthu pūre duggandhe, mārapakkhe avassute;	11	
PA_atk-s05_08a2:117	Navasotāni te kāye, yāni sandanti sabbadā.	11	
PA_atk-s05_08a2:119	“Mā purāṇaṃ amaññittho, māsādesi tathāgate;	11	
PA_atk-s05_08a2:120	Saggepi te na rajjanti, kimaṅgaṃ pana mānuse.	12	
PA_atk-s05_08a2:122	“Ye ca kho bālā dummedhā, dummantī mohapārutā;	12	
PA_atk-s05_08a2:123	Tādisā tattha rajjanti, mārakhittamhi bandhane.	12	
PA_atk-s05_08a2:125	“Yesaṃ rāgo ca doso ca, avijjā ca virājitā;	12	
PA_atk-s05_08a2:126	Tādī tattha na rajjanti, chinnasuttā abandhanā”ti. – gāthā abhāsi;	12	
PA_atk-s05_08a2:127_0	Tattha dhīti jigucchanatthe nipāto, ratthūti ra-kāro padasandhikaro, dhī atthu taṃ	127	
PA_atk-s05_08a2:127_1	jigucchāmi tava dhikkāro hotūti attho. Pūretiādīni tassā dhikkātabbabhāvadīpanāni	127	
PA_atk-s05_08a2:127_2	āmantanavacanāni. Pūreti ativiya jegucchehi nānākuṇapehi nānāvidhaasucīhi sampuṇṇe.	127	
PA_atk-s05_08a2:127_3	Duggandheti kuṇapapūritattā eva sabhāvaduggandhe. Mārapakkheti yasmā visabhāgavatthu	127	
PA_atk-s05_08a2:127_4	andhaputhujjanānaṃ ayonisomanasikāranimittatāya kilesamāraṃ vaḍḍheti, devaputtamārassa	127	
PA_atk-s05_08a2:127_5	ca otāraṃ paviṭṭhaṃ deti. Tasmā mārassa pakkho hoti. Tena vuttaṃ “mārapakkhe”ti.	127	
PA_atk-s05_08a2:127_6	Avassuteti sabbakālaṃ kilesāvassavanena tahiṃ tahiṃ asucinissandanena ca avassute.	127	
PA_atk-s05_08a2:127_7	Idānissā navasotāni te kāye, yāni sandanti sabbadāti “akkhimhā akkhigūthako”tiādinā	127	
PA_atk-s05_08a2:127_8	vuttaṃ asucino avassavanaṭṭhānaṃ dasseti.	127	
PA_atk-s05_08a2:128_0	Evaṃ pana navachiddaṃ dhuvassavaṃ asucibharitaṃ kāyaṃ yathābhūtaṃ jānantī mā purāṇaṃ	128	
PA_atk-s05_08a2:128_1	amaññitthoti purāṇaṃ ajānanakāle pavattaṃ hasitalapitaṃ kīḷitaṃ mā maññi, “idānipi	128	
PA_atk-s05_08a2:128_2	evaṃ paṭipajjissatī”ti mā cintehi. Māsādesi tathāgateti yathā upanissayasampattiyā	128	
PA_atk-s05_08a2:128_3	purimakā buddhasāvakā āgatā, yathā vā te sammāpaṭipattiyā gatā paṭipannā, yathā ca	128	
PA_atk-s05_08a2:128_4	rūpārūpadhammānaṃ tathalakkhaṇaṃ tathadhamme ca ariyasaccāni āgatā adhigatā avabuddhā,	128	
PA_atk-s05_08a2:128_5	tathā imepīti evaṃ tathā āgamanādiatthena tathāgate ariyasāvake pakatisatte viya	128	
PA_atk-s05_08a2:128_6	avaññāya kilesavasena ca upasaṅkamamānā māsādesi. Anāsādetabbatāya kāraṇamāha. Saggepi	128	
PA_atk-s05_08a2:128_7	te na rajjanti, kimaṅgaṃ pana mānuseti sabbaññubuddhenāpi akkhānena pariyosāpetuṃ	128	
PA_atk-s05_08a2:128_8	asakkuṇeyyasukhe saggepi te sāvakabuddhā na rajjanti, saṅkhāresu ādīnavassa suparidiṭṭhattā	128	
PA_atk-s05_08a2:128_9	rāgaṃ na janenti, kimaṅgaṃ pana mīḷharāsisadise mānuse kāmaguṇe, tattha na rajjantīti	128	
PA_atk-s05_08a2:128_10	vattabbameva natthi.	1281	
PA_atk-s05_08a2:129_0	Ye ca khoti ye pana bālyappayogato bālā, dhammojapaññāya abhāvato dummedhā, asubhe	129	
PA_atk-s05_08a2:129_1	subhānupassanena ducintitacintitāya dummantī, mohena aññāṇena sabbaso paṭicchāditacittatāya	129	
PA_atk-s05_08a2:129_2	mohapārutā tādisā tathārūpā andhaputhujjanā, tattha tasmiṃ itthisaññite, mārakhittamhi	129	
PA_atk-s05_08a2:129_3	bandhane mārena oḍḍite mārapāse, rajjanti rattā giddhā gadhitā mucchitā ajjhopannā tiṭṭhanti.	129	
PA_atk-s05_08a2:130_0	Virājitāti yesaṃ pana khīṇāsavānaṃ telañjanarāgo viya dummocanīyasabhāvo rāgo sapatto	130	
PA_atk-s05_08a2:130_1	viya laddhokāso dussanasabhāvo doso aññāṇasabhāvā avijjā ca ariyamaggavirāgena sabbaso	130	
PA_atk-s05_08a2:130_2	virājitā pahīnā samucchinnā, tādisā aggamaggasatthena chinnabhavanettisuttā tato	130	
PA_atk-s05_08a2:130_3	eva katthacipi bandhanābhāvato abandhanā tattha tasmiṃ yathāvutte mārapāse na rajjanti.	130	
PA_atk-s05_08a2:130_4	Evaṃ thero tassā itthiyā dhammaṃ kathetvā gato.	130	
PA_atk-s05_08a2:131	Nandakattheragāthāvaṇṇanā niṭṭhitā.	13	
PA_atk-s05_08a2:132	5. Jambukattheragāthāvaṇṇanā	13	
PA_atk-s05_08a2:133_0	Pañcapaññāsātiādikā āyasmato jambukattherassa gāthā. Kā uppatti? Ayampi purimabuddhesu	133	
PA_atk-s05_08a2:133_1	katādhikāro tattha tattha bhave puññāni upacinanto tissassa bhagavato kāle kulagehe	133	
PA_atk-s05_08a2:133_2	nibbattitvā viññutaṃ patto satthu sammāsambodhiṃ saddahanto bodhirukkhaṃ vanditvā	133	
PA_atk-s05_08a2:133_3	bījanena pūjesi. So tena puññakammena devamanussesu saṃsaranto kassapassa bhagavato	133	
PA_atk-s05_08a2:133_4	kāle kulagehe nibbattitvā viññutaṃ patto sāsane pabbajitvā aññatarena upāsakena kārite	133	
PA_atk-s05_08a2:133_5	ārāme āvāsiko hutvā viharati tena upaṭṭhīyamāno. Athekadivasaṃ eko khīṇāsavatthero	133	
PA_atk-s05_08a2:133_6	lūkhacīvaradharo kesoharaṇatthaṃ araññato gāmābhimukho āgacchati, taṃ disvā so upāsako	133	
PA_atk-s05_08a2:133_7	iriyāpathe pasīditvā kappakena kesamassūni ohārāpetvā paṇītabhojanaṃ bhojetvā sundarāni	133	
PA_atk-s05_08a2:133_8	cīvarāni datvā “idheva, bhante, vasathā”ti vasāpeti. Taṃ disvā āvāsiko issāmaccherapakato	133	
PA_atk-s05_08a2:133_9	khīṇāsavattheraṃ āha – “varaṃ te, bhikkhu, iminā pāpupāsakena upaṭṭhīyamānassa evaṃ	133	
PA_atk-s05_08a2:133_10	idha vasanato aṅgulīhi kese luñcitvā acelassa sato gūthamuttāhārajīvana”nti. Evañca	1331	
PA_atk-s05_08a2:133_11	pana vatvā tāvadeva vaccakuṭiṃ pavisitvā pāyāsaṃ vaḍḍhento viya hatthena gūthaṃ vaḍḍhetvā	1331	
PA_atk-s05_08a2:133_12	vaḍḍhetvā yāvadatthaṃ khādi, muttañca pivi. Iminā niyāmena yāvatāyukaṃ ṭhatvā kālaṅkatvā	1331	
PA_atk-s05_08a2:133_13	niraye paccitvā puna gūthamuttāhāro vasitvā tasseva kammassa vipākāvasesena manussesu	1331	
PA_atk-s05_08a2:133_14	uppannopi pañca jātisatāni nigaṇṭho hutvā gūthabhakkho ahosi.	1331	
PA_atk-s05_08a2:134_0	Puna imasmiṃ buddhuppāde manussayoniyaṃ nibbattamānopi ariyūpavādabalena duggatakūle	134	
PA_atk-s05_08a2:134_1	nibbattitvā thaññaṃ vā khīraṃ vā sappiṃ vā pāyamāno, taṃ chaḍḍetvā muttameva pivati,	134	
PA_atk-s05_08a2:134_2	odanaṃ bhojiyamāno, taṃ chaḍḍetvā gūthameva khādati, evaṃ gūthamuttaparibhogena vaḍḍhanto	134	
PA_atk-s05_08a2:134_3	vayappattopi tadeva paribhuñjati. Manussā tato vāretuṃ asakkontā pariccajiṃsu. So	134	
PA_atk-s05_08a2:134_4	ñātakehi pariccatto naggapabbajjaṃ pabbajitvā na nhāyati, rajojalladharo kesamassūni	134	
PA_atk-s05_08a2:134_5	luñcitvā aññe iriyāpathe paṭikkhipitvā ekapādena tiṭṭhati, nimantanaṃ na sādiyati,	134	
PA_atk-s05_08a2:134_6	māsopavāsaṃ adhiṭṭhāya puññatthikehi dinnaṃ bhojanaṃ māse māse ekavāraṃ kusaggena	134	
PA_atk-s05_08a2:134_7	gahetvā divā jivhaggena lehati, rattiyaṃ pana “allagūthaṃ sappāṇaka”nti akhāditvā	134	
PA_atk-s05_08a2:134_8	sukkhagūthameva khādati, evaṃ karontassa pañcapaññāsavassāni vītivattāni mahājano	134	
PA_atk-s05_08a2:134_9	“mahātapo paramappiccho”ti maññamāno tanninno tappoṇo ahosi.	134	
PA_atk-s05_08a2:135_0	Atha bhagavā tassa hadayabbhantare ghaṭe padīpaṃ viya arahattūpanissayaṃ pajjalantaṃ	135	
PA_atk-s05_08a2:135_1	disvā sayameva tattha gantvā dhammaṃ desetvā sotāpattiphale patiṭṭhāpetvā, ehibhikkhūpasampadāya	135	
PA_atk-s05_08a2:135_2	laddhūpasampadaṃ vipassanaṃ ussukkāpetvā arahatte patiṭṭhāpesi. Ayamettha saṅkhepo.	135	
PA_atk-s05_08a2:135_3	Vitthāro pana dhammapade “māse māse kusaggenā”ti gāthāvaṇṇanāya vuttanayena veditabbo.	135	
PA_atk-s05_08a2:135_4	Arahatte pana patiṭṭhito parinibbānakāle “ādito micchā paṭipajjitvāpi sammāsambuddhaṃ	135	
PA_atk-s05_08a2:135_5	nissāya sāvakena adhigantabbaṃ mayā adhigata”nti dassento –	135	
PA_atk-s05_08a2:137	“Pañcapaññāsavassāni, rajojallamadhārayiṃ;	13	
PA_atk-s05_08a2:138	Bhuñjanto māsikaṃ bhattaṃ, kesamassuṃ alocayiṃ.	13	
PA_atk-s05_08a2:140	“Ekapādena aṭṭhāsiṃ, āsanaṃ parivajjayiṃ;	14	
PA_atk-s05_08a2:141	Sukkhagūthāni ca khādiṃ, uddesañca na sādiyiṃ.	14	
PA_atk-s05_08a2:143	“Etādisaṃ karitvāna, bahuṃ duggatigāminaṃ;	14	
PA_atk-s05_08a2:144	Vuyhamāno mahoghena, buddhaṃ saraṇamāgamaṃ.	14	
PA_atk-s05_08a2:146	“Saraṇagamanaṃ passa, passa dhammasudhammataṃ;	14	
PA_atk-s05_08a2:147	Tisso vijjā anuppattā, kataṃ buddhassa sāsana”nti. –	14	
PA_atk-s05_08a2:148	Imā catasso gāthā abhāsi.	14	
PA_atk-s05_08a2:149_0	Tattha pañcapaññāsavassāni, rajojallamadhārayinti naggapabbajjūpagamanena nhānapaṭikkhepato	149	
PA_atk-s05_08a2:149_1	pañcādhikāni paññāsavassāni sarīre laggaṃ āgantukareṇusaṅkhātaṃ rajo, sarīramalasaṅkhātaṃ	149	
PA_atk-s05_08a2:149_2	jallañca kāyena dhāresiṃ. Bhuñjanto māsikaṃ bhattanti rattiyaṃ gūthaṃ khādanto lokavañcanatthaṃ	149	
PA_atk-s05_08a2:149_3	māsopavāsiko nāma hutvā puññatthikehi dinnaṃ bhojanaṃ māse māse ekavāraṃ jivhagge	149	
PA_atk-s05_08a2:149_4	paṭhanavasena bhuñjanto alocayinti tādisacchārikāpakkhepena sithilamūlaṃ kesamassuṃ	149	
PA_atk-s05_08a2:149_5	aṅgulīhi luñcāpesiṃ.	149	
PA_atk-s05_08a2:150_0	Ekapādena aṭṭhāsiṃ, āsanaṃ parivajjayinti sabbena sabbaṃ āsanaṃ nisajjaṃ parivajjesiṃ,	150	
PA_atk-s05_08a2:150_1	tiṭṭhanto ca ubho hatthe ukkhipitvā ekeneva pādena aṭṭhāsiṃ. Uddesanti nimantanaṃ.	150	
PA_atk-s05_08a2:150_2	Udissakatanti keci. Na sādiyinti na sampaṭicchiṃ paṭikkhipinti attho.	150	
PA_atk-s05_08a2:151_0	Etādisaṃ karitvāna, bahuṃ duggatigāminanti etādisaṃ evarūpaṃ vipākanibbattanakaṃ	151	
PA_atk-s05_08a2:151_1	duggatigāminaṃ bahuṃ pāpakammaṃ purimajātīsu idha ca katvā uppādetvā. Vuyhamāno mahoghenāti	151	
PA_atk-s05_08a2:151_2	kāmoghādinā mahatā oghena visesato diṭṭhoghena apāyasamuddaṃ patiākaḍḍhiyamāno, buddhaṃ	151	
PA_atk-s05_08a2:151_3	saraṇamāgamanti tādisena puññakammacchiddena kicchena manussattabhāvaṃ labhitvā idāni	151	
PA_atk-s05_08a2:151_4	puññabalena buddhaṃ “saraṇa”nti āgamāsiṃ, “sammāsambuddho bhagavā”ti aveccapasādena	151	
PA_atk-s05_08a2:151_5	satthari pasīdiṃ. Saraṇagamanaṃ passa, passa dhammasudhammatanti āyatanagataṃ mama	151	
PA_atk-s05_08a2:151_6	saraṇagamanaṃ passa, passa sāsanadhammassa ca sudhammataṃ yohaṃ tathāmicchāpaṭipannopi	151	
PA_atk-s05_08a2:151_7	ekovādeneva satthārā edisaṃ sampattiṃ sampāpito. “Tisso vijjā”tiādinā taṃ sampattiṃ dasseti tenāha –	151	
PA_atk-s05_08a2:152	“Tissassāhaṃ bhagavato, bodhirukkhamavandiyaṃ;	15	
PA_atk-s05_08a2:153	Paggayha bījaniṃ tattha, sīhāsanamabījahaṃ.	15	
PA_atk-s05_08a2:154	“Dvenavute ito kappe, sīhāsanamabījahaṃ;	15	
PA_atk-s05_08a2:155	Duggatiṃ nābhijānāmi, bījanāya idaṃ phalaṃ.	15	
PA_atk-s05_08a2:156	“Kilesā jhāpitā mayhaṃ…pe… kataṃ buddhassa sāsana”nti.	15	
PA_atk-s05_08a2:157	Jambukattheragāthāvaṇṇanā niṭṭhitā.	15	
PA_atk-s05_08a2:158	6. Senakattheragāthāvaṇṇanā	15	
PA_atk-s05_08a2:159_0	Svāgataṃ vatātiādikā āyasmato senakattherassa gāthā. Kā uppatti? Ayampi purimabuddhesu	159	
PA_atk-s05_08a2:159_1	katādhikāro tattha tattha bhave puññāni upacinanto sikhissa bhagavato kāle kulagehe	159	
PA_atk-s05_08a2:159_2	nibbattitvā viññutaṃ patto ekadivasaṃ satthāraṃ disvā pasannamānaso morahatthena	159	
PA_atk-s05_08a2:159_3	bhagavantaṃ pūjesi. So tena puññakammena devamanussesu saṃsaranto imasmiṃ buddhuppāde	159	
PA_atk-s05_08a2:159_4	brāhmaṇakule nibbattitvā uruvelakassapattherassa bhaginiyā kucchimhi nibbatti, senakotissa	159	
PA_atk-s05_08a2:159_5	nāmaṃ ahosi. So vayappatto brāhmaṇānaṃ vijjāsippesu nipphattiṃ gato gharāvāsaṃ vasati.	159	
PA_atk-s05_08a2:159_6	Tena ca samayena mahājano saṃvacchare saṃvacchare phaggunamāse uttaraphaggunanakkhatte	159	
PA_atk-s05_08a2:159_7	ussavaṃ anubhavanto gayāyaṃ titthābhisekaṃ karoti. Tena taṃ ussavaṃ “gayāphaggū”ti	159	
PA_atk-s05_08a2:159_8	vadanti. Atha bhagavā tādise ussavadivase veneyyānukampāya gayātitthasamīpe viharati,	159	
PA_atk-s05_08a2:159_9	mahājanopi titthābhisekādhippāyena tato tato taṃ ṭhānaṃ upagacchati. Tasmiṃ khaṇe	159	
PA_atk-s05_08a2:159_10	senakopi titthābhisekatthaṃ taṃ ṭhānaṃ upagato satthāraṃ dhammaṃ desentaṃ disvā upasaṅkamitvā	1591	
PA_atk-s05_08a2:159_11	dhammaṃ sutvā paṭiladdhasaddho pabbajitvā vipassanāya kammaṃ karonto nacirasseva	1591	
PA_atk-s05_08a2:159_12	arahattaṃ pāpuṇi. Tena vuttaṃ apadāne –	1591	
PA_atk-s05_08a2:160	“Morahatthaṃ gahetvāna, upesiṃ lokanāyakaṃ;	16	
PA_atk-s05_08a2:161	Pasannacitto sumano, morahatthamadāsahaṃ.	16	
PA_atk-s05_08a2:162	“Iminā morahatthena, cetanāpaṇidhīhi ca;	16	
PA_atk-s05_08a2:163	Nibbāyiṃsu tayo aggī, labhāmi vipulaṃ sukhaṃ.	16	
PA_atk-s05_08a2:164	“Aho buddho aho dhammo, aho no satthusampadā;	16	
PA_atk-s05_08a2:165	Datvānahaṃ morahatthaṃ, labhāmi vipulaṃ sukhaṃ.	16	
PA_atk-s05_08a2:166	“Tiyaggī nibbutā mayhaṃ, bhavā sabbe samūhatā;	16	
PA_atk-s05_08a2:167	Sabbāsavā parikkhīṇā, natthi dāni punabbhavo.	16	
PA_atk-s05_08a2:168	“Ekatiṃse ito kappe, yaṃ dānamadadiṃ tadā;	16	
PA_atk-s05_08a2:169	Duggatiṃ nābhijānāmi, morahatthassidaṃ phalaṃ.	16	
PA_atk-s05_08a2:170	“Kilesā jhāpitā mayhaṃ…pe… kataṃ buddhassa sāsana”nti.	17	
PA_atk-s05_08a2:171	Arahattaṃ pana patvā attano paṭipattiṃ paccavekkhitvā sañjātasomanasso udānavasena –	17	
PA_atk-s05_08a2:173	“Svāgataṃ vata me āsi, gayāyaṃ gayaphagguyā;	17	
PA_atk-s05_08a2:174	Yaṃ addasāsiṃ sambuddhaṃ, desentaṃ dhammamuttamaṃ.	17	
PA_atk-s05_08a2:176	“Mahappabhaṃ gaṇācariyaṃ, aggapattaṃ vināyakaṃ;	17	
PA_atk-s05_08a2:177	Sadevakassa lokassa, jinaṃ atuladassanaṃ.	17	
PA_atk-s05_08a2:179	“Mahānāgaṃ mahāvīraṃ, mahājutimanāsavaṃ;	17	
PA_atk-s05_08a2:180	Sabbāsavaparikkhīṇaṃ, satthāramakutobhayaṃ.	18	
PA_atk-s05_08a2:182	“Cirasaṅkiliṭṭhaṃ vata maṃ, diṭṭhisandānabandhitaṃ;	18	
PA_atk-s05_08a2:183	Vimocayi so bhagavā, sabbaganthehi senaka”nti. –	18	
PA_atk-s05_08a2:184	Catasso gāthā abhāsi.	18	
PA_atk-s05_08a2:185_0	Tattha svāgataṃ vata me āsīti mayā suṭṭhu āgataṃ vata āsi. Mama vā sundaraṃ vata	185	
PA_atk-s05_08a2:185_1	āgamanaṃ āsi. Gayāyanti gayātitthasamīpe. Gayaphagguyāti “gayāphaggū”ti laddhavohāre	185	
PA_atk-s05_08a2:185_2	phaggunamāsassa uttaraphaggunīnakkhatte. “Ya”ntiādi svāgatabhāvassa kāraṇadassanaṃ.	185	
PA_atk-s05_08a2:185_3	Tattha yanti yasmā. Addasāsinti addakkhiṃ. Sambuddhanti sammā sāmaṃ sabbadhammānaṃ	185	
PA_atk-s05_08a2:185_4	buddhattā sambuddhaṃ. Desentaṃ dhammamuttamanti uttamaṃ aggaṃ sabbaseṭṭhaṃ ekantaniyyānikaṃ	185	
PA_atk-s05_08a2:185_5	dhammaṃ veneyyajjhāsayānurūpaṃ bhāsantaṃ.	185	
PA_atk-s05_08a2:186_0	Mahappabhanti mahatiyā sarīrappabhāya ñāṇappabhāya ca samannāgataṃ. Gaṇācariyanti	186	
PA_atk-s05_08a2:186_1	bhikkhuparisādīnaṃ gaṇānaṃ uttamena damathena ācārasikkhāpanena gaṇācariyaṃ. Aggabhūtānaṃ	186	
PA_atk-s05_08a2:186_2	sīlādīnaṃ guṇānaṃ adhigamena aggappattaṃ. Devamanussādīnaṃ paramena vinayena vinayanato,	186	
PA_atk-s05_08a2:186_3	sayaṃ nāyakarahitattā ca vināyakaṃ. Kenaci anabhibhūto hutvā sakalaṃ lokaṃ abhibhavitvā	186	
PA_atk-s05_08a2:186_4	ṭhitattā, pañcannampi mārānaṃ jitattā ca sadevakassa lokassa jinaṃ sadevake loke	186	
PA_atk-s05_08a2:186_5	aggajinaṃ, bāttiṃsavaramahāpurisalakkhaṇaasītianubyañjanādipaṭimaṇḍitarūpakāyatāya	186	
PA_atk-s05_08a2:186_6	dasabalacatuvesārajjādiguṇapaṭimaṇḍitadhammakāyatāya ca sadevakena lokena aparimeyyadassanatāya	186	
PA_atk-s05_08a2:186_7	asadisadassanatāya ca atuladassanaṃ.	186	
PA_atk-s05_08a2:187_0	Gatibalaparakkamādisampattiyā mahānāgasadisattā, nāgesupi khīṇāsavesu mahānubhāvatāya	187	
PA_atk-s05_08a2:187_1	ca mahānāgaṃ. Mārasenāvimathanato mahāvikkantatāya ca mahāvīraṃ. Mahājutinti mahāpatāpaṃ	187	
PA_atk-s05_08a2:187_2	mahātejanti attho. Natthi etassa cattāropi āsavāti anāsavaṃ. Sabbe āsavā savāsanā	187	
PA_atk-s05_08a2:187_3	parikkhīṇā etassāti sabbāsavaparikkhīṇaṃ. Kāmaṃ sāvakabuddhā paccekabuddhā ca khīṇāsavāva,	187	
PA_atk-s05_08a2:187_4	sabbaññubuddhā eva pana savāsane āsave khepentīti dassanatthaṃ “anāsava”nti vatvā	187	
PA_atk-s05_08a2:187_5	puna “sabbāsavaparikkhīṇa”nti vuttaṃ. Tena vuttaṃ – “sabbe āsavā savāsanā parikkhīṇā	187	
PA_atk-s05_08a2:187_6	etassāti sabbāsavaparikkhīṇa”nti. Diṭṭhadhammikasamparāyikaparamatthehi yathārahaṃ	187	
PA_atk-s05_08a2:187_7	veneyyānaṃ anusāsanato satthāraṃ, catuvesārajjavisāradatāya kutocipi bhayābhāvato	187	
PA_atk-s05_08a2:187_8	akutobhayaṃ, evarūpaṃ sammāsambuddhaṃ yaṃ yasmā addasāsiṃ, tasmā svāgataṃ vata me āsīti yojanā.	187	
PA_atk-s05_08a2:188_0	Idāni satthu dassanena attanā laddhaguṇaṃ dassento catutthaṃ gāthamāha. Tassattho	188	
PA_atk-s05_08a2:188_1	– kañjiyapuṇṇalābu viya takkabharitacāṭi viya vasāpītapilotikā viya ca saṃkilesavatthūhi	188	
PA_atk-s05_08a2:188_2	anamatagge saṃsāre cirakālaṃ saṃkiliṭṭhaṃ. Gaddulabandhitaṃ viya thambhe sārameyaṃ	188	
PA_atk-s05_08a2:188_3	sakkāyathambhe diṭṭhisandānena, diṭṭhibandhanena bandhitaṃ baddhaṃ, tato vimocento	188	
PA_atk-s05_08a2:188_4	ca abhijjhādīhi sabbaganthe hi maṃ senakaṃ ariyamaggahatthena, vimocayi vata so bhagavā	188	
PA_atk-s05_08a2:188_5	mayhaṃ satthāti bhagavati abhippasādaṃ pavedeti.	188	
PA_atk-s05_08a2:189	Senakattheragāthāvaṇṇanā niṭṭhitā.	18	
PA_atk-s05_08a2:190	7. Sambhūtattheragāthāvaṇṇanā	19	
PA_atk-s05_08a2:191_0	Yo dandhakāletiādikā āyasmato sambhūtattherassa gāthā. Kā uppatti? Ayampi purimabuddhesu	191	
PA_atk-s05_08a2:191_1	katādhikāro tattha tattha bhave puññāni karonto buddhasuññe loke candabhāgāya nadiyā	191	
PA_atk-s05_08a2:191_2	tīre kinnarayoniyaṃ nibbatto. Ekadivasaṃ aññataraṃ paccekabuddhaṃ disvā pasannamānaso	191	
PA_atk-s05_08a2:191_3	vanditvā katañjalī ajjunapupphehi pūjaṃ akāsi. So tena puññakammena devamanussesu	191	
PA_atk-s05_08a2:191_4	saṃsaranto imasmiṃ buddhuppāde kulagehe nibbattitvā sambhūtoti laddhanāmo vayappatto	191	
PA_atk-s05_08a2:191_5	bhagavato parinibbānassa pacchā dhammabhaṇḍāgārikassa santike dhammaṃ sutvā paṭiladdhasaddho	191	
PA_atk-s05_08a2:191_6	pabbajitvā samaṇadhammaṃ karonto vipassanaṃ vaḍḍhetvā arahattaṃ pāpuṇi. Tena vuttaṃ apadāne –	191	
PA_atk-s05_08a2:192	“Candabhāgānadītīre, ahosiṃ kinnaro tadā;	19	
PA_atk-s05_08a2:193	Addasaṃ virajaṃ buddhaṃ, sayambhuṃ aparājitaṃ.	19	
PA_atk-s05_08a2:194	“Pasannacitto sumano, vedajāto katañjalī;	19	
PA_atk-s05_08a2:195	Gahetvā ajjunaṃ pupphaṃ, sayambhuṃ abhipūjayiṃ.	19	
PA_atk-s05_08a2:196	“Tena kammena sukatena, cetanāpaṇidhīhi ca;	19	
PA_atk-s05_08a2:197	Jahitvā kinnaraṃ dehaṃ, tāvatiṃsamagacchahaṃ.	19	
PA_atk-s05_08a2:198	“Chattisakkhattuṃ devindo, devarajjamakārayiṃ;	19	
PA_atk-s05_08a2:199	Dasakkhattuṃ cakkavattī, mahārajjamakārayiṃ.	19	
PA_atk-s05_08a2:200	“Padesarajjaṃ vipulaṃ, gaṇanāto asaṅkhiyaṃ;	20	
PA_atk-s05_08a2:201	Sukhette vappitaṃ bījaṃ, sayambhumhi aho mama.	20	
PA_atk-s05_08a2:202	“Kusalaṃ vijjate mayhaṃ, pabbajiṃ anagāriyaṃ;	20	
PA_atk-s05_08a2:203	Pūjāraho ahaṃ ajja, sakyaputtassa sāsane.	20	
PA_atk-s05_08a2:204	“Kilesā jhāpitā mayhaṃ…pe… kataṃ buddhassa sāsana”nti.	20	
PA_atk-s05_08a2:205_0	Arahattaṃ pana patvā vimuttisukhena viharanto vassasataparinibbute bhagavati vesālikesu	205	
PA_atk-s05_08a2:205_1	vajjiputtakesu dasa vatthūni paggayha ṭhitesu kākaṇḍakaputtena yasattherena ussāhitehi	205	
PA_atk-s05_08a2:205_2	sattasatehi khīṇāsavehi taṃ diṭṭhiṃ bhinditvā saddhammaṃ paggaṇhantehi dhammavinayasaṅgahe	205	
PA_atk-s05_08a2:205_3	kate tesaṃ vajjiputtakānaṃ uddhammaubbinayadīpane dhammasaṃvegena thero –	205	
PA_atk-s05_08a2:207	“Yo dandhakāle tarati, taraṇīye ca dandhaye;	20	
PA_atk-s05_08a2:208	Ayonisaṃvidhānena, bālo dukkhaṃ nigacchati.	20	
PA_atk-s05_08a2:210	“Tassatthā parihāyanti, kāḷapakkheva candimā;	21	
PA_atk-s05_08a2:211	Āyasakyañca pappoti, mittehi ca virujjhati.	21	
PA_atk-s05_08a2:213	“Yo dandhakāle dandheti, taraṇīye ca tāraye;	21	
PA_atk-s05_08a2:214	Yoniso saṃvidhānena, sukhaṃ pappoti paṇḍito.	21	
PA_atk-s05_08a2:216	“Tassatthā paripūrenti, sukkapakkheva candimā;	21	
PA_atk-s05_08a2:217	Yaso kittiñca pappoti, mittehi na virujjhatī”ti. –	21	
PA_atk-s05_08a2:218	Imā gāthā bhaṇanto aññaṃ byākāsi.	21	
PA_atk-s05_08a2:219_0	Tattha yo dandhakāle taratīti kismiñci kattabbavatthusmiṃ – “kappati nu kho, na nu	219	
PA_atk-s05_08a2:219_1	kho kappatī”ti vinayakukkucce uppanne yāva viyattaṃ vinayadharaṃ pucchitvā taṃ kukkuccaṃ	219	
PA_atk-s05_08a2:219_2	na vinodeti, tāva dandhakāle tassa kiccassa dandhāyitabbasamaye tarati madditvā vītikkamaṃ	219	
PA_atk-s05_08a2:219_3	karoti. Taraṇīye ca dandhayeti gahaṭṭhassa tāva saraṇagamanasīlasamādānādike, pabbajitassa	219	
PA_atk-s05_08a2:219_4	vattapaṭivattakaraṇādike samathavipassanānuyoge ca taritabbe sampatte sīghaṃ taṃ	219	
PA_atk-s05_08a2:219_5	kiccaṃ ananuyuñjitvā – “āgamanamāse pakkhe vā karissāmī”ti dandhāyeyya, taṃ kiccaṃ	219	
PA_atk-s05_08a2:219_6	akarontova kālaṃ vītināmeyya. Ayonisaṃvidhānenāti evaṃ dandhāyitabbe taranto taritabbe	219	
PA_atk-s05_08a2:219_7	ca dandhāyanto anupāyasaṃvidhānena upāyasaṃvidhānābhāvena bālo, mandabuddhiko puggalo,	219	
PA_atk-s05_08a2:219_8	sampati āyatiñca dukkhaṃ anatthaṃ pāpuṇāti.	219	
PA_atk-s05_08a2:220_0	Tassatthā parihāyantīti tassa tathārūpassa puggalassa diṭṭhadhammikādibhedā atthā	220	
PA_atk-s05_08a2:220_1	kāḷapakkhe candimā viya, parihāyanti divase divase parikkhayaṃ pariyādānaṃ gacchanti.	220	
PA_atk-s05_08a2:220_2	“Asuko puggalo assaddho appasanno kusīto hīnavīriyo”tiādinā. Āyasakyaṃ viññūhi garahitabbataṃ	220	
PA_atk-s05_08a2:220_3	pappoti pāpuṇāti. Mittehi ca virujjhatīti “evaṃ paṭipajja, mā evaṃ paṭipajjā”ti ovādadāyakehi	220	
PA_atk-s05_08a2:220_4	kalyāṇamittehi “avacanīyā maya”nti ovādassa anādāneneva viruddho nāma hoti.	220	
PA_atk-s05_08a2:221_0	Sesagāthādvayassa vuttavipariyāyena attho veditabbo. Keci panettha – “tarati dandhaye”tipadānaṃ	221	
PA_atk-s05_08a2:221_1	atthabhāvena bhāvanācittassa paggahaniggahe uddharanti. Taṃ pacchimagāthāsu yujjati.	221	
PA_atk-s05_08a2:221_2	Purimā hi dve gāthā pabbajitakālato paṭṭhāya caritabbaṃ samaṇadhammaṃ akatvā kukkuccapakatatāya	221	
PA_atk-s05_08a2:221_3	dasa vatthūni dīpetvā saṅghena nikkaḍḍhite vajjiputtake sandhāya therena vuttā. Pacchimā	221	
PA_atk-s05_08a2:221_4	pana attasadise sammā paṭipanne sakatthaṃ nipphādetvā ṭhiteti.	221	
PA_atk-s05_08a2:222	Sambhūtattheragāthāvaṇṇanā niṭṭhitā.	22	
PA_atk-s05_08a2:223	8. Rāhulattheragāthāvaṇṇanā	22	
PA_atk-s05_08a2:224_0	Ubhayenātiādikā āyasmato rāhulattherassa gāthā. Kā uppatti? Ayampi purimabuddhesu	224	
PA_atk-s05_08a2:224_1	katādhikāro tattha tattha bhave puññāni upacinanto padumuttarassa bhagavato kāle	224	
PA_atk-s05_08a2:224_2	kulagehe nibbattitvā viññutaṃ patto satthāraṃ ekaṃ bhikkhuṃ sikkhākāmānaṃ aggaṭṭhāne	224	
PA_atk-s05_08a2:224_3	ṭhapentaṃ disvā sayampi taṃ ṭhānantaraṃ patthetvā senāsanavisodhanavijjotanādikaṃ	224	
PA_atk-s05_08a2:224_4	uḷāraṃ puññaṃ katvā paṇidhānamakāsi. So tato cavitvā devamanussesu saṃsaranto imasmiṃ	224	
PA_atk-s05_08a2:224_5	buddhuppāde amhākaṃ bodhisattaṃ paṭicca yasodharāya deviyā kucchimhi nibbattitvā	224	
PA_atk-s05_08a2:224_6	rāhuloti laddhanāmo mahatā khattiyaparivārena vaḍḍhi, tassa pabbajjāvidhānaṃ khandhake	224	
PA_atk-s05_08a2:224_7	āgatameva. So pabbajitvā satthu santike anekehi suttapadehi suladdhovādo paripakkañāṇo	224	
PA_atk-s05_08a2:224_8	vipassanaṃ ussukkāpetvā arahattaṃ pāpuṇi. Tena vuttaṃ apadāne –	224	
PA_atk-s05_08a2:225	“Padumuttarassa bhagavato, lokajeṭṭhassa tādino;	22	
PA_atk-s05_08a2:226	Sattabhūmamhi pāsāde, ādāsaṃ santhariṃ ahaṃ.	22	
PA_atk-s05_08a2:227	“Khīṇāsavasahassehi, parikiṇṇo mahāmuni;	22	
PA_atk-s05_08a2:228	Upāgami gandhakuṭiṃ, dvipadindo narāsabho.	22	
PA_atk-s05_08a2:229	“Virocento gandhakuṭiṃ, devadevo narāsabho;	22	
PA_atk-s05_08a2:230	Bhikkhusaṅghe ṭhito satthā, imā gāthā abhāsatha.	23	
PA_atk-s05_08a2:231	“Yenāyaṃ jotitā seyyā, ādāsova susanthato;	23	
PA_atk-s05_08a2:232	Tamahaṃ kittayissāmi, suṇātha mama bhāsato.	23	
PA_atk-s05_08a2:233	“Soṇṇamayā rūpimayā, atho veḷuriyāmayā;	23	
PA_atk-s05_08a2:234	Nibbattissanti pāsādā, ye keci manaso piyā.	23	
PA_atk-s05_08a2:235	“Catusaṭṭhikkhattuṃ devindo, devarajjaṃ karissati;	23	
PA_atk-s05_08a2:236	Sahassakkhattuṃ cakkavattī, bhavissati anantarā.	23	
PA_atk-s05_08a2:237	“Ekavīsatikappamhi, vimalo nāma khattiyo;	23	
PA_atk-s05_08a2:238	Cāturanto vijitāvī, cakkavattī bhavissati.	23	
PA_atk-s05_08a2:239	“Nagaraṃ reṇuvatī nāma, iṭṭhakāhi sumāpitaṃ;	23	
PA_atk-s05_08a2:240	Āyāmato tīṇi sataṃ, caturassasamāyutaṃ.	24	
PA_atk-s05_08a2:241	“Sudassano nāma pāsādo, vissakammena māpito;	24	
PA_atk-s05_08a2:242	Kūṭāgāravarūpeto, sattaratanabhūsito.	24	
PA_atk-s05_08a2:243	“Dasasaddāvivittaṃ taṃ, vijjādharasamākulaṃ;	24	
PA_atk-s05_08a2:244	Sudassanaṃva nagaraṃ, devatānaṃ bhavissati.	24	
PA_atk-s05_08a2:245	“Pabhā niggacchate tassa, uggacchanteva sūriye;	24	
PA_atk-s05_08a2:246	Virocessati taṃ niccaṃ, samantā aṭṭhayojanaṃ.	24	
PA_atk-s05_08a2:247	“Kappasatasahassamhi, okkākakulasambhavo;	24	
PA_atk-s05_08a2:248	Gotamo nāma gottena, satthā loke bhavissati.	24	
PA_atk-s05_08a2:249	“Tusitā so cavitvāna, sukkamūlena codito;	24	
PA_atk-s05_08a2:250	Gotamassa bhagavato, atrajo so bhavissati.	25	
PA_atk-s05_08a2:251	“Sacevaseyya agāraṃ, cakkavattī bhaveyya so;	25	
PA_atk-s05_08a2:252	Aṭṭhānametaṃ yaṃ tādī, agāre ratimajjhagā.	25	
PA_atk-s05_08a2:253	“Nikkhamitvā agāramhā, pabbajissati subbato;	25	
PA_atk-s05_08a2:254	Rāhulo nāma nāmena, arahā so bhavissati.	25	
PA_atk-s05_08a2:255	“Kikīva aṇḍaṃ rakkheyya, cāmarī viya vāladhiṃ;	25	
PA_atk-s05_08a2:256	Nipako sīlasampanno, mamaṃ rakkhi mahāmuni.	25	
PA_atk-s05_08a2:257	“Tassāhaṃ dhammamaññāya, vihāsiṃ sāsane rato;	25	
PA_atk-s05_08a2:258	Sabbāsave pariññāya, viharāmi anāsavo.	25	
PA_atk-s05_08a2:259	“Kilesā jhāpitā mayhaṃ…pe… kataṃ buddhassa sāsana”nti.	25	
PA_atk-s05_08a2:260	Arahattaṃ pana patvā attano paṭipattiṃ paccavekkhitvā aññaṃ byākaronto –	26	
PA_atk-s05_08a2:262	“Ubhayeneva sampanno, rāhulabhaddoti maṃ vidū;	26	
PA_atk-s05_08a2:263	Yañcamhi putto buddhassa, yañca dhammesu cakkhumā.	26	
PA_atk-s05_08a2:265	“Yañca me āsavā khīṇā, yañca natthi punabbhavo;	26	
PA_atk-s05_08a2:266	Arahā dakkhiṇeyyomhi, tevijjo amataddaso.	26	
PA_atk-s05_08a2:268	“Kāmandhā jālapacchannā, taṇhāchadanachāditā;	26	
PA_atk-s05_08a2:269	Pamattabandhunā baddhā, macchāva kumināmukhe.	26	
PA_atk-s05_08a2:271	“Taṃ kāmaṃ ahamujjhitvā, chetvā mārassa bandhanaṃ;	27	
PA_atk-s05_08a2:272	Samūlaṃ taṇhamabbuyha, sītibhūtosmi nibbuto”ti. –	27	
PA_atk-s05_08a2:273	Catasso gāthā abhāsi.	27	
PA_atk-s05_08a2:274_0	Tattha ubhayeneva sampannoti jātisampadā, paṭipattisampadāti ubhayasampattiyāpi sampanno	274	
PA_atk-s05_08a2:274_1	samannāgato. Rāhulabhaddoti maṃ vidūti “rāhulabhaddo”ti maṃ sabrahmacārino sañjānanti.	274	
PA_atk-s05_08a2:274_2	Tassa hi jātasāsanaṃ sutvā bodhisattena “rāhu jāto, bandhanaṃ jāta”nti vuttavacanaṃ	274	
PA_atk-s05_08a2:274_3	upādāya suddhodanamahārājā “rāhulo”ti nāmaṃ gaṇhi. Tattha ādito pitarā vuttapariyāyameva	274	
PA_atk-s05_08a2:274_4	gahetvā āha – “rāhulabhaddoti maṃ vidū”ti. Bhaddoti ca pasaṃsāvacanametaṃ.	274	
PA_atk-s05_08a2:275_0	Idāni taṃ ubhayasampattiṃ dassetuṃ “yañcamhī”tiādi vuttaṃ. Tattha yanti yasmā. Ca-saddo	275	
PA_atk-s05_08a2:275_1	samuccayattho. Amhi putto buddhassāti sammāsambuddhassa orasaputto amhi. Dhammesūti	275	
PA_atk-s05_08a2:275_2	lokiyesu lokuttaresu ca dhammesu, catusaccadhammesūti attho. Cakkhumāti maggapaññācakkhunā	275	
PA_atk-s05_08a2:275_3	cakkhumā ca amhīti yojetabbaṃ.	275	
PA_atk-s05_08a2:276_0	Puna aparāparehipi pariyāyehi attani ubhayasampattiṃ dassetuṃ – “yañca me āsavā khīṇā”ti	276	
PA_atk-s05_08a2:276_1	gāthamāha. Tattha dakkhiṇeyyoti dakkhiṇāraho. Amataddasoti nibbānassa dassāvī. Sesaṃ suviññeyyameva.	276	
PA_atk-s05_08a2:277_0	Idāni yāya vijjāsampattiyā ca vimuttisampattiyā ca abhāvena sattakāyo kumine bandhamacchā	277	
PA_atk-s05_08a2:277_1	viya saṃsāre parivattati, taṃ ubhayasampattiṃ attani dassetuṃ “kāmandhā”ti gāthādvayamāha.	277	
PA_atk-s05_08a2:277_2	Tattha kāmehi kāmesu vā andhāti kāmandhā. “Chando rāgo”tiādivibhāgehi kilesakāmehi	277	
PA_atk-s05_08a2:277_3	rūpādīsu vatthukāmesu anādīnavadassitāya andhīkatā. Jālapacchannāti sakalaṃ bhavattayaṃ	277	
PA_atk-s05_08a2:277_4	ajjhottharitvā ṭhitena visattikājālena pakārato channā paliguṇṭhitā. Taṇhāchadanachāditāti	277	
PA_atk-s05_08a2:277_5	tato eva taṇhāsaṅkhātena chadanena chāditā nivutā sabbaso paṭikujjitā. Pamattabandhunā	277	
PA_atk-s05_08a2:277_6	baddhā, macchāva kumināmukheti kumināmukhe macchabandhānaṃ macchapasibbakamukhe baddhā	277	
PA_atk-s05_08a2:277_7	macchā viya pamattabandhunā mārena yena kāmabandhanena baddhā ime sattā tato na nigacchanti	277	
PA_atk-s05_08a2:277_8	antobandhanagatāva honti.	277	
PA_atk-s05_08a2:278_0	Taṃ tathārūpaṃ kāmaṃ bandhanabhūtaṃ ujjhitvā pubbabhāgapaṭipattiyā pahāya kilesamārassa	278	
PA_atk-s05_08a2:278_1	bandhanaṃ chetvā, puna ariyamaggasatthena anavasesato samucchinditvā tato eva avijjāsaṅkhātena	278	
PA_atk-s05_08a2:278_2	mūlena samūlaṃ, kāmataṇhādikaṃ taṇhaṃ abbuyha uddharitvā sabbakilesadarathapariḷāhābhāvato,	278	
PA_atk-s05_08a2:278_3	sītibhūto saupādisesāya nibbānadhātuyā nibbuto, ahaṃ asmi homīti attho.	278	
PA_atk-s05_08a2:279	Rāhulattheragāthāvaṇṇanā niṭṭhitā.	27	
PA_atk-s05_08a2:280	9. Candanattheragāthāvaṇṇanā	28	
PA_atk-s05_08a2:281_0	Jātarūpenātiādikā āyasmato candanattherassa gāthā. Kā uppatti? Ayampi purimabuddhesu	281	
PA_atk-s05_08a2:281_1	katādhikāro tattha tattha bhave puññāni upacinanto ito ekatiṃse kappe buddhasuññe	281	
PA_atk-s05_08a2:281_2	loke rukkhadevatā hutvā nibbatto sudassanaṃ nāma paccekabuddhaṃ pabbatantare vasantaṃ	281	
PA_atk-s05_08a2:281_3	disvā pasannamānaso kuṭajapupphehi pūjaṃ akāsi. So tena puññakammena devamanussesu	281	
PA_atk-s05_08a2:281_4	saṃsaranto imasmiṃ buddhuppāde sāvatthiyaṃ vibhavasampanne kule nibbattitvā candanoti	281	
PA_atk-s05_08a2:281_5	laddhanāmo vayappatto gharāvāsaṃ vasanto satthu santike dhammaṃ sutvā sotāpanno ahosi.	281	
PA_atk-s05_08a2:281_6	So ekaṃ puttaṃ labhitvā gharāvāsaṃ pahāya pabbajitvā vipassanāya kammaṭṭhānaṃ gahetvā	281	
PA_atk-s05_08a2:281_7	araññe viharanto satthāraṃ vandituṃ sāvatthiṃ āgato susāne vasati. Tassa āgatabhāvaṃ	281	
PA_atk-s05_08a2:281_8	sutvā purāṇadutiyikā alaṅkatapaṭiyattā dārakaṃ ādāya mahatā parivārena therassa santikaṃ	281	
PA_atk-s05_08a2:281_9	gacchati – “itthikuttādīhi naṃ palobhetvā uppabbājessāmī”ti. Thero taṃ āgacchantiṃ	281	
PA_atk-s05_08a2:281_10	dūratova disvā “idānissā avisayo bhavissāmī”ti yathāraddhaṃ vipassanaṃ ussukkāpetvā	2811	
PA_atk-s05_08a2:281_11	chaḷabhiñño ahosi. Tena vuttaṃ apadāne –	2811	
PA_atk-s05_08a2:282	“Himavantassāvidūre, vasalo nāma pabbato;	28	
PA_atk-s05_08a2:283	Buddho sudassano nāma, vasate pabbatantare.	28	
PA_atk-s05_08a2:284	“Pupphaṃ hemavantaṃ mayha, vehāsaṃ agamāsahaṃ;	28	
PA_atk-s05_08a2:285	Tatthaddasāsiṃ sambuddhaṃ, oghatiṇṇamanāsavaṃ.	28	
PA_atk-s05_08a2:286	“Pupphaṃ kuṭajamādāya, sire katvāna añjaliṃ;	28	
PA_atk-s05_08a2:287	Buddhassa abhiropesiṃ, sayambhussa mahesino.	28	
PA_atk-s05_08a2:288	“Ekatiṃse ito kappe, yaṃ pupphamabhipūjayiṃ;	28	
PA_atk-s05_08a2:289	Duggatiṃ nābhijānāmi, buddhapūjāyidaṃ phalaṃ.	28	
PA_atk-s05_08a2:290	“Kilesā jhāpitā mayhaṃ…pe… kataṃ buddhassa sāsana”nti.	29	
PA_atk-s05_08a2:291_0	Chaḷabhiñño pana hutvā ākāse ṭhatvā tassā dhammaṃ desetvā saraṇesu ca sīlesu ca patiṭṭhāpetvā	291	
PA_atk-s05_08a2:291_1	sayaṃ attanā pubbe vasitaṭṭhānameva gato. Sahāyabhikkhūhi – “vippasannāni kho te,	291	
PA_atk-s05_08a2:291_2	āvuso, indriyāni, kacci tayā saccāni paṭividdhānī”ti puṭṭho –	291	
PA_atk-s05_08a2:293	“Jātarūpena sañchannā, dāsīgaṇapurakkhatā;	29	
PA_atk-s05_08a2:294	Aṅkena puttamādāya, bhariyā maṃ upāgami.	29	
PA_atk-s05_08a2:296	“Tañca disvāna āyantiṃ, sakaputtassa mātaraṃ;	29	
PA_atk-s05_08a2:297	Alaṅkataṃ suvasanaṃ, maccupāsaṃva oḍḍitaṃ.	29	
PA_atk-s05_08a2:299	“Tato me manasīkāro, yoniso udapajjatha;	29	
PA_atk-s05_08a2:300	Ādīnavo pāturahu, nibbidā samatiṭṭhatha.	30	
PA_atk-s05_08a2:302	“Tato cittaṃ vimucci me, passa dhammasudhammataṃ;	30	
PA_atk-s05_08a2:303	Tisso vijjā anuppattā, kataṃ buddhassa sāsana”nti. –	30	
PA_atk-s05_08a2:304	Imāhi gāthāhi attano paṭipattiṃ kathento aññaṃ byākāsi.	30	
PA_atk-s05_08a2:305_0	Tattha jātarūpena sañchannāti jātarūpamayena sīsūpagādialaṅkārena alaṅkaraṇavasena	305	
PA_atk-s05_08a2:305_1	paṭicchāditasarīrā, sabbābharaṇabhūsitāti attho. Dāsīgaṇapurakkhatāti yathārahaṃ	305	
PA_atk-s05_08a2:305_2	alaṅkatapaṭiyattena attano dāsigaṇena purato katā parivāritāti attho. Aṅkena puttamādāyāti	305	
PA_atk-s05_08a2:305_3	“api nāma puttampi disvā gehassitasāto bhaveyyā”ti puttaṃ attano aṅkena gahetvā.	305	
PA_atk-s05_08a2:306_0	Āyantinti āgacchantiṃ. Sakaputtassa mātaranti mama orasaputtassa jananiṃ, mayhaṃ	306	
PA_atk-s05_08a2:306_1	purāṇadutiyikanti attho. Sabbamidaṃ thero attano kāmarāgasamucchedaṃ bahumaññanto	306	
PA_atk-s05_08a2:306_2	vadati. Yoniso udapajjathāti “evarūpāpi nāma sampatti jarābyādhimaraṇehi abhibhuyyati,	306	
PA_atk-s05_08a2:306_3	aho saṅkhārā aniccā adhuvā anassāsikā”ti evaṃ yonisomanasikāro uppajji. Sesaṃ heṭṭhā vuttanayameva.	306	
PA_atk-s05_08a2:307	Candanattheragāthāvaṇṇanā niṭṭhitā.	30	
PA_atk-s05_08a2:308	10. Dhammikattheragāthāvaṇṇanā	30	
PA_atk-s05_08a2:309_0	Dhammo havetiādikā āyasmato dhammikattherassa gāthā. Kā uppatti? Ayampi purimabuddhesu	309	
PA_atk-s05_08a2:309_1	katādhikāro tattha tattha bhave puññāni upacinanto sikhissa bhagavato kāle migaluddako	309	
PA_atk-s05_08a2:309_2	hutvā ekadivasaṃ araññāyatane devaparisāya satthu dhammaṃ desentassa “dhammo eso	309	
PA_atk-s05_08a2:309_3	vuccatī”ti desanāya nimittaṃ gaṇhi. So tena puññakammena devamanussesu saṃsaranto	309	
PA_atk-s05_08a2:309_4	imasmiṃ buddhuppāde kosalaraṭṭhe brāhmaṇakule nibbattitvā dhammikoti laddhanāmo vayappatto	309	
PA_atk-s05_08a2:309_5	jetavanapaṭiggahaṇe laddhappasādo pabbajitvā aññatarasmiṃ gāmakāvāse āvāsiko hutvā	309	
PA_atk-s05_08a2:309_6	viharanto āgantukānaṃ bhikkhūnaṃ vattāvattesu ujjhānabahulo akkhamo ahosi. Tena bhikkhū	309	
PA_atk-s05_08a2:309_7	taṃ vihāraṃ chaḍḍetvā pakkamiṃsu. So ekakova ahosi. Vihārasāmiko upāsako taṃ kāraṇaṃ	309	
PA_atk-s05_08a2:309_8	sutvā bhagavato taṃ pavattiṃ ārocesi. Satthā taṃ bhikkhuṃ pakkosetvā tamatthaṃ pucchitvā	309	
PA_atk-s05_08a2:309_9	tena “evaṃ, bhante”ti vutte – “nāyaṃ idāneva akkhamo, pubbepi akkhamo ahosī”ti vatvā	309	
PA_atk-s05_08a2:309_10	bhikkhūhi yācito rukkhadhammaṃ kathetvā upari tassa ovādaṃ dento –	3091	
PA_atk-s05_08a2:311	“Dhammo have rakkhati dhammacāriṃ, dhammo suciṇṇo sukhamāvahāti;	31	
PA_atk-s05_08a2:312	Esānisaṃso dhamme suciṇṇe, na duggatiṃ gacchati dhammacārī.	31	
PA_atk-s05_08a2:314	“Na hi dhammo adhammo ca, ubho samavipākino;	31	
PA_atk-s05_08a2:315	Adhammo nirayaṃ neti, dhammo pāpeti suggatiṃ.	31	
PA_atk-s05_08a2:317	“Tasmā hi dhammesu kareyya chandaṃ, iti modamāno sugatena tādinā;	31	
PA_atk-s05_08a2:318	Dhamme ṭhitā sugatavarassa sāvakā, nīyanti dhīrā saraṇavaraggagāmino.	31	
PA_atk-s05_08a2:320	“Vipphoṭito gaṇḍamūlo, taṇhājālo samūhato;	32	
PA_atk-s05_08a2:321	So khīṇasaṃsāro na catthi kiñcanaṃ,	32	
PA_atk-s05_08a2:322	Cando yathā dosinā puṇṇamāsiya”nti. – catasso gāthā abhāsi;	32	
PA_atk-s05_08a2:323_0	Tattha dhammoti lokiyalokuttaro sucaritadhammo. Rakkhatīti apāyadukkhato rakkhati,	323	
PA_atk-s05_08a2:323_1	saṃsāradukkhato ca vivaṭṭūpanissayabhūto rakkhatiyeva. Dhammacārinti taṃ dhammaṃ	323	
PA_atk-s05_08a2:323_2	carantaṃ paṭipajjantaṃ. Suciṇṇoti suṭṭhu ciṇṇo kammaphalāni saddahitvā sakkaccaṃ	323	
PA_atk-s05_08a2:323_3	cittīkatvā upacito. Sukhanti lokiyalokuttarasukhaṃ. Tattha lokiyaṃ tāva kāmāvacarādibhedo	323	
PA_atk-s05_08a2:323_4	dhammo yathāsakaṃ sukhaṃ diṭṭhe vā dhamme upapajje vā apare vā pariyāye āvahati nipphādeti,	323	
PA_atk-s05_08a2:323_5	itaraṃ pana vivaṭṭūpanissaye ṭhatvā ciṇṇo paramparāya āvahatīti vattuṃ vaṭṭati anupanissayassa	323	
PA_atk-s05_08a2:323_6	tadabhāvato. Esānisaṃso dhamme suciṇṇe, na duggatiṃ gacchati dhammacārīti dhammacārī	323	
PA_atk-s05_08a2:323_7	puggalo dhamme suciṇṇe taṃnimittaṃ duggatiṃ na gacchatīti eso dhamme suciṇṇe ānisaṃso udrayoti attho.	323	
PA_atk-s05_08a2:324_0	Yasmā dhammeneva sugatigamanaṃ, adhammeneva ca duggatigamanaṃ, tasmā “dhammo adhammo”ti	324	
PA_atk-s05_08a2:324_1	ime aññamaññaṃ asaṃkiṇṇaphalāti dassetuṃ “na hi dhammo”tiādinā dutiyaṃ gāthamāha.	324	
PA_atk-s05_08a2:324_2	Tattha adhammoti dhammapaṭipakkho duccaritaṃ. Samavipākinoti sadisavipākā samānaphalā.	324	
PA_atk-s05_08a2:325_0	Tasmāti yasmā dhammādhammānaṃ ayaṃ yathāvutto vipākabhedo, tasmā. Chandanti kattukamyatāchandaṃ.	325	
PA_atk-s05_08a2:325_1	Iti modamāno sugatena tādināti iti evaṃ vuttappakārena ovādadānena sugatena sammaggatena	325	
PA_atk-s05_08a2:325_2	sammāpaṭipannena iṭṭhādīsu tādibhāvappattiyā tādināmavatā hetubhūtena modamāno tuṭṭhiṃ	325	
PA_atk-s05_08a2:325_3	āpajjamāno dhammesu chandaṃ kareyyāti yojanā. Ettāvatā vaṭṭaṃ dassetvā idāni vivaṭṭaṃ	325	
PA_atk-s05_08a2:325_4	dassento “dhamme ṭhitā”tiādimāha. Tassattho – yasmā sugatassa varassa sugatesu ca	325	
PA_atk-s05_08a2:325_5	varassa sammāsambuddhassa sāvakā tassa dhamme ṭhitā dhīrā ativiya aggabhūtasaraṇagāmino	325	
PA_atk-s05_08a2:325_6	teneva saraṇagamanasaṅkhāte dhamme ṭhitabhāvena sakalavaṭṭadukkhatopi nīyanti nissaranti,	325	
PA_atk-s05_08a2:325_7	tasmā hi dhammesu kareyya chandanti.	325	
PA_atk-s05_08a2:326	Evaṃ satthārā tīhi gāthāhi dhamme desite desanānusārena yathānisinnova vipassanaṃ vaḍḍhetvā arahattaṃ pāpuṇi. Tena vuttaṃ apadāne –	32	
PA_atk-s05_08a2:327	“Migaluddo pure āsiṃ, araññe vipine ahaṃ;	32	
PA_atk-s05_08a2:328	Addasaṃ virajaṃ buddhaṃ, devasaṅghapurakkhataṃ.	32	
PA_atk-s05_08a2:329	“Catusaccaṃ pakāsentaṃ, desentaṃ amataṃ padaṃ;	32	
PA_atk-s05_08a2:330	Assosiṃ madhuraṃ dhammaṃ, sikhino lokabandhuno.	33	
PA_atk-s05_08a2:331	“Ghose cittaṃ pasādesiṃ, asamappaṭipuggale;	33	
PA_atk-s05_08a2:332	Tattha cittaṃ pasādetvā, uttariṃ duttaraṃ bhavaṃ.	33	
PA_atk-s05_08a2:333	“Ekatiṃse ito kappe, yaṃ saññamalabhiṃ tadā;	33	
PA_atk-s05_08a2:334	Duggatiṃ nābhijānāmi, ghosasaññāyidaṃ phalaṃ.	33	
PA_atk-s05_08a2:335	“Kilesā jhāpitā mayhaṃ…pe… kataṃ buddhassa sāsana”nti.	33	
PA_atk-s05_08a2:336	Tathā arahatte patiṭṭhito. Arahattaṃ pana patvā attanā adhigataṃ visesaṃ satthu nivedento carimagāthāya aññaṃ byākāsi.	33	
PA_atk-s05_08a2:337_0	Tattha vipphoṭitoti vidhuto, maggañāṇena paṭinissaṭṭhoti attho. Gaṇḍamūloti avijjā.	337	
PA_atk-s05_08a2:337_1	Sā hi gaṇḍati savati. “Gaṇḍoti kho, bhikkhu, pañcannetaṃ upādānakkhandhānaṃ adhivacana”nti	337	
PA_atk-s05_08a2:337_2	evaṃ satthārā vuttassa dukkhamūlayogato, kilesāsucipaggharaṇato, uppādajarābhaṅgehi	337	
PA_atk-s05_08a2:337_3	uddhumātapakkapabhijjanato ca, gaṇḍābhidhānassa upādānakkhandhapañcakassa mūlaṃ kāraṇaṃ	337	
PA_atk-s05_08a2:337_4	taṇhājālo samūhatoti taṇhāsaṅkhāto jālo maggena samugghāṭito. So khīṇasaṃsāro na	337	
PA_atk-s05_08a2:337_5	catthi kiñcananti so ahaṃ evaṃ pahīnataṇhāvijjatāya parikkhīṇasaṃsāro pahīnabhavamūlattā	337	
PA_atk-s05_08a2:337_6	eva na catthi, na ca upalabbhati rāgādikiñcanaṃ. Cando yathā dosinā puṇṇamāsiyanti	337	
PA_atk-s05_08a2:337_7	yathā nāma cando abbhamahikādidosarahito puṇṇamāsiyaṃ paripuṇṇakāle evaṃ ahampi arahattādhigamena	337	
PA_atk-s05_08a2:337_8	apetarāgādikiñcano paripuṇṇadhammakoṭṭhāso ahosinti.	337	
PA_atk-s05_08a2:338	Dhammikattheragāthāvaṇṇanā niṭṭhitā.	33	
PA_atk-s05_08a2:339	11. Sappakattheragāthāvaṇṇanā	33	
PA_atk-s05_08a2:340_0	Yadā balākātiādikā āyasmato sappakattherassa gāthā. Kā uppatti? Ayampi purimabuddhesu	340	
PA_atk-s05_08a2:340_1	katādhikāro tattha tattha bhave puññāni upacinanto ito ekatiṃse kappe mahānubhāvo	340	
PA_atk-s05_08a2:340_2	nāgarājā hutvā nibbatto sambhavassa nāma paccekabuddhassa abbhokāse samāpattiyā nisinnassa	340	
PA_atk-s05_08a2:340_3	mahantaṃ padumaṃ gahetvā uparimuddhani dhārento pūjaṃ akāsi. So tena puññakammena	340	
PA_atk-s05_08a2:340_4	devamanussesu saṃsaranto imasmiṃ buddhuppāde sāvatthiyaṃ brāhmaṇakule nibbattitvā	340	
PA_atk-s05_08a2:340_5	sappakoti laddhanāmo viññutaṃ patto bhagavato santike dhammaṃ sutvā paṭiladdhasaddho	340	
PA_atk-s05_08a2:340_6	pabbajitvā kammaṭṭhānaṃ gahetvā ajakaraṇiyā nāma nadiyā tīre leṇagirivihāre vasanto	340	
PA_atk-s05_08a2:340_7	nacirasseva arahattaṃ pāpuṇi. Tena vuttaṃ apadāne –	340	
PA_atk-s05_08a2:341	“Himavantassāvidūre, romaso nāma pabbato;	34	
PA_atk-s05_08a2:342	Buddhopi sambhavo nāma, abbhokāse vasī tadā.	34	
PA_atk-s05_08a2:343	“Bhavanā nikkhamitvāna, padumaṃ dhārayiṃ ahaṃ;	34	
PA_atk-s05_08a2:344	Ekāhaṃ dhārayitvāna, bhavanaṃ punarāgamiṃ.	34	
PA_atk-s05_08a2:345	“Ekatiṃse ito kappe, yaṃ buddhamabhipūjayiṃ;	34	
PA_atk-s05_08a2:346	Duggatiṃ nābhijānāmi, buddhapūjāyidaṃ phalaṃ.	34	
PA_atk-s05_08a2:347	“Kilesā jhāpitā mayhaṃ…pe… kataṃ buddhassa sāsana”nti.	34	
PA_atk-s05_08a2:348_0	So arahattaṃ patvā satthāraṃ vandituṃ sāvatthiṃ āgato ñātīhi upaṭṭhīyamāno tattha	348	
PA_atk-s05_08a2:348_1	katipāhaṃ vasitvā dhammaṃ desetvā ñātake saraṇesu ca sīlesu ca patiṭṭhāpetvā yathāvuttaṭṭhānameva	348	
PA_atk-s05_08a2:348_2	gantukāmo ahosi. Taṃ ñātakā “idheva, bhante, vasatha, mayaṃ paṭijaggissāmā”ti yāciṃsu.	348	
PA_atk-s05_08a2:348_3	So gamanākāraṃ dassetvā ṭhito attanā vasitaṭṭhānakittanāpadesena vivekābhiratiṃ pakāsento –	348	
PA_atk-s05_08a2:350	“Yadā balākā sucipaṇḍaracchadā, kāḷassa meghassa bhayena tajjitā;	35	
PA_atk-s05_08a2:351	Palehiti ālayamālayesinī, tadā nadī ajakaraṇī rameti maṃ.	35	
PA_atk-s05_08a2:353	“Yadā balākā suvisuddhapaṇḍarā, kāḷassa meghassa bhayena tajjitā;	35	
PA_atk-s05_08a2:354	Pariyesati leṇamaleṇadassinī, tadā nadī ajakaraṇī rameti maṃ.	35	
PA_atk-s05_08a2:356	“Kaṃ nu tattha na ramenti, jambuyo ubhato tahiṃ;	35	
PA_atk-s05_08a2:357	Sobhentī āpagākūlaṃ, mama leṇassa pacchato.	35	
PA_atk-s05_08a2:359	“Tāmatamadasaṅghasuppahīnā, bhekā mandavatī panādayanti;	35	
PA_atk-s05_08a2:360	Nājja girinadīhi vippavāsasamayo,	36	
PA_atk-s05_08a2:361	Khemā ajakaraṇī sivā surammā”ti. – catasso gāthā abhāsi;	36	
PA_atk-s05_08a2:362_0	Tattha yadāti yasmiṃ kāle. Balākāti balākāsakuṇikā. Sucipaṇḍaracchadāti sucisuddhadhavalapakkhā.	362	
PA_atk-s05_08a2:362_1	Kāḷassa meghassa bhayena tajjitāti jalabhārabharitatāya kāḷassa añjanagirisannikāsassa	362	
PA_atk-s05_08a2:362_2	pāvussakameghassa gajjato vuṭṭhibhayena nibbijjitā bhiṃsāpitā. Palehitīti gocarabhūmito	362	
PA_atk-s05_08a2:362_3	uppatitvā gamissati. Ālayanti nilayaṃ attano kulāvakaṃ. Ālayesinīti tattha ālayanaṃ	362	
PA_atk-s05_08a2:362_4	nilīyanameva icchantī. Tadā nadī ajakaraṇī rameti manti tasmiṃ pāvussakakāle ajakaraṇīnāmikā	362	
PA_atk-s05_08a2:362_5	nadī navodakassa pūrā hārahārinī kulaṅkasā maṃ rameti mama cittaṃ ārādhetīti utupadesavisesakittanāpadesena	362	
PA_atk-s05_08a2:362_6	vivekābhiratiṃ pakāsesi.	362	
PA_atk-s05_08a2:363_0	Suvisuddhapaṇḍarāti suṭṭhu visuddhapaṇḍaravaṇṇā, asammissavaṇṇā sabbasetāti attho.	363	
PA_atk-s05_08a2:363_1	Pariyesatīti maggati. Leṇanti vasanaṭṭhānaṃ. Aleṇadassinīti vasanaṭṭhānaṃ apassantī.	363	
PA_atk-s05_08a2:363_2	Pubbe nibaddhavasanaṭṭhānassa abhāvena aleṇadassinī, idāni pāvussakakāle meghagajjitena	363	
PA_atk-s05_08a2:363_3	āhitagabbhā pariyesati leṇanti nibaddhavasanaṭṭhānaṃ kulāvakaṃ karotīti attho.	363	
PA_atk-s05_08a2:364_0	Kaṃ nu tattha…pe… pacchatoti mama vasanakamahāleṇassa pacchato pacchābhāge āpagākūlaṃ	364	
PA_atk-s05_08a2:364_1	ajakaraṇīnadiyā ubhatotīraṃ tahiṃ tahiṃ ito cito ca sobhentiyo niccakālaṃ phalabhāranamitasākhā	364	
PA_atk-s05_08a2:364_2	siniddhapaṇṇacchāyā jambuyo tattha tasmiṃ ṭhāne kaṃ nāma sattaṃ na ramenti nu, sabbaṃ ramentiyeva.	364	
PA_atk-s05_08a2:365_0	Tāmatamadasaṅghasuppahīnāti amataṃ vuccati agadaṃ, tena majjantīti amatamadā, sappā,	365	
PA_atk-s05_08a2:365_1	tesaṃ saṅgho amatamadasaṅgho, tato suṭṭhu pahīnā apagatā. Bhekā maṇḍūkiyo, mandavatī	365	
PA_atk-s05_08a2:365_2	saravatiyo, panādayanti taṃ ṭhānaṃ madhurena vassitena ninnādayanti. Nājja girinadīhi	365	
PA_atk-s05_08a2:365_3	vippavāsasamayoti ajja etarahi aññāhipi pabbateyyāhi nadīhi vippavāsasamayo na hoti,	365	
PA_atk-s05_08a2:365_4	visesato pana vāḷamacchasusumārādivirahitato khemā ajakaraṇī nadī. Sundaratalatitthapulinasampattiyā	365	
PA_atk-s05_08a2:365_5	sivā. Suṭṭhu rammā ramaṇīyā, tasmā tattheva me mano ramatīti adhippāyo.	365	
PA_atk-s05_08a2:366	Evaṃ pana vatvā ñātake vissajjetvā attano vasanaṭṭhānameva gato. Suññāgārābhiratidīpanena idameva ca therassa aññābyākaraṇaṃ ahosīti.	36	
PA_atk-s05_08a2:367	Sappakattheragāthāvaṇṇanā niṭṭhitā.	36	
PA_atk-s05_08a2:368	12. Muditattheragāthāvaṇṇanā	36	
PA_atk-s05_08a2:369_0	Pabbajintiādikā āyasmato muditattherassa gāthā. Kā uppatti? Ayampi purimabuddhesu	369	
PA_atk-s05_08a2:369_1	katādhikāro tattha tattha bhave puññāni upacinanto vipassissa bhagavato kāle kulagehe	369	
PA_atk-s05_08a2:369_2	nibbattitvā viññutaṃ patto ekadivasaṃ satthāraṃ disvā pasannamānaso ekaṃ mañcamadāsi.	369	
PA_atk-s05_08a2:369_3	So tena puññakammena devamanussesu saṃsaranto imasmiṃ buddhuppāde kosalaraṭṭhe gahapatikule	369	
PA_atk-s05_08a2:369_4	nibbattitvā muditoti laddhanāmo viññutaṃ pāpuṇi. Tena ca samayena taṃ kulaṃ raññā	369	
PA_atk-s05_08a2:369_5	kenacideva karaṇīyena palibuddhaṃ ahosi. Mudito rājabhayābhīto palāyitvā araññaṃ	369	
PA_atk-s05_08a2:369_6	paviṭṭho aññatarassa khīṇāsavattherassa vasanaṭṭhānaṃ upagacchi. Thero tassa bhītabhāvaṃ	369	
PA_atk-s05_08a2:369_7	ñatvā “mā bhāyī”ti samassāsesi. So “kittakena nu kho, bhante, kālena idaṃ me bhayaṃ	369	
PA_atk-s05_08a2:369_8	vūpasamessatī”ti pucchitvā “sattaṭṭhamāse atikkamitvā”ti vutte – “ettakaṃ kālaṃ adhivāsetuṃ	369	
PA_atk-s05_08a2:369_9	na sakkomi, pabbajissāmahaṃ, bhante, pabbājetha ma”nti jīvitarakkhaṇatthaṃ pabbajjaṃ	369	
PA_atk-s05_08a2:369_10	yāci. Thero taṃ pabbājesi. So pabbajitvā sāsane paṭiladdhasaddho bhaye vūpasantepi	3691	
PA_atk-s05_08a2:369_11	samaṇadhammaṃyeva rocento kammaṭṭhānaṃ gahetvā vipassanāya kammaṃ karonto – “arahattaṃ	3691	
PA_atk-s05_08a2:369_12	appatvā imasmā vasanagabbhā bahi na nikkhamissāmī”tiādinā paṭiññaṃ katvā vipassanaṃ	3691	
PA_atk-s05_08a2:369_13	ussukkāpetvā arahattaṃ pāpuṇi. Tena vuttaṃ apadāne –	3691	
PA_atk-s05_08a2:370	“Vipassino bhagavato, lokajeṭṭhassa tādino;	37	
PA_atk-s05_08a2:371	Ekaṃ mañcaṃ mayā dinnaṃ, pasannena sapāṇinā.	37	
PA_atk-s05_08a2:372	“Hatthiyānaṃ assayānaṃ, dibbayānaṃ samajjhagaṃ;	37	
PA_atk-s05_08a2:373	Tena mañcakadānena, pattomhi āsavakkhayaṃ.	37	
PA_atk-s05_08a2:374	“Ekanavutito kappe, yaṃ mañcamadadiṃ tadā;	37	
PA_atk-s05_08a2:375	Duggatiṃ nābhijānāmi, mañcadānassidaṃ phalaṃ.	37	
PA_atk-s05_08a2:376	“Kilesā jhāpitā mayhaṃ…pe… kataṃ buddhassa sāsana”nti.	37	
PA_atk-s05_08a2:377	Arahattaṃ pana patvā vimuttisukhaṃ paṭisaṃvedento sahāyabhikkhūhi adhigataṃ pucchito attano paṭipannākāraṃ kathento –	37	
PA_atk-s05_08a2:379	“Pabbajiṃ jīvikatthohaṃ, laddhāna upasampadaṃ;	37	
PA_atk-s05_08a2:380	Tato saddhaṃ paṭilabhiṃ, daḷhavīriyo parakkamiṃ.	38	
PA_atk-s05_08a2:382	“Kāmaṃ bhijjatuyaṃ kāyo, maṃsapesī visīyaruṃ;	38	
PA_atk-s05_08a2:383	Ubho jaṇṇukasandhīhi, jaṅghāyo papatantu me.	38	
PA_atk-s05_08a2:385	“Nāsissaṃ na pivissāmi, vihārā ca na nikkhame;	38	
PA_atk-s05_08a2:386	Napi passaṃ nipātessaṃ, taṇhāsalle anūhate.	38	
PA_atk-s05_08a2:388	“Tassa mevaṃ viharato, passa vīriyaparakkamaṃ;	38	
PA_atk-s05_08a2:389	Tisso vijjā anuppattā, kataṃ buddhassa sāsana”nti. –	38	
PA_atk-s05_08a2:390	Catasso gāthā abhāsi.	39	
PA_atk-s05_08a2:391_0	Tattha jīvikatthoti jīvikāya atthiko jīvikappayojano. “Ettha pabbajitvā nibbhayo	391	
PA_atk-s05_08a2:391_1	sukhena akilamanto jīvissāmī”ti evaṃ jīvikatthāya pabbajinti attho. Laddhāna upasampadanti	391	
PA_atk-s05_08a2:391_2	paṭhamaṃ sāmaṇerapabbajjāyaṃ ṭhito ñatticatutthena kammena upasampadaṃ labhitvā.	391	
PA_atk-s05_08a2:391_3	Tato saddhaṃ paṭilabhinti tato upasampannakālato paṭṭhāya kalyāṇamitte sevanto dve	391	
PA_atk-s05_08a2:391_4	mātikā, tisso anumodanā, ekaccaṃ suttaṃ, samathakammaṭṭhānaṃ, vipassanāvidhiñca uggaṇhanto	391	
PA_atk-s05_08a2:391_5	buddhādīnaṃ mahānubhāvataṃ disvā – “sammāsambuddho bhagavā, svākkhāto dhammo, suppaṭipanno	391	
PA_atk-s05_08a2:391_6	saṅgho”ti ratanattaye saddhaṃ paṭilabhiṃ. Daḷhavīriyo parakkaminti evaṃ paṭiladdhasaddho	391	
PA_atk-s05_08a2:391_7	hutvā vipassanāya kammaṃ karonto nacirasseva saccapaṭivedhāya daḷhavīriyo thiravīriyo	391	
PA_atk-s05_08a2:391_8	hutvā parakkamiṃ, akusalānaṃ dhammānaṃ pahānāya kusalānaṃ dhammānaṃ upasampadāya sammadeva padahiṃ.	391	
PA_atk-s05_08a2:392_0	Yathā pana parakkamiṃ, taṃ dassetuṃ “kāma”ntiādi vuttaṃ. Tattha kāmanti yathākāmaṃ	392	
PA_atk-s05_08a2:392_1	ekaṃsato vā bhijjatu. Ayaṃ kāyoti ayaṃ mama pūtikāyo, iminā vīriyapatāpena bhijjati	392	
PA_atk-s05_08a2:392_2	ce, bhijjatu chinnabhinnaṃ hotu. Maṃsapesī visīyarunti iminā daḷhaparakkamena imasmā	392	
PA_atk-s05_08a2:392_3	kāyā maṃsapesiyo visīyanti ce, visīyantu ito cito viddhaṃsantu. Ubho jaṇṇukasandhīhi,	392	
PA_atk-s05_08a2:392_4	jaṅghāyo papatantu meti ubhohi jaṇṇukasandhīhi saha mama ubho jaṅghāyo satthiyo ūrubandhato	392	
PA_atk-s05_08a2:392_5	bhijjitvā bhūmiyaṃ papatantu. “Ma”ntipi pāṭho, so evattho. Sesaṃ heṭṭhā vuttanayameva.	392	
PA_atk-s05_08a2:393	Muditattheragāthāvaṇṇanā niṭṭhitā.	39	
PA_atk-s05_08a2:394	Catukkanipātavaṇṇanā niṭṭhitā.	39	
PA_atk-s05_08a2:395	5. Pañcakanipāto	39	
PA_atk-s05_08a2:396	1. Rājadattattheragāthāvaṇṇanā	39	
PA_atk-s05_08a2:397_0	Pañcakanipāte bhikkhu sivathikaṃ gantvātiādikā āyasmato rājadattattherassa gāthā.	397	
PA_atk-s05_08a2:397_1	Kā uppatti? Ayampi purimabuddhesu katādhikāro, tattha tattha bhave vivaṭṭūpanissayaṃ	397	
PA_atk-s05_08a2:397_2	puññaṃ upacinanto, ito catuddase kappe buddhasuññe loke kulagehe nibbattitvā viññutaṃ	397	
PA_atk-s05_08a2:397_3	patto, ekadivasaṃ kenacideva karaṇīyena vanantaṃ upagato tattha aññataraṃ paccekabuddhaṃ	397	
PA_atk-s05_08a2:397_4	rukkhamūle nisinnaṃ disvā pasannamānaso suparisuddhaṃ ambāṭakaphalaṃ adāsi. So tena	397	
PA_atk-s05_08a2:397_5	puññakammena devamanussesu saṃsaranto imasmiṃ buddhuppāde sāvatthiyaṃ satthavāhakule	397	
PA_atk-s05_08a2:397_6	nibbatti. Tassa mahārājaṃ vessavaṇaṃ ārādhetvā paṭiladdhabhāvato mātāpitaro rājadattoti	397	
PA_atk-s05_08a2:397_7	nāmaṃ akaṃsu. So vayappatto pañcahi sakaṭasatehi bhaṇḍaṃ ādāya vāṇijjavasena rājagahaṃ	397	
PA_atk-s05_08a2:397_8	agamāsi. Tena ca samayena rājagahe aññatarā gaṇikā abhirūpā dassanīyā paramasobhaggayogato	397	
PA_atk-s05_08a2:397_9	divase divase sahassaṃ labhati. Atha so satthavāhaputto divase divase tassā gaṇikāya	397	
PA_atk-s05_08a2:397_10	sahassaṃ datvā saṃvāsaṃ kappento nacirasseva sabbaṃ dhanaṃ khepetvā duggato hutvā	3971	
PA_atk-s05_08a2:397_11	ghāsacchādanamattampi alabhanto ito cito ca paribbhamanto saṃvegappatto ahosi. So	3971	
PA_atk-s05_08a2:397_12	ekadivasaṃ upāsakehi saddhiṃ veḷuvanaṃ agamāsi.	3971	
PA_atk-s05_08a2:398_0	Tena ca samayena satthā mahatiyā parisāya parivuto dhammaṃ desento nisinno hoti.	398	
PA_atk-s05_08a2:398_1	So parisapariyante nisīditvā satthu santike dhammaṃ sutvā paṭiladdhasaddho pabbajitvā	398	
PA_atk-s05_08a2:398_2	dhutaṅgāni samādiyitvā susāne vasati. Tadā aññataropi satthavāhaputto sahassaṃ datvā	398	
PA_atk-s05_08a2:398_3	tāya gaṇikāya saha vasati. Sā ca gaṇikā tassa hatthe mahaggharatanaṃ disvā lobhaṃ	398	
PA_atk-s05_08a2:398_4	uppādetvā aññehi dhuttapurisehi taṃ mārāpetvā taṃ ratanaṃ gaṇhi. Atha tassa satthavāhaputtassa	398	
PA_atk-s05_08a2:398_5	manussā taṃ pavattiṃ sutvā ocarakamanusse pesesuṃ. Te rattiyaṃ tassā gaṇikāya gharaṃ	398	
PA_atk-s05_08a2:398_6	pavisitvā chaviādīni anupahacceva taṃ māretvā sivathikāya chaḍḍesuṃ. Rājadattatthero	398	
PA_atk-s05_08a2:398_7	asubhanimittaṃ gahetuṃ susāne vicaranto tassā gaṇikāya kaḷevaraṃ paṭikkulato manasi	398	
PA_atk-s05_08a2:398_8	kātuṃ upagato katipayavāre yoniso manasi katvā aciramatabhāvato soṇasiṅgālādīhi anupahatachavitāya	398	
PA_atk-s05_08a2:398_9	visabhāgavatthutāya ca ayoniso manasikaronto, tattha kāmarāgaṃ uppādetvā saṃviggataramānaso	398	
PA_atk-s05_08a2:398_10	attano cittaṃ paribhāsitvā muhuttaṃ ekamantaṃ apasakkitvā ādito upaṭṭhitaṃ asubhanimittameva	3981	
PA_atk-s05_08a2:398_11	gahetvā yoniso manasikaronto jhānaṃ uppādetvā taṃ jhānaṃ pādakaṃ katvā vipassanaṃ	3981	
PA_atk-s05_08a2:398_12	paṭṭhapetvā tāvadeva arahattaṃ pāpuṇi. Tena vuttaṃ apadāne –	3981	
PA_atk-s05_08a2:399	“Vipine buddhaṃ disvāna, sayambhuṃ aparājitaṃ;	39	
PA_atk-s05_08a2:400	Ambāṭakaṃ gahetvāna, sayambhussa adāsahaṃ.	40	
PA_atk-s05_08a2:401	“Ekatiṃse ito kappe, yaṃ phalamadadiṃ tadā;	40	
PA_atk-s05_08a2:402	Duggatiṃ nābhijānāmi, phaladānassidaṃ phalaṃ.	40	
PA_atk-s05_08a2:403	“Kilesā jhāpitā mayhaṃ…pe… kataṃ buddhassa sāsana”nti.	40	
PA_atk-s05_08a2:404	Arahattaṃ pana patvā attano paṭipattiṃ paccavekkhitvā pītisomanassajāto –	40	
PA_atk-s05_08a2:406	“Bhikkhu sivathikaṃ gantvā, addasa itthimujjhitaṃ;	40	
PA_atk-s05_08a2:407	Apaviddhaṃ susānasmiṃ, khajjantiṃ kimihī phuṭaṃ.	40	
PA_atk-s05_08a2:409	“Yañhi eke jigucchanti, mataṃ disvāna pāpakaṃ;	40	
PA_atk-s05_08a2:410	Kāmarāgo pāturahu, andhova savatī ahuṃ.	41	
PA_atk-s05_08a2:412	“Oraṃ odanapākamhā, tamhā ṭhānā apakkamiṃ;	41	
PA_atk-s05_08a2:413	Satimā sampajānohaṃ, ekamantaṃ upāvisiṃ.	41	
PA_atk-s05_08a2:415	“Tato me manasīkāro, yoniso udapajjatha;	41	
PA_atk-s05_08a2:416	Ādīnavo pāturahu, nibbidā samatiṭṭhatha.	41	
PA_atk-s05_08a2:418	“Tato cittaṃ vimucci me, passa dhammasudhammataṃ;	41	
PA_atk-s05_08a2:419	Tisso vijjā anuppattā, kataṃ buddhassa sāsana”nti. –	41	
PA_atk-s05_08a2:420	Imā pañca gāthā abhāsi.	42	
PA_atk-s05_08a2:421_0	Tattha bhikkhu sivathikaṃ gantvāti saṃsāre bhayassa ikkhanato bhikkhu, asubhakammaṭṭhānatthaṃ	421	
PA_atk-s05_08a2:421_1	āmakasusānaṃ upagantvā. “Bhikkhū”ti cetaṃ attānaṃ sandhāya thero sayaṃ vadati. Itthinti	421	
PA_atk-s05_08a2:421_2	thīyati ettha sukkasoṇitaṃ sattasantānabhāvena saṃhaññatīti thī, mātugāmo. Evañca	421	
PA_atk-s05_08a2:421_3	sabhāvaniruttivasena “itthī”tipi vuccati. Vañjhādīsu pana taṃsadisatāya taṃsabhāvānativattanato	421	
PA_atk-s05_08a2:421_4	ca tabbohāro. “Itthī”ti itthikaḷevaraṃ vadati. Ujjhitanti pariccattaṃ ujjhaniyattā	421	
PA_atk-s05_08a2:421_5	eva apaviddhaṃ anapekkhabhāvena khittaṃ. Khajjantiṃ kimihī phuṭanti kimīhi pūritaṃ hutvā khajjamānaṃ.	421	
PA_atk-s05_08a2:422_0	Yañhi eke jigucchanti, mataṃ disvāna pāpakanti yaṃ apagatāyuusmāviññāṇatāya mataṃ	422	
PA_atk-s05_08a2:422_1	kaḷevaraṃ pāpakaṃ nihīnaṃ lāmakaṃ eke cokkhajātikā jigucchanti, oloketumpi na icchanti.	422	
PA_atk-s05_08a2:422_2	Kāmarāgo pāturahūti tasmiṃ kuṇape ayonisomanasikārassa balavatāya kāmarāgo mayhaṃ	422	
PA_atk-s05_08a2:422_3	pāturahosi uppajji. Andhova savatī ahunti tasmiṃ kaḷevare navahi dvārehi asuciṃ savati	422	
PA_atk-s05_08a2:422_4	sandante asucibhāvassa adassanena andho viya ahosiṃ. Tenāha –	422	
PA_atk-s05_08a2:423	“Ratto atthaṃ na jānāti, ratto dhammaṃ na passati;	42	
PA_atk-s05_08a2:424	Andhatamaṃ tadā hoti, yaṃ rāgo sahate nara”nti ca.	42	
PA_atk-s05_08a2:425_0	“Kāmacchando kho, brāhmaṇa, andhakaraṇo acakkhukaraṇo”ti ca ādi. Keci panettha takārāgamaṃ	425	
PA_atk-s05_08a2:425_1	katvā “kilesapariyuṭṭhānena avasavatti kilesassa vā vasavattī”ti atthaṃ vadanti.	425	
PA_atk-s05_08a2:425_2	Apare “andhova asati ahu”nti pāḷiṃ vatvā “kāmarāgena andho eva hutvā satirahito ahosi”nti	425	
PA_atk-s05_08a2:425_3	atthaṃ vadanti. Tadubhayaṃ pana pāḷiyaṃ natthi.	425	
PA_atk-s05_08a2:426_0	Oraṃ odanapākamhāti odanapākato oraṃ, yāvatā kālena suparidhotatintataṇḍulanāḷiyā	426	
PA_atk-s05_08a2:426_1	odanaṃ pacati, tato orameva kālaṃ, tatopi lahukālena rāgaṃ vinodento, tamhā ṭhānā	426	
PA_atk-s05_08a2:426_2	apakkamiṃ yasmiṃ ṭhāne ṭhitassa me rāgo uppajji, tamhā ṭhānā apakkamiṃ apasakkiṃ.	426	
PA_atk-s05_08a2:426_3	Apakkantova satimā sampajānohaṃ samaṇasaññaṃ upaṭṭhapetvā satipaṭṭhānamanasikāravasena	426	
PA_atk-s05_08a2:426_4	satimā, sammadeva dhammasabhāvajānanena sampajāno ca hutvā ekamantaṃ upāvisiṃ, pallaṅkaṃ	426	
PA_atk-s05_08a2:426_5	ābhujitvā nisīdiṃ. Nisinnassa ca tato me manasīkāro, yoniso udapajjathātiādi sabbaṃ	426	
PA_atk-s05_08a2:426_6	heṭṭhā vuttanayamevāti.	426	
PA_atk-s05_08a2:427	Rājadattattheragāthāvaṇṇanā niṭṭhitā.	42	
PA_atk-s05_08a2:428	2. Subhūtattheragāthāvaṇṇanā	42	
PA_atk-s05_08a2:429_0	Ayogetiādikā āyasmato subhūtattherassa gāthā. Kā uppatti? Ayampi purimabuddhesu katādhikāro	429	
PA_atk-s05_08a2:429_1	tattha tattha bhave puññāni upacinanto kassapassa bhagavato kāle bārāṇasiyaṃ gahapatimahāsālakule	429	
PA_atk-s05_08a2:429_2	nibbattitvā viññutaṃ patto ekadivasaṃ satthu santike dhammaṃ sutvā pasannamānaso	429	
PA_atk-s05_08a2:429_3	saraṇesu ca sīlesu ca patiṭṭhāya māse māse aṭṭhakkhattuṃ catujjātiyagandhena satthu	429	
PA_atk-s05_08a2:429_4	gandhakuṭiṃ opuñjāpesi. So tena puññakammena nibbattanibbattaṭṭhāne sugandhasarīro	429	
PA_atk-s05_08a2:429_5	hutvā, imasmiṃ buddhuppāde magadharaṭṭhe gahapatikule nibbattitvā subhūtoti laddhanāmo	429	
PA_atk-s05_08a2:429_6	vayappatto, nissaraṇajjhāsayatāya gharāvāsaṃ pahāya titthiyesu pabbajitvā tattha	429	
PA_atk-s05_08a2:429_7	sāraṃ alabhanto, satthu santike upatissakolitaselādike bahū samaṇabrāhmaṇe pabbajitvā	429	
PA_atk-s05_08a2:429_8	sāmaññasukhaṃ anubhavante disvā sāsane paṭiladdhasaddho pabbajitvā ācariyupajjhāye	429	
PA_atk-s05_08a2:429_9	ārādhetvā kammaṭṭhānaṃ gahetvā vivekavāsaṃ vasanto vipassanaṃ vaḍḍhetvā arahattaṃ	429	
PA_atk-s05_08a2:429_10	pāpuṇi. Tena vuttaṃ apadāne –	4291	
PA_atk-s05_08a2:430	“Imamhi bhaddake kappe, brahmabandhu mahāyaso;	43	
PA_atk-s05_08a2:431	Kassapo nāma gottena, uppajji vadataṃ varo.	43	
PA_atk-s05_08a2:432	“Anubyañjanasampanno, bāttiṃsavaralakkhaṇo;	43	
PA_atk-s05_08a2:433	Byāmappabhāparivuto, raṃsijālasamotthaṭo.	43	
PA_atk-s05_08a2:434	“Assāsetā yathā cando, sūriyova pabhaṅkaro;	43	
PA_atk-s05_08a2:435	Nibbāpetā yathā megho, sāgarova guṇākaro.	43	
PA_atk-s05_08a2:436	“Dharaṇīriva sīlena, himavāva samādhinā;	43	
PA_atk-s05_08a2:437	Ākāso viya paññāya, asaṅgo anilo yathā.	43	
PA_atk-s05_08a2:438	“Tadāhaṃ bārāṇasiyaṃ, upapanno mahākule;	43	
PA_atk-s05_08a2:439	Pahūtadhanadhaññasmiṃ, nānāratanasañcaye.	43	
PA_atk-s05_08a2:440	“Mahatā parivārena, nisinnaṃ lokanāyakaṃ;	44	
PA_atk-s05_08a2:441	Upecca dhammamassosiṃ, amataṃva manoharaṃ.	44	
PA_atk-s05_08a2:442	“Dvattiṃsalakkhaṇadharo, sanakkhattova candimā;	44	
PA_atk-s05_08a2:443	Anubyañjanasampanno, sālarājāva phullito.	44	
PA_atk-s05_08a2:444	“Raṃsijālaparikkhitto, dittova kanakācalo;	44	
PA_atk-s05_08a2:445	Byāmappabhāparivuto, sataraṃsī divākaro.	44	
PA_atk-s05_08a2:446	“Soṇṇānano jinavaro, samaṇīva siluccayo;	44	
PA_atk-s05_08a2:447	Karuṇāpuṇṇahadayo, guṇena viya sāgaro.	44	
PA_atk-s05_08a2:448	“Lokavissutakitti ca, sinerūva naguttamo;	44	
PA_atk-s05_08a2:449	Yasasā vitthato vīro, ākāsasadiso muni.	44	
PA_atk-s05_08a2:450	“Asaṅgacitto sabbattha, anilo viya nāyako;	45	
PA_atk-s05_08a2:451	Patiṭṭhā sabbabhūtānaṃ, mahīva munisattamo.	45	
PA_atk-s05_08a2:452	“Anupalitto lokena, toyena padumaṃ yathā;	45	
PA_atk-s05_08a2:453	Kuvādagacchadahano, aggikkhandhova sobhati.	45	
PA_atk-s05_08a2:454	“Agado viya sabbattha, kilesavisanāsako;	45	
PA_atk-s05_08a2:455	Gandhamādanaselova, guṇagandhavibhūsito.	45	
PA_atk-s05_08a2:456	“Guṇānaṃ ākaro vīro, ratanānaṃva sāgaro;	45	
PA_atk-s05_08a2:457	Sindhūva vanarājīnaṃ, kilesamalahārako.	45	
PA_atk-s05_08a2:458	“Vijayīva mahāyodho, mārasenāvamaddano;	45	
PA_atk-s05_08a2:459	Cakkavattīva so rājā, bojjhaṅgaratanissaro.	45	
PA_atk-s05_08a2:460	“Mahābhisakkasaṅkāso, dosabyādhitikicchako;	46	
PA_atk-s05_08a2:461	Sallakatto yathā vejjo, diṭṭhigaṇḍaviphālako.	46	
PA_atk-s05_08a2:462	“So tadā lokapajjoto, sanarāmarasakkato;	46	
PA_atk-s05_08a2:463	Parisāsu narādicco, dhammaṃ desayate jino.	46	
PA_atk-s05_08a2:464	“Dānaṃ datvā mahābhogo, sīlena sugatūpago;	46	
PA_atk-s05_08a2:465	Bhāvanāya ca nibbāti, iccevamanusāsatha.	46	
PA_atk-s05_08a2:466	“Desanaṃ taṃ mahassādaṃ, ādimajjhantasobhanaṃ;	46	
PA_atk-s05_08a2:467	Suṇanti parisā sabbā, amataṃva mahārasaṃ.	46	
PA_atk-s05_08a2:468	“Sutvā sumadhuraṃ dhammaṃ, pasanno jinasāsane;	46	
PA_atk-s05_08a2:469	Sugataṃ saraṇaṃ gantvā, yāvajīvaṃ namassahaṃ.	46	
PA_atk-s05_08a2:470	“Munino gandhakuṭiyā, opuñjesiṃ tadā mahiṃ;	47	
PA_atk-s05_08a2:471	Catujjātena gandhena, māse aṭṭha dinesvahaṃ.	47	
PA_atk-s05_08a2:472	“Paṇidhāya sugandhattaṃ, sarīravissagandhino;	47	
PA_atk-s05_08a2:473	Tadā jino viyākāsi, sugandhatanulābhitaṃ.	47	
PA_atk-s05_08a2:474	“Yo yaṃ gandhakuṭibhūmiṃ, gandhenopuñjate sakiṃ;	47	
PA_atk-s05_08a2:475	Tena kammavipākena, upapanno tahiṃ tahiṃ.	47	
PA_atk-s05_08a2:476	“Sugandhadeho sabbattha, bhavissati ayaṃ naro;	47	
PA_atk-s05_08a2:477	Guṇagandhayutto hutvā, nibbāyissatināsavo.	47	
PA_atk-s05_08a2:478	“Tena kammena sukatena, cetanāpaṇidhīhi ca;	47	
PA_atk-s05_08a2:479	Jahitvā mānusaṃ dehaṃ, tāvatiṃsamagacchahaṃ.	47	
PA_atk-s05_08a2:480	“Pacchime ca bhave dāni, jāto vippakule ahaṃ;	48	
PA_atk-s05_08a2:481	Gabbhaṃ me vasato mātā, dehenāsi sugandhitā.	48	
PA_atk-s05_08a2:482	“Yadā ca mātukucchimhā, nikkhamāmi tadā purī;	48	
PA_atk-s05_08a2:483	Sāvatthi sabbagandhehi, vāsitā viya vāyatha.	48	
PA_atk-s05_08a2:484	“Pupphavassañca surabhi, dibbagandhaṃ manoramaṃ;	48	
PA_atk-s05_08a2:485	Dhūpāni ca mahagghāni, upavāyiṃsu tāvade.	48	
PA_atk-s05_08a2:486	“Devā ca sabbagandhehi, dhūpapupphehi taṃ gharaṃ;	48	
PA_atk-s05_08a2:487	Vāsayiṃsu sugandhena, yasmiṃ jāto ahaṃ ghare.	48	
PA_atk-s05_08a2:488	“Yadā ca taruṇo bhaddo, paṭhame yobbane ṭhito;	48	
PA_atk-s05_08a2:489	Tadā selaṃ saparisaṃ, vinetvā narasārathi.	48	
PA_atk-s05_08a2:490	“Tehi sabbehi parivuto, sāvatthipuramāgato;	49	
PA_atk-s05_08a2:491	Tadā buddhānubhāvaṃ taṃ, disvā pabbajito ahaṃ.	49	
PA_atk-s05_08a2:492	“Sīlaṃ samādhipaññañca, vimuttiñca anuttaraṃ;	49	
PA_atk-s05_08a2:493	Bhāvetvā caturo dhamme, pāpuṇiṃ āsavakkhayaṃ.	49	
PA_atk-s05_08a2:494	“Yadā pabbajito cāhaṃ, yadā ca arahā ahuṃ;	49	
PA_atk-s05_08a2:495	Nibbāyissaṃ yadā cāhaṃ, gandhavasso tadā ahu.	49	
PA_atk-s05_08a2:496	“Sarīragandho ca sadātiseti me, mahārahaṃ candanacampakuppalaṃ;	49	
PA_atk-s05_08a2:497	Tatheva gandhe itare ca sabbaso, pasayha vāyāmi tato tahiṃ tahiṃ.	49	
PA_atk-s05_08a2:498	“Kilesā jhāpitā mayhaṃ…pe… kataṃ buddhassa sāsana”nti.	49	
PA_atk-s05_08a2:499_0	Arahattaṃ pana patvā titthiyesu pabbajitvā attano pattaṃ attakilamathānuyogaṃ dukkhaṃ,	499	
PA_atk-s05_08a2:499_1	sāsane pabbajitvā pattaṃ jhānādisukhañca cintetvā attano paṭipattipaccavekkhaṇamukhena aññaṃ byākaronto –	499	
PA_atk-s05_08a2:501	“Ayoge yuñjamattānaṃ, puriso kiccamicchako;	50	
PA_atk-s05_08a2:502	Caraṃ ce nādhigaccheyya, taṃ me dubbhagalakkhaṇaṃ.	50	
PA_atk-s05_08a2:504	“Abbūḷhaṃ aghagataṃ vijitaṃ, ekañce ossajeyya kalīva siyā;	50	
PA_atk-s05_08a2:505	Sabbānipi ce ossajeyya andhova siyā, samavisamassa adassanato.	50	
PA_atk-s05_08a2:507	“Yañhi kayirā tañhi vade, yaṃ na kayirā na taṃ vade;	50	
PA_atk-s05_08a2:508	Akarontaṃ bhāsamānaṃ, parijānanti paṇḍitā.	50	
PA_atk-s05_08a2:510	“Yathāpi ruciraṃ pupphaṃ, vaṇṇavantaṃ agandhakaṃ;	51	
PA_atk-s05_08a2:511	Evaṃ subhāsitā vācā, aphalā hoti akubbato.	51	
PA_atk-s05_08a2:513	“Yathāpi ruciraṃ pupphaṃ, vaṇṇavantaṃ sugandhakaṃ;	51	
PA_atk-s05_08a2:514	Evaṃ subhāsitā vācā, saphalā hoti kubbato”ti. –	51	
PA_atk-s05_08a2:515	Imā pañca gāthā abhāsi.	51	
PA_atk-s05_08a2:516_0	Tattha ayogeti ayuñjitabbe asevitabbe antadvaye. Idha pana attakilamathānuyogavasena	516	
PA_atk-s05_08a2:516_1	attho veditabbo. Yuñjanti tasmiṃ attānaṃ yuñjanto yojento tathā paṭipajjanto. Kiccamicchakoti	516	
PA_atk-s05_08a2:516_2	ubhayahitāvahaṃ kiccaṃ icchanto, tappaṭipakkhato ayoge caraṃ caranto ce bhaveyya.	516	
PA_atk-s05_08a2:516_3	Nādhigaccheyyāti yathādhippetaṃ hitasukhaṃ na pāpuṇeyyāti ñāyo. Tasmā yaṃ ahaṃ titthiyamatavañcito	516	
PA_atk-s05_08a2:516_4	ayoge yuñjiṃ, taṃ me dubbhagalakkhaṇaṃ apuññasabhāvo. “Purimakammabyāmohito ayoge yuñji”nti dasseti.	516	
PA_atk-s05_08a2:517_0	Abbūḷhaṃ aghagataṃ vijitanti vibādhanasabhāvatāya aghā nāma rāgādayo, aghāni eva	517	
PA_atk-s05_08a2:517_1	aghagataṃ, aghagatānaṃ vijitaṃ saṃsārappavatti, tesaṃ vijayo kusaladhammābhibhavo.	517	
PA_atk-s05_08a2:517_2	“Aghagataṃ vijita”nti anunāsikalopaṃ akatvā vuttaṃ. Taṃ abbūḷhaṃ anuddhataṃ yena,	517	
PA_atk-s05_08a2:517_3	taṃ abbūḷhāghagataṃ vijitaṃ katvā evaṃbhūto hutvā, kilese asamucchinditvāti attho.	517	
PA_atk-s05_08a2:517_4	Ekañce ossajeyyāti adutiyatāya padhānatāya ca ekaṃ appamādaṃ sammāpayogameva vā ossajeyya	517	
PA_atk-s05_08a2:517_5	pariccajeyya ce. Kalīva so puggalo kāḷakaṇṇī viya siyā. Sabbānipi ce ossajeyyāti	517	
PA_atk-s05_08a2:517_6	sabbānipi vimuttiyā paripācakāni saddhāvīriyasatisamādhipaññindriyāni ossajeyya ce,	517	
PA_atk-s05_08a2:517_7	abhāvanāya chaḍḍeyya ce, andhova siyā samavisamassa adassanato.	517	
PA_atk-s05_08a2:518_0	Yathāti opammasampaṭipādanatthe nipāto. Ruciranti sobhanaṃ. Vaṇṇavantanti vaṇṇasaṇṭhānasampannaṃ.	518	
PA_atk-s05_08a2:518_1	Agandhakanti gandharahitaṃ pālibhaddakagirikaṇṇikajayasumanādibhedaṃ. Evaṃ subhāsitā	518	
PA_atk-s05_08a2:518_2	vācāti subhāsitā vācā nāma tepiṭakaṃ buddhavacanaṃ vaṇṇasaṇṭhānasampannapupphasadisaṃ.	518	
PA_atk-s05_08a2:518_3	Yathā hi agandhakaṃ pupphaṃ dhārentassa sarīre gandho na pharati, evaṃ etampi yo	518	
PA_atk-s05_08a2:518_4	sakkaccasavanādīhi ca samācarati, tassa sakkaccaṃ asamācarantassa yaṃ tattha kattabbaṃ,	518	
PA_atk-s05_08a2:518_5	taṃ akubbato sutagandhaṃ paṭipattigandhañca na āvahati aphalā hoti. Tena vuttaṃ “evaṃ	518	
PA_atk-s05_08a2:518_6	subhāsitā vācā, aphalā hoti akubbato”ti.	518	
PA_atk-s05_08a2:519_0	Sugandhakanti sumanacampakanīluppalapupphādibhedaṃ. Evanti yathā taṃ pupphaṃ dhārentassa	519	
PA_atk-s05_08a2:519_1	sarīre gandho pharati, evaṃ tepiṭakabuddhavacanasaṅkhātā subhāsitā vācāpi yo sakkaccasavanādīhi	519	
PA_atk-s05_08a2:519_2	tattha kattabbaṃ karoti, assa puggalassa saphalā hoti, sutagandhapaṭipattigandhānaṃ	519	
PA_atk-s05_08a2:519_3	āvahanato mahapphalā hoti mahānisaṃsā. Tasmā yathovādaṃ paṭipajjeyya, yathākārī tathāvādī	519	
PA_atk-s05_08a2:519_4	ca bhaveyyāti. Sesaṃ vuttanayameva.	519	
PA_atk-s05_08a2:520	Subhūtattheragāthāvaṇṇanā niṭṭhitā.	52	
PA_atk-s05_08a2:521	3. Girimānandattheragāthāvaṇṇanā	52	
PA_atk-s05_08a2:522_0	Vassati devotiādikā āyasmato girimānandattherassa gāthā. Kā uppatti? Ayampi purimabuddhesu	522	
PA_atk-s05_08a2:522_1	katādhikāro tattha tattha bhave puññāni upacinanto sumedhassa bhagavato kāle kulagehe	522	
PA_atk-s05_08a2:522_2	nibbattitvā vayappatto gharāvāsaṃ vasanto attano bhariyāya putte ca kālaṅkate sokasallasamappito	522	
PA_atk-s05_08a2:522_3	araññaṃ paviṭṭho satthārā tattha gantvā dhammaṃ kathetvā sokasalle abbūḷhe pasannamānaso	522	
PA_atk-s05_08a2:522_4	sugandhapupphehi pūjetvā pañcapatiṭṭhitena vanditvā sirasi añjaliṃ katvā abhitthavi.	522	
PA_atk-s05_08a2:523_0	So tena puññakammena devamanussesu saṃsaranto imasmiṃ buddhuppāde rājagahe bimbisārarañño	523	
PA_atk-s05_08a2:523_1	purohitassa putto hutvā nibbatti, girimānandotissa nāmaṃ ahosi. So viññutaṃ patto	523	
PA_atk-s05_08a2:523_2	satthu rājagahagamane buddhānubhāvaṃ disvā paṭiladdhasaddho pabbajitvā samaṇadhammaṃ	523	
PA_atk-s05_08a2:523_3	karonto katipayaṃ divasaṃ gāmakāvāse vasitvā satthāraṃ vandituṃ rājagahaṃ agamāsi.	523	
PA_atk-s05_08a2:523_4	Bimbisāramahārājā tassa āgamanaṃ sutvā upasaṅkamitvā “idheva, bhante, vasatha, ahaṃ	523	
PA_atk-s05_08a2:523_5	catūhi paccayehi upaṭṭhahāmī”ti sampavāretvā gato bahukiccatāya na sari. “Thero abbhokāse	523	
PA_atk-s05_08a2:523_6	vasatī”ti devatā therassa temanabhayena vassaṃ vāresuṃ. Rājā avassanakāraṇaṃ sallakkhetvā	523	
PA_atk-s05_08a2:523_7	therassa kuṭikaṃ kārāpesi. Thero kuṭikāyaṃ vasanto senāsanasappāyalābhena samādhānaṃ	523	
PA_atk-s05_08a2:523_8	labhitvā vīriyasamataṃ yojetvā vipassanaṃ ussukkāpetvā arahattaṃ pāpuṇi. Tena vuttaṃ apadāne –	523	
PA_atk-s05_08a2:524	“Bhariyā me kālaṅkatā, putto sivathikaṃ gato;	52	
PA_atk-s05_08a2:525	Mātā pitā matā bhātā, ekacitamhi ḍayhare.	52	
PA_atk-s05_08a2:526	“Tena sokena santatto, kiso paṇḍu ahosahaṃ;	52	
PA_atk-s05_08a2:527	Cittakkhepo ca me āsi, tena sokena aṭṭito.	52	
PA_atk-s05_08a2:528	“Sokasallaparetohaṃ, vanantamupasaṅkamiṃ;	52	
PA_atk-s05_08a2:529	Pavattaphalaṃ bhuñjitvā, rukkhamūle vasāmahaṃ.	52	
PA_atk-s05_08a2:530	“Sumedho nāma sambuddho, dukkhassantakaro jino;	53	
PA_atk-s05_08a2:531	Mamuddharitukāmo so, āgañchi mama santikaṃ.	53	
PA_atk-s05_08a2:532	“Padasaddaṃ suṇitvāna, sumedhassa mahesino;	53	
PA_atk-s05_08a2:533	Paggahetvānahaṃ sīsaṃ, ullokesiṃ mahāmuniṃ.	53	
PA_atk-s05_08a2:534	“Upāgate mahāvīre, pīti me udapajjatha;	53	
PA_atk-s05_08a2:535	Tadāsimekaggamano, disvā taṃ lokanāyakaṃ.	53	
PA_atk-s05_08a2:536	“Satiṃ paṭilabhitvāna, paṇṇamuṭṭhimadāsahaṃ;	53	
PA_atk-s05_08a2:537	Nisīdi bhagavā tattha, anukampāya cakkhumā.	53	
PA_atk-s05_08a2:538	“Nisajja tattha bhagavā, sumedho lokanāyako;	53	
PA_atk-s05_08a2:539	Dhammaṃ me kathayī buddho, sokasallavinodanaṃ.	53	
PA_atk-s05_08a2:540	“Anavhitā tato āguṃ, ananuññātā ito gatā;	54	
PA_atk-s05_08a2:541	Yathāgatā tathā gatā, tattha kā paridevanā.	54	
PA_atk-s05_08a2:542	“Yathāpi pathikā sattā, vassamānāya vuṭṭhiyā;	54	
PA_atk-s05_08a2:543	Sabhaṇḍā upagacchanti, vassassāpatanāya te.	54	
PA_atk-s05_08a2:544	“Vasse ca te oramite, sampayanti yadicchakaṃ;	54	
PA_atk-s05_08a2:545	Evaṃ mātā pitā tuyhaṃ, tattha kā paridevanā.	54	
PA_atk-s05_08a2:546	“Āgantukā pāhunakā, caliteritakampitā;	54	
PA_atk-s05_08a2:547	Evaṃ mātā pitā tuyhaṃ, tattha kā paridevanā.	54	
PA_atk-s05_08a2:548	“Yathāpi urago jiṇṇaṃ, hitvā gacchati saṃ tacaṃ;	54	
PA_atk-s05_08a2:549	Evaṃ mātā pitā tuyhaṃ, saṃ tanuṃ idha hīyare.	54	
PA_atk-s05_08a2:550	“Buddhassa giramaññāya, sokasallaṃ vivajjayiṃ;	55	
PA_atk-s05_08a2:551	Pāmojjaṃ janayitvāna, buddhaseṭṭhaṃ avandahaṃ.	55	
PA_atk-s05_08a2:552	“Vanditvāna mahānāgaṃ, pūjayiṃ girimañjariṃ;	55	
PA_atk-s05_08a2:553	Dibbagandhaṃ sampavantaṃ, sumedhaṃ lokanāyakaṃ.	55	
PA_atk-s05_08a2:554	“Pūjayitvāna sambuddhaṃ, sire katvāna añjaliṃ;	55	
PA_atk-s05_08a2:555	Anussaraṃ guṇaggāni, santhaviṃ lokanāyakaṃ.	55	
PA_atk-s05_08a2:556	“Nittiṇṇosi mahāvīra, sabbaññu lokanāyaka;	55	
PA_atk-s05_08a2:557	Sabbe satte uddharasi, ñāṇena tvaṃ mahāmune.	55	
PA_atk-s05_08a2:558	“Vimatiṃ dveḷhakaṃ vāpi, sañchindasi mahāmune;	55	
PA_atk-s05_08a2:559	Paṭipādesi me maggaṃ, tava ñāṇena cakkhuma.	55	
PA_atk-s05_08a2:560	“Arahā vasipattā ca, chaḷabhiññā mahiddhikā;	56	
PA_atk-s05_08a2:561	Antalikkhacarā dhīrā, parivārenti tāvade.	56	
PA_atk-s05_08a2:562	“Paṭipannā ca sekhā ca, phalaṭṭhā santi sāvakā;	56	
PA_atk-s05_08a2:563	Surodayeva padumā, pupphanti tava sāvakā.	56	
PA_atk-s05_08a2:564	“Mahāsamuddovakkhobho, atulopi duruttaro;	56	
PA_atk-s05_08a2:565	Evaṃ ñāṇena sampanno, appameyyosi cakkhuma.	56	
PA_atk-s05_08a2:566	“Vanditvāhaṃ lokajinaṃ, cakkhumantaṃ mahāyasaṃ;	56	
PA_atk-s05_08a2:567	Puthudisā namassanto, paṭikuṭiko āgañchahaṃ.	56	
PA_atk-s05_08a2:568	“Devalokā cavitvāna, sampajāno patissato;	56	
PA_atk-s05_08a2:569	Okkamiṃ mātuyā kucchiṃ, sandhāvanto bhavābhave.	56	
PA_atk-s05_08a2:570	“Agārā abhinikkhamma, pabbajiṃ anagāriyaṃ;	57	
PA_atk-s05_08a2:571	Ātāpī nipako jhāyī, paṭisallānagocaro.	57	
PA_atk-s05_08a2:572	“Padhānaṃ padahitvāna, tosayitvā mahāmuniṃ;	57	
PA_atk-s05_08a2:573	Candovabbhaghanā mutto, vicarāmi ahaṃ sadā.	57	
PA_atk-s05_08a2:574	“Vivekamanuyuttomhi, upasanto nirūpadhi;	57	
PA_atk-s05_08a2:575	Sabbāsave pariññāya, viharāmi anāsavo.	57	
PA_atk-s05_08a2:576	“Tiṃsakappasahassamhi, yaṃ buddhamabhipūjayiṃ;	57	
PA_atk-s05_08a2:577	Duggatiṃ nābhijānāmi, buddhapūjāyidaṃ phalaṃ.	57	
PA_atk-s05_08a2:578	“Kilesā jhāpitā mayhaṃ…pe… kataṃ buddhassa sāsana”nti.	57	
PA_atk-s05_08a2:579	Atha therassa arahattappattiyā haṭṭhatuṭṭhe viya deve vassante upari taṃ vassane niyojanamukhena aññaṃ byākaronto –	57	
PA_atk-s05_08a2:581	“Vassati devo yathāsugītaṃ, channā me kuṭikā sukhā nivātā;	58	
PA_atk-s05_08a2:582	Tassaṃ viharāmi vūpasanto, atha ce patthayasī pavassa deva.	58	
PA_atk-s05_08a2:584	“Vassati devo yathāsugītaṃ, channā me kuṭikā sukhā nivātā;	58	
PA_atk-s05_08a2:585	Tassaṃ viharāmi santacitto, atha ce patthayasī pavassa deva.	58	
PA_atk-s05_08a2:587	“Vassati devo…pe… tassaṃ viharāmi vītarāgo…pe….	58	
PA_atk-s05_08a2:589	“Vassati devo…pe… tassaṃ viharāmi vītadoso…pe….	58	
PA_atk-s05_08a2:591	“Vassati devo…pe… tassaṃ viharāmi vītamoho;	59	
PA_atk-s05_08a2:592	Atha ce patthayasī pavassa devā”ti. – imā pañca gāthā abhāsi;	59	
PA_atk-s05_08a2:593_0	Tattha yathāsugītanti sugītānurūpaṃ, sundarassa attano meghagītassa anurūpamevāti	593	
PA_atk-s05_08a2:593_1	attho. Valāhako hi yathā agajjanto kevalaṃ vassanto na sobhati, evaṃ satapaṭalasahassapaṭalena	593	
PA_atk-s05_08a2:593_2	uṭṭhahitvā thanayanto gajjanto vijjullatā nicchārentopi avassanto na sobhati, tathābhūto	593	
PA_atk-s05_08a2:593_3	pana hutvā vassanto sobhatīti vuttaṃ “vassati devo yathāsugīta”nti. Tenāha – “abhitthanaya,	593	
PA_atk-s05_08a2:593_4	pajjunna”, “gajjitā ceva vassitā cā”ti ca. Tassaṃ viharāmīti tassaṃ kuṭikāyaṃ ariyavihāragabbhena	593	
PA_atk-s05_08a2:593_5	iriyāpathavihārena viharāmi. Vūpasantacittoti aggaphalasamādhinā sammadeva upasantamānaso.	593	
PA_atk-s05_08a2:594	Evaṃ therassa anekavāraṃ kataṃ uyyojanaṃ sirasā sampaṭicchanto valāhakadevaputto ninnañca thalañca pūrento mahāvassaṃ vassāpesi.	59	
PA_atk-s05_08a2:595	Girimānandattheragāthāvaṇṇanā niṭṭhitā.	59	
PA_atk-s05_08a2:596	4. Sumanattheragāthāvaṇṇanā	59	
PA_atk-s05_08a2:597_0	Yaṃ patthayānotiādikā āyasmato sumanattherassa gāthā. Kā uppatti? Ayampi purimabuddhesu	597	
PA_atk-s05_08a2:597_1	katādhikāro tattha tattha bhave puññāni upacinanto ito pañcanavute kappe buddhasuññe	597	
PA_atk-s05_08a2:597_2	loke kulagehe nibbattitvā viññutaṃ patto ekaṃ paccekabuddhaṃ byādhitaṃ disvā harītakaṃ	597	
PA_atk-s05_08a2:597_3	adāsi. So tena puññakammena devamanussesu saṃsaranto imasmiṃ buddhuppāde kosalaraṭṭhe	597	
PA_atk-s05_08a2:597_4	gahapatikule nibbattitvā sumanoti laddhanāmo sukhena vaḍḍhi. Tassa pana mātulo pabbajitvā	597	
PA_atk-s05_08a2:597_5	arahā hutvā araññe viharanto sumane vayappatte taṃ pabbājetvā caritānukūlaṃ kammaṭṭhānaṃ	597	
PA_atk-s05_08a2:597_6	adāsi. So tattha yogakammaṃ karonto cattāri jhānāni pañca ca abhiññāyo nibbattesi.	597	
PA_atk-s05_08a2:597_7	Athassa thero vipassanāvidhiṃ ācikkhi. So ca nacireneva vipassanaṃ vaḍḍhetvā arahatte	597	
PA_atk-s05_08a2:597_8	patiṭṭhāsi. Tena vuttaṃ apadāne –	597	
PA_atk-s05_08a2:598	“Harītakaṃ āmalakaṃ, ambajambuvibhītakaṃ;	59	
PA_atk-s05_08a2:599	Kolaṃ bhallātakaṃ billaṃ, sayameva harāmahaṃ.	59	
PA_atk-s05_08a2:600	“Disvāna pabbhāragataṃ, jhāyiṃ jhānarataṃ muniṃ;	60	
PA_atk-s05_08a2:601	Ābādhena āpīḷentaṃ, adutīyaṃ mahāmuniṃ.	60	
PA_atk-s05_08a2:602	“Harītakaṃ gahetvāna, sayambhussa adāsahaṃ;	60	
PA_atk-s05_08a2:603	Khādamattamhi bhesajje, byādhi passambhi tāvade.	60	
PA_atk-s05_08a2:604	“Pahīnadaratho buddho, anumodamakāsi me;	60	
PA_atk-s05_08a2:605	Bhesajjadāneniminā, byādhivūpasamena ca.	60	
PA_atk-s05_08a2:606	“Devabhūto manusso vā, jāto vā aññajātiyā;	60	
PA_atk-s05_08a2:607	Sabbattha sukhito hotu, mā ca te byādhimāgamā.	60	
PA_atk-s05_08a2:608	“Idaṃ vatvāna sambuddho, sayambhū aparājito;	60	
PA_atk-s05_08a2:609	Nabhaṃ abbhuggamī dhīro, haṃsarājāva ambare.	60	
PA_atk-s05_08a2:610	“Yato harītakaṃ dinnaṃ, sayambhussa mahesino;	61	
PA_atk-s05_08a2:611	Imaṃ jātiṃ upādāya, byādhi me nupapajjatha.	61	
PA_atk-s05_08a2:612	“Ayaṃ pacchimako mayhaṃ, carimo vattate bhavo;	61	
PA_atk-s05_08a2:613	Tisso vijjā sacchikatā, kataṃ buddhassa sāsanaṃ.	61	
PA_atk-s05_08a2:614	“Catunnavutito kappe, bhesajjamadadiṃ tadā;	61	
PA_atk-s05_08a2:615	Duggatiṃ nābhijānāmi, bhesajjassa idaṃ phalaṃ.	61	
PA_atk-s05_08a2:616	“Kilesā jhāpitā mayhaṃ…pe… kataṃ buddhassa sāsana”nti.	61	
PA_atk-s05_08a2:617	Arahatte pana patiṭṭhito ekadivasaṃ mātulattherassa upaṭṭhānaṃ agamāsi. Taṃ thero adhigamaṃ pucchi, taṃ byākaronto –	61	
PA_atk-s05_08a2:619	“Yaṃ patthayāno dhammesu, upajjhāyo anuggahi;	61	
PA_atk-s05_08a2:620	Amataṃ abhikaṅkhantaṃ, kataṃ kattabbakaṃ mayā.	62	
PA_atk-s05_08a2:622	“Anuppatto sacchikato, sayaṃ dhammo anītiho;	62	
PA_atk-s05_08a2:623	Visuddhañāṇo nikkaṅkho, byākaromi tavantike.	62	
PA_atk-s05_08a2:625	“Pubbenivāsaṃ jānāmi, dibbacakkhu visodhitaṃ;	62	
PA_atk-s05_08a2:626	Sadattho me anuppatto, kataṃ buddhassa sāsanaṃ.	62	
PA_atk-s05_08a2:628	“Appamattassa me sikkhā, sussutā tava sāsane;	62	
PA_atk-s05_08a2:629	Sabbe me āsavā khīṇā, natthi dāni punabbhavo.	62	
PA_atk-s05_08a2:631	“Anusāsi maṃ ariyavatā, anukampi anuggahi;	63	
PA_atk-s05_08a2:632	Amogho tuyhamovādo, antevāsimhi sikkhito”ti. –	63	
PA_atk-s05_08a2:633	Imāhi pañcahi gāthāhi sīhanādaṃ nadanto aññaṃ byākāsi.	63	
PA_atk-s05_08a2:634_0	Tattha yaṃ patthayāno dhammesu, upajjhāyo anuggahi. Amataṃ abhikaṅkhantanti samathavipassanādīsu	634	
PA_atk-s05_08a2:634_1	anavajjadhammesu yaṃ dhammaṃ mayhaṃ patthayanto ākaṅkhanto upajjhāyo amataṃ nibbānaṃ	634	
PA_atk-s05_08a2:634_2	abhikaṅkhantaṃ maṃ ovādadānavasena anuggaṇhi. Kataṃ kattabbakaṃ mayāti tassa adhigamatthaṃ	634	
PA_atk-s05_08a2:634_3	kattabbaṃ pariññādisoḷasavidhaṃ kiccaṃ kataṃ niṭṭhāpitaṃ mayā.	634	
PA_atk-s05_08a2:635_0	Tato eva anuppatto adhigato catubbidhopi maggadhammo sacchikato. Sayaṃ dhammo anītihoti	635	
PA_atk-s05_08a2:635_1	sayaṃ attanāyeva nibbānadhammo phaladhammo ca anītiho asandiddho attapaccakkho kato,	635	
PA_atk-s05_08a2:635_2	“itiha, iti kirā”ti pavattiyā itihasaṅkhātaṃ saṃsayaṃ samucchindantoyeva ariyamaggo	635	
PA_atk-s05_08a2:635_3	pavattati. Tenāha “visuddhañāṇo nikkaṅkho”tiādi. Tattha visuddhañāṇoti sabbasaṃkilesavisuddhiyā	635	
PA_atk-s05_08a2:635_4	visuddhañāṇo. Tavantiketi tava samīpe.	635	
PA_atk-s05_08a2:636_0	Sadatthoti arahattaṃ. Sikkhāti adhisīlasikkhādayo. Sussutāti pariyattibāhusaccassa	636	
PA_atk-s05_08a2:636_1	paṭivedhabāhusaccassa ca pāripūrivasena suṭṭhu sutā. Tava sāsaneti tava ovāde anusiṭṭhiyaṃ ṭhitassa.	636	
PA_atk-s05_08a2:637	Ariyavatāti suvisuddhasīlādivatasamādānena. Antevāsimhi sikkhitoti tuyhaṃ samīpe ciṇṇabrahmacariyavāsatāya antevāsī sikkhitavā sikkhitaadhisīlādisikkho amhīti.	63	
PA_atk-s05_08a2:638	Sumanattheragāthāvaṇṇanā niṭṭhitā.	63	
PA_atk-s05_08a2:639	5. Vaḍḍhattheragāthāvaṇṇanā	63	
PA_atk-s05_08a2:640_0	Sādhū hītiādikā āyasmato vaḍḍhattherassa gāthā. Kā uppatti? Ayampi purimabuddhesu	640	
PA_atk-s05_08a2:640_1	katādhikāro tattha tattha bhave vivaṭṭūpanissayāni puññāni upacinanto imasmiṃ buddhuppāde	640	
PA_atk-s05_08a2:640_2	bhārukacchanagare gahapatikule nibbattitvā vaḍḍhoti laddhanāmo anupubbena vaḍḍhati.	640	
PA_atk-s05_08a2:640_3	Athassa mātā saṃsāre sañjātasaṃvegā puttaṃ ñātīnaṃ niyyādetvā bhikkhunīnaṃ santike	640	
PA_atk-s05_08a2:640_4	pabbajitvā vipassanāya kammaṃ karontī arahattaṃ pāpuṇitvā aparena samayena puttampi	640	
PA_atk-s05_08a2:640_5	viññutaṃ pattaṃ veḷudantattherassa santike pabbājesi. So pabbajito buddhavacanaṃ	640	
PA_atk-s05_08a2:640_6	uggahetvā bahussuto dhammakathiko hutvā ganthadhuraṃ vahanto ekadivasaṃ “ekako santaruttarova	640	
PA_atk-s05_08a2:640_7	mātaraṃ passissāmī”ti bhikkhunupassayaṃ agamāsi. Taṃ disvā mātā “kasmā tvaṃ ekako	640	
PA_atk-s05_08a2:640_8	santaruttarova idhāgato”ti codesi. So mātarā codiyamāno “ayuttaṃ mayā kata”nti uppannasaṃvego	640	
PA_atk-s05_08a2:640_9	vihāraṃ gantvā divāṭṭhāne nisinno vipassitvā arahattaṃ patvā mātu ovādasampattipakāsanamukhena aññaṃ byākaronto –	640	
PA_atk-s05_08a2:642	“Sādhū hi kira me mātā, patodaṃ upadaṃsayi;	64	
PA_atk-s05_08a2:643	Yassāhaṃ vacanaṃ sutvā, anusiṭṭho janettiyā;	64	
PA_atk-s05_08a2:644	Āraddhavīriyo pahitatto, patto sambodhimuttamaṃ.	64	
PA_atk-s05_08a2:646	“Arahā dakkhiṇeyyomhi, tevijjo amataddaso;	64	
PA_atk-s05_08a2:647	Jetvā namucino senaṃ, viharāmi anāsavo.	64	
PA_atk-s05_08a2:649	“Ajjhattañca bahiddhā ca, ye me vijjiṃsu āsavā;	64	
PA_atk-s05_08a2:650	Sabbe asesā ucchinnā, na ca uppajjare puna.	65	
PA_atk-s05_08a2:652	“Visāradā kho bhaginī, evamatthaṃ abhāsayi;	65	
PA_atk-s05_08a2:653	Apihā nūna mayipi, vanatho te na vijjati.	65	
PA_atk-s05_08a2:655	“Pariyantakataṃ dukkhaṃ, antimoyaṃ samussayo;	65	
PA_atk-s05_08a2:656	Jātimaraṇasaṃsāro, natthi dāni punabbhavo”ti. – imā gāthā abhāsi;	65	
PA_atk-s05_08a2:657_0	Tattha sādhū hi kira me mātā, patodaṃ upadaṃsayīti sādhu vata mātā mayhaṃ ovādasaṅkhātaṃ	657	
PA_atk-s05_08a2:657_1	patodaṃ dasseti, tena me vīriyaṃ uttejentī uttamaṅge paññāsīse vijjhi. Yassāti yassā	657	
PA_atk-s05_08a2:657_2	me mātuyā. Sambodhinti arahattaṃ. Ayañhettha yojanā – janettiyā me anusiṭṭho yassā	657	
PA_atk-s05_08a2:657_3	anusāsanībhūtaṃ vacanaṃ sutvā ahaṃ āraddhavīriyo pahitatto viharanto uttamaṃ aggaphalaṃ	657	
PA_atk-s05_08a2:657_4	sambodhiṃ arahattaṃ patto.	657	
PA_atk-s05_08a2:658_0	Tato eva ārakattā kilesehi arahā puññakkhettatāya dakkhiṇeyyo dakkhiṇāraho amhi.	658	
PA_atk-s05_08a2:658_1	Pubbenivāsañāṇādivijjāttayassa adhigatattā tevijjo nibbānassa sacchikatattā amataddaso	658	
PA_atk-s05_08a2:658_2	namucino mārassa senaṃ kilesavāhiniṃ bodhipakkhiyasenāya jinitvā tassa jitattāyeva	658	
PA_atk-s05_08a2:658_3	anāsavo sukhaṃ viharāmīti.	658	
PA_atk-s05_08a2:659_0	Idāni “anāsavo”ti vuttamatthaṃ pākaṭataraṃ kātuṃ “ajjhattañcā” ti gāthamāha. Tassattho	659	
PA_atk-s05_08a2:659_1	– ajjhattaṃ ajjhattavatthukā ca bahiddhā bahiddhavatthukā ca āsavā ye mayhaṃ ariyamaggādhigamato	659	
PA_atk-s05_08a2:659_2	pubbe vijjiṃsu upalabbhiṃsu, te sabbe anavasesā ucchinnā ariyamaggena samucchinnā	659	
PA_atk-s05_08a2:659_3	pahīnā puna dāni kadācipi na ca uppajjeyyuṃ na uppajjissantiyevāti.	659	
PA_atk-s05_08a2:660_0	Idāni mātu vacanaṃ aṅkusaṃ katvā attanā arahattassa adhigatattā mātaraṃ thomento	660	
PA_atk-s05_08a2:660_1	“visāradā”ti gāthamāha. Tattha visāradā khoti ekaṃsena vigatasārajjā. Evaṃ mātu attano	660	
PA_atk-s05_08a2:660_2	ca arahattādhigamena satthu orasaputtabhāvaṃ ullapento mātaraṃ “bhaginī”ti āha. Etamatthaṃ	660	
PA_atk-s05_08a2:660_3	abhāsayīti etaṃ mama ovādabhūtaṃ atthaṃ abhaṇi. Evaṃ pana maṃ ovadantī na kevalaṃ	660	
PA_atk-s05_08a2:660_4	visāradā eva, atha kho apihā nūna mayipi tava puttakepi apihā asanthavā maññe, kiṃ	660	
PA_atk-s05_08a2:660_5	vā etena parikappanena? Vanatho te na vijjati avijjādiko vanatho tava santāne nattheva,	660	
PA_atk-s05_08a2:660_6	yā maṃ bhavakkhaye niyojesīti adhippāyo.	660	
PA_atk-s05_08a2:661	Idāni “tayā niyojitākāreneva mayā paṭipanna”nti dassento “pariyantakata”nti osānagāthamāha, tassattho suviññeyyova.	66	
PA_atk-s05_08a2:662	Vaḍḍhattheragāthāvaṇṇanā niṭṭhitā.	66	
PA_atk-s05_08a2:663	6. Nadīkassapattheragāthāvaṇṇanā	66	
PA_atk-s05_08a2:664_0	Atthāya vata metiādikā āyasmato nadīkassapattherassa gāthā. Kā uppatti? Ayampi purimabuddhesu	664	
PA_atk-s05_08a2:664_1	katādhikāro tattha tattha bhave vivaṭṭūpanissayaṃ kusalaṃ upacinanto padumuttarassa	664	
PA_atk-s05_08a2:664_2	bhagavato kāle kulagehe nibbattitvā viññutaṃ patto ekadivasaṃ satthāraṃ piṇḍāya carantaṃ	664	
PA_atk-s05_08a2:664_3	disvā pasannamānaso attanā ropitassa ambarukkhassa paṭhamuppannaṃ manosilāvaṇṇaṃ	664	
PA_atk-s05_08a2:664_4	ekaṃ ambaphalaṃ adāsi. So tena puññakammena devamanussesu saṃsaranto imasmiṃ buddhuppāde	664	
PA_atk-s05_08a2:664_5	magadharaṭṭhe brāhmaṇakule uruvelakassapassa bhātā hutvā nibbatto. Vayappatto nissaraṇajjhāsayatāya	664	
PA_atk-s05_08a2:664_6	gharāvāsaṃ anicchanto tāpasapabbajjaṃ pabbajitvā tīhi tāpasasatehi saddhiṃ nerañjarāya	664	
PA_atk-s05_08a2:664_7	nadiyā tīre assamaṃ māpetvā viharati. Nadītīre vasanato hissa kassapagottatāya ca	664	
PA_atk-s05_08a2:664_8	nadīkassapoti samaññā ahosi. Tassa bhagavā saparisassa ehibhikkhubhāvena upasampadaṃ	664	
PA_atk-s05_08a2:664_9	adāsi. Taṃ sabbaṃ khandhake āgatameva. So bhagavato ādittapariyāyadesanāya arahatte	664	
PA_atk-s05_08a2:664_10	patiṭṭhāsi. Tena vuttaṃ apadāne –	6641	
PA_atk-s05_08a2:665	“Padumuttarabuddhassa, lokajeṭṭhassa tādino;	66	
PA_atk-s05_08a2:666	Piṇḍāya vicarantassa, dhārato uttamaṃ yasaṃ.	66	
PA_atk-s05_08a2:667	“Aggaphalaṃ gahetvāna, vippasannena cetasā;	66	
PA_atk-s05_08a2:668	Dakkhiṇeyyassa vīrassa, adāsiṃ satthuno ahaṃ.	66	
PA_atk-s05_08a2:669	“Tena kammena dvipadinda, lokajeṭṭha narāsabha;	66	
PA_atk-s05_08a2:670	Pattomhi acalaṃ ṭhānaṃ, hitvā jayaparājayaṃ.	67	
PA_atk-s05_08a2:671	“Satasahassito kappe, yaṃ dānamadadiṃ tadā;	67	
PA_atk-s05_08a2:672	Duggatiṃ nābhijānāmi, aggadānassidaṃ phalaṃ.	67	
PA_atk-s05_08a2:673	“Kilesā jhāpitā mayhaṃ…pe… kataṃ buddhassa sāsana”nti.	67	
PA_atk-s05_08a2:674	Arahatte pana patiṭṭhito aparabhāge attano paṭipattiṃ paccavekkhitvā diṭṭhisamugghātakittanamukhena aññaṃ byākaronto –	67	
PA_atk-s05_08a2:676	“Atthāya vata me buddho, nadiṃ nerañjaraṃ agā;	67	
PA_atk-s05_08a2:677	Yassāhaṃ dhammaṃ sutvāna, micchādiṭṭhiṃ vivajjayiṃ.	67	
PA_atk-s05_08a2:679	“Yajiṃ uccāvace yaññe, aggihuttaṃ juhiṃ ahaṃ;	67	
PA_atk-s05_08a2:680	Esā suddhīti maññanto, andhabhūto puthujjano.	68	
PA_atk-s05_08a2:682	“Diṭṭhigahanapakkhando, parāmāsena mohito;	68	
PA_atk-s05_08a2:683	Asuddhiṃ maññisaṃ suddhiṃ, andhabhūto aviddasu.	68	
PA_atk-s05_08a2:685	“Micchādiṭṭhi pahīnā me, bhavā sabbe vidālitā;	68	
PA_atk-s05_08a2:686	Juhāmi dakkhiṇeyyaggiṃ, namassāmi tathāgataṃ.	68	
PA_atk-s05_08a2:688	“Mohā sabbe pahīnā me, bhavataṇhā padālitā;	68	
PA_atk-s05_08a2:689	Vikkhīṇo jātisaṃsāro, natthi dāni punabbhavo”ti. –	68	
PA_atk-s05_08a2:690	Imā pañca gāthā abhāsi.	69	
PA_atk-s05_08a2:691_0	Tattha atthāya vata meti mayhaṃ atthāya vata hitāya vata. Buddhoti sabbaññubuddho.	691	
PA_atk-s05_08a2:691_1	Nadiṃ nerañjaraṃ agāti nerañjarāsaṅkhātaṃ nadiṃ agañchi, tassā nadiyā tīre ca mama	691	
PA_atk-s05_08a2:691_2	bhātu uruvelakassapassa assamaṃ upagatoti adhippāyo.	691	
PA_atk-s05_08a2:692_0	Idāni yathāvuttamatthaṃ vivarituṃ “yassāha”ntiādi vuttaṃ. Yassāti yassa buddhassa	692	
PA_atk-s05_08a2:692_1	bhagavato. Dhammaṃ sutvānāti catusaccapaṭisaṃyuttaṃ dhammaṃ sutvā, sotadvārānusārena	692	
PA_atk-s05_08a2:692_2	upalabhitvā. Micchādiṭṭhiṃ vivajjayinti “yaññādīhi suddhi hotī”tiādinayappavattaṃ	692	
PA_atk-s05_08a2:692_3	viparītadassanaṃ pajahiṃ.	692	
PA_atk-s05_08a2:693_0	Micchādiṭṭhiṃ vivajjayinti vuttamevatthaṃ vitthāretvā dassetuṃ “yaji”ntiādimāha.	693	
PA_atk-s05_08a2:693_1	Tattha yajiṃ uccāvace yaññeti pākaṭayaññe somayāgavājapeyyādike nānāvidhe yaññe yajiṃ.	693	
PA_atk-s05_08a2:693_2	Aggihuttaṃ juhiṃ ahanti tesaṃ yaññānaṃ yajanavasena āhutiṃ paggaṇhanto aggiṃ paricariṃ.	693	
PA_atk-s05_08a2:693_3	Esā suddhīti maññantoti esā yaññakiriyā aggipāricariyā suddhihetubhāvato suddhi “evaṃ	693	
PA_atk-s05_08a2:693_4	me saṃsārasuddhi hotī”ti maññamāno. Andhabhūto puthujjanoti paññācakkhuvekallena	693	
PA_atk-s05_08a2:693_5	avijjandhatāya andhabhūto puthujjano hutvā vanagahanapabbatagahanādīni viya duratikkamanaṭṭhena	693	
PA_atk-s05_08a2:693_6	diṭṭhiyeva gahanaṃ diṭṭhigahanaṃ, taṃ pakkhando anupaviṭṭhoti diṭṭhigahanapakkhando.	693	
PA_atk-s05_08a2:693_7	Parāmāsenāti dhammasabhāvaṃ atikkamitvā “idameva sacca”nti parāmasanato parāmāsasaṅkhātena	693	
PA_atk-s05_08a2:693_8	micchābhinivesena. Mohitoti mūḷhabhāvaṃ pāpito. Asuddhiṃ maññisaṃ suddhinti asuddhiṃ	693	
PA_atk-s05_08a2:693_9	maggaṃ “suddhiṃ magga”nti maññisaṃ maññiṃ. Tattha kāraṇamāha “andhabhūto aviddasū”ti.	693	
PA_atk-s05_08a2:693_10	Yasmā avijjāya andhabhūto, tato eva dhammādhammaṃ yuttāyuttañca avidvā, tasmā tathā maññinti attho.	6931	
PA_atk-s05_08a2:694_0	Micchādiṭṭhi pahīnā meti evaṃbhūtassa pana satthu sammukhā catusaccagabbhaṃ dhammakathaṃ	694	
PA_atk-s05_08a2:694_1	sutvā yoniso paṭipajjantassa ariyamaggasammādiṭṭhiyā sabbāpi micchādiṭṭhi samucchedappahānavasena	694	
PA_atk-s05_08a2:694_2	mayhaṃ pahīnā. Bhavāti kāmabhavādayo sabbepi bhavā ariyamaggasatthena vidālitā viddhaṃsitā.	694	
PA_atk-s05_08a2:694_3	Juhāmi dakkhiṇeyyagginti āhavanīyādike aggī chaḍḍetvā sadevakassa lokassa aggadakkhiṇeyyatāya	694	
PA_atk-s05_08a2:694_4	sabbassa ca pāpassa dahanato dakkhiṇeyyaggiṃ sammāsambuddhaṃ juhāmi paricarāmi. Tayidaṃ	694	
PA_atk-s05_08a2:694_5	mayhaṃ dakkhiṇeyyaggiparicaraṇaṃ dadhinavanītamathitasappiādinirapekkhaṃ satthu namassanamevāti	694	
PA_atk-s05_08a2:694_6	āha “namassāmi tathāgata”nti. Atha vā juhāmi dakkhiṇeyyagginti dāyakānaṃ dakkhiṇāya	694	
PA_atk-s05_08a2:694_7	mahapphalabhāvakaraṇena pāpassa ca dahanena dakkhiṇeyyaggibhūtaṃ attānaṃ juhāmi paricarāmi	694	
PA_atk-s05_08a2:694_8	tathā katvā paricarāmi, tathā katvā pariharāmi. Pubbe aggidevaṃ namassāmi, idāni	694	
PA_atk-s05_08a2:694_9	pana namassāmi tathāgatanti.	694	
PA_atk-s05_08a2:695_0	Mohā sabbe pahīnā meti dukkhe aññāṇādibhedā sabbe mohā mayhaṃ pahīnā samucchinnā,	695	
PA_atk-s05_08a2:695_1	tato eva “bhavataṇhā padālitā. Vikkhīṇo jātisaṃsāro, natthi dāni punabbhavo”ti tīsu	695	
PA_atk-s05_08a2:695_2	padesu me-saddo ānetvā yojetabbo.	695	
PA_atk-s05_08a2:696	Nadīkassapattheragāthāvaṇṇanā niṭṭhitā.	69	
PA_atk-s05_08a2:697	7. Gayākassapattheragāthāvaṇṇanā	69	
PA_atk-s05_08a2:698_0	Pāto majjhanhikantiādikā āyasmato gayākassapattherassa gāthā. Kā uppatti? Ayampi	698	
PA_atk-s05_08a2:698_1	purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto	698	
PA_atk-s05_08a2:698_2	ito ekatiṃse kappe sikhissa bhagavato kāle kulagehe nibbattitvā viññutaṃ patto nissaraṇajjhāsayatāya	698	
PA_atk-s05_08a2:698_3	gharāvāsaṃ pahāya tāpasapabbajjaṃ pabbajitvā araññāyatane assamaṃ kāretvā vanamūlaphalāhāro	698	
PA_atk-s05_08a2:698_4	vasati. Tena ca samayena bhagavā eko adutiyo tassa assamasamīpena gacchati. So bhagavantaṃ	698	
PA_atk-s05_08a2:698_5	disvā pasannamānaso upasaṅkamitvā vanditvā ekamantaṃ ṭhito velaṃ oloketvā manoharāni	698	
PA_atk-s05_08a2:698_6	kolaphalāni satthu upanesi. So tena puññakammena devamanussesu saṃsaranto imasmiṃ	698	
PA_atk-s05_08a2:698_7	buddhuppāde brāhmaṇakule nibbattitvā vayappatto nissaraṇajjhāsayatāya gharāvāsaṃ	698	
PA_atk-s05_08a2:698_8	pahāya tāpasapabbajjaṃ pabbajitvā dvīhi tāpasasatehi saddhiṃ gayāyaṃ viharati. Gayāyaṃ	698	
PA_atk-s05_08a2:698_9	vasanato hissa kassapagottatāya ca gayākassapoti samaññā ahosi. So bhagavatā saddhiṃ	698	
PA_atk-s05_08a2:698_10	parisāya ehibhikkhūpasampadaṃ datvā ādittapariyāyadesanāya ovadiyamāno arahatte patiṭṭhāsi.	6981	
PA_atk-s05_08a2:698_11	Tena vuttaṃ apadāne –	6981	
PA_atk-s05_08a2:699	“Ajinena nivatthohaṃ, vākacīradharo tadā;	69	
PA_atk-s05_08a2:700	Khāriyā pūrayitvānaṃ, kolaṃhāsiṃ mamassamaṃ.	70	
PA_atk-s05_08a2:701	“Tamhi kāle sikhī buddho, eko adutiyo ahu;	70	
PA_atk-s05_08a2:702	Mamassamaṃ upagacchi, jānanto sabbakālikaṃ.	70	
PA_atk-s05_08a2:703	“Sakaṃ cittaṃ pasādetvā, vanditvāna ca subbataṃ;	70	
PA_atk-s05_08a2:704	Ubho hatthehi paggayha, kolaṃ buddhassadāsahaṃ.	70	
PA_atk-s05_08a2:705	“Ekatiṃse ito kappe, yaṃ phalamadadiṃ tadā;	70	
PA_atk-s05_08a2:706	Duggatiṃ nābhijānāmi, koladānassidaṃ phalaṃ.	70	
PA_atk-s05_08a2:707	“Kilesā jhāpitā mayhaṃ…pe… kataṃ buddhassa sāsana”nti.	70	
PA_atk-s05_08a2:708	Arahatte pana patiṭṭhito attano paṭipattiṃ paccavekkhitvā pāpapavāhanakittanamukhena aññaṃ byākaronto –	70	
PA_atk-s05_08a2:710	“Pāto majjhanhikaṃ sāyaṃ, tikkhattuṃ divasassahaṃ;	71	
PA_atk-s05_08a2:711	Otariṃ udakaṃ sohaṃ, gayāya gayaphagguyā.	71	
PA_atk-s05_08a2:713	“Yaṃ mayā pakataṃ pāpaṃ, pubbe aññāsu jātisu;	71	
PA_atk-s05_08a2:714	Taṃ dānīdha pavāhemi, evaṃdiṭṭhi pure ahuṃ.	71	
PA_atk-s05_08a2:716	“Sutvā subhāsitaṃ vācaṃ, dhammatthasahitaṃ padaṃ;	71	
PA_atk-s05_08a2:717	Tathaṃ yāthāvakaṃ atthaṃ, yoniso paccavekkhisaṃ.	71	
PA_atk-s05_08a2:719	“Ninhātasabbapāpomhi, nimmalo payato suci;	71	
PA_atk-s05_08a2:720	Suddho suddhassa dāyādo, putto buddhassa oraso.	72	
PA_atk-s05_08a2:722	“Ogayhaṭṭhaṅgikaṃ sotaṃ, sabbapāpaṃ pavāhayiṃ;	72	
PA_atk-s05_08a2:723	Tisso vijjā ajjhagamiṃ, kataṃ buddhassa sāsana”nti. –	72	
PA_atk-s05_08a2:724	Imā pañca gāthā abhāsi.	72	
PA_atk-s05_08a2:725_0	Tattha paṭhamagāthāya tāva ayaṃ saṅkhepattho – pāto sūriyuggamanavelāyaṃ, majjhanhikaṃ	725	
PA_atk-s05_08a2:725_1	majjhanhavelāyaṃ, sāyaṃ sāyanhavelāyanti divasassa tikkhattuṃ tayo vāre ahaṃ udakaṃ	725	
PA_atk-s05_08a2:725_2	otariṃ ogāhiṃ. Otaranto ca sohaṃ na yattha katthaci yadā vā tadā vā otariṃ, atha	725	
PA_atk-s05_08a2:725_3	kho gayāya mahājanassa “pāpapavāhana”nti abhisammate gayātitthe, gayaphagguyā gayāphaggunāmake	725	
PA_atk-s05_08a2:725_4	phaggunīmāsassa uttaraphaggunīnakkhatte anusaṃvaccharaṃ udakorohanamanuyutto ahosinti.	725	
PA_atk-s05_08a2:726_0	Idāni tadā yenādhippāyena udakorohanamanuyuttaṃ, taṃ dassetuṃ “yaṃ mayā”ti gāthamāha.	726	
PA_atk-s05_08a2:726_1	Tassattho – “yaṃ mayā pubbe ito aññāsu jātīsu pāpakammaṃ upacitaṃ. Taṃ idāni idha	726	
PA_atk-s05_08a2:726_2	gayātitthe imissā ca gayāphagguyā iminā udakorohanena pavāhemi apanemi vikkhālemī”ti.	726	
PA_atk-s05_08a2:726_3	Pure satthu sāsanupagamanato pubbe evaṃdiṭṭhi evarūpaviparītadassano ahuṃ ahosiṃ.	726	
PA_atk-s05_08a2:727_0	Dhammatthasahitaṃ padanti vibhattialopena niddeso. Dhammena ca atthena ca sahitakoṭṭhāsaṃ,	727	
PA_atk-s05_08a2:727_1	ādito majjhato pariyosānato ca dhammūpasaṃhitaṃ atthūpasaṃhitaṃ suṭṭhu ekantena niyyānikaṃ	727	
PA_atk-s05_08a2:727_2	katvā bhāsitaṃ vācaṃ sammāsambuddhavacanaṃ sutvā tena pakāsitaṃ paramatthabhāvena	727	
PA_atk-s05_08a2:727_3	tacchabhāvato tathaṃ yathārahaṃ pavattinivattiupāyabhāve byabhicārābhāvato yāthāvakaṃ	727	
PA_atk-s05_08a2:727_4	dukkhādiatthaṃ yoniso upāyena pariññeyyādibhāvena paccavekkhisaṃ “dukkhaṃ pariññeyyaṃ,	727	
PA_atk-s05_08a2:727_5	samudayo pahātabbo, nirodho sacchikātabbo, maggo bhāvetabbo”ti patiavekkhiṃ, ñāṇacakkhunā	727	
PA_atk-s05_08a2:727_6	passiṃ paṭivijjhinti attho.	727	
PA_atk-s05_08a2:728_0	Ninhātasabbapāpomhīti evaṃ paṭividdhasaccattā eva ariyamaggajalena vikkhālitasabbapāpo	728	
PA_atk-s05_08a2:728_1	amhi. Tato eva rāgamalādīnaṃ abhāvena nimmalattā nimmalo. Tato eva parisuddhakāyasamācāratāya	728	
PA_atk-s05_08a2:728_2	parisuddhavacīsamācāratāya parisuddhamanosamācāratāya payato suci suddho. Savāsanasabbakilesamalavisuddhiyā	728	
PA_atk-s05_08a2:728_3	suddhassa buddhassa bhagavato lokuttaradhammadāyassa ādiyanato dāyādo. Tasseva desanāñāṇasamuṭṭhānaurovāyāmajanitābhijātitāya	728	
PA_atk-s05_08a2:728_4	oraso putto amhīti yojanā.	728	
PA_atk-s05_08a2:729_0	Punapi attano paramatthato nhātakabhāvameva vibhāvetuṃ “ogayhā”ti osānagāthamāha.	729	
PA_atk-s05_08a2:729_1	Tattha ogayhāti ogāhetvā anupavisitvā. Aṭṭhaṅgikaṃ sotanti sammādiṭṭhiādīhi aṭṭhaṅgasamodhānabhūtaṃ	729	
PA_atk-s05_08a2:729_2	maggasotaṃ. Sabbapāpaṃ pavāhayinti anavasesaṃ pāpamalaṃ pakkhālesiṃ, ariyamaggajalapavāhanena	729	
PA_atk-s05_08a2:729_3	paramatthanhātako ahosiṃ. Tato eva tisso vijjā ajjhagamiṃ, kataṃ buddhassa sāsananti vuttatthameva.	729	
PA_atk-s05_08a2:730	Gayākassapattheragāthāvaṇṇanā niṭṭhitā.	73	
PA_atk-s05_08a2:731	8. Vakkalittheragāthāvaṇṇanā	73	
PA_atk-s05_08a2:732_0	Vātarogābhinītotiādikā āyasmato vakkalittherassa gāthā. Kā uppatti? Ayampi purimabuddhesu	732	
PA_atk-s05_08a2:732_1	katādhikāro tattha tattha bhave puññāni upacinanto padumuttarassa bhagavato kāle	732	
PA_atk-s05_08a2:732_2	haṃsavatīnagare kulagehe nibbattitvā viññutaṃ patto satthu santikaṃ gacchantehi upāsakehi	732	
PA_atk-s05_08a2:732_3	saddhiṃ vihāraṃ gantvā parisapariyante ṭhito dhammaṃ suṇanto satthāraṃ ekaṃ bhikkhuṃ	732	
PA_atk-s05_08a2:732_4	saddhādhimuttānaṃ aggaṭṭhāne ṭhapentaṃ disvā sayampi taṃ ṭhānaṃ patthento sattāhaṃ	732	
PA_atk-s05_08a2:732_5	mahādānaṃ datvā paṇidhānaṃ akāsi. Satthā tassa anantarāyataṃ disvā byākari.	732	
PA_atk-s05_08a2:733_0	Sopi yāvajīvaṃ kusalaṃ katvā devamanussesu saṃsaranto amhākaṃ satthu kāle sāvatthiyaṃ	733	
PA_atk-s05_08a2:733_1	brāhmaṇakule nibbatti, vakkalītissa nāmaṃ akaṃsu. So vuddhippatto tayo vede uggaṇhitvā	733	
PA_atk-s05_08a2:733_2	brāhmaṇasippesu nipphattiṃ gato satthāraṃ disvā rūpakāyassa sampattidassanena atitto	733	
PA_atk-s05_08a2:733_3	satthārā saddhiṃyeva vicarati. “Agāramajjhe vasanto niccakālaṃ satthāraṃ daṭṭhuṃ	733	
PA_atk-s05_08a2:733_4	na labhissāmī”ti satthu santike pabbajitvā ṭhapetvā bhojanavelaṃ sarīrakiccakālañca	733	
PA_atk-s05_08a2:733_5	sesakāle yattha ṭhitena sakkā dasabalaṃ passituṃ, tattha ṭhito aññaṃ kiccaṃ pahāya	733	
PA_atk-s05_08a2:733_6	bhagavantaṃ olokentova viharati. Satthā tassa ñāṇaparipākaṃ āgamento bahukālaṃ tasmiṃ	733	
PA_atk-s05_08a2:733_7	rūpadassaneneva vicarante kiñci avatvā punekadivasaṃ “kiṃ te, vakkali, iminā pūtikāyena	733	
PA_atk-s05_08a2:733_8	diṭṭhena? Yo kho, vakkali, dhammaṃ passati, so maṃ passati. Yo maṃ passati, so dhammaṃ	733	
PA_atk-s05_08a2:733_9	passati. Dhammañhi, vakkali, passanto maṃ passati, maṃ passanto dhammaṃ passatī”ti āha.	733	
PA_atk-s05_08a2:734_0	Satthari evaṃ vadantepi thero satthu dassanaṃ pahāya aññattha gantuṃ na sakkoti.	734	
PA_atk-s05_08a2:734_1	Tato satthā “nāyaṃ bhikkhu saṃvegaṃ alabhitvā bujjhissatī”ti vassūpanāyikadivase	734	
PA_atk-s05_08a2:734_2	“apehi, vakkalī”ti theraṃ paṇāmesi. So satthārā paṇāmito sammukhe ṭhātuṃ asakkonto	734	
PA_atk-s05_08a2:734_3	“kiṃ mayhaṃ jīvitena, yohaṃ satthāraṃ daṭṭhuṃ na labhāmī”ti gijjhakūṭapabbate papātaṭṭhānaṃ	734	
PA_atk-s05_08a2:734_4	abhiruhi. Satthā tassa taṃ pavattiṃ ñatvā “ayaṃ bhikkhu mama santikā assāsaṃ alabhanto	734	
PA_atk-s05_08a2:734_5	maggaphalānaṃ upanissayaṃ nāseyyā”ti attānaṃ dassetuṃ obhāsaṃ vissajjento –	734	
PA_atk-s05_08a2:735	“Pāmojjabahulo bhikkhu, pasanno buddhasāsane;	73	
PA_atk-s05_08a2:736	Adhigacche padaṃ santaṃ, saṅkhārūpasamaṃ sukha”nti. –	73	
PA_atk-s05_08a2:737_0	Gāthaṃ vatvā “ehi, vakkalī”ti hatthaṃ pasāresi. Thero “dasabalo me diṭṭho, ‘ehī’ti	737	
PA_atk-s05_08a2:737_1	avhānampi laddha”nti balavapītisomanassaṃ uppādetvā “kuto āgacchāmī”ti attano gamanabhāvaṃ	737	
PA_atk-s05_08a2:737_2	ajānitvā satthu sammukhe ākāse pakkhandanto paṭhamapādena pabbate ṭhitoyeva satthārā	737	
PA_atk-s05_08a2:737_3	vuttagāthaṃ āvajjento ākāseyeva pītiṃ vikkhambhetvā saha paṭisambhidāhi arahattaṃ	737	
PA_atk-s05_08a2:737_4	pāpuṇīti aṅguttaraṭṭhakathāyaṃ dhammapadavaṇṇanāyañca āgataṃ.	737	
PA_atk-s05_08a2:738_0	Idha pana evaṃ vadanti – “kiṃ te, vakkalī”tiādinā satthārā ovadito gijjhakūṭe viharanto	738	
PA_atk-s05_08a2:738_1	vipassanaṃ paṭṭhapesi, tassa saddhāya balavabhāvato eva vipassanā vīthiṃ na otarati,	738	
PA_atk-s05_08a2:738_2	bhagavā taṃ ñatvā kammaṭṭhānaṃ sodhetvā adāsi. Puna vipassanaṃ matthakaṃ pāpetuṃ	738	
PA_atk-s05_08a2:738_3	nāsakkhiyeva, athassa āhāravekallena vātābādho uppajji, taṃ vātābādhena pīḷiyamānaṃ	738	
PA_atk-s05_08a2:738_4	ñatvā bhagavā tattha gantvā pucchanto –	738	
PA_atk-s05_08a2:740	“Vātarogābhinīto tvaṃ, viharaṃ kānane vane;	74	
PA_atk-s05_08a2:741	Paviddhagocare lūkhe, kathaṃ bhikkhu karissasī”ti. –	74	
PA_atk-s05_08a2:742	Āha. Taṃ sutvā thero –	74	
PA_atk-s05_08a2:744	“Pītisukhena vipulena, pharamāno samussayaṃ;	74	
PA_atk-s05_08a2:745	Lūkhampi abhisambhonto, viharissāmi kānane.	74	
PA_atk-s05_08a2:747	“Bhāvento satipaṭṭhāne, indriyāni balāni ca;	74	
PA_atk-s05_08a2:748	Bojjhaṅgāni ca bhāvento, viharissāmi kānane.	74	
PA_atk-s05_08a2:750	“Āraddhavīriye pahitatte, niccaṃ daḷhaparakkame;	75	
PA_atk-s05_08a2:751	Samagge sahite disvā, viharissāmi kānane.	75	
PA_atk-s05_08a2:753	“Anussaranto sambuddhaṃ, aggaṃ dantaṃ samāhitaṃ;	75	
PA_atk-s05_08a2:754	Atandito rattindivaṃ, viharissāmi kānane”ti. –	75	
PA_atk-s05_08a2:755	Catasso gāthā abhāsi.	75	
PA_atk-s05_08a2:756_0	Tattha vātarogābhinītoti vātābādhena aseribhāvaṃ upanīto, vātabyādhinā abhibhūto.	756	
PA_atk-s05_08a2:756_1	Tvanti theraṃ ālapati. Viharanti tena iriyāpathavihārena viharanto. Kānane vaneti	756	
PA_atk-s05_08a2:756_2	kānanabhūte vane, mahāaraññeti attho. Paviddhagocareti vissaṭṭhagocare dullabhapaccaye.	756	
PA_atk-s05_08a2:756_3	Vātarogassa sappāyānaṃ sappiādibhesajjānaṃ abhāvena pharusabhūmibhāgatāya ca lūkhe	756	
PA_atk-s05_08a2:756_4	lūkhaṭṭhāne. Kathaṃ bhikkhu karissasīti bhikkhu tvaṃ kathaṃ viharissasīti bhagavā pucchi.	756	
PA_atk-s05_08a2:757_0	Taṃ sutvā thero nirāmisapītisomanassādinā attano sukhavihāraṃ pakāsento “pītisukhenā”tiādimāha.	757	
PA_atk-s05_08a2:757_1	Tattha pītisukhenāti ubbegalakkhaṇāya pharaṇalakkhaṇāya ca pītiyā taṃsampayuttasukhena	757	
PA_atk-s05_08a2:757_2	ca. Tenāha “vipulenā”ti uḷārenāti attho. Pharamāno samussayanti yathāvuttapītisukhasamuṭṭhitehi	757	
PA_atk-s05_08a2:757_3	paṇītehi rūpehi sakalaṃ kāyaṃ pharāpento nirantaraṃ phuṭaṃ karonto. Lūkhampi abhisambhontoti	757	
PA_atk-s05_08a2:757_4	araññāvāsajanitaṃ sallekhavuttihetukaṃ dussahampi paccayalūkhaṃ abhibhavanto adhivāsento.	757	
PA_atk-s05_08a2:757_5	Viharissāmi kānaneti jhānasukhena vipassanāsukhena ca araññāyatane viharissāmīti	757	
PA_atk-s05_08a2:757_6	attho. Tenāha – “sukhañca kāyena paṭisaṃvedesi”nti.	757	
PA_atk-s05_08a2:758	“Yato yato sammasati, khandhānaṃ udayabbayaṃ;	75	
PA_atk-s05_08a2:759	Labhatī pītipāmojjaṃ, amataṃ taṃ vijānata”nti ca. ;	75	
PA_atk-s05_08a2:760_0	Bhāvento satipaṭṭhāneti maggapariyāpanne kāyānupassanādike cattāro satipaṭṭhāne uppādento	760	
PA_atk-s05_08a2:760_1	vaḍḍhento ca. Indriyānīti maggapariyāpannāni eva saddhādīni pañcindriyāni. Balānīti	760	
PA_atk-s05_08a2:760_2	tathā saddhādīni pañca balāni. Bojjhaṅgānīti tathā satisambojjhaṅgādīni satta bojjhaṅgāni.	760	
PA_atk-s05_08a2:760_3	Ca-saddena sammappadhānaiddhipādamaggaṅgāni saṅgaṇhāti. Tadavinābhāvato hi taggahaṇeneva	760	
PA_atk-s05_08a2:760_4	tesaṃ gahaṇaṃ hoti. Viharissāmīti yathāvutte bodhipakkhiyadhamme bhāvento maggasukhena	760	
PA_atk-s05_08a2:760_5	tadadhigamasiddhena phalasukhena nibbānasukhena ca viharissāmi.	760	
PA_atk-s05_08a2:761_0	Āraddhavīriyeti catubbidhasammappadhānavasena paggahitavīriye. Pahitatteti nibbānaṃ	761	
PA_atk-s05_08a2:761_1	patipesitacitte. Niccaṃ daḷhaparakkameti sabbakālaṃ asithilavīriye. Avivādavasena	761	
PA_atk-s05_08a2:761_2	kāyasāmaggidānavasena ca samagge. Diṭṭhisīlasāmaññena sahite sabrahmacārī disvā.	761	
PA_atk-s05_08a2:761_3	Etena kalyāṇamittasampattiṃ dasseti.	761	
PA_atk-s05_08a2:762_0	Anussaranto sambuddhanti sammā sāmaṃ sabbadhammānaṃ buddhattā sammāsambuddhaṃ sabbasattuttamatāya,	762	
PA_atk-s05_08a2:762_1	aggaṃ uttamena damathena dantaṃ, anuttarasamādhinā samāhitaṃ atandito analaso hutvā,	762	
PA_atk-s05_08a2:762_2	rattindivaṃ sabbakālaṃ “itipi so bhagavā araha”ntiādinā anussaranto viharissāmi.	762	
PA_atk-s05_08a2:762_3	Etena buddhānussatibhāvanāya yuttākāradassanena sabbattha kammaṭṭhānānuyogamāha,	762	
PA_atk-s05_08a2:762_4	purimena pārihāriyakammaṭṭhānānuyogaṃ.	762	
PA_atk-s05_08a2:763	Evaṃ pana vatvā thero vipassanaṃ ussukkāpetvā arahattaṃ pāpuṇi. Tena vuttaṃ apadāne –	76	
PA_atk-s05_08a2:764	“Ito satasahassamhi, kappe uppajji nāyako;	76	
PA_atk-s05_08a2:765	Anomanāmo amito, nāmena padumuttaro.	76	
PA_atk-s05_08a2:766	“Padumākāravadano, padumāmalasucchavī;	76	
PA_atk-s05_08a2:767	Lokenānupalittova, toyena padumaṃ yathā.	76	
PA_atk-s05_08a2:768	“Vīro padumapattakkho, kanto ca padumaṃ yathā;	76	
PA_atk-s05_08a2:769	Padumuttaragandhova, tasmā so padumuttaro.	76	
PA_atk-s05_08a2:770	“Lokajeṭṭho ca nimmāno, andhānaṃ nayanūpamo;	77	
PA_atk-s05_08a2:771	Santaveso guṇanidhi, karuṇāmatisāgaro.	77	
PA_atk-s05_08a2:772	“Sa kadāci mahāvīro, brahmāsurasuraccito;	77	
PA_atk-s05_08a2:773	Sadevamanujākiṇṇe, janamajjhe jinuttamo.	77	
PA_atk-s05_08a2:774	“Vadanena sugandhena, madhurena rutena ca;	77	
PA_atk-s05_08a2:775	Rañjayaṃ parisaṃ sabbaṃ, santhavī sāvakaṃ sakaṃ.	77	
PA_atk-s05_08a2:776	“Saddhādhimutto sumati, mama dassanalālaso;	77	
PA_atk-s05_08a2:777	Natthi etādiso añño, yathāyaṃ bhikkhu vakkali.	77	
PA_atk-s05_08a2:778	“Tadāhaṃ haṃsavatiyaṃ, nagare brāhmaṇatrajo;	77	
PA_atk-s05_08a2:779	Hutvā sutvā ca taṃ vākyaṃ, taṃ ṭhānamabhirocayiṃ.	77	
PA_atk-s05_08a2:780	“Sasāvakaṃ taṃ vimalaṃ, nimantetvā tathāgataṃ;	78	
PA_atk-s05_08a2:781	Sattāhaṃ bhojayitvāna, dussehacchādayiṃ tadā.	78	
PA_atk-s05_08a2:782	“Nipacca sirasā tassa, anantaguṇasāgare;	78	
PA_atk-s05_08a2:783	Nimuggo pītisampuṇṇo, idaṃ vacanamabraviṃ.	78	
PA_atk-s05_08a2:784	“Yo so tayā santhavito, ito sattamake muni;	78	
PA_atk-s05_08a2:785	Bhikkhu saddhāvataṃ aggo, tādiso homahaṃ mune.	78	
PA_atk-s05_08a2:786	“Evaṃ vutte mahāvīro, anāvaraṇadassano;	78	
PA_atk-s05_08a2:787	Imaṃ vākyaṃ udīresi, parisāya mahāmuni.	78	
PA_atk-s05_08a2:788	“Passathetaṃ māṇavakaṃ, pītamaṭṭhanivāsanaṃ;	78	
PA_atk-s05_08a2:789	Hemayaññopacitaṅgaṃ, jananettamanoharaṃ.	78	
PA_atk-s05_08a2:790	“Eso anāgataddhāne, gotamassa mahesino;	79	
PA_atk-s05_08a2:791	Aggo saddhādhimuttānaṃ, sāvakoyaṃ bhavissati.	79	
PA_atk-s05_08a2:792	“Devabhūto manusso vā, sabbasantāpavajjito;	79	
PA_atk-s05_08a2:793	Sabbabhogaparibyūḷho, sukhito saṃsarissati.	79	
PA_atk-s05_08a2:794	“Satasahassito kappe, okkākakulasambhavo;	79	
PA_atk-s05_08a2:795	Gotamo nāma gottena, satthā loke bhavissati.	79	
PA_atk-s05_08a2:796	“Tassa dhammesu dāyādo, oraso dhammanimmito;	79	
PA_atk-s05_08a2:797	Vakkali nāma nāmena, hessati satthu sāvako.	79	
PA_atk-s05_08a2:798	“Tena kammavisesena, cetanāpaṇidhīhi ca;	79	
PA_atk-s05_08a2:799	Jahitvā mānusaṃ dehaṃ, tāvatiṃsamagacchahaṃ.	79	
PA_atk-s05_08a2:800	“Sabbattha sukhito hutvā, saṃsaranto bhavābhave;	80	
PA_atk-s05_08a2:801	Sāvatthiyaṃ pure jāto, kule aññatare ahaṃ.	80	
PA_atk-s05_08a2:802	“Nonītasukhumālaṃ maṃ, jātapallavakomalaṃ;	80	
PA_atk-s05_08a2:803	Mandaṃ uttānasayanaṃ, pisācabhayatajjitā.	80	
PA_atk-s05_08a2:804	“Pādamūle mahesissa, sāyesuṃ dīnamānasā;	80	
PA_atk-s05_08a2:805	Imaṃ dadāma te nātha, saraṇaṃ hohi nāyaka.	80	
PA_atk-s05_08a2:806	“Tadā paṭiggahi so maṃ, bhītānaṃ saraṇo muni;	80	
PA_atk-s05_08a2:807	Jālinā cakkaṅkitena, mudukomalapāṇinā.	80	
PA_atk-s05_08a2:808	“Tadā pabhuti tenāhaṃ, arakkheyyena rakkhito;	80	
PA_atk-s05_08a2:809	Sabbaveravinimutto, sukhena parivuddhito.	80	
PA_atk-s05_08a2:810	“Sugatena vinā bhūto, ukkaṇṭhāmi muhuttakaṃ;	81	
PA_atk-s05_08a2:811	Jātiyā sattavassohaṃ, pabbajiṃ anagāriyaṃ.	81	
PA_atk-s05_08a2:812	“Sabbapāramisambhūtaṃ, nīlakkhinayanaṃ varaṃ;	81	
PA_atk-s05_08a2:813	Rūpaṃ sabbasubhākiṇṇaṃ, atitto viharāmahaṃ.	81	
PA_atk-s05_08a2:814	“Buddharūparatiṃ ñatvā, tadā ovadi maṃ jino;	81	
PA_atk-s05_08a2:815	Alaṃ vakkali kiṃ rūpe, ramase bālanandite.	81	
PA_atk-s05_08a2:816	“Yo hi passati saddhammaṃ, so maṃ passati paṇḍito;	81	
PA_atk-s05_08a2:817	Apassamāno saddhammaṃ, maṃ passampi na passati.	81	
PA_atk-s05_08a2:818	“Anantādīnavo kāyo, visarukkhasamūpamo;	81	
PA_atk-s05_08a2:819	Āvāso sabbarogānaṃ, puñjo dukkhassa kevalo.	81	
PA_atk-s05_08a2:820	“Nibbindiya tato rūpe, khandhānaṃ udayabbayaṃ;	82	
PA_atk-s05_08a2:821	Passa upakkilesānaṃ, sukhenantaṃ gamissasi.	82	
PA_atk-s05_08a2:822	“Evaṃ tenānusiṭṭhohaṃ, nāyakena hitesinā;	82	
PA_atk-s05_08a2:823	Gijjhakūṭaṃ samāruyha, jhāyāmi girikandare.	82	
PA_atk-s05_08a2:824	“Ṭhito pabbatapādamhi, assāsayi mahāmuni;	82	
PA_atk-s05_08a2:825	Vakkalīti jino vācaṃ, taṃ sutvā mudito ahaṃ.	82	
PA_atk-s05_08a2:826	“Pakkhandiṃ selapabbhāre, anekasataporise;	82	
PA_atk-s05_08a2:827	Tadā buddhānubhāvena, sukheneva mahiṃ gato.	82	
PA_atk-s05_08a2:828	“Punopi dhammaṃ deseti, khandhānaṃ udayabbayaṃ;	82	
PA_atk-s05_08a2:829	Tamahaṃ dhammamaññāya, arahattamapāpuṇiṃ.	82	
PA_atk-s05_08a2:830	“Sumahāparisamajjhe, tadā maṃ caraṇantago;	83	
PA_atk-s05_08a2:831	Aggaṃ saddhādhimuttānaṃ, paññapesi mahāmati.	83	
PA_atk-s05_08a2:832	“Satasahassito kappe, yaṃ kammamakariṃ tadā;	83	
PA_atk-s05_08a2:833	Duggatiṃ nābhijānāmi, buddhapūjāyidaṃ phalaṃ.	83	
PA_atk-s05_08a2:834	“Kilesā jhāpitā mayhaṃ…pe… kataṃ buddhassa sāsana”nti.	83	
PA_atk-s05_08a2:835	Arahattaṃ pana patvā aññaṃ byākarontopi thero imā eva gāthā abhāsi. Atha naṃ satthā bhikkhusaṅghamajjhe nisinno saddhādhimuttānaṃ aggaṭṭhāne ṭhapesīti.	83	
PA_atk-s05_08a2:836	Vakkalittheragāthāvaṇṇanā niṭṭhitā.	83	
PA_atk-s05_08a2:837	9. Vijitasenattheragāthāvaṇṇanā	83	
PA_atk-s05_08a2:838_0	Olaggessāmītiādikā āyasmato vijitasenattherassa gāthā. Kā uppatti? Ayampi purimabuddhesu	838	
PA_atk-s05_08a2:838_1	katādhikāro tattha tattha bhave vivaṭṭūpanissayaṃ kusalaṃ upacinanto atthadassissa	838	
PA_atk-s05_08a2:838_2	bhagavato kāle kulagehe nibbattitvā viññutaṃ patto gharāvāsaṃ pahāya isipabbajjaṃ	838	
PA_atk-s05_08a2:838_3	pabbajitvā araññe viharanto ākāsena gacchantaṃ bhagavantaṃ disvā pasannamānaso pasannākāraṃ	838	
PA_atk-s05_08a2:838_4	dassento añjaliṃ paggayha aṭṭhāsi. Satthā tassa ajjhāsayaṃ ñatvā ākāsato otari. So	838	
PA_atk-s05_08a2:838_5	bhagavato manoharāni madhurāni phalāni upanesi, paṭiggahesi bhagavā anukampaṃ upādāya.	838	
PA_atk-s05_08a2:838_6	So tena puññakammena devamanussesu saṃsaranto imasmiṃ buddhuppāde kosalaraṭṭhe hatthācariyakule	838	
PA_atk-s05_08a2:838_7	nibbattitvā vijitasenoti laddhanāmo viññutaṃ pāpuṇi. Tassa mātulā seno ca upaseno	838	
PA_atk-s05_08a2:838_8	cāti dve hatthācariyā satthu santike dhammaṃ sutvā paṭiladdhasaddhā pabbajitvā vāsadhuraṃ	838	
PA_atk-s05_08a2:838_9	pūrentā arahattaṃ pāpuṇiṃsu. Vijitasenopi hatthisippe nipphattiṃ gato nissaraṇajjhāsayatāya	838	
PA_atk-s05_08a2:838_10	gharāvāse alaggamānaso satthu yamakapāṭihāriyaṃ disvā paṭiladdhasaddho mātulattherānaṃ	8381	
PA_atk-s05_08a2:838_11	santike pabbajitvā tesaṃ ovādānusāsaniyā vipassanāya kammaṃ karonto vipassanāvīthiṃ	8381	
PA_atk-s05_08a2:838_12	laṅghitvā bahiddhā nānārammaṇe vidhāvantaṃ attano cittaṃ ovadanto –	8381	
PA_atk-s05_08a2:840	“Olaggessāmi te citta, āṇidvāreva hatthinaṃ;	84	
PA_atk-s05_08a2:841	Na taṃ pāpe niyojessaṃ, kāmajālaṃ sarīrajaṃ.	84	
PA_atk-s05_08a2:843	“Tvaṃ olaggo na gacchasi, dvāravivaraṃ gajova alabhanto;	84	
PA_atk-s05_08a2:844	Na ca cittakali punappunaṃ, pasakka pāparato carissasi.	84	
PA_atk-s05_08a2:846	“Yathā kuñjaraṃ adantaṃ, navaggahamaṅkusaggaho;	84	
PA_atk-s05_08a2:847	Balavā āvatteti akāmaṃ, evaṃ āvattayissaṃ taṃ.	84	
PA_atk-s05_08a2:849	“Yathā varahayadamakusalo, sārathipavaro dameti ājaññaṃ;	84	
PA_atk-s05_08a2:850	Evaṃ damayissaṃ taṃ, patiṭṭhito pañcasu balesu.	85	
PA_atk-s05_08a2:852	“Satiyā taṃ nibandhissaṃ, payutto te damessāmi;	85	
PA_atk-s05_08a2:853	Vīriyadhuraniggahito, na yito dūraṃ gamissase cittā”ti. –	85	
PA_atk-s05_08a2:854	Gāthā abhāsi.	85	
PA_atk-s05_08a2:855_0	Tattha olaggessāmīti saṃvarissāmi nivāressāmi. Teti taṃ. Upayogatthe hi idaṃ sāmivacanaṃ.	855	
PA_atk-s05_08a2:855_1	Te gamananti vā vacanaseso. Hatthinanti ca hatthinti attho. Cittāti attano cittaṃ	855	
PA_atk-s05_08a2:855_2	ālapati. Yathā taṃ vāretukāmo, taṃ dassento “āṇidvāreva hatthina”nti āha. Āṇidvāraṃ	855	
PA_atk-s05_08a2:855_3	nāma pākārabaddhassa nagarassa khuddakadvāraṃ, yaṃ ghaṭikāchidde āṇimhi pakkhitte	855	
PA_atk-s05_08a2:855_4	yantena vinā abbhantare ṭhitehipi vivarituṃ na sakkā. Yena manussagavassamahiṃsādayo	855	
PA_atk-s05_08a2:855_5	na niggantuṃ sakkā. Nagarato bahi niggantukāmampi hatthiṃ yato palobhetvā hatthācariyo	855	
PA_atk-s05_08a2:855_6	gamanaṃ nivāresi. Atha vā āṇidvāraṃ nāma palighadvāraṃ. Tattha hi tiriyaṃ palighaṃ	855	
PA_atk-s05_08a2:855_7	ṭhapetvā rukkhasūcisaṅkhātaṃ āṇiṃ palighasīse āvuṇanti. Pāpeti rūpādīsu uppajjanakaabhijjhādipāpadhamme	855	
PA_atk-s05_08a2:855_8	taṃ na niyojessaṃ na niyojissāmi. Kāmajālāti kāmassa jālabhūtaṃ. Yathā hi macchabandhamigaluddānaṃ	855	
PA_atk-s05_08a2:855_9	jālaṃ nāma macchādīnaṃ tesaṃ yathākāmakārasādhanaṃ, evaṃ ayonisomanasikārānupātitaṃ	855	
PA_atk-s05_08a2:855_10	cittaṃ mārassa kāmakārasādhanaṃ. Tena hi so satte anatthesu pāteti. Sarīrajāti sarīresu	8551	
PA_atk-s05_08a2:855_11	uppajjanaka. Pañcavokārabhave hi cittaṃ rūpapaṭibaddhavuttitāya “sarīraja”nti vuccati.	8551	
PA_atk-s05_08a2:856_0	Tvaṃ olaggo na gacchasīti tvaṃ, cittakali, mayā satipaññāpatodaaṅkusehi vārito na	856	
PA_atk-s05_08a2:856_1	dāni yathāruciṃ gamissasi, ayonisomanasikāravasena yathākāmaṃ vattituṃ na labhissasi.	856	
PA_atk-s05_08a2:856_2	Yathā kiṃ? Dvāravivaraṃ gajova alabhanto nagarato gajanirodhato vā niggamanāya dvāravivarakaṃ	856	
PA_atk-s05_08a2:856_3	alabhamāno hatthī viya. Cittakalīti cittakāḷakaṇṇi. Punappunanti aparāparaṃ. Pasakkāti	856	
PA_atk-s05_08a2:856_4	saraṇasampassāsavasena. Pāparatoti pāpakammanirato pubbe viya idāni na carissasi	856	
PA_atk-s05_08a2:856_5	tathā carituṃ na dassāmīti attho.	856	
PA_atk-s05_08a2:857_0	Adantanti adamitaṃ hatthisikkhaṃ asikkhitaṃ. Navaggahanti aciragahitaṃ. Aṅkusaggahoti	857	
PA_atk-s05_08a2:857_1	hatthācariyo. Balavāti kāyabalena ñāṇabalena ca balavā. Āvatteti akāmanti anicchantameva	857	
PA_atk-s05_08a2:857_2	nisedhanato nivatteti. Evaṃ āvattayissanti yathā yathāvuttaṃ hatthiṃ hatthācariyo,	857	
PA_atk-s05_08a2:857_3	evaṃ taṃ cittaṃ cittakaliṃ duccaritanisedhanato nivattayissāmi.	857	
PA_atk-s05_08a2:858_0	Varahayadamakusaloti uttamānaṃ assadammānaṃ damane kusalo. Tato eva sārathipavaro	858	
PA_atk-s05_08a2:858_1	assadammasārathīsu visiṭṭho dameti ājaññaṃ ājānīyaṃ assadammaṃ desakālānurūpaṃ saṇhapharusehi	858	
PA_atk-s05_08a2:858_2	dameti vineti nibbisevanaṃ karoti. Patiṭṭhito pañcasu balesūti saddhādīsu pañcasu	858	
PA_atk-s05_08a2:858_3	balesu patiṭṭhito hutvā assaddhiyādinisedhanato taṃ damayissaṃ damessāmīti attho.	858	
PA_atk-s05_08a2:859_0	Satiyā taṃ nibandhissanti gocarajjhattato bahi gantuṃ adento satiyottena kammaṭṭhānathambhe,	859	
PA_atk-s05_08a2:859_1	cittakali, taṃ nibandhissāmi niyamessāmi. Payutto te damessāmīti tattha nibandhanto	859	
PA_atk-s05_08a2:859_2	eva yuttappayutto hutvā te damessāmi, saṃkilesamalato taṃ visodhessāmi. Vīriyadhuraniggahitoti	859	
PA_atk-s05_08a2:859_3	yathāvutto chekena susārathinā yuge yojito yuganiggahito yugantaragato taṃ nātikkamati,	859	
PA_atk-s05_08a2:859_4	evaṃ tvampi citta, mama vīriyadhure niggahito sakkaccakāritāya sātaccakāritāya aññathā	859	
PA_atk-s05_08a2:859_5	vattituṃ alabhanto ito gocarajjhattato dūraṃ bahi na gamissasi. Bhāvanānuyuttassa	859	
PA_atk-s05_08a2:859_6	hi kammaṭṭhānato aññaṃ āsannampi lakkhaṇato dūramevāti evaṃ thero imāhi gāthāhi attano	859	
PA_atk-s05_08a2:859_7	cittaṃ niggaṇhantova vipassanaṃ vaḍḍhetvā arahattaṃ pāpuṇi. Tena vuttaṃ apadāne –	859	
PA_atk-s05_08a2:860	“Suvaṇṇavaṇṇaṃ sambuddhaṃ, dvattiṃsavaralakkhaṇaṃ;	86	
PA_atk-s05_08a2:861	Vipinaggena gacchantaṃ, sālarājaṃva phullitaṃ.	86	
PA_atk-s05_08a2:862	“Tiṇattharaṃ paññāpetvā, buddhaseṭṭhaṃ ayācahaṃ;	86	
PA_atk-s05_08a2:863	Anukampatu maṃ buddho, bhikkhaṃ icchāmi dātave.	86	
PA_atk-s05_08a2:864	“Anukampako kāruṇiko, atthadassī mahāyaso;	86	
PA_atk-s05_08a2:865	Mama saṅkappamaññāya, orūhi mama assame.	86	
PA_atk-s05_08a2:866	“Orohitvāna sambuddho, nisīdi paṇṇasanthare;	86	
PA_atk-s05_08a2:867	Bhallātakaṃ gahetvāna, buddhaseṭṭhassadāsahaṃ.	86	
PA_atk-s05_08a2:868	“Mama nijjhāyamānassa, paribhuñji tadā jino;	86	
PA_atk-s05_08a2:869	Tattha cittaṃ pasādetvā, abhivandiṃ tadā jinaṃ.	86	
PA_atk-s05_08a2:870	“Aṭṭhārase kappasate, yaṃ phalamadadiṃ tadā;	87	
PA_atk-s05_08a2:871	Duggatiṃ nābhijānāmi, phaladānassidaṃ phalaṃ.	87	
PA_atk-s05_08a2:872	“Kilesā jhāpitā mayhaṃ…pe… kataṃ buddhassa sāsana”nti.	87	
PA_atk-s05_08a2:873	Arahattaṃ pana patvā aññaṃ byākarontopi imā gāthā abhāsi.	87	
PA_atk-s05_08a2:874	Vijitasenattheragāthāvaṇṇanā niṭṭhitā.	87	
PA_atk-s05_08a2:875	10. Yasadattattheragāthāvaṇṇanā	87	
PA_atk-s05_08a2:876_0	Upārambhacittotiādikā āyasmato yasadattattherassa gāthā. Kā uppatti? Ayampi purimabuddhesu	876	
PA_atk-s05_08a2:876_1	katādhikāro tattha tattha bhave vivaṭṭūpanissayaṃ kusalaṃ upacini. Tathā hesa padumuttarassa	876	
PA_atk-s05_08a2:876_2	bhagavato kāle brāhmaṇakule nibbattitvā brāhmaṇānaṃ vijjāsippesu nipphattiṃ gato	876	
PA_atk-s05_08a2:876_3	kāme pahāya isipabbajjaṃ pabbajitvā araññe viharanto ekadivasaṃ satthāraṃ disvā pasannamānaso	876	
PA_atk-s05_08a2:876_4	añjaliṃ paggayha abhitthavi. So tena puññakammena devamanussesu saṃsaranto imasmiṃ	876	
PA_atk-s05_08a2:876_5	buddhuppāde mallaraṭṭhe mallarājakule nibbattitvā yasadattoti laddhanāmo, vayappatto	876	
PA_atk-s05_08a2:876_6	takkasilaṃ gantvā sabbasippāni sikkhitvā sabhiyena paribbājakena saddhiṃyeva cārikaṃ	876	
PA_atk-s05_08a2:876_7	caramāno, anupubbena sāvatthiyaṃ bhagavantaṃ upasaṅkamitvā sabhiyena puṭṭhapañhesu	876	
PA_atk-s05_08a2:876_8	vissajjiyamānesu sayaṃ otārāpekkho suṇanto nisīdi “samaṇassa gotamassa vāde dosaṃ	876	
PA_atk-s05_08a2:876_9	dassāmī”ti. Athassa bhagavā cittācāraṃ ñatvā sabhiyasuttadesanāvasāne ovādaṃ dento –	876	
PA_atk-s05_08a2:878	“Upārambhacitto dummedho, suṇāti jinasāsanaṃ;	87	
PA_atk-s05_08a2:879	Ārakā hoti saddhammā, nabhaso pathavī yathā.	87	
PA_atk-s05_08a2:881	“Upārambhacitto dummedho, suṇāti jinasāsanaṃ;	88	
PA_atk-s05_08a2:882	Parihāyati saddhammā, kāḷapakkheva candimā.	88	
PA_atk-s05_08a2:884	“Upārambhacitto dummedho, suṇāti jinasāsanaṃ;	88	
PA_atk-s05_08a2:885	Parisussati saddhamme, maccho appodake yathā.	88	
PA_atk-s05_08a2:887	“Upārambhacitto dummedho, suṇāti jinasāsanaṃ;	88	
PA_atk-s05_08a2:888	Na virūhati saddhamme, khette bījaṃva pūtikaṃ.	88	
PA_atk-s05_08a2:890	“Yo ca tuṭṭhena cittena, suṇāti jinasāsanaṃ;	89	
PA_atk-s05_08a2:891	Khepetvā āsave sabbe, sacchikatvā akuppataṃ;	89	
PA_atk-s05_08a2:892	Pappuyya paramaṃ santiṃ, parinibbātināsavo”ti. –	89	
PA_atk-s05_08a2:893	Imā pañca gāthā abhāsi.	89	
PA_atk-s05_08a2:894_0	Tattha upārambhacittoti sārambhacitto, dosāropanādhippāyoti attho. Dummedhoti nippañño.	894	
PA_atk-s05_08a2:894_1	Ārakā hoti saddhammāti so tādiso puggalo nabhaso viya pathavī paṭipattisaddhammatopi	894	
PA_atk-s05_08a2:894_2	dūre hoti, pageva paṭivedhasaddhammato. “Na tvaṃ imaṃ dhammavinayaṃ ājānāsī”tiādinā	894	
PA_atk-s05_08a2:894_3	viggāhikakathaṃ anuyuttassa kuto santanipuṇo paṭipattisaddhammo.	894	
PA_atk-s05_08a2:895_0	Parihāyati saddhammāti navavidhalokuttaradhammato pubbabhāgiyasaddhādisaddhammatopi	895	
PA_atk-s05_08a2:895_1	nihīyati. Parisussatīti visussati kāyacittānaṃ pīṇanarasassa pītipāmojjādikusaladhammassābhāvato.	895	
PA_atk-s05_08a2:895_2	Na virūhatīti virūḷhiṃ vuddhiṃ na pāpuṇāti. Pūtikanti gomayalepadānādiabhāvena pūtibhāvaṃ pattaṃ.	895	
PA_atk-s05_08a2:896_0	Tuṭṭhena cittenāti itthambhūtalakkhaṇe karaṇavacanaṃ, attamano pamudito hutvāti attho.	896	
PA_atk-s05_08a2:896_1	Khepetvāti samucchinditvā. Akuppatanti arahattaṃ. Pappuyyāti pāpuṇitvā. Paramaṃ santinti	896	
PA_atk-s05_08a2:896_2	anupādisesaṃ nibbānaṃ. Tadadhigamo cassa kevalaṃ kālāgamanameva, na kocividhoti taṃ	896	
PA_atk-s05_08a2:896_3	dassetuṃ vuttaṃ “parinibbātināsavo”ti.	896	
PA_atk-s05_08a2:897	Evaṃ satthārā ovadito saṃvegajāto pabbajitvā vipassanaṃ paṭṭhapetvā nacirasseva arahattaṃ pāpuṇi. Tena vuttaṃ apadāne –	89	
PA_atk-s05_08a2:898	“Kaṇikāraṃva jalitaṃ, dīparukkhaṃva jotitaṃ;	89	
PA_atk-s05_08a2:899	Kañcanaṃva virocantaṃ, addasaṃ dvipaduttamaṃ.	89	
PA_atk-s05_08a2:900	“Kamaṇḍaluṃ ṭhapetvāna, vākacīrañca kuṇḍikaṃ;	90	
PA_atk-s05_08a2:901	Ekaṃsaṃ ajinaṃ katvā, buddhaseṭṭhaṃ thaviṃ ahaṃ.	90	
PA_atk-s05_08a2:902	“Tamandhakāraṃ vidhamaṃ, mohajālasamākulaṃ;	90	
PA_atk-s05_08a2:903	Ñāṇālokaṃ dassetvāna, nittiṇṇosi mahāmuni.	90	
PA_atk-s05_08a2:904	“Samuddharasimaṃ lokaṃ, sabbāvantamanuttaraṃ;	90	
PA_atk-s05_08a2:905	Ñāṇe te upamā natthi, yāvatā jagato gati.	90	
PA_atk-s05_08a2:906	“Tena ñāṇena sabbaññū, iti buddho pavuccati;	90	
PA_atk-s05_08a2:907	Vandāmi taṃ mahāvīraṃ, sabbaññutamanāvaraṃ.	90	
PA_atk-s05_08a2:908	“Satasahassito kappe, buddhaseṭṭhaṃ thaviṃ ahaṃ;	90	
PA_atk-s05_08a2:909	Duggatiṃ nābhijānāmi, ñāṇatthavāyidaṃ phalaṃ.	90	
PA_atk-s05_08a2:910	“Kilesā jhāpitā mayhaṃ…pe… kataṃ buddhassa sāsana”nti.	91	
PA_atk-s05_08a2:911	Arahattaṃ pana patvā aññaṃ byākarontopi thero imā eva gāthā abhāsi.	91	
PA_atk-s05_08a2:912	Yasadattattheragāthāvaṇṇanā niṭṭhitā.	91	
PA_atk-s05_08a2:913	11. Soṇakuṭikaṇṇattheragāthāvaṇṇanā	91	
PA_atk-s05_08a2:914_0	Upasampadā ca me laddhātiādikā āyasmato soṇassa kuṭikaṇṇassa gāthā. Kā uppatti? Ayaṃ	914	
PA_atk-s05_08a2:914_1	kira padumuttarassa bhagavato kāle haṃsavatīnagare vibhavasampanno seṭṭhi hutvā uḷārāya	914	
PA_atk-s05_08a2:914_2	issariyasampattiyā ṭhito ekadivasaṃ satthāraṃ satasahassakhīṇāsavaparivutaṃ mahatiyā	914	
PA_atk-s05_08a2:914_3	buddhalīḷāya mahantena buddhānubhāvena nagaraṃ pavisantaṃ disvā pasannamānaso vanditvā	914	
PA_atk-s05_08a2:914_4	añjaliṃ katvā aṭṭhāsi. So pacchābhattaṃ upāsakehi saddhiṃ vihāraṃ gantvā bhagavato	914	
PA_atk-s05_08a2:914_5	santike dhammaṃ suṇanto satthāraṃ ekaṃ bhikkhuṃ kalyāṇavākkaraṇānaṃ aggaṭṭhāne ṭhapentaṃ	914	
PA_atk-s05_08a2:914_6	disvā sayampi taṃ ṭhānaṃ patthetvā mahādānaṃ datvā paṇidhānaṃ akāsi. Satthā tassa	914	
PA_atk-s05_08a2:914_7	anantarāyataṃ disvā “anāgate gotamassa nāma sammāsambuddhassa sāsane kalyāṇavākkaraṇānaṃ	914	
PA_atk-s05_08a2:914_8	aggo bhavissatī”ti byākāsi.	914	
PA_atk-s05_08a2:915_0	So tattha yāvajīvaṃ puññāni katvā devamanussesu saṃsaranto vipassissa bhagavato kāle	915	
PA_atk-s05_08a2:915_1	sāsane pabbajitvā vattapaṭivattāni pūrento ekassa bhikkhuno cīvaraṃ sibbitvā adāsi.	915	
PA_atk-s05_08a2:915_2	Puna buddhasuññe loke bārāṇasiyaṃ tunnavāyo hutvā ekassa paccekabuddhassa cīvarakoṭiṃ	915	
PA_atk-s05_08a2:915_3	chinnaṃ ghaṭetvā adāsi. Evaṃ tattha tattha puññāni katvā imasmiṃ buddhuppāde avantiraṭṭhe	915	
PA_atk-s05_08a2:915_4	kuraraghare mahāvibhavassa seṭṭhino putto hutvā nibbatti. Soṇotissa nāmaṃ akaṃsu.	915	
PA_atk-s05_08a2:915_5	Koṭiagghanakassa kaṇṇapiḷandhanassa dhāraṇena “koṭikaṇṇo”ti vattabbe kuṭikaṇṇoti paññāyittha.	915	
PA_atk-s05_08a2:916_0	So anukkamena vaḍḍhitvā kuṭumbaṃ saṇṭhapento āyasmante mahākaccāne kulagharaṃ nissāya	916	
PA_atk-s05_08a2:916_1	pavattapabbate viharante tassa santike dhammaṃ sutvā saraṇesu ca sīlesu ca patiṭṭhāya	916	
PA_atk-s05_08a2:916_2	taṃ catūhi paccayehi upaṭṭhahi. So aparabhāge saṃsāre sañjātasaṃvego therassa santike	916	
PA_atk-s05_08a2:916_3	pabbajitvā kicchena kasirena dasavaggaṃ saṅghaṃ sannipātetvā upasampajjitvā katipayakālaṃ	916	
PA_atk-s05_08a2:916_4	therassa santike vasitvā, theraṃ āpucchitvā satthāraṃ vandituṃ sāvatthiṃ upagato,	916	
PA_atk-s05_08a2:916_5	satthārā ekagandhakuṭiyaṃ vāsaṃ labhitvā paccūsasamaye ajjhiṭṭho soḷasaaṭṭhakavaggiyānaṃ	916	
PA_atk-s05_08a2:916_6	ussāraṇena sādhukāraṃ datvā bhāsitāya “disvā ādīnavaṃ loke”ti udānagāthāya pariyosāne	916	
PA_atk-s05_08a2:916_7	vipassanaṃ vaḍḍhetvā arahattaṃ pāpuṇi. Tena vuttaṃ apadāne –	916	
PA_atk-s05_08a2:917	“Padumuttaro nāma jino, āhutīnaṃ paṭiggaho;	91	
PA_atk-s05_08a2:918	Vasīsatasahassehi, nagaraṃ pāvisī tadā.	91	
PA_atk-s05_08a2:919	“Nagaraṃ pavisantassa, upasantassa tādino;	91	
PA_atk-s05_08a2:920	Ratanāni pajjotiṃsu, nigghoso āsi tāvade.	92	
PA_atk-s05_08a2:921	“Buddhassa ānubhāvena, bherī vajjumaghaṭṭitā;	92	
PA_atk-s05_08a2:922	Sayaṃ vīṇā pavajjanti, buddhassa pavisato puraṃ.	92	
PA_atk-s05_08a2:923	“Buddhaseṭṭhaṃ namassāmi, padumuttaramahāmuniṃ;	92	
PA_atk-s05_08a2:924	Pāṭihīrañca passitvā, tattha cittaṃ pasādayiṃ.	92	
PA_atk-s05_08a2:925	“Aho buddho aho dhammo, aho no satthu sampadā;	92	
PA_atk-s05_08a2:926	Acetanāpi tūriyā, sayameva pavajjare.	92	
PA_atk-s05_08a2:927	“Satasahassito kappe, yaṃ saññamalabhiṃ tadā;	92	
PA_atk-s05_08a2:928	Duggatiṃ nābhijānāmi, buddhasaññāyidaṃ phalaṃ.	92	
PA_atk-s05_08a2:929	“Kilesā jhāpitā mayhaṃ…pe… kataṃ buddhassa sāsana”nti.	92	
PA_atk-s05_08a2:930_0	Arahatte pana patiṭṭhito attano upajjhāyena ācikkhitaniyāmena paccantimesu janapadesu	930	
PA_atk-s05_08a2:930_1	vinayadharapañcamena gaṇena upasampadā, dhuvanhānaṃ, cammattharaṇaṃ, guṇaṅguṇūpāhanaṃ,	930	
PA_atk-s05_08a2:930_2	cīvaravippavāsoti pañca vare yācitvā te satthu santikā labhitvā punadeva attano vasitaṭṭhānaṃ	930	
PA_atk-s05_08a2:930_3	gantvā upajjhāyassa tamatthaṃ ārocesi. Ayamettha saṅkhepo. Vitthāro pana udānaṭṭhakathāyaṃ	930	
PA_atk-s05_08a2:930_4	āgatanayena veditabbo. Aṅguttaraṭṭhakathāyaṃ pana “upasampanno hutvā attano upajjhāyassa	930	
PA_atk-s05_08a2:930_5	santike kammaṭṭhānaṃ gahetvā vipassanaṃ vaḍḍhetvā arahattaṃ pāpuṇī”ti vuttaṃ.	930	
PA_atk-s05_08a2:931	So aparabhāge vimuttisukhena viharanto attano paṭipattiṃ paccavekkhitvā somanassajāto udānavasena –	93	
PA_atk-s05_08a2:933	“Upasampadā ca me laddhā, vimutto camhi anāsavo;	93	
PA_atk-s05_08a2:934	So ca me bhagavā diṭṭho, vihāre ca sahāvasiṃ.	93	
PA_atk-s05_08a2:936	“Bahudeva rattiṃ bhagavā, abbhokāsetināmayi;	93	
PA_atk-s05_08a2:937	Vihārakusalo satthā, vihāraṃ pāvisī tadā.	93	
PA_atk-s05_08a2:939	“Santharitvāna saṅghāṭiṃ, seyyaṃ kappesi gotamo;	93	
PA_atk-s05_08a2:940	Sīho selaguhāyaṃva, pahīnabhayabheravo.	94	
PA_atk-s05_08a2:942	“Tato kalyāṇavākkaraṇo, sammāsambuddhasāvako;	94	
PA_atk-s05_08a2:943	Soṇo abhāsi saddhammaṃ, buddhaseṭṭhassa sammukhā.	94	
PA_atk-s05_08a2:945	“Pañcakkhandhe pariññāya, bhāvayitvāna añjasaṃ;	94	
PA_atk-s05_08a2:946	Pappuyya paramaṃ santiṃ, parinibbissatyanāsavo”ti. –	94	
PA_atk-s05_08a2:947	Imā pañca gāthā abhāsi.	94	
PA_atk-s05_08a2:948_0	Tattha upasampadā ca me laddhāti yā sā kicchena dasavaggaṃ bhikkhusaṅghaṃ sannipātetvā	948	
PA_atk-s05_08a2:948_1	attanā laddhā upasampadā. Yā ca pana varadānavasena sabbapaccantimesu janapadesu	948	
PA_atk-s05_08a2:948_2	vinayadharapañcamena gaṇena satthārā anuññātā upasampadā, tadubhayaṃ sandhāyāha.	948	
PA_atk-s05_08a2:948_3	Ca-saddo samuccayattho, tena itarepi satthu santikā laddhavare saṅgaṇhāti. Vimutto	948	
PA_atk-s05_08a2:948_4	camhi anāsavoti aggamaggena sakalakilesavatthuvimuttiyā vimutto ca amhi. Tato eva	948	
PA_atk-s05_08a2:948_5	kāmāsavādīhi anāsavo amhīti yojanā. So ca me bhagavā diṭṭhoti yadatthaṃ ahaṃ avantiraṭṭhato	948	
PA_atk-s05_08a2:948_6	sāvatthiṃ gato, so ca bhagavā mayā adiṭṭhapubbo diṭṭho. Vihāre ca sahāvasinti na	948	
PA_atk-s05_08a2:948_7	kevalaṃ tassa bhagavato dassanameva mayā laddhaṃ, atha kho vihāre satthu gandhakuṭiyaṃ	948	
PA_atk-s05_08a2:948_8	satthārā kāraṇaṃ sallakkhetvā vāsentena saha avasiṃ. “Vihāreti vihārasamīpe”ti keci.	948	
PA_atk-s05_08a2:949_0	Bahudeva rattinti paṭhamaṃ yāmaṃ bhikkhūnaṃ dhammadesanāvasena kammaṭṭhānasodhanavasena	949	
PA_atk-s05_08a2:949_1	ca, majjhimaṃ yāmaṃ devānaṃ brahmūnañca kaṅkhacchedanavasena bhagavā bahudeva rattiṃ	949	
PA_atk-s05_08a2:949_2	abbhokāse atināmayi vītināmesi. Vihārakusaloti dibbabrahmaāneñjaariyavihāresu kusalo.	949	
PA_atk-s05_08a2:949_3	Vihāraṃ pāvisīti ativelaṃ nisajjacaṅkamehi uppannaparissamavinodanatthaṃ gandhakuṭiṃ pāvisi.	949	
PA_atk-s05_08a2:950_0	Santharitvāna saṅghāṭiṃ, seyyaṃ kappesīti catugguṇaṃ saṅghāṭiṃ paññāpetvā sīhaseyyaṃ	950	
PA_atk-s05_08a2:950_1	kappesi. Tenāha “gotamo sīho selaguhāyaṃva pahīnabhayabheravo”ti. Tattha gotamoti	950	
PA_atk-s05_08a2:950_2	bhagavantaṃ gottena kitteti. Sīho selaguhāyaṃvāti selassa pabbatassa guhāyaṃ. Yathā	950	
PA_atk-s05_08a2:950_3	sīho migarājā tejussadatāya pahīnabhayabheravo dakkhiṇena passena pāde pādaṃ accādhāya	950	
PA_atk-s05_08a2:950_4	seyyaṃ kappesi, evaṃ cittutrāsalomahaṃsanachambhitattahetūnaṃ kilesānaṃ samucchinnattā	950	
PA_atk-s05_08a2:950_5	pahīnabhayabheravo gotamo bhagavā seyyaṃ kappesīti attho.	950	
PA_atk-s05_08a2:951_0	Tatoti pacchā, sīhaseyyaṃ kappetvā tato vuṭṭhahitvā “paṭibhātu taṃ bhikkhu dhammo	951	
PA_atk-s05_08a2:951_1	bhāsitu”nti satthārā ajjhesitoti attho. Kalyāṇavākkaraṇoti sundaravacīkaraṇo, lakkhaṇasampannavacanakkamoti	951	
PA_atk-s05_08a2:951_2	attho. Soṇo abhāsi saddhammanti soḷasa aṭṭhakavaggiyasuttāni soṇo kuṭikaṇṇo, buddhaseṭṭhassa	951	
PA_atk-s05_08a2:951_3	sammāsambuddhassa sammukhā, paccakkhato abhāsīti thero attānameva paraṃ viya avoca.	951	
PA_atk-s05_08a2:952_0	Pañcakkhandhe pariññāyāti pañcupādānakkhandhe tīhipi pariññāhi parijānitvā te parijānantoyeva,	952	
PA_atk-s05_08a2:952_1	añjasaṃ ariyaṃ aṭṭhaṅgikaṃ maggaṃ bhāvayitvā, paramaṃ santiṃ nibbānaṃ pappuyya pāpuṇitvā	952	
PA_atk-s05_08a2:952_2	ṭhito anāsavo. Tato eva idāni parinibbissati anupādisesanibbānavasena nibbāyissatīti.	952	
PA_atk-s05_08a2:953	Soṇakuṭikaṇṇattheragāthāvaṇṇanā niṭṭhitā.	95	
PA_atk-s05_08a2:954	12. Kosiyattheragāthāvaṇṇanā	95	
PA_atk-s05_08a2:955_0	Yo eva garūnantiādikā āyasmato kosiyattherassa gāthā. Kā uppatti? Ayampi purimabuddhesu	955	
PA_atk-s05_08a2:955_1	katādhikāro tattha tattha bhave vivaṭṭūpanissayaṃ kusalaṃ upacinanto vipassissa bhagavato	955	
PA_atk-s05_08a2:955_2	kāle kulagehe nibbattitvā viññutaṃ patto ekadivasaṃ satthāraṃ disvā pasannacitto	955	
PA_atk-s05_08a2:955_3	ucchukhaṇḍikaṃ adāsi. So tena puññakammena devamanussesu saṃsaranto imasmiṃ buddhuppāde	955	
PA_atk-s05_08a2:955_4	magadharaṭṭhe brāhmaṇakule nibbatti, kosiyotissa gottavasena nāmaṃ akāsi. So viññutaṃ	955	
PA_atk-s05_08a2:955_5	patto āyasmantaṃ dhammasenāpatiṃ abhiṇhaṃ upasaṅkamati, tassa santike dhammaṃ suṇāti.	955	
PA_atk-s05_08a2:955_6	So tena sāsane paṭiladdhasaddho pabbajitvā kammaṭṭhānaṃ anuyuñjanto nacirasseva arahattaṃ	955	
PA_atk-s05_08a2:955_7	pāpuṇi. Tena vuttaṃ apadāne –	955	
PA_atk-s05_08a2:956	“Nagare bandhumatiyā, dvārapālo ahosahaṃ;	95	
PA_atk-s05_08a2:957	Addasaṃ virajaṃ buddhaṃ, sabbadhammāna pāraguṃ.	95	
PA_atk-s05_08a2:958	“Ucchukhaṇḍikamādāya buddhaseṭṭhassadāsahaṃ;	95	
PA_atk-s05_08a2:959	Pasannacitto sumano, vipassissa mahesino.	95	
PA_atk-s05_08a2:960	“Ekanavutito kappe, yaṃ ucchumadadiṃ tadā;	96	
PA_atk-s05_08a2:961	Duggatiṃ nābhijānāmi, ucchukhaṇḍassidaṃ phalaṃ.	96	
PA_atk-s05_08a2:962	“Kilesā jhāpitā mayhaṃ…pe… kataṃ buddhassa sāsana”nti.	96	
PA_atk-s05_08a2:963	Arahattaṃ pana patvā attano paṭipattiṃ paccavekkhitvā garuvāsaṃ sappurisūpanissayañca pasaṃsanto –	96	
PA_atk-s05_08a2:965	“Yo ve garūnaṃ vacanaññu dhīro, vase ca tamhi janayetha pemaṃ;	96	
PA_atk-s05_08a2:966	So bhattimā nāma ca hoti paṇḍito, ñatvā ca dhammesu visesi assa.	96	
PA_atk-s05_08a2:968	“Yaṃ āpadā uppatitā uḷārā, nakkhambhayante paṭisaṅkhayantaṃ;	96	
PA_atk-s05_08a2:969	So thāmavā nāma ca hoti paṇḍito, ñatvā ca dhammesu visesi assa.	96	
PA_atk-s05_08a2:971	“Yo ve samuddova ṭhito anejo, gambhīrapañño nipuṇatthadassī;	97	
PA_atk-s05_08a2:972	Asaṃhāriyo nāma ca hoti paṇḍito, ñatvā ca dhammesu visesi assa.	97	
PA_atk-s05_08a2:974	“Bahussuto dhammadharo ca hoti, dhammassa hoti anudhammacārī;	97	
PA_atk-s05_08a2:975	So tādiso nāma ca hoti paṇḍito, ñatvā ca dhammesu visesi assa.	97	
PA_atk-s05_08a2:977	“Atthañca yo jānāti bhāsitassa,	97	
PA_atk-s05_08a2:978	Atthañca ñatvāna tathā karoti;	97	
PA_atk-s05_08a2:979	Atthantaro nāma sa hoti paṇḍito,	97	
PA_atk-s05_08a2:980	Ñatvā ca dhammesu visesi assā”ti. –	98	
PA_atk-s05_08a2:981	Imā pañca gāthā abhāsi.	98	
PA_atk-s05_08a2:982_0	Tattha yoti khattiyādīsu catūsu parisāsu yo koci. Veti byattaṃ. Garūnanti sīlādigaruguṇayuttānaṃ	982	
PA_atk-s05_08a2:982_1	paṇḍitānaṃ. Vacanaññūti tesaṃ anusāsanīvacanaṃ jānanto, yathānusiṭṭhaṃ paṭipajjamāno	982	
PA_atk-s05_08a2:982_2	paṭipajjitvā ca tassa phalaṃ jānantoti attho. Dhīroti dhitisampanno. Vase ca tamhi	982	
PA_atk-s05_08a2:982_3	janayetha pemanti tasmiṃ garūnaṃ vacane ovāde vaseyya yathānusiṭṭhaṃ paṭipajjeyya,	982	
PA_atk-s05_08a2:982_4	paṭipajjitvā “iminā vatāhaṃ ovādena imaṃ jātiādidukkhaṃ vītivatto”ti tattha janayetha	982	
PA_atk-s05_08a2:982_5	pemaṃ gāravaṃ uppādeyya. Idañhi dvayaṃ “garūnaṃ vacanaññu dhīro”ti padadvayena vuttassevatthassa	982	
PA_atk-s05_08a2:982_6	pākaṭakaraṇaṃ. Soti yo garūnaṃ vacanaññū dhīro, so yathānusiṭṭhaṃ paṭipattiyā tattha	982	
PA_atk-s05_08a2:982_7	bhattimā ca nāma hoti, jīvitahetupi tassa anatikkamanato paṇḍito ca nāma hoti. Ñatvā	982	
PA_atk-s05_08a2:982_8	ca dhammesu visesi assāti tathā paṭipajjanto ca tāya eva paṭipattiyā catunnaṃ ariyasaccānaṃ	982	
PA_atk-s05_08a2:982_9	jānanahetu lokiyalokuttaradhammesu vijjāttayādivasena “tevijjo, chaḷabhiñño, paṭisambhidāpatto”ti	982	
PA_atk-s05_08a2:982_10	visesi visesavā siyāti attho.	9821	
PA_atk-s05_08a2:983_0	Yanti yaṃ puggalaṃ paṭipattiyā antarāyakaraṇato “āpadā”ti laddhavohārā sotuṇhakhuppipāsādipākaṭaparissayā	983	
PA_atk-s05_08a2:983_1	ceva rāgādipaṭicchannaparissayā ca uppatitā uppannā, uḷārā balavantopi nakkhambhayante	983	
PA_atk-s05_08a2:983_2	na kiñci cālenti. Kasmā? Paṭisaṅkhayantanti paṭisaṅkhāyamānaṃ paṭisaṅkhānabale ṭhitanti	983	
PA_atk-s05_08a2:983_3	attho. Soti yo daḷhatarāhi āpadāhipi akkhambhanīyo, so thāmavā dhitimā daḷhaparakkamo	983	
PA_atk-s05_08a2:983_4	nāma hoti. Anavasesasaṃkilesapakkhassa abhibhavanakapaññābalasamaṅgitāya paṇḍito	983	
PA_atk-s05_08a2:983_5	ca nāma hoti. Tathābhūto ca ñatvā ca dhammesu visesi assāti taṃ vuttatthameva.	983	
PA_atk-s05_08a2:984_0	Samuddova ṭhitoti samuddo viya ṭhitasabhāvo. Yathā hi caturāsītiyojanasahassagambhīre	984	
PA_atk-s05_08a2:984_1	sinerupādasamīpe mahāsamuddo aṭṭhahipi disāhi uṭṭhitehi pakativātehi aniñjanato ṭhito	984	
PA_atk-s05_08a2:984_2	anejo gambhīro ca, evaṃ kilesavātehi titthiyavādavātehi ca akampanīyato ṭhito anejo.	984	
PA_atk-s05_08a2:984_3	Gambhīrassa anupacitañāṇasambhārehi aladdhagādhassa nipuṇassa sukhumassa paṭiccasamuppādādiatthassa	984	
PA_atk-s05_08a2:984_4	paṭivijjhanena gambhīrapañño nipuṇatthadassī. Asaṃhāriyo nāma ca hoti paṇḍito so	984	
PA_atk-s05_08a2:984_5	tādiso puggalo kilesehi devaputtamārādīsu vā kenaci asaṃhāriyatāya asaṃhāriyo nāma	984	
PA_atk-s05_08a2:984_6	hoti, yathāvuttena atthena paṇḍito ca nāma hoti. Sesaṃ vuttanayameva.	984	
PA_atk-s05_08a2:985_0	Bahussutoti pariyattibāhusaccavasena bahussuto, suttageyyādi bahuṃ sutaṃ etassāti	985	
PA_atk-s05_08a2:985_1	bahussuto. Tameva dhammaṃ suvaṇṇabhājane pakkhittasīhavasaṃ viya avinassantameva	985	
PA_atk-s05_08a2:985_2	dhāretīti dhammadharo ca hoti. Dhammassa hoti anudhammacārīti yathāsutassa yathāpariyattassa	985	
PA_atk-s05_08a2:985_3	dhammassa atthamaññāya dhammamaññāya navalokuttaradhammassa anurūpaṃ dhammaṃ pubbabhāgapaṭipadāsaṅkhātaṃ	985	
PA_atk-s05_08a2:985_4	catupārisuddhisīladhutaṅgaasubhakammaṭṭhānādibhedaṃ carati paṭipajjatīti anudhammacārī	985	
PA_atk-s05_08a2:985_5	hoti, “ajja ajjevā”ti paṭivedhaṃ ākaṅkhanto vicarati. So tādiso nāma ca hoti paṇḍitoti	985	
PA_atk-s05_08a2:985_6	yo puggalo yaṃ garuṃ nissāya bahussuto dhammadharo dhammassa ca anudhammacārī hoti.	985	
PA_atk-s05_08a2:985_7	So ca tādiso tena garunā sadiso paṇḍito nāma hoti paṭipattiyā sadisabhāvato. Tathābhūto	985	
PA_atk-s05_08a2:985_8	pana so ñatvā ca dhammesu visesi assa, taṃ vuttatthaṃva.	985	
PA_atk-s05_08a2:986_0	Atthañca yo jānāti bhāsitassāti yo puggalo sammāsambuddhena bhāsitassa pariyattidhammassa	986	
PA_atk-s05_08a2:986_1	atthaṃ jānāti. Jānanto pana “idha sīlaṃ vuttaṃ, idha samādhi, idha paññā”ti tattha	986	
PA_atk-s05_08a2:986_2	tattha yathāvuttaṃ atthañca ñatvāna tathā karoti yathā satthārā anusiṭṭhaṃ, tathā	986	
PA_atk-s05_08a2:986_3	paṭipajjati. Atthantaro nāma sa hoti paṇḍitoti so evarūpo puggalo atthantaro atthakāraṇā	986	
PA_atk-s05_08a2:986_4	sīlādiatthajānanamattameva upanissayaṃ katvā paṇḍito hoti. Sesaṃ vuttanayameva.	986	
PA_atk-s05_08a2:987_0	Ettha ca paṭhamagāthāya “yo ve garūna”ntiādinā saddhūpanissayo visesabhāvo vutto,	987	
PA_atk-s05_08a2:987_1	dutiyagāthāya “yaṃ āpadā”ti ādinā vīriyūpanissayo, tatiyagāthāya “yo ve samuddova	987	
PA_atk-s05_08a2:987_2	ṭhito”tiādinā samādhūpanissayo, catutthagāthāya “bahussuto”tiādinā satūpanissayo,	987	
PA_atk-s05_08a2:987_3	pañcamagāthāya “atthañca yo jānātī”tiādinā paññūpanissayo visesabhāvo vuttoti veditabbo.	987	
PA_atk-s05_08a2:988	Kosiyattheragāthāvaṇṇanā niṭṭhitā.	98	
PA_atk-s05_08a2:989	Pañcakanipātavaṇṇanā niṭṭhitā.	98	
PA_atk-s05_08a2:990	6. Chakkanipāto	99	
PA_atk-s05_08a2:991	1. Uruvelakassapattheragāthāvaṇṇanā	99	
PA_atk-s05_08a2:992_0	Chakkanipāte disvāna pāṭihīrānītiādikā āyasmato uruvelakassapattherassa gāthā. Kā	992	
PA_atk-s05_08a2:992_1	uppatti? Ayampi purimabuddhesu katādhikāro tattha tattha bhave vivaṭṭūpanissayaṃ	992	
PA_atk-s05_08a2:992_2	kusalaṃ upacinanto padumuttarassa bhagavato kāle kulagehe nibbattitvā, vayappatto	992	
PA_atk-s05_08a2:992_3	satthu santike dhammaṃ suṇanto satthāraṃ ekaṃ bhikkhuṃ mahāparisānaṃ aggaṭṭhāne ṭhapentaṃ	992	
PA_atk-s05_08a2:992_4	disvā, sayampi taṃ ṭhānantaraṃ patthetvā mahādānaṃ datvā paṇidhānamakāsi. Bhagavā	992	
PA_atk-s05_08a2:992_5	cassa anantarāyataṃ disvā, “anāgate gotamabuddhassa sāsane mahāparisānaṃ aggo bhavissatī”ti byākāsi.	992	
PA_atk-s05_08a2:993_0	So tattha yāvajīvaṃ puññāni katvā tato cavitvā devamanussesu saṃsaranto ito dvānavutikappamatthake	993	
PA_atk-s05_08a2:993_1	phussassa bhagavato vemātikakaniṭṭhabhātā hutvā nibbatti. Aññepissa dve kaniṭṭhabhātaro	993	
PA_atk-s05_08a2:993_2	ahesuṃ. Te tayopi buddhappamukhaṃ saṅghaṃ paramāya pūjāya pūjetvā yāvajīvaṃ kusalaṃ	993	
PA_atk-s05_08a2:993_3	katvā devamanussesu saṃsaranto amhākaṃ bhagavato nibbattito puretarameva bārāṇasiyaṃ	993	
PA_atk-s05_08a2:993_4	brāhmaṇakule bhātaro hutvā, anukkamena nibbattā gottavasena tayopi kassapā eva nāma	993	
PA_atk-s05_08a2:993_5	jātā. Te vayappattā tayo vede uggaṇhiṃsu. Tesaṃ jeṭṭhabhātikassa pañca māṇavakasatāni	993	
PA_atk-s05_08a2:993_6	parivāro, majjhimassa tīṇi, kaniṭṭhassa dve. Te attano ganthe sāraṃ olokentā diṭṭhadhammikameva	993	
PA_atk-s05_08a2:993_7	atthaṃ disvā pabbajjaṃ rocesuṃ. Tesu jeṭṭhabhātā attano parivārena saddhiṃ uruvelaṃ	993	
PA_atk-s05_08a2:993_8	gantvā isipabbajjaṃ pabbajitvā uruvelakassapo nāma jāto mahāgaṅgānadīvaṅke pabbajito	993	
PA_atk-s05_08a2:993_9	nadīkassapo nāma jāto, gayāsīse pabbajito gayākassapo nāma jāto.	993	
PA_atk-s05_08a2:994_0	Evaṃ tesu isipabbajjaṃ pabbajitvā tattha tattha vasantesu bahūnaṃ divasānaṃ accayena	994	
PA_atk-s05_08a2:994_1	amhākaṃ bodhisatto mahābhinikkhamanaṃ nikkhamitvā, paṭividdhasabbaññutaññāṇo anukkamena	994	
PA_atk-s05_08a2:994_2	dhammacakkaṃ pavattetvā, pañcavaggiyatthere arahatte patiṭṭhāpetvā yasappamukhe pañcapaññāsa	994	
PA_atk-s05_08a2:994_3	sahāyake vinetvā saṭṭhi arahante “caratha, bhikkhave, cārika”nti vissajjetvā, bhaddavaggiye	994	
PA_atk-s05_08a2:994_4	vinetvā uruvelakassapassa vasanaṭṭhānaṃ gantvā vasanatthāya agyāgāraṃ pavisitvā,	994	
PA_atk-s05_08a2:994_5	tattha katanāgadamanaṃ ādiṃ katvā aḍḍhuḍḍhasahassehi pāṭihāriyehi uruvelakassapaṃ	994	
PA_atk-s05_08a2:994_6	saparisaṃ vinetvā pabbājesi. Tassa pabbajitabhāvaṃ ñatvā itarepi dve bhātaro saparisā	994	
PA_atk-s05_08a2:994_7	āgantvā satthu santike pabbajiṃsu. Sabbeva ehibhikkhū iddhimayapattacīvaradharā ahesuṃ.	994	
PA_atk-s05_08a2:995	Satthā taṃ samaṇasahassaṃ ādāya gayāsīsaṃ gantvā piṭṭhipāsāṇe nisinno ādittapariyāyadesanāya sabbe arahatte patiṭṭhāpesi. Tena vuttaṃ apadāne –	99	
PA_atk-s05_08a2:996	“Padumuttaro nāma jino, sabbalokavidū muni;	99	
PA_atk-s05_08a2:997	Ito satasahassamhi, kappe uppajji cakkhumā.	99	
PA_atk-s05_08a2:998	“Ovādako viññāpako, tārako sabbapāṇinaṃ;	99	
PA_atk-s05_08a2:999	Desanākusalo buddho, tāresi janataṃ bahuṃ.	99	
PA_atk-s05_08a2:1000	“Anukampako kāruṇiko, hitesī sabbapāṇinaṃ;	100	
PA_atk-s05_08a2:1001	Sampatte titthiye sabbe, pañcasīle patiṭṭhapi.	100	
PA_atk-s05_08a2:1002	“Evaṃ nirākulaṃ āsi, suññataṃ titthiyehi ca;	100	
PA_atk-s05_08a2:1003	Vicittaṃ arahantehi, vasībhūtehi tādibhi.	100	
PA_atk-s05_08a2:1004	“Ratanānaṭṭhapaññāsaṃ, uggato so mahāmuni;	100	
PA_atk-s05_08a2:1005	Kañcanagghiyasaṅkāso, bāttiṃsavaralakkhaṇo.	100	
PA_atk-s05_08a2:1006	“Vassasatasahassāni, āyu vijjati tāvade;	100	
PA_atk-s05_08a2:1007	Tāvatā tiṭṭhamāno so, tāresi janataṃ bahuṃ.	100	
PA_atk-s05_08a2:1008	“Tadāhaṃ haṃsavatiyā, brāhmaṇo sādhusammato;	100	
PA_atk-s05_08a2:1009	Upecca lokapajjotaṃ, assosiṃ dhammadesanaṃ.	100	
PA_atk-s05_08a2:1010	“Tadā mahāparisatiṃ, mahāparisasāvakaṃ;	101	
PA_atk-s05_08a2:1011	Ṭhapentaṃ etadaggamhi, sutvāna mudito ahaṃ.	101	
PA_atk-s05_08a2:1012	“Mahatā parivārena, nimantetvā mahājinaṃ;	101	
PA_atk-s05_08a2:1013	Brāhmaṇānaṃ sahassena, sahadānamadāsahaṃ.	101	
PA_atk-s05_08a2:1014	“Mahādānaṃ daditvāna, abhivādiya nāyakaṃ;	101	
PA_atk-s05_08a2:1015	Ekamantaṃ ṭhito haṭṭho, idaṃ vacanamabraviṃ.	101	
PA_atk-s05_08a2:1016	“Tayi saddhāya me vīra, adhikāraguṇena ca;	101	
PA_atk-s05_08a2:1017	Parisā mahatī hotu, nibbattassa tahiṃ tahiṃ.	101	
PA_atk-s05_08a2:1018	“Tadā avoca parisaṃ, gajagajjitasussaro;	101	
PA_atk-s05_08a2:1019	Karavīkaruto satthā, etaṃ passatha brāhmaṇaṃ.	101	
PA_atk-s05_08a2:1020	“Hemavaṇṇaṃ mahābāhuṃ, kamalānanalocanaṃ;	102	
PA_atk-s05_08a2:1021	Udaggatanujaṃ haṭṭhaṃ, saddhavantaṃ guṇe mama.	102	
PA_atk-s05_08a2:1022	“Esa patthayate ṭhānaṃ, sīhaghosassa bhikkhuno;	102	
PA_atk-s05_08a2:1023	Anāgatamhi addhāne, lacchase taṃ manorathaṃ.	102	
PA_atk-s05_08a2:1024	“Satasahassito kappe, okkākakulasambhavo;	102	
PA_atk-s05_08a2:1025	Gotamo nāma gottena, satthā loke bhavissati.	102	
PA_atk-s05_08a2:1026	“Tassa dhammesu dāyādo, oraso dhammanimmito;	102	
PA_atk-s05_08a2:1027	Kassapo nāma gottena, hessati satthu sāvako.	102	
PA_atk-s05_08a2:1028	“Ito dvenavute kappe, ahu satthā anuttaro;	102	
PA_atk-s05_08a2:1029	Anūpamo asadiso, phusso lokagganāyako.	102	
PA_atk-s05_08a2:1030	“So ca sabbaṃ tamaṃ hantvā, vijaṭetvā mahājaṭaṃ;	103	
PA_atk-s05_08a2:1031	Vassate amataṃ vuṭṭhiṃ, tappayanto sadevakaṃ.	103	
PA_atk-s05_08a2:1032	“Tadā hi bārāṇasiyaṃ, rājāpaccā ahumhase;	103	
PA_atk-s05_08a2:1033	Bhātaromha tayo sabbe, saṃvisaṭṭhāva rājino.	103	
PA_atk-s05_08a2:1034	“Vīraṅgarūpā balino, saṅgāme aparājitā;	103	
PA_atk-s05_08a2:1035	Tadā kupitapaccanto, amhe āha mahīpati.	103	
PA_atk-s05_08a2:1036	“Etha gantvāna paccantaṃ, sodhetvā aṭṭavībalaṃ;	103	
PA_atk-s05_08a2:1037	Khemaṃ vijiritaṃ katvā, puna dethāti bhāsatha.	103	
PA_atk-s05_08a2:1038	“Tato mayaṃ avocumha, yadi deyyāsi nāyakaṃ;	103	
PA_atk-s05_08a2:1039	Upaṭṭhānāya amhākaṃ, sādhayissāma vo tato.	103	
PA_atk-s05_08a2:1040	“Tato mayaṃ laddhavarā, bhūmipālena pesitā;	104	
PA_atk-s05_08a2:1041	Nikkhittasatthaṃ paccantaṃ, katvā punarupecca taṃ.	104	
PA_atk-s05_08a2:1042	“Yācitvā satthupaṭṭhānaṃ, rājānaṃ lokanāyakaṃ;	104	
PA_atk-s05_08a2:1043	Munivīraṃ labhitvāna, yāvajīvaṃ yajimha taṃ.	104	
PA_atk-s05_08a2:1044	“Mahagghāni ca vatthāni, paṇītāni rasāni ca;	104	
PA_atk-s05_08a2:1045	Senāsanāni rammāni, bhesajjāni hitāni ca.	104	
PA_atk-s05_08a2:1046	“Datvā sasaṅghamunino, dhammenuppāditāni no;	104	
PA_atk-s05_08a2:1047	Sīlavanto kāruṇikā, bhāvanāyuttamānasā.	104	
PA_atk-s05_08a2:1048	“Saddhā paricaritvāna, mettacittena nāyakaṃ;	104	
PA_atk-s05_08a2:1049	Nibbute tamhi lokagge, pūjaṃ katvā yathābalaṃ.	104	
PA_atk-s05_08a2:1050	“Tato cutā santusitaṃ, gatā tattha mahāsukhaṃ;	105	
PA_atk-s05_08a2:1051	Anubhūtā mayaṃ sabbe, buddhapūjāyidaṃ phalaṃ.	105	
PA_atk-s05_08a2:1052	“Māyākāro yathā raṅge, dassesi vikatiṃ bahuṃ;	105	
PA_atk-s05_08a2:1053	Tathā bhave bhamantohaṃ, videhādhipatī ahuṃ.	105	
PA_atk-s05_08a2:1054	“Guṇācelassa vākyena, micchādiṭṭhigatāsayo;	105	
PA_atk-s05_08a2:1055	Narakaṃ maggamārūḷho, rucāya mama dhītuyā.	105	
PA_atk-s05_08a2:1056	“Ovādaṃ nādiyitvāna, brahmunā nāradenahaṃ;	105	
PA_atk-s05_08a2:1057	Bahudhā saṃsito santo, diṭṭhiṃ hitvāna pāpikaṃ.	105	
PA_atk-s05_08a2:1058	“Pūrayitvā visesena, dasa kammapathānihaṃ;	105	
PA_atk-s05_08a2:1059	Hitvāna dehamagamiṃ, saggaṃ sabhavanaṃ yathā.	105	
PA_atk-s05_08a2:1060	“Pacchime bhave sampatte, brahmabandhu ahosahaṃ;	106	
PA_atk-s05_08a2:1061	Bārāṇasiyaṃ phītāyaṃ, jāto vippamahākule.	106	
PA_atk-s05_08a2:1062	“Maccubyādhijarābhīto, ogāhetvā mahāvanaṃ;	106	
PA_atk-s05_08a2:1063	Nibbānaṃ padamesanto, jaṭilesu paribbajiṃ.	106	
PA_atk-s05_08a2:1064	“Tadā dve bhātaro mayhaṃ, pabbajiṃsu mayā saha;	106	
PA_atk-s05_08a2:1065	Uruvelāyaṃ māpetvā, assamaṃ nivasiṃ ahaṃ.	106	
PA_atk-s05_08a2:1066	“Kassapo nāma gottena, uruvelanivāsiko;	106	
PA_atk-s05_08a2:1067	Tato me āsi paññatti, uruvelakassapo iti.	106	
PA_atk-s05_08a2:1068	“Nadīsakāse bhātā me, nadīkassapasavhayo;	106	
PA_atk-s05_08a2:1069	Āsī sakāsanāmena, gayāyaṃ gayākassapo.	106	
PA_atk-s05_08a2:1070	“Dve satāni kaniṭṭhassa, tīṇi, majjhassa bhātuno;	107	
PA_atk-s05_08a2:1071	Mama pañca satānūnā, sissā sabbe mamānugā.	107	
PA_atk-s05_08a2:1072	“Tadā upecca maṃ buddho, katvāna vividhāni me;	107	
PA_atk-s05_08a2:1073	Pāṭihīrāni lokaggo, vinesi narasārathi.	107	
PA_atk-s05_08a2:1074	“Sahassaparivārena, ahosiṃ ehibhikkhuko;	107	
PA_atk-s05_08a2:1075	Teheva saha sabbehi, arahattamapāpuṇiṃ.	107	
PA_atk-s05_08a2:1076	“Te cevaññe ca bahavo, sissā maṃ parivārayuṃ;	107	
PA_atk-s05_08a2:1077	Bhāsituñca samatthohaṃ, tato maṃ isisattamo.	107	
PA_atk-s05_08a2:1078	“Mahāparisabhāvasmiṃ, etadagge ṭhapesi maṃ;	107	
PA_atk-s05_08a2:1079	Aho buddhe kataṃ kāraṃ, saphalaṃ me ajāyatha.	107	
PA_atk-s05_08a2:1080	“Kilesā jhāpitā mayhaṃ…pe… kataṃ buddhassa sāsana”nti.	108	
PA_atk-s05_08a2:1081	Arahattaṃ pana patvā attano paṭipattiṃ paccavekkhitvā sīhanādaṃ nadanto –	108	
PA_atk-s05_08a2:1083	“Disvāna pāṭihīrāni, gotamassa yasassino;	108	
PA_atk-s05_08a2:1084	Na tāvāhaṃ paṇipatiṃ, issāmānena vañcito.	108	
PA_atk-s05_08a2:1086	“Mama saṅkappamaññāya, codesi narasārathi;	108	
PA_atk-s05_08a2:1087	Tato me āsi saṃvego, abbhuto lomahaṃsano.	108	
PA_atk-s05_08a2:1089	“Pubbe jaṭilabhūtassa, yā me siddhi parittikā;	108	
PA_atk-s05_08a2:1090	Tāhaṃ tadā nirākatvā, pabbajiṃ jinasāsane.	109	
PA_atk-s05_08a2:1092	“Pubbe yaññena santuṭṭho, kāmadhātupurakkhato;	109	
PA_atk-s05_08a2:1093	Pacchā rāgañca dosañca, mohañcāpi samūhaniṃ.	109	
PA_atk-s05_08a2:1095	“Pubbenivāsaṃ jānāmi, dibbacakkhu visodhitaṃ;	109	
PA_atk-s05_08a2:1096	Iddhimā paracittaññū, dibbasotañca pāpuṇiṃ.	109	
PA_atk-s05_08a2:1098	“Yassa catthāya pabbajito, agārasmānagāriyaṃ;	109	
PA_atk-s05_08a2:1099	So me attho anuppatto, sabbasaṃyojanakkhayo”ti. –	109	
PA_atk-s05_08a2:1100	Imā cha gāthā abhāsi.	110	
PA_atk-s05_08a2:1101_0	Tattha disvāna pāṭihīrānīti nāgarājadamanādīni aḍḍhuḍḍhasahassāni pāṭihāriyāni disvā.	1101	
PA_atk-s05_08a2:1101_1	“Pāṭihīraṃ, pāṭiheraṃ, pāṭihāriya”nti hi atthato ekaṃ, byañjanameva nānaṃ. Yasassino”ti	1101	
PA_atk-s05_08a2:1101_2	“itipi so bhagavā”tiādinā sadevake loke yathābhuccaṃ patthaṭakittisaddassa. Na tāvāhaṃ	1101	
PA_atk-s05_08a2:1101_3	paṇipatinti yāva maṃ bhagavā “neva kho tvaṃ, kassapa, arahā, nāpi arahattamaggaṃ	1101	
PA_atk-s05_08a2:1101_4	samāpanno, sāpi te paṭipadā natthi, yāya tvaṃ arahā vā assa, arahattamaggaṃ vā samāpanno”ti	1101	
PA_atk-s05_08a2:1101_5	na tajjesi, tāva ahaṃ na paṇipātanaṃ akāsiṃ. Kiṃkāraṇā? Issāmānena vañcito, “imassa	1101	
PA_atk-s05_08a2:1101_6	mayi sāvakattaṃ upagate mama lābhasakkāro parihāyissati, imassa eva vaḍḍhissatī”ti	1101	
PA_atk-s05_08a2:1101_7	evaṃ parasampattiasahanalakkhaṇāya issāya ceva, “ahaṃ gaṇapāmokkho bahujanasammato”ti	1101	
PA_atk-s05_08a2:1101_8	evaṃ abbhunnatilakkhaṇena mānena ca vañcito, palambhito hutvāti attho.	1101	
PA_atk-s05_08a2:1102_0	Mama saṅkappamaññāyāti mayhaṃ micchāsaṅkappaṃ jānitvā, yaṃ yaṃ bhagavā uttari manussadhammā	1102	
PA_atk-s05_08a2:1102_1	iddhipāṭihāriyaṃ dasseti, taṃ taṃ disvā “mahiddhiko kho mahāsamaṇo mahānubhāvo”ti	1102	
PA_atk-s05_08a2:1102_2	cintetvāpi “na tveva kho arahā yathā aha”nti evaṃ pavattaṃ micchāvitakkaṃ jānantopi	1102	
PA_atk-s05_08a2:1102_3	ñāṇaparipākaṃ āgamento ajjhupekkhitvā pacchā nerañjarāya majjhe samantato udakaṃ	1102	
PA_atk-s05_08a2:1102_4	ussāretvā reṇuhatāya bhūmiyā caṅkamitvā tena ābhatanāvāya ṭhito tadāpi “mahiddhiko”tiādikaṃ	1102	
PA_atk-s05_08a2:1102_5	cintetvā puna “na tveva kho arahā yathā aha”nti pavattitaṃ micchāsaṅkappaṃ ñatvāti	1102	
PA_atk-s05_08a2:1102_6	attho. Codesi narasārathīti tadā me ñāṇaparipākaṃ ñatvā “neva kho tvaṃ arahā”tiādinā	1102	
PA_atk-s05_08a2:1102_7	purisadammasārathi satthā maṃ codesi niggaṇhi. Tato me āsi saṃvego, abbhuto lomahaṃsanoti	1102	
PA_atk-s05_08a2:1102_8	tato yathāvuttacodanāhetu ettakaṃ kālaṃ abhūtapubbatāya abbhuto lomahaṃsanavasena	1102	
PA_atk-s05_08a2:1102_9	pavattiyā lomahaṃsano “anarahāva samāno ‘arahā’ti maññi”nti saṃvego sahottappo ñāṇuppādo mayhaṃ ahosi.	1102	
PA_atk-s05_08a2:1103_0	Jaṭilabhūtassāti tāpasabhūtassa. Siddhīti lābhasakkārasamiddhi. Parittikāti appamattikā.	1103	
PA_atk-s05_08a2:1103_1	Tāhanti taṃ ahaṃ. Tadāti bhagavato codanāya saṃveguppattikāle. Nirākatvāti apanetvā	1103	
PA_atk-s05_08a2:1103_2	chaḍḍetvā, anapekkho hutvāti attho. “Iddhīti bhāvanāmayaiddhī”ti vadanti. Tadayuttaṃ	1103	
PA_atk-s05_08a2:1103_3	tadā tassa ajhānalābhībhāvato. Tathā hi vuttaṃ “kāmadhātupurakkhato”ti.	1103	
PA_atk-s05_08a2:1104_0	Yaññena santuṭṭhoti “yaññaṃ yajitvā saggasukhaṃ anubhavissāmi, alamettāvatā”ti yaññayajanena	1104	
PA_atk-s05_08a2:1104_1	santuṭṭho niṭṭhitakiccasaññī. Kāmadhātupurakkhatoti kāmasugatiṃ ārabbha uppannataṇho	1104	
PA_atk-s05_08a2:1104_2	yaññayajanena kāmalokaṃ purakkhatvā ṭhito. So ce yañño pāṇātipātapaṭisaṃyutto hoti,	1104	
PA_atk-s05_08a2:1104_3	na tena sugatiṃ sakkā laddhuṃ. Na hi akusalassa iṭṭho kanto vipāko nibbattati. Yā	1104	
PA_atk-s05_08a2:1104_4	pana tattha dānādikusalacetanā, tāya sati paccayasamavāye sugatiṃ gaccheyya. Pacchāti	1104	
PA_atk-s05_08a2:1104_5	tāpasapabbajjāto pacchā satthu ovādena tāpasaladdhiṃ pahāya catusaccakammaṭṭhānānuyogakāle.	1104	
PA_atk-s05_08a2:1104_6	Samūhaninti vipassanaṃ ussukkāpetvā maggapaṭipāṭiyā rāgañca dosañca mohañca anavasesato samugghātesiṃ.	1104	
PA_atk-s05_08a2:1105_0	Yasmā panāyaṃ thero ariyamaggena rāgādayo samūhanantoyeva chaḷabhiñño ahosi, tasmā	1105	
PA_atk-s05_08a2:1105_1	taṃ attano chaḷabhiññabhāvaṃ dassento “pubbenivāsaṃ jānāmī”tiādimāha. Tattha pubbenivāsaṃ	1105	
PA_atk-s05_08a2:1105_2	jānāmīti attano paresañca pubbenivāsaṃ atītāsu jātīsu nibbattakkhandhe khandhapaṭibaddhe	1105	
PA_atk-s05_08a2:1105_3	ca pubbenivāsañāṇena hatthatale āmalakaṃ viya paccakkhato jānāmi bujjhāmi. Dibbacakkhu	1105	
PA_atk-s05_08a2:1105_4	visodhitanti dibbacakkhuñāṇaṃ visodhitaṃ, pakaticakkhunā āpāthagataṃ pakatirūpaṃ	1105	
PA_atk-s05_08a2:1105_5	viya dibbaṃ mānusampi dūraṃ tiroṭṭhitaṃ atisukhumañca rūpaṃ vibhāvetuṃ samatthañāṇaṃ	1105	
PA_atk-s05_08a2:1105_6	bhāvanāya mayā visuddhaṃ katvā paṭiladdhanti attho. Iddhimāti adhiṭṭhāniddhivikubbaniddhiādīhi	1105	
PA_atk-s05_08a2:1105_7	iddhīhi iddhimā, iddhividhañāṇalābhīti attho. Sarāgādibhedassa paresaṃ cittassa jānanato	1105	
PA_atk-s05_08a2:1105_8	paracittaññū, cetopariyañāṇalābhīti vuttaṃ hoti. Dibbasotañca pāpuṇinti dibbasotañāṇañca paṭilabhiṃ.	1105	
PA_atk-s05_08a2:1106_0	So me attho anuppatto, sabbasaṃyojanakkhayoti yo sabbesaṃ saṃyojanānaṃ khayabhūto	1106	
PA_atk-s05_08a2:1106_1	khayena vā laddhabbo, so sadattho paramattho ca mayā ariyamaggādhigamena adhigatoti.	1106	
PA_atk-s05_08a2:1106_2	Evametāya gāthāya therassa aññābyākaraṇaṃ ahosīti veditabbo.	1106	
PA_atk-s05_08a2:1107	Uruvelakassapattheragāthāvaṇṇanā niṭṭhitā.	110	
PA_atk-s05_08a2:1108	2. Tekicchakārittheragāthāvaṇṇanā	110	
PA_atk-s05_08a2:1109_0	Atihitā vīhītiādikā āyasmato tekicchakārittherassa gāthā. Kā uppatti? Ayampi purimabuddhesu	1109	
PA_atk-s05_08a2:1109_1	katādhikāro tattha tattha bhave puññāni upacinanto ito ekanavute kappe vipassissa	1109	
PA_atk-s05_08a2:1109_2	bhagavato kāle kulagehe nibbattitvā viññutaṃ patvā vejjasatthe nipphattiṃ gato. Vipassissa	1109	
PA_atk-s05_08a2:1109_3	bhagavato upaṭṭhākaṃ asokaṃ nāma theraṃ byādhitaṃ arogamakāsi, aññesañca sattānaṃ	1109	
PA_atk-s05_08a2:1109_4	rogābhibhūtānaṃ anukampāya bhesajjaṃ saṃvidahi.	1109	
PA_atk-s05_08a2:1110_0	So tena puññakammena devamanussesu saṃsaranto imasmiṃ buddhuppāde subuddhassa nāma	1110	
PA_atk-s05_08a2:1110_1	brāhmaṇassa putto hutvā nibbatti. Tassa tikicchakehi gabbhakāle parissayaṃ apaharitvā	1110	
PA_atk-s05_08a2:1110_2	paripālitatāya tekicchakārīti nāmaṃ akaṃsu. So attano kulānurūpāni vijjāṭṭhānāni	1110	
PA_atk-s05_08a2:1110_3	sippāni ca sikkhanto vaḍḍhati. Tadā cāṇakko subuddhassa paññāveyyattiyaṃ kiriyāsu	1110	
PA_atk-s05_08a2:1110_4	upāyakosallañca disvā, “ayaṃ imasmiṃ rājakule patiṭṭhaṃ labhanto maṃ abhibhaveyyā”ti	1110	
PA_atk-s05_08a2:1110_5	issāpakato raññā candaguttena taṃ bandhanāgāre khipāpesi. Tekicchakārī pitu bandhanāgārappavesanaṃ	1110	
PA_atk-s05_08a2:1110_6	sutvā bhīto palāyitvā sāṇavāsittherassa santikaṃ gantvā attano saṃvegakāraṇaṃ therassa	1110	
PA_atk-s05_08a2:1110_7	kathetvā pabbajitvā kammaṭṭhānaṃ gahetvā abbhokāsiko nesajjiko ca hutvā viharati,	1110	
PA_atk-s05_08a2:1110_8	sītuṇhaṃ agaṇento samaṇadhammameva karoti, visesato brahmavihārabhāvanamanuyuñjati.	1110	
PA_atk-s05_08a2:1110_9	Taṃ disvā māro pāpimā “na imassa mama visayaṃ atikkamituṃ dassāmī”ti vikkhepaṃ kātukāmo	1110	
PA_atk-s05_08a2:1110_10	sassānaṃ nipphattikāle khettagopakavaṇṇena therassa santikaṃ gantvā taṃ nippaṇḍento –	11101	
PA_atk-s05_08a2:1112	“Atihitā vīhi, khalagatā sālī;	111	
PA_atk-s05_08a2:1113	Na ca labhe piṇḍaṃ, kathamahaṃ kassa”nti. – āha; Taṃ sutvā thero –	111	
PA_atk-s05_08a2:1115	“Buddhamappameyyaṃ anussara pasanno, pītiyā phuṭasarīro hohisi satatamudaggo.	111	
PA_atk-s05_08a2:1117	“Dhammamappameyyaṃ …pe… satatamudaggo.	111	
PA_atk-s05_08a2:1119	“Saṅghamappameyyaṃ…pe… satatamudaggo”ti. – āha; Taṃ sutvā māro –	111	
PA_atk-s05_08a2:1121	“Abbhokāse viharasi, sītā hemantikā imā ratyo;	112	
PA_atk-s05_08a2:1122	Mā sītena pareto vihaññittho, pavisa tvaṃ vihāraṃ phusitaggaḷa”nti. –	112	
PA_atk-s05_08a2:1123	Āha. Atha thero –	112	
PA_atk-s05_08a2:1125	“Phusissaṃ catasso appamaññāyo, tāhi ca sukhito viharissaṃ;	112	
PA_atk-s05_08a2:1126	Nāhaṃ sītena vihaññissaṃ, aniñjito viharanto”ti. – āha;	112	
PA_atk-s05_08a2:1127_0	Tattha atihitā vīhīti vīhayo koṭṭhāgāraṃ atinetvā ṭhapitā, tattha paṭisāmitā khalato	1127	
PA_atk-s05_08a2:1127_1	vā gharaṃ upanītāti attho. Vīhiggahaṇena cettha itarampi dhaññaṃ saṅgaṇhāti. Sālī	1127	
PA_atk-s05_08a2:1127_2	pana yebhuyyena vīhito pacchā paccantīti āha. Khalagatā sālīti khalaṃ dhaññakaraṇaṭṭhānaṃ	1127	
PA_atk-s05_08a2:1127_3	gatā, tattha rāsivasena maddanacāvanādivasena ṭhitāti attho. Padhānadhaññabhāvadassanatthañcettha	1127	
PA_atk-s05_08a2:1127_4	sālīnaṃ visuṃ gahaṇaṃ, ubhayenapi gāme, gāmato bahi ca dhaññaṃ paripuṇṇaṃ ṭhitanti	1127	
PA_atk-s05_08a2:1127_5	dasseti. Na ca labhe piṇḍanti evaṃ sulabhadhaññe subhikkhakāle ahaṃ piṇḍamattampi	1127	
PA_atk-s05_08a2:1127_6	na labhāmi. Idāni kathamahaṃ kassanti ahaṃ kathaṃ karissāmi, kathaṃ jīvissāmīti parihāsakeḷiṃ akāsi.	1127	
PA_atk-s05_08a2:1128_0	Taṃ sutvā thero “ayaṃ varāko attanā attano pavattiṃ mayhaṃ pakāsesi, mayā pana attanāva	1128	
PA_atk-s05_08a2:1128_1	attā ovaditabbo, na mayā kiñci kathetabba”nti vatthuttayānussatiyaṃ attānaṃ niyojento	1128	
PA_atk-s05_08a2:1128_2	“buddhamappameyya”ntiādinā tisso gāthā abhāsi. Tattha buddhamappameyyaṃ anussara	1128	
PA_atk-s05_08a2:1128_3	pasannoti savāsanāya avijjāniddāya accantavigamena, buddhiyā ca vikasitabhāvena buddhaṃ	1128	
PA_atk-s05_08a2:1128_4	bhagavantaṃ pamāṇakarānaṃ rāgādikilesānaṃ abhāvā aparimāṇaguṇasamaṅgitāya appameyyapuññakkhettatāya	1128	
PA_atk-s05_08a2:1128_5	ca appameyyaṃ. Okappanalakkhaṇena abhippasādena pasanno, pasannamānaso “itipi so	1128	
PA_atk-s05_08a2:1128_6	bhagavā arahaṃ sammāsambuddho”tiādinā anussara anu anu buddhārammaṇaṃ satiṃ pavattehi,	1128	
PA_atk-s05_08a2:1128_7	pītiyā phuṭasarīro hohisi. Satatamudaggoti anussarantova pharaṇalakkhaṇāya pītiyā	1128	
PA_atk-s05_08a2:1128_8	satataṃ sabbadā phuṭasarīro pītisamuṭṭhānapaṇītarūpehi ajjhotthaṭasarīro ubbegapītiyā	1128	
PA_atk-s05_08a2:1128_9	udaggo kāyaṃ udaggaṃ katvā ākāsaṃ laṅghituṃ samattho ca bhaveyyāsi, buddhānussatiyā	1128	
PA_atk-s05_08a2:1128_10	buddhārammaṇaṃ uḷāraṃ pītisomanassaṃ paṭisaṃvedeyyāsi. Yato sītuṇhehi viya jighacchāpipāsāhipi	11281	
PA_atk-s05_08a2:1128_11	anabhibhūto hohisīti attho.	11281	
PA_atk-s05_08a2:1129_0	Dhammanti ariyaṃ lokuttaradhammaṃ. Saṅghanti ariyaṃ paramatthasaṅghaṃ. Sesaṃ vuttanayameva.	1129	
PA_atk-s05_08a2:1129_1	Anussarāti panettha “svākkhāto bhagavatā dhammo”tiādinā dhammaṃ, “suppaṭipanno bhagavato	1129	
PA_atk-s05_08a2:1129_2	sāvakasaṅgho”tiādinā saṅghaṃ anussarāti yojetabbaṃ.	1129	
PA_atk-s05_08a2:1130_0	Evaṃ therena ratanattayaguṇānussaraṇe niyojanavasena attani ovadite puna māro vivekavāsato	1130	
PA_atk-s05_08a2:1130_1	naṃ vivecetukāmo hitesībhāvaṃ viya dassento “abbhokāse viharasī”ti pañcamaṃ gāthamāha.	1130	
PA_atk-s05_08a2:1130_2	Tassattho – tvaṃ, bhikkhu, abbhokāse kenaci apaṭicchanne vivaṭaṅgaṇe viharasi iriyāpathe	1130	
PA_atk-s05_08a2:1130_3	kappesi. Hemantikā himapātasamaye pariyāpannā imā sītā rattiyo vattanti. Tasmā sītena	1130	
PA_atk-s05_08a2:1130_4	pareto abhibhūto hutvā mā vihaññittho vighātaṃ mā āpajji mā kilami. Phusitaggaḷaṃ	1130	
PA_atk-s05_08a2:1130_5	pihitakavāṭaṃ senāsanaṃ pavisa, evaṃ te sukhavihāro bhavissatīti.	1130	
PA_atk-s05_08a2:1131_0	Taṃ sutvā thero “na mayhaṃ senāsanapariyesanāya payojanaṃ, etthevāhaṃ sukhavihārī”ti	1131	
PA_atk-s05_08a2:1131_1	dassento “phusissa”ntiādinā chaṭṭhaṃ gāthamāha. Tattha phusissaṃ catasso appamaññāyoti	1131	
PA_atk-s05_08a2:1131_2	appamāṇagocaratāya “appamaññā”ti laddhavohāre cattāro brahmavihāre phusissaṃ phusissāmi,	1131	
PA_atk-s05_08a2:1131_3	kālena kālaṃ samāpajjissāmi. Tāhi ca sukhito viharissanti tāhi appamaññāhi sukhito	1131	
PA_atk-s05_08a2:1131_4	sañjātasukho hutvā viharissaṃ cattāropi iriyāpathe kappessāmīti. Tena mayhaṃ sabbakāle	1131	
PA_atk-s05_08a2:1131_5	sukhameva, na dukkhaṃ. Yato nāhaṃ sītena vihaññissaṃ antaraṭṭhakepi himapātasamaye	1131	
PA_atk-s05_08a2:1131_6	ahaṃ sītena na kilamissāmi, tasmā aniñjito viharanto cittassa iñjitakāraṇānaṃ byāpādādīnaṃ	1131	
PA_atk-s05_08a2:1131_7	suppahīnattā paccayuppanniñjanāya ca abhāvato samāpattisukheneva sukhito viharissāmīti.	1131	
PA_atk-s05_08a2:1131_8	Evaṃ thero imaṃ gāthaṃ vadantoyeva vipassanaṃ vaḍḍhetvā arahattaṃ sacchākāsi. Tena vuttaṃ apadāne –	1131	
PA_atk-s05_08a2:1132	“Nagare bandhumatiyā, vejjo āsiṃ susikkhito;	113	
PA_atk-s05_08a2:1133	Āturānaṃ sadukkhānaṃ, mahājanasukhāvaho.	113	
PA_atk-s05_08a2:1134	“Byādhitaṃ samaṇaṃ disvā, sīlavantaṃ mahājutiṃ;	113	
PA_atk-s05_08a2:1135	Pasannacitto sumano, bhesajjamadadiṃ tadā.	113	
PA_atk-s05_08a2:1136	“Arogo āsi teneva, samaṇo saṃvutindriyo;	113	
PA_atk-s05_08a2:1137	Asoko nāma nāmena, upaṭṭhāko vipassino.	113	
PA_atk-s05_08a2:1138	“Ekanavutito kappe, yaṃ osadhamadāsahaṃ;	113	
PA_atk-s05_08a2:1139	Duggatiṃ nābhijānāmi, bhesajjassa idaṃ phalaṃ.	113	
PA_atk-s05_08a2:1140	“Ito ca aṭṭhame kappe, sabbosadhasanāmako;	114	
PA_atk-s05_08a2:1141	Sattaratanasampanno, cakkavattī mahapphalo.	114	
PA_atk-s05_08a2:1142	“Kilesā jhāpitā mayhaṃ…pe… kataṃ buddhassa sāsana”nti.	114	
PA_atk-s05_08a2:1143	Ettha ca bindusārarañño kāle imassa therassa uppannattā tatiyasaṅgītiyaṃ imā gāthā saṅgītāti veditabbā.	114	
PA_atk-s05_08a2:1144	Tekicchakārittheragāthāvaṇṇanā niṭṭhitā.	114	
PA_atk-s05_08a2:1145	3. Mahānāgattheragāthāvaṇṇanā	114	
PA_atk-s05_08a2:1146_0	Yassa sabrahmacārīsūtiādikā āyasmato mahānāgattherassa gāthā. Kā uppatti? Ayampi	1146	
PA_atk-s05_08a2:1146_1	purimabuddhesu katādhikāro tattha tattha bhave vivaṭṭūpanissayaṃ kusalaṃ upacinanto	1146	
PA_atk-s05_08a2:1146_2	kakusandhassa bhagavato kāle kulagehe nibbattitvā viññutaṃ patto ekadivasaṃ kakusandhaṃ	1146	
PA_atk-s05_08a2:1146_3	bhagavantaṃ araññaṃ ajjhogāhetvā aññatarasmiṃ rukkhamūle jhānasukhena nisinnaṃ disvā	1146	
PA_atk-s05_08a2:1146_4	pasannamānaso tassa dāḷimaphalaṃ adāsi. So tena puññakammena devamanussesu saṃsaranto	1146	
PA_atk-s05_08a2:1146_5	imasmiṃ buddhuppāde sākete madhuvāseṭṭhassa nāma brāhmaṇassa putto hutvā nibbatti,	1146	
PA_atk-s05_08a2:1146_6	mahānāgotissa nāmaṃ ahosi. So viññutaṃ patto bhagavati sākete añjanavane viharante	1146	
PA_atk-s05_08a2:1146_7	āyasmato gavampatittherassa pāṭihāriyaṃ disvā paṭiladdhasaddho therasseva santike	1146	
PA_atk-s05_08a2:1146_8	pabbajitvā tassovāde ṭhatvā arahattaṃ pāpuṇi. Tena vuttaṃ apadāne –	1146	
PA_atk-s05_08a2:1147	“Kakusandho mahāvīro, sabbadhammāna pāragū;	114	
PA_atk-s05_08a2:1148	Gaṇamhā vūpakaṭṭho so, agamāsi vanantaraṃ.	114	
PA_atk-s05_08a2:1149	“Bījamiñjaṃ gahetvāna, latāya āvuṇiṃ ahaṃ;	114	
PA_atk-s05_08a2:1150	Bhagavā tamhi samaye, jhāyate pabbatantare.	115	
PA_atk-s05_08a2:1151	“Disvānahaṃ devadevaṃ, vippasannena cetasā;	115	
PA_atk-s05_08a2:1152	Dakkhiṇeyyassa vīrassa, bījamiñjamadāsahaṃ.	115	
PA_atk-s05_08a2:1153	“Imasmiṃyeva kappamhi, yaṃ miñjamadadiṃ tadā;	115	
PA_atk-s05_08a2:1154	Duggatiṃ nābhijānāmi, bījamiñjassidaṃ phalaṃ.	115	
PA_atk-s05_08a2:1155	“Kilesā jhāpitā mayhaṃ…pe… kataṃ buddhassa sāsana”nti.	115	
PA_atk-s05_08a2:1156	Arahattaṃ pana patvā vimuttisukhena viharanto thero chabbaggiye bhikkhū sabrahmacārīsu gāravaṃ akatvā viharante disvā tesaṃ ovādadānavasena –	115	
PA_atk-s05_08a2:1158	“Yassa sabrahmacārīsu, gāravo nūpalabbhati;	115	
PA_atk-s05_08a2:1159	Parihāyati saddhammā, maccho appodake yathā.	115	
PA_atk-s05_08a2:1161	“Yassa sabrahmacārīsu, gāravo nūpalabbhati;	116	
PA_atk-s05_08a2:1162	Na virūhati saddhamme, khette bījaṃva pūtikaṃ.	116	
PA_atk-s05_08a2:1164	“Yassa sabrahmacārīsu, gāravo nūpalabbhati;	116	
PA_atk-s05_08a2:1165	Ārakā hoti nibbānā, dhammarājassa sāsane.	116	
PA_atk-s05_08a2:1167	“Yassa sabrahmacārīsu, gāravo upalabbhati;	116	
PA_atk-s05_08a2:1168	Na vihāyati saddhammā, maccho bavhodake yathā.	116	
PA_atk-s05_08a2:1170	“Yassa sabrahmacārīsu, gāravo upalabbhati;	117	
PA_atk-s05_08a2:1171	So virūhati saddhamme, khette bījaṃva bhaddakaṃ.	117	
PA_atk-s05_08a2:1173	“Yassa sabrahmacārīsu, gāravo upalabbhati;	117	
PA_atk-s05_08a2:1174	Santike hoti nibbānaṃ, dhammarājassa sāsane”ti. –	117	
PA_atk-s05_08a2:1175	Imā cha gāthā abhāsi.	117	
PA_atk-s05_08a2:1176_0	Tattha sabrahmacārīsūti samānaṃ brahmaṃ sīlādidhammaṃ carantīti sabrahmacārino, sīladiṭṭhisāmaññagatā	1176	
PA_atk-s05_08a2:1176_1	sahadhammikā, tesu. Gāravoti garubhāvo sīlādiguṇanimittaṃ garukaraṇaṃ. Nūpalabbhatīti	1176	
PA_atk-s05_08a2:1176_2	na vijjati na pavattati, na upatiṭṭhatīti attho. Nibbānāti kilesānaṃ nibbāpanato	1176	
PA_atk-s05_08a2:1176_3	kilesakkhayāti attho. Dhammarājassāti satthuno. Satthā hi sadevakaṃ lokaṃ yathārahaṃ	1176	
PA_atk-s05_08a2:1176_4	lokiyalokuttarena dhammena rañjeti tosetīti dhammarājā. Ettha ca “dhammarājassa sāsane”ti	1176	
PA_atk-s05_08a2:1176_5	iminā nibbānaṃ nāma dhammarājasseva sāsane, na aññattha. Tattha yo sabrahmacārīsu	1176	
PA_atk-s05_08a2:1176_6	gāravarahito, so yathā nibbānā ārakā hoti, tathā dhammarājassa sāsanatopi ārakā hotīti	1176	
PA_atk-s05_08a2:1176_7	dasseti. Bavhodaketi bahuudake. Santike hoti nibbānanti nibbānaṃ tassa santike samīpe	1176	
PA_atk-s05_08a2:1176_8	eva hoti. Sesaṃ vuttanayameva. Imā eva ca therassa aññābyākaraṇagāthā ahesuṃ.	1176	
PA_atk-s05_08a2:1177	Mahānāgattheragāthāvaṇṇanā niṭṭhitā.	117	
PA_atk-s05_08a2:1178	4. Kullattheragāthāvaṇṇanā	117	
PA_atk-s05_08a2:1179_0	Kullo sivathikantiādikā āyasmato kullattherassa gāthā. Kā uppatti? Ayampi purimabuddhesu	1179	
PA_atk-s05_08a2:1179_1	katādhikāro tattha tattha bhave puññāni upacinanto imasmiṃ buddhuppāde sāvatthiyaṃ	1179	
PA_atk-s05_08a2:1179_2	kuṭumbiyakule nibbattitvā kulloti laddhanāmo viññutaṃ patto satthu santike dhammaṃ	1179	
PA_atk-s05_08a2:1179_3	sutvā paṭiladdhasaddho pabbaji. So ca rāgacaritattā tibbarāgajātiko hoti. Tenassa	1179	
PA_atk-s05_08a2:1179_4	abhikkhaṇaṃ kilesā cittaṃ pariyādāya tiṭṭhanti. Athassa satthā cittācāraṃ ñatvā asubhakammaṭṭhānaṃ	1179	
PA_atk-s05_08a2:1179_5	datvā, “kulla, tayā abhiṇhaṃ susāne cārikā caritabbā”ti āha. So susānaṃ pavisitvā	1179	
PA_atk-s05_08a2:1179_6	uddhumātakādīni tāni tāni asubhāni disvā taṃ muhuttaṃ asubhamanasikāraṃ uppādetvā	1179	
PA_atk-s05_08a2:1179_7	susānato nikkhantamattova kāmarāgena abhibhuyyati. Puna bhagavā tassa taṃ pavattiṃ	1179	
PA_atk-s05_08a2:1179_8	ñatvā ekadivasaṃ tassa susānaṭṭhānaṃ gatakāle ekaṃ taruṇitthirūpaṃ adhunā mataṃ avinaṭṭhacchaviṃ	1179	
PA_atk-s05_08a2:1179_9	nimminitvā dasseti. Tassa taṃ diṭṭhamattassa jīvamānavisabhāgavatthusmiṃ viya sahasā	1179	
PA_atk-s05_08a2:1179_10	rāgo uppajjati. Atha naṃ satthā tassa pekkhantasseva navahi vaṇamukhehi paggharamānāsuciṃ	11791	
PA_atk-s05_08a2:1179_11	kimikulākulaṃ ativiya bībhacchaṃ duggandhaṃ jegucchaṃ paṭikkūlaṃ katvā dassesi. So	11791	
PA_atk-s05_08a2:1179_12	taṃ pekkhanto virattacitto hutvā aṭṭhāsi. Athassa bhagavā obhāsaṃ pharitvā satiṃ janento –	11791	
PA_atk-s05_08a2:1180	“Āturaṃ asuciṃ pūtiṃ, passa kulla samussayaṃ;	118	
PA_atk-s05_08a2:1181	Uggharantaṃ paggharantaṃ, bālānaṃ abhinandita”nti. –	118	
PA_atk-s05_08a2:1182_0	Āha. Taṃ sutvā thero sammadeva sarīrasabhāvaṃ upadhārento asubhasaññaṃ paṭilabhitvā	1182	
PA_atk-s05_08a2:1182_1	tattha paṭhamaṃ jhānaṃ nibbattetvā taṃ pādakaṃ katvā vipassanaṃ vaḍḍhetvā arahattaṃ	1182	
PA_atk-s05_08a2:1182_2	pāpuṇitvā attano paṭipattiṃ paccavekkhitvā –	1182	
PA_atk-s05_08a2:1184	“Kullo sivathikaṃ gantvā, addasa itthimujjhitaṃ;	118	
PA_atk-s05_08a2:1185	Apaviddhaṃ susānasmiṃ, khajjantiṃ kimihī phuṭaṃ.	118	
PA_atk-s05_08a2:1187	“Āturaṃ…pe… bālānaṃ abhinanditaṃ.	118	
PA_atk-s05_08a2:1189	“Dhammādāsaṃ gahetvāna, ñāṇadassanapattiyā;	118	
PA_atk-s05_08a2:1190	Paccavekkhiṃ imaṃ kāyaṃ, tucchaṃ santarabāhiraṃ.	119	
PA_atk-s05_08a2:1192	“Yathā idaṃ tathā etaṃ, yathā etaṃ tathā idaṃ;	119	
PA_atk-s05_08a2:1193	Yathā adho tathā uddhaṃ, yathā uddhaṃ tathā adho.	119	
PA_atk-s05_08a2:1195	“Yathā divā tathā rattiṃ, yathā rattiṃ tathā divā;	119	
PA_atk-s05_08a2:1196	Yathā pure tathā pacchā, yathā pacchā tathā pure.	119	
PA_atk-s05_08a2:1198	“Pañcaṅgikena turiyena, na ratī hoti tādisī;	119	
PA_atk-s05_08a2:1199	Yathā ekaggacittassa, sammā dhammaṃ vipassato”ti. –	119	
PA_atk-s05_08a2:1200	Udānavasena imā gāthā abhāsi.	120	
PA_atk-s05_08a2:1201	Tattha kulloti attānameva thero paraṃ viya katvā vadati.	120	
PA_atk-s05_08a2:1202_0	Āturanti nānappakārehi dukkhehi abhiṇhaṃ paṭipīḷitaṃ. Asucinti sucirahitaṃ jegucchaṃ	1202	
PA_atk-s05_08a2:1202_1	paṭikkūlaṃ. Pūtinti duggandhaṃ. Passāti sabhāvato olokehi. Kullāti ovādakāle bhagavā	1202	
PA_atk-s05_08a2:1202_2	theraṃ ālapati. Udānakāle pana thero sayameva attānaṃ vadati. Samussayanti sarīraṃ.	1202	
PA_atk-s05_08a2:1202_3	Uggharantanti uddhaṃ vaṇamukhehi asuciṃ savantaṃ. Paggharantanti adho vaṇamukhehi	1202	
PA_atk-s05_08a2:1202_4	samantato ca asuciṃ savantaṃ. Bālānaṃ abhinanditanti bālehi andhaputhujjanehi diṭṭhitaṇhābhinandanāhi	1202	
PA_atk-s05_08a2:1202_5	“ahaṃ mama”nti abhinivissa nanditaṃ.	1202	
PA_atk-s05_08a2:1203_0	Dhammādāsanti dhammamayaṃ ādāsaṃ. Yathā hi sattā adāsena attano mukhe kāye vā guṇadose	1203	
PA_atk-s05_08a2:1203_1	passanti, evaṃ yogāvacaro yena attabhāve saṃkilesavodānadhamme yāthāvato passati,	1203	
PA_atk-s05_08a2:1203_2	taṃ vipassanāñāṇaṃ idha “dhammādāsa”nti vuttaṃ. Taṃ ñāṇadassanassa maggañāṇasaṅkhātassa	1203	
PA_atk-s05_08a2:1203_3	dhammacakkhussa adhigamāya attano santāne uppādetvā. Paccavekkhiṃ imaṃ kāyanti imaṃ	1203	
PA_atk-s05_08a2:1203_4	karajakāyaṃ niccasārādivirahato tucchaṃ attaparasantānānaṃ vibhāgato santarabāhiraṃ	1203	
PA_atk-s05_08a2:1203_5	ñāṇacakkhunā patiavekkhiṃ passiṃ.	1203	
PA_atk-s05_08a2:1204_0	Yathā pana paccavekkhiṃ, taṃ dassetuṃ “yathā ida”ntiādi vuttaṃ. Tattha yathā idaṃ	1204	
PA_atk-s05_08a2:1204_1	tathā etanti yathā idaṃ mayhaṃ sarīrasaṅkhātaṃ asubhaṃ āyuusmāviññāṇānaṃ anapagamā	1204	
PA_atk-s05_08a2:1204_2	nānāvidhaṃ māyopamaṃ kiriyaṃ dasseti, tathāva etaṃ matasarīraṃ pubbe tesaṃ dhammānaṃ	1204	
PA_atk-s05_08a2:1204_3	anapagamā ahosi. Yathā etaṃ etarahi matasarīraṃ tesaṃ dhammānaṃ apagamā na kiñci	1204	
PA_atk-s05_08a2:1204_4	kiriyaṃ dasseti, tathā idaṃ mama sarīrampi tesaṃ dhammānaṃ apagamā nassatevāti. Yathā	1204	
PA_atk-s05_08a2:1204_5	ca idaṃ mama sarīraṃ etarahi susāne na mataṃ na sayitaṃ, na uddhumātakādibhāvaṃ upagataṃ,	1204	
PA_atk-s05_08a2:1204_6	tathā etaṃ etarahi matasarīrampi pubbe ahosi. Yathā panetaṃ etarahi matasarīraṃ susāne	1204	
PA_atk-s05_08a2:1204_7	sayitaṃ uddhumātakādibhāvaṃ upagataṃ, tathā idaṃ mama sarīrampi bhavissati. Atha	1204	
PA_atk-s05_08a2:1204_8	vā yathā idaṃ mama sarīraṃ asuci duggandhaṃ jegucchaṃ paṭikkūlaṃ aniccaṃ dukkhaṃ	1204	
PA_atk-s05_08a2:1204_9	anattā, tathā etaṃ matasarīrampi. Yathā vā etaṃ matasarīraṃ asuciādisabhāvañceva	1204	
PA_atk-s05_08a2:1204_10	aniccādisabhāvañca, tathā idaṃ mama sarīrampi. Yathā adho tathā uddhanti yathā nābhito	12041	
PA_atk-s05_08a2:1204_11	adho heṭṭhā ayaṃ kāyo asuci duggandho jeguccho paṭikkūlo anicco dukkho anattā ca,	12041	
PA_atk-s05_08a2:1204_12	tathā uddhaṃ nābhito upari asuciādisabhāvo ca. Yathā uddhaṃ tathā adhoti yathā ca	12041	
PA_atk-s05_08a2:1204_13	nābhito, uddhaṃ asuciādisabhāvo, tathā adho nābhito heṭṭhāpi.	12041	
PA_atk-s05_08a2:1205_0	Yathā divā tathā rattinti yathā ayaṃ kāyo divā “akkhimhā akkhigūthako”tiādinā asuci	1205	
PA_atk-s05_08a2:1205_1	paggharati, tathā rattimpi. Yathā rattiṃ tathā divāti yathā ca rattiṃ ayaṃ kāyo asuci	1205	
PA_atk-s05_08a2:1205_2	paggharati, tathā divāpi, nayimassa kālavibhāgena aññathābhāvoti attho. Yathā pure	1205	
PA_atk-s05_08a2:1205_3	tathā pacchāti yathā ayaṃ kāyo pure pubbe taruṇakāle asuci duggandho jeguccho paṭikkūlo,	1205	
PA_atk-s05_08a2:1205_4	tathā ca pacchā jiṇṇakāle. Yathā ca pacchā jiṇṇakāle asuciādisabhāvo, tathā pure	1205	
PA_atk-s05_08a2:1205_5	taruṇakālepi. Yathā vā pure atītakāle saviññāṇakāle asuciādisabhāvo ca aniccādisabhāvo	1205	
PA_atk-s05_08a2:1205_6	ca, tathā pacchā anāgatakāle aviññāṇakāleti evampettha attho veditabbo.	1205	
PA_atk-s05_08a2:1206_0	Pañcaṅgikena turiyenāti “ātataṃ vitataṃ ātatavitataṃ ghanaṃ susīra”nti evaṃ pañcaṅgikena	1206	
PA_atk-s05_08a2:1206_1	pañcahi aṅgehi samannāgatena turiyena paricariyamānassa kāmasukhasamaṅgino issarajanassa	1206	
PA_atk-s05_08a2:1206_2	tādisī tathārūpā rati sukhassādo na hoti. Yathā ekaggacittassa, sammā dhammaṃ vipassatoti	1206	
PA_atk-s05_08a2:1206_3	samathavipassanaṃ yuganaddhaṃ katvā indriyānaṃ ekarasabhāvena vīthipaṭipannāya vipassanāya	1206	
PA_atk-s05_08a2:1206_4	khandhānaṃ udayabbayaṃ passantassa yogāvacarassa yādisā dhammarati, tassā kalampi	1206	
PA_atk-s05_08a2:1206_5	kāmarati na upetīti. Vuttañhetaṃ bhagavatā –	1206	
PA_atk-s05_08a2:1207	“Yato yato sammasati, khandhānaṃ udayabbayaṃ;	120	
PA_atk-s05_08a2:1208	Labhatī pītipāmojjaṃ, amataṃ taṃ vijānata”nti. ;	120	
PA_atk-s05_08a2:1209	Imā eva ca therassa aññābyākaraṇagāthāpi ahesuṃ.	120	
PA_atk-s05_08a2:1210	Kullattheragāthāvaṇṇanā niṭṭhitā.	121	
PA_atk-s05_08a2:1211	5. Mālukyaputtattheragāthāvaṇṇanā	121	
PA_atk-s05_08a2:1212_0	Manujassātiādikā āyasmato mālukyaputtattherassa gāthā. Kā uppatti? Ayampi purimabuddhesu	1212	
PA_atk-s05_08a2:1212_1	katādhikāro tattha tattha bhave puññāni upacinitvā imasmiṃ buddhuppāde sāvatthiyaṃ	1212	
PA_atk-s05_08a2:1212_2	kosalarañño aggāsanikassa putto hutvā nibbatti. Tassa mātā mālukyā nāma, tassā vasena	1212	
PA_atk-s05_08a2:1212_3	mālukyaputtotveva paññāyittha. So vayappatto nissaraṇajjhāsayatāya gharāvāsaṃ pahāya	1212	
PA_atk-s05_08a2:1212_4	paribbājakapabbajjaṃ pabbajitvā vicaranto satthu santike dhammaṃ sutvā sāsane paṭiladdhasaddho	1212	
PA_atk-s05_08a2:1212_5	pabbajitvā vipassanāya kammaṃ karonto nacirasseva chaḷabhiñño ahosi. So ñātīsu anukampāya	1212	
PA_atk-s05_08a2:1212_6	ñātikulaṃ agamāsi. Taṃ ñātakā paṇītena khādanīyena bhojanīyena parivisitvā dhanena	1212	
PA_atk-s05_08a2:1212_7	palobhetukāmā mahantaṃ dhanarāsiṃ purato upaṭṭhapetvā “idaṃ dhanaṃ tava santakaṃ,	1212	
PA_atk-s05_08a2:1212_8	vibbhamitvā iminā dhanena puttadāraṃ paṭijagganto puññāni karohī”ti yāciṃsu. Thero	1212	
PA_atk-s05_08a2:1212_9	tesaṃ ajjhāsayaṃ viparivattento ākāse ṭhatvā –	1212	
PA_atk-s05_08a2:1214	“Manujassa pamattacārino, taṇhā vaḍḍhati māluvā viya;	121	
PA_atk-s05_08a2:1215	So plavatī hurā huraṃ, phalamicchaṃva vanasmi vānaro.	121	
PA_atk-s05_08a2:1217	“Yaṃ esā sahate jammī, taṇhā loke visattikā;	121	
PA_atk-s05_08a2:1218	Sokā tassa pavaḍḍhanti, abhivaṭṭhaṃva bīraṇaṃ.	121	
PA_atk-s05_08a2:1220	“Yo cetaṃ sahate jammiṃ, taṇhaṃ loke duraccayaṃ;	122	
PA_atk-s05_08a2:1221	Sokā tamhā papatanti, udabindūva pokkharā.	122	
PA_atk-s05_08a2:1223	“Taṃ vo vadāmi bhaddaṃ vo, yāvantettha samāgatā;	122	
PA_atk-s05_08a2:1224	Taṇhāya mūlaṃ khaṇatha, usīratthova bīraṇaṃ;	122	
PA_atk-s05_08a2:1225	Mā vo naḷaṃva sotova, māro bhañji punappunaṃ.	122	
PA_atk-s05_08a2:1227	“Karotha buddhavacanaṃ, khaṇo vo mā upaccagā;	122	
PA_atk-s05_08a2:1228	Khaṇātītā hi socanti, nirayamhi samappitā.	122	
PA_atk-s05_08a2:1230	“Pamādo rajo pamādo, pamādānupatito rajo;	123	
PA_atk-s05_08a2:1231	Appamādena vijjāya, abbahe sallamattano”ti. –	123	
PA_atk-s05_08a2:1232	Imāhi chahi gāthāhi dhammaṃ deseti.	123	
PA_atk-s05_08a2:1233_0	Tattha manujassāti sattassa. Pamattacārinoti sativossaggalakkhaṇena pamādena pamattacārissa,	1233	
PA_atk-s05_08a2:1233_1	neva jhānaṃ, na vipassanā, na maggaphalāni vaḍḍhanti. Yathā pana rukkhaṃ saṃsibbantī	1233	
PA_atk-s05_08a2:1233_2	pariyonandhantī tassa vināsāya māluvā latā vaḍḍhati, evamassa cha dvārāni nissāya	1233	
PA_atk-s05_08a2:1233_3	rūpādīsu punappunaṃ uppajjamānā taṇhā vaḍḍhati. Vaḍḍhamānāva yathā māluvā latā attano	1233	
PA_atk-s05_08a2:1233_4	apassayabhūtaṃ rukkhaṃ ajjhottharitvā pāteti, evaṃ taṇhāvasikaṃ puggalaṃ apāye nipāteti.	1233	
PA_atk-s05_08a2:1233_5	So plavatīti so taṇhāvasiko puggalo aparāparaṃ bhavābhave uplavati dhāvati. Yathā	1233	
PA_atk-s05_08a2:1233_6	kiṃ? Phalamicchaṃva vanasmi vānaro yathā rukkhaphalaṃ icchanto vānaro vanasmiṃ dhāvanto	1233	
PA_atk-s05_08a2:1233_7	rukkhassa ekaṃ sākhaṃ gaṇhāti, taṃ muñcitvā aññaṃ gaṇhāti, taṃ muñcitvā aññanti “sākhaṃ	1233	
PA_atk-s05_08a2:1233_8	alabhitvā nisinno”ti vattabbataṃ nāpajjati; evameva taṇhāvasiko puggalo hurā huraṃ	1233	
PA_atk-s05_08a2:1233_9	dhāvanto “ārammaṇaṃ alabhitvā taṇhāya appavattiṃ patto”ti vattabbataṃ nāpajjati.	1233	
PA_atk-s05_08a2:1234_0	Yanti yaṃ puggalaṃ. Esā lāmakabhāvena jammī visāhāratāya visamūlatāya visaphalatāya	1234	
PA_atk-s05_08a2:1234_1	visaparibhogatāya rūpādīsu visattatāya āsattatāya ca visattikāti saṅkhaṃ gatā chadvārikā	1234	
PA_atk-s05_08a2:1234_2	taṇhā sahate abhibhavati tassa puggalassa. Yathā nāma vane punappunaṃ vassante deve	1234	
PA_atk-s05_08a2:1234_3	abhivaṭṭhaṃ bīraṇaṃ bīraṇatiṇaṃ vaḍḍhati, evaṃ vaṭṭamūlakā sokā abhivaḍḍhanti vuddhiṃ āpajjantīti attho.	1234	
PA_atk-s05_08a2:1235_0	Yo cetaṃ…pe… duraccayanti yo pana puggalo evaṃ vuttappakāraṃ atikkamituṃ pajahituṃ	1235	
PA_atk-s05_08a2:1235_1	dukkaratāya duraccayaṃ taṇhaṃ sahate abhibhavati, tamhā puggalā vaṭṭamūlakā sokā	1235	
PA_atk-s05_08a2:1235_2	papatanti. Yathā nāma pokkhare padumapatte patitaṃ udabindu na patiṭṭhāti, evaṃ na	1235	
PA_atk-s05_08a2:1235_3	patiṭṭhahantīti attho.	1235	
PA_atk-s05_08a2:1236_0	Taṃ vo vadāmīti tena kāraṇena ahaṃ tumhe vadāmi. Bhaddaṃ voti bhaddaṃ tumhākaṃ hotu,	1236	
PA_atk-s05_08a2:1236_1	mā taṇhaṃ anuvattapuggalo viya vibhavaṃ anatthaṃ pāpuṇāthāti attho. Yāvantettha samāgatāti	1236	
PA_atk-s05_08a2:1236_2	imasmiṃ ṭhāne yattakā sannipatitā, tattakā. Kiṃ vadasīti ce? Taṇhāya mūlaṃ khaṇatha	1236	
PA_atk-s05_08a2:1236_3	imissā chadvārikataṇhāya mūlaṃ kāraṇaṃ avijjādikilesaggahanaṃ arahattamaggañāṇakudālena	1236	
PA_atk-s05_08a2:1236_4	khaṇatha samucchindatha. Kiṃ viyāti? Usīratthova bīraṇaṃ yathā usīrena atthiko puriso	1236	
PA_atk-s05_08a2:1236_5	mahantena kudālena bīraṇāparanāmaṃ usīraṃ nāma tiṇaṃ khaṇati, evamassa mūlaṃ khaṇathāti	1236	
PA_atk-s05_08a2:1236_6	attho. Mā vo naḷaṃva sotova, māro bhañji punappunanti tumhe nadītīre jātaṃ naḷaṃ	1236	
PA_atk-s05_08a2:1236_7	mahāvegena āgato nadīsoto viya kilesamāro maccumāro devaputtamāro ca punappunaṃ mā bhañjīti attho.	1236	
PA_atk-s05_08a2:1237_0	Tasmā karotha buddhavacanaṃ “jhāyatha, bhikkhave, mā pamādatthā”tiādinā vuttaṃ buddhassa	1237	
PA_atk-s05_08a2:1237_1	bhagavato vacanaṃ karotha, yathānusiṭṭhaṃ paṭipattiyā sampādetha. Khaṇo vo mā upaccagāti	1237	
PA_atk-s05_08a2:1237_2	yo hi buddhavacanaṃ na karoti, taṃ puggalaṃ ayaṃ buddhuppādakkhaṇo patirūpadesavāse	1237	
PA_atk-s05_08a2:1237_3	uppattikkhaṇo sammadiṭṭhiyā paṭiladdhakkhaṇo channaṃ āyatanānaṃ avekallakkhaṇoti	1237	
PA_atk-s05_08a2:1237_4	sabbopi khaṇo atikkamati, so khaṇo mā tumhe atikkamatu. Khaṇātītāti ye hi taṃ khaṇaṃ	1237	
PA_atk-s05_08a2:1237_5	atītā, ye vā puggale so khaṇo atīto, te nirayamhi samappitā tattha nibbattā cirakālaṃ socanti.	1237	
PA_atk-s05_08a2:1238_0	Pamādo rajoti rūpādīsu ārammaṇesu sativossaggalakkhaṇo pamādo, saṃkilesasabhāvattā	1238	
PA_atk-s05_08a2:1238_1	rāgarajādimissatāya ca rajo. Pamādānupatito rajoti yo hi koci rajo nāma rāgādiko,	1238	
PA_atk-s05_08a2:1238_2	so sabbo pamādānupatito pamādavaseneva uppajjati. Appamādenāti appamajjanena appamādapaṭipattiyā.	1238	
PA_atk-s05_08a2:1238_3	Vijjāyāti aggamaggavijjāya. Abbahe sallamattanoti attano hadayanissitaṃ rāgādisallaṃ	1238	
PA_atk-s05_08a2:1238_4	uddhareyya samūhaneyyāti.	1238	
PA_atk-s05_08a2:1239	Mālukyaputtattheragāthāvaṇṇanā niṭṭhitā.	123	
PA_atk-s05_08a2:1240	6. Sappadāsattheragāthāvaṇṇanā	124	
PA_atk-s05_08a2:1241_0	Paṇṇavīsatītiādikā āyasmato sappadāsattherassa gāthā. Kā uppatti? Ayampi purimabuddhesu	1241	
PA_atk-s05_08a2:1241_1	katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde	1241	
PA_atk-s05_08a2:1241_2	kapilavatthusmiṃ suddhodanamahārājassa purohitaputto hutvā nibbatti, tassa sappadāsoti	1241	
PA_atk-s05_08a2:1241_3	nāmaṃ ahosi. So vayappatto satthu ñātisamāgame paṭiladdhasaddho pabbajitvā kilesābhibhavena	1241	
PA_atk-s05_08a2:1241_4	cetosamādhiṃ alabhanto brahmacariyaṃ caritvā saṃvegajāto pacchā satthaṃ āharanto	1241	
PA_atk-s05_08a2:1241_5	yoniso manasikāraṃ vaḍḍhetvā arahattaṃ pāpuṇitvā aññaṃ byākaronto –	1241	
PA_atk-s05_08a2:1243	“Paṇṇavīsati vassāni, yato pabbajito ahaṃ;	124	
PA_atk-s05_08a2:1244	Accharāsaṅghātamattampi, cetosantimanajjhagaṃ.	124	
PA_atk-s05_08a2:1246	“Aladdhā cittassekaggaṃ, kāmarāgena aṭṭito;	124	
PA_atk-s05_08a2:1247	Bāhā paggayha kandanto, vihārā upanikkhamiṃ.	124	
PA_atk-s05_08a2:1249	“Satthaṃ vā āharissāmi, ko attho jīvitena me;	124	
PA_atk-s05_08a2:1250	Kathañhi sikkhaṃ paccakkhaṃ, kālaṃ kubbetha mādiso.	125	
PA_atk-s05_08a2:1252	“Tadāhaṃ khuramādāya, mañcakamhi upāvisiṃ;	125	
PA_atk-s05_08a2:1253	Parinīto khuro āsi, dhamaniṃ chettumattano.	125	
PA_atk-s05_08a2:1255	“Tato me manasīkāro, yoniso udapajjatha;	125	
PA_atk-s05_08a2:1256	Ādīnavo pāturahu, nibbidā samatiṭṭhatha.	125	
PA_atk-s05_08a2:1258	“Tato cittaṃ vimucci me, passa dhammasudhammataṃ;	125	
PA_atk-s05_08a2:1259	Tisso vijjā anuppattā, kataṃ buddhassa sāsana”nti. –	125	
PA_atk-s05_08a2:1260	Imā gāthā abhāsi.	126	
PA_atk-s05_08a2:1261_0	Tattha paṇṇavīsativassāni, yato pabbajito ahanti yato paṭṭhāya ahaṃ pabbajito tānimāni	1261	
PA_atk-s05_08a2:1261_1	paṇṇavīsativassāni. Accharāsaṅghātamattampi, cetosantimanajjhaganti sohaṃ ettakaṃ	1261	
PA_atk-s05_08a2:1261_2	kālaṃ brahmacariyaṃ caranto accharāsaṅghātamattampi aṅguliphoṭanamattampi khaṇaṃ	1261	
PA_atk-s05_08a2:1261_3	cetosantiṃ cetaso samādhānaṃ na labhiṃ.	1261	
PA_atk-s05_08a2:1262_0	Evaṃ pana aladdhā cittassekaggataṃ, tattha kāraṇamāha “kāmarāgena aṭṭito”ti. Tattha	1262	
PA_atk-s05_08a2:1262_1	aṭṭitoti pīḷito, abhibhūtoti attho. Bāhā paggayha kandantoti “idamidha ativiya ayuttaṃ	1262	
PA_atk-s05_08a2:1262_2	vattati, yadāhaṃ niyyānike sāsane pabbajitvā attānaṃ kilesapaṅkato uddharituṃ na	1262	
PA_atk-s05_08a2:1262_3	sakkomī”ti uddhaṃmukho bāhā paggayha kandamāno. Vihārā upanikkhaminti vasanakavihārato bahi nikkhanto.	1262	
PA_atk-s05_08a2:1263_0	Yenādhippāyena nikkhanto, taṃ dassetuṃ “satthaṃ vā āharissāmī”tiādi vuttaṃ. Tattha	1263	
PA_atk-s05_08a2:1263_1	satthaṃ vā āharissāmīti vā-saddo vikappanattho. Tena “rukkhā vā papatissāmi, ubbandhitvā	1263	
PA_atk-s05_08a2:1263_2	vā marissāmī”tiādike maraṇappakāre saṅgaṇhāti. Sikkhanti adhisīlasikkhaṃ. Paccakkhanti	1263	
PA_atk-s05_08a2:1263_3	paccācikkhanto pariccajanto. “Paccakkhā”tipi pāḷi, paccakkhāyāti attho. Kālanti maraṇaṃ.	1263	
PA_atk-s05_08a2:1263_4	Kathañhi nāma mādiso sikkhāpaccakkhānena kālaṃ kareyyāti attho. Sikkhāpaccakkhānañhi	1263	
PA_atk-s05_08a2:1263_5	ariyassa vinaye maraṇaṃ nāma. Yathāha bhagavā – “maraṇañhetaṃ, bhikkhave, yo sikkhaṃ	1263	
PA_atk-s05_08a2:1263_6	paccakkhāya hīnāyāvattatī”ti. “Sikkhaṃ paccakkhā”ti pana pāṭhe kathañhi nāma mādiso	1263	
PA_atk-s05_08a2:1263_7	sikkhaṃ paccakkhāya kālaṃ kareyya, sikkhāsamaṅgī eva pana hutvā kālaṃ kareyya? Tasmā	1263	
PA_atk-s05_08a2:1263_8	satthaṃ vā āharissāmi, ko attho jīvitena meti yojanā.	1263	
PA_atk-s05_08a2:1264_0	Tadāhanti yadā kilesābhibhavena samaṇadhammaṃ kātuṃ asamatthatāya jīvite nibbindanto	1264	
PA_atk-s05_08a2:1264_1	tadā. Khuranti nisitakhuraṃ, khurasadisaṃ vā satthakaṃ. Mañcakamhi upāvisinti paresaṃ	1264	
PA_atk-s05_08a2:1264_2	nivāraṇabhayena ovarakaṃ pavisitvā mañcake nisīdiṃ. Parinītoti upanīto, gale ṭhapitoti	1264	
PA_atk-s05_08a2:1264_3	adhippāyo. Dhamaninti “kaṇṭhe dhamaniṃ, kaṇṭhadhamaniṃ galavalaya”ntipi vadanti.	1264	
PA_atk-s05_08a2:1264_4	Chettunti chindituṃ.	1264	
PA_atk-s05_08a2:1265_0	Tato me manasīkāro, yoniso udapajjathāti “yadāhaṃ marissāmī”ti kaṇṭhe dhamaniṃ chindituṃ	1265	
PA_atk-s05_08a2:1265_1	khuraṃ upanesiṃ, tato paraṃ “arogaṃ nu kho me sīla”nti paccavekkhantassa akkhaṇḍaṃ	1265	
PA_atk-s05_08a2:1265_2	acchiddaṃ suparisuddhaṃ sīlaṃ disvā pīti uppajji, pītimanassa kāyo passambhi, passaddhakāyassa	1265	
PA_atk-s05_08a2:1265_3	nirāmisaṃ sukhaṃ anubhavantassa cittassa samāhitatāya vipassanāvasena yoniso manasikāro	1265	
PA_atk-s05_08a2:1265_4	uppajji. Atha vā tatoti kaṇṭhe khurassa upanayato vaṇe jāte uppannaṃ vedanaṃ vikkhambhento	1265	
PA_atk-s05_08a2:1265_5	vipassanāya vasena yonisomanasikāro uppajji. Idāni tato paraṃ maggaphalapaccavekkhaṇañāṇaṃ	1265	
PA_atk-s05_08a2:1265_6	uppannabhāvaṃ dassetuṃ “ādīnavo pāturahū”tiādi vuttaṃ. Taṃ heṭṭhā vuttatthameva.	1265	
PA_atk-s05_08a2:1266	Sappadāsattheragāthāvaṇṇanā niṭṭhitā.	126	
PA_atk-s05_08a2:1267	7. Kātiyānattheragāthāvaṇṇanā	126	
PA_atk-s05_08a2:1268_0	Uṭṭhehītiādikā āyasmato kātiyānattherassa gāthā. Kā uppatti? Ayampi purimabuddhesu	1268	
PA_atk-s05_08a2:1268_1	katādhikāro tattha tattha bhave puññāni upacinitvā imasmiṃ buddhuppāde sāvatthiyaṃ	1268	
PA_atk-s05_08a2:1268_2	aññatarassa kosiyagottassa brāhmaṇassa putto hutvā nibbatto, mātugottavasena pana	1268	
PA_atk-s05_08a2:1268_3	kātiyānoti laddhanāmo vayappatto sāmaññakānittherassa gihisahāyo theraṃ disvā pabbajito	1268	
PA_atk-s05_08a2:1268_4	samaṇadhammaṃ karonto rattiṃ “niddābhibhavaṃ vinodessāmī”ti caṅkamaṃ āruhi. So caṅkamanto	1268	
PA_atk-s05_08a2:1268_5	niddāya abhibhūto pacalāyamāno paripatitvā tattheva anantarahitāya bhūmiyā nipajji,	1268	
PA_atk-s05_08a2:1268_6	satthā tassa taṃ pavattiṃ disvā sayaṃ tattha gantvā ākāse ṭhatvā “kātiyānā”ti saññaṃ	1268	
PA_atk-s05_08a2:1268_7	adāsi. So satthāraṃ disvā uṭṭhahitvā vanditvā saṃvegajāto aṭṭhāsi. Athassa satthā dhammaṃ desento –	1268	
PA_atk-s05_08a2:1270	“Uṭṭhehi nisīda kātiyāna, mā niddābahulo ahu jāgarassu;	127	
PA_atk-s05_08a2:1271	Mā taṃ alasaṃ pamattabandhu, kūṭeneva jinātu maccurājā.	127	
PA_atk-s05_08a2:1273	“Seyyathāpi mahāsamuddavego, evaṃ jātijarāti vattate taṃ;	127	
PA_atk-s05_08a2:1274	So karohi sudīpamattano tvaṃ, na hi tāṇaṃ tava vijjateva aññaṃ.	127	
PA_atk-s05_08a2:1276	“Satthā hi vijesi maggametaṃ, saṅgā jātijarābhayā atītaṃ;	127	
PA_atk-s05_08a2:1277	Pubbāpararattamappamatto, anuyuñjassu daḷhaṃ karohi yogaṃ.	127	
PA_atk-s05_08a2:1279	“Purimāni pamuñca bandhanāni, saṅghāṭikhuramuṇḍabhikkhabhojī;	127	
PA_atk-s05_08a2:1280	Mā khiḍḍāratiñca mā niddaṃ, anuyuñjittha jhāya kātiyāna.	128	
PA_atk-s05_08a2:1282	“Jhāyāhi jināhi kātiyāna, yogakkhemapathesu kovidosi;	128	
PA_atk-s05_08a2:1283	Pappuyya anuttaraṃ visuddhiṃ, parinibbāhisi vārināva joti.	128	
PA_atk-s05_08a2:1285	“Pajjotakaro parittaraṃso, vātena vinamyate latāva;	128	
PA_atk-s05_08a2:1286	Evampi tuvaṃ anādiyāno, māraṃ indasagotta niddhunāhi;	128	
PA_atk-s05_08a2:1287	So vedayitāsu vītarāgo, kālaṃ kaṅkha idheva sītibhūto”ti. –	128	
PA_atk-s05_08a2:1288	Imā gāthā abhāsi.	128	
PA_atk-s05_08a2:1289_0	Tattha uṭṭhehīti niddūpagamanato uṭṭhahanto uṭṭhānavīriyaṃ karohi. Yasmā nipajjā	1289	
PA_atk-s05_08a2:1289_1	nāma kosajjapakkhiyā, tasmā mā sayi. Nisīdāti pallaṅkaṃ ābhujitvā ujuṃ kāyaṃ paṇidhāya	1289	
PA_atk-s05_08a2:1289_2	parimukhaṃ satiṃ upaṭṭhapetvā nisīda. Kātiyānāti taṃ nāmena ālapati. Mā niddābahulo	1289	
PA_atk-s05_08a2:1289_3	ahūti niddābahulo niddābhibhūto mā ahu. Jāgarassūti jāgara, jāgariyamanuyutto hohi.	1289	
PA_atk-s05_08a2:1289_4	Mā taṃ alasanti jāgariyaṃ ananuyuñjantaṃ taṃ alasaṃ kusītaṃ pamattabandhu maccurājā	1289	
PA_atk-s05_08a2:1289_5	kūṭeneva adduhanena viya nesādo migaṃ vā pakkhiṃ vā jarārogehi mā jinātu mā abhibhavatu,	1289	
PA_atk-s05_08a2:1289_6	mā ajjhottharatūti attho.	1289	
PA_atk-s05_08a2:1290_0	Seyyathāpīti seyyathā api. Mahāsamuddavegoti mahāsamuddassa ūmivego. Evanti yathā	1290	
PA_atk-s05_08a2:1290_1	nāma mahāsamuddaūmivego uparūpari uṭṭhahanto taṃ abhikkamituṃ asakkontaṃ purisaṃ	1290	
PA_atk-s05_08a2:1290_2	abhibhavati, evaṃ jāti jarā ca kosajjābhibhūtaṃ taṃ ativattate uparūpari ajjhottharati.	1290	
PA_atk-s05_08a2:1290_3	So karohīti so tvaṃ, kātiyāna, catūhi oghehi anajjhottharaṇīyaṃ arahattaphalasaṅkhātaṃ	1290	
PA_atk-s05_08a2:1290_4	sudīpaṃ attano karohi attano santāne uppādehi. Na hi tāṇaṃ tava vijjateva aññanti	1290	
PA_atk-s05_08a2:1290_5	hīti hetuatthe nipāto. Yasmā tato aggaphalato aññaṃ tava tāṇaṃ nāma idha vā huraṃ	1290	
PA_atk-s05_08a2:1290_6	vā na upalabbhati, tasmā taṃ arahattasaṅkhātaṃ sudīpaṃ karohīti.	1290	
PA_atk-s05_08a2:1291_0	Satthā hi vijesi maggametanti yaṃ sādhetuṃ avisahantā yato parājitā puthū aññatitthiyā,	1291	
PA_atk-s05_08a2:1291_1	tadetaṃ tassa sudīpassa kāraṇabhūtaṃ pañcavidhasaṅgato jātiādibhayato ca atītaṃ ariyamaggaṃ	1291	
PA_atk-s05_08a2:1291_2	devaputtamārādike abhibhavitvā tuyhaṃ satthā vijesi sādhesi. Yasmā satthu santakaṃ	1291	
PA_atk-s05_08a2:1291_3	nāma sāvakena adhigantabbaṃ na vissajjetabbaṃ, tasmā tassa adhigamāya pubbarattāpararattaṃ	1291	
PA_atk-s05_08a2:1291_4	purimayāmaṃ pacchimayāmañca, appamatto sato sampajāno hutvā anuyuñja yogaṃ bhāvanaṃ daḷhañca karohi.	1291	
PA_atk-s05_08a2:1292_0	Purimāni pamuñca bandhanānīti purimakāni gihikāle ābaddhāni gihibandhanāni kāmaguṇabandhanāni	1292	
PA_atk-s05_08a2:1292_1	pamuñca vissajjehi, tattha anapekkho hohi. Saṅghāṭikhuramuṇḍabhikkhabhojīti saṅghāṭidhārī	1292	
PA_atk-s05_08a2:1292_2	khurena katasiramuṇḍo bhikkhāhārabhojī, tividhampetaṃ purimabandhanapamokkhassa khiḍḍāratiniddānanuyogassa	1292	
PA_atk-s05_08a2:1292_3	ca kāraṇavacanaṃ. Yasmā tvaṃ saṅghāṭipāruto muṇḍo bhikkhāhāro jīvati, tasmā te kāmasukhānuyogo	1292	
PA_atk-s05_08a2:1292_4	khiḍḍāratiniddānuyogo ca na yuttoti tato purimāni pamuñca bandhanāni khiḍḍāratiṃ	1292	
PA_atk-s05_08a2:1292_5	niddañca mānuyuñjitthāti yojanā. Jhāyāti jhāyassu ārammaṇūpanijjhānaṃ anuyuñja.	1292	
PA_atk-s05_08a2:1293_0	Taṃ pana anuyuñjanto yena jhānena jhāyato kilesā sabbaso jitā honti, taṃ lakkhaṇūpanijjhānaṃ	1293	
PA_atk-s05_08a2:1293_1	anuyuñjāti dassento “jhāyāhi jināhī”ti āha. Yogakkhemapathesu kovidosīti catūhi yogehi	1293	
PA_atk-s05_08a2:1293_2	khemassa nibbānassa pathabhūtesu bodhipakkhiyadhammesu kusalo cheko asi, tasmā bhāvanaṃ	1293	
PA_atk-s05_08a2:1293_3	ussukkāpento anuttaraṃ uttararahitaṃ, visuddhiṃ nibbānaṃ arahattañca pappuyya pāpuṇitvā	1293	
PA_atk-s05_08a2:1293_4	pana tvaṃ parinibbāhisi. Vārināva jotīti mahatā salilavuṭṭhinipātena aggikhandho	1293	
PA_atk-s05_08a2:1293_5	viya ariyamaggavuṭṭhinipātena parinibbāyissati.	1293	
PA_atk-s05_08a2:1294_0	Pajjotakaroti pajjotiṃ karo padīpo. Parittaraṃsoti khuddakacciko. Vinamyateti vinamīyati	1294	
PA_atk-s05_08a2:1294_1	apaniyyati. Latāvāti valli viya. Idaṃ vuttaṃ hoti – yathā vaṭṭiādipaccayavekallena	1294	
PA_atk-s05_08a2:1294_2	parittaraṃso mandapabho padīpo appikā latā vā vātena vidhamiyyati viddhaṃsiyyati,	1294	
PA_atk-s05_08a2:1294_3	evaṃ tuvampi. Kosiyagottatāya, indasagotta, indasamānagottaṃ. Māraṃ tassa vase anāvattanā	1294	
PA_atk-s05_08a2:1294_4	anupādānato ca anādiyāno, niddhunāhi vidhamehi viddhaṃsehi. Evaṃ pana viddhaṃsamāno	1294	
PA_atk-s05_08a2:1294_5	so tvaṃ vedayitāsu sabbāsu vedanāsu vigatacchandarāgo idheva imasmiṃyeva attabhāve	1294	
PA_atk-s05_08a2:1294_6	sabbakilesadarathapariḷāhābhāvena sītibhūto nibbuto attano parinibbānakālaṃ kaṅkha	1294	
PA_atk-s05_08a2:1294_7	āgamehīti. Evaṃ satthārā anupādisesaṃ nibbānaṃ pāpetvā desanāya katāya thero desanāvasāne	1294	
PA_atk-s05_08a2:1294_8	vipassanaṃ vaḍḍhetvā arahattaṃ pāpuṇi. Arahattaṃ pana patvā satthārā desitaniyāmeneva	1294	
PA_atk-s05_08a2:1294_9	imā gāthā abhāsi. Tā eva imā gāthā therassa aññābyākaraṇañca jātā.	1294	
PA_atk-s05_08a2:1295	Kātiyānattheragāthāvaṇṇanā niṭṭhitā.	129	
PA_atk-s05_08a2:1296	8. Migajālattheragāthāvaṇṇanā	129	
PA_atk-s05_08a2:1297_0	Sudesitotiādikā āyasmato migajālattherassa gāthā. Kā uppatti? Ayampi purimabuddhesu	1297	
PA_atk-s05_08a2:1297_1	katādhikāro tattha tattha bhave puññāni upacinanto imasmiṃ buddhuppāde sāvatthiyaṃ	1297	
PA_atk-s05_08a2:1297_2	visākhāya mahāupāsikāya putto hutvā nibbatti, migajālotissa nāmaṃ ahosi. So vihāraṃ	1297	
PA_atk-s05_08a2:1297_3	gantvā abhiṇhaso dhammassavanena paṭiladdhasaddho pabbajitvā vipassanaṃ vaḍḍhetvā	1297	
PA_atk-s05_08a2:1297_4	arahattaṃ patvā aññaṃ byākaronto –	1297	
PA_atk-s05_08a2:1299	“Sudesito cakkhumatā, buddhenādiccabandhunā;	129	
PA_atk-s05_08a2:1300	Sabbasaṃyojanātīto, sabbavaṭṭavināsano.	130	
PA_atk-s05_08a2:1302	“Niyyāniko uttaraṇo, taṇhāmūlavisosano;	130	
PA_atk-s05_08a2:1303	Visamūlaṃ āghātanaṃ, chetvā pāpeti nibbutiṃ.	130	
PA_atk-s05_08a2:1305	“Aññāṇamūlabhedāya, kammayantavighāṭano;	130	
PA_atk-s05_08a2:1306	Viññāṇānaṃ pariggahe, ñāṇavajiranipātano.	130	
PA_atk-s05_08a2:1308	“Vedanānaṃ viññāpano, upādānappamocano;	130	
PA_atk-s05_08a2:1309	Bhavaṃ aṅgārakāsuṃva, ñāṇena anupassano.	130	
PA_atk-s05_08a2:1311	“Mahāraso sugambhīro, jarāmaccunivāraṇo;	131	
PA_atk-s05_08a2:1312	Ariyo aṭṭhaṅgiko maggo, dukkhūpasamano sivo.	131	
PA_atk-s05_08a2:1314	“Kammaṃ kammanti ñatvāna, vipākañca vipākato;	131	
PA_atk-s05_08a2:1315	Paṭiccuppannadhammānaṃ, yathāvālokadassano;	131	
PA_atk-s05_08a2:1316	Mahākhemaṅgamo santo, pariyosānabhaddako”ti. – imā gāthā abhāsi;	131	
PA_atk-s05_08a2:1317_0	Tattha sudesitoti suṭṭhu desito, veneyyajjhāsayānurūpaṃ diṭṭhadhammikasamparāyikaparamatthānaṃ	1317	
PA_atk-s05_08a2:1317_1	yāthāvato vibhāvanavasena desitoti attho. Atha vā sudesitoti sammā desito, pavattinivattīnaṃ	1317	
PA_atk-s05_08a2:1317_2	tadubhayahetūnañca aviparītato pakāsanavasena bhāsito svākhyātoti attho. Cakkhumatāti	1317	
PA_atk-s05_08a2:1317_3	maṃsacakkhu, dibbacakkhu, paññācakkhu, buddhacakkhu, samantacakkhūti imehi pañcahi	1317	
PA_atk-s05_08a2:1317_4	cakkhūhi cakkhumatā. Buddhenāti sabbaññubuddhena. Ādiccabandhunāti ādiccagottena.	1317	
PA_atk-s05_08a2:1317_5	Duvidho hi loke khattiyavaṃso – ādiccavaṃso, somavaṃsoti. Tattha ādiccavaṃso, okkākarājavaṃsoti	1317	
PA_atk-s05_08a2:1317_6	jānitabbaṃ. Tato sañjātatāya sākiyā ādiccagottāti bhagavā “ādiccabandhū”ti vuccati.	1317	
PA_atk-s05_08a2:1317_7	Atha vā ādiccassa bandhūtipi bhagavā ādiccabandhu, svāyamattho heṭṭhā vuttoyeva.	1317	
PA_atk-s05_08a2:1317_8	Kāmarāgasaṃyojanādīnaṃ sabbesaṃ saṃyojanānaṃ samatikkamanabhāvato sabbasaṃyojanātīto	1317	
PA_atk-s05_08a2:1317_9	tato eva kilesakammavipākavaṭṭānaṃ vināsanato viddhaṃsanato sabbavaṭṭavināsano, saṃsāracārakato	1317	
PA_atk-s05_08a2:1317_10	niyyānato niyyāniko, saṃsāramahoghato samuttaraṇaṭṭhena uttaraṇo, kāmataṇhādīnaṃ	13171	
PA_atk-s05_08a2:1317_11	sabbataṇhānaṃ mūlaṃ avijjaṃ ayoniso manasikārañca visoseti sukkhāpetīti taṇhāmūlavisosano,	13171	
PA_atk-s05_08a2:1317_12	tiṇṇampi vedānaṃ sampaṭivedhassa viddhaṃsanato visassa dukkhassa kāraṇattā visamūlaṃ,	13171	
PA_atk-s05_08a2:1317_13	sattānaṃ byasanuppattiṭṭhānatāya āghātanaṃ kammaṃ kilesaṃ vā chetvā samucchinditvā	13171	
PA_atk-s05_08a2:1317_14	nibbutiṃ nibbānaṃ pāpeti.	13171	
PA_atk-s05_08a2:1318_0	Aññāṇassa mūlaṃ ayoniso manasikāro āsavā ca “āsavasamudayā avijjāsamudayo”ti hi vuttaṃ,	1318	
PA_atk-s05_08a2:1318_1	tassa bhedāya vajirūpamañāṇena bhindanatthāya. Atha vā “avijjāpaccayā saṅkhārā”tiādivacanato	1318	
PA_atk-s05_08a2:1318_2	aññāṇaṃ mūlaṃ etassāti aññāṇamūlaṃ, bhavacakkaṃ, tassa maggañāṇavajirena padālanatthaṃ	1318	
PA_atk-s05_08a2:1318_3	desitoti sambandho. Kammayantavighāṭanoti kammaghaṭitassa attabhāvayantassa viddhaṃsano.	1318	
PA_atk-s05_08a2:1318_4	Viññāṇānaṃ pariggaheti kāmabhavādīsu yathāsakakammunā viññāṇaggahaṇe upaṭṭhiteti	1318	
PA_atk-s05_08a2:1318_5	vacanaseso. Tattha tattha hi bhave paṭisandhiyā gahitāya taṃtaṃbhavanissitaviññāṇānipi	1318	
PA_atk-s05_08a2:1318_6	gahitāneva honti. Ñāṇavajiranipātanoti ñāṇavajirassa nipāto, ñāṇavajiraṃ nipātetvā	1318	
PA_atk-s05_08a2:1318_7	tesaṃ padāletā. Lokuttaradhammo hi uppajjamāno sattamabhavādīsu uppajjanārahāni viññāṇāni	1318	
PA_atk-s05_08a2:1318_8	bhindattameva uppajjatīti.	1318	
PA_atk-s05_08a2:1319_0	Vedanānaṃ viññāpanoti sukhādīnaṃ tissannaṃ vedanānaṃ yathākkamaṃ dukkhasallāniccavasena	1319	
PA_atk-s05_08a2:1319_1	yāthāvato pavedako. Upādānappamocanoti kāmupādānādīhi catūhipi upādānehi cittasantānassa	1319	
PA_atk-s05_08a2:1319_2	vimocako. Bhavaṃ aṅgārakāsuṃva, ñāṇena anupassanoti kāmabhavādinavavidhampi bhavaṃ	1319	
PA_atk-s05_08a2:1319_3	ekādasahi aggīhi ādittabhāvato sādhikaporisaṃ aṅgārakāsuṃ viya maggañāṇena anupaccakkhato dassetā.	1319	
PA_atk-s05_08a2:1320_0	Santapaṇītabhāvato atittikaraṭṭhena mahāraso pariññādivasena vā mahākiccatāya sāmaññaphalavasena	1320	
PA_atk-s05_08a2:1320_1	mahāsampattitāya ca mahāraso, anupacitasambhārehi duravagāhatāya alabbhaneyyapatiṭṭhatāya	1320	
PA_atk-s05_08a2:1320_2	ca suṭṭhu gambhīro jarāmaccunivāraṇo, āyatiṃ bhavābhinipphattiyā nivattanena jarāya	1320	
PA_atk-s05_08a2:1320_3	maccuno ca paṭisedhako. Idāni yathāvuttaguṇavisesayuttaṃ dhammaṃ sarūpato dassento	1320	
PA_atk-s05_08a2:1320_4	“ariyo aṭṭhaṅgiko”ti vatvā punapi tassa katipaye guṇe vibhāvetuṃ “dukkhūpasamano	1320	
PA_atk-s05_08a2:1320_5	sivo”tiādimāha. Tassattho – parisuddhaṭṭhena ariyo, sammādiṭṭhiādiaṭṭhadhammasamodhānatāya	1320	
PA_atk-s05_08a2:1320_6	aṭṭhaṅgiko, nibbānagavesanaṭṭhena maggo sakalavaṭṭadukkhavūpasamanaṭṭhena dukkhavūpasamano, khemaṭṭhena sivo.	1320	
PA_atk-s05_08a2:1321_0	Yathā ito bāhirakasamaye asammāsambuddhapaveditattā kammavipāko vipallāso siyāti	1321	
PA_atk-s05_08a2:1321_1	evaṃ avipallāsetvā paṭiccuppannadhammānaṃ paṭiccasamuppannesu dhammesu kammaṃ kammanti	1321	
PA_atk-s05_08a2:1321_2	vipākañca vipākato ñatvāna pubbabhāgañāṇena jānanahetu sassatucchedaggāhānaṃ vidhamanena	1321	
PA_atk-s05_08a2:1321_3	yāthāvato ālokadassano takkarassa lokuttarañāṇālokassa dassano. Kenaci kañci kadācipi	1321	
PA_atk-s05_08a2:1321_4	anupaddutattā mahākhemaṃ nibbānaṃ gacchati satte gameti cāti mahākhemaṅgamo, sabbakilesadarathapariḷāhavūpasamanato	1321	
PA_atk-s05_08a2:1321_5	santo, akuppāya cetovimuttiyā anupādisesāya ca nibbānadhātuyā pāpanena pariyosānabhaddako	1321	
PA_atk-s05_08a2:1321_6	sudesito cakkhumatāti yojanā.	1321	
PA_atk-s05_08a2:1322	Evaṃ thero nānānayehi ariyadhammaṃ pasaṃsanto tassa dhammassa attanā adhigatabhāvaṃ aññāpadesena pakāsesi.	132	
PA_atk-s05_08a2:1323	Migajālattheragāthāvaṇṇanā niṭṭhitā.	132	
PA_atk-s05_08a2:1324	9. Purohitaputtajentattheragāthāvaṇṇanā	132	
PA_atk-s05_08a2:1325_0	Jātimadena mattohantiādikā āyasmato jentattherassa gāthā. Kā uppatti? Ayampi purimabuddhesu	1325	
PA_atk-s05_08a2:1325_1	katādhikāro tattha tattha bhave puññāni upacinitvā imasmiṃ buddhuppāde sāvatthiyaṃ	1325	
PA_atk-s05_08a2:1325_2	kosalarañño purohitassa putto hutvā nibbatti, tassa jentoti nāmaṃ ahosi. So vayappatto	1325	
PA_atk-s05_08a2:1325_3	jātimadena bhogaissariyarūpamadena ca matto aññe hīḷento garuṭṭhāniyānampi apacitiṃ	1325	
PA_atk-s05_08a2:1325_4	akaronto mānathaddho vicarati. So ekadivasaṃ satthāraṃ mahatiyā parisāya parivutaṃ	1325	
PA_atk-s05_08a2:1325_5	dhammaṃ desentaṃ disvā upasaṅkamanto “sace maṃ samaṇo gotamo paṭhamaṃ ālapissati,	1325	
PA_atk-s05_08a2:1325_6	ahampi ālapissāmi; no ce, nālapissāmī”ti cittaṃ uppādetvā upasaṅkamitvā ṭhito bhagavati	1325	
PA_atk-s05_08a2:1325_7	paṭhamaṃ anālapante sayampi mānena anālapitvā gamanākāraṃ dassesi. Taṃ bhagavā –	1325	
PA_atk-s05_08a2:1326	“Na mānaṃ brāhmaṇa sādhu, atthikassīdha brāhmaṇa;	132	
PA_atk-s05_08a2:1327	Yena atthena āgacchi, tamevamanubrūhaye”ti. –	132	
PA_atk-s05_08a2:1328	Gāthāya ajjhabhāsi. So “cittaṃ me samaṇo gotamo jānātī”ti abhippasanno bhagavato pādesu sirasā nipatitvā paramanipaccākāraṃ katvā –	132	
PA_atk-s05_08a2:1329	“Kesu na mānaṃ kayirātha, kesu cassa sagāravo;	132	
PA_atk-s05_08a2:1330	Kyassa apacitā assu, kyassu sādhu supūjitā”ti. –	133	
PA_atk-s05_08a2:1331	Pucchi. Tassa bhagavā –	133	
PA_atk-s05_08a2:1332	“Mātari pitari cāpi, atho jeṭṭhamhi bhātari;	133	
PA_atk-s05_08a2:1333	Ācariye catutthamhi, samaṇabrāhmaṇesu ca.	133	
PA_atk-s05_08a2:1334	“Tesu na mānaṃ kayirātha, tesu assa sagāravo;	133	
PA_atk-s05_08a2:1335	Kyassa apacitā assu, tyassu sādhu supūjitā.	133	
PA_atk-s05_08a2:1336	“Arahante sītibhūte, katakicce anāsave;	133	
PA_atk-s05_08a2:1337	Nihacca mānaṃ atthaddho, te namasse anuttare”ti. –	133	
PA_atk-s05_08a2:1338	Pañhaṃ vissajjento dhammaṃ desesi. So tāya desanāya sotāpanno hutvā pabbajitvā vipassanāya kammaṃ karonto arahattaṃ patvā attano paṭipattikittanamukhena aññaṃ byākaronto –	133	
PA_atk-s05_08a2:1340	“Jātimadena mattohaṃ, bhogaissariyena ca;	134	
PA_atk-s05_08a2:1341	Saṇṭhānavaṇṇarūpena, madamatto acārihaṃ.	134	
PA_atk-s05_08a2:1343	“Nāttano samakaṃ kañci, atirekañca maññisaṃ;	134	
PA_atk-s05_08a2:1344	Atimānahato bālo, patthaddho ussitaddhajo.	134	
PA_atk-s05_08a2:1346	“Mātaraṃ pitarañcāpi, aññepi garusammate;	134	
PA_atk-s05_08a2:1347	Na kañci abhivādesiṃ, mānatthaddho anādaro.	134	
PA_atk-s05_08a2:1349	“Disvā vināyakaṃ aggaṃ, sārathīnaṃ varuttamaṃ;	134	
PA_atk-s05_08a2:1350	Tapantamiva ādiccaṃ, bhikkhusaṅghapurakkhataṃ.	135	
PA_atk-s05_08a2:1352	“Mānaṃ madañca chaḍḍetvā, vippasannena cetasā;	135	
PA_atk-s05_08a2:1353	Sirasā abhivādesiṃ, sabbasattānamuttamaṃ.	135	
PA_atk-s05_08a2:1355	“Atimāno ca omāno, pahīnā susamūhatā;	135	
PA_atk-s05_08a2:1356	Asmimāno samucchinno, sabbe mānavidhā hatā”ti. –	135	
PA_atk-s05_08a2:1357	Imā gāthā abhāsi.	135	
PA_atk-s05_08a2:1358_0	Tattha jātimadena mattohanti ahaṃ udicce brāhmaṇakule nibbatto, “na mādiso ubhato	1358	
PA_atk-s05_08a2:1358_1	sujāto añño atthī”ti kulamānena matto mānathaddho acārinti yojanā. Bhogaissariyena	1358	
PA_atk-s05_08a2:1358_2	cāti vibhavena ādhipaccena ca hetubhūtena bhogasampadañca issariyasampadañca paṭicca	1358	
PA_atk-s05_08a2:1358_3	uppannamadena matto ahaṃ acārinti yojanā. Saṇṭhānavaṇṇarūpenāti saṇṭhānaṃ ārohapariṇāhasampatti,	1358	
PA_atk-s05_08a2:1358_4	vaṇṇo odātasāmatādichavisampatti, rūpaṃ aṅgapaccaṅgasobhā. Idhāpi vuttanayena yojanā	1358	
PA_atk-s05_08a2:1358_5	veditabbā. Madamattoti vuttappakārato aññenapi madena matto.	1358	
PA_atk-s05_08a2:1359_0	Nāttano samakaṃ kañcīti attano samakaṃ sadisaṃ jātiādīhi samānaṃ atirekaṃ vā kañci	1359	
PA_atk-s05_08a2:1359_1	na maññisaṃ na maññiṃ, mayā samānampi na maññiṃ, kuto adhikanti adhippāyo. Atimānahato	1359	
PA_atk-s05_08a2:1359_2	bāloti bālo ahaṃ tato bālabhāvato atimānena khatūpahatakusalācāro, tato eva patthaddho	1359	
PA_atk-s05_08a2:1359_3	ussitaddhajo thambhavasena garūnampi nipaccakārassa akaraṇato bhusaṃ thaddho anonamanathaddhajāto ussitamānaddhajo.	1359	
PA_atk-s05_08a2:1360	Vuttamevatthaṃ pākaṭataraṃ kātuṃ “mātara”ntiādi vuttaṃ. Tattha aññeti jeṭṭhabhātuādike, samaṇabrāhmaṇe ca. Garusammateti garūti sammate garuṭṭhāniye. Anādaroti ādararahito.	136	
PA_atk-s05_08a2:1361_0	Disvā vināyakaṃ agganti evaṃ mānathaddho hutvā vicaranto diṭṭhadhammikasamparāyikaparamatthehi	1361	
PA_atk-s05_08a2:1361_1	veneyyānaṃ vinayanato sayambhutāya nāyakabhāvato ca vināyakaṃ. Sadevake loke sīlādiguṇehi	1361	
PA_atk-s05_08a2:1361_2	seṭṭhabhāvato aggaṃ. Purisadammānaṃ accantatāya damanato sārathīnaṃ varuttamaṃ, ativiya	1361	
PA_atk-s05_08a2:1361_3	uttamaṃ byāmappabhādiobhāsena ādiccamiva tapantaṃ, obhāsantaṃ bhikkhusaṅghapurakkhataṃ	1361	
PA_atk-s05_08a2:1361_4	dhammaṃ desentaṃ sabbasattānaṃ uttamaṃ satthāraṃ disvā buddhānubhāvena santajjito	1361	
PA_atk-s05_08a2:1361_5	“ahameva seṭṭho, aññe hīnā”ti pavattamānaṃ bhogamadādimadañca chaḍḍetvā pahāya vippasannena	1361	
PA_atk-s05_08a2:1361_6	cetasā sirasā abhivādesinti yojanā. Kathaṃ panāyaṃ mānathaddho samāno satthu dassanamattena	1361	
PA_atk-s05_08a2:1361_7	mānaṃ pahāsīti? Na kho panetaṃ evaṃ daṭṭhabbaṃ. Satthu dassanamattena mānaṃ na pahāsi	1361	
PA_atk-s05_08a2:1361_8	“na mānaṃ, brāhmaṇa, sādhū”tiādikāya pana desanāya mānaṃ pahāsi. Taṃ sandhāya vuttaṃ	1361	
PA_atk-s05_08a2:1361_9	“mānaṃ madañca chaḍḍetvā, vippasannena cetasā. Sirasā abhivādesi”nti. Vippasannena	1361	
PA_atk-s05_08a2:1361_10	cetasāti ca itthambhūtalakkhaṇe karaṇavacanaṃ daṭṭhabbaṃ.	13611	
PA_atk-s05_08a2:1362_0	“Ahameva seṭṭho”ti pavatto māno atimāno. “Ime pana nihīnā”ti aññe hīnato dahantassa	1362	
PA_atk-s05_08a2:1362_1	māno “omāno”ti vadanti. “Seyyohamasmī”ti pana aññaṃ atikkamitvā attānaṃ seyyato dahantassa	1362	
PA_atk-s05_08a2:1362_2	pavatto seyyamāno atimāno. “Hīnohamasmī”ti pavatto hīnamāno omāno. Pahīnā susamūhatāti	1362	
PA_atk-s05_08a2:1362_3	heṭṭhimamaggehi pahīnā hutvā aggamaggena suṭṭhu samugghāṭitā. Asmimānoti “esohamasmī”ti	1362	
PA_atk-s05_08a2:1362_4	khandhe “aha”nti gahaṇavasena pavattamāno. Sabbeti na kevalaṃ atimānaomānaasmimānā	1362	
PA_atk-s05_08a2:1362_5	eva, atha kho seyyassa seyyamānādayo navavidhā antarabhedena anekavidhā ca sabbe	1362	
PA_atk-s05_08a2:1362_6	mānavidhā mānakoṭṭhāsā hatā aggamaggena samugghāṭitāti.	1362	
PA_atk-s05_08a2:1363	Purohitaputtajentattheragāthāvaṇṇanā niṭṭhitā.	136	
PA_atk-s05_08a2:1364	10. Sumanattheragāthāvaṇṇanā	136	
PA_atk-s05_08a2:1365_0	Yadā navo pabbajitotiādikā āyasmato sumanattherassa gāthā. Kā uppatti? Ayampi purimabuddhesu	1365	
PA_atk-s05_08a2:1365_1	katādhikāro tattha tattha bhave puññāni upacinanto sikhissa bhagavato kāle mālākārakule	1365	
PA_atk-s05_08a2:1365_2	nibbattitvā viññutaṃ patto ekadivasaṃ sikhiṃ bhagavantaṃ passitvā pasannamānaso sumanapupphehi	1365	
PA_atk-s05_08a2:1365_3	pūjaṃ akāsi. So tena puññakammena devamanussesu saṃsaranto imasmiṃ buddhuppāde aññatarassa	1365	
PA_atk-s05_08a2:1365_4	upāsakassa gehe paṭisandhiṃ gaṇhi. So ca upāsako āyasmato anuruddhattherassa upaṭṭhāko	1365	
PA_atk-s05_08a2:1365_5	ahosi. Tassa ca tato pubbe jātājātā dārakā mariṃsu. Tena so “sacāhaṃ idāni ekaṃ puttaṃ	1365	
PA_atk-s05_08a2:1365_6	labhissāmi, ayyassa anuruddhattherassa santike pabbājessāmī”ti cittaṃ uppādesi. So	1365	
PA_atk-s05_08a2:1365_7	ca dasamāsaccayena jāto arogoyeva hutvā anukkamena vaḍḍhento sattavassiko ahosi,	1365	
PA_atk-s05_08a2:1365_8	taṃ pitā therassa santike pabbājesi. So pabbajitvā tato paripakkañāṇattā vipassanāya	1365	
PA_atk-s05_08a2:1365_9	kammaṃ karonto nacirasseva chaḷabhiñño hutvā theraṃ upaṭṭhahanto “pānīyaṃ āharissāmī”ti	1365	
PA_atk-s05_08a2:1365_10	ghaṭaṃ ādāya iddhiyā anotattadahaṃ agamāsi. Atheko micchādiṭṭhiko nāgarājā anotattadahaṃ	13651	
PA_atk-s05_08a2:1365_11	paṭicchādento sattakkhattuṃ bhogena parikkhipitvā upari mahantaṃ phaṇaṃ katvā sumanassa	13651	
PA_atk-s05_08a2:1365_12	pānīyaṃ gahetuṃ okāsaṃ na deti. Sumano garuḷarūpaṃ gahetvā taṃ nāgarājaṃ abhibhavitvā	13651	
PA_atk-s05_08a2:1365_13	pānīyaṃ gahetvā therassa vasanaṭṭhānaṃ uddissa ākāsena gacchati. Taṃ satthā jetavane	13651	
PA_atk-s05_08a2:1365_14	nisinno tathā gacchantaṃ disvā dhammasenāpatiṃ āmantetvā, “sāriputta, imaṃ passā”tiādinā	13651	
PA_atk-s05_08a2:1365_15	catūhi gāthāhi tassa guṇe abhāsi. Atha sumanatthero –	13651	
PA_atk-s05_08a2:1367	“Yadā navo pabbajito, jātiyā sattavassiko;	136	
PA_atk-s05_08a2:1368	Iddhiyā abhibhotvāna, pannagindaṃ mahiddhikaṃ.	136	
PA_atk-s05_08a2:1370	“Upajjhāyassa udakaṃ, anotattā mahāsarā;	137	
PA_atk-s05_08a2:1371	Āharāmi tato disvā, maṃ satthā etadabravi.	137	
PA_atk-s05_08a2:1373	“Sāriputta imaṃ passa, āgacchantaṃ kumārakaṃ;	137	
PA_atk-s05_08a2:1374	Udakakumbhamādāya, ajjhattaṃ susamāhitaṃ.	137	
PA_atk-s05_08a2:1376	“Pāsādikena vattena, kalyāṇairiyāpatho;	137	
PA_atk-s05_08a2:1377	Sāmaṇeronuruddhassa, iddhiyā ca visārado.	137	
PA_atk-s05_08a2:1379	“Ājānīyena ājañño, sādhunā sādhukārito;	137	
PA_atk-s05_08a2:1380	Vinīto anuruddhena, katakiccena sikkhito.	138	
PA_atk-s05_08a2:1382	“So patvā paramaṃ santiṃ, sacchikatvā akuppataṃ;	138	
PA_atk-s05_08a2:1383	Sāmaṇero sa sumano, mā maṃ jaññāti icchatī”ti. –	138	
PA_atk-s05_08a2:1384	Aññābyākaraṇavasena cha gāthā abhāsi.	138	
PA_atk-s05_08a2:1385_0	Tattha ādito dve gāthā sumanatthereneva bhāsitā, itarā catasso taṃ pasaṃsantena satthārā	1385	
PA_atk-s05_08a2:1385_1	bhāsitā. Tā sabbā ekajjhaṃ katvā sumanatthero pacchā aññābyākaraṇavasena abhāsi.	1385	
PA_atk-s05_08a2:1385_2	Tattha pannagindanti nāgarājaṃ. Tatoti tattha, yadā navo pabbajito jātiyā sattavassiko	1385	
PA_atk-s05_08a2:1385_3	iddhibalena mahiddhikaṃ nāgarājaṃ abhibhavitvā anotattadahato upajjhāyassa pānīyaṃ	1385	
PA_atk-s05_08a2:1385_4	āharāmi, tasmiṃ kāleti attho.	1385	
PA_atk-s05_08a2:1386	Maṃ uddissa mayhaṃ satthā etadabravi, taṃ dassento, “sāriputta, imaṃ passā”tiādimāha. Ajjhattaṃ susamāhitanti visayajjhattabhūtena aggaphalasamādhinā suṭṭhu samāhitaṃ.	138	
PA_atk-s05_08a2:1387_0	Pāsādikena vattenāti passantānaṃ pasādāvahena ācāravattena, karaṇatthe idaṃ karaṇavacanaṃ.	1387	
PA_atk-s05_08a2:1387_1	Kalyāṇairiyāpathoti sampanniriyāpatho. Pāsādikena vattenāti vā itthambhūtalakkhaṇe	1387	
PA_atk-s05_08a2:1387_2	karaṇavacanaṃ. Samaṇassa bhāvo sāmaṇyaṃ, sāmaññanti attho. Tadatthaṃ īrati pavattatīti	1387	
PA_atk-s05_08a2:1387_3	sāmaṇero, samaṇuddeso. Iddhiyā ca visāradoti iddhiyampi byatto sukusalo. Ājānīyenāti	1387	
PA_atk-s05_08a2:1387_4	purisājānīyena. Attahitaparahitānaṃ sādhanato sādhunā katakiccena anuruddhena sādhu	1387	
PA_atk-s05_08a2:1387_5	ubhayahitasādhako, suṭṭhu vā ājañño kārito damito. Aggavijjāya vinīto asekkhabhāvāpādanena	1387	
PA_atk-s05_08a2:1387_6	sikkhito sikkhāpitoti attho.	1387	
PA_atk-s05_08a2:1388_0	So sāmaṇero sumano paramaṃ santiṃ nibbānaṃ patvā aggamaggādhigamena adhigantvā sacchikatvā	1388	
PA_atk-s05_08a2:1388_1	attapaccakkhaṃ katvā akuppataṃ arahattaphalaṃ appicchabhāvassa paramukkaṃsagatattā	1388	
PA_atk-s05_08a2:1388_2	mā maṃ jaññāti maṃ “ayaṃ khīṇāsavo”ti vā “chaḷabhiñño”ti vā kocipi mā jāneyyāti icchati abhikaṅkhatīti.	1388	
PA_atk-s05_08a2:1389	Sumanattheragāthāvaṇṇanā niṭṭhitā.	138	
PA_atk-s05_08a2:1390	11. Nhātakamunittheragāthāvaṇṇanā	139	
PA_atk-s05_08a2:1391_0	Vātarogābhinītotiādikā āyasmato nhātakamunissa gāthā. Kā uppatti? Ayampi purimabuddhesu	1391	
PA_atk-s05_08a2:1391_1	katādhikāro tattha tattha bhave puññāni upacinitvā imasmiṃ buddhuppāde rājagahe brāhmaṇakule	1391	
PA_atk-s05_08a2:1391_2	nibbattitvā vayappatto vijjāṭṭhānādīsu nipphattiṃ gato nhātakalakkhaṇayogena nhātakoti	1391	
PA_atk-s05_08a2:1391_3	paññāyittha. So tāpasapabbajjaṃ pabbajitvā rājagahassa tiyojanappamāṇe ṭhāne araññāyatane	1391	
PA_atk-s05_08a2:1391_4	nīvārehi yāpento aggiṃ paricārayamāno vasati. Tassa satthā ghaṭe viya padīpaṃ hadayabbhantare	1391	
PA_atk-s05_08a2:1391_5	pajjalantaṃ arahattūpanissayaṃ disvā assamapadaṃ agamāsi. So bhagavantaṃ disvā haṭṭhatuṭṭho	1391	
PA_atk-s05_08a2:1391_6	attano upakappananiyāmena āhāraṃ upanesi. Taṃ bhagavā paribhuñji. Evaṃ tayo divase	1391	
PA_atk-s05_08a2:1391_7	datvā catutthadivase “bhagavā tumhe paramasukhumālā, kathaṃ iminā āhārena yāpethā”ti	1391	
PA_atk-s05_08a2:1391_8	āha. Tassa satthā ariyasantosaguṇaṃ pakāsento dhammaṃ desesi. Tāpaso taṃ sutvā sotāpanno	1391	
PA_atk-s05_08a2:1391_9	hutvā pabbajitvā arahattaṃ pāpuṇi. Bhagavā taṃ arahatte patiṭṭhapetvā gato. So pana	1391	
PA_atk-s05_08a2:1391_10	tattheva viharanto aparabhāge vātābādhena upadduto ahosi. Satthā tattha gantvā paṭisanthāramukhena	13911	
PA_atk-s05_08a2:1391_11	tassa vihāraṃ pucchanto –	13911	
PA_atk-s05_08a2:1393	“Vātarogābhinīto tvaṃ, viharaṃ kānane vane;	139	
PA_atk-s05_08a2:1394	Paviddhagocare lūkhe, kathaṃ bhikkhu karissasī”ti. – gāthamāha; Atha thero –	139	
PA_atk-s05_08a2:1396	“Pītisukhena vipulena, pharitvāna samussayaṃ;	139	
PA_atk-s05_08a2:1397	Lūkhampi abhisambhonto, viharissāmi kānane.	139	
PA_atk-s05_08a2:1399	“Bhāvento satta bojjhaṅge, indriyāni balāni ca;	139	
PA_atk-s05_08a2:1400	Jhānasokhummasampanno, viharissaṃ anāsavo.	140	
PA_atk-s05_08a2:1402	“Vippamuttaṃ kilesehi, suddhacittaṃ anāvilaṃ;	140	
PA_atk-s05_08a2:1403	Abhiṇhaṃ paccavekkhanto, viharissaṃ anāsavo.	140	
PA_atk-s05_08a2:1405	“Ajjhattañca bahiddhā ca, ye me vijjiṃsu āsavā;	140	
PA_atk-s05_08a2:1406	Sabbe asesā ucchinnā, na ca uppajjare puna.	140	
PA_atk-s05_08a2:1408	“Pañcakkhandhā pariññātā, tiṭṭhanti chinnamūlakā;	140	
PA_atk-s05_08a2:1409	Dukkhakkhayo anuppatto, natthi dāni punabbhavo”ti. –	140	
PA_atk-s05_08a2:1410	Imāhi sesagāthāhi attano vihāraṃ satthu pavedesi.	141	
PA_atk-s05_08a2:1411_0	Tattha jhānasokhummasampannoti jhānasukhumabhāvena samannāgato. Jhānasukhumaṃ nāma	1411	
PA_atk-s05_08a2:1411_1	arūpajjhānaṃ, tasmā aṭṭhasamāpattilābhimhīti vuttaṃ hoti. Tena attano ubhatobhāgavimuttitaṃ	1411	
PA_atk-s05_08a2:1411_2	dasseti. Apare panāhu – “sokhummanti aggamaggaphalesu adhipaññāsikkhā adhippetā,	1411	
PA_atk-s05_08a2:1411_3	tato jhānaggahaṇena attano ubhatobhāgavimuttitaṃ vibhāvetī”ti. Vippamuttaṃ kilesehīti	1411	
PA_atk-s05_08a2:1411_4	paṭippassaddhivimuttiyā sabbakilesehi vimuttaṃ, tato eva suddhacittaṃ, anāvilasaṅkappatāya	1411	
PA_atk-s05_08a2:1411_5	anāvilaṃ, tīhipi padehi arahattaphalacittameva vadati. Sesaṃ heṭṭhā vuttanayameva.	1411	
PA_atk-s05_08a2:1411_6	Imameva ca therassa aññābyākaraṇaṃ ahosīti.	1411	
PA_atk-s05_08a2:1412	Nhātakamunittheragāthāvaṇṇanā niṭṭhitā.	141	
PA_atk-s05_08a2:1413	12. Brahmadattattheragāthāvaṇṇanā	141	
PA_atk-s05_08a2:1414_0	Akkodhassātiādikā āyasmato brahmadattattherassa gāthā. Kā uppatti? Ayampi purimabuddhesu	1414	
PA_atk-s05_08a2:1414_1	katādhikāro tattha tattha bhave puññāni upacinitvā imasmiṃ buddhuppāde sāvatthiyaṃ	1414	
PA_atk-s05_08a2:1414_2	kosalarañño putto hutvā nibbatti, brahmadattotissa nāmaṃ ahosi. So vayappatto jetavanamahe	1414	
PA_atk-s05_08a2:1414_3	buddhānubhāvaṃ disvā paṭiladdhasaddho pabbajitvā vipassanāya kammaṃ karonto saha	1414	
PA_atk-s05_08a2:1414_4	paṭisambhidāhi chaḷabhiñño ahosi. Taṃ ekadivasaṃ nagare piṇḍāya carantaṃ aññataro	1414	
PA_atk-s05_08a2:1414_5	brāhmaṇo akkosi. Thero taṃ sutvāpi tuṇhībhūto piṇḍāya caratiyeva, brāhmaṇo punapi	1414	
PA_atk-s05_08a2:1414_6	akkosiyeva. Manussā evaṃ akkosantampi naṃ “ayaṃ thero na kiñci bhaṇatī”ti āhaṃsu.	1414	
PA_atk-s05_08a2:1414_7	Taṃ sutvā thero tesaṃ manussānaṃ dhammaṃ desento –	1414	
PA_atk-s05_08a2:1416	“Akkodhassa kuto kodho, dantassa samajīvino;	141	
PA_atk-s05_08a2:1417	Sammadaññā vimuttassa, upasantassa tādino.	141	
PA_atk-s05_08a2:1419	“Tasseva tena pāpiyo, yo kuddhaṃ paṭikujjhati;	141	
PA_atk-s05_08a2:1420	Kuddhaṃ appaṭikujjhanto, saṅgāmaṃ jeti dujjayaṃ.	142	
PA_atk-s05_08a2:1422	“Ubhinnamatthaṃ carati, attano ca parassa ca;	142	
PA_atk-s05_08a2:1423	Paraṃ saṅkupitaṃ ñatvā, yo sato upasammati.	142	
PA_atk-s05_08a2:1425	“Ubhinnaṃ tikicchantaṃ taṃ, attano ca parassa ca;	142	
PA_atk-s05_08a2:1426	Janā maññanti bāloti, ye dhammassa akovidā. ;	142	
PA_atk-s05_08a2:1428	“Uppajje te sace kodho, āvajja kakacūpamaṃ;	142	
PA_atk-s05_08a2:1429	Uppajje ce rase taṇhā, puttamaṃsūpamaṃ sara.	142	
PA_atk-s05_08a2:1431	“Sace dhāvati cittaṃ te, kāmesu ca bhavesu ca;	143	
PA_atk-s05_08a2:1432	Khippaṃ niggaṇha satiyā, kiṭṭhādaṃ viya duppasu”nti. –	143	
PA_atk-s05_08a2:1433	Imā gāthā abhāsi.	143	
PA_atk-s05_08a2:1434_0	Tattha akkodhassāti kodharahitassa maggena samucchinnakodhassa. Kuto kodhoti kuto	1434	
PA_atk-s05_08a2:1434_1	nāma hetu kodho uppajjeyya, tassa uppattikāraṇaṃ natthīti attho. Dantassāti uttamena	1434	
PA_atk-s05_08a2:1434_2	damena aggamaggadamathena dantassa. Samajīvinoti kāyavisamādīni sabbaso pahāya kāyasamādīnaṃ	1434	
PA_atk-s05_08a2:1434_3	vasena samaṃ jīvantassa sattaṭṭhāniyena sampajaññena sammadeva vattantassa. Sammadaññā	1434	
PA_atk-s05_08a2:1434_4	vimuttassāti sammā aññāya abhiññeyyādike dhamme jānitvā sabbāsavehi vippamuttassa.	1434	
PA_atk-s05_08a2:1434_5	Tato eva sabbakilesadarathapariḷāhavūpasamena upasantassa. Iṭṭhādīsu tādilakkhaṇappattiyā	1434	
PA_atk-s05_08a2:1434_6	tādino khīṇāsavassa kuto kodhoti aññāpadesena thero attano kodhābhāvaṃ tassa ca kāraṇāni	1434	
PA_atk-s05_08a2:1434_7	vatvā idāni kodhe akodhe ca ādīnavānisaṃsadassanena dhammaṃ kathento “tassevā”tiādimāha.	1434	
PA_atk-s05_08a2:1434_8	Tattha yo kuddhaṃ paṭikujjhatīti yo puggalo attano upari kuddhaṃ kupitaṃ puggalaṃ	1434	
PA_atk-s05_08a2:1434_9	paṭikujjhati, tasseva tena paṭikujjhanapaccakkosanapaṭippaharaṇādinā pāpiyo idhaloke	1434	
PA_atk-s05_08a2:1434_10	viññūgarahādivasena paraloke nirayadukkhādivasena abhaddakataraṃ akalyāṇataraṃ hoti.	14341	
PA_atk-s05_08a2:1434_11	Kujjhanena pana akuddhassa pāpaṃ hotīti vattabbameva natthi. Keci pana “yo akuddhaṃ	14341	
PA_atk-s05_08a2:1434_12	paṭikuddhaṃ ārabbha kujjhatī”ti atthaṃ vadanti. Kuddhaṃ appaṭikujjhantoti yo pana	14341	
PA_atk-s05_08a2:1434_13	kuddhaṃ puggalaṃ “ayaṃ kuddho kodhapareto”ti ñatvā na paṭikujjhati khamati, so dujjayaṃ	14341	
PA_atk-s05_08a2:1434_14	kilesasaṅgāmaṃ jeti nāma. Na kevalañcassa kilesasaṅgāmajayo eva, atha kho ubhayahitapaṭipattimpīti	14341	
PA_atk-s05_08a2:1434_15	dassento āha “ubhinnamatthaṃ…pe… upasammatī”ti. Yo paraṃ puggalaṃ saṅkupitaṃ kuddhaṃ	14341	
PA_atk-s05_08a2:1434_16	“kodhapareto”ti ñatvā taṃ mettāyanto ajjhupekkhanto vā sato sampajāno hutvā upasammati	14341	
PA_atk-s05_08a2:1434_17	khamati na paṭippharati. So attano ca parassa cāti ubhinnaṃ ubhayalokasukhāvahaṃ	14341	
PA_atk-s05_08a2:1434_18	atthaṃ hitaṃ carati.	14341	
PA_atk-s05_08a2:1435_0	Ubhinnaṃ tikicchantaṃ tanti taṃ attano ca parassa cāti ubhinnaṃ dvinnaṃ kodhabyādhitikicchāya	1435	
PA_atk-s05_08a2:1435_1	tikicchantaṃ khamantaṃ puggalaṃ ye janā dhammassa ariyācāradhamme akusalā, te bālā	1435	
PA_atk-s05_08a2:1435_2	“ayaṃ aviddasu yo attānaṃ akkosantassa paharantassa kiñci na karotī”ti maññanti,	1435	
PA_atk-s05_08a2:1435_3	taṃ tesaṃ ayoniso maññananti adhippāyo. “Tikicchana”ntipi paṭhanti, tikicchanasabhāvanti attho.	1435	
PA_atk-s05_08a2:1436_0	Evaṃ therena vuccamānaṃ dhammaṃ sutvā akkosakabrāhmaṇo saṃviggo pasannacitto ca hutvā	1436	
PA_atk-s05_08a2:1436_1	theraṃ khamāpetvā tasseva santike pabbaji. Thero tassa kammaṭṭhānaṃ dento “imassa	1436	
PA_atk-s05_08a2:1436_2	mettābhāvanā yuttā”ti mettākammaṭṭhānaṃ datvā kodhapariyuṭṭhānādīsu paccavekkhaṇādividhiṃ	1436	
PA_atk-s05_08a2:1436_3	dassento “uppajje te”tiādimāha. Tattha uppajje te saceti sace te kammaṭṭhānaṃ anuyuñjantassa	1436	
PA_atk-s05_08a2:1436_4	kañci puggalaṃ nissāya ciraparicayo kodho uppajjeyya, tassa vūpasamāya –	1436	
PA_atk-s05_08a2:1437	“Ubhatodaṇḍakena cepi, bhikkhave, kakacena corā ocarakā aṅgamaṅgāni okanteyyuṃ, tatrāpi yo mano padūseyya, na me so tena sāsanakaro”ti –	143	
PA_atk-s05_08a2:1438	Satthārā vuttaṃ kakacūpamaṃ ovādaṃ āvajjehi. Uppajje ce rase taṇhāti sace te madhurādibhede rase taṇhā abhilāso uppajjeyya, tassa vūpasamāya –	143	
PA_atk-s05_08a2:1439	“Puttamaṃsaṃ jāyampatikā yathā kantāranittharaṇatthameva khādiṃsu, na rasataṇhāya evaṃ kulaputtopi pabbajito piṇḍapātaṃ paṭisevati…pe… phāsuvihāro cā”ti –	143	
PA_atk-s05_08a2:1440	Evaṃ vuttaṃ puttamaṃsūpamovādaṃ sara anussara.	144	
PA_atk-s05_08a2:1441_0	Sace dhāvati te cittanti ayoniso manasi karoto tava cittaṃ kāmesu pañcakāmaguṇesu	1441	
PA_atk-s05_08a2:1441_1	chandarāgavasena, kāmabhavādīsu bhavesu bhavapatthanāvasena sace dhāvati sarati javati.	1441	
PA_atk-s05_08a2:1441_2	Khippaṃ niggaṇha satiyā, kiṭṭhādaṃ viya duppasunti tathā dhāvituṃ adento yathā nāma	1441	
PA_atk-s05_08a2:1441_3	puriso kiṭṭhādaṃ sassakhādakaṃ duppasuṃ duṭṭhagoṇaṃ yottena thambhe bandhitvā attano	1441	
PA_atk-s05_08a2:1441_4	vase vatteti, evaṃ satiyā satiyottena sammādhithambhe bandhanto khippaṃ sīghameva	1441	
PA_atk-s05_08a2:1441_5	niggaṇha, yathā kilesavigamena nibbisevanaṃ hoti, tathā damehīti. Keci pana “thero	1441	
PA_atk-s05_08a2:1441_6	puthujjanova hutvā akkosaṃ adhivāsento tesaṃ manussānaṃ ariyaguṇe pakāsento dhammaṃ	1441	
PA_atk-s05_08a2:1441_7	kathetvā pacchā dvīhi gāthāhi attānaṃ ovadanto vipassanaṃ vaḍḍhetvā arahattaṃ patvā	1441	
PA_atk-s05_08a2:1441_8	aññaṃ byākaronto imāyeva gāthā abhāsī”ti vadanti.	1441	
PA_atk-s05_08a2:1442	Brahmadattattheragāthāvaṇṇanā niṭṭhitā.	144	
PA_atk-s05_08a2:1443	13. Sirimaṇḍattheragāthāvaṇṇanā	144	
PA_atk-s05_08a2:1444_0	Channamativassatītiādikā āyasmato sirimaṇḍattherassa gāthā. Kā uppatti? Ayampi purimabuddhesu	1444	
PA_atk-s05_08a2:1444_1	katādhikāro tattha tattha bhave puññāni upacinitvā imasmiṃ buddhuppāde saṃsumāragire	1444	
PA_atk-s05_08a2:1444_2	brāhmaṇakule nibbattitvā sirimaṇḍoti laddhanāmo vayappatto bhesakalāvane bhagavati	1444	
PA_atk-s05_08a2:1444_3	viharante satthāraṃ upasaṅkamitvā dhammaṃ sutvā paṭiladdhasaddho pabbajitvā laddhūpasampado	1444	
PA_atk-s05_08a2:1444_4	samaṇadhammaṃ karonto ekasmiṃ uposathadivase pātimokkhuddesaṭṭhāne nisinno nidānuddesassa	1444	
PA_atk-s05_08a2:1444_5	pariyosāne “āvikatā hissa phāsu hotī”ti pāḷiyā atthaṃ upadhārento āpannaṃ āpattiṃ	1444	
PA_atk-s05_08a2:1444_6	anāvikatvā paṭicchādento uparūpari āpattiyo āpajjati, tenassa na phāsu hoti, āvikatvā	1444	
PA_atk-s05_08a2:1444_7	pana yathādhammaṃ paṭikarontassa phāsu hotīti imamatthaṃ manasi katvā “aho satthu	1444	
PA_atk-s05_08a2:1444_8	sāsanaṃ suvisuddha”nti laddhappasādo tathā uppannaṃ pītiṃ vikkhambhetvā vipassanaṃ	1444	
PA_atk-s05_08a2:1444_9	vaḍḍhetvā arahattaṃ patvā attano paṭipattiṃ paccavekkhitvā pasannamānaso bhikkhūnaṃ ovādaṃ dento –	1444	
PA_atk-s05_08a2:1446	“Channamativassati, vivaṭaṃ nātivassati;	144	
PA_atk-s05_08a2:1447	Tasmā channaṃ vivaretha, evaṃ taṃ nātivassati.	144	
PA_atk-s05_08a2:1449	“Maccunābbhāhato loko, jarāya parivārito;	144	
PA_atk-s05_08a2:1450	Taṇhāsallena otiṇṇo, icchādhūpāyito sadā. ;	145	
PA_atk-s05_08a2:1452	“Maccunābbhāhato loko, parikkhitto jarāya ca;	145	
PA_atk-s05_08a2:1453	Haññati niccamattāṇo, pattadaṇḍova takkaro.	145	
PA_atk-s05_08a2:1455	“Āgacchantaggikhandhāva, maccu byādhi jarā tayo;	145	
PA_atk-s05_08a2:1456	Paccuggantuṃ balaṃ natthi, javo natthi palāyituṃ.	145	
PA_atk-s05_08a2:1458	“Amoghaṃ divasaṃ kayirā, appena bahukena vā;	145	
PA_atk-s05_08a2:1459	Yaṃ yaṃ vijahate rattiṃ, tadūnaṃ tassa jīvitaṃ.	145	
PA_atk-s05_08a2:1461	“Carato tiṭṭhato vāpi, āsīnasayanassa vā;	146	
PA_atk-s05_08a2:1462	Upeti carimā ratti, na te kālo pamajjitu”nti. –	146	
PA_atk-s05_08a2:1463	Imā gāthā abhāsi.	146	
PA_atk-s05_08a2:1464_0	Tattha channanti chāditaṃ yathābhūtaṃ avivaṭaṃ appakāsitaṃ duccaritaṃ. Ativassatīti	1464	
PA_atk-s05_08a2:1464_1	āpattivassañceva kilesavassañca ativiya vassati. Āpattiyā hi chādanaṃ alajjibhāvādinā	1464	
PA_atk-s05_08a2:1464_2	tādisova, chādanena tato aññathāva punapi tathārūpaṃ tato vā pāpiṭṭhataraṃ āpattiṃ	1464	
PA_atk-s05_08a2:1464_3	āpajjeyyāti chādanaṃ vassanassa kāraṇaṃ vuttaṃ. Vivaṭanti pakāsitaṃ appaṭicchannaṃ.	1464	
PA_atk-s05_08a2:1464_4	Nātivassatīti ettha atīti upasaggamattaṃ, na vassatīti attho. Avassanañcettha vuttavipariyāyena	1464	
PA_atk-s05_08a2:1464_5	veditabbaṃ cittasantānassa visodhitattā. Tasmāti vuttamevatthaṃ kāraṇabhāvena paccāmasati,	1464	
PA_atk-s05_08a2:1464_6	channassa duccaritassa āpattivassādīnaṃ ativassanato vivaṭassa ca avassanatoti attho.	1464	
PA_atk-s05_08a2:1464_7	Channaṃ vivarethāti puthujjanabhāvena chādanādhippāye uppannepi taṃ ananuvattitvā	1464	
PA_atk-s05_08a2:1464_8	vivaretha āvikareyya, yathādhammaṃ paṭikareyya. Evanti vivaraṇena yathādhammaṃ paṭipattiyā.	1464	
PA_atk-s05_08a2:1464_9	Tanti taṃ channaṃ duccaritaṃ. Nātivassati āpattivassaṃ kilesavassañca na vassati,	1464	
PA_atk-s05_08a2:1464_10	suddhante puggalaṃ patiṭṭhapetīti attho.	14641	
PA_atk-s05_08a2:1465_0	Idāni “ekaṃsena sīghaṃyeva ca attā sodhetabbo, appamādo kātabbo”ti tassa kāraṇaṃ	1465	
PA_atk-s05_08a2:1465_1	saṃvegavatthuṃ dassento “maccunābbhāhato loko”tiādimāha. Tattha maccunābbhāhato lokoti	1465	
PA_atk-s05_08a2:1465_2	ayaṃ sabbopi sattaloko coro viya coraghātakena, sabbavaṭṭanipātinā maccunā maraṇena	1465	
PA_atk-s05_08a2:1465_3	abhihato, na tassa hatthato muccati. Jarāya parivāritoti ayaṃ loko uppādato uddhaṃ	1465	
PA_atk-s05_08a2:1465_4	maraṇūpanayanarasāya jarāya parivārito ajjhotthaṭo, jarāsaṅghātaparimukkoti attho.	1465	
PA_atk-s05_08a2:1465_5	Taṇhāsallena otiṇṇoti sarīrassa anto nimuggena visapītakhurappena viya upādānalakkhaṇena	1465	
PA_atk-s05_08a2:1465_6	taṇhāsaṅkhātena sallena otiṇṇo hadayabbhantare ogāḷho. Taṇhā hi pīḷājananato anto	1465	
PA_atk-s05_08a2:1465_7	tudanato duruddhārato ca “sallo”ti vuccati. Icchādhūpāyitoti ārammaṇābhipatthanalakkhaṇāya	1465	
PA_atk-s05_08a2:1465_8	icchāya santāpito. Taṃ visayaṃ icchanto hi puggalo yadicchitaṃ visayaṃ labhanto vā	1465	
PA_atk-s05_08a2:1465_9	alabhanto vā tāya eva anudahanalakkhaṇāya icchāya santatto pariḷāhappatto hoti. Sadāti	1465	
PA_atk-s05_08a2:1465_10	sabbakālaṃ, idañca padaṃ sabbapadesu yojetabbaṃ.	14651	
PA_atk-s05_08a2:1466_0	Parikkhitto jarāya cāti na kevalaṃ maccunā abbhāhatoyeva, atha kho jarāya ca parikkhitto.	1466	
PA_atk-s05_08a2:1466_1	Jarāya samavaruddho jarāpākāraparikkhitto, na taṃ samatikkamatīti attho. Haññati	1466	
PA_atk-s05_08a2:1466_2	niccamattāṇoti atāṇo asaraṇo hutvā niccakālaṃ jarāmaraṇehi haññati vibādhīyati. Yathā	1466	
PA_atk-s05_08a2:1466_3	kiṃ? Pattadaṇḍova takkaro yathā takkaro coro katāparādho vajjhappatto atāṇo rājāṇāya	1466	
PA_atk-s05_08a2:1466_4	haññati, evamayaṃ loko jarāmaraṇehīti dasseti.	1466	
PA_atk-s05_08a2:1467_0	Āgacchantaggikhandhāvāti mahāvane ḍayhamāne taṃ abhibhavantā mahantā aggikkhandhā	1467	
PA_atk-s05_08a2:1467_1	viya maccu byādhi jarāti ime tayo anudahanaṭṭhena aggikkhandhā imaṃ sattalokaṃ abhibhavantā	1467	
PA_atk-s05_08a2:1467_2	āgacchanti, tesaṃ pana paṭibalo hutvā paccuggantuṃ abhibhavituṃ balaṃ ussāho natthi,	1467	
PA_atk-s05_08a2:1467_3	imassa lokassa, javo natthi palāyituṃ javantesu, ajjhottharantesu. Yattha te nābhibhavanti,	1467	
PA_atk-s05_08a2:1467_4	piṭṭhiṃ dassetvā tato palāyitumpi imassa lokassa jaṅghājavo natthi, evaṃ attanā asamattho	1467	
PA_atk-s05_08a2:1467_5	māyādīhi upāyehi appaṭikāre tividhe balavati paccāmitte niccupaṭṭhite kiṃ kātabbanti	1467	
PA_atk-s05_08a2:1467_6	ce? Amoghaṃ divasaṃ kayirā, appena bahukena vāti appena antamaso gaddūhanamattampi	1467	
PA_atk-s05_08a2:1467_7	kālaṃ pavattitena bahukena vā sakalaṃ ahorattaṃ pavattitena vipassanāmanasikārena	1467	
PA_atk-s05_08a2:1467_8	amoghaṃ avañjhaṃ divasaṃ kareyya, yasmā yaṃ yaṃ vijahate rattiṃ, tadūnaṃ tassa jīvitaṃ	1467	
PA_atk-s05_08a2:1467_9	ayaṃ satto yaṃ yaṃ rattiṃ vijahati nāseti khepeti, tadūnaṃ tena ūnaṃ tassa sattassa	1467	
PA_atk-s05_08a2:1467_10	jīvitaṃ hoti. Etena rattikkhayo nāma jīvitakkhayo tassa anivattanatoti dasseti. Tenāha –	14671	
PA_atk-s05_08a2:1468	“Yamekarattiṃ paṭhamaṃ, gabbhe vasati māṇavo;	146	
PA_atk-s05_08a2:1469	Abbhuṭṭhitova so yāti, sa gacchaṃ na nivattatī”ti. ;	146	
PA_atk-s05_08a2:1470_0	Na kevalaṃ rattivaseneva, atha kho iriyāpathavasenāpi jīvitakkhayo upadhāretabboti	1470	
PA_atk-s05_08a2:1470_1	āha “carato”tiādi. Caratoti gacchantassa. Tiṭṭhatoti ṭhitaṃ kappentassa. Āsīnasayanassa	1470	
PA_atk-s05_08a2:1470_2	vāti āsīnassa sayanassa vā, nisinnassa nipajjantassa vāti attho. “Āsīdana”ntipi paṭhanti,	1470	
PA_atk-s05_08a2:1470_3	tattha sāmiatthe upayogavacanaṃ daṭṭhabbaṃ. Upeti carimā rattīti carimakacittasahitā	1470	
PA_atk-s05_08a2:1470_4	ratti upagacchati, rattiggahaṇañcettha desanāsīsamattaṃ. Gamanādīsu yena kenaci iriyāpathena	1470	
PA_atk-s05_08a2:1470_5	samaṅgībhūtassa carimakāloyeva, tenevassa iriyāpathakkhaṇā jīvitaṃ khepetvā eva gacchanti,	1470	
PA_atk-s05_08a2:1470_6	tasmā na te kālo pamajjituṃ nāyaṃ tuyhaṃ pamādaṃ āpajjituṃ kālo “imasmiṃ nāma kāle	1470	
PA_atk-s05_08a2:1470_7	maraṇaṃ na hotī”ti aviditattā. Vuttaṃ hi –	1470	
PA_atk-s05_08a2:1471	“Animittamanaññātaṃ, maccānaṃ idha jīvitaṃ;	147	
PA_atk-s05_08a2:1472	Kasirañca parittañca, tañca dukkhena saṃyuta”nti. ;	147	
PA_atk-s05_08a2:1473	Tasmā evaṃ attānaṃ ovaditvā appamattena tīsu sikkhāsu anuyogo kātabboti adhippāyo.	147	
PA_atk-s05_08a2:1474	Sirimaṇḍattheragāthāvaṇṇanā niṭṭhitā.	147	
PA_atk-s05_08a2:1475	14. Sabbakāmittheragāthāvaṇṇanā	147	
PA_atk-s05_08a2:1476_0	Dvipādakotiādikā āyasmato sabbakāmittherassa gāthā. Kā uppatti? Ayaṃ kira padumuttarassa	1476	
PA_atk-s05_08a2:1476_1	bhagavato sāsane uppannaṃ abbudaṃ sodhetvā paṭipākatikaṃ ṭhapentaṃ ekaṃ theraṃ disvā,	1476	
PA_atk-s05_08a2:1476_2	“ahampi anāgate ekassa buddhassa sāsane abbudaṃ sodhetvā paṭipākatikaṃ ṭhapetuṃ samattho	1476	
PA_atk-s05_08a2:1476_3	bhaveyya”nti patthanaṃ paṭṭhapetvā tadanurūpāni puññāni katvā devamanussesu saṃsaranto	1476	
PA_atk-s05_08a2:1476_4	imasmiṃ buddhuppāde aparinibbute eva bhagavati vesāliyaṃ khattiyakule nibbattitvā	1476	
PA_atk-s05_08a2:1476_5	sabbakāmoti laddhanāmo vayappatto ñātakehi dārapariggahaṃ kārito nissaraṇajjhāsayatāya	1476	
PA_atk-s05_08a2:1476_6	gharāvāsaṃ jigucchanto dhammabhaṇḍāgārikassa santike pabbajitvā samaṇadhammaṃ karonto	1476	
PA_atk-s05_08a2:1476_7	upajjhāyena saddhiṃ vesāliṃ upagato ñātigharaṃ agamāsi. Tattha naṃ purāṇadutiyikā	1476	
PA_atk-s05_08a2:1476_8	pativiyogadukkhitā kisā dubbaṇṇā analaṅkatā kiliṭṭhavatthanivasanā vanditvā rodamānā	1476	
PA_atk-s05_08a2:1476_9	ekamantaṃ aṭṭhāsi. Taṃ disvā therassa karuṇāpurassaraṃ mettaṃ upaṭṭhāpayato anubhūtārammaṇe	1476	
PA_atk-s05_08a2:1476_10	ayonisomanasikāravasena sahasā kileso uppajji.	14761	
PA_atk-s05_08a2:1477_0	So tena kasāhi tāḷito ājānīyo viya sañjātasaṃvego tāvadeva susānaṃ gantvā, asubhanimittaṃ	1477	
PA_atk-s05_08a2:1477_1	uggahetvā, tattha paṭiladdhajhānaṃ pādakaṃ katvā, vipassanaṃ vaḍḍhetvā, arahattaṃ	1477	
PA_atk-s05_08a2:1477_2	pāpuṇi. Athassa sasuro alaṅkatapaṭiyattaṃ dhītaraṃ ādāya mahatā parivārena naṃ uppabbājetukāmo	1477	
PA_atk-s05_08a2:1477_3	vihāraṃ agamāsi. Thero tassā adhippāyaṃ ñatvā attano kāmesu virattabhāvaṃ sabbattha	1477	
PA_atk-s05_08a2:1477_4	ca anupalittataṃ pakāsento –	1477	
PA_atk-s05_08a2:1479	“Dvipādakoyaṃ asuci, duggandho parihīrati;	147	
PA_atk-s05_08a2:1480	Nānākuṇapaparipūro, vissavanto tato tato.	148	
PA_atk-s05_08a2:1482	“Migaṃ nilīnaṃ kūṭena, baḷiseneva ambujaṃ;	148	
PA_atk-s05_08a2:1483	Vānaraṃ viya lepena, bādhayanti puthujjanaṃ.	148	
PA_atk-s05_08a2:1485	“Rūpā saddā rasā gandhā, phoṭṭhabbā ca manoramā;	148	
PA_atk-s05_08a2:1486	Pañca kāmaguṇā ete, itthirūpasmi dissare.	148	
PA_atk-s05_08a2:1488	“Ye etā upasevanti, rattacittā puthujjanā;	148	
PA_atk-s05_08a2:1489	Vaḍḍhenti kaṭasiṃ ghoraṃ, ācinanti punabbhavaṃ.	148	
PA_atk-s05_08a2:1491	“Yo cetā parivajjeti, sappasseva padā siro;	149	
PA_atk-s05_08a2:1492	Somaṃ visattikaṃ loke, sato samativattati.	149	
PA_atk-s05_08a2:1494	“Kāmesvādīnavaṃ disvā, nekkhammaṃ daṭṭhu khemato;	149	
PA_atk-s05_08a2:1495	Nissaṭo sabbakāmehi, patto me āsavakkhayo”ti. –	149	
PA_atk-s05_08a2:1496	Imā gāthā abhāsi.	149	
PA_atk-s05_08a2:1497_0	Tattha dvipādakoti yadipi apādakādayopi kāyā asucīyeva, adhikāravasena pana ukkaṭṭhaparicchedena	1497	
PA_atk-s05_08a2:1497_1	vā evaṃ vuttaṃ. Yasmā vā aññe asucibhūtāpi kāyā loṇambilādīhi abhisaṅkharitvā manussānaṃ	1497	
PA_atk-s05_08a2:1497_2	bhojanepi upanīyanti, na pana manussakāyo, tasmā asucitarasabhāvamassa dassento “dvipādako”ti	1497	
PA_atk-s05_08a2:1497_3	āha. Ayanti tadā upaṭṭhitaṃ itthirūpaṃ sandhāyāha. Asucīti asuci eva, na ettha kiñcipi	1497	
PA_atk-s05_08a2:1497_4	sucīti attho. Duggandho parihīratīti duggandho samāno pupphagandhādīhi saṅkharitvā	1497	
PA_atk-s05_08a2:1497_5	pariharīyati. Nānākuṇapaparipūroti kesādianekappakārakuṇapabharito. Vissavanto tato	1497	
PA_atk-s05_08a2:1497_6	tatoti pupphagandhādīhissa jegucchabhāvaṃ paṭicchādetuṃ vāyamantānampi taṃ vāyāmaṃ	1497	
PA_atk-s05_08a2:1497_7	nipphalaṃ katvā navahi dvārehi kheḷasiṅghāṇikādīni lomakūpehi ca sedajallikaṃ ‘vissavantoyeva	1497	
PA_atk-s05_08a2:1497_8	parihīratī’ti sambandho.	1497	
PA_atk-s05_08a2:1498_0	Evaṃ jegucchopi samāno cāyaṃ kāyo kūṭādīhi viya migādike attano rūpādīhi andhaputhujjane	1498	
PA_atk-s05_08a2:1498_1	vañcetiyevāti dassento “miga”ntiādimāha. Tattha migaṃ nilīnaṃ kūṭenāti pāsavākarādinā	1498	
PA_atk-s05_08a2:1498_2	kūṭena nilīnaṃ, paṭicchannaṃ katvā migaṃ viya nesādo. Vakkhamāno hi iva-saddo idhāpi	1498	
PA_atk-s05_08a2:1498_3	ānetvā yojetabbo. Baḷiseneva ambujanti ambujaṃ macchaṃ āmisabaddhena baḷisena viya	1498	
PA_atk-s05_08a2:1498_4	bāḷisiko. Vānaraṃ viya lepenāti rukkhasilādīsu pakkhittena makkaṭalepena makkaṭaṃ	1498	
PA_atk-s05_08a2:1498_5	viya migaluddo andhaputhujjanaṃ vañcento bādhentīti.	1498	
PA_atk-s05_08a2:1499_0	Ke pana bādhentīti āha. “Rūpā saddā”tiādi. Rūpādayo hi pañca kāmakoṭṭhāsā visesato	1499	
PA_atk-s05_08a2:1499_1	visabhāgavatthusannissayā vipallāsūpanissayena ayonisomanasikārena parikkhittānaṃ	1499	
PA_atk-s05_08a2:1499_2	andhaputhujjanānaṃ mano ramento kilesavatthutāya anatthāvahabhāvato te bādhenti nāma.	1499	
PA_atk-s05_08a2:1499_3	Tena vuttaṃ “rūpā saddā…pe… itthirūpasmi dissare”ti.	1499	
PA_atk-s05_08a2:1500_0	Itthiggahaṇañcettha adhikāravasena katanti veditabbaṃ. Tenevāha “ye etā upasevantī”tiādi.	1500	
PA_atk-s05_08a2:1500_1	Tassattho – ye puthujjanā etā itthiyo rattacittā rāgābhibhūtacittā upabhogavatthusaññāya	1500	
PA_atk-s05_08a2:1500_2	upasevanti. Vaḍḍhenti kaṭasiṃ ghoranti te jātiādīhi nirayādīhi ca ghoraṃ, bhayānakaṃ,	1500	
PA_atk-s05_08a2:1500_3	andhabālehi abhiramitabbato kaṭasisaṅkhātaṃ saṃsāraṃ punappunaṃ uppattimaraṇādinā	1500	
PA_atk-s05_08a2:1500_4	vaḍḍhenti. Tenāha “ācinanti punabbhava”nti.	1500	
PA_atk-s05_08a2:1501_0	Yo cetāti yo pana puggalo etā itthiyo tattha chandarāgassa vikkhambhanena vā samucchindanena	1501	
PA_atk-s05_08a2:1501_1	vā attano pādena sappassa siraṃ viya parivajjeti, so sabbaṃ lokaṃ visajitvā ṭhitattā	1501	
PA_atk-s05_08a2:1501_2	loke visattikāsaṅkhātaṃ taṇhaṃ sato hutvā samativattati.	1501	
PA_atk-s05_08a2:1502_0	Kāmesvādīnavaṃ disvāti “aṭṭhikaṅkalūpamā kāmā bahudukkhā bahupāyāsā”tiādinā vatthukāmesu	1502	
PA_atk-s05_08a2:1502_1	kilesakāmesu anekākāravokāraṃ ādīnavaṃ, dosaṃ, disvā. Nekkhammaṃ daṭṭhu khematoti	1502	
PA_atk-s05_08a2:1502_2	kāmehi bhavehi ca nikkhantabhāvato nekkhammaṃ, pabbajjaṃ, nibbānañca, khemato, anupaddavato,	1502	
PA_atk-s05_08a2:1502_3	daṭṭhu, disvā. Sabbakāmehipi tebhūmakadhammehi nissaṭo visaṃyutto. Sabbepi tebhūmakā	1502	
PA_atk-s05_08a2:1502_4	dhammā kāmanīyaṭṭhena kāmā, tehi ca thero visaṃyutto. Tenāha “patto me āsavakkhayo”ti.	1502	
PA_atk-s05_08a2:1503_0	Evaṃ thero ādito pañcahi gāthāhi dhammaṃ kathetvā chaṭṭhagāthāya aññaṃ byākāsi. Taṃ	1503	
PA_atk-s05_08a2:1503_1	sutvā sasuro “ayaṃ sabbattha anupalitto, na sakkā imaṃ kāmesu patāretu”nti yathāgatamaggeneva	1503	
PA_atk-s05_08a2:1503_2	gato. Theropi vassasataparinibbute bhagavati upasampadāya vīsavassasatiko pathabyā	1503	
PA_atk-s05_08a2:1503_3	thero hutvā, vesālikehi vajjiputtehi uppāditaṃ sāsanassa abbudaṃ sodhetvā, dutiyaṃ	1503	
PA_atk-s05_08a2:1503_4	dhammasaṅgītiṃ saṅgāyitvā “anāgate dhammāsokakāle uppajjanakaṃ abbudaṃ sodhehī”ti	1503	
PA_atk-s05_08a2:1503_5	tissamahābrahmānaṃ āṇāpetvā anupādisesāya nibbānadhātuyā parinibbāyi.	1503	
PA_atk-s05_08a2:1504	Sabbakāmittheragāthāvaṇṇanā niṭṭhitā.	150	
PA_atk-s05_08a2:1505	Chakkanipātavaṇṇanā niṭṭhitā.	150	
PA_atk-s05_08a2:1506	7. Sattakanipāto	150	
PA_atk-s05_08a2:1507	1. Sundarasamuddattheragāthāvaṇṇanā	150	
PA_atk-s05_08a2:1508_0	Sattakanipāte alaṅkatātiādikā āyasmato sundarasamuddattherassa gāthā. Kā uppatti?	1508	
PA_atk-s05_08a2:1508_1	Ayampi purimabuddhesu katādhikāro tattha tattha bhave puññāni upacinitvā imasmiṃ	1508	
PA_atk-s05_08a2:1508_2	buddhuppāde rājagahe aññatarassa mahāvibhavassa seṭṭhino putto hutvā nibbatti. Samuddotissa	1508	
PA_atk-s05_08a2:1508_3	nāmaṃ ahosi. Rūpasampattiyā pana sundarasamuddoti paññāyittha. So paṭhamavaye ṭhito	1508	
PA_atk-s05_08a2:1508_4	bhagavato rājagahappavese buddhānubhāvaṃ disvā, paṭiladdhasaddho nissaraṇajjhāsayatāya	1508	
PA_atk-s05_08a2:1508_5	pabbajitvā, laddhūpasampado samādinnadhutadhammo rājagahato sāvatthiṃ gantvā, kalyāṇamittassa	1508	
PA_atk-s05_08a2:1508_6	santike vipassanācāraṃ uggahetvā, kammaṭṭhānaṃ anuyuñjanto viharati. Tassa mātā rājagahe	1508	
PA_atk-s05_08a2:1508_7	ussavadivase aññe seṭṭhiputte sapajāpatike alaṅkatapaṭiyatte ussavakīḷaṃ kīḷante	1508	
PA_atk-s05_08a2:1508_8	disvā, puttaṃ anussaritvā rodati. Taṃ disvā aññatarā gaṇikā rodanakāraṇaṃ pucchi.	1508	
PA_atk-s05_08a2:1508_9	Sā tassā taṃ kāraṇaṃ kathesi. Taṃ sutvā gaṇikā “ahaṃ taṃ ānessāmi, passa tāva mama	1508	
PA_atk-s05_08a2:1508_10	itthibhāva”nti vatvā “yadi evaṃ taṃyeva tassa pajāpatiṃ katvā imassa kulassa sāminiṃ	15081	
PA_atk-s05_08a2:1508_11	karissāmī”ti tāya bahuṃ dhanaṃ datvā, vissajjitā mahatā parivārena sāvatthiṃ gantvā,	15081	
PA_atk-s05_08a2:1508_12	therassa piṇḍāya vicaraṇaṭṭhāne ekasmiṃ gehe vasamānā divase divase aññehi therassa	15081	
PA_atk-s05_08a2:1508_13	sakkaccaṃ piṇḍapātaṃ dāpesi. Alaṅkatapaṭiyattā ca hutvā suvaṇṇapādukā āruyha attānaṃ	15081	
PA_atk-s05_08a2:1508_14	dassesi. Athekadivasaṃ gehadvārena gacchantaṃ theraṃ disvā, suvaṇṇapādukā omuñcitvā,	15081	
PA_atk-s05_08a2:1508_15	añjaliṃ paggayha purato gacchantī nānappakāraṃ theraṃ kāmanimantanāya nimantesi.	15081	
PA_atk-s05_08a2:1508_16	Taṃ sutvā thero “puthujjanacittaṃ nāma cañcalaṃ, yaṃnūna mayā idāneva ussāho karaṇīyo”ti	15081	
PA_atk-s05_08a2:1508_17	tattheva ṭhito bhāvanaṃ ussukkāpetvā chaḷabhiñño ahosi. Taṃ sandhāya vuttaṃ –	15081	
PA_atk-s05_08a2:1510	“Alaṅkatā suvasanā, māladhārī vibhūsitā;	151	
PA_atk-s05_08a2:1511	Alattakakatāpādā, pādukāruyha vesikā.	151	
PA_atk-s05_08a2:1513	“Pādukā oruhitvāna, purato pañjalīkatā;	151	
PA_atk-s05_08a2:1514	Sā maṃ saṇhena mudunā, mhitapubbaṃ abhāsatha.	151	
PA_atk-s05_08a2:1516	“‘Yuvāsi tvaṃ pabbajito, tiṭṭhāhi mama sāsane;	151	
PA_atk-s05_08a2:1517	Bhuñja mānusake kāme, ahaṃ vittaṃ dadāmi te;	151	
PA_atk-s05_08a2:1518	Saccaṃ te paṭijānāmi, aggiṃ vā te harāmahaṃ.	151	
PA_atk-s05_08a2:1520	“‘Yadā jiṇṇā bhavissāma, ubho daṇḍaparāyanā;	152	
PA_atk-s05_08a2:1521	Ubhopi pabbajissāma, ubhayattha kaṭaggaho”’.	152	
PA_atk-s05_08a2:1523	“Tañca disvāna yācantiṃ, vesikaṃ pañjalīkataṃ;	152	
PA_atk-s05_08a2:1524	Alaṅkataṃ suvasanaṃ, maccupāsaṃva oḍḍitaṃ.	152	
PA_atk-s05_08a2:1526	“Tato me manasīkāro, yoniso udapajjatha;	152	
PA_atk-s05_08a2:1527	Ādīnavo pāturahu, nibbidā samatiṭṭhatha.	152	
PA_atk-s05_08a2:1529	“Tato cittaṃ vimucci me, passa dhammasudhammataṃ;	152	
PA_atk-s05_08a2:1530	Tisso vijjā anuppattā, kataṃ buddhassa sāsana”nti.	153	
PA_atk-s05_08a2:1531_0	Tattha māladhārīti mālādhārinī piḷandhapupphadāmā. Vibhūsitāti ūnaṭṭhānassa pūraṇavasena	1531	
PA_atk-s05_08a2:1531_1	pupphehi ceva gandhavilepanādīhi ca vibhūsitagattā. “Alaṅkatā”ti iminā hatthūpagagīvūpagādīhi	1531	
PA_atk-s05_08a2:1531_2	ābharaṇehi alaṅkaraṇaṃ adhippetaṃ. Alattakakatāpādāti pariṇatajayasumanapupphavaṇṇena	1531	
PA_atk-s05_08a2:1531_3	lākhārasena rañjitacaraṇayugaḷā. Samāsapadañhetaṃ, “alattakakatapādā”ti vattabbe	1531	
PA_atk-s05_08a2:1531_4	gāthāsukhatthaṃ dīghaṃ katvā vuttaṃ. Asamāsabhāve pana “tassā”ti vacanaseso veditabbo.	1531	
PA_atk-s05_08a2:1531_5	Pādukāruyha vesikāti ekā rūpūpajīvikā itthī yathāvuttavesā suvaṇṇapādukā paṭimuñcitvā	1531	
PA_atk-s05_08a2:1531_6	“ṭhitā”ti vacanaseso.	1531	
PA_atk-s05_08a2:1532_0	Pādukā oruhitvānāti pādukāhi otaritvā, suvaṇṇapādukāyo omuñcitvāti attho. Pañjalīkatāti	1532	
PA_atk-s05_08a2:1532_1	paggahitaañjalikā sā vesī maṃ. Sāmaṃ vā vacanaparamparaṃ vinā sayameva abhāsatha.	1532	
PA_atk-s05_08a2:1532_2	Saṇhenāti maṭṭhena. Mudunāti madhurena. “Vacanenā”ti avuttampi vuttameva hoti, abhāsathāti, vuttattā.	1532	
PA_atk-s05_08a2:1533_0	Yuvāsi tvaṃ pabbajitoti tvaṃ pabbajanto yuvā, daharoyeva hutvā pabbajitosi, nanu	1533	
PA_atk-s05_08a2:1533_1	pabbajantena sattame dasake sampatteva pabbajitabbanti dasseti. Tiṭṭhāhi mama sāsaneti mama vacane tiṭṭha.	1533	
PA_atk-s05_08a2:1534_0	Kiṃ pana tanti āha “bhuñja mānusake kāme”ti kāme paribhuñjitukāmassa rūpasampatti,	1534	
PA_atk-s05_08a2:1534_1	vayasampatti, parivārasampatti, bhogasampatti ca icchitabbā. Tattha “kuto me bhogasampattī”ti	1534	
PA_atk-s05_08a2:1534_2	vadeyyāti, āha “ahaṃ vittaṃ dadāmi te”ti. “Tayidaṃ vacanaṃ kathaṃ saddahātabba”nti	1534	
PA_atk-s05_08a2:1534_3	maññeyyāti taṃ saddahāpentī āha “saccaṃ te paṭijānāmi, aggiṃ vā te harāmaha”nti.	1534	
PA_atk-s05_08a2:1534_4	“Bhuñja mānusake kāme, ahaṃ vittaṃ dadāmi te”ti yadidaṃ mayā paṭiññātaṃ, taṃ ekaṃsena	1534	
PA_atk-s05_08a2:1534_5	saccameva paṭijānāmi, sace me na pattiyāyasi, aggiṃ vā te harāmahaṃ aggiṃ haritvā	1534	
PA_atk-s05_08a2:1534_6	aggipaccayaṃ sapathaṃ karomīti attho. Ubhayattha kaṭaggahoti amhākaṃ ubhinnaṃ jiṇṇakāle	1534	
PA_atk-s05_08a2:1534_7	pabbajjanaṃ ubhayattha jayaggāho. Yaṃ mayaṃ yāva daṇḍaparāyanakālā bhoge bhuñjāma,	1534	
PA_atk-s05_08a2:1534_8	evaṃ idhalokepi bhogehi na jīyāma, mayaṃ pacchā pabbajissāma, evaṃ paralokepi bhogehi	1534	
PA_atk-s05_08a2:1534_9	na jīyāmāti adhippāyo. Tatoti taṃ nimittaṃ, kāmehi nimantentiyā “yuvāsi tva”ntiādinā	1534	
PA_atk-s05_08a2:1534_10	“yadā jiṇṇā bhavissāmā”tiādinā ca tassā vesiyā vuttavacanahetu. Tañhi vacanaṃ aṅkusaṃ	15341	
PA_atk-s05_08a2:1534_11	katvā thero samaṇadhammaṃ karonto sadatthaṃ paripūresi. Sesaṃ heṭṭhā vuttanayameva.	15341	
PA_atk-s05_08a2:1535	Sundarasamuddattheragāthāvaṇṇanā niṭṭhitā.	153	
PA_atk-s05_08a2:1536	2. Lakuṇḍakabhaddiyattheragāthāvaṇṇanā	153	
PA_atk-s05_08a2:1537_0	Pare ambāṭakārāmetiādikā āyasmato lakuṇḍakabhaddiyattherassa gāthā. Kā uppatti? Ayaṃ	1537	
PA_atk-s05_08a2:1537_1	kira padumuttarassa bhagavato kāle haṃsavatīnagare mahābhoge kule nibbattitvā, vayappatto	1537	
PA_atk-s05_08a2:1537_2	satthu santike dhammaṃ suṇanto nisinno tasmiṃ khaṇe satthāraṃ ekaṃ bhikkhuṃ mañjussarānaṃ	1537	
PA_atk-s05_08a2:1537_3	aggaṭṭhāne ṭhapentaṃ disvā, sayampi taṃ ṭhānaṃ patthento buddhappamukhassa bhikkhusaṅghassa	1537	
PA_atk-s05_08a2:1537_4	mahādānaṃ datvā, “aho vatāhampi anāgate ayaṃ bhikkhu viya ekassa buddhassa sāsane	1537	
PA_atk-s05_08a2:1537_5	mañjussarānaṃ aggo bhaveyya”nti paṇidhānaṃ akāsi. Bhagavā ca tassa anantarāyataṃ	1537	
PA_atk-s05_08a2:1537_6	disvā byākaritvā pakkāmi.	1537	
PA_atk-s05_08a2:1538_0	So tattha yāvajīvaṃ puññāni katvā devamanussesu saṃsaranto phussassa bhagavato kāle	1538	
PA_atk-s05_08a2:1538_1	cittapattakokilo hutvā rājuyyānato madhuraṃ ambaphalaṃ tuṇḍenādāya gacchanto satthāraṃ	1538	
PA_atk-s05_08a2:1538_2	disvā pasannamānaso “dassāmī”ti cittaṃ uppādesi. Satthā tassa cittaṃ ñatvā pattaṃ	1538	
PA_atk-s05_08a2:1538_3	gahetvā nisīdi. Kokilo dasabalassa patte ambapakkaṃ patiṭṭhāpesi. Satthā taṃ paribhuñji.	1538	
PA_atk-s05_08a2:1538_4	So kokilo pasannamānaso teneva pītisukhena sattāhaṃ vītināmesi. Tena ca puññakammena	1538	
PA_atk-s05_08a2:1538_5	mañjussaro ahosi. Kassapasammāsambuddhakāle pana cetiye āraddhe kiṃ pamāṇaṃ karoma?	1538	
PA_atk-s05_08a2:1538_6	Sattayojanappamāṇaṃ. Atimahantametaṃ. Chayojanappamāṇaṃ. Etampi atimahantaṃ. Pañcayojanaṃ,	1538	
PA_atk-s05_08a2:1538_7	catuyojanaṃ, tiyojanaṃ, dviyojananti vutte ayaṃ tadā jeṭṭhavaḍḍhakī hutvā “etha,	1538	
PA_atk-s05_08a2:1538_8	bho, anāgate sukhapaṭijaggiyaṃ kātuṃ vaṭṭatī”ti vatvā rajjuyā parikkhipanto gāvutamattake	1538	
PA_atk-s05_08a2:1538_9	ṭhatvā “ekekaṃ mukhaṃ gāvutaṃ gāvutaṃ hotu, cetiyaṃ ekayojanāvaṭṭaṃ yojanubbedhaṃ	1538	
PA_atk-s05_08a2:1538_10	bhavissatī”ti āha. Te tassa vacane aṭṭhaṃsu. Iti appamāṇassa buddhassa pamāṇaṃ akāsīti.	15381	
PA_atk-s05_08a2:1538_11	Tena pana kammena nibbattanibbattaṭṭhāne aññehi nīcatarappamāṇo hoti.	15381	
PA_atk-s05_08a2:1539_0	So amhākaṃ satthu kāle sāvatthiyaṃ mahābhogakule nibbatti, bhaddiyotissa nāmaṃ ahosi.	1539	
PA_atk-s05_08a2:1539_1	Atirassatāya pana lakuṇḍakabhaddiyoti paññāyittha. So satthu santike dhammaṃ sutvā,	1539	
PA_atk-s05_08a2:1539_2	paṭiladdhasaddho pabbajitvā, bahussuto dhammakathiko hutvā madhurena sarena paresaṃ	1539	
PA_atk-s05_08a2:1539_3	dhammaṃ kathesi. Athekasmiṃ ussavadivase ekena brāhmaṇena saddhiṃ rathena gacchantī	1539	
PA_atk-s05_08a2:1539_4	aññatarā gaṇikā theraṃ disvā dantavidaṃsakaṃ hasi. Thero tassā dantaṭṭhike nimittaṃ	1539	
PA_atk-s05_08a2:1539_5	gahetvā jhānaṃ uppādetvā, taṃ pādakaṃ katvā, vipassanaṃ paṭṭhapetvā, anāgāmī ahosi.	1539	
PA_atk-s05_08a2:1539_6	So abhiṇhaṃ kāyagatāya satiyā viharanto ekadivasaṃ āyasmatā dhammasenāpatinā ovadiyamāno	1539	
PA_atk-s05_08a2:1539_7	arahatte patiṭṭhahi. Tena vuttaṃ apadāne –	1539	
PA_atk-s05_08a2:1540	“Padumuttaro nāma jino, sabbadhammesu cakkhumā;	154	
PA_atk-s05_08a2:1541	Ito satasahassamhi, kappe uppajji nāyako.	154	
PA_atk-s05_08a2:1542	“Tadāhaṃ haṃsavatiyaṃ seṭṭhiputto mahaddhano;	154	
PA_atk-s05_08a2:1543	Jaṅghāvihāraṃ vicaraṃ, saṅghārāmaṃ agacchahaṃ.	154	
PA_atk-s05_08a2:1544	“Tadā so lokapajjoto, dhammaṃ desesi nāyako;	154	
PA_atk-s05_08a2:1545	Mañjussarānaṃ pavaraṃ, sāvakaṃ abhikittayi.	154	
PA_atk-s05_08a2:1546	“Taṃ sutvā mudito hutvā, kāraṃ katvā mahesino;	154	
PA_atk-s05_08a2:1547	Vanditvā satthuno pāde, taṃ ṭhānamabhipatthayiṃ.	154	
PA_atk-s05_08a2:1548	“Tadā buddho viyākāsi, saṅghamajjhe vināyako;	154	
PA_atk-s05_08a2:1549	Anāgatamhi addhāne, lacchase taṃ manorathaṃ.	154	
PA_atk-s05_08a2:1550	“Satasahassito kappe, okkākakulasambhavo;	155	
PA_atk-s05_08a2:1551	Gotamo nāma gottena, satthā loke bhavissati.	155	
PA_atk-s05_08a2:1552	“Tassa dhammesu dāyādo, oraso dhammanimmito;	155	
PA_atk-s05_08a2:1553	Bhaddiyo nāma nāmena, hessati satthu sāvako.	155	
PA_atk-s05_08a2:1554	“Tena kammena sukatena, cetanāpaṇidhīhi ca;	155	
PA_atk-s05_08a2:1555	Jahitvā mānusaṃ dehaṃ, tāvatiṃsamagacchahaṃ.	155	
PA_atk-s05_08a2:1556	“Dvenavute ito kappe, phusso uppajji nāyako;	155	
PA_atk-s05_08a2:1557	Durāsado duppasaho, sabbalokuttamo jino.	155	
PA_atk-s05_08a2:1558	“Caraṇena ca sampanno, brahā uju patāpavā;	155	
PA_atk-s05_08a2:1559	Hitesī sabbasattānaṃ, bahuṃ mocesi bandhanā.	155	
PA_atk-s05_08a2:1560	“Nandārāmavane tassa, ahosiṃ phussakokilo;	156	
PA_atk-s05_08a2:1561	Gandhakuṭisamāsanne, ambarukkhe vasāmahaṃ.	156	
PA_atk-s05_08a2:1562	“Tadā piṇḍāya gacchantaṃ, dakkhiṇeyyaṃ jinuttamaṃ;	156	
PA_atk-s05_08a2:1563	Disvā cittaṃ pasādetvā, mañjunābhinikūjahaṃ.	156	
PA_atk-s05_08a2:1564	“Rājuyyānaṃ tadā gantvā, supakkaṃ kanakattacaṃ;	156	
PA_atk-s05_08a2:1565	Ambapiṇḍaṃ gahetvāna, sambuddhassopanāmayiṃ.	156	
PA_atk-s05_08a2:1566	“Tadā me cittamaññāya, mahākāruṇiko jino;	156	
PA_atk-s05_08a2:1567	Upaṭṭhākassa hatthato, pattaṃ paggaṇhi nāyako.	156	
PA_atk-s05_08a2:1568	“Adāsiṃ haṭṭhacittohaṃ, ambapiṇḍaṃ mahāmune;	156	
PA_atk-s05_08a2:1569	Patte pakkhippa pakkhehi, pañjaliṃ katvāna mañjunā.	156	
PA_atk-s05_08a2:1570	“Sarena rajanīyena, savanīyena vaggunā;	157	
PA_atk-s05_08a2:1571	Vassanto buddhapūjatthaṃ, nīḷaṃ gantvā nipajjahaṃ.	157	
PA_atk-s05_08a2:1572	“Tadā muditacittaṃ maṃ, buddhapemagatāsayaṃ;	157	
PA_atk-s05_08a2:1573	Sakuṇagghi upāgantvā, ghātayī duṭṭhamānaso.	157	
PA_atk-s05_08a2:1574	“Tato cutohaṃ tusite, anubhotvā mahāsukhaṃ;	157	
PA_atk-s05_08a2:1575	Manussayonimāgacchiṃ, tassa kammassa vāhasā.	157	
PA_atk-s05_08a2:1576	“Imamhi bhaddake kappe, brahmabandhu mahāyaso;	157	
PA_atk-s05_08a2:1577	Kassapo nāma gottena, uppajji vadataṃ varo.	157	
PA_atk-s05_08a2:1578	“Sāsanaṃ jotayitvā so, abhibhuyya kutitthiye;	157	
PA_atk-s05_08a2:1579	Vinayitvāna veneyye, nibbuto so sasāvako.	157	
PA_atk-s05_08a2:1580	“Nibbute tamhi lokagge, pasannā janatā bahū;	158	
PA_atk-s05_08a2:1581	Pūjanatthāya buddhassa, thūpaṃ kubbanti satthuno.	158	
PA_atk-s05_08a2:1582	“Sattayojanikaṃ thūpaṃ, sattaratanabhūsitaṃ;	158	
PA_atk-s05_08a2:1583	Karissāma mahesissa, iccevaṃ mantayanti te.	158	
PA_atk-s05_08a2:1584	“Kikino kāsirājassa, tadā senāya nāyako;	158	
PA_atk-s05_08a2:1585	Hutvāhaṃ appamāṇassa, pamāṇaṃ cetiye vadiṃ.	158	
PA_atk-s05_08a2:1586	“Tadā te mama vākyena, cetiyaṃ yojanuggataṃ;	158	
PA_atk-s05_08a2:1587	Akaṃsu naravīrassa, nānāratanabhūsitaṃ.	158	
PA_atk-s05_08a2:1588	“Tena kammena sukatena, cetanāpaṇidhīhi ca;	158	
PA_atk-s05_08a2:1589	Jahitvā mānusaṃ dehaṃ, tāvatiṃsamagacchahaṃ.	158	
PA_atk-s05_08a2:1590	“Pacchime ca bhave dāni, jāto seṭṭhikule ahaṃ;	159	
PA_atk-s05_08a2:1591	Sāvatthiyaṃ puravare, iddhe phīte mahaddhane.	159	
PA_atk-s05_08a2:1592	“Purappavese sugataṃ, disvā vimhitamānaso;	159	
PA_atk-s05_08a2:1593	Pabbajitvāna na ciraṃ, arahattamapāpuṇiṃ.	159	
PA_atk-s05_08a2:1594	“Cetiyassa pamāṇaṃ yaṃ, akariṃ tena kammunā;	159	
PA_atk-s05_08a2:1595	Lakuṇḍakasarīrohaṃ, jāto paribhavāraho.	159	
PA_atk-s05_08a2:1596	“Sarena madhurenāhaṃ, pūjitvā isisattamaṃ;	159	
PA_atk-s05_08a2:1597	Mañjussarānaṃ bhikkhūnaṃ, aggattamanupāpuṇiṃ.	159	
PA_atk-s05_08a2:1598	“Phaladānena buddhassa, guṇānussaraṇena ca;	159	
PA_atk-s05_08a2:1599	Sāmaññaphalasampanno, viharāmi anāsavo.	159	
PA_atk-s05_08a2:1600	“Kilesā jhāpitā mayhaṃ…pe… kataṃ buddhassa sāsana”nti.	160	
PA_atk-s05_08a2:1601	Aparabhāge aññaṃ byākaronto –	160	
PA_atk-s05_08a2:1603	“Pare ambāṭakārāme, vanasaṇḍamhi bhaddiyo;	160	
PA_atk-s05_08a2:1604	Samūlaṃ taṇhamabbuyha, tattha bhaddova jhāyati.	160	
PA_atk-s05_08a2:1606	“Ramanteke mudiṅgehi, vīṇāhi paṇavehi ca;	160	
PA_atk-s05_08a2:1607	Ahañca rukkhamūlasmiṃ, rato buddhassa sāsane.	160	
PA_atk-s05_08a2:1609	“Buddho ce me varaṃ dajjā, so ca labbhetha me varo;	160	
PA_atk-s05_08a2:1610	Gaṇhehaṃ sabbalokassa, niccaṃ kāyagataṃ sati”nti. –	161	
PA_atk-s05_08a2:1611	Imā tisso gāthā abhāsi.	161	
PA_atk-s05_08a2:1612_0	Tattha pareti seṭṭhe adhike, visiṭṭheti attho. Adhikavācī hi ayaṃ parasaddo “paraṃ	1612	
PA_atk-s05_08a2:1612_1	viya mattāyā”tiādīsu viya. Ambāṭakārāmeti evaṃnāmake ārāme. So kira chāyūdakasampanno	1612	
PA_atk-s05_08a2:1612_2	vanasaṇḍamaṇḍito ramaṇīyo hoti tena “pare”ti visesetvā vutto. “Ambāṭakavane ambāṭakehi	1612	
PA_atk-s05_08a2:1612_3	abhilakkhitavane”ti ca vadanti. Vanasaṇḍamhīti vanagahane, ghananicitarukkhagacchalatāsamūhe	1612	
PA_atk-s05_08a2:1612_4	vaneti attho. Bhaddiyoti evaṃnāmako, attānameva thero aññaṃ viya vadati. Samūlaṃ	1612	
PA_atk-s05_08a2:1612_5	taṇhamabbuyhāti taṇhāya mūlaṃ nāma avijjā. Tasmā sāvijjaṃ taṇhaṃ aggamaggena samugghāṭetvāti	1612	
PA_atk-s05_08a2:1612_6	attho. Tattha bhaddova jhāyatīti lokuttarehi sīlādīhi bhaddo sundaro tasmiṃyeva vanasaṇḍe	1612	
PA_atk-s05_08a2:1612_7	katakiccatāya diṭṭhadhammasukhavihāravasena aggaphalajhānena jhāyati.	1612	
PA_atk-s05_08a2:1613_0	Phalasukhena ca jhānasamāpattīhi ca vītināmetīti attano vivekaratiṃ dassetvā “ramanteke”ti	1613	
PA_atk-s05_08a2:1613_1	gāthāyapi byatirekamukhena tamevatthaṃ dasseti. Tattha mudiṅgehīti aṅgikādīhi murajehi.	1613	
PA_atk-s05_08a2:1613_2	Vīṇāhīti nandinīādīhi vīṇāhi. Paṇavehīti turiyehi ramanti eke kāmabhogino, sā pana	1613	
PA_atk-s05_08a2:1613_3	tesaṃ rati anariyā anatthasaṃhitā. Ahañcā ti ahaṃ pana, ekako buddhassa bhagavato	1613	
PA_atk-s05_08a2:1613_4	sāsane rato, tato eva rukkhamūlasmiṃ rato abhirato viharāmīti attho.	1613	
PA_atk-s05_08a2:1614_0	Evaṃ attano vivekābhiratiṃ kittetvā idāni yaṃ kāyagatāsatikammaṭṭhānaṃ bhāvetvā arahattaṃ	1614	
PA_atk-s05_08a2:1614_1	patto, tassa pasaṃsanatthaṃ “buddho ce me”ti gāthamāha. Tassattho – sace buddho bhagavā	1614	
PA_atk-s05_08a2:1614_2	“ekāhaṃ, bhante, bhagavantaṃ varaṃ yācāmī”ti mayā yācito “atikkantavarā kho, bhikkhu,	1614	
PA_atk-s05_08a2:1614_3	tathāgatā”ti apaṭikkhipitvā mayhaṃ yathāyācitaṃ varaṃ dadeyya, so ca varo mamādhippāyapūrako	1614	
PA_atk-s05_08a2:1614_4	labbhetha mayhaṃ manorathaṃ matthakaṃ pāpeyyāti thero parikappavasena vadati. “Bhante,	1614	
PA_atk-s05_08a2:1614_5	sabbo loko sabbakālaṃ kāyagatāsatikammaṭṭhānaṃ bhāvetū”ti “sabbalokassa niccaṃ kāyagatāsati	1614	
PA_atk-s05_08a2:1614_6	bhāvetabbā”ti katvā varaṃ gaṇhe ahanti dassento āha “gaṇhehaṃ sabbalokassa, niccaṃ	1614	
PA_atk-s05_08a2:1614_7	kāyagataṃ sati”nti. Idāni aparikkhaṇagarahāmukhena parikkhaṇaṃ pasaṃsanto –	1614	
PA_atk-s05_08a2:1616	“Ye maṃ rūpena pāmiṃsu, ye ca ghosena anvagū;	161	
PA_atk-s05_08a2:1617	Chandarāgavasūpetā, na maṃ jānanti te janā.	161	
PA_atk-s05_08a2:1619	“Ajjhattañca na jānāti, bahiddhā ca na passati;	161	
PA_atk-s05_08a2:1620	Samantāvaraṇo bālo, sa ve ghosena vuyhati.	162	
PA_atk-s05_08a2:1622	“Ajjhattañca na jānāti, bahiddhā ca vipassati;	162	
PA_atk-s05_08a2:1623	Bahiddhā phaladassāvī, sopi ghosena vuyhati.	162	
PA_atk-s05_08a2:1625	“Ajjhattañca pajānāti, bahiddhā ca vipassati;	162	
PA_atk-s05_08a2:1626	Anāvaraṇadassāvī, na so ghosena vuyhatī”ti. –	162	
PA_atk-s05_08a2:1627	Imā catasso gāthā abhāsi.	162	
PA_atk-s05_08a2:1628_0	Tattha ye maṃ rūpena pāmiṃsūti ye janā aviddasū mama rūpena apasādikena nihīnena	1628	
PA_atk-s05_08a2:1628_1	“ākārasadisī paññā”ti, dhammasarīrena ca maṃ nihīnaṃ pāmiṃsu, “orako aya”nti hīḷentā	1628	
PA_atk-s05_08a2:1628_2	paricchindanavasena maññiṃsūti attho. Ye ca ghosena anvagūti ye ca sattā ghosena	1628	
PA_atk-s05_08a2:1628_3	mañjunā maṃ sambhāvanāvasena anugatā bahu maññiṃsu, taṃ tesaṃ micchā, na hi ahaṃ	1628	
PA_atk-s05_08a2:1628_4	rūpamattena avamantabbo, ghosamattena vā na bahuṃ mantabbo, tasmā chandarāgavasūpetā,	1628	
PA_atk-s05_08a2:1628_5	na maṃ jānanti te janāti te duvidhāpi janā chandarāgassa vasaṃ upetā appahīnachandarāgā	1628	
PA_atk-s05_08a2:1628_6	sabbaso pahīnachandarāgaṃ maṃ na jānanti.	1628	
PA_atk-s05_08a2:1629_0	Avisayo tesaṃ mādiso ajjhattaṃ bahiddhā ca apariññātavatthutāyāti dassetuṃ “ajjhatta”ntiādi	1629	
PA_atk-s05_08a2:1629_1	vuttaṃ. Ajjhattanti attano santāne khandhāyatanādidhammaṃ. Bahiddhāti parasantāne.	1629	
PA_atk-s05_08a2:1629_2	Atha vā ajjhattanti, mama abbhantare asekkhasīlakkhandhādiṃ. Bahiddhāti, mameva ākappasampattiyādiyuttaṃ	1629	
PA_atk-s05_08a2:1629_3	bahiddhā rūpadhammappavattiṃ cakkhuviññāṇādippavattiñca. Samantāvaraṇoti evaṃ ajjhattañca	1629	
PA_atk-s05_08a2:1629_4	bahiddhā ca ajānanena samantato āvaraṇayutto āvaṭañāṇagatiko. Sa ve ghosena vuyhatīti	1629	
PA_atk-s05_08a2:1629_5	so paraneyyabuddhiko bālo ghosena paresaṃ vacanena vuyhati niyyati ākaḍḍhīyati.	1629	
PA_atk-s05_08a2:1630_0	Bahiddhā ca vipassatīti yo ca vuttanayena ajjhattaṃ na jānāti, bahiddhā pana sutānusārena	1630	
PA_atk-s05_08a2:1630_1	ākappasampattiādiupadhāraṇena vā visesato passati. “Guṇavisesayutto siyā”ti maññati,	1630	
PA_atk-s05_08a2:1630_2	sopi bahiddhā phaladassāvī nayaggāhena phalamattaṃ gaṇhanto vuttanayena ghosena vuyhati,	1630	
PA_atk-s05_08a2:1630_3	sopi mādise na jānātīti attho.	1630	
PA_atk-s05_08a2:1631_0	Yo pana ajjhattañca khīṇāsavassa abbhantare asekkhasīlakkhandhādiguṇaṃ jānāti, bahiddhā	1631	
PA_atk-s05_08a2:1631_1	cassa paṭipattisallakkhaṇena visesato guṇavisesayogaṃ passati. Anāvaraṇadassāvī kenaci	1631	
PA_atk-s05_08a2:1631_2	anāvaṭo hutvā ariyānaṃ guṇe daṭṭhuṃ ñātuṃ samattho, na so ghosamattena vuyhati yāthāvato dassanatoti.	1631	
PA_atk-s05_08a2:1632	Lakuṇḍakabhaddiyattheragāthāvaṇṇanā niṭṭhitā.	163	
PA_atk-s05_08a2:1633	3. Bhaddattheragāthāvaṇṇanā	163	
PA_atk-s05_08a2:1634_0	Ekaputtotiādikā āyasmato bhaddattherassa gāthā. Kā uppatti? Ayaṃ kira padumuttaraṃ	1634	
PA_atk-s05_08a2:1634_1	bhagavantaṃ bhikkhusaṅghañca satasahassaparimāṇaṃ cīvarādīhi catūhi paccayehi pūjesi.	1634	
PA_atk-s05_08a2:1634_2	So tena puññakammena devamanussesu saṃsaranto imasmiṃ buddhuppāde sāvatthiyaṃ seṭṭhikule	1634	
PA_atk-s05_08a2:1634_3	nibbatti. Nibbattamāno ca aputtakesu mātāpitūsu devatāyācanādīni katvāpi alabhantesu	1634	
PA_atk-s05_08a2:1634_4	satthāraṃ upasaṅkamitvā “sace, bhante, mayaṃ ekaṃ puttaṃ lacchāma, taṃ tumhākaṃ dāsatthāya	1634	
PA_atk-s05_08a2:1634_5	dassāmā”ti vatvā āyācitvā gatesu satthu adhippāyaṃ ñatvā aññataro devaputto khīṇāyuko	1634	
PA_atk-s05_08a2:1634_6	hutvā ṭhito sakkena devaraññā “amukasmiṃ kule nibbattāhī”ti āṇatto tattha nibbatti,	1634	
PA_atk-s05_08a2:1634_7	bhaddotissa nāmaṃ akaṃsu. Taṃ sattavassuddesikaṃ jātaṃ mātāpitaro alaṅkaritvā bhagavato	1634	
PA_atk-s05_08a2:1634_8	santikaṃ netvā “ayaṃ so, bhante, tumhe āyācitvā laddhadārako, imaṃ tumhākaṃ niyyātemā”ti	1634	
PA_atk-s05_08a2:1634_9	āhaṃsu. Satthā ānandattheraṃ āṇāpesi – “imaṃ pabbājehī”ti. Āṇāpetvā ca gandhakuṭiṃ	1634	
PA_atk-s05_08a2:1634_10	pāvisi. Thero taṃ pabbājetvā saṅkhepena vipassanāmukhaṃ ācikkhi. So upanissayasampannattā	16341	
PA_atk-s05_08a2:1634_11	vipassanāya kammaṃ karonto sūriye anoggateyeva bhāvanaṃ ussukkāpetvā chaḷabhiñño	16341	
PA_atk-s05_08a2:1634_12	ahosi. Tena vuttaṃ apadāne –	16341	
PA_atk-s05_08a2:1635	“Padumuttarasambuddhaṃ, mettacittaṃ mahāmuniṃ;	163	
PA_atk-s05_08a2:1636	Upeti janatā sabbā, sabbalokagganāyakaṃ.	163	
PA_atk-s05_08a2:1637	“Sattukañca baddhakañca, āmisaṃ pānabhojanaṃ;	163	
PA_atk-s05_08a2:1638	Dadanti satthuno sabbe, puññakkhette anuttare.	163	
PA_atk-s05_08a2:1639	“Ahampi dānaṃ dassāmi, devadevassa tādino;	163	
PA_atk-s05_08a2:1640	Buddhaseṭṭhaṃ nimantetvā, saṅghampi ca anuttaraṃ.	164	
PA_atk-s05_08a2:1641	“Uyyojitā mayā cete, nimantesuṃ tathāgataṃ;	164	
PA_atk-s05_08a2:1642	Kevalaṃ bhikkhusaṅghañca, puññakkhettaṃ anuttaraṃ.	164	
PA_atk-s05_08a2:1643	“Satasahassapallaṅkaṃ, sovaṇṇaṃ gonakatthataṃ;	164	
PA_atk-s05_08a2:1644	Tūlikāpaṭalikāya, khomakappāsikehi ca;	164	
PA_atk-s05_08a2:1645	Mahārahaṃ paññāpayiṃ, āsanaṃ buddhayuttakaṃ.	164	
PA_atk-s05_08a2:1646	“Padumuttaro lokavidū, devadevo narāsabho;	164	
PA_atk-s05_08a2:1647	Bhikkhusaṅghaparibyūḷho, mama dvāramupāgami.	164	
PA_atk-s05_08a2:1648	“Paccuggantvāna sambuddhaṃ, lokanāthaṃ yasassinaṃ;	164	
PA_atk-s05_08a2:1649	Pasannacitto sumano, abhināmayiṃ saṅgharaṃ.	164	
PA_atk-s05_08a2:1650	“Bhikkhūnaṃ satasahassaṃ, buddhañca lokanāyakaṃ;	165	
PA_atk-s05_08a2:1651	Pasannacitto sumano, paramannena tappayiṃ.	165	
PA_atk-s05_08a2:1652	“Padumuttaro lokavidū, āhutīnaṃ paṭiggaho;	165	
PA_atk-s05_08a2:1653	Bhikkhusaṅghe nisīditvā, imā gāthā abhāsatha.	165	
PA_atk-s05_08a2:1654	“Yenidaṃ āsanaṃ dinnaṃ, sovaṇṇaṃ gonakatthataṃ;	165	
PA_atk-s05_08a2:1655	Tamahaṃ kittayissāmi, suṇātha mama bhāsato.	165	
PA_atk-s05_08a2:1656	“Catusattatikkhattuṃ so, devarajjaṃ karissati;	165	
PA_atk-s05_08a2:1657	Anubhossati sampattiṃ, accharāhi purakkhato.	165	
PA_atk-s05_08a2:1658	“Padesarajjaṃ sahassaṃ, vasudhaṃ āvasissati;	165	
PA_atk-s05_08a2:1659	Ekapaññāsakkhattuñca, cakkavattī bhavissati.	165	
PA_atk-s05_08a2:1660	“Sabbāsu bhavayonīsu, uccākulī bhavissati;	166	
PA_atk-s05_08a2:1661	So ca pacchā pabbajitvā, sukkamūlena codito;	166	
PA_atk-s05_08a2:1662	Bhaddiyo nāma nāmena, hessati satthu sāvako.	166	
PA_atk-s05_08a2:1663	“Vivekamanuyuttomhi, pantasenanivāsahaṃ;	166	
PA_atk-s05_08a2:1664	Phalañcādhigataṃ sabbaṃ, cattaklesomhi ajjahaṃ.	166	
PA_atk-s05_08a2:1665	“Mama sabbaṃ abhiññāya, sabbaññū lokanāyako;	166	
PA_atk-s05_08a2:1666	Bhikkhusaṅghe nisīditvā, etadagge ṭhapesi maṃ.	166	
PA_atk-s05_08a2:1667	“Paṭisambhidā catasso, vimokkhāpi ca aṭṭhime;	166	
PA_atk-s05_08a2:1668	Chaḷabhiññā sacchikatā, kataṃ buddhassa sāsana”nti.	166	
PA_atk-s05_08a2:1669_0	Tassa bhagavā chaḷabhiññuppattiṃ ñatvā “ehi, bhaddā”ti āha. So tāvadeva satthāraṃ	1669	
PA_atk-s05_08a2:1669_1	upasaṅkamitvā vanditvā pañjaliko satthu samīpe aṭṭhāsi, sā eva cassa upasampadā ahosi.	1669	
PA_atk-s05_08a2:1669_2	Buddhūpasampadā nāma kiresā. Thero jātito paṭṭhāya attano pavattiyā kathanamukhena aññaṃ byākaronto –	1669	
PA_atk-s05_08a2:1671	“Ekaputto ahaṃ āsiṃ, piyo mātu piyo pitu;	167	
PA_atk-s05_08a2:1672	Bahūhi vatacariyāhi, laddho āyācanāhi ca.	167	
PA_atk-s05_08a2:1674	“Te ca maṃ anukampāya, atthakāmā hitesino;	167	
PA_atk-s05_08a2:1675	Ubho pitā ca mātā ca, buddhassa upanāmayuṃ.	167	
PA_atk-s05_08a2:1677	“Kicchā laddho ayaṃ putto, sukhumālo sukhedhito;	167	
PA_atk-s05_08a2:1678	Imaṃ dadāma te nātha, jinassa paricārakaṃ.	167	
PA_atk-s05_08a2:1680	“Satthā ca maṃ paṭiggayha, ānandaṃ etadabravi;	168	
PA_atk-s05_08a2:1681	Pabbājehi imaṃ khippaṃ, hessatyājāniyo ayaṃ.	168	
PA_atk-s05_08a2:1683	“Pabbājetvāna maṃ satthā, vihāraṃ pāvisī jino;	168	
PA_atk-s05_08a2:1684	Anoggatasmiṃ sūriyasmiṃ, tato cittaṃ vimucci me.	168	
PA_atk-s05_08a2:1686	“Tato satthā nirākatvā, paṭisallānavuṭṭhito;	168	
PA_atk-s05_08a2:1687	Ehi bhaddāti maṃ āha, sā me āsūpasampadā.	168	
PA_atk-s05_08a2:1689	“Jātiyā sattavassena, laddhā me upasampadā;	168	
PA_atk-s05_08a2:1690	Tisso vijjā anuppattā, aho dhammasudhammatā”ti. –	169	
PA_atk-s05_08a2:1691	Imā gāthā abhāsi.	169	
PA_atk-s05_08a2:1692_0	Tattha vatacariyāhīti, “evaṃ katvā puttaṃ labhissathā”ti vuttaṃ samaṇabrāhmaṇānaṃ	1692	
PA_atk-s05_08a2:1692_1	vacanaṃ sutvā, khīraṃ pāyitvā, anasanādivatacaraṇehi. Āyācanāhīti devatāyācanāhi	1692	
PA_atk-s05_08a2:1692_2	satthuāyācanāya ca, idameva cettha kāraṇaṃ, itaraṃ thero mātāpitūnaṃ paṭipattidassanatthañceva	1692	
PA_atk-s05_08a2:1692_3	kicchaladdhabhāvadassanatthañca vadati.	1692	
PA_atk-s05_08a2:1693	Teti mātāpitaro. Upanāmayunti upanāmesuṃ.	169	
PA_atk-s05_08a2:1694	Sukhedhitoti sukhasaṃvaḍḍhito. Teti tuyhaṃ. Paricārakanti kiṃkāraṃ.	169	
PA_atk-s05_08a2:1695	Hessatyājāniyo ayanti ayaṃ dārako mama sāsane ājānīyo bhavissati. Tasmā khippaṃ ajjeva pabbājehīti etaṃ abravi, āha.	169	
PA_atk-s05_08a2:1696_0	Pabbājetvānāti ānandattherena pabbājetvā. Vihāranti gandhakuṭiṃ. Anoggatasmiṃ sūriyasminti	1696	
PA_atk-s05_08a2:1696_1	sūriye anatthaṅgateyeva. Tato cittaṃ vimucci meti tato vipassanārambhato paraṃ na	1696	
PA_atk-s05_08a2:1696_2	cireneva khaṇena sabbāsavehi me cittaṃ vimucci, khīṇāsavo ahosiṃ.	1696	
PA_atk-s05_08a2:1697_0	Tatoti mama āsavakkhayato pacchā. Nirākatvāti attanā samāpannaṃ phalasamāpattiṃ appetvā	1697	
PA_atk-s05_08a2:1697_1	tato vuṭṭhāya. Tenāha “paṭisallānavuṭṭhito”ti. Sā me āsūpasampadāti yā maṃ uddissa	1697	
PA_atk-s05_08a2:1697_2	“ehi, bhaddā”ti satthu vācā pavattā, sā eva me mayhaṃ upasampadā āsi. Evaṃ jātiyā	1697	
PA_atk-s05_08a2:1697_3	sattavassena, laddhā me upasampadāti sātisayaṃ satthārā attano kataṃ anuggahaṃ sāsanassa	1697	
PA_atk-s05_08a2:1697_4	ca niyyānikataṃ dasseti. Tenāha “aho dhammasudhammatā”ti.	1697	
PA_atk-s05_08a2:1698_0	Ettha ca “cittaṃ vimucci me”ti khīṇāsavabhāvaṃ pakāsetvāpi puna “tisso vijjā anuppattā”ti	1698	
PA_atk-s05_08a2:1698_1	lokiyābhiññekadesadassanaṃ chaḷabhiññabhāvavibhāvanatthaṃ. Tenāha apadāne “chaḷabhiññā sacchikatā”ti.	1698	
PA_atk-s05_08a2:1699	Bhaddattheragāthāvaṇṇanā niṭṭhitā.	169	
PA_atk-s05_08a2:1700	4. Sopākattheragāthāvaṇṇanā	170	
PA_atk-s05_08a2:1701_0	Disvā pāsādachāyāyantiādikā āyasmato sopākattherassa gāthā. Kā uppatti? Ayampi purimabuddhesu	1701	
PA_atk-s05_08a2:1701_1	katādhikāro tattha tattha bhave puññāni upacinanto siddhatthassa bhagavato kāle brāhmaṇakule	1701	
PA_atk-s05_08a2:1701_2	nibbattitvā viññutaṃ patto brāhmaṇānaṃ vijjāsippesu nipphattiṃ gato kāmesu ādīnavaṃ	1701	
PA_atk-s05_08a2:1701_3	disvā gharāvāsaṃ pahāya tāpasapabbajjaṃ pabbajitvā ekasmiṃ pabbate viharati. Satthā	1701	
PA_atk-s05_08a2:1701_4	āsannamaraṇaṃ taṃ ñatvā tassa santikaṃ agamāsi. So bhagavantaṃ disvā pasannacitto	1701	
PA_atk-s05_08a2:1701_5	uḷāraṃ pītisomanassaṃ pavedento pupphamayaṃ āsanaṃ paññapetvā adāsi. Satthā tattha	1701	
PA_atk-s05_08a2:1701_6	nisīditvā, aniccatāpaṭisaṃyuttaṃ dhammiṃ kathaṃ kathetvā tassa passantasseva ākāsena	1701	
PA_atk-s05_08a2:1701_7	agamāsi. So pubbe gahitaṃ niccaggāhaṃ pahāya aniccasaññaṃ hadaye ṭhapetvā, kālaṅkatvā,	1701	
PA_atk-s05_08a2:1701_8	devaloke uppajitvā, aparāparaṃ devamanussesu saṃsaranto, imasmiṃ buddhuppāde rājagahe	1701	
PA_atk-s05_08a2:1701_9	sopākayoniyaṃ nibbatti. So jātiāgatena sopākoti nāmena paññāyi. Keci pana “vāṇijakule	1701	
PA_atk-s05_08a2:1701_10	nibbatto, ‘sopāko’ti pana nāmamatta”nti vadanti. Taṃ apadānapāḷiyā virujjhati “pacchime	17011	
PA_atk-s05_08a2:1701_11	bhave sampatte, sopākayonupāgami”nti vacanato.	17011	
PA_atk-s05_08a2:1702_0	Tassa catumāsajātassa pitā kālamakāsi, cūḷapitā posesi. Anukkamena sattavassiko jāto.	1702	
PA_atk-s05_08a2:1702_1	Ekadivasaṃ cūḷapitā “attano puttena kalahaṃ karotī”ti kujjhitvā, taṃ susānaṃ netvā,	1702	
PA_atk-s05_08a2:1702_2	dve hatthe rajjuyā ekato bandhitvā, tāya eva rajjuyā matamanussassa sarīre gāḷhaṃ	1702	
PA_atk-s05_08a2:1702_3	bandhitvā gato “siṅgālādayo khādantū”ti. Pacchimabhavikatāya dārakassa puññaphalena	1702	
PA_atk-s05_08a2:1702_4	sayaṃ māretuṃ na visahi, siṅgālādayopi na abhibhaviṃsu. Dārako aḍḍharattasamaye evaṃ vippalapati –	1702	
PA_atk-s05_08a2:1703	“Kā gati me agatissa, ko vā bandhu abandhuno;	170	
PA_atk-s05_08a2:1704	Susānamajjhe bandhassa, ko me abhayadāyako”ti.	170	
PA_atk-s05_08a2:1705	Satthā tāya velāya veneyyabandhave olokento dārakassa hadayabbhantare pajjalantaṃ arahattūpanissayaṃ disvā obhāsaṃ pharitvā satiṃ janetvā evamāha –	170	
PA_atk-s05_08a2:1706	“Ehi sopāka mā bhāyi, olokassu tathāgataṃ;	170	
PA_atk-s05_08a2:1707	Ahaṃ taṃ tārayissāmi, rāhumukheva candima”nti.	170	
PA_atk-s05_08a2:1708_0	Dārako buddhānubhāvena chinnabandhano gāthāpariyosāne sotāpanno hutvā gandhakuṭisammukhe	1708	
PA_atk-s05_08a2:1708_1	aṭṭhāsi. Tassa mātā puttaṃ apassantī cūḷapitaraṃ pucchitvā tenassa pavattiyā akathitāya	1708	
PA_atk-s05_08a2:1708_2	tattha tattha gantvā vicinantī “buddhā kira atītānāgatapaccuppannaṃ jānanti, yaṃnūnāhaṃ	1708	
PA_atk-s05_08a2:1708_3	bhagavantaṃ upasaṅkamitvā mama puttassa pavattiṃ jāneyya”nti satthu santikaṃ agamāsi.	1708	
PA_atk-s05_08a2:1708_4	Satthā, iddhiyā taṃ paṭicchādetvā, “bhante, mama puttaṃ na passāmi, apica bhagavā	1708	
PA_atk-s05_08a2:1708_5	tassa pavattiṃ jānātī”ti tāya puṭṭho –	1708	
PA_atk-s05_08a2:1709	“Na santi puttā tāṇāya, na pitā nāpi bandhavā;	170	
PA_atk-s05_08a2:1710	Antakenādhipannassa, natthi ñātīsu tāṇatā”ti. –	171	
PA_atk-s05_08a2:1711	Dhammaṃ kathesi. Taṃ sutvā sā sotāpannā ahosi. Dārako arahattaṃ pāpuṇi. Tena vuttaṃ apadāne –	171	
PA_atk-s05_08a2:1712	“Pabbhāraṃ sodhayantassa, vipine pabbatuttame;	171	
PA_atk-s05_08a2:1713	Siddhattho nāma bhagavā, āgacchi mama santikaṃ.	171	
PA_atk-s05_08a2:1714	“Buddhaṃ upagataṃ disvā, lokajeṭṭhassa tādino;	171	
PA_atk-s05_08a2:1715	Santharaṃ santharitvāna, pupphāsanamadāsahaṃ.	171	
PA_atk-s05_08a2:1716	“Pupphāsane nisīditvā, siddhattho lokanāyako;	171	
PA_atk-s05_08a2:1717	Mamañca gatimaññāya, aniccatamudāhari.	171	
PA_atk-s05_08a2:1718	“Aniccā vata saṅkhārā, uppādavayadhammino;	171	
PA_atk-s05_08a2:1719	Uppajjitvā nirujjhanti, tesaṃ vūpasamo sukho.	171	
PA_atk-s05_08a2:1720	“Idaṃ vatvāna sabbaññū, lokajeṭṭho narāsabho;	172	
PA_atk-s05_08a2:1721	Nabhaṃ abbhuggamī vīro, haṃsarājāva ambare.	172	
PA_atk-s05_08a2:1722	“Sakaṃ diṭṭhiṃ jahitvāna, bhāvayāniccasaññahaṃ;	172	
PA_atk-s05_08a2:1723	Ekāhaṃ bhāvayitvāna, tattha kālaṃ kato ahaṃ.	172	
PA_atk-s05_08a2:1724	“Dve sampattī anubhotvā, sukkamūlena codito;	172	
PA_atk-s05_08a2:1725	Pacchime bhave sampatte, sapākayonupāgamiṃ.	172	
PA_atk-s05_08a2:1726	“Agārā abhinikkhamma, pabbajiṃ anagāriyaṃ;	172	
PA_atk-s05_08a2:1727	Jātiyā sattavassohaṃ, arahattamapāpuṇiṃ.	172	
PA_atk-s05_08a2:1728	“Āraddhavīriyo pahitatto, sīlesu susamāhito;	172	
PA_atk-s05_08a2:1729	Tosetvāna mahānāgaṃ, alatthaṃ upasampadaṃ.	172	
PA_atk-s05_08a2:1730	“Catunnavutito kappe, yaṃ kammamakariṃ tadā;	173	
PA_atk-s05_08a2:1731	Duggatiṃ nābhijānāmi, pupphadānassidaṃ phalaṃ.	173	
PA_atk-s05_08a2:1732	“Catunnavutito kappe, yaṃ saññaṃ bhāvayiṃ tadā;	173	
PA_atk-s05_08a2:1733	Taṃ saññaṃ bhāvayantassa, patto me āsavakkhayo.	173	
PA_atk-s05_08a2:1734	“Paṭisambhidā catasso…pe… kataṃ buddhassa sāsana”nti.	173	
PA_atk-s05_08a2:1735_0	Atha bhagavā iddhiṃ paṭisaṃhari. Sāpi puttaṃ disvā haṭṭhatuṭṭho tassa khīṇāsavabhāvaṃ	1735	
PA_atk-s05_08a2:1735_1	sutvā pabbājetvā gatā. So satthāraṃ gandhakuṭicchāyāyaṃ caṅkamantaṃ upasaṅkamitvā,	1735	
PA_atk-s05_08a2:1735_2	vanditvā anucaṅkami. Tassa bhagavā upasampadaṃ anujānitukāmo “ekaṃ nāma ki”ntiādinā	1735	
PA_atk-s05_08a2:1735_3	dasa pañhe pucchi. Sopi satthu adhippāyaṃ gaṇhanto sabbaññutaññāṇena saṃsandento	1735	
PA_atk-s05_08a2:1735_4	“sabbe sattā āhāraṭṭhitikā”tiādinā te pañhe vissajjesi. Teneva te kumārapañhā nāma	1735	
PA_atk-s05_08a2:1735_5	jātā. Satthā tassa pañhabyākaraṇena ārādhitacitto upasampadaṃ anujāni. Tena sā pañhabyākaraṇūpasampadā	1735	
PA_atk-s05_08a2:1735_6	nāma jātā. Tassimaṃ attano pavattiṃ pakāsetvā thero aññaṃ byākaronto –	1735	
PA_atk-s05_08a2:1737	“Disvā pāsādachāyāyaṃ, caṅkamantaṃ naruttamaṃ;	173	
PA_atk-s05_08a2:1738	Tattha naṃ upasaṅkamma, vandissaṃ purisuttamaṃ.	173	
PA_atk-s05_08a2:1740	“Ekaṃsaṃ cīvaraṃ katvā, saṃharitvāna pāṇayo;	174	
PA_atk-s05_08a2:1741	Anucaṅkamissaṃ virajaṃ, sabbasattānamuttamaṃ.	174	
PA_atk-s05_08a2:1743	“Tato pañhe apucchi maṃ, pañhānaṃ kovido vidū;	174	
PA_atk-s05_08a2:1744	Acchambhī ca abhīto ca, byākāsiṃ satthuno ahaṃ.	174	
PA_atk-s05_08a2:1746	“Vissajjitesu pañhesu, anumodi tathāgato;	174	
PA_atk-s05_08a2:1747	Bhikkhusaṅghaṃ viloketvā, imamatthaṃ abhāsatha.	174	
PA_atk-s05_08a2:1749	“‘Lābhā aṅgānaṃ magadhānaṃ, yesāyaṃ paribhuñjati;	174	
PA_atk-s05_08a2:1750	Cīvaraṃ piṇḍapātañca, paccayaṃ sayanāsanaṃ;	175	
PA_atk-s05_08a2:1751	Paccuṭṭhānañca sāmīciṃ, tesaṃ lābhā’ti cābravi.	175	
PA_atk-s05_08a2:1753	“‘Ajjadagge maṃ sopāka, dassanāyopasaṅkama;	175	
PA_atk-s05_08a2:1754	Esā ceva te sopāka, bhavatu upasampadā”’.	175	
PA_atk-s05_08a2:1756	“Jātiyā sattavassena, laddhāna upasampadaṃ;	175	
PA_atk-s05_08a2:1757	Dhāremi antimaṃ dehaṃ, aho dhammasudhammatā”ti. – imā gāthā abhāsi;	175	
PA_atk-s05_08a2:1758	Tattha pāsādachāyāyanti gandhakuṭicchāyāyaṃ. Vandissanti, abhivandiṃ.	175	
PA_atk-s05_08a2:1759_0	Saṃharitvāna pāṇayoti ubho hatthe kamalamakuḷākārena saṅgate katvā, añjaliṃ paggahetvāti	1759	
PA_atk-s05_08a2:1759_1	attho. Anucaṅkamissanti caṅkamantassa satthuno anupacchato anugamanavasena caṅkamiṃ.	1759	
PA_atk-s05_08a2:1759_2	Virajanti vigatarāgādirajaṃ.	1759	
PA_atk-s05_08a2:1760_0	Pañheti kumārapañhe. Vidūti veditabbaṃ viditavā, sabbaññūti attho. “Satthā maṃ pucchatī”ti	1760	
PA_atk-s05_08a2:1760_1	uppajjanakassa chambhitattassa bhayassa ca setughātena pahīnattā acchambhī ca abhīto ca byākāsi.	1760	
PA_atk-s05_08a2:1761	Yesāyanti yesaṃ aṅgamagadhānaṃ ayaṃ sopāko. Paccayanti gilānapaccayaṃ. Sāmīcinti maggadānabījanādisāmīcikiriyaṃ.	176	
PA_atk-s05_08a2:1762_0	Ajjadaggeti da-kāro padasandhikaro, ajja agge ādiṃ katvā, ajja paṭṭhāya. “Ajjatagge”tipi	1762	
PA_atk-s05_08a2:1762_1	pāḷi, ajjataṃ ādiṃ katvāti attho. Dassanāyopasaṅkamāti “hīnajacco, vayasā taruṇataro”ti	1762	
PA_atk-s05_08a2:1762_2	vā acintetvā dassanāya maṃ upasaṅkama. Esā cevāti yā tassa mama sabbaññutaññāṇena	1762	
PA_atk-s05_08a2:1762_3	saddhiṃ saṃsandetvā katā pañhavissajjanā. Esāyeva te bhavatu upasampadā iti ca abravīti	1762	
PA_atk-s05_08a2:1762_4	yojanā. “Laddhā me upasampadā”tipi pāḷi. Ye pana “laddhāna upasampada”ntipi paṭhanti,	1762	
PA_atk-s05_08a2:1762_5	tesaṃ sattavassenāti sattamena vassenāti attho, sattavassena vā hutvāti vacanaseso.	1762	
PA_atk-s05_08a2:1762_6	Yaṃ panettha avuttaṃ, taṃ suviññeyyameva.	1762	
PA_atk-s05_08a2:1763	Sopākattheragāthāvaṇṇanā niṭṭhitā.	176	
PA_atk-s05_08a2:1764	5. Sarabhaṅgattheragāthāvaṇṇanā	176	
PA_atk-s05_08a2:1765_0	Sare hatthehītiādikā āyasmato sarabhaṅgattherassa gāthā. Kā uppatti? Ayampi purimabuddhesu	1765	
PA_atk-s05_08a2:1765_1	katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde	1765	
PA_atk-s05_08a2:1765_2	rājagahe aññatarassa brāhmaṇassa putto hutvā nibbatti, anabhilakkhitotissa kulavaṃsāgataṃ	1765	
PA_atk-s05_08a2:1765_3	nāmaṃ ahosi. So vayappatto kāme pahāya tāpasapabbajjaṃ pabbajitvā saratiṇāni sayameva	1765	
PA_atk-s05_08a2:1765_4	bhañjitvā paṇṇasālaṃ katvā vasati. Tato paṭṭhāya sarabhaṅgotissa samaññā ahosi. Atha	1765	
PA_atk-s05_08a2:1765_5	bhagavā buddhacakkhunā lokaṃ volokento tassa arahattūpanissayaṃ disvā, tattha gantvā,	1765	
PA_atk-s05_08a2:1765_6	dhammaṃ desesi. So paṭiladdhasaddho pabbajitvā vipassanāya kammaṃ karonto nacirasseva	1765	
PA_atk-s05_08a2:1765_7	arahattaṃ patvā tattheva vasati. Athassa tāpasakāle katā paṇṇasālā jiṇṇā paluggā	1765	
PA_atk-s05_08a2:1765_8	ahosi. Taṃ disvā manussā “kissa, bhante, imaṃ kuṭikaṃ na paṭisaṅkharothā”ti āhaṃsu.	1765	
PA_atk-s05_08a2:1765_9	Thero “kuṭikā yathā tāpasakāle katā, idāni tathā kātuṃ na sakkā”ti taṃ sabbaṃ pakāsento –	1765	
PA_atk-s05_08a2:1767	“Sare hatthehi bhañjitvā, katvāna kuṭimacchisaṃ;	176	
PA_atk-s05_08a2:1768	Tena me sarabhaṅgoti, nāmaṃ sammutiyā ahu.	176	
PA_atk-s05_08a2:1770	“Na mayhaṃ kappate ajja, sare hatthehi bhañjituṃ;	177	
PA_atk-s05_08a2:1771	Sikkhāpadā no paññattā, gotamena yasassinā”ti. – dve gāthā abhāsi;	177	
PA_atk-s05_08a2:1772_0	Tattha sare hatthehi bhañjitvāti, pubbe tāpasakāle saratiṇāni mama hatthehi chinditvā	1772	
PA_atk-s05_08a2:1772_1	tiṇakuṭiṃ katvā acchisaṃ vasiṃ, nisīdiñceva nipajjiñca. Tenāti kuṭikaraṇatthaṃ sarānaṃ	1772	
PA_atk-s05_08a2:1772_2	bhañjanena. Sammutiyāti anvatthasammutiyā sarabhaṅgoti, nāmaṃ ahu ahosi.	1772	
PA_atk-s05_08a2:1773_0	Na mayhaṃ kappate ajjāti ajja idāni upasampannassa mayhaṃ sare saratiṇe hatthehi	1773	
PA_atk-s05_08a2:1773_1	bhañjituṃ na kappate na vaṭṭati. Kasmā? Sikkhāpadā no paññattā, gotamena yasassināti.	1773	
PA_atk-s05_08a2:1773_2	Tena yaṃ amhākaṃ satthārā sikkhāpadaṃ paññattaṃ, taṃ mayaṃ jīvitahetunāpi nātikkamāmāti dasseti.	1773	
PA_atk-s05_08a2:1774	Evaṃ ekena pakārena tiṇakuṭikāya apaṭisaṅkharaṇe kāraṇaṃ dassetvā idāni aparenapi pariyāyena naṃ dassento –	177	
PA_atk-s05_08a2:1776	“Sakalaṃ samattaṃ rogaṃ, sarabhaṅgo nāddasaṃ pubbe;	177	
PA_atk-s05_08a2:1777	Soyaṃ rogo diṭṭho, vacanakarenātidevassā”ti. – imaṃ gāthamāha;	177	
PA_atk-s05_08a2:1778_0	Tattha sakalanti sabbaṃ. Samattanti sampuṇṇaṃ, sabbabhāgato anavasesanti attho. Roganti	1778	
PA_atk-s05_08a2:1778_1	dukkhadukkhatādivasena rujanaṭṭhena rogabhūtaṃ upādānakkhandhapañcakaṃ sandhāya vadati.	1778	
PA_atk-s05_08a2:1778_2	Nāddasaṃ pubbeti satthu ovādapaṭilābhato pubbe na addakkhiṃ. Soyaṃ rogo diṭṭho, vacanakarenātidevassāti	1778	
PA_atk-s05_08a2:1778_3	sammutidevā upapattidevā visuddhidevāti sabbepi deve attano sīlādiguṇehi atikkamitvā	1778	
PA_atk-s05_08a2:1778_4	ṭhitattā atidevassa sammāsambuddhassa ovādapaṭikarena sarabhaṅgena so ayaṃ khandhapañcakasaṅkhāto	1778	
PA_atk-s05_08a2:1778_5	rogo vipassanāpaññāsahitāya maggapaññāya pañcakkhandhato diṭṭho, pariññātoti attho.	1778	
PA_atk-s05_08a2:1778_6	Etena evaṃ attabhāvakuṭikāyampi anapekkho bāhiraṃ tiṇakuṭikaṃ kathaṃ paṭisaṅkharissatīti dasseti.	1778	
PA_atk-s05_08a2:1779_0	Idāni yaṃ maggaṃ paṭipajjantena mayā ayaṃ attabhāvarogo yāthāvato diṭṭho, svāyaṃ	1779	
PA_atk-s05_08a2:1779_1	maggo sabbabuddhasādhāraṇo. Yena nesaṃ ovādadhammopi majjhe bhinnasuvaṇṇasadiso yatthāhaṃ	1779	
PA_atk-s05_08a2:1779_2	patiṭṭhāya dukkhakkhayaṃ pattoti evaṃ attano arahattapaṭipattiṃ byākaronto –	1779	
PA_atk-s05_08a2:1781	“Yeneva maggena gato vipassī, yeneva maggena sikhī ca vessabhū;	178	
PA_atk-s05_08a2:1782	Kakusandhakoṇāgamano ca kassapo, tenañjasena agamāsi gotamo.	178	
PA_atk-s05_08a2:1784	“Vītataṇhā anādānā, satta buddhā khayogadhā;	178	
PA_atk-s05_08a2:1785	Yehāyaṃ desito dhammo, dhammabhūtehi tādibhi.	178	
PA_atk-s05_08a2:1787	“Cattāri ariyasaccāni, anukampāya pāṇinaṃ;	178	
PA_atk-s05_08a2:1788	Dukkhaṃ samudayo maggo, nirodho dukkhasaṅkhayo.	178	
PA_atk-s05_08a2:1790	“Yasmiṃ nivattate dukkhaṃ, saṃsārasmiṃ anantakaṃ;	179	
PA_atk-s05_08a2:1791	Bhedā imassa kāyassa, jīvitassa ca saṅkhayā;	179	
PA_atk-s05_08a2:1792	Añño punabbhavo natthi, suvimuttomhi sabbadhī”ti. –	179	
PA_atk-s05_08a2:1793	Imā gāthā abhāsi –	179	
PA_atk-s05_08a2:1794_0	Tattha yeneva maggenāti yeneva sapubbabhāgena ariyena aṭṭhaṅgikena maggena. Gatoti	1794	
PA_atk-s05_08a2:1794_1	paṭipanno nibbānaṃ adhigato. Vipassīti vipassī sammāsambuddho. Kakusandhāti avibhattiko	1794	
PA_atk-s05_08a2:1794_2	niddeso. “Kakusandhakoṇāgamanā”tipi pāṭho. Tenañjasenāti teneva añjasena ariyamaggena.	1794	
PA_atk-s05_08a2:1795_0	Anādānāti anupādānā appaṭisandhikā vā. Khayogadhāti nibbānogadhā nibbānapatiṭṭhā.	1795	
PA_atk-s05_08a2:1795_1	Yehāyaṃ desito dhammoti yehi sattahi sammāsambuddhehi ayaṃ sāsanadhammo desito pavedito.	1795	
PA_atk-s05_08a2:1795_2	Dhammabhūtehīti dhammakāyatāya dhammasabhāvehi, navalokuttaradhammato vā bhūtehi	1795	
PA_atk-s05_08a2:1795_3	jātehi, dhammaṃ vā pattehi. Tādibhīti, iṭṭhādīsu tādibhāvappattehi.	1795	
PA_atk-s05_08a2:1796_0	“Cattāri ariyasaccānī”tiādinā tehi desitaṃ dhammaṃ dasseti. Tattha cattārīti gaṇanaparicchedo.	1796	
PA_atk-s05_08a2:1796_1	Ariyasaccānīti paricchinnadhammadassanaṃ. Vacanatthato pana ariyāni ca avitathaṭṭhena	1796	
PA_atk-s05_08a2:1796_2	saccāni cāti ariyasaccāni, ariyassa vā bhagavato saccāni tena desitattā, ariyabhāvakarāni	1796	
PA_atk-s05_08a2:1796_3	vā saccānīti ariyasaccāni. Kucchitabhāvato tucchabhāvato ca dukkhaṃ, upādānakkhandhapañcakaṃ.	1796	
PA_atk-s05_08a2:1796_4	Taṃ dukkhaṃ samudeti etasmāti samudayo, taṇhā. Kilese mārento gacchati, nibbānatthikehi	1796	
PA_atk-s05_08a2:1796_5	maggīyatīti vā maggo, sammādiṭṭhiādayo aṭṭha dhammā. Saṃsāracārakasaṅkhāto natthi	1796	
PA_atk-s05_08a2:1796_6	ettha rodho, etasmiṃ vā adhigate puggalassa rodhābhāvo hoti, nirujjhati dukkhametthāti	1796	
PA_atk-s05_08a2:1796_7	vā nirodho, nibbānaṃ. Tenāha “dukkhasaṅkhayo”ti. Ayamettha saṅkhepo, vitthāro pana	1796	
PA_atk-s05_08a2:1796_8	visuddhimagge vuttanayeneva veditabbo.	1796	
PA_atk-s05_08a2:1797_0	Yasminti yasmiṃ nirodhe nibbāne adhigate. Nivattateti ariyamaggabhāvanāya sati anantakaṃ	1797	
PA_atk-s05_08a2:1797_1	apariyantaṃ imasmiṃ saṃsāre jātiādidukkhaṃ na pavattati ucchijjati, so nirodhoti	1797	
PA_atk-s05_08a2:1797_2	ayaṃ dhammabhūtehi sammāsambuddhehi desito dhammoti yojanā. “Bhedā”tiādinā “rogo	1797	
PA_atk-s05_08a2:1797_3	diṭṭho”ti dukkhapariññāya sūcitaṃ attano arahattappattiṃ sarūpato dasseti. “Yasmiṃ	1797	
PA_atk-s05_08a2:1797_4	nibbattate dukkha”nti pana pāṭhe sakalagāthāya tatthāyaṃ yojanā – yasmiṃ khandhādipaṭipāṭisaññite	1797	
PA_atk-s05_08a2:1797_5	saṃsāre idaṃ anantakaṃ jātiādidukkhaṃ nibbattaṃ, so ito dukkhappattito añño punappunaṃ	1797	
PA_atk-s05_08a2:1797_6	bhavanabhāvato punabbhavo. Imassa jīvitindriyassa saṅkhayā kāyasaṅkhātassa khandhapañcakassa	1797	
PA_atk-s05_08a2:1797_7	bhedā vināsā uddhaṃ natthi, tasmā sabbadhi sabbehi kilesehi sabbehi bhavehi suṭṭhu	1797	
PA_atk-s05_08a2:1797_8	vimutto visaṃyutto amhīti.	1797	
PA_atk-s05_08a2:1798	Sarabhaṅgattheragāthāvaṇṇanā niṭṭhitā.	179	
PA_atk-s05_08a2:1799	Sattakanipātavaṇṇanā niṭṭhitā.	179	
PA_atk-s05_08a2:1800	8. Aṭṭhakanipāto	180	
PA_atk-s05_08a2:1801	1. Mahākaccāyanattheragāthāvaṇṇanā	180	
PA_atk-s05_08a2:1802_0	Aṭṭhakanipāte kammaṃ bahukantiādikā āyasmato mahākaccāyanattherassa gāthā. Kā uppatti?	1802	
PA_atk-s05_08a2:1802_1	Ayampi purimabuddhesu katādhikāro padumuttarassa bhagavato kāle gahapatimahāsālakule	1802	
PA_atk-s05_08a2:1802_2	nibbattitvā vuddhippatto, ekadivasaṃ satthu santike dhammaṃ suṇanto satthārā saṃkhittena	1802	
PA_atk-s05_08a2:1802_3	bhāsitassa vitthārena atthaṃ vibhajantānaṃ aggaṭṭhāne ṭhapiyamānaṃ ekaṃ bhikkhuṃ	1802	
PA_atk-s05_08a2:1802_4	disvā, sayampi taṃ ṭhānaṃ patthento paṇidhānaṃ katvā, dānādīni puññāni katvā, devamanussesu	1802	
PA_atk-s05_08a2:1802_5	saṃsaranto sumedhassa bhagavato kāle vijjādharo hutvā ākāsena gacchanto satthāraṃ	1802	
PA_atk-s05_08a2:1802_6	himavantapabbate ekasmiṃ vanasaṇḍe nisinnaṃ disvā pasannamānaso kaṇikārapupphehi pūjaṃ akāsi.	1802	
PA_atk-s05_08a2:1803_0	So tena puññakammena aparāparaṃ sugatīsuyeva parivattento kassapadasabalassa kāle	1803	
PA_atk-s05_08a2:1803_1	bārāṇasiyaṃ kulaghare nibbattitvā parinibbute bhagavati suvaṇṇacetiyakaraṇaṭṭhāne	1803	
PA_atk-s05_08a2:1803_2	satasahassagghanikāya suvaṇṇiṭṭhakāya pūjaṃ katvā, “bhagavā mayhaṃ nibbattanibbattaṭṭhāne	1803	
PA_atk-s05_08a2:1803_3	sarīraṃ suvaṇṇavaṇṇaṃ hotū”ti patthanaṃ akāsi.	1803	
PA_atk-s05_08a2:1804_0	Tato yāvajīvaṃ kusalakammaṃ katvā ekaṃ buddhantaraṃ devamanussesu saṃsaritvā imasmiṃ	1804	
PA_atk-s05_08a2:1804_1	buddhuppāde ujjeniyaṃ rañño caṇḍapajjotassa purohitagehe nibbatti. Tassa nāmaggahaṇadivase	1804	
PA_atk-s05_08a2:1804_2	mātā “mayhaṃ putto suvaṇṇavaṇṇo, attano nāmaṃ gahetvā āgato”ti kañcanamāṇavo tveva	1804	
PA_atk-s05_08a2:1804_3	nāmaṃ akāsi. So vuḍḍhimanvāya tayo vede uggahetvā pitu accayena purohitaṭṭhānaṃ labhi.	1804	
PA_atk-s05_08a2:1804_4	So gottavasena kaccāyanoti paññāyittha. Taṃ rājā caṇḍapajjoto buddhuppādaṃ sutvā,	1804	
PA_atk-s05_08a2:1804_5	“ācariya, tvaṃ tattha gantvā satthāraṃ idhānehī”ti pesesi. So attaṭṭhamo satthu santikaṃ	1804	
PA_atk-s05_08a2:1804_6	upagato. Tassa satthā dhammaṃ deseti. Desanāpariyosāne so sattahi janehi saddhiṃ	1804	
PA_atk-s05_08a2:1804_7	saha paṭisambhidāhi arahatte patiṭṭhāsi. Tena vuttaṃ apadāne –	1804	
PA_atk-s05_08a2:1805	“Padumuttaro nāma jino, anejo ajitaṃ jayo;	180	
PA_atk-s05_08a2:1806	Satasahasse kappānaṃ, ito uppajji nāyako.	180	
PA_atk-s05_08a2:1807	“Vīro kamalapattakkho, sasaṅkavimalānano;	180	
PA_atk-s05_08a2:1808	Kanakācalasaṅkāso, ravidittisamappabho.	180	
PA_atk-s05_08a2:1809	“Sattanettamanohārī, varalakkhaṇabhūsito;	180	
PA_atk-s05_08a2:1810	Sabbavākyapathātīto, manujāmarasakkato.	181	
PA_atk-s05_08a2:1811	“Sambuddho bodhayaṃ satte, vāgīso madhurassaro;	181	
PA_atk-s05_08a2:1812	Karuṇānibandhasantāno, parisāsu visārado.	181	
PA_atk-s05_08a2:1813	“Deseti madhuraṃ dhammaṃ, catusaccūpasaṃhitaṃ;	181	
PA_atk-s05_08a2:1814	Nimugge mohapaṅkamhi, samuddharati pāṇine.	181	
PA_atk-s05_08a2:1815	“Tadā ekacaro hutvā, tāpaso himavālayo;	181	
PA_atk-s05_08a2:1816	Nabhasā mānusaṃ lokaṃ, gacchanto jinamaddasaṃ.	181	
PA_atk-s05_08a2:1817	“Upecca santikaṃ tassa, assosiṃ dhammadesanaṃ;	181	
PA_atk-s05_08a2:1818	Vaṇṇayantassa vīrassa, sāvakassa mahāguṇaṃ.	181	
PA_atk-s05_08a2:1819	“Saṃkhittena mayā vuttaṃ, vitthārena pakāsayaṃ;	181	
PA_atk-s05_08a2:1820	Parisaṃ mañca toseti, yathā kaccāyano ayaṃ.	182	
PA_atk-s05_08a2:1821	“Nāhaṃ evamidhekaccaṃ, aññaṃ passāmi sāvakaṃ;	182	
PA_atk-s05_08a2:1822	Tasmātadagge esaggo, evaṃ dhāretha bhikkhavo.	182	
PA_atk-s05_08a2:1823	“Tadāhaṃ vimhito hutvā, sutvā vākyaṃ manoramaṃ;	182	
PA_atk-s05_08a2:1824	Himavantaṃ gamitvāna, āhitvā pupphasañcayaṃ.	182	
PA_atk-s05_08a2:1825	“Pūjetvā lokasaraṇaṃ, taṃ ṭhānamabhipatthayiṃ;	182	
PA_atk-s05_08a2:1826	Tadā mamāsayaṃ ñatvā, byākāsi sa raṇañjaho.	182	
PA_atk-s05_08a2:1827	“Passathetaṃ isivaraṃ, niddhantakanakattacaṃ;	182	
PA_atk-s05_08a2:1828	Uddhaggalomaṃ pīṇaṃsaṃ, acalaṃ pañjaliṃ ṭhitaṃ.	182	
PA_atk-s05_08a2:1829	“Hāsaṃ supuṇṇanayanaṃ, buddhavaṇṇagatāsayaṃ;	182	
PA_atk-s05_08a2:1830	Dhammajaṃ uggahadayaṃ, amatāsittasannibhaṃ.	183	
PA_atk-s05_08a2:1831	“Kaccānassa guṇaṃ sutvā, taṃ ṭhānaṃ patthayaṃ ṭhito;	183	
PA_atk-s05_08a2:1832	Anāgatamhi addhāne, gotamassa mahāmune.	183	
PA_atk-s05_08a2:1833	“Tassa dhammesu dāyādo, oraso dhammanimmito;	183	
PA_atk-s05_08a2:1834	Kaccāno nāma nāmena, hessati satthu sāvako.	183	
PA_atk-s05_08a2:1835	“Bahussuto mahāñāṇī, adhippāyavidū mune;	183	
PA_atk-s05_08a2:1836	Pāpuṇissati taṃ ṭhānaṃ, yathāyaṃ byākato mayā.	183	
PA_atk-s05_08a2:1837	“Satasahassito kappe, yaṃ kammamakariṃ tadā;	183	
PA_atk-s05_08a2:1838	Duggatiṃ nābhijānāmi, buddhapūjāyidaṃ phalaṃ.	183	
PA_atk-s05_08a2:1839	“Duve bhave saṃsarāmi, devatte atha mānuse;	183	
PA_atk-s05_08a2:1840	Aññaṃ gatiṃ na gacchāmi, buddhapūjāyidaṃ phalaṃ.	184	
PA_atk-s05_08a2:1841	“Duve kule pajāyāmi, khattiye atha brāhmaṇe;	184	
PA_atk-s05_08a2:1842	Nīce kule na jāyāmi, buddhapūjāyidaṃ phalaṃ.	184	
PA_atk-s05_08a2:1843	“Pacchime ca bhave dāni, jāto ujjeniyaṃ pure;	184	
PA_atk-s05_08a2:1844	Pajjotassa ca caṇḍassa, purohitadijādhino.	184	
PA_atk-s05_08a2:1845	“Putto tiriṭivacchassa, nipuṇo vedapāragū;	184	
PA_atk-s05_08a2:1846	Mātā ca candimā nāma, kaccānohaṃ varattaco.	184	
PA_atk-s05_08a2:1847	“Vīmaṃsanatthaṃ buddhassa, bhūmipālena pesito;	184	
PA_atk-s05_08a2:1848	Disvā mokkhapuradvāraṃ, nāyakaṃ guṇasañcayaṃ.	184	
PA_atk-s05_08a2:1849	“Sutvā ca vimalaṃ vākyaṃ, gatipaṅkavisosanaṃ;	184	
PA_atk-s05_08a2:1850	Pāpuṇiṃ amataṃ santaṃ, sesehi saha sattahi.	185	
PA_atk-s05_08a2:1851	“Adhippāyavidū jāto, sugatassa mahāmate.	185	
PA_atk-s05_08a2:1852	Ṭhapito etadagge ca, susamiddhamanoratho.	185	
PA_atk-s05_08a2:1853	“Kilesā jhāpitā mayhaṃ…pe… kataṃ buddhassa sāsana”nti.	185	
PA_atk-s05_08a2:1854_0	Atha satthā “etha, bhikkhavo”ti hatthaṃ pasāresi. Te tāvadeva dvaṅgulamattakesamassukā	1854	
PA_atk-s05_08a2:1854_1	iddhimayapattacīvaradharā vassasaṭṭhikattherā viya ahesuṃ. Evaṃ thero sadatthaṃ nipphādetvā,	1854	
PA_atk-s05_08a2:1854_2	“bhante, rājā pajjoto tumhākaṃ pāde vandituṃ dhammañca sotuṃ icchatī”ti satthu ārocesi.	1854	
PA_atk-s05_08a2:1854_3	Satthā, “tvaṃyeva, bhikkhu, tattha gaccha, tayi gatepi rājā pasīdissatī”ti āha. Thero	1854	
PA_atk-s05_08a2:1854_4	satthu āṇāya attaṭṭhamo tattha gantvā rājānaṃ pasādetvā avantīsu sāsanaṃ patiṭṭhāpetvā	1854	
PA_atk-s05_08a2:1854_5	puna satthu santikameva gato. So ekadivasaṃ sambahule bhikkhū samaṇadhammaṃ pahāya	1854	
PA_atk-s05_08a2:1854_6	kammārāme saṅgaṇikārāme rasataṇhānugate ca pamādavihārino disvā tesaṃ ovādavasena –	1854	
PA_atk-s05_08a2:1856	“Kammaṃ bahukaṃ na kāraye, parivajjeyya janaṃ na uyyame;	185	
PA_atk-s05_08a2:1857	So ussukko rasānugiddho, atthaṃ riñcati yo sukhādhivāho.	185	
PA_atk-s05_08a2:1859	“Paṅkoti hi naṃ avedayuṃ, yāyaṃ vandanapūjanā kulesu;	185	
PA_atk-s05_08a2:1860	Sukhumaṃ sallaṃ durubbahaṃ, sakkāro kāpurisena dujjaho”ti. –	186	
PA_atk-s05_08a2:1861	Dve gāthā abhāsi.	186	
PA_atk-s05_08a2:1862_0	Tattha kammaṃ bahukaṃ na kārayeti navāvāsakārāpanādiṃ samaṇadhammakaraṇassa paribandhabhūtaṃ	1862	
PA_atk-s05_08a2:1862_1	mahantaṃ navakammaṃ na paṭṭhapeyya, khuddakaṃ appasamārambhaṃ khaṇḍaphullapaṭisaṅkharaṇādiṃ	1862	
PA_atk-s05_08a2:1862_2	satthu vacanapaṭipūjanatthaṃ kātabbameva. Parivajjeyya jananti gaṇasaṅgaṇikavasena	1862	
PA_atk-s05_08a2:1862_3	janaṃ vivajjeyya. Jananti vā yādisaṃ saṃsevato bhajato payirupāsato kusalā dhammā	1862	
PA_atk-s05_08a2:1862_4	parihāyanti, akusalā dhammā abhivaḍḍhanti, tādisaṃ akalyāṇamittabhūtaṃ janaṃ parivajjeyya.	1862	
PA_atk-s05_08a2:1862_5	Na uyyameti, paccayuppādanatthaṃ kulasaṅgaṇhanavasena na vāyameyya, yasmā so ussukko	1862	
PA_atk-s05_08a2:1862_6	rasānugiddho, atthaṃ riñcati yo sukhādhivāhoti yo rasānugiddho rasataṇhāvasiko bhikkhu	1862	
PA_atk-s05_08a2:1862_7	paccayuppādanapasuto, so kulasaṅgaṇhanatthaṃ ussukko, tesu sukhitesu sukhito, dukkhitesu	1862	
PA_atk-s05_08a2:1862_8	dukkhito, uppannesu kiccakaraṇīyesu attanā yogaṃ āpajjati, yo sukhādhivāho samathavipassanāmaggaphalanibbānasukhāvaho	1862	
PA_atk-s05_08a2:1862_9	sīlādiattho, taṃ riñcati pajahati ekaṃsena attānaṃ tato vivecetīti attho.	1862	
PA_atk-s05_08a2:1863_0	Evaṃ paṭhamagāthāya “kammārāmataṃ saṅgaṇikārāmataṃ paccayagedhañca vajjethā”ti ovaditvā	1863	
PA_atk-s05_08a2:1863_1	idāni sakkārābhilāsaṃ garahanto dutiyaṃ gāthamāha. Tassattho – yā ayaṃ bhikkhāya	1863	
PA_atk-s05_08a2:1863_2	upagatānaṃ pabbajitānaṃ kulesu gehavāsīhi guṇasambhāvanāya karīyamānā vandanā pūjanā	1863	
PA_atk-s05_08a2:1863_3	ca, yasmā taṃ abhāvitattānaṃ osīdāpanaṭṭhena malinabhāvakaraṇaṭṭhena ca paṅko kaddamoti	1863	
PA_atk-s05_08a2:1863_4	buddhādayo ariyā pavedayuṃ abbhaññaṃsu pavedesuṃ vā, yasmā ca apariññātakkhandhānaṃ	1863	
PA_atk-s05_08a2:1863_5	andhaputhujjanānaṃ sakkārābhilāsaṃ duviññeyyasabhāvatāya pīḷājananato anto tudanato	1863	
PA_atk-s05_08a2:1863_6	duruddharaṇato ca sukhumaṃ sallaṃ durubbahaṃ pavedayuṃ, tato eva sakkāro kāpurisena	1863	
PA_atk-s05_08a2:1863_7	dujjaho duppajaheyyo tassa pahānapaṭipattiyā appaṭipajjanato. Sakkārābhilāsappahānena	1863	
PA_atk-s05_08a2:1863_8	hi sakkāro pahīno hoti, tasmā tassa pahānāya āyogo karaṇīyoti dasseti –	1863	
PA_atk-s05_08a2:1865	“Na parassupanidhāya, kammaṃ maccassa pāpakaṃ;	186	
PA_atk-s05_08a2:1866	Attanā taṃ na seveyya, kammabandhū hi mātiyā.	186	
PA_atk-s05_08a2:1868	“Na pare vacanā coro, na pare vacanā muni;	186	
PA_atk-s05_08a2:1869	Attā ca naṃ yathā vedi, devāpi naṃ tathā vidū.	186	
PA_atk-s05_08a2:1871	“Pare ca na vijānanti, mayamettha yamāmase;	187	
PA_atk-s05_08a2:1872	Ye ca tattha vijānanti, tato sammanti medhagā.	187	
PA_atk-s05_08a2:1874	“Jīvate vāpi sappañño, api vittaparikkhayo;	187	
PA_atk-s05_08a2:1875	Paññāya ca alābhena, vittavāpi na jīvati.	187	
PA_atk-s05_08a2:1877	“Sabbaṃ suṇāti sotena, sabbaṃ passati cakkhunā;	187	
PA_atk-s05_08a2:1878	Na ca diṭṭhaṃ sutaṃ dhīro, sabbaṃ ujjhitumarahati.	187	
PA_atk-s05_08a2:1880	“Cakkhumāssa yathā andho, sotavā badhiro yathā;	188	
PA_atk-s05_08a2:1881	Paññavāssa yathā mūgo, balavā dubbaloriva;	188	
PA_atk-s05_08a2:1882	Atha atthe samuppanne, sayetha matasāyika”nti. –	188	
PA_atk-s05_08a2:1883_0	Imā cha gāthā rañño pajjotassa ovādavasena abhāsi. So kira brāhmaṇe saddahitvā pasughātayaññaṃ	1883	
PA_atk-s05_08a2:1883_1	kāreti, kammaṃ asodhetvāva acore corasaññāya daṇḍesi, aṭṭakaraṇe ca assāmike sāmike	1883	
PA_atk-s05_08a2:1883_2	karoti, sāmike ca assāmike. Tato naṃ thero vivecetuṃ “na parassā”tiādinā cha gāthā abhāsi.	1883	
PA_atk-s05_08a2:1884_0	Tattha na parassupanidhāya, kammaṃ maccassa pāpakanti parassa maccassa sattassa upanidhāya	1884	
PA_atk-s05_08a2:1884_1	uddissa kāraṇaṃ katvā pāpakaṃ vadhabandhādikammaṃ na seveyya, parena na kārāpeyyāti	1884	
PA_atk-s05_08a2:1884_2	attho. Attanā taṃ na seveyyāti attanāpi taṃ pāpakaṃ na kareyya. Kasmā? Kammabandhū	1884	
PA_atk-s05_08a2:1884_3	hi mātiyā ime mātiyā maccā kammadāyādā, tasmā attanā ca kiñci pāpakammaṃ na kareyya,	1884	
PA_atk-s05_08a2:1884_4	parenapi na kārāpeyyāti attho.	1884	
PA_atk-s05_08a2:1885_0	Na pare vacanā coroti attanā coriyaṃ akatvā paravacanā parassa vacanamattena coro	1885	
PA_atk-s05_08a2:1885_1	nāma na hoti, tathā na pare vacanā muni parassa vacanamattena muni suvisuddhakāyavacīmanosamācāro	1885	
PA_atk-s05_08a2:1885_2	na hoti. Ettha hi pareti vibhattialopaṃ katvā niddeso. Keci pana “paresanti vattabbe	1885	
PA_atk-s05_08a2:1885_3	pareti saṃ-kāralopaṃ katvā niddiṭṭha”nti vadanti. Attā ca naṃ yathā vedīti naṃ sattaṃ	1885	
PA_atk-s05_08a2:1885_4	tassa attā cittaṃ yathā “ahaṃ parisuddho, aparisuddho vā”ti yāthāvato avedi jānāti.	1885	
PA_atk-s05_08a2:1885_5	Devāpi naṃ tathā vidūti visuddhidevā, upapattidevā ca tathā vidū vidanti jānanti,	1885	
PA_atk-s05_08a2:1885_6	tasmā sayaṃ tādisā devā ca pamāṇaṃ suddhāsuddhānaṃ suddhāsuddhabhāvajānane, na ye	1885	
PA_atk-s05_08a2:1885_7	keci icchādosaparetā sattāti adhippāyo.	1885	
PA_atk-s05_08a2:1886_0	Pareti paṇḍite ṭhapetvā tato aññe, kusalākusalasāvajjānavajjaṃ kammaṃ kammaphalaṃ	1886	
PA_atk-s05_08a2:1886_1	kāyassa asubhataṃ saṅkhārānaṃ aniccataṃ ajānantā idha pare nāma. Te mayamettha imasmiṃ	1886	
PA_atk-s05_08a2:1886_2	jīvaloke yamāma uparamāma, “satataṃ samitaṃ maccu santikaṃ gacchāmā”ti na jānanti.	1886	
PA_atk-s05_08a2:1886_3	Ye ca tattha vijānantīti ye ca tattha paṇḍitā “mayaṃ maccu samīpaṃ gacchāmā”ti vijānanti.	1886	
PA_atk-s05_08a2:1886_4	Tato sammanti medhagāti evañhi te jānantā medhagānaṃ paravihiṃsanānaṃ vūpasamāya	1886	
PA_atk-s05_08a2:1886_5	paṭipajjanti, attanā pare ca aññe na medhanti na bādhentīti attho. Tvaṃ pana jīvitanimittaṃ	1886	
PA_atk-s05_08a2:1886_6	acore core karontopi daṇḍanena sāmike assāmike karontopi dhanajāniyā bādhasi paññāvekallato.	1886	
PA_atk-s05_08a2:1886_7	Tathā akarontopi jīvate vāpi sappañño, api vittaparikkhayo parikkhīṇadhanopi sappaññajātiko	1886	
PA_atk-s05_08a2:1886_8	itarītarasantosena santuṭṭho anavajjāya jīvikāya jīvatiyeva. Tassa hi jīvitaṃ nāma.	1886	
PA_atk-s05_08a2:1886_9	Tenāha bhagavā – “paññājīviṃ jīvitamāhu seṭṭha”nti. Dummedhapuggalo pana paññāya	1886	
PA_atk-s05_08a2:1886_10	ca alābhena diṭṭhadhammikaṃ samparāyikañca atthaṃ virādhento vittavāpi na jīvati	18861	
PA_atk-s05_08a2:1886_11	garahādipavattiyā jīvanto nāma na hoti, anupāyaññutāya yathādhigataṃ dhanaṃ nāsento	18861	
PA_atk-s05_08a2:1886_12	jīvitampi sandhāretuṃ na sakkotiyeva.	18861	
PA_atk-s05_08a2:1887_0	Imā kira catassopi gāthā thero supinantena rañño kathesi. Rājā supinaṃ disvā theraṃ	1887	
PA_atk-s05_08a2:1887_1	namassantoyeva pabujjhitvā pabhātāya rattiyā theraṃ upasaṅkamitvā vanditvā attanā	1887	
PA_atk-s05_08a2:1887_2	diṭṭhaniyāmena supinaṃ kathesi. Taṃ sutvā thero tā gāthā paccunubhāsitvā “sabbaṃ	1887	
PA_atk-s05_08a2:1887_3	suṇātī”tiādinā dvīhi gāthāhi rājānaṃ ovadi. Tattha sabbaṃ suṇāti sotenāti idha sotabbaṃ	1887	
PA_atk-s05_08a2:1887_4	saddaṃ āpāthagataṃ sabbaṃ subhāsitaṃ dubbhāsitañca abadhiro sotena suṇāti. Tathā	1887	
PA_atk-s05_08a2:1887_5	sabbaṃ rūpaṃ sundaraṃ asundarampi cakkhunā anandho passati, ayamindriyānaṃ sabhāvo.	1887	
PA_atk-s05_08a2:1887_6	Tattha pana na ca diṭṭhaṃ sutaṃ dhīro, sabbaṃ ujjhitunti ca nidassanamattametaṃ.	1887	
PA_atk-s05_08a2:1887_7	Yañhi taṃ diṭṭhaṃ sutaṃ vā, na taṃ sabbaṃ dhīro sappañño ujjhituṃ pariccajituṃ gahetuṃ	1887	
PA_atk-s05_08a2:1887_8	vā arahati. Guṇāguṇaṃ pana tattha upaparikkhitvā ujjhitabbameva ujjhituṃ gahetabbañca	1887	
PA_atk-s05_08a2:1887_9	gahetuṃ arahati, tasmā cakkhumāssa yathā andho cakkhumāpi samāno ujjhitabbe diṭṭhe	1887	
PA_atk-s05_08a2:1887_10	andho yathā assa apassanto viya bhaveyya, tathā ujjhitabbe sute sotavāpi badhiro	18871	
PA_atk-s05_08a2:1887_11	yathā assa asuṇanto viya bhaveyya. Paññavāssa yathā mūgoti vicāraṇapaññāya paññavā	18871	
PA_atk-s05_08a2:1887_12	vacanakusalopi avattabbe mūgo viya bhaveyya. Balavā thāmasampannopi akattabbe dubbaloriva,	18871	
PA_atk-s05_08a2:1887_13	rakāro padasandhikaro, asamattho viya bhaveyya. Atha atthe samuppanne, sayetha matasāyikanti	18871	
PA_atk-s05_08a2:1887_14	attanā kātabbakicce uppanne upaṭṭhite matasāyikaṃ sayetha, matasāyikaṃ sayitvāpi	18871	
PA_atk-s05_08a2:1887_15	taṃ kiccaṃ tīretabbameva, na virādhetabbaṃ. Atha vā atha atthe samuppanneti attanā	18871	
PA_atk-s05_08a2:1887_16	akaraṇīye atthe kicce uppanne upaṭṭhite matasāyikaṃ sayetha, matasāyikaṃ sayitvāpi	18871	
PA_atk-s05_08a2:1887_17	taṃ na kātabbameva. Na hi paṇḍito ayuttaṃ kātumarahatīti evaṃ therena ovadito rājā	18871	
PA_atk-s05_08a2:1887_18	akattabbaṃ pahāya kātabbeyeva yuttappayutto ahosīti.	18871	
PA_atk-s05_08a2:1888	Mahākaccāyanattheragāthāvaṇṇanā niṭṭhitā.	188	
PA_atk-s05_08a2:1889	2. Sirimittattheragāthāvaṇṇanā	188	
PA_atk-s05_08a2:1890_0	Akkodhanotiādikā āyasmato sirimittattherassa gāthā. Kā uppatti? Ayampi purimabuddhesu	1890	
PA_atk-s05_08a2:1890_1	katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde	1890	
PA_atk-s05_08a2:1890_2	rājagahe mahaddhanakuṭumbikassa putto hutvā nibbatti, sirimittoti laddhanāmo. Tassa	1890	
PA_atk-s05_08a2:1890_3	kira mātā siriguttassa bhaginī. Tassa vatthu dhammapadavaṇṇanāyaṃ āgatameva. So siriguttassa	1890	
PA_atk-s05_08a2:1890_4	bhāgineyyo sirimitto vayappatto satthu dhanapāladamane laddhappasādo pabbajitvā vipassanāya	1890	
PA_atk-s05_08a2:1890_5	kammaṃ karonto nacirasseva arahattaṃ patto. Ekadivasaṃ pātimokkhaṃ uddisituṃ āsanaṃ	1890	
PA_atk-s05_08a2:1890_6	abhiruhitvā cittabījaniṃ gahetvā nisinno bhikkhūnaṃ dhammaṃ kathesi. Kathento ca	1890	
PA_atk-s05_08a2:1890_7	uḷāratare guṇe vibhajitvā dassento –	1890	
PA_atk-s05_08a2:1892	“Akkodhanonupanāhī, amāyo rittapesuṇo;	189	
PA_atk-s05_08a2:1893	Sa ve tādisako bhikkhu, evaṃ pecca na socati.	189	
PA_atk-s05_08a2:1895	“Akkodhanonupanāhī, amāyo rittapesuṇo;	189	
PA_atk-s05_08a2:1896	Guttadvāro sadā bhikkhu, evaṃ pecca na socati.	189	
PA_atk-s05_08a2:1898	“Akkodhanonupanāhī, amāyo rittapesuṇo;	189	
PA_atk-s05_08a2:1899	Kalyāṇasīlo so bhikkhu, evaṃ pecca na socati.	189	
PA_atk-s05_08a2:1901	“Akkodhanonupanāhī, amāyo rittapesuṇo;	190	
PA_atk-s05_08a2:1902	Kalyāṇamitto so bhikkhu, evaṃ pecca na socati.	190	
PA_atk-s05_08a2:1904	“Akkodhanonupanāhī, amāyo rittapesuṇo;	190	
PA_atk-s05_08a2:1905	Kalyāṇapañño so bhikkhu, evaṃ pecca na socati.	190	
PA_atk-s05_08a2:1907	“Yassa saddhā tathāgate, acalā suppatiṭṭhitā;	190	
PA_atk-s05_08a2:1908	Sīlañca yassa kalyāṇaṃ, ariyakantaṃ pasaṃsitaṃ.	190	
PA_atk-s05_08a2:1910	“Saṅghe pasādo yassatthi, ujubhūtañca dassanaṃ;	191	
PA_atk-s05_08a2:1911	Adaliddoti taṃ āhu, amoghaṃ tassa jīvitaṃ.	191	
PA_atk-s05_08a2:1913	“Tasmā saddhañca sīlañca, pasādaṃ dhammadassanaṃ;	191	
PA_atk-s05_08a2:1914	Anuyuñjetha medhāvī, saraṃ buddhāna sāsana”nti. – imā gāthā abhāsi;	191	
PA_atk-s05_08a2:1915_0	Tattha akkodhanoti akujjhanasīlo. Upaṭṭhite hi kodhuppattinimitte adhivāsanakhantiyaṃ	1915	
PA_atk-s05_08a2:1915_1	ṭhatvā kopassa anuppādako. Anupanāhīti na upanāhako, parehi kataṃ aparādhaṃ paṭicca	1915	
PA_atk-s05_08a2:1915_2	“akkocchi maṃ avadhi maṃ, ajini maṃ ahāsi me”tiādinā kodhassa anupanayhanasīlo. Santadosapaṭicchādanalakkhaṇāya	1915	
PA_atk-s05_08a2:1915_3	māyāya abhāvato amāyo. Pisuṇavācāvirahitato rittapesuṇo, sa ve tādisako bhikkhūti	1915	
PA_atk-s05_08a2:1915_4	so tathārūpo tathājātiko yathāvuttaguṇasamannāgato bhikkhu. Evaṃ yathāvuttapaṭipattiyā	1915	
PA_atk-s05_08a2:1915_5	pecca paraloke na socati sokanimittassa abhāvato. Cakkhudvārādayo kāyadvārādayo ca	1915	
PA_atk-s05_08a2:1915_6	guttā pihitā saṃvutā etassāti guttadvāro. Kalyāṇasīloti sundarasīlo suvisuddhasīlo. Kalyāṇamittoti –	1915	
PA_atk-s05_08a2:1916	“Piyo garubhāvaniyo, vattā ca vacanakkhamo;	191	
PA_atk-s05_08a2:1917	Gambhīrañca kathaṃ kattā, no caṭṭhāne niyojaye”ti. –	191	
PA_atk-s05_08a2:1918	Evaṃ vibhāvitalakkhaṇo kalyāṇamitto etassāti kalyāṇamitto. Kalyāṇapaññoti sundarapañño. Yadipi paññā nāma asundarā natthi, niyyānikāya pana paññāya vasena evaṃ vuttaṃ	191	
PA_atk-s05_08a2:1919_0	Evamettha kodhādīnaṃ vikkhambhanavasena samucchedavasena ca akkodhanādimukhena, puggalādhiṭṭhānāya	1919	
PA_atk-s05_08a2:1919_1	gāthāya sammāpaṭipattiṃ dassetvā idāni nipphattitalokuttarasaddhādike uddharitvā	1919	
PA_atk-s05_08a2:1919_2	puggalādhiṭṭhānāya eva gāthāya sammāpaṭipattiṃ dassento “yassa saddhā”tiādimāha.	1919	
PA_atk-s05_08a2:1919_3	Tassattho – yassa puggalassa tathāgate sammāsambuddhe “itipi so bhagavā”tiādinayappavattā	1919	
PA_atk-s05_08a2:1919_4	maggenāgatasaddhā, tato eva acalā avikampā suṭṭhu patiṭṭhitā. “Atthī”ti, padaṃ ānetvā	1919	
PA_atk-s05_08a2:1919_5	sambandhitabbaṃ. Ariyakantanti ariyānaṃ kantaṃ piyāyitaṃ bhavantarepi avijahanato.	1919	
PA_atk-s05_08a2:1919_6	Pasaṃsitanti buddhādīhi pasaṭṭhaṃ, vaṇṇitaṃ thomitaṃ atthīti yojanā. Taṃ panetaṃ	1919	
PA_atk-s05_08a2:1919_7	sīlaṃ gahaṭṭhasīlaṃ pabbajitasīlanti duvidhaṃ. Tattha gahaṭṭhasīlaṃ nāma pañcasikkhāpadasīlaṃ,	1919	
PA_atk-s05_08a2:1919_8	yaṃ gahaṭṭhena rakkhituṃ sakkā. Pabbajitasīlaṃ nāma dasasikkhāpadasīlaṃ upādāya sabbaṃ	1919	
PA_atk-s05_08a2:1919_9	catupārisuddhisīlaṃ, tayidaṃ sabbampi akhaṇḍādibhāvena aparāmaṭṭhatāya “kalyāṇa”nti veditabbaṃ.	1919	
PA_atk-s05_08a2:1920_0	Saṅghe pasādo yassatthīti “suppaṭipanno bhagavato sāvakasaṅgho”tiādinā ariyasaṅghe	1920	
PA_atk-s05_08a2:1920_1	pasādo saddhā yassa puggalassa atthi acalo suppatiṭṭhitoti ānetvā yojetabbaṃ. Ujubhūtañca	1920	
PA_atk-s05_08a2:1920_2	dassananti diṭṭhivaṅkābhāvato kilesavaṅkābhāvato ca ujubhūtaṃ. Akuṭilaṃ ajimhaṃ kammassakatādassanañceva	1920	
PA_atk-s05_08a2:1920_3	sappaccayanāmarūpadassanañcāti duvidhampi dassanaṃ yassa atthi acalaṃ suppatiṭṭhitanti	1920	
PA_atk-s05_08a2:1920_4	yojanā. Adaliddoti taṃ āhu saddhādhanaṃ, sīladhanaṃ, sutadhanaṃ, cāgadhanaṃ, paññādhananti	1920	
PA_atk-s05_08a2:1920_5	imesaṃ suvisuddhānaṃ dhanānaṃ atthitāya “adaliddo”ti taṃ tādisaṃ puggalaṃ buddhādayo	1920	
PA_atk-s05_08a2:1920_6	ariyā āhu. Amoghaṃ tassa jīvitaṃ tassa tathārūpassa jīvitaṃ diṭṭhadhammikādiatthādhigamena	1920	
PA_atk-s05_08a2:1920_7	amoghaṃ avañjhaṃ saphalamevāti āhūti attho.	1920	
PA_atk-s05_08a2:1921_0	Tasmāti, yasmā yathāvuttasaddhādiguṇasamannāgato puggalo “adaliddo amoghajīvito”ti	1921	
PA_atk-s05_08a2:1921_1	vuccati, tasmā ahampi tathārūpo bhaveyyanti. Saddhañca…pe… sāsananti “sabbapāpassa	1921	
PA_atk-s05_08a2:1921_2	akaraṇa”ntiādinā vuttaṃ buddhānaṃ sāsanaṃ anussaranto kulaputto vuttappabhedaṃ saddhañceva	1921	
PA_atk-s05_08a2:1921_3	sīlañca dhammadassanahetukaṃ dhamme sunicchayā vimokkhabhūtaṃ pasādañca anuyuñjeyya vaḍḍheyyāti.	1921	
PA_atk-s05_08a2:1922	Evaṃ thero bhikkhūnaṃ dhammadesanāmukhena attani vijjamāne guṇe pakāsento aññaṃ byākāsi.	192	
PA_atk-s05_08a2:1923	Sirimittattheragāthāvaṇṇanā niṭṭhitā.	192	
PA_atk-s05_08a2:1924	3. Mahāpanthakattheragāthāvaṇṇanā	192	
PA_atk-s05_08a2:1925_0	Yadā paṭhamamaddakkhintiādikā āyasmato mahāpanthakattherassa gāthā. Kā uppatti? Ayaṃ	1925	
PA_atk-s05_08a2:1925_1	kira padumuttarassa bhagavato kāle haṃsavatīnagare vibhavasampanno kuṭumbiyo hutvā	1925	
PA_atk-s05_08a2:1925_2	ekadivasaṃ satthu santike dhammaṃ suṇanto satthāraṃ ekaṃ bhikkhuṃ saññāvivaṭṭakusalānaṃ	1925	
PA_atk-s05_08a2:1925_3	aggaṭṭhāne ṭhapentaṃ disvā sayampi taṃ ṭhānantaraṃ patthento buddhappamukhassa bhikkhusaṅghassa	1925	
PA_atk-s05_08a2:1925_4	sattāhaṃ mahādānaṃ pavattetvā, “bhante, yaṃ bhikkhuṃ tumhe ito sattadivasamatthake	1925	
PA_atk-s05_08a2:1925_5	– ‘saññāvivaṭṭakusalānaṃ ayaṃ mama sāsane aggo’ti etadagge ṭhapayittha, ahampi imassa	1925	
PA_atk-s05_08a2:1925_6	adhikārakammassa balena so bhikkhu viya anāgate ekassa buddhassa sāsane aggo bhaveyya”nti	1925	
PA_atk-s05_08a2:1925_7	patthanaṃ akāsi. Kaniṭṭhabhātā panassa tatheva bhagavati adhikārakammaṃ katvā manomayassa	1925	
PA_atk-s05_08a2:1925_8	kāyassābhinimmānaṃ cetovivaṭṭakosallanti dvinnaṃ aṅgānaṃ vasena vuttanayeneva paṇidhānaṃ	1925	
PA_atk-s05_08a2:1925_9	akāsi. Bhagavā dvinnampi patthanaṃ anantarāyena samijjhanabhāvaṃ disvā “anāgate kappasatasahassamatthake	1925	
PA_atk-s05_08a2:1925_10	gotamassa nāma sammāsambuddhassa sāsane tumhākaṃ patthanā samijjhissatī”ti byākāsi.	19251	
PA_atk-s05_08a2:1926_0	Te ubhopi janā tattha yāvajīvaṃ puññāni katvā tato cuto devaloke nibbattiṃsu. Tattha	1926	
PA_atk-s05_08a2:1926_1	mahāpanthakassa antarākataṃ kalyāṇadhammaṃ na kathīyati. Cūḷapanthako pana kassapassa	1926	
PA_atk-s05_08a2:1926_2	bhagavato sāsane pabbajitvā vīsati vassasahassāni odātakasiṇakammaṃ katvā devapure	1926	
PA_atk-s05_08a2:1926_3	nibbatti. Apadāne pana “cūḷapanthako padumuttarassa bhagavato kāle tāpaso hutvā himavante	1926	
PA_atk-s05_08a2:1926_4	vasanto tattha bhagavantaṃ disvā pupphacchattena pūjaṃ akāsī”ti āgataṃ. Tesaṃ devamanussesu	1926	
PA_atk-s05_08a2:1926_5	saṃsarantānaṃyeva kappasatasahassaṃ atikkantaṃ. Atha amhākaṃ satthā abhisambodhiṃ	1926	
PA_atk-s05_08a2:1926_6	patvā pavattitavaradhammacakko rājagahaṃ upanissāya veḷuvane mahāvihāre viharati.	1926	
PA_atk-s05_08a2:1927_0	Tena ca samayena rājagahe dhanaseṭṭhissa dhītā attano dāsena saddhiṃ santhavaṃ katvā	1927	
PA_atk-s05_08a2:1927_1	ñātakehi bhītā hatthasāraṃ gahetvā tena saddhiṃ palāyitvā aññattha vasantī taṃ paṭicca	1927	
PA_atk-s05_08a2:1927_2	gabbhaṃ labhitvā paripakkagabbhā “ñātigharaṃ gantvā vijāyissāmī”ti gacchantī antarāmaggeyeva	1927	
PA_atk-s05_08a2:1927_3	puttaṃ vijāyitvā sāminā nivattitā pubbe vasitaṭṭhāne vasantī puttassa panthe jātattā	1927	
PA_atk-s05_08a2:1927_4	panthakoti, nāmaṃ akāsi. Tasmiṃ ādhāvitvā vidhāvitvā vicaraṇakāle tameva paṭicca	1927	
PA_atk-s05_08a2:1927_5	dutiyaṃ gabbhaṃ paṭilabhitvā paripakkagabbhā pubbe vuttanayeneva antarāmagge puttaṃ	1927	
PA_atk-s05_08a2:1927_6	vijāyitvā sāminā nivattitā jeṭṭhaputtassa mahāpanthakoti kaniṭṭhassa cūḷapanthakoti	1927	
PA_atk-s05_08a2:1927_7	nāmaṃ katvā yathāvasitaṭṭhāneyeva vasantī anukkamena dārakesu vaḍḍhantesu tehi, “amma,	1927	
PA_atk-s05_08a2:1927_8	ayyakakulaṃ no dassehī”ti nibundhiyamānā dārake mātāpitūnaṃ santikaṃ pesesi. Tato	1927	
PA_atk-s05_08a2:1927_9	paṭṭhāya dārakā dhanaseṭṭhino gehe vaḍḍhanti. Tesu cūḷapanthako atidaharo. Mahāpanthako	1927	
PA_atk-s05_08a2:1927_10	pana ayyakena saddhiṃ bhagavato santikaṃ gato satthāraṃ disvā saha dassanena paṭiladdhasaddho	19271	
PA_atk-s05_08a2:1927_11	dhammaṃ sutvā upanissayasampannatāya pabbajitukāmo hutvā pitāmahaṃ āpucchi. So satthu	19271	
PA_atk-s05_08a2:1927_12	tamatthaṃ ārocetvā taṃ pabbājesi. So pabbajitvā bahuṃ buddhavacanaṃ uggaṇhitvā paripuṇṇavasso	19271	
PA_atk-s05_08a2:1927_13	upasampajjitvā yonisomanasikāre kammaṃ karonto visesato catunnaṃ arūpajjhānānaṃ lābhī	19271	
PA_atk-s05_08a2:1927_14	hutvā tato vuṭṭhāya vipassanaṃ ussukkāpetvā arahattaṃ pāpuṇi. Iti so saññāvivaṭṭakusalānaṃ	19271	
PA_atk-s05_08a2:1927_15	aggo jāto. So jhānasukhena phalasukhena vītināmento ekadivasaṃ attano paṭipattiṃ	19271	
PA_atk-s05_08a2:1927_16	paccavekkhitvā adhigatasampattiṃ paṭicca sañjātasomanasso sīhanādaṃ nadanto –	19271	
PA_atk-s05_08a2:1929	“Yadā paṭhamamaddakkhiṃ, satthāramakutobhayaṃ;	192	
PA_atk-s05_08a2:1930	Tato me ahu saṃvego, passitvā purisuttamaṃ.	193	
PA_atk-s05_08a2:1932	“Siriṃ hatthehi pādehi, yo paṇāmeyya āgataṃ;	193	
PA_atk-s05_08a2:1933	Etādisaṃ so satthāraṃ, ārādhetvā virādhaye.	193	
PA_atk-s05_08a2:1935	“Tadāhaṃ puttadārañca, dhanadhaññañca chaḍḍayiṃ;	193	
PA_atk-s05_08a2:1936	Kesamassūni chedetvā, pabbajiṃ anagāriyaṃ.	193	
PA_atk-s05_08a2:1938	“Sikkhāsājīvasampanno, indriyesu susaṃvuto;	193	
PA_atk-s05_08a2:1939	Namassamāno sambuddhaṃ, vihāsiṃ aparājito.	193	
PA_atk-s05_08a2:1941	“Tato me paṇidhī āsi, cetaso abhipatthito;	194	
PA_atk-s05_08a2:1942	Na nisīde muhuttampi, taṇhāsalle anūhate.	194	
PA_atk-s05_08a2:1944	“Tassa mevaṃ viharato, passa vīriyaparakkamaṃ;	194	
PA_atk-s05_08a2:1945	Tisso vijjā anuppattā, kataṃ buddhassa sāsanaṃ.	194	
PA_atk-s05_08a2:1947	“Pubbenivāsaṃ jānāmi, dibbacakkhu visodhitaṃ;	194	
PA_atk-s05_08a2:1948	Arahā dakkhiṇeyyomhi, vippamutto nirūpadhi.	194	
PA_atk-s05_08a2:1950	“Tato ratyāvivasāne, sūriyuggamanaṃ pati;	195	
PA_atk-s05_08a2:1951	Sabbaṃ taṇhaṃ visosetvā, pallaṅkena upāvisi”nti. – imā gāthā abhāsi;	195	
PA_atk-s05_08a2:1952_0	Tattha yadāti yasmiṃ kāle. Paṭhamanti ādito. Addakkhinti passiṃ, satthāranti, bhagavantaṃ.	1952	
PA_atk-s05_08a2:1952_1	Akutobhayanti nibbhayaṃ. Ayañhettha attho – sabbesaṃ bhayahetūnaṃ bodhimūleyeva pahīnattā	1952	
PA_atk-s05_08a2:1952_2	kutocipi bhayābhāvato akutobhayaṃ nibbhayaṃ, catuvesārajjavisāradaṃ diṭṭhadhammikasamparāyikaparamatthehi	1952	
PA_atk-s05_08a2:1952_3	veneyyānaṃ yathārahamanusāsanato satthāraṃ sammāsambuddhaṃ mayhaṃ pitāmahena saddhiṃ	1952	
PA_atk-s05_08a2:1952_4	gantvā yāya velāya sabbapaṭhamaṃ passiṃ, taṃ purisuttamaṃ sadevake loke aggapuggalaṃ	1952	
PA_atk-s05_08a2:1952_5	passitvā tato dassanahetu tato dassanato pacchā “ettakaṃ kālaṃ satthāraṃ daṭṭhuṃ	1952	
PA_atk-s05_08a2:1952_6	dhammañca sotuṃ nālattha”nti mayhaṃ saṃvego ahu sahottappaṃ ñāṇaṃ uppajji. Uppannasaṃvego	1952	
PA_atk-s05_08a2:1952_7	panāhaṃ evaṃ cintesinti dasseti siriṃ hatthehīti gāthāya. Tassattho – yo vibhavatthiko	1952	
PA_atk-s05_08a2:1952_8	puriso “upaṭṭhāyiko hutvā tava santike vasissāmī”ti saviggahaṃ siriṃ sayane upagataṃ	1952	
PA_atk-s05_08a2:1952_9	hatthehi ca pādehi ca koṭṭento paṇāmeyya nīhareyya, so tathārūpo alakkhikapuriso	1952	
PA_atk-s05_08a2:1952_10	etādisaṃ satthāraṃ sammāsambuddhaṃ ārādhetvā imasmiṃ navame khaṇe paṭilabhitvā virādhaye	19521	
PA_atk-s05_08a2:1952_11	tassa ovādākaraṇena taṃ virajjheyya, ahaṃ panevaṃ na karomīti adhippāyo. Tenāha “tadāhaṃ…pe…	19521	
PA_atk-s05_08a2:1952_12	anagāriya”nti. Tattha chaḍḍayinti, pajahiṃ. “Chaḍḍiya”ntipi pāṭho. Nanu ayaṃ thero	19521	
PA_atk-s05_08a2:1952_13	dārapariggahaṃ akatvāva pabbajito, so kasmā “puttadārañca chaḍḍayi”nti avocāti? Yathā	19521	
PA_atk-s05_08a2:1952_14	nāma puriso anibbattaphalameva rukkhaṃ chindanto acchinne tato laddhaphalehi parihīno	19521	
PA_atk-s05_08a2:1952_15	nāma hoti. Evaṃsampadamidaṃ daṭṭhabbaṃ.	19521	
PA_atk-s05_08a2:1953_0	Sikkhāsājīvasamāpannoti yā adhisīlasikkhā, tāya ca, yattha bhikkhū saha jīvanti,	1953	
PA_atk-s05_08a2:1953_1	ekajīvikā sabhāgavuttino honti, tena bhagavatā paññattasikkhāpadasaṅkhātena sājīvena	1953	
PA_atk-s05_08a2:1953_2	ca samannāgato sikkhanabhāvena samaṅgībhūto, sikkhaṃ paripūrento sājīvañca avītikkamanto	1953	
PA_atk-s05_08a2:1953_3	hutvā tadubhayaṃ sampādentoti attho. Tena suvisuddhe pātimokkhe sīle patiṭṭhitabhāvaṃ	1953	
PA_atk-s05_08a2:1953_4	dasseti. Indriyesu susaṃvutoti manacchaṭṭhesu indriyesu suṭṭhu saṃvuto. Rūpādivisayesu	1953	
PA_atk-s05_08a2:1953_5	uppajjanakānaṃ abhijjhādīnaṃ pavattinivāraṇavasena satikavāṭena supihitacakkhādidvāroti	1953	
PA_atk-s05_08a2:1953_6	attho. Evaṃ pātimokkhasaṃvaraindriyasaṃvarasīlasampattidassanena itarasīlampi atthato	1953	
PA_atk-s05_08a2:1953_7	dassitameva hotīti thero attano catupārisuddhisīlasampadaṃ dassetvā “namassamāno	1953	
PA_atk-s05_08a2:1953_8	sambuddha”nti iminā buddhānussatibhāvanānuyogamāha. Vihāsiṃ aparājitoti kilesamārādīhi	1953	
PA_atk-s05_08a2:1953_9	aparājito eva hutvā vihariṃ, yāva arahattappatti, tāva tehi anabhibhūto, aññadatthu	1953	
PA_atk-s05_08a2:1953_10	te abhibhavanto eva vihāsinti attho.	19531	
PA_atk-s05_08a2:1954_0	Tatoti tasmā, yasmā suvisuddhasīlo satthari abhippasanno kilesābhibhavanapaṭipattiyañca	1954	
PA_atk-s05_08a2:1954_1	ṭhito, tasmā. Paṇidhīti paṇidhānaṃ. Tato vā cittābhinīhāro. Āsīti ahosi. Cetaso abhipatthitoti,	1954	
PA_atk-s05_08a2:1954_2	mama cittena icchito. Kīdiso pana soti āha “na nisīde muhuttampi, taṇhāsalle anūhate”ti.	1954	
PA_atk-s05_08a2:1954_3	“Aggamaggasaṇḍāsena mama hadayato taṇhāsalle anuddhaṭe muhuttampi na nisīde, nisajjaṃ	1954	
PA_atk-s05_08a2:1954_4	na kappeyya”nti evaṃ me cittābhinīhāro ahosīti attho.	1954	
PA_atk-s05_08a2:1955_0	Evaṃ pana cittaṃ adhiṭṭhāya bhāvanaṃ bhāvayitvā ṭhānacaṅkameheva rattiṃ vītināmento	1955	
PA_atk-s05_08a2:1955_1	arūpasamāpattito vuṭṭhāya jhānaṅgamukhena vipassanaṃ paṭṭhapetvā arahattaṃ sacchākāsi.	1955	
PA_atk-s05_08a2:1955_2	Tena vuttaṃ “tassa me”tiādi. Nirūpadhīti kilesupadhiādīnaṃ abhāvena nirupadhi. Ratyāvivasāneti	1955	
PA_atk-s05_08a2:1955_3	rattibhāgassa vigamane vibhātāya rattiyā. Sūriyuggamanaṃ patīti sūriyuggamanaṃ lakkhaṇaṃ	1955	
PA_atk-s05_08a2:1955_4	katvā. Sabbaṃ taṇhanti kāmataṇhādibhedaṃ sabbaṃ taṇhāsotaṃ aggamaggena visosetvā	1955	
PA_atk-s05_08a2:1955_5	sukkhāpetvā “taṇhāsalle anūhate na nisīde”ti, paṭiññāya mocitattā. Pallaṅkena upāvisinti	1955	
PA_atk-s05_08a2:1955_6	pallaṅkaṃ ābhujitvā nisīdinti. Sesaṃ uttānatthameva.	1955	
PA_atk-s05_08a2:1956	Mahāpanthakattheragāthāvaṇṇanā niṭṭhitā.	195	
PA_atk-s05_08a2:1957	Aṭṭhakanipātavaṇṇanā niṭṭhitā.	195	
PA_atk-s05_08a2:1958	9. Navakanipāto	195	
PA_atk-s05_08a2:1959	1. Bhūtattheragāthāvaṇṇanā	195	
PA_atk-s05_08a2:1960_0	Navakanipāte yadā dukkhantiādikā āyasmato bhūtattherassa gāthā. Kā uppatti? Ayampi	1960	
PA_atk-s05_08a2:1960_1	purimabuddhesu katādhikāro tattha tattha bhave vivaṭṭūpanissayaṃ puññaṃ upacinanto	1960	
PA_atk-s05_08a2:1960_2	siddhatthassa bhagavato kāle brāhmaṇakule nibbattitvā senoti laddhanāmo viññutaṃ	1960	
PA_atk-s05_08a2:1960_3	patto ekadivasaṃ satthāraṃ disvā pasannamānaso “usabhaṃ pavara”ntiādinā catūhi gāthāhi abhitthavi.	1960	
PA_atk-s05_08a2:1961_0	So tena puññakammena devamanussesu saṃsaranto imasmiṃ buddhuppāde sāketanagarassa	1961	
PA_atk-s05_08a2:1961_1	dvāragāme mahāvibhavassa seṭṭhissa putto hutvā nibbatti. Tassa kira seṭṭhino jātā	1961	
PA_atk-s05_08a2:1961_2	jātā dārakā baddhāghātena ekena yakkhena khāditā, imassa pana pacchimabhavikattā	1961	
PA_atk-s05_08a2:1961_3	bhūtā ārakkhaṃ gaṇhiṃsu. Yakkho pana vessavaṇassa upaṭṭhānaṃ gato, puna nāgamāsi.	1961	
PA_atk-s05_08a2:1961_4	Nāmakaraṇadivase cassa “evaṃ kate amanussā anukampantā parihareyyu”nti bhūtoti nāmaṃ	1961	
PA_atk-s05_08a2:1961_5	akaṃsu. So pana attano puññabalena anantarāyo vaḍḍhi, tassa “tayo pāsādā ahesu”ntiādi	1961	
PA_atk-s05_08a2:1961_6	sabbaṃ yasassa kulaputtassa vibhavakittane viya veditabbaṃ. So viññutaṃ patto satthari	1961	
PA_atk-s05_08a2:1961_7	sākete vasante upāsakehi saddhiṃ vihāraṃ gato. Satthu santike dhammaṃ sutvā paṭiladdhasaddho	1961	
PA_atk-s05_08a2:1961_8	pabbajitvā ajakaraṇiyā nāma nadiyā tīre leṇe vasanto vipassanaṃ paṭṭhapetvā nacirasseva	1961	
PA_atk-s05_08a2:1961_9	arahattaṃ pāpuṇi. Tena vuttaṃ apadāne –	1961	
PA_atk-s05_08a2:1962	“Usabhaṃ pavaraṃ vīraṃ, mahesiṃ vijitāvinaṃ;	196	
PA_atk-s05_08a2:1963	Suvaṇṇavaṇṇaṃ sambuddhaṃ, ko disvā nappasīdati.	196	
PA_atk-s05_08a2:1964	“Himavā vāparimeyyo, sāgarova duruttaro;	196	
PA_atk-s05_08a2:1965	Tatheva jhānaṃ buddhassa, ko disvā nappasīdati.	196	
PA_atk-s05_08a2:1966	“Vasudhā yathāppameyyā, cittā vanavaṭaṃsakā;	196	
PA_atk-s05_08a2:1967	Tatheva sīlaṃ buddhassa, ko disvā nappasīdati.	196	
PA_atk-s05_08a2:1968	“Anilañjasāsaṅkhubbho, yathākāso asaṅkhiyo;	196	
PA_atk-s05_08a2:1969	Tatheva ñāṇaṃ buddhassa, ko disvā nappasīdati.	196	
PA_atk-s05_08a2:1970	“Imāhi catugāthāhi, brāhmaṇo senasavhayo;	197	
PA_atk-s05_08a2:1971	Buddhaseṭṭhaṃ thavitvāna, siddhatthaṃ aparājitaṃ.	197	
PA_atk-s05_08a2:1972	“Catunnavutikappāni, duggatiṃ nupapajjatha;	197	
PA_atk-s05_08a2:1973	Sugatiṃ sukhasampattiṃ, anubhosimanappakaṃ.	197	
PA_atk-s05_08a2:1974	“Catunnavutito kappe, thavitvā lokanāyakaṃ;	197	
PA_atk-s05_08a2:1975	Duggatiṃ nābhijānāmi, thomanāya idaṃ phalaṃ.	197	
PA_atk-s05_08a2:1976	“Cātuddasamhi kappamhi, caturo āsumuggatā;	197	
PA_atk-s05_08a2:1977	Sattaratanasampannā, cakkavattī mahabbalā.	197	
PA_atk-s05_08a2:1978	“Kilesā jhāpitā mayhaṃ…pe… kataṃ buddhassa sāsana”nti.	197	
PA_atk-s05_08a2:1979_0	Arahattaṃ pana patvā aparena samayena ñātīnaṃ anukampāya sāketaṃ gantvā katipāhaṃ	1979	
PA_atk-s05_08a2:1979_1	tehi upaṭṭhiyamāno añjanavane vasitvā puna attanā vasitaṭṭhānameva gantukāmo gamanākāraṃ	1979	
PA_atk-s05_08a2:1979_2	dassesi. Ñātakā “idheva, bhante, vasatha, tumhepi na kilamissatha, mayampi puññena	1979	
PA_atk-s05_08a2:1979_3	vaḍḍhissāmā”ti theraṃ yāciṃsu. Thero attano vivekābhiratiṃ tattha ca phāsuvihāraṃ pakāsento –	1979	
PA_atk-s05_08a2:1981	“Yadā dukkhaṃ jarāmaraṇanti paṇḍito, aviddasū yattha sitā puthujjanā;	198	
PA_atk-s05_08a2:1982	Dukkhaṃ pariññāya satova jhāyati, tato ratiṃ paramataraṃ na vindati.	198	
PA_atk-s05_08a2:1984	“Yadā dukkhassāvahaniṃ visattikaṃ, papañcasaṅghātadukhādhivāhiniṃ;	198	
PA_atk-s05_08a2:1985	Taṇhaṃ pahantvāna satova jhāyati, tato ratiṃ paramataraṃ na vindati.	198	
PA_atk-s05_08a2:1987	“Yadā sivaṃ dvecaturaṅgagāminaṃ, magguttamaṃ sabbakilesasodhanaṃ;	198	
PA_atk-s05_08a2:1988	Paññāya passitva satova jhāyati, tato ratiṃ paramataraṃ na vindati.	198	
PA_atk-s05_08a2:1990	“Yadā asokaṃ virajaṃ asaṅkhataṃ, santaṃ padaṃ sabbakilesasodhanaṃ;	199	
PA_atk-s05_08a2:1991	Bhāveti saññojanabandhanacchidaṃ, tato ratiṃ paramataraṃ na vindati.	199	
PA_atk-s05_08a2:1993	“Yadā nabhe gajjati meghadundubhi, dhārākulā vihagapathe samantato;	199	
PA_atk-s05_08a2:1994	Bhikkhū ca pabbhāragatova jhāyati, tato ratiṃ paramataraṃ na vindati.	199	
PA_atk-s05_08a2:1996	“Yadā nadīnaṃ kusumākulānaṃ, vicitta-vāneyya-vaṭaṃsakānaṃ;	199	
PA_atk-s05_08a2:1997	Tīre nisinno sumanova jhāyati, tato ratiṃ paramataraṃ na vindati.	199	
PA_atk-s05_08a2:1999	“Yadā nisīthe rahitamhi kānane, deve gaḷantamhi nadanti dāṭhino;	199	
PA_atk-s05_08a2:2000	Bhikkhū ca pabbhāragatova jhāyati, tato ratiṃ paramataraṃ na vindati.	200	
PA_atk-s05_08a2:2002	“Yadā vitakke uparundhiyattano, nagantare nagavivaraṃ samassito;	200	
PA_atk-s05_08a2:2003	Vītaddaro vītakhilova jhāyati, tato ratiṃ paramataraṃ na vindati.	200	
PA_atk-s05_08a2:2005	“Yadā sukhī malakhilasokanāsano,	200	
PA_atk-s05_08a2:2006	Niraggaḷo nibbanatho visallo;	200	
PA_atk-s05_08a2:2007	Sabbāsave byantikatova jhāyati,	200	
PA_atk-s05_08a2:2008	Tato ratiṃ paramataraṃ na vindatī”ti. – imā gāthā abhāsi;	200	
PA_atk-s05_08a2:2009_0	Tatthāyaṃ padayojanāmukhena paṭhamagāthāya atthavaṇṇanā – khandhānaṃ paripāko jarā.	2009	
PA_atk-s05_08a2:2009_1	Bhedo maraṇaṃ. Jarāmaraṇasīsena cettha jarāmaraṇavanto dhammā gahitā. “Tayidaṃ jarāmaraṇaṃ	2009	
PA_atk-s05_08a2:2009_2	dukkha”nti aviddasū yathābhūtaṃ ajānantā puthujjanā yattha yasmiṃ upādānakkhandhapañcake	2009	
PA_atk-s05_08a2:2009_3	sitā paṭibandhā allīnā, taṃ “idaṃ dukkhaṃ, ettakaṃ dukkhaṃ, na ito bhiyyo”ti vipassanāpaññāsahitāya	2009	
PA_atk-s05_08a2:2009_4	maggapaññāya parijānitvā, idha imasmiṃ sāsane sato sampajāno, paṇḍito bhikkhu, yadā	2009	
PA_atk-s05_08a2:2009_5	yasmiṃ kāle lakkhaṇūpanijjhānena jhāyati. Tato vipassanāratito maggaphalaratito ca	2009	
PA_atk-s05_08a2:2009_6	paramataraṃ uttamataraṃ ratiṃ na vindati nappaṭilabhati. Tenāha bhagavā –	2009	
PA_atk-s05_08a2:2010	“Yato yato sammasati, khandhānaṃ udayabbayaṃ;	201	
PA_atk-s05_08a2:2011	Labhatī pītipāmojjaṃ, amataṃ taṃ vijānataṃ.	201	
PA_atk-s05_08a2:2012	“Paṭhabyā ekarajjena, saggassa gamanena vā;	201	
PA_atk-s05_08a2:2013	Sabbalokādhipaccena, sotāpattiphalaṃ vara”nti. ;	201	
PA_atk-s05_08a2:2014_0	Evaṃ pariññābhisamayamukhena vivekaratiṃ dassetvā idāni pahānābhisamayādimukhenapi	2014	
PA_atk-s05_08a2:2014_1	taṃ dassetuṃ dutiyādikā tisso gāthā abhāsi. Tattha dukkhassāvahaninti dukkhassa āyatiṃ	2014	
PA_atk-s05_08a2:2014_2	pavattiṃ, dukkhassa nipphattikanti attho. Visattikanti taṇhaṃ. Sā hi visatāti visattikā,	2014	
PA_atk-s05_08a2:2014_3	visālāti visattikā, visaṭāti visattikā, visakkatīti visattikā, visaṃ haratīti visattikā,	2014	
PA_atk-s05_08a2:2014_4	visaṃvādikāti visattikā, visamūlāti visattikā, visaphalāti visattikā, visaparibhogāti	2014	
PA_atk-s05_08a2:2014_5	visattikā, visālā vā pana sā taṇhā rūpe sadde gandhe rase phoṭṭhabbe dhamme kule	2014	
PA_atk-s05_08a2:2014_6	gaṇe vitthaṭāti visattikāti vuccati. Papañcasaṅghātadukhādhivāhininti sattasantānaṃ	2014	
PA_atk-s05_08a2:2014_7	saṃsāre papañcenti vitthārentīti papañcā, rāgādayo mānādayo ca. Te eva pavattidukkhassa	2014	
PA_atk-s05_08a2:2014_8	saṅghātaṭṭhena saṅghātā, sadarathapariḷāhasabhāvattā dukkhañcāti papañcasaṅghātadukhaṃ,	2014	
PA_atk-s05_08a2:2014_9	tassa adhivāhato nibbattanato papañcasaṅghātadukhādhivāhinī. Taṃ taṇhaṃ pahantvānāti	2014	
PA_atk-s05_08a2:2014_10	ariyamaggena samucchinditvā.	20141	
PA_atk-s05_08a2:2015_0	Sivanti khemaṃ, akhemakarānaṃ kilesānaṃ samucchindanena tehi anupaddutanti attho.	2015	
PA_atk-s05_08a2:2015_1	Sammādiṭṭhiādīnaṃ vasena dvicaturaṅgo hutvā ariye nibbānaṃ gametīti dvecaturaṅgagāminaṃ,	2015	
PA_atk-s05_08a2:2015_2	gāthāsukhatthañcettha vibhattialopo katoti daṭṭhabbaṃ. Rūpūpapattimaggādīsu sabbesu	2015	
PA_atk-s05_08a2:2015_3	maggesu uttamattā magguttamaṃ. Tenāha bhagavā – “maggānaṭṭhaṅgiko seṭṭho”tiādi. Sabbehi	2015	
PA_atk-s05_08a2:2015_4	kilesamalehi sattānaṃ sodhanato sabbakilesasodhanaṃ. Paññāya passitvāti paṭivedhapaññāya	2015	
PA_atk-s05_08a2:2015_5	bhāvanābhisamayavasena abhisamecca.	2015	
PA_atk-s05_08a2:2016_0	Sokahetūnaṃ abhāvato puggalassa ca sokābhāvahetuto natthi ettha sokoti asokaṃ. Tathā	2016	
PA_atk-s05_08a2:2016_1	vigatarāgādirajattā virajaṃ. Na kenaci paccayena saṅkhatanti asaṅkhataṃ. Sabbesaṃ	2016	
PA_atk-s05_08a2:2016_2	kilesānaṃ sabbassa ca dukkhassa vūpasamabhāvato, saṃsāradukkhadditehi pajjitabbato	2016	
PA_atk-s05_08a2:2016_3	adhigantabbato ca santaṃ padaṃ. Sabbehi kilesamalehi sattasantānassa sodhananimittato	2016	
PA_atk-s05_08a2:2016_4	sabbakilesasodhanaṃ. Bhāvetīti sacchikiriyābhisamayavasena abhisameti. Bahukkhattuñhi	2016	
PA_atk-s05_08a2:2016_5	nibbānaṃ ārabbha sacchikiriyābhisamayaṃ pavattentassa ālambake labbhamānavisesakaṃ	2016	
PA_atk-s05_08a2:2016_6	ālambitabbe āropetvā evaṃ vuttaṃ. Saṃyojanasaṅkhātānaṃ bandhanānaṃ chedanato saṃyojanabandhanacchidaṃ.	2016	
PA_atk-s05_08a2:2016_7	Nimittañhettha kattubhāvena upacāritaṃ, yathā ariyabhāvakarāni saccāni ariyasaccānīti.	2016	
PA_atk-s05_08a2:2016_8	Yathā purimagāthāsu yadā jhāyati, tadā tato ratiṃ paramataraṃ na vindatīti yojanā.	2016	
PA_atk-s05_08a2:2016_9	Evaṃ idha yadā bhāveti, tadā tato ratiṃ paramataraṃ na vindatīti yojanā.	2016	
PA_atk-s05_08a2:2017_0	Evaṃ thero catūhi gāthāhi attānaṃ anupanetvāva catusaccapaṭivedhakittanena aññaṃ	2017	
PA_atk-s05_08a2:2017_1	byākaritvā idāni attanā vasitaṭṭhānassa vivittabhāvena phāsutaṃ dassento “yadā nabhe”tiādikā	2017	
PA_atk-s05_08a2:2017_2	gāthā abhāsi. Tattha nabheti ākāse. Siniddhagambhīranigghosatāya meghoyeva dundubhi	2017	
PA_atk-s05_08a2:2017_3	meghadundubhi. Samantato paggharantīhi dhārāhi ākulāti dhārākulā. Vihagānaṃ pakkhīnaṃ	2017	
PA_atk-s05_08a2:2017_4	gamanamaggattā vihagapathe nabheti yojanā. Tatoti jhānaratito.	2017	
PA_atk-s05_08a2:2018_0	Kusumākulānanti tarūhi gaḷitakusumehi samohitānaṃ. Vicittavāneyyavaṭaṃsakānanti vane	2018	
PA_atk-s05_08a2:2018_1	jātattā vāneyyāni vanapupphāni, vicittāni vāneyyāni vaṭaṃsakāni etāsanti vicittavāneyyavaṭaṃsakā	2018	
PA_atk-s05_08a2:2018_2	nadiyo, tāsaṃ nānāvidhavanapupphavaṭaṃsakānanti attho. Uttarimanussadhammavasena	2018	
PA_atk-s05_08a2:2018_3	sundaro mano etassāti sumano jhāyati.	2018	
PA_atk-s05_08a2:2019_0	Nisītheti rattiyaṃ. Rahitamhīti, janasambādhavirahite vivitte. Deveti meghe. Gaḷantamhīti	2019	
PA_atk-s05_08a2:2019_1	vuṭṭhidhārāyo paggharante vassante. Dāṭhinoti sīhabyagghādayo paṭipakkhasattā. Te	2019	
PA_atk-s05_08a2:2019_2	hi dāṭhāvudhāti “dāṭhino”ti vuccanti, nadanti dāṭhinoti idampi janavivekadassanatthameva gahitaṃ.	2019	
PA_atk-s05_08a2:2020_0	Vitakke uparundhiyattanoti attasantānapariyāpannatāya attano kāmavitakkādike micchāvitakke	2020	
PA_atk-s05_08a2:2020_1	paṭipakkhabalena nisedhetvā. Attanoti vā idaṃ vindatīti iminā yojetabbaṃ “tato ratiṃ	2020	
PA_atk-s05_08a2:2020_2	paramataraṃ attanā na vindatī”ti. Nagantareti pabbatantare. Nagavivaranti pabbataguhaṃ	2020	
PA_atk-s05_08a2:2020_3	pabbhāraṃ vā. Samassitoti nissito upagato. Vītaddaroti vigatakilesadaratho. Vītakhiloti pahīnacetokhilo.	2020	
PA_atk-s05_08a2:2021_0	Sukhīti jhānādisukhena sukhito. Malakhilasokanāsanoti rāgādīnaṃ malānaṃ pañcannañca	2021	
PA_atk-s05_08a2:2021_1	cetokhilānaṃ ñātiviyogādihetukassa sokassa ca pahāyako. Niraggaḷoti, aggaḷaṃ vuccati	2021	
PA_atk-s05_08a2:2021_2	avijjā nibbānapurapavesanivāraṇato, tadabhāvato niraggaḷo. Nibbanathoti nitaṇho.	2021	
PA_atk-s05_08a2:2021_3	Visalloti, vigatarāgādisallo. Sabbāsaveti, kāmāsavādike sabbepi āsave. Byantikatoti	2021	
PA_atk-s05_08a2:2021_4	byantikatāvī ariyamaggena vigatante katvā ṭhito diṭṭhadhammasukhavihāratthaṃ yadā	2021	
PA_atk-s05_08a2:2021_5	jhāyati, tato jhānaratito paramataraṃ ratiṃ na vindatīti yojanā. Evaṃ pana vatvā	2021	
PA_atk-s05_08a2:2021_6	thero ajakaraṇītīrameva gato.	2021	
PA_atk-s05_08a2:2022	Bhūtattheragāthāvaṇṇanā niṭṭhitā.	202	
PA_atk-s05_08a2:2023	Navakanipātavaṇṇanā niṭṭhitā.	202	
PA_atk-s05_08a2:2024	10. Dasakanipāto	202	
PA_atk-s05_08a2:2025	1. Kāḷudāyittheragāthāvaṇṇanā	202	
PA_atk-s05_08a2:2026_0	Dasakanipāte aṅgārinotiādikā āyasmato kāḷudāyittherassa gāthā. Kā uppatti? Ayampi	2026	
PA_atk-s05_08a2:2026_1	padumuttarabuddhassa kāle haṃsavatīnagare kulagehe nibbatto satthu dhammadesanaṃ	2026	
PA_atk-s05_08a2:2026_2	suṇanto satthāraṃ ekaṃ bhikkhuṃ kulappasādakānaṃ aggaṭṭhāne ṭhapentaṃ disvā tajjaṃ	2026	
PA_atk-s05_08a2:2026_3	abhinīhārakammaṃ katvā taṃ ṭhānantaraṃ patthesi.	2026	
PA_atk-s05_08a2:2027_0	So yāvajīvaṃ kusalaṃ katvā devamanussesu saṃsaranto amhākaṃ bodhisattassa mātukucchiyaṃ	2027	
PA_atk-s05_08a2:2027_1	paṭisandhiggahaṇadivase kapilavatthusmiṃyeva amaccagehe paṭisandhiṃ gaṇhi. Bodhisattena	2027	
PA_atk-s05_08a2:2027_2	saddhiṃ ekadivasaṃyeva jātoti taṃdivasaṃyeva naṃ dukūlacumbaṭe nipajjāpetvā bodhisattassa	2027	
PA_atk-s05_08a2:2027_3	upaṭṭhānaṃ nayiṃsu. Bodhisattena hi saddhiṃ bodhirukkho, rāhulamātā, cattāro nidhī,	2027	
PA_atk-s05_08a2:2027_4	ārohaniyahatthī, assakaṇḍako, channo kāḷudāyīti ime satta ekadivasaṃyeva jātattā	2027	
PA_atk-s05_08a2:2027_5	sahajātā nāma ahesuṃ. Athassa nāmaggahaṇadivase sakalanagarassa udaggacittadivase	2027	
PA_atk-s05_08a2:2027_6	jātattā udāyītveva nāmaṃ akaṃsu, thokaṃ kāḷadhātukattā pana kāḷudāyīti paññāyittha.	2027	
PA_atk-s05_08a2:2027_7	So bodhisattena saddhiṃ kumārakīḷaṃ kīḷanto vuddhiṃ agamāsi.	2027	
PA_atk-s05_08a2:2028_0	Aparabhāge lokanāthe mahābhinikkhamanaṃ nikkhamitvā anukkamena sabbaññutaṃ patvā	2028	
PA_atk-s05_08a2:2028_1	pavattitavaradhammacakke rājagahaṃ upanissāya veḷuvane viharante suddhodanamahārājā	2028	
PA_atk-s05_08a2:2028_2	taṃ pavattiṃ sutvā purisasahassaparivāraṃ ekaṃ amaccaṃ “puttaṃ me idhānehī”ti pesesi.	2028	
PA_atk-s05_08a2:2028_3	So dhammadesanāvelāya satthu santikaṃ gantvā parisapariyante ṭhito dhammaṃ sutvā	2028	
PA_atk-s05_08a2:2028_4	sapariso arahattaṃ pāpuṇi. Atha ne satthā “etha, bhikkhavo”ti hatthaṃ pasāreti. Sabbe	2028	
PA_atk-s05_08a2:2028_5	taṅkhaṇaṃyeva iddhimayapattacīvaradharā vassasaṭṭhikattherā viya ahesuṃ. Arahattaṃ	2028	
PA_atk-s05_08a2:2028_6	pattato paṭṭhāya pana ariyā majjhattāva honti, tasmā raññā pahitasāsanaṃ dasabalassa	2028	
PA_atk-s05_08a2:2028_7	na kathesi. Rājā “neva gatabalakoṭṭhako āgacchati, na sāsanaṃ suyyatī”ti aparampi	2028	
PA_atk-s05_08a2:2028_8	amaccaṃ purisasahassena pesesi. Tasmimpi tathā paṭipanne aparanti evaṃ navahi amaccehi	2028	
PA_atk-s05_08a2:2028_9	saddhiṃ nava purisasahassāni pesesi sabbe arahattaṃ patvā tuṇhī ahesuṃ.	2028	
PA_atk-s05_08a2:2029_0	Atha rājā cintesi – “ettakā janā mayi sinehābhāvena dasabalassa idhāgamanatthāya	2029	
PA_atk-s05_08a2:2029_1	na kiñci kathayiṃsu, ayaṃ kho pana udāyī dasabalena samavayo sahapaṃsukīḷiko, mayi	2029	
PA_atk-s05_08a2:2029_2	ca sinehavā, imaṃ pesessāmī”ti taṃ pakkosāpetvā, “tāta, tvaṃ purisasahassaparivāro	2029	
PA_atk-s05_08a2:2029_3	rājagahaṃ gantvā dasabalaṃ ānehī”ti vatvā pesesi. So pana gacchanto “sacāhaṃ, deva,	2029	
PA_atk-s05_08a2:2029_4	pabbajituṃ labhissāmi, evāhaṃ bhagavantaṃ idhānessāmī”ti vatvā “yaṃ kiñci katvā mama	2029	
PA_atk-s05_08a2:2029_5	puttaṃ dassehī”ti vutto rājagahaṃ gantvā satthu dhammadesanāvelāya parisapariyante	2029	
PA_atk-s05_08a2:2029_6	ṭhito dhammaṃ sutvā saparivāro arahattaṃ patvā ehibhikkhubhāve patiṭṭhāsi. Tena vuttaṃ apadāne –	2029	
PA_atk-s05_08a2:2030	“Padumuttarabuddhassa, lokajeṭṭhassa tādino;	203	
PA_atk-s05_08a2:2031	Addhānaṃ paṭipannassa, carato cārikaṃ tadā.	203	
PA_atk-s05_08a2:2032	“Suphullaṃ padumaṃ gayha, uppalaṃ mallikañcahaṃ;	203	
PA_atk-s05_08a2:2033	Paramannaṃ gahetvāna, adāsiṃ satthuno ahaṃ.	203	
PA_atk-s05_08a2:2034	“Paribhuñji mahāvīro, paramannaṃ subhojanaṃ;	203	
PA_atk-s05_08a2:2035	Tañca pupphaṃ gahetvāna, janassa sampadassayi.	203	
PA_atk-s05_08a2:2036	“Iṭṭhaṃ kantaṃ piyaṃ loke, jalajaṃ pupphamuttamaṃ;	203	
PA_atk-s05_08a2:2037	Sudukkaraṃ kataṃ tena, yo me pupphaṃ adāsidaṃ.	203	
PA_atk-s05_08a2:2038	“Yo pupphamabhiropesi, paramannañcadāsi me;	203	
PA_atk-s05_08a2:2039	Tamahaṃ kittayissāmi, suṇātha mama bhāsato.	203	
PA_atk-s05_08a2:2040	“Dasa aṭṭha cakkhattuṃ so, devarajjaṃ karissati;	204	
PA_atk-s05_08a2:2041	Uppalaṃ padumañcāpi, mallikañca taduttari.	204	
PA_atk-s05_08a2:2042	“Assa puññavipākena, dibbagandhasamāyutaṃ;	204	
PA_atk-s05_08a2:2043	Ākāse chadanaṃ katvā, dhārayissati tāvade.	204	
PA_atk-s05_08a2:2044	“Pañcavīsatikkhattuñca, cakkavattī bhavissati;	204	
PA_atk-s05_08a2:2045	Pathabyā rajjaṃ pañcasataṃ, vasudhaṃ āvasissati.	204	
PA_atk-s05_08a2:2046	“Kappasatasahassamhi, okkākakulasambhavo;	204	
PA_atk-s05_08a2:2047	Gotamo nāma gottena, satthā loke bhavissati.	204	
PA_atk-s05_08a2:2048	“Sakakammābhiraddho so, sukkamūlena codito;	204	
PA_atk-s05_08a2:2049	Sakyānaṃ nandijanano, ñātibandhu bhavissati.	204	
PA_atk-s05_08a2:2050	“So pacchā pabbajitvāna, sukkamūlena codito;	205	
PA_atk-s05_08a2:2051	Sabbāsave pariññāya, nibbāyissatināsavo.	205	
PA_atk-s05_08a2:2052	“Paṭisambhidamanuppattaṃ, katakiccamanāsavaṃ;	205	
PA_atk-s05_08a2:2053	Gotamo lokabandhu taṃ, etadagge ṭhapessati.	205	
PA_atk-s05_08a2:2054	“Padhānapahitatto so, upasanto nirūpadhi;	205	
PA_atk-s05_08a2:2055	Udāyī nāma nāmena, hessati satthu sāvako.	205	
PA_atk-s05_08a2:2056	“Rāgo doso ca moho ca, māno makkho ca dhaṃsito;	205	
PA_atk-s05_08a2:2057	Sabbāsave pariññāya, viharāmi anāsavo.	205	
PA_atk-s05_08a2:2058	“Tosayiñcāpi sambuddhaṃ, ātāpī nipako ahaṃ;	205	
PA_atk-s05_08a2:2059	Pasādito ca sambuddho, etadagge ṭhapesi maṃ.	205	
PA_atk-s05_08a2:2060	“Paṭisambhidā catasso…pe… kataṃ buddhassa sāsana”nti.	206	
PA_atk-s05_08a2:2061_0	Arahattaṃ pana patvā “na tāvāyaṃ dasabalassa kulanagaraṃ gantuṃ kālo, vasante pana	2061	
PA_atk-s05_08a2:2061_1	upagate pupphitesu vanasaṇḍesu haritatiṇasañchannāya bhūmiyā gamanakālo bhavissatī”ti	2061	
PA_atk-s05_08a2:2061_2	kālaṃ paṭimānento vasante sampatte satthu kulanagaraṃ gantuṃ gamanamaggavaṇṇaṃ saṃvaṇṇento –	2061	
PA_atk-s05_08a2:2063	“Aṅgārino dāni dumā bhadante, phalesino chadanaṃ vippahāya;	206	
PA_atk-s05_08a2:2064	Te accimantova pabhāsayanti, samayo mahāvīra bhāgīrasānaṃ.	206	
PA_atk-s05_08a2:2066	“Dumāni phullāni manoramāni, samantato sabbadisā pavanti;	206	
PA_atk-s05_08a2:2067	Pattaṃ pahāya phalamāsasānā, kālo ito pakkamanāya vīra.	206	
PA_atk-s05_08a2:2069	“Nevātisītaṃ na panātiuṇhaṃ, sukhā utu addhaniyā bhadante;	206	
PA_atk-s05_08a2:2070	Passantu taṃ sākiyā koḷiyā ca, pacchāmukhaṃ rohiniyaṃ tarantaṃ.	207	
PA_atk-s05_08a2:2072	“Āsāya kasate khettaṃ, bījaṃ āsāya vappati;	207	
PA_atk-s05_08a2:2073	Āsāya vāṇijā yanti, samuddaṃ dhanahārakā;	207	
PA_atk-s05_08a2:2074	Yāya āsāya tiṭṭhāmi, sā me āsā samijjhatu.	207	
PA_atk-s05_08a2:2076	“Punappunañceva vapanti bījaṃ, punappunaṃ vassati devarājā;	207	
PA_atk-s05_08a2:2077	Punappunaṃ khettaṃ kasanti kassakā, punappunaṃ dhaññamupeti raṭṭhaṃ.	207	
PA_atk-s05_08a2:2079	“Punappunaṃ yācanakā caranti, punappunaṃ dānapatī dadanti;	207	
PA_atk-s05_08a2:2080	Punappunaṃ dānapatī daditvā, punappunaṃ saggamupenti ṭhānaṃ.	208	
PA_atk-s05_08a2:2082	“Vīro have sattayugaṃ puneti, yasmiṃ kule jāyati bhūripañño;	208	
PA_atk-s05_08a2:2083	Maññāmahaṃ sakkati devadevo, tayā hi jāto muni saccanāmo.	208	
PA_atk-s05_08a2:2085	“Suddhodano nāma pitā mahesino, buddhassa mātā pana māyanāmā;	208	
PA_atk-s05_08a2:2086	Yā bodhisattaṃ parihariya kucchinā, kāyassa bhedā tidivamhi modati.	208	
PA_atk-s05_08a2:2088	“Sā gotamī kālakatā ito cutā, dibbehi kāmehi samaṅgibhūtā;	208	
PA_atk-s05_08a2:2089	Sā modati kāmaguṇehi pañcahi, parivāritā devagaṇehi tehi.	208	
PA_atk-s05_08a2:2091	“Buddhassa puttomhi asayhasāhino, aṅgīrasassappaṭimassa tādino;	209	
PA_atk-s05_08a2:2092	Pitupitā mayhaṃ tuvaṃsi sakka, dhammena me gotama ayyakosī”ti. –	209	
PA_atk-s05_08a2:2093	Imā gāthā abhāsi.	209	
PA_atk-s05_08a2:2094_0	Tattha aṅgārinoti aṅgārāni viyāti aṅgārāni, rattapavāḷavaṇṇāni rukkhānaṃ pupphapallavāni,	2094	
PA_atk-s05_08a2:2094_1	tāni etesaṃ santīti aṅgārino, atilohitakusumakisalayehi aṅgāravuṭṭhisaṃparikiṇṇā	2094	
PA_atk-s05_08a2:2094_2	viyāti attho. Idānīti imasmiṃ kāle. Dumāti rukkhā. Bhadanteti, bhaddaṃ ante etassāti	2094	
PA_atk-s05_08a2:2094_3	bhadanteti ekassa dakārassa lopaṃ katvā vuccati, guṇavisesayutto, guṇavisesayuttānañca	2094	
PA_atk-s05_08a2:2094_4	aggabhūto satthā. Tasmā bhadanteti satthu ālapanaṃ. Paccattavacanañcetaṃ ekārantaṃ	2094	
PA_atk-s05_08a2:2094_5	“sukaṭe paṭikamme sukhe dukkhepi ce”tiādīsu viya. Idha pana sambodhanatthe daṭṭhabbaṃ.	2094	
PA_atk-s05_08a2:2094_6	Tena vuttaṃ “bhadanteti ālapana”nti. “Bhaddasaddasamānatthaṃ padantarameka”nti keci.	2094	
PA_atk-s05_08a2:2094_7	Phalāni esantīti phalesino. Acetanepi hi sacetanakiriyamāropetvā voharanti, yathā	2094	
PA_atk-s05_08a2:2094_8	kulaṃ patitukāmanti, phalāni gahetumāraddhā sampattiphalagahaṇakālāti attho. Chadanaṃ	2094	
PA_atk-s05_08a2:2094_9	vippahāyāti purāṇapaṇṇāni pajahitvā sampannapaṇḍupalāsāti attho. Teti dumā. Accimantova	2094	
PA_atk-s05_08a2:2094_10	pabhāsayantīti dīpasikhāvanto viya jalitaaggī viya vā obhāsayanti sabbā disāti adhippāyo.	20941	
PA_atk-s05_08a2:2094_11	Samayoti kālo, “anuggahāyā”ti vacanaseso. Mahāvīrāti mahāvikkanta. Bhāgī rasānanti	20941	
PA_atk-s05_08a2:2094_12	attharasādīnaṃ bhāgī. Vuttañhetaṃ dhammasenāpatinā – “bhāgī vā bhagavā attharasassa	20941	
PA_atk-s05_08a2:2094_13	dhammarasassā”tiādi. Mahāvīra, bhāgīti ca idampi dvayaṃ sambodhanavacanaṃ daṭṭhabbaṃ.	20941	
PA_atk-s05_08a2:2094_14	Bhāgīrathānanti pana pāṭhe bhagīratho nāma ādirājā. Tabbaṃsajātatāya sākiyā bhāgīrathā,	20941	
PA_atk-s05_08a2:2094_15	tesaṃ bhāgīrathānaṃ upakāratthanti adhippāyo.	20941	
PA_atk-s05_08a2:2095_0	Dumānīti liṅgavipallāsena vuttaṃ, dumā rukkhāti attho. Samantato sabbadisā pavantīti,	2095	
PA_atk-s05_08a2:2095_1	samantato sabbabhāgato sabbadisāsu ca phullāni, tathā phullattā eva sabbadisā pavanti	2095	
PA_atk-s05_08a2:2095_2	gandhaṃ vissajjenti. Āsamānāti āsīsantā gahitukāmā. Evaṃ rukkhasobhāya gamanamaggassa	2095	
PA_atk-s05_08a2:2095_3	rāmaṇeyyataṃ dassetvā idāni “nevātisīta”ntiādinā utusampattiṃ dasseti. Sukhāti nātisītanātiuṇhabhāveneva	2095	
PA_atk-s05_08a2:2095_4	sukhā iṭṭhā. Utu addhaniyāti addhānagamanayoggā utu. Passantu taṃ sākiyā koḷiyā ca,	2095	
PA_atk-s05_08a2:2095_5	pacchāmukhaṃ rohiniyaṃ tarantanti rohinī nāma nadī sākiyakoḷiyajanapadānaṃ antare	2095	
PA_atk-s05_08a2:2095_6	uttaradisato dakkhiṇamukhā sandati, rājagahaṃ cassā puratthimadakkhiṇāya disāya,	2095	
PA_atk-s05_08a2:2095_7	tasmā rājagahato kapilavatthuṃ gantuṃ taṃ nadiṃ tarantā pacchāmukhā hutvā taranti.	2095	
PA_atk-s05_08a2:2095_8	Tenāha “passantu taṃ…pe… taranta”nti. “Bhagavantaṃ pacchāmukhaṃ rohiniṃ nāma nadiṃ	2095	
PA_atk-s05_08a2:2095_9	atikkamantaṃ sākiyakoḷiyajanapadavāsino passantū”ti kapilavatthugamanāya bhagavantaṃ āyācanto ussāheti.	2095	
PA_atk-s05_08a2:2096_0	Idāni attano patthanaṃ upamāhi pakāsento “āsāya kasate”ti gāthamāha. Āsāya kasate	2096	
PA_atk-s05_08a2:2096_1	khettanti kassako kasanto khettaṃ phalāsāya kasati. Bījaṃ āsāya vappatīti kasitvā	2096	
PA_atk-s05_08a2:2096_2	ca vapantena phalāsāya eva bījaṃ vappati nikkhipīyati. Āsāya vāṇijā yantīti dhanahārakā	2096	
PA_atk-s05_08a2:2096_3	vāṇijā dhanāsāya samuddaṃ tarituṃ desaṃ upagantuṃ samuddaṃ nāvāya yanti gacchanti.	2096	
PA_atk-s05_08a2:2096_4	Yāya āsāya tiṭṭhāmīti evaṃ ahampi yāya āsāya patthanāya bhagavā tumhākaṃ kapilapuragamanapatthanāya	2096	
PA_atk-s05_08a2:2096_5	idha tiṭṭhāmi. Sā me āsā samijjhatu, tumhehi “kapilavatthu gantabba”nti vadati, āsāya	2096	
PA_atk-s05_08a2:2096_6	sadisatāya cettha kattukamyatāchandaṃ āsāti āha.	2096	
PA_atk-s05_08a2:2097_0	Gamanamaggasaṃvaṇṇanādinā anekavāraṃ yācanāya kāraṇaṃ dassetuṃ “punappuna”ntiādi	2097	
PA_atk-s05_08a2:2097_1	vuttaṃ. Tassattho – sakiṃ vuttamattena vappe asampajjamāne kassakā punappunaṃ dutiyampi	2097	
PA_atk-s05_08a2:2097_2	tatiyampi bījaṃ vapanti. Pajjunno devarājāpi ekavārameva avassitvā punappunaṃ kālena	2097	
PA_atk-s05_08a2:2097_3	kālaṃ vassati. Kassakāpi ekavārameva akasitvā sassasampattiatthaṃ paṃsuṃ kaddamaṃ	2097	
PA_atk-s05_08a2:2097_4	vā muduṃ kātuṃ khettaṃ punappunaṃ kasanti. Ekavārameva dhaññaṃ saṅgahaṃ katvā “alamettāvatā”ti	2097	
PA_atk-s05_08a2:2097_5	aparitussanato koṭṭhāgārādīsu paṭisāmanavasena manussehi upanīyamānaṃ punappunaṃ	2097	
PA_atk-s05_08a2:2097_6	sāliādidhaññaṃ raṭṭhaṃ upeti upagacchati.	2097	
PA_atk-s05_08a2:2098_0	Yācanakāpi yācantā punappunaṃ kulāni caranti upagacchanti, na ekavārameva, yācitā	2098	
PA_atk-s05_08a2:2098_1	pana tesaṃ punappunaṃ dānapatī dadanti, na sakiṃyeva. Tathā pana deyyadhammaṃ punappunaṃ	2098	
PA_atk-s05_08a2:2098_2	dānapatī daditvā dānamayaṃ puññaṃ upacinitvā punappunaṃ aparāparaṃ saggamupenti ṭhānaṃ	2098	
PA_atk-s05_08a2:2098_3	paṭisandhivasena devalokaṃ upagacchanti. Tasmā ahampi punappunaṃ yācāmi bhagavā mayhaṃ	2098	
PA_atk-s05_08a2:2098_4	manorathaṃ matthakaṃ pāpehīti adhippāyo.	2098	
PA_atk-s05_08a2:2099_0	Idāni yadatthaṃ satthāraṃ kapilavatthugamanaṃ yācati, taṃ dassetuṃ “vīro have”tigāthamāha.	2099	
PA_atk-s05_08a2:2099_1	Tassattho – vīro vīriyavā mahāvikkanto bhūripañño mahāpañño puriso yasmiṃ kule jāyati	2099	
PA_atk-s05_08a2:2099_2	nibbattati, tattha have ekaṃsena sattayugaṃ sattapurisayugaṃ yāvasattamaṃ pitāmahayugaṃ	2099	
PA_atk-s05_08a2:2099_3	sammāpaṭipattiyā puneti sodhetīti lokavādo ativādo aññesu. Bhagavā pana sabbesaṃ	2099	
PA_atk-s05_08a2:2099_4	devānaṃ uttamadevatāya devadevo pāpanivāraṇena kalyāṇapatiṭṭhāpanena tato parampi	2099	
PA_atk-s05_08a2:2099_5	sodhetuṃ sakkati sakkotīti maññāmi ahaṃ. Kasmā? Tayā hi jāto muni saccanāmo yasmā	2099	
PA_atk-s05_08a2:2099_6	tayā satthārā ariyāya jātiyā jāto munibhāvo, muni vā samāno attahitaparahitānaṃ idhalokaparalokānañca	2099	
PA_atk-s05_08a2:2099_7	munanaṭṭhena “munī”ti avitathanāmo, monavā vā muni, “samaṇo pabbajito isī”ti avitathanāmo	2099	
PA_atk-s05_08a2:2099_8	tayā jāto. Tasmā sattānaṃ ekantahitapaṭilābhahetubhāvato bhagavā tava tattha gamanaṃ yācāmāti attho.	2099	
PA_atk-s05_08a2:2100_0	Idāni “sattayuga”nti vutte pituyugaṃ dassetuṃ “suddhodano nāmā”tiādi vuttaṃ. Suddhaṃ	2100	
PA_atk-s05_08a2:2100_1	odanaṃ jīvanaṃ etassāti suddhodano. Buddhapitā hi ekaṃsato suvisuddhakāyavacīmanosamācāro	2100	
PA_atk-s05_08a2:2100_2	suvisuddhājīvo hoti tathā abhinīhārasampannattā. Māyanāmāti kularūpasīlācārādisampattiyā	2100	
PA_atk-s05_08a2:2100_3	ñātimittādīhi “mā yāhī”ti vattabbaguṇatāya “māyā”ti laddhanāmā. Parihariyāti dhāretvā.	2100	
PA_atk-s05_08a2:2100_4	Kāyassa bhedāti sadevakassa lokassa cetiyasadisassa attano kāyassa vināsato uddhaṃ.	2100	
PA_atk-s05_08a2:2100_5	Tidivamhīti tusitadevaloke.	2100	
PA_atk-s05_08a2:2101_0	Sāti māyādevī. Gotamīti gottena taṃ kitteti. Dibbehi kāmehīti, tusitabhavanapariyāpannehi	2101	
PA_atk-s05_08a2:2101_1	dibbehi vatthukāmehi. Samaṅgibhūtāti samannāgatā. Kāmaguṇehīti kāmakoṭṭhāsehi, “kāmehī”ti	2101	
PA_atk-s05_08a2:2101_2	vatvā puna “kāmaguṇehī”ti vacanena anekabhāgehi vatthukāmehi paricāriyatīti dīpeti.	2101	
PA_atk-s05_08a2:2101_3	Tehīti yasmiṃ devanikāye nibbatti, tehi tusitadevagaṇehi, tehi vā kāmaguṇehi. “Samaṅgibhūtā	2101	
PA_atk-s05_08a2:2101_4	parivāritā”ti ca itthiliṅganiddeso purimattabhāvasiddhaṃ itthibhāvaṃ, devatābhāvaṃ	2101	
PA_atk-s05_08a2:2101_5	vā sandhāya kato, devūpapatti pana purisabhāveneva jātā.	2101	
PA_atk-s05_08a2:2102_0	Evaṃ therena yācito bhagavā tattha gamane bahūnaṃ visesādhigamaṃ disvā vīsatisahassa	2102	
PA_atk-s05_08a2:2102_1	khīṇāsavaparivuto rājagahato aturitacārikāvasena kapilavatthugāmimaggaṃ paṭipajji.	2102	
PA_atk-s05_08a2:2102_2	Thero iddhiyā kapilavatthuṃ gantvā rañño purato ākāse ṭhito adiṭṭhapubbaṃ vesaṃ disvā	2102	
PA_atk-s05_08a2:2102_3	raññā “kosi tva”nti pucchito, “sace amaccaputtaṃ tayā bhagavato santikaṃ pesitaṃ	2102	
PA_atk-s05_08a2:2102_4	maṃ na jānāsi, evaṃ pana jānāhī”ti dassento –	2102	
PA_atk-s05_08a2:2103	“Buddhassa puttomhi asayhasāhino, aṅgīrasassappaṭimassa tādino;	210	
PA_atk-s05_08a2:2104	Pitupitā mayhaṃ tuvaṃsi sakka, dhammena me gotama ayyakosī”ti. –	210	
PA_atk-s05_08a2:2105	Osānagāthamāha.	210	
PA_atk-s05_08a2:2106_0	Tattha buddhassa puttomhīti, sabbaññubuddhassa ure jātatāya orasaputto amhi. Asayhasāhinoti,	2106	
PA_atk-s05_08a2:2106_1	abhisambodhito pubbe ṭhapetvā mahābodhisattaṃ aññehi sahituṃ vahituṃ asakkuṇeyyattā	2106	
PA_atk-s05_08a2:2106_2	asayhassa sakalassa bodhisambhārassa mahākāruṇikādhikārassa ca sahanato vahanato,	2106	
PA_atk-s05_08a2:2106_3	tato parampi aññehi sahituṃ abhibhavituṃ asakkuṇeyyattā asayhānaṃ pañcannaṃ mārānaṃ	2106	
PA_atk-s05_08a2:2106_4	sahanato abhibhavanato, āsayānusayacaritādhimuttiādivibhāgāvabodhanena yathārahaṃ	2106	
PA_atk-s05_08a2:2106_5	veneyyānaṃ diṭṭhadhammikasamparāyikaparamatthehi anusāsanīsaṅkhātassa aññehi asayhassa	2106	
PA_atk-s05_08a2:2106_6	buddhakiccassa ca sahanato, tattha vā sādhukārībhāvato asayhasāhino. Aṅgīrasassāti	2106	
PA_atk-s05_08a2:2106_7	aṅgīkatasīlādisampattikassa. “Aṅgamaṅgehi niccharaṇakaobhāsassā”ti apare. Keci pana	2106	
PA_atk-s05_08a2:2106_8	“aṅgīraso, siddhatthoti dve nāmāni pitarāyeva gahitānī”ti vadanti. Appaṭimassāti	2106	
PA_atk-s05_08a2:2106_9	anūpamassa. Iṭṭhāniṭṭhesu tādilakkhaṇappattiyā tādino. Pitupitā mayhaṃ tuvaṃsīti	2106	
PA_atk-s05_08a2:2106_10	ariyajātivasena mayhaṃ pitu sammāsambuddhassa lokavohārena tvaṃ pitā asi. Sakkāti	21061	
PA_atk-s05_08a2:2106_11	jātivasena rājānaṃ ālapati. Dhammenāti sabhāvena ariyajāti lokiyajātīti dvinnaṃ jātīnaṃ	21061	
PA_atk-s05_08a2:2106_12	sabhāvasamodhānena gotamāti rājānaṃ gottena ālapati. Ayyakosīti pitāmaho asi. Ettha	21061	
PA_atk-s05_08a2:2106_13	ca “buddhassa puttomhī”tiādiṃ vadanto thero aññaṃ byākāsi.	21061	
PA_atk-s05_08a2:2107_0	Evaṃ pana attānaṃ jānāpetvā haṭṭhatuṭṭhena raññā mahārahe pallaṅke nisīdāpetvā attano	2107	
PA_atk-s05_08a2:2107_1	paṭiyāditassa nānaggarasassa bhojanassa pattaṃ pūretvā dinne gamanākāraṃ dasseti.	2107	
PA_atk-s05_08a2:2107_2	“Kasmā gantukāmattha, bhuñjathā”ti ca vutte, “satthu santikaṃ gantvā bhuñjissāmī”ti.	2107	
PA_atk-s05_08a2:2107_3	“Kahaṃ pana satthā”ti? “Vīsatisahassabhikkhuparivāro tumhākaṃ dassanatthāya maggaṃ	2107	
PA_atk-s05_08a2:2107_4	paṭipanno”ti. “Tumhe imaṃ piṇḍapātaṃ paribhuñjitvā yāva mama putto imaṃ nagaraṃ sampāpuṇāti,	2107	
PA_atk-s05_08a2:2107_5	tāvassa itova piṇḍapātaṃ harathā”ti. Thero bhattakiccaṃ katvā rañño parisāya ca dhammaṃ	2107	
PA_atk-s05_08a2:2107_6	kathetvā satthu āgamanato puretarameva sakalaṃ rājanivesanaṃ ratanattaye abhippasannaṃ	2107	
PA_atk-s05_08a2:2107_7	karonto sabbesaṃ passantānaṃyeva satthu āharitabbabhattapuṇṇaṃ pattaṃ ākāse vissajjetvā	2107	
PA_atk-s05_08a2:2107_8	sayampi vehāsaṃ abbhuggantvā piṇḍapātaṃ upanetvā satthu hatthe ṭhapesi. Satthā taṃ	2107	
PA_atk-s05_08a2:2107_9	piṇḍapātaṃ paribhuñji. Evaṃ saṭṭhiyojanaṃ maggaṃ divase divase yojanaṃ gacchantassa	2107	
PA_atk-s05_08a2:2107_10	satthu rājagehatova bhattaṃ āharitvā adāsi. Atha naṃ bhagavā “mayhaṃ pitu mahārājassa	21071	
PA_atk-s05_08a2:2107_11	sakalanivesanaṃ pasādesī”ti kulappasādakānaṃ aggaṭṭhāne ṭhapesīti.	21071	
PA_atk-s05_08a2:2108	Kāḷudāyittheragāthāvaṇṇanā niṭṭhitā.	210	
PA_atk-s05_08a2:2109	2. Ekavihāriyattheragāthāvaṇṇanā	210	
PA_atk-s05_08a2:2110_0	Purato pacchato vātiādikā āyasmato ekavihāriyattherassa gāthā. Kā uppatti? Ayampi	2110	
PA_atk-s05_08a2:2110_1	purimabuddhesu katādhikāro tattha tattha bhave puññāni upacinanto kassapadasabalassa	2110	
PA_atk-s05_08a2:2110_2	kāle kulagehe nibbattitvā viññutaṃ patto satthu santike dhammaṃ sutvā paṭiladdhasaddho	2110	
PA_atk-s05_08a2:2110_3	pabbajitvā araññaṃ pavisitvā vivekavāsaṃ vasi.	2110	
PA_atk-s05_08a2:2111_0	So tena puññakammena ekaṃ buddhantaraṃ devamanussesu saṃsaranto imasmiṃ buddhuppāde	2111	
PA_atk-s05_08a2:2111_1	bhagavati parinibbute dhammāsokarañño kaniṭṭhabhātā hutvā nibbatti. Asokamahārājā	2111	
PA_atk-s05_08a2:2111_2	kira satthu parinibbānato dvinnaṃ vassasatānaṃ upari aṭṭhārasame vasse sakalajambudīpe	2111	
PA_atk-s05_08a2:2111_3	ekarajjābhisekaṃ patvā attano kaniṭṭhaṃ tissakumāraṃ oparajje ṭhapetvā ekena upāyena	2111	
PA_atk-s05_08a2:2111_4	taṃ sāsane abhippasannaṃ akāsi. So ekadivasaṃ migavaṃ gato araññe yonakamahādhammarakkhitattheraṃ	2111	
PA_atk-s05_08a2:2111_5	hatthināgena sālasākhaṃ gahetvā bījiyamānaṃ nisinnaṃ disvā sañjātapasādo “aho vatāhampi	2111	
PA_atk-s05_08a2:2111_6	ayaṃ mahāthero viya pabbajitvā araññe vihareyya”nti cintesi. Thero tassa cittācāraṃ	2111	
PA_atk-s05_08a2:2111_7	ñatvā tassa passantasseva ākāsaṃ abbhuggantvā asokārāme pokkharaṇiyā abhijjamāne	2111	
PA_atk-s05_08a2:2111_8	udake ṭhatvā cīvarañca uttarāsaṅgañca ākāse olaggetvā nhāyituṃ ārabhi. Kumāro therassa	2111	
PA_atk-s05_08a2:2111_9	ānubhāvaṃ disvā abhippasanno araññato nivattitvā rājagehaṃ gantvā “pabbajissāmī”ti	2111	
PA_atk-s05_08a2:2111_10	rañño ārocesi. Rājā taṃ anekappakāraṃ yācitvā pabbajjādhippāyaṃ nivattetuṃ nāsakkhi.	21111	
PA_atk-s05_08a2:2111_11	So upāsako hutvā pabbajjāsukhaṃ patthento –	21111	
PA_atk-s05_08a2:2113	“Purato pacchato vāpi, aparo ce na vijjati;	211	
PA_atk-s05_08a2:2114	Atīva phāsu bhavati, ekassa vasato vane.	211	
PA_atk-s05_08a2:2116	“Handa eko gamissāmi, araññaṃ buddhavaṇṇitaṃ;	211	
PA_atk-s05_08a2:2117	Phāsu ekavihārissa, pahitattassa bhikkhuno.	211	
PA_atk-s05_08a2:2119	“Yogī-pītikaraṃ rammaṃ, mattakuñjarasevitaṃ;	211	
PA_atk-s05_08a2:2120	Eko atthavasī khippaṃ, pavisissāmi kānanaṃ.	212	
PA_atk-s05_08a2:2122	“Supupphite sītavane, sītale girikandare;	212	
PA_atk-s05_08a2:2123	Gattāni parisiñcitvā, caṅkamissāmi ekako.	212	
PA_atk-s05_08a2:2125	“Ekākiyo adutiyo, ramaṇīye mahāvane;	212	
PA_atk-s05_08a2:2126	Kadāhaṃ viharissāmi, katakicco anāsavo.	212	
PA_atk-s05_08a2:2128	“Evaṃ me kattukāmassa, adhippāyo samijjhatu;	212	
PA_atk-s05_08a2:2129	Sādhayissāmahaṃyeva, nāñño aññassa kārako”ti. –	212	
PA_atk-s05_08a2:2130	Imā cha gāthā abhāsi.	213	
PA_atk-s05_08a2:2131_0	Tattha purato pacchato vāti attano purato vā pacchato vā, vā-saddassa vikappatthattā	2131	
PA_atk-s05_08a2:2131_1	passato vā aparo añño jano na vijjati ce, atīva ativiya phāsu cittasukhaṃ bhavati.	2131	
PA_atk-s05_08a2:2131_2	Ekavihārībhāvena ekassa asahāyassa. Vane vasatoti ciraparicitena vivekajjhāsayena	2131	
PA_atk-s05_08a2:2131_3	ākaḍḍhiyamānahadayo so rattindivaṃ mahājanaparivutassa vasato saṅgaṇikavihāraṃ nibbindanto	2131	
PA_atk-s05_08a2:2131_4	vivekasukhañca bahuṃ maññanto vadati.	2131	
PA_atk-s05_08a2:2132_0	Handāti vossaggatthe nipāto, tena idāni karīyamānassa araññagamanassa nicchitabhāvamāha.	2132	
PA_atk-s05_08a2:2132_1	Eko gamissāmīti “suññāgāre kho, gahapati, tathāgatā abhiramantī”tiādivacanato buddhehi	2132	
PA_atk-s05_08a2:2132_2	vaṇṇitaṃ pasaṭṭhaṃ araññaṃ eko asahāyo gamissāmi vāsādhippāyena upagacchāmi. Yasmā	2132	
PA_atk-s05_08a2:2132_3	ekavihārissa ṭhānādīsu asahāyabhāvena ekavihārissa nibbānaṃ paṭipesitacittatāya pahitattassa	2132	
PA_atk-s05_08a2:2132_4	adhisīlasikkhādikā tisso sikkhā sikkhato bhikkhuno araññaṃ phāsu iṭṭhaṃ sukhāvahanti attho.	2132	
PA_atk-s05_08a2:2133_0	Yogī-pītikaranti yogīnaṃ bhāvanāya yuttappayuttānaṃ appasaddādibhāvena jhānavipassanādipītiṃ	2133	
PA_atk-s05_08a2:2133_1	āvahanato yogī-pītikaraṃ. Visabhāgārammaṇābhāvena paṭisallānasāruppatāya rammaṃ.	2133	
PA_atk-s05_08a2:2133_2	Mattakuñjarasevitanti mattavaravāraṇavicaritaṃ, imināpi brahāraññabhāvena janavivekaṃyeva	2133	
PA_atk-s05_08a2:2133_3	dasseti. Atthavasīti idha atthoti samaṇadhammo adhippeto. “Kathaṃ nu kho so me bhaveyyā”ti tassa vasaṃ gato.	2133	
PA_atk-s05_08a2:2134_0	Supupphiteti suṭṭhu pupphite. Sītavaneti chāyūdakasampattiyā sīte vane. Ubhayenapi	2134	
PA_atk-s05_08a2:2134_1	tassa ramaṇīyataṃyeva vibhāveti. Girikandareti girīnaṃ abbhantare kandare. Kanti	2134	
PA_atk-s05_08a2:2134_2	hi udakaṃ, tena dāritaṃ ninnaṭṭhānaṃ kandaraṃ nāma. Tādise sītale girikandare ghammaparitāpaṃ	2134	
PA_atk-s05_08a2:2134_3	vinodetvā attano gattāni parisiñcitvā nhāyitvā caṅkamissāmi ekakoti katthaci anāyattavuttitaṃ dasseti.	2134	
PA_atk-s05_08a2:2135_0	Ekākiyoti ekākī asahāyo. Adutiyoti taṇhāsaṅkhātadutiyābhāvena adutiyo. Taṇhā hi purisassa	2135	
PA_atk-s05_08a2:2135_1	sabbadā avijahanaṭṭhena dutiyā nāma. Tenāha bhagavā – “taṇhādutiyo puriso, dīghamaddhāna saṃsara”nti.	2135	
PA_atk-s05_08a2:2136_0	Evaṃ me kattukāmassāti “handa eko gamissāmī”tiādinā vuttavidhinā araññaṃ gantvā bhāvanābhiyogaṃ	2136	
PA_atk-s05_08a2:2136_1	kattukāmassa me. Adhippāyo samijjhatūti “kadāhaṃ viharissāmi, katakicco anāsavo”ti	2136	
PA_atk-s05_08a2:2136_2	evaṃ pavatto manoratho ijjhatu siddhiṃ pāpuṇātu. Arahattappatti ca yasmā na āyācanamattena	2136	
PA_atk-s05_08a2:2136_3	sijjhati, nāpi aññena sādhetabbā, tasmā āha “sādhayissāmahaṃyeva, nāñño aññassa kārako”ti.	2136	
PA_atk-s05_08a2:2137_0	Evaṃ uparājassa pabbajjāya daḷhanicchayataṃ ñatvā rājā asokārāmagamanīyaṃ maggaṃ	2137	
PA_atk-s05_08a2:2137_1	alaṅkārāpetvā kumāraṃ sabbālaṅkāravibhūsitaṃ mahatiyā senāya mahaccarājānubhāvena	2137	
PA_atk-s05_08a2:2137_2	vihāraṃ nesi. Kumāro padhānagharaṃ gantvā mahādhammarakkhitattherassa santike pabbaji,	2137	
PA_atk-s05_08a2:2137_3	anekasatā manussā taṃ anupabbajiṃsu. Rañño bhāgineyyo saṅghamittāya sāmiko aggibrahmāpi	2137	
PA_atk-s05_08a2:2137_4	tameva anupabbaji. So pabbajitvā haṭṭhatuṭṭho attanā kātabbaṃ pakāsento –	2137	
PA_atk-s05_08a2:2139	“Esa bandhāmi sannāhaṃ, pavisissāmi kānanaṃ;	213	
PA_atk-s05_08a2:2140	Na tato nikkhamissāmi, appatto āsavakkhayaṃ.	214	
PA_atk-s05_08a2:2142	“Mālute upavāyante, sīte surabhigandhike;	214	
PA_atk-s05_08a2:2143	Avijjaṃ dālayissāmi, nisinno nagamuddhani.	214	
PA_atk-s05_08a2:2145	“Vane kusumasañchanne, pabbhāre nūna sītale;	214	
PA_atk-s05_08a2:2146	Vimuttisukhena sukhito, ramissāmi giribbaje”ti. –	214	
PA_atk-s05_08a2:2147	Tisso gāthā abhāsi.	214	
PA_atk-s05_08a2:2148_0	Tattha esa bandhāmi sannāhanti esāhaṃ vīriyasaṅkhātaṃ sannāhaṃ bandhāmi, kāye ca	2148	
PA_atk-s05_08a2:2148_1	jīvite ca nirapekkho vīriyasannāhena sannayhāmi. Idaṃ vuttaṃ hoti – yathā nāma sūro	2148	
PA_atk-s05_08a2:2148_2	puriso paccatthike paccupaṭṭhite taṃ jetukāmo aññaṃ kiccaṃ pahāya kavacapaṭimuccanādinā	2148	
PA_atk-s05_08a2:2148_3	yuddhāya sannayhati, yuddhabhūmiñca gantvā paccatthike ajetvā tato na nivattati,	2148	
PA_atk-s05_08a2:2148_4	evamahampi kilesapaccatthike jetuṃ ādittampi sīsaṃ celañca ajjhupekkhitvā catubbidhasammappadhānavīriyasannāhaṃ	2148	
PA_atk-s05_08a2:2148_5	sannayhāmi, kilese ajetvā kilesavijayayoggaṃ vivekaṭṭhānaṃ na vissajjemīti. Tena	2148	
PA_atk-s05_08a2:2148_6	vuttaṃ “pavisissāmi kānanaṃ na tato nikkhamissāmi, appatto āsavakkhaya”nti.	2148	
PA_atk-s05_08a2:2149_0	“Mālute upavāyante”tiādinā araññaṭṭhānassa kammaṭṭhānabhāvanāyogyataṃ vadati, ramissāmi	2149	
PA_atk-s05_08a2:2149_1	nūna giribbajeti yojanā. Pabbataparikkhepe abhiramissāmi maññeti anāgatatthaṃ parikappento	2149	
PA_atk-s05_08a2:2149_2	vadati. Sesaṃ suviññeyyameva.	2149	
PA_atk-s05_08a2:2150_0	Evaṃ vatvā thero araññaṃ pavisitvā samaṇadhammaṃ karonto upajjhāyena saddhiṃ kaliṅgaraṭṭhaṃ	2150	
PA_atk-s05_08a2:2150_1	agamāsi. Tatthassa pāde cammikābādho uppajji, taṃ disvā eko vejjo “sappiṃ, bhante,	2150	
PA_atk-s05_08a2:2150_2	pariyesatha, tikicchissāmi na”nti āha. Thero sappipariyesanaṃ akatvā vipassanāya	2150	
PA_atk-s05_08a2:2150_3	eva kammaṃ karoti, rogo vaḍḍhati, vejjo therassa tattha appossukkataṃ disvā sayameva	2150	
PA_atk-s05_08a2:2150_4	sappiṃ pariyesitvā theraṃ arogaṃ akāsi. So arogo hutvā nacirasseva arahattaṃ pāpuṇi.	2150	
PA_atk-s05_08a2:2150_5	Tena vuttaṃ apadāne –	2150	
PA_atk-s05_08a2:2151	“Imamhi bhaddake kappe, brahmabandhu mahāyaso;	215	
PA_atk-s05_08a2:2152	Kassapo nāma gottena, uppajji vadataṃ varo.	215	
PA_atk-s05_08a2:2153	“Nippapañco nirālambo, ākāsasamamānaso;	215	
PA_atk-s05_08a2:2154	Suññatābahulo tādī, animittarato vasī.	215	
PA_atk-s05_08a2:2155	“Asaṅgacitto nikleso, asaṃsaṭṭho kule gaṇe;	215	
PA_atk-s05_08a2:2156	Mahākāruṇiko vīro, vinayopāyakovido.	215	
PA_atk-s05_08a2:2157	“Uyyutto parakiccesu, vinayanto sadevake;	215	
PA_atk-s05_08a2:2158	Nibbānagamanaṃ maggaṃ, gatiṃ paṅkavisosanaṃ.	215	
PA_atk-s05_08a2:2159	“Amataṃ paramassādaṃ, jarāmaccunivāraṇaṃ;	215	
PA_atk-s05_08a2:2160	Mahāparisamajjhe so, nisinno lokatārako.	216	
PA_atk-s05_08a2:2161	“Karavīkaruto nātho, brahmaghoso tathāgato;	216	
PA_atk-s05_08a2:2162	Uddharanto mahāduggā, vippanaṭṭhe anāyake.	216	
PA_atk-s05_08a2:2163	“Desento virajaṃ dhammaṃ, diṭṭho me lokanāyako;	216	
PA_atk-s05_08a2:2164	Tassa dhammaṃ suṇitvāna, pabbajiṃ anagāriyaṃ.	216	
PA_atk-s05_08a2:2165	“Pabbajitvā tadāpāhaṃ, cintento jinasāsanaṃ;	216	
PA_atk-s05_08a2:2166	Ekakova vane ramme, vasiṃ saṃsaggapīḷito.	216	
PA_atk-s05_08a2:2167	“Sakkāyavūpakāso me, hetubhūto mamābhavī;	216	
PA_atk-s05_08a2:2168	Manaso vūpakāsassa, saṃsaggabhayadassino.	216	
PA_atk-s05_08a2:2169	“Kilesā jhāpitā mayhaṃ…pe… kataṃ buddhassa sāsana”nti.	216	
PA_atk-s05_08a2:2170	Arahattaṃ pana patvā there tattha viharante rājā koṭidhanapariccāgena bhojakagirivihāraṃ nāma kāretvā theraṃ tattha vāsesi. So tattha viharanto parinibbānakāle –	217	
PA_atk-s05_08a2:2172	“Sohaṃ paripuṇṇasaṅkappo, cando pannaraso yathā;	217	
PA_atk-s05_08a2:2173	Sabbāsavaparikkhīṇo, natthi dāni punabbhavo”ti. –	217	
PA_atk-s05_08a2:2174	Osānagāthamāha. Sā uttānatthāva. Tadeva ca therassa aññābyākaraṇaṃ ahosīti.	217	
PA_atk-s05_08a2:2175	Ekavihāriyattheragāthāvaṇṇanā niṭṭhitā.	217	
PA_atk-s05_08a2:2176	3. Mahākappinattheragāthāvaṇṇanā	217	
PA_atk-s05_08a2:2177_0	Anāgataṃ yo paṭikacca passatītiādikā āyasmato mahākappinattherassa gāthā. Kā uppatti?	2177	
PA_atk-s05_08a2:2177_1	Ayaṃ kira padumuttarabuddhakāle haṃsavatīnagare kulaghare nibbattitvā viññutaṃ patto	2177	
PA_atk-s05_08a2:2177_2	satthu santike dhammaṃ suṇanto satthāraṃ ekaṃ bhikkhuṃ bhikkhuovādakānaṃ aggaṭṭhāne	2177	
PA_atk-s05_08a2:2177_3	ṭhapentaṃ disvā tajjaṃ adhikārakammaṃ katvā taṃ ṭhānantaraṃ patthesi.	2177	
PA_atk-s05_08a2:2178_0	So tattha yāvajīvaṃ kusalaṃ katvā devamanussesu saṃsaranto kassapasammāsambuddhakāle	2178	
PA_atk-s05_08a2:2178_1	bārāṇasiyaṃ kulagehe nibbattitvā viññutaṃ patto purisasahassagaṇajeṭṭhako hutvā gabbhasahassapaṭimaṇḍitaṃ	2178	
PA_atk-s05_08a2:2178_2	mahantaṃ pariveṇaṃ kārāpesi. Te sabbepi janā yāvajīvaṃ kusalaṃ katvā taṃ upāsakaṃ	2178	
PA_atk-s05_08a2:2178_3	jeṭṭhakaṃ katvā saputtadārā devaloke nibbattitvā ekaṃ buddhantaraṃ devamanussesu	2178	
PA_atk-s05_08a2:2178_4	saṃsariṃsu. Tesu gaṇajeṭṭhako amhākaṃ satthu nibbattito puretarameva paccantadese	2178	
PA_atk-s05_08a2:2178_5	kukkuṭanāmake nagare rājagehe nibbatti, tassa kappinoti nāmaṃ ahosi. Sesapurisā tasmiṃyeva	2178	
PA_atk-s05_08a2:2178_6	nagare amaccakule nibbattiṃsu. Kappinakumāro pitu accayena chattaṃ ussāpetvā mahākappinarājā	2178	
PA_atk-s05_08a2:2178_7	nāma jāto. So sutavittakatāya pātova catūhi dvārehi sīghaṃ dūte pesesi – “yattha	2178	
PA_atk-s05_08a2:2178_8	bahussute passatha, tato nivattitvā mayhaṃ ārocethā”ti.	2178	
PA_atk-s05_08a2:2179_0	Tena ca samayena amhākaṃ satthā loke uppajjitvā sāvatthiṃ upanissāya viharati. Tasmiṃ	2179	
PA_atk-s05_08a2:2179_1	kāle sāvatthivāsino vāṇijā sāvatthiyaṃ uṭṭhānakabhaṇḍaṃ gahetvā taṃ nagaraṃ gantvā	2179	
PA_atk-s05_08a2:2179_2	bhaṇḍaṃ paṭisāmetvā “rājānaṃ passissāmā”ti paṇṇākārahatthā rañño ārocāpesuṃ. Te rājā	2179	
PA_atk-s05_08a2:2179_3	pakkosāpetvā niyyāditapaṇṇākāre vanditvā ṭhite “kuto āgatatthā”ti pucchi. “Sāvatthito,	2179	
PA_atk-s05_08a2:2179_4	devā”ti. “Kacci vo raṭṭhaṃ subhikkhaṃ, dhammiko rājā”ti? “Āma, devā”ti. “Kīdiso dhammo	2179	
PA_atk-s05_08a2:2179_5	tumhākaṃ dese idāni pavattatī”ti? “Taṃ, deva, na sakkā ucchiṭṭhamukhehi kathetu”nti.	2179	
PA_atk-s05_08a2:2179_6	Rājā suvaṇṇabhiṅgārena udakaṃ dāpesi. Te mukhaṃ vikkhāletvā dasabalābhimukhā añjaliṃ	2179	
PA_atk-s05_08a2:2179_7	paggahetvā, “deva, amhākaṃ dese buddharatanaṃ nāma uppanna”nti āhaṃsu. Rañño “buddho”ti	2179	
PA_atk-s05_08a2:2179_8	vacane sutamatteyeva sakalasarīraṃ pharamānā pīti uppajji. Tato “buddhoti, tātā,	2179	
PA_atk-s05_08a2:2179_9	vadethā”ti āha. “Buddhoti, deva, vadāmā”ti. Evaṃ tikkhattuṃ vadāpetvā “buddhoti padaṃ	2179	
PA_atk-s05_08a2:2179_10	aparimāṇa”nti tasmiṃyeva pade pasanno satasahassaṃ datvā “aparaṃ vadethā”ti pucchi.	21791	
PA_atk-s05_08a2:2179_11	“Deva, loke dhammaratanaṃ nāma uppanna”nti. Tampi sutvā tatheva satasahassaṃ datvā	21791	
PA_atk-s05_08a2:2179_12	“aparaṃ vadethā”ti pucchi. “Deva, saṅgharatanaṃ nāma uppanna”nti. Tampi sutvā tatheva	21791	
PA_atk-s05_08a2:2179_13	satasahassaṃ datvā “buddhassa bhagavato santike pabbajissāmī”ti tatova nikkhami.	21791	
PA_atk-s05_08a2:2179_14	Amaccāpi tatheva nikkhamiṃsu. So amaccasahassena saddhiṃ gaṅgātīraṃ patvā “sace satthā	21791	
PA_atk-s05_08a2:2179_15	sammāsambuddho, imesaṃ assānaṃ khuramattampi mā temetū”ti saccādhiṭṭhānaṃ katvā udakapiṭṭheneva	21791	
PA_atk-s05_08a2:2179_16	pūraṃ gaṅgānadiṃ atikkamitvā aparampi aḍḍhayojanavitthāraṃ nadiṃ tatheva atikkamitvā	21791	
PA_atk-s05_08a2:2179_17	tatiyaṃ candabhāgaṃ nāma mahānadiṃ patvā tampi tāya eva saccakiriyāya atikkami.	21791	
PA_atk-s05_08a2:2180_0	Satthāpi taṃdivasaṃ paccūsasamayaṃyeva mahākaruṇāsamāpattito vuṭṭhāya lokaṃ volokento	2180	
PA_atk-s05_08a2:2180_1	“ajja mahākappino tiyojanasatikaṃ rajjaṃ pahāya amaccasahassaparivāro mama santike	2180	
PA_atk-s05_08a2:2180_2	pabbajituṃ āgamissatī”ti disvā “mayā tesaṃ paccuggamanaṃ kātuṃ yutta”nti pātova sarīrapaṭijagganaṃ	2180	
PA_atk-s05_08a2:2180_3	katvā bhikkhusaṅghaparivuto sāvatthiyaṃ piṇḍāya caritvā pacchābhattaṃ piṇḍapātapaṭikkanto	2180	
PA_atk-s05_08a2:2180_4	sayameva ākāsena gantvā candabhāgāya nadiyā tīre tesaṃ uttaraṇatitthassābhimukhaṭṭhāne	2180	
PA_atk-s05_08a2:2180_5	mahānigrodhamūle pallaṅkena nisinno chabbaṇṇabuddharasmiyo vissajjesi. Te tena titthena	2180	
PA_atk-s05_08a2:2180_6	uttarantā buddharasmiyo ito cito ca vidhāvantiyo olokento bhagavantaṃ disvā “yaṃ	2180	
PA_atk-s05_08a2:2180_7	satthāraṃ uddissa mayaṃ āgatā, addhā so eso”ti dassaneneva niṭṭhaṃ gantvā diṭṭhaṭṭhānato	2180	
PA_atk-s05_08a2:2180_8	paṭṭhāya onamitvā paramanipaccākāraṃ karontā bhagavantaṃ upasaṅkamiṃsu. Rājā bhagavato	2180	
PA_atk-s05_08a2:2180_9	gopphakesu gahetvā satthāraṃ vanditvā ekamantaṃ nisīdi saddhiṃ amaccasahassena. Satthā	2180	
PA_atk-s05_08a2:2180_10	tesaṃ dhammaṃ desesi. Desanāpariyosāne saddhiṃ parisāya arahatte patiṭṭhāsi. Tena vuttaṃ apadāne –	21801	
PA_atk-s05_08a2:2181	“Padumuttaro nāma jino, sabbadhammāna pāragū;	218	
PA_atk-s05_08a2:2182	Udito ajaṭākāse, ravīva saradambare.	218	
PA_atk-s05_08a2:2183	“Vacanābhāya bodheti, veneyyapadumāni so;	218	
PA_atk-s05_08a2:2184	Kilesapaṅkaṃ soseti, matiraṃsīhi nāyako.	218	
PA_atk-s05_08a2:2185	“Titthiyānaṃ yase hanti, khajjotābhā yathā ravi;	218	
PA_atk-s05_08a2:2186	Saccatthābhaṃ pakāseti, ratanaṃva divākaro.	218	
PA_atk-s05_08a2:2187	“Guṇānaṃ āyatibhūto, ratanānaṃva sāgaro;	218	
PA_atk-s05_08a2:2188	Pajjunnoriva bhūtāni, dhammameghena vassati.	218	
PA_atk-s05_08a2:2189	“Akkhadasso tadā āsiṃ, nagare haṃsasavhaye;	218	
PA_atk-s05_08a2:2190	Upecca dhammamassosiṃ, jalajuttamanāmino.	219	
PA_atk-s05_08a2:2191	“Ovādakassa bhikkhūnaṃ, sāvakassa katāvino;	219	
PA_atk-s05_08a2:2192	Guṇaṃ pakāsayantassa, tappayantassa me manaṃ.	219	
PA_atk-s05_08a2:2193	“Sutvā patīto sumano, nimantetvā tathāgataṃ;	219	
PA_atk-s05_08a2:2194	Sasissaṃ bhojayitvāna, taṃ ṭhānamabhipatthayiṃ.	219	
PA_atk-s05_08a2:2195	“Tadā haṃsasamabhāgo, haṃsadundubhinissano;	219	
PA_atk-s05_08a2:2196	Passathetaṃ mahāmattaṃ, vinicchayavisāradaṃ.	219	
PA_atk-s05_08a2:2197	“Patitaṃ pādamūle me, samuggatatanūruhaṃ;	219	
PA_atk-s05_08a2:2198	Jīmūtavaṇṇaṃ pīṇaṃsaṃ, pasannanayanānanaṃ.	219	
PA_atk-s05_08a2:2199	“Parivārena mahatā, rājayuttaṃ mahāyasaṃ;	219	
PA_atk-s05_08a2:2200	Eso katāvino ṭhānaṃ, pattheti muditāsayo.	220	
PA_atk-s05_08a2:2201	“Iminā paṇipātena, cāgena paṇidhīhi ca;	220	
PA_atk-s05_08a2:2202	Kappasatasahassāni, nupapajjati duggatiṃ.	220	
PA_atk-s05_08a2:2203	“Devesu devasobhaggaṃ, manussesu mahantataṃ;	220	
PA_atk-s05_08a2:2204	Anubhotvāna sesena, nibbānaṃ pāpuṇissati.	220	
PA_atk-s05_08a2:2205	“Satasahassito kappe, okkākakulasambhavo;	220	
PA_atk-s05_08a2:2206	Gotamo nāma gottena, satthā loke bhavissati.	220	
PA_atk-s05_08a2:2207	“Tassa dhammesu dāyādo, oraso dhammanimmito;	220	
PA_atk-s05_08a2:2208	Kappino nāma nāmena, hessati satthu sāvako.	220	
PA_atk-s05_08a2:2209	“Tatohaṃ sukataṃ kāraṃ, katvāna jinasāsane;	220	
PA_atk-s05_08a2:2210	Jahitvā mānusaṃ dehaṃ, tusitaṃ agamāsahaṃ.	221	
PA_atk-s05_08a2:2211	“Devamānusarajjāni, sataso anusāsiya;	221	
PA_atk-s05_08a2:2212	Bārāṇasiyamāsanne, jāto keṇiyajātiyaṃ.	221	
PA_atk-s05_08a2:2213	“Sahassaparivārena, sapajāpatiko ahaṃ;	221	
PA_atk-s05_08a2:2214	Pañcapaccekabuddhānaṃ, satāni samupaṭṭhahiṃ.	221	
PA_atk-s05_08a2:2215	“Temāsaṃ bhojayitvāna, pacchādamha ticīvaraṃ;	221	
PA_atk-s05_08a2:2216	Tato cutā mayaṃ sabbe, ahumha tidasūpagā.	221	
PA_atk-s05_08a2:2217	“Puno sabbe manussattaṃ, agamimha tato cutā;	221	
PA_atk-s05_08a2:2218	Kukkuṭamhi pure jātā, himavantassa passato.	221	
PA_atk-s05_08a2:2219	“Kappino nāmahaṃ āsiṃ, rājaputto mahāyaso;	221	
PA_atk-s05_08a2:2220	Sesāmaccakule jātā, mameva parivārayuṃ.	222	
PA_atk-s05_08a2:2221	“Mahārajjasukhaṃ patto, sabbakāmasamiddhimā;	222	
PA_atk-s05_08a2:2222	Vāṇijehi samakkhātaṃ, buddhuppādamahaṃ suṇiṃ.	222	
PA_atk-s05_08a2:2223	“Buddho loke samuppanno, asamo ekapuggalo;	222	
PA_atk-s05_08a2:2224	So pakāseti saddhammaṃ, amataṃ sukhamuttamaṃ.	222	
PA_atk-s05_08a2:2225	“Suyuttā tassa sissā ca, sumuttā ca anāsavā;	222	
PA_atk-s05_08a2:2226	Sutvā nesaṃ suvacanaṃ, sakkaritvāna vāṇije.	222	
PA_atk-s05_08a2:2227	“Pahāya rajjaṃ sāmacco, nikkhamiṃ buddhamāmako;	222	
PA_atk-s05_08a2:2228	Nadiṃ disvā mahācandaṃ, pūritaṃ samatittikaṃ.	222	
PA_atk-s05_08a2:2229	“Appatiṭṭhaṃ anālambaṃ, duttaraṃ sīghavāhiniṃ;	222	
PA_atk-s05_08a2:2230	Guṇaṃ saritvā buddhassa, sotthinā samatikkamiṃ.	223	
PA_atk-s05_08a2:2231	“Bhavasotaṃ sace buddho, tiṇṇo lokantagū vidū;	223	
PA_atk-s05_08a2:2232	Etena saccavajjena, gamanaṃ me samijjhatu.	223	
PA_atk-s05_08a2:2233	“Yadi santigamo maggo, mokkho caccantikaṃ sukhaṃ;	223	
PA_atk-s05_08a2:2234	Etena saccavajjena, gamanaṃ me samijjhatu.	223	
PA_atk-s05_08a2:2235	“Saṅgho ce tiṇṇakantāro, puññakkhetto anuttaro;	223	
PA_atk-s05_08a2:2236	Etena saccavajjena, gamanaṃ me samijjhatu.	223	
PA_atk-s05_08a2:2237	“Saha kate saccavare, maggā apagataṃ jalaṃ;	223	
PA_atk-s05_08a2:2238	Tato sukhena uttiṇṇo, nadītīre manorame.	223	
PA_atk-s05_08a2:2239	“Nisinnaṃ addasaṃ buddhaṃ, udentaṃva pabhaṅkaraṃ;	223	
PA_atk-s05_08a2:2240	Jalantaṃ hemaselaṃva, dīparukkhaṃva jotitaṃ.	224	
PA_atk-s05_08a2:2241	“Sasiṃva tārāsahitaṃ, sāvakehi purakkhataṃ;	224	
PA_atk-s05_08a2:2242	Vāsavaṃ viya vassantaṃ, desanājaladantaraṃ.	224	
PA_atk-s05_08a2:2243	“Vanditvāna sahāmacco, ekamantamupāvisiṃ;	224	
PA_atk-s05_08a2:2244	Tato no āsayaṃ ñatvā, buddho dhammamadesayi.	224	
PA_atk-s05_08a2:2245	“Sutvāna dhammaṃ vimalaṃ, avocumha mayaṃ jinaṃ;	224	
PA_atk-s05_08a2:2246	Pabbājehi mahāvīra, nibbindāmha mayaṃ bhave.	224	
PA_atk-s05_08a2:2247	“Svakkhāto bhikkhave dhammo, dukkhantakaraṇāya vo;	224	
PA_atk-s05_08a2:2248	Caratha brahmacariyaṃ, iccāha munisattamo.	224	
PA_atk-s05_08a2:2249	“Saha vācāya sabbepi, bhikkhuvesadharā mayaṃ;	224	
PA_atk-s05_08a2:2250	Ahumha upasampannā, sotāpannā ca sāsane.	225	
PA_atk-s05_08a2:2251	“Tato jetavanaṃ gantvā, anusāsi vināyako;	225	
PA_atk-s05_08a2:2252	Anusiṭṭho jinenāhaṃ, arahattamapāpuṇiṃ.	225	
PA_atk-s05_08a2:2253	“Tato bhikkhusahassāni, anusāsimahaṃ tadā;	225	
PA_atk-s05_08a2:2254	Mamānusāsanakarā, tepi āsuṃ anāsavā.	225	
PA_atk-s05_08a2:2255	“Jino tasmiṃ guṇe tuṭṭho, etadagge ṭhapesi maṃ;	225	
PA_atk-s05_08a2:2256	Bhikkhuovādakānaggo, kappinoti mahājane.	225	
PA_atk-s05_08a2:2257	“Satasahasse kataṃ kammaṃ, phalaṃ dassesi me idha;	225	
PA_atk-s05_08a2:2258	Pamutto saravegova, kilese jhāpayiṃ mama.	225	
PA_atk-s05_08a2:2259	“Kilesā jhāpitā mayhaṃ…pe… kataṃ buddhassa sāsana”nti.	225	
PA_atk-s05_08a2:2260_0	Arahattaṃ patvā pana te sabbeva satthāraṃ pabbajjaṃ yāciṃsu. Satthā te “etha, bhikkhavo”ti	2260	
PA_atk-s05_08a2:2260_1	āha. Sā eva tesaṃ pabbajjā upasampadā ca ahosi. Satthā taṃ bhikkhusahassaṃ ādāya	2260	
PA_atk-s05_08a2:2260_2	ākāsena jetavanaṃ agamāsi. Athekadivasaṃ bhagavā tassantevāsike bhikkhū āha – “kacci,	2260	
PA_atk-s05_08a2:2260_3	bhikkhave, kappino bhikkhūnaṃ dhammaṃ desetī”ti? “Na, bhagavā, deseti. Appossukko	2260	
PA_atk-s05_08a2:2260_4	diṭṭhadhammasukhavihāramanuyutto viharati, ovādamattampi na detī”ti. Satthā theraṃ	2260	
PA_atk-s05_08a2:2260_5	pakkosāpetvā – “saccaṃ kira tvaṃ, kappina, antevāsikānaṃ ovādamattampi na desī”ti?	2260	
PA_atk-s05_08a2:2260_6	“Saccaṃ, bhagavā”ti. “Brāhmaṇa, mā evaṃ kari, ajja paṭṭhāya upagatānaṃ dhammaṃ desehī”ti.	2260	
PA_atk-s05_08a2:2260_7	“Sādhu, bhante”ti thero satthu vacanaṃ sirasā sampaṭicchitvā ekovādeneva samaṇasahassaṃ	2260	
PA_atk-s05_08a2:2260_8	arahatte patiṭṭhāpesi. Tena naṃ satthā paṭipāṭiyā attano sāvake there ṭhānantare	2260	
PA_atk-s05_08a2:2260_9	ṭhapento bhikkhuovādakānaṃ aggaṭṭhāne ṭhapesi. Athekadivasaṃ thero bhikkhuniyo ovadanto –	2260	
PA_atk-s05_08a2:2262	“Anāgataṃ yo paṭikacca passati, hitañca atthaṃ ahitañca taṃ dvayaṃ;	226	
PA_atk-s05_08a2:2263	Viddesino tassa hitesino vā, randhaṃ na passanti samekkhamānā.	226	
PA_atk-s05_08a2:2265	“Ānāpānasatī yassa, paripuṇṇā subhāvitā;	226	
PA_atk-s05_08a2:2266	Anupubbaṃ paricitā, yathā buddhena desitā;	226	
PA_atk-s05_08a2:2267	Somaṃ lokaṃ pabhāseti, abbhā muttova candimā.	226	
PA_atk-s05_08a2:2269	“Odātaṃ vata me cittaṃ, appamāṇaṃ subhāvitaṃ;	226	
PA_atk-s05_08a2:2270	Nibbiddhaṃ paggahītañca, sabbā obhāsate disā.	227	
PA_atk-s05_08a2:2272	“Jīvate vāpi sappañño, api vittaparikkhayo;	227	
PA_atk-s05_08a2:2273	Paññāya ca alābhena, vittavāpi na jīvati.	227	
PA_atk-s05_08a2:2275	“Paññā sutavinicchinī, paññā kittisilokavaddhanī;	227	
PA_atk-s05_08a2:2276	Paññāsahito naro idha, api dukkhesu sukhāni vindati.	227	
PA_atk-s05_08a2:2278	“Nāyaṃ ajjatano dhammo, nacchero napi abbhuto;	227	
PA_atk-s05_08a2:2279	Yattha jāyetha mīyetha, tattha kiṃ viya abbhutaṃ.	227	
PA_atk-s05_08a2:2281	“Anantarañhi jātassa, jīvitā maraṇaṃ dhuvaṃ;	228	
PA_atk-s05_08a2:2282	Jātā jātā marantīdha, evaṃ dhammā hi pāṇino.	228	
PA_atk-s05_08a2:2284	“Na hetadatthāya matassa hoti, yaṃ jīvitatthaṃ paraporisānaṃ;	228	
PA_atk-s05_08a2:2285	Matamhi ruṇṇaṃ na yaso na lokyaṃ, na vaṇṇitaṃ samaṇabrāhmaṇehi.	228	
PA_atk-s05_08a2:2287	“Cakkhuṃ sarīraṃ upahanti tena, nihīyati vaṇṇabalaṃ matī ca;	228	
PA_atk-s05_08a2:2288	Ānandino tassa disā bhavanti, hitesino nāssa sukhī bhavanti.	228	
PA_atk-s05_08a2:2290	“Tasmā hi iccheyya kule vasante, medhāvino ceva bahussute ca;	229	
PA_atk-s05_08a2:2291	Yesañhi paññāvibhavena kiccaṃ, taranti nāvāya nadiṃva puṇṇa”nti. –	229	
PA_atk-s05_08a2:2292	Imā gāthā abhāsi.	229	
PA_atk-s05_08a2:2293_0	Tattha anāgatanti na āgataṃ, avindanti, attho. Paṭikaccāti putetaraṃyeva. Passatīti	2293	
PA_atk-s05_08a2:2293_1	oloketi. Atthanti kiccaṃ. Taṃ dvayanti hitāhitaṃ. Viddesinoti amittā. Hitesinoti	2293	
PA_atk-s05_08a2:2293_2	mittā. Randhanti chiddaṃ. Samekkhamānāti gavesantā. Idaṃ vuttaṃ hoti – yo puggalo	2293	
PA_atk-s05_08a2:2293_3	attano hitāvahaṃ ahitāvahaṃ tadubhayañca atthaṃ kiccaṃ anāgataṃ asampattaṃ puretaraṃyeva	2293	
PA_atk-s05_08a2:2293_4	paññācakkhunā ahaṃ viya passati vīmaṃsati vicāreti, tassa amittā vā ahitajjhāsayena	2293	
PA_atk-s05_08a2:2293_5	mittā vā hitajjhāsayena randhaṃ gavesantā na passanti, tādiso paññavā puggalo acchiddavutti,	2293	
PA_atk-s05_08a2:2293_6	tasmā tumhehi tathārūpehi bhavitabbanti.	2293	
PA_atk-s05_08a2:2294_0	Idāni ānāpānasatibhāvanāya guṇaṃ dassento tattha tāni yojetuṃ “ānāpānasatī yassā”ti	2294	
PA_atk-s05_08a2:2294_1	dutiyaṃ gāthamāha. Tattha ānanti assāso. Apānanti passāso. Assāsapassāsanimittārammaṇā	2294	
PA_atk-s05_08a2:2294_2	sati ānāpānasati. Satisīsena cettha taṃsampayuttasamādhibhāvanā adhippetā. Yassāti,	2294	
PA_atk-s05_08a2:2294_3	yassa yogino. Paripuṇṇā subhāvitāti catunnaṃ satipaṭṭhānānaṃ soḷasannañca ākārānaṃ	2294	
PA_atk-s05_08a2:2294_4	pāripūriyā sabbaso puṇṇā sattannaṃ bojjhaṅgānaṃ vijjāvimuttīnañca pāripūriyā suṭṭhu	2294	
PA_atk-s05_08a2:2294_5	bhāvitā vaḍḍhitā. Anupubbaṃ paricitā, yathā buddhena desitāti “so satova assasatī”tiādinā	2294	
PA_atk-s05_08a2:2294_6	yathā bhagavatā desitā, tathā anupubbaṃ anukkamena paricitā āsevitā bhāvitā. Somaṃ	2294	
PA_atk-s05_08a2:2294_7	lokaṃ pabhāseti, abbhā muttova candimāti so yogāvacaro yathā abbhādiupakkilesā vimutto	2294	
PA_atk-s05_08a2:2294_8	cando candālokena imaṃ okāsalokaṃ pabhāseti, evaṃ avijjādiupakkilesavimutto ñāṇālokena	2294	
PA_atk-s05_08a2:2294_9	attasantānapatitaṃ parasantānapatitañca saṅkhāralokaṃ pabhāseti pakāseti. Tasmā tumhehi	2294	
PA_atk-s05_08a2:2294_10	ānāpānasatibhāvanā bhāvetabbāti adhippāyo.	22941	
PA_atk-s05_08a2:2295_0	Idāni attānaṃ nidassanaṃ katvā bhāvanābhiyogassa saphalataṃ dassento “odātaṃ vata	2295	
PA_atk-s05_08a2:2295_1	me citta”nti tatiyaṃ gāthamāha. Tassattho – nīvaraṇamalavigamato odātaṃ suddhaṃ vata	2295	
PA_atk-s05_08a2:2295_2	mama cittaṃ. Yathā pamāṇakarā rāgādayo pahīnā, appamāṇañca nibbānaṃ paccakkhaṃ kataṃ	2295	
PA_atk-s05_08a2:2295_3	ahosi, tathā bhāvitattā appamāṇaṃ subhāvitaṃ, tato eva catusaccaṃ nibbiddhaṃ paṭivijjhitaṃ,	2295	
PA_atk-s05_08a2:2295_4	sakalasaṃkilesapakkhato paggahitañca hutvā dukkhādikā pubbantādikā ca disā obhāsate	2295	
PA_atk-s05_08a2:2295_5	tattha vitiṇṇakaṅkhattā sabbadhammesu vigatasammohattā ca. Tasmā tumhehipi evaṃ cittaṃ	2295	
PA_atk-s05_08a2:2295_6	bhāvetabbanti dasseti.	2295	
PA_atk-s05_08a2:2296_0	Yathā bhāvanāmayā paññā cittamalavisodhanādinā purisassa bahupakārā, evaṃ itarāpīti	2296	
PA_atk-s05_08a2:2296_1	dassento “jīvate vāpi sappañño”ti catutthagāthamāha. Tassattho – parikkhīṇadhanopi	2296	
PA_atk-s05_08a2:2296_2	sappaññajātiko itarītarasantosena santuṭṭho anavajjāya jīvikāya jīvatiyeva. Tassa	2296	
PA_atk-s05_08a2:2296_3	hi jīvitaṃ jīvitaṃ nāma. Tenāha bhagavā – “paññājīviṃ jīvitamāhu seṭṭha”nti. Dummedhapuggalo	2296	
PA_atk-s05_08a2:2296_4	pana paññāya alābhena diṭṭhadhammikaṃ samparāyikañca atthaṃ virādhento vittavāpi	2296	
PA_atk-s05_08a2:2296_5	na jīvati, garahādippattiyā jīvanto nāma na tassa hoti, anupāyaññutāya vā yathādhigataṃ	2296	
PA_atk-s05_08a2:2296_6	dhanaṃ nāsento jīvitampi sandhāretuṃ na sakkotiyeva, tasmā pārihāriyapaññāpi tumhehi	2296	
PA_atk-s05_08a2:2296_7	appamattehi sampādetabbāti adhippāyo.	2296	
PA_atk-s05_08a2:2297_0	Idāni paññāya ānisaṃse dassetuṃ “paññā sutavinicchinī”ti pañcamaṃ gāthamāha. Tattha	2297	
PA_atk-s05_08a2:2297_1	paññā sutavinicchinīti paññā nāmesā sutassa vinicchayinī, yathāsute sotapathamāgate	2297	
PA_atk-s05_08a2:2297_2	atthe “ayaṃ akusalo, ayaṃ kusalo, ayaṃ sāvajjo, ayaṃ anavajjo”tiādinā vinicchayajananī.	2297	
PA_atk-s05_08a2:2297_3	Kittisilokavaddhanīti kittiyā sammukhā pasaṃsāya silokassa patthaṭayasabhāvassa vaddhanī,	2297	
PA_atk-s05_08a2:2297_4	paññavatoyeva hi kittiādayo viññūnaṃ pāsaṃsabhāvato. Paññāsahitoti pārihāriyapaññāya,	2297	
PA_atk-s05_08a2:2297_5	vipassanāpaññāya ca yutto. Api dukkhesu sukhāni vindatīti ekantadukkhasabhāvesu khandhāyatanādīsu	2297	
PA_atk-s05_08a2:2297_6	sammāpaṭipattiyā yathābhūtasabhāvāvabodhena nirāmisānipi sukhāni paṭilabhati.	2297	
PA_atk-s05_08a2:2298_0	Idāni tāsaṃ bhikkhunīnaṃ aniccatāpaṭisaṃyuttaṃ dhīrabhāvāvahaṃ dhammaṃ kathento “nāyaṃ	2298	
PA_atk-s05_08a2:2298_1	ajjatano dhammo”tiādinā sesagāthā abhāsi. Tatrāyaṃ saṅkhepattho – yvāyaṃ sattānaṃ	2298	
PA_atk-s05_08a2:2298_2	jāyanamīyanasabhāvo, ayaṃ dhammo ajjatano adhunāgato na hoti, abhiṇhapavattikatāya	2298	
PA_atk-s05_08a2:2298_3	na acchariyo, abbhutapubbatābhāvato nāpi abbhuto. Tasmā yattha jāyetha mīyetha, yasmiṃ	2298	
PA_atk-s05_08a2:2298_4	loke satto jāyeyya, so ekaṃsena mīyetha, tattha kiṃ viya? Kiṃ nāma abbhutaṃ siyā?	2298	
PA_atk-s05_08a2:2298_5	Sabhāvikattā maraṇassa – na hi khaṇikamaraṇassa kiñci kāraṇaṃ atthi. Yato anantarañhi	2298	
PA_atk-s05_08a2:2298_6	jātassa, jīvitā maraṇaṃ dhuvaṃ jātassa jātisamanantaraṃ jīvitato maraṇaṃ ekantikaṃ	2298	
PA_atk-s05_08a2:2298_7	uppannānaṃ khandhānaṃ ekaṃsena bhijjanato. Yo panettha jīvatīti lokavohāro, so tadupādānassa	2298	
PA_atk-s05_08a2:2298_8	anekapaccayāyattatāya anekantiko, yasmā etadevaṃ, tasmā jātā marantīdha, evaṃdhammā	2298	
PA_atk-s05_08a2:2298_9	hi pāṇinoti ayaṃ sattānaṃ pakati, yadidaṃ jātānaṃ maraṇanti jātiyā maraṇānubandhanataṃ āha.	2298	
PA_atk-s05_08a2:2299_0	Idāni yasmā tāsu bhikkhunīsu kāci sokabandhitacittāpi atthi, tasmā tāsaṃ sokavinodanaṃ	2299	
PA_atk-s05_08a2:2299_1	kātuṃ “na hetadatthāyātiādi vuttaṃ. Tattha na hetadatthāya matassa hotīti yaṃ matassa	2299	
PA_atk-s05_08a2:2299_2	jīvitatthaṃ jīvitanimittaṃ paraporisānaṃ parapuggalānaṃ ruṇṇaṃ, etaṃ tassa matassa	2299	
PA_atk-s05_08a2:2299_3	sattassa jīvitatthaṃ tāva tiṭṭhatu, kassacipi atthāya na hoti, ye pana rudanti, tesampi	2299	
PA_atk-s05_08a2:2299_4	matamhi matapuggalanimittaṃ ruṇṇaṃ, na yaso na lokyaṃ yasāvahaṃ visuddhāvahañca na	2299	
PA_atk-s05_08a2:2299_5	hoti. Na vaṇṇitaṃ samaṇabrāhmaṇehīti viññuppasaṭṭhampi na hoti, atha kho viññugarahitamevāti attho.	2299	
PA_atk-s05_08a2:2300_0	Na kevalameteva ye rudato ādīnavā, atha kho imepīti dassento “cakkhuṃ sarīraṃ upahantī”ti	2300	
PA_atk-s05_08a2:2300_1	gāthaṃ vatvā tato paraṃ sokādianatthapaṭibāhanatthaṃ kalyāṇamittapayirupāsanāyaṃ	2300	
PA_atk-s05_08a2:2300_2	tā niyojento “tasmā”tiādinā osānagāthamāha. Tattha tasmāti yasmā ruṇṇaṃ rudantassa	2300	
PA_atk-s05_08a2:2300_3	puggalassa cakkhuṃ sarīrañca upahanti vibādhati, tena ruṇṇena vaṇṇo balaṃ mati ca	2300	
PA_atk-s05_08a2:2300_4	nihīyati parihāyati, tassa rudantassa puggalassa disā sapattā ānandino pamodavanto	2300	
PA_atk-s05_08a2:2300_5	pītivanto bhavanti. Hitesino mittā dukkhī dukkhitā bhavanti tasmā dhammojapaññāya	2300	
PA_atk-s05_08a2:2300_6	samannāgatattā medhāvino diṭṭhadhammikādiatthasannissitassa bāhusaccassa pāripūriyā	2300	
PA_atk-s05_08a2:2300_7	bahussute, attano kule vasante iccheyya pāṭikaṅkheyya kulūpake kareyya. Yesanti yesaṃ	2300	
PA_atk-s05_08a2:2300_8	medhāvīnaṃ bahussutānaṃ paṇḍitānaṃ paññāvibhavena paññābalena yathā mahoghassa puṇṇaṃ	2300	
PA_atk-s05_08a2:2300_9	nadiṃ nāvāya taranti, evaṃ kulaputtā attano atthakiccaṃ taranti pāraṃ pāpuṇanti.	2300	
PA_atk-s05_08a2:2300_10	Te iccheyya kule vasanteti yojanā.	23001	
PA_atk-s05_08a2:2301	Evaṃ thero tāsaṃ bhikkhunīnaṃ dhammaṃ kathetvā vissajjesi. Tā therassa ovāde ṭhatvā sokaṃ vinodetvā yoniso paṭipajjantiyo sadatthaṃ paripūresuṃ.	230	
PA_atk-s05_08a2:2302	Mahākappinattheragāthāvaṇṇanā niṭṭhitā.	230	
PA_atk-s05_08a2:2303	4. Cūḷapanthakattheragāthāvaṇṇanā	230	
PA_atk-s05_08a2:2304_0	Dandhā mayhaṃ gatītiādikā āyasmato cūḷapanthakattherassa gāthā. Kā uppatti? Yadettha	2304	
PA_atk-s05_08a2:2304_1	aṭṭhuppattivasena vattabbaṃ, taṃ aṭṭhakanipāte mahāpanthakavatthusmiṃ vuttameva.	2304	
PA_atk-s05_08a2:2304_2	Ayaṃ pana viseso – mahāpanthakatthero arahattaṃ patvā aggaphalasukhena vītināmento	2304	
PA_atk-s05_08a2:2304_3	cintesi – “kathaṃ nu kho sakkā cūḷapanthakampi imasmiṃ sukhe patiṭṭhapetu”nti? So	2304	
PA_atk-s05_08a2:2304_4	attano ayyakaṃ dhanaseṭṭhiṃ upasaṅkamitvā āha – “sace, mahāseṭṭhi, anujānātha, ahaṃ	2304	
PA_atk-s05_08a2:2304_5	cūḷapanthakaṃ pabbājeyya”nti. “Pabbājetha, bhante”ti. Thero taṃ pabbājesi. So dasasu	2304	
PA_atk-s05_08a2:2304_6	sīlesu patiṭṭhito bhātu santike –	2304	
PA_atk-s05_08a2:2305	“Padumaṃ yathā kokanadaṃ sugandhaṃ, pāto siyā phullamavītagandhaṃ;	230	
PA_atk-s05_08a2:2306	Aṅgīrasaṃ passa virocamānaṃ, tapantamādiccamivantalikkhe”ti. –	230	
PA_atk-s05_08a2:2307_0	Gāthaṃ uggaṇhanto catūhi māsehi gahetuṃ nāsakkhi, gahitagahitaṃ padaṃ hadaye na tiṭṭhati.	2307	
PA_atk-s05_08a2:2307_1	Atha naṃ mahāpanthako āha – “panthaka, tvaṃ imasmiṃ sāsane abhabbo, catūhi māsehi	2307	
PA_atk-s05_08a2:2307_2	ekagāthampi gahetuṃ na sakkosi. Pabbajitakiccaṃ pana tvaṃ kathaṃ matthakaṃ pāpessasi?	2307	
PA_atk-s05_08a2:2307_3	Nikkhama ito”ti. So therena paṇāmito dvārakoṭṭhakasamīpe rodamāno aṭṭhāsi.	2307	
PA_atk-s05_08a2:2308_0	Tena ca samayena satthā jīvakambavane viharati. Atha jīvako purisaṃ pesesi, “pañcahi	2308	
PA_atk-s05_08a2:2308_1	bhikkhusatehi saddhiṃ satthāraṃ nimantehī”ti. Tena ca samayena āyasmā mahāpanthako	2308	
PA_atk-s05_08a2:2308_2	bhattuddesako hoti. So “pañcannaṃ bhikkhusatānaṃ bhikkhaṃ paṭicchatha, bhante”ti	2308	
PA_atk-s05_08a2:2308_3	vutto “cūḷapanthakaṃ ṭhapetvā sesānaṃ paṭicchāmī”ti āha. Taṃ sutvā cūḷapanthako bhiyyosomattāya	2308	
PA_atk-s05_08a2:2308_4	domanassappatto ahosi. Satthā tassa cittakkhedaṃ ñatvā, “cūḷapanthako mayā katena	2308	
PA_atk-s05_08a2:2308_5	upāyena bujjhissatī”ti tassa avidūre ṭhāne attānaṃ dassetvā “kiṃ, panthaka, rodasī”ti	2308	
PA_atk-s05_08a2:2308_6	pucchi. “Bhātā maṃ, bhante, paṇāmetī”ti āha. “Panthaka, mā cintayi, mama sāsane tuyhaṃ	2308	
PA_atk-s05_08a2:2308_7	pabbajjā, ehi, imaṃ gahetvā ‘rajoharaṇaṃ, rajoharaṇa’nti manasi karohī”ti iddhiyā	2308	
PA_atk-s05_08a2:2308_8	suddhaṃ coḷakkhaṇḍaṃ abhisaṅkharitvā adāsi. So satthārā dinnaṃ coḷakkhaṇḍaṃ “rajoharaṇaṃ,	2308	
PA_atk-s05_08a2:2308_9	rajoharaṇa”nti hatthena parimajjanto nisīdi. Tassa taṃ parimajjantassa kiliṭṭhadhātukaṃ	2308	
PA_atk-s05_08a2:2308_10	jātaṃ, puna parimajjantassa ukkhaliparipuñchanasadisaṃ jātaṃ. So ñāṇassa paripakkattā	23081	
PA_atk-s05_08a2:2308_11	evaṃ cintesi – “idaṃ coḷakkhaṇḍaṃ pakatiyā parisuddhaṃ, imaṃ upādiṇṇakasarīraṃ nissāya	23081	
PA_atk-s05_08a2:2308_12	kiliṭṭhaṃ aññathā jātaṃ, tasmā aniccaṃ yathāpetaṃ, evaṃ cittampī”ti khayavayaṃ paṭṭhapetvā	23081	
PA_atk-s05_08a2:2308_13	tasmiṃyeva nimitte jhānāni nibbattetvā jhānapādakaṃ vipassanaṃ paṭṭhapetvā saha paṭisambhidāhi	23081	
PA_atk-s05_08a2:2308_14	arahattaṃ pāpuṇi. Tena vuttaṃ apadāne –	23081	
PA_atk-s05_08a2:2309	“Padumuttaro nāma jino, āhutīnaṃ paṭiggaho;	230	
PA_atk-s05_08a2:2310	Gaṇamhā vūpakaṭṭho so, himavante vasī tadā.	231	
PA_atk-s05_08a2:2311	“Ahampi himavantamhi, vasāmi assame tadā;	231	
PA_atk-s05_08a2:2312	Acirāgataṃ mahāvīraṃ, upesiṃ lokanāyakaṃ.	231	
PA_atk-s05_08a2:2313	“Pupphacchattaṃ gahetvāna, upagacchiṃ narāsabhaṃ;	231	
PA_atk-s05_08a2:2314	Samādhiṃ samāpajjantaṃ, antarāyamakāsahaṃ.	231	
PA_atk-s05_08a2:2315	“Ubho hatthehi paggayha, pupphacchattaṃ adāsahaṃ;	231	
PA_atk-s05_08a2:2316	Paṭiggahesi bhagavā, padumuttaro mahāmuni.	231	
PA_atk-s05_08a2:2317	“Sabbe devā attamanā, himavantaṃ upenti te;	231	
PA_atk-s05_08a2:2318	Sādhukāraṃ pavattesuṃ, anumodissati cakkhumā.	231	
PA_atk-s05_08a2:2319	“Idaṃ vatvāna te devā, upagacchuṃ naruttamaṃ;	231	
PA_atk-s05_08a2:2320	Ākāse dhārayantassa, padumacchattamuttamaṃ.	232	
PA_atk-s05_08a2:2321	“Satapattachattaṃ paggayha, adāsi tāpaso mama;	232	
PA_atk-s05_08a2:2322	Tamahaṃ kittayissāmi, suṇātha mama bhāsato.	232	
PA_atk-s05_08a2:2323	“Pañcavīsatikappāni, devarajjaṃ karissati;	232	
PA_atk-s05_08a2:2324	Catuttiṃsatikkhattuñca, cakkavattī bhavissati.	232	
PA_atk-s05_08a2:2325	“Yaṃ yaṃ yoniṃ saṃsarati, devattaṃ atha mānusaṃ;	232	
PA_atk-s05_08a2:2326	Abbhokāse patiṭṭhantaṃ, padumaṃ dhārayissati.	232	
PA_atk-s05_08a2:2327	“Kappasatasahassamhi, okkākakulasambhavo;	232	
PA_atk-s05_08a2:2328	Gotamo nāma gottena, satthā loke bhavissati.	232	
PA_atk-s05_08a2:2329	“Pakāsite pāvacane, manussattaṃ labhissati;	232	
PA_atk-s05_08a2:2330	Manomayamhi kāyamhi, uttamo so bhavissati.	233	
PA_atk-s05_08a2:2331	“Dve bhātaro bhavissanti, ubhopi panthakavhayā;	233	
PA_atk-s05_08a2:2332	Anubhotvā uttamatthaṃ, jotayissanti sāsanaṃ.	233	
PA_atk-s05_08a2:2333	“Sohaṃ aṭṭhārasavasso, pabbajiṃ anagāriyaṃ;	233	
PA_atk-s05_08a2:2334	Visesāhaṃ na vindāmi, sakyaputtassa sāsane.	233	
PA_atk-s05_08a2:2335	“Dandhā mayhaṃ gatī āsi, paribhūto pure ahuṃ;	233	
PA_atk-s05_08a2:2336	Bhātā ca maṃ paṇāmesi, gaccha dāni sakaṃ gharaṃ.	233	
PA_atk-s05_08a2:2337	“Sohaṃ paṇāmito santo, saṅghārāmassa koṭṭhake;	233	
PA_atk-s05_08a2:2338	Dummano tattha aṭṭhāsiṃ, sāmaññasmiṃ apekkhavā.	233	
PA_atk-s05_08a2:2339	“Bhagavā tattha āgacchi, sīsaṃ mayhaṃ parāmasi;	233	
PA_atk-s05_08a2:2340	Bāhāya maṃ gahetvāna, saṅghārāmaṃ pavesayi.	234	
PA_atk-s05_08a2:2341	“Anukampāya me satthā, adāsi pādapuñchaniṃ;	234	
PA_atk-s05_08a2:2342	Evaṃ suddhaṃ adhiṭṭhehi, ekamantamadhiṭṭhahaṃ.	234	
PA_atk-s05_08a2:2343	“Hatthehi tamahaṃ gayha, sariṃ kokanadaṃ ahaṃ;	234	
PA_atk-s05_08a2:2344	Tattha cittaṃ vimucci me, arahattaṃ apāpuṇiṃ.	234	
PA_atk-s05_08a2:2345	“Manomayesu kāyesu, sabbattha pāramiṃ gato;	234	
PA_atk-s05_08a2:2346	Sabbāsave pariññāya, viharāmi anāsavo.	234	
PA_atk-s05_08a2:2347	“Paṭisambhidā catasso…pe… kataṃ buddhassa sāsana”nti.	234	
PA_atk-s05_08a2:2348_0	Arahattamaggenevassa tepiṭakaṃ pañcābhiññā ca āgamiṃsu. Satthā ekena ūnehi pañcahi	2348	
PA_atk-s05_08a2:2348_1	bhikkhusatehi saddhiṃ gantvā jīvakassa nivesane paññatte āsane nisīdi. Cūḷapanthako	2348	
PA_atk-s05_08a2:2348_2	pana attano bhikkhāya appaṭicchitattā eva na gato. Jīvako yāguṃ dātuṃ ārabhi, satthā	2348	
PA_atk-s05_08a2:2348_3	pattaṃ hatthena pidahi. “Kasmā, bhante, na gaṇhathā”ti vutte – “vihāre eko bhikkhu	2348	
PA_atk-s05_08a2:2348_4	atthi, jīvakā”ti. So purisaṃ pahiṇi, “gaccha, bhaṇe, vihāre nisinnaṃ ayyaṃ gahetvā	2348	
PA_atk-s05_08a2:2348_5	ehī”ti. Cūḷapanthakattheropi rūpena kiriyāya ca ekampi ekena asadisaṃ bhikkhusahassaṃ	2348	
PA_atk-s05_08a2:2348_6	nimminitvā nisīdi. So puriso vihāre bhikkhūnaṃ bahubhāvaṃ disvā gantvā jīvakassa	2348	
PA_atk-s05_08a2:2348_7	kathesi – “imasmā bhikkhusaṅghā vihāre bhikkhusaṅgho bahutaro, pakkositabbaṃ ayyaṃ	2348	
PA_atk-s05_08a2:2348_8	na jānāmī”ti. Jīvako satthāraṃ paṭipucchi – “konāmo, bhante, vihāre nisinno bhikkhū”ti?	2348	
PA_atk-s05_08a2:2348_9	“Cūḷapanthako nāma, jīvakā”ti. “Gaccha, bhaṇe, ‘cūḷapanthako nāma kataro’ti pucchitvā	2348	
PA_atk-s05_08a2:2348_10	taṃ ānehī”ti. So vihāraṃ gantvā “cūḷapanthako nāma kataro, bhante”ti pucchi. “Ahaṃ	23481	
PA_atk-s05_08a2:2348_11	cūḷapanthako”,“ahaṃ cūḷapanthako”ti ekapahāreneva bhikkhusahassampi kathesi. So punāgantvā	23481	
PA_atk-s05_08a2:2348_12	taṃ pavattiṃ jīvakassa ārocesi. Jīvako paṭividdhasaccattā “iddhimā maññe, ayyo”ti	23481	
PA_atk-s05_08a2:2348_13	nayato ñatvā “gaccha, bhaṇe, paṭhamaṃ kathanakamayyameva ‘tumhe satthā pakkosatī’ti	23481	
PA_atk-s05_08a2:2348_14	vatvā cīvarakaṇṇe gaṇhā”ti āha. So vihāraṃ gantvā tathā akāsi, tāvadeva nimmitabhikkhū	23481	
PA_atk-s05_08a2:2348_15	antaradhāyiṃsu. So theraṃ gahetvā agamāsi.	23481	
PA_atk-s05_08a2:2349_0	Satthā tasmiṃ khaṇe yāguñca khajjakādibhedañca paṭiggaṇhi. Dasabale bhattakiccaṃ	2349	
PA_atk-s05_08a2:2349_1	katvā vihāraṃ gate dhammasabhāyaṃ kathā udapādi – “aho buddhānaṃ ānubhāvo, yatra	2349	
PA_atk-s05_08a2:2349_2	hi nāma cattāro māse ekagāthaṃ gahetuṃ asakkontampi lahukena khaṇeneva evaṃ mahiddhikaṃ	2349	
PA_atk-s05_08a2:2349_3	akaṃsū”ti. Satthā tesaṃ bhikkhūnaṃ kathāsallāpaṃ sutvā āgantvā buddhāsane nisajja,	2349	
PA_atk-s05_08a2:2349_4	“kiṃ vadetha, bhikkhave”ti pucchitvā, “imaṃ nāma, bhante”ti vutte, “bhikkhave, cūḷapanthakena	2349	
PA_atk-s05_08a2:2349_5	idāni mayhaṃ ovāde ṭhatvā lokuttaradāyajjaṃ laddhaṃ, pubbe pana lokiyadāyajja”nti	2349	
PA_atk-s05_08a2:2349_6	vatvā tehi yācito cūḷaseṭṭhijātakaṃ kathesi. Aparabhāge taṃ satthā ariyagaṇaparivuto	2349	
PA_atk-s05_08a2:2349_7	dhammāsane nisinno manomayaṃ kāyaṃ abhinimminantānaṃ bhikkhūnaṃ cetovivaṭṭakusalānañca	2349	
PA_atk-s05_08a2:2349_8	aggaṭṭhāne ṭhapesi. So aparena samayena bhikkhūhi “tathā dandhadhātukena kathaṃ tayā	2349	
PA_atk-s05_08a2:2349_9	saccāni paṭividdhānī”ti puṭṭho bhātu paṇāmanato paṭṭhāya attano paṭipattiṃ pakāsento –	2349	
PA_atk-s05_08a2:2351	“Dandhā mayhaṃ gatī āsi, paribhūto pure ahaṃ;	235	
PA_atk-s05_08a2:2352	Bhātā ca maṃ paṇāmesi, gaccha dāni tuvaṃ gharaṃ.	235	
PA_atk-s05_08a2:2354	“Sohaṃ paṇāmito santo, saṅghārāmassa koṭṭhake;	235	
PA_atk-s05_08a2:2355	Dummano tattha aṭṭhāsiṃ, sāsanasmiṃ apekkhavā.	235	
PA_atk-s05_08a2:2357	“Bhagavā tattha āgacchi, sīsaṃ mayhaṃ parāmasi;	235	
PA_atk-s05_08a2:2358	Bāhāya maṃ gahetvāna, saṅghārāmaṃ pavesayi.	235	
PA_atk-s05_08a2:2360	“Anukampāya me satthā, pādāsi pādapuñchaniṃ;	236	
PA_atk-s05_08a2:2361	Etaṃ suddhaṃ adhiṭṭhehi, ekamantaṃ svadhiṭṭhitaṃ.	236	
PA_atk-s05_08a2:2363	“Tassāhaṃ vacanaṃ sutvā, vihāsiṃ sāsane rato;	236	
PA_atk-s05_08a2:2364	Samādhiṃ paṭipādesiṃ, uttamatthassa pattiyā.	236	
PA_atk-s05_08a2:2366	“Pubbenivāsaṃ jānāmi, dibbacakkhu visodhitaṃ;	236	
PA_atk-s05_08a2:2367	Tisso vijjā anuppattā, kataṃ buddhassa sāsanaṃ.	236	
PA_atk-s05_08a2:2369	“Sahassakkhattumattānaṃ, nimminitvāna panthako;	236	
PA_atk-s05_08a2:2370	Nisīdambavane ramme, yāva kālappavedanā.	237	
PA_atk-s05_08a2:2372	“Tato me satthā pāhesi, dūtaṃ kālappavedakaṃ;	237	
PA_atk-s05_08a2:2373	Paveditamhi kālamhi, vehāsādupasaṅkamiṃ.	237	
PA_atk-s05_08a2:2375	“Vanditvā satthuno pāde, ekamantaṃ nisīdahaṃ;	237	
PA_atk-s05_08a2:2376	Nisinnaṃ maṃ viditvāna, attha satthā paṭiggahi.	237	
PA_atk-s05_08a2:2378	“Āyāgo sabbalokassa, āhutīnaṃ paṭiggaho;	237	
PA_atk-s05_08a2:2379	Puññakkhettaṃ manussānaṃ, paṭiggaṇhittha dakkhiṇa”nti. –	237	
PA_atk-s05_08a2:2380	Imā gāthā abhāsi.	238	
PA_atk-s05_08a2:2381_0	Tattha dandhāti, mandā, catuppadikaṃ gāthaṃ catūhi māsehi gahetuṃ asamatthabhāvena	2381	
PA_atk-s05_08a2:2381_1	dubbalā. Gatīti ñāṇagati. Āsīti, ahosi. Paribhūtoti, tato eva “muṭṭhassati asampajāno”ti	2381	
PA_atk-s05_08a2:2381_2	hīḷito. Pureti, pubbe puthujjanakāle. Bhātā cāti samuccayattho ca-saddo, na kevalaṃ	2381	
PA_atk-s05_08a2:2381_3	paribhūtova, atha kho bhātāpi maṃ paṇāmesi, “panthaka, tvaṃ duppañño ahetuko maññe,	2381	
PA_atk-s05_08a2:2381_4	tasmā pabbajitakiccaṃ matthakaṃ pāpetuṃ asamattho, na imassa sāsanassa anucchaviko,	2381	
PA_atk-s05_08a2:2381_5	gaccha dāni tuyhaṃ ayyakaghara”nti nikkaḍḍhesi. Bhātāti, bhātarā.	2381	
PA_atk-s05_08a2:2382	Koṭṭhaketi, dvārakoṭṭhakasamīpe. Dummanoti, domanassito. Sāsanasmiṃ apekkhavāti, sammāsambuddhassa sāsane sāpekkho avibbhamitukāmo.	238	
PA_atk-s05_08a2:2383_0	Bhagavā tattha āgacchīti, mahākaruṇāsañcoditamānaso maṃ anuggaṇhanto bhagavā yatthāhaṃ	2383	
PA_atk-s05_08a2:2383_1	ṭhito, tattha āgacchi. Āgantvā ca, “panthaka, ahaṃ te satthā, na mahāpanthako, maṃ	2383	
PA_atk-s05_08a2:2383_2	uddissa tava pabbajjā”ti samassāsento sīsaṃ mayhaṃ parāmasi jālābandhanamudutalunapīṇavarāyataṅgulisamupasobhitena	2383	
PA_atk-s05_08a2:2383_3	vikasitapadumasassirīkena cakkaṅkitena hatthatalena “idāniyeva mama putto bhavissatī”ti	2383	
PA_atk-s05_08a2:2383_4	dīpento mayhaṃ sīsaṃ parāmasi. Bāhāya maṃ gahetvānāti, “kasmā tvaṃ, idha tiṭṭhasī”ti	2383	
PA_atk-s05_08a2:2383_5	candanagandhagandhinā attano hatthena maṃ bhuje gahetvā antosaṅghārāmaṃ pavesesi.	2383	
PA_atk-s05_08a2:2383_6	Pādāsi pādapuñchaninti pādapuñchaniṃ katvā pādāsi “rajoharaṇanti manasi karohī”ti	2383	
PA_atk-s05_08a2:2383_7	adāsīti attho. “Adāsī”ti “pādapuñchani”nti ca paṭhanti. Keci pana “pādapuñchani”nti	2383	
PA_atk-s05_08a2:2383_8	pādapuñchanacoḷakkhaṇḍaṃ pādāsī”ti vadanti. Tadayuttaṃ iddhiyā abhisaṅkharitvā coḷakkhaṇḍassa	2383	
PA_atk-s05_08a2:2383_9	dinnattā. Etaṃ suddhaṃ adhiṭṭhehi, ekamantaṃ svadhiṭṭhitanti, etaṃ suddhaṃ coḷakkhaṇḍaṃ	2383	
PA_atk-s05_08a2:2383_10	“rajoharaṇaṃ, rajoharaṇa”nti manasikārena svadhiṭṭhitaṃ katvā ekamantaṃ ekamante	23831	
PA_atk-s05_08a2:2383_11	vivitte gandhakuṭipamukhe nisinno adhiṭṭhehi tathā cittaṃ samāhitaṃ katvā pavattehi.	23831	
PA_atk-s05_08a2:2384_0	Tassāhaṃ vacanaṃ sutvāti, tassa bhagavato vacanaṃ ovādaṃ ahaṃ sutvā tasmiṃ sāsane	2384	
PA_atk-s05_08a2:2384_1	ovāde rato abhirato hutvā vihāsiṃ yathānusiṭṭhaṃ paṭipajjiṃ. Paṭipajjanto ca samādhiṃ	2384	
PA_atk-s05_08a2:2384_2	paṭipādesiṃ, uttamatthassa pattiyāti, uttamattho nāma arahattaṃ, tassa adhigamāya	2384	
PA_atk-s05_08a2:2384_3	kasiṇaparikammavasena rūpajjhānāni nibbattetvā jhānapādakaṃ vipassanaṃ paṭṭhapetvā	2384	
PA_atk-s05_08a2:2384_4	maggapaṭipāṭiyā aggamaggasamādhiṃ sampādesinti attho. Ettha hi samādhīti upacārasamādhito	2384	
PA_atk-s05_08a2:2384_5	paṭṭhāya yāva catutthamaggasamādhi, tāva samādhisāmaññena gahito, aggaphalasamādhi	2384	
PA_atk-s05_08a2:2384_6	pana uttamatthaggahaṇena, sātisayaṃ cevāyaṃ samādhikusalo, tasmā “samādhiṃ paṭipādesi”nti	2384	
PA_atk-s05_08a2:2384_7	āha. Samādhikusalatāya hi ayamāyasmā cetovivaṭṭakusalo nāma jāto, mahāpanthakatthero	2384	
PA_atk-s05_08a2:2384_8	pana vipassanākusalatāya saññāvivaṭṭakusalo nāma. Eko cettha samādhilakkhaṇe cheko,	2384	
PA_atk-s05_08a2:2384_9	eko vipassanālakkhaṇe, eko samādhigāḷho, eko vipassanāgāḷho eko aṅgasaṃkhitte cheko,	2384	
PA_atk-s05_08a2:2384_10	eko ārammaṇasaṃkhitte, eko aṅgavavatthāne, eko ārammaṇavavatthāneti vaṇṇenti. Apica	23841	
PA_atk-s05_08a2:2384_11	cūḷapanthakatthero sātisayaṃ catunnaṃ rūpāvacarajjhānānaṃ lābhitāya cetovivaṭṭakusalo	23841	
PA_atk-s05_08a2:2384_12	vutto, mahāpanthakatthero sātisayaṃ catunnaṃ arūpāvacarajjhānānaṃ lābhitāya saññāvivaṭṭakusalo.	23841	
PA_atk-s05_08a2:2384_13	Paṭhamo vā rūpāvacarajjhānalābhī hutvā jhānaṅgehi vuṭṭhāya arahattaṃ pattoti cetovivaṭṭakusalo,	23841	
PA_atk-s05_08a2:2384_14	itaro arūpāvacarajjhānalābhī hutvā jhānaṅgehi vuṭṭhāya arahattaṃ pattoti saññāvivaṭṭakusalo.	23841	
PA_atk-s05_08a2:2384_15	Manomayaṃ pana kāyaṃ nibbattento aññe tayo vā cattāro vā nibbattanti, na bahuke,	23841	
PA_atk-s05_08a2:2384_16	ekasadiseyeva ca katvā nibbattenti, ekavidhameva kammaṃ kurumāne. Ayaṃ pana thero	23841	
PA_atk-s05_08a2:2384_17	ekāvajjanena samaṇasahassaṃ māpesi, dvepi na kāyena ekasadise akāsi, na ekavidhaṃ	23841	
PA_atk-s05_08a2:2384_18	kammaṃ kurumāne. Tasmā manomayaṃ kāyaṃ abhinimminantānaṃ aggo nāma jāto.	23841	
PA_atk-s05_08a2:2385_0	Idāni attano adhigatavisesaṃ dassetuṃ “pubbenivāsaṃ jānāmī”tiādimāha. Kāmañcāyaṃ	2385	
PA_atk-s05_08a2:2385_1	thero chaḷabhiñño, yā pana abhiññā āsavakkhayañāṇādhigamassa bahūpakārā, taṃ dassanatthaṃ	2385	
PA_atk-s05_08a2:2385_2	“pubbenivāsaṃ jānāmi, dibbacakkhu visodhita”nti vatvā “tisso vijjā anuppattā”ti vuttaṃ.	2385	
PA_atk-s05_08a2:2385_3	Pubbenivāsayathākammupagaanāgataṃsañāṇāni hi vipassanācārassa bahūpakārāni, na tathā itarañāṇāni.	2385	
PA_atk-s05_08a2:2386_0	Sahassakkhattunti sahassaṃ. “Sahassavāra”nti keci vadanti. Ekāvajjanena pana thero	2386	
PA_atk-s05_08a2:2386_1	sahasse manomaye kāye nimmini, na vārena. Te ca kho aññamaññamasadise vividhañca	2386	
PA_atk-s05_08a2:2386_2	kammaṃ karonte. “Kiṃ pana sāvakānampi evarūpaṃ iddhinimmānaṃ sambhavatī”ti? Na sambhavati	2386	
PA_atk-s05_08a2:2386_3	sabbesaṃ, abhinīhārasampattiyā pana ayameva thero evamakāsi, tathā hesa iminā aṅgena	2386	
PA_atk-s05_08a2:2386_4	etadagge ṭhapito. Panthako nisīdīti attānameva paraṃ viya vadati. Ambavaneti, ambavane	2386	
PA_atk-s05_08a2:2386_5	jīvakena katavihāre. Vehāsādupasaṅkaminti vehāsāti karaṇe nissakkavacanaṃ, vehāsenāti	2386	
PA_atk-s05_08a2:2386_6	attho, da-kāro padasandhikaro. Athāti, mama nisajjāya pacchā. Paṭiggahīti dakkhiṇodakaṃ	2386	
PA_atk-s05_08a2:2386_7	paṭiggaṇhi. Āyāgo sabbalokassāti, sabbassa sadevakassa lokassa aggadakkhiṇeyyatāya	2386	
PA_atk-s05_08a2:2386_8	deyyadhammaṃ ānetvā yajitabbaṭṭhānabhūto. Āhutīnaṃ paṭiggahoti, mahāphalabhāvakaraṇena	2386	
PA_atk-s05_08a2:2386_9	dakkhiṇāhutīnaṃ paṭiggaṇhako. Paṭiggaṇhittha dakkhiṇanti jīvakena upanītaṃ yāgukhajjādibhedaṃ	2386	
PA_atk-s05_08a2:2386_10	dakkhiṇaṃ paṭiggahesi.	23861	
PA_atk-s05_08a2:2387_0	Atha kho bhagavā katabhattakicco āyasmantaṃ cūḷapanthakaṃ āṇāpesi – “anumodanaṃ karohī”ti.	2387	
PA_atk-s05_08a2:2387_1	So sineruṃ gahetvā mahāsamuddaṃ manthento viya pabhinnapaṭisambhidāppattatāya tepiṭakaṃ	2387	
PA_atk-s05_08a2:2387_2	buddhavacanaṃ saṅkhobhento satthu ajjhāsayaṃ gaṇhanto anumodanaṃ akāsi. Tathā upanissayasampannopi	2387	
PA_atk-s05_08a2:2387_3	cāyamāyasmā tathārūpāya kammapilotikāya paribādhito catuppadikaṃ gāthaṃ catūhipi	2387	
PA_atk-s05_08a2:2387_4	māsehi gahetuṃ nāsakkhi. Taṃ panassa upanissayasampattiṃ oloketvā satthā pubbacariyānurūpaṃ	2387	
PA_atk-s05_08a2:2387_5	yonisomanasikāre niyojesi. Tathā hi bhagavā tadā jīvakassa nivesane nisinno eva “cūḷapanthakassa	2387	
PA_atk-s05_08a2:2387_6	cittaṃ samāhitaṃ, vīthipaṭipannā vipassanā”ti ñatvā yathānisinnova attānaṃ dassetvā,	2387	
PA_atk-s05_08a2:2387_7	“panthaka, yadipāyaṃ pilotikā saṃkiliṭṭhā rajānukiṇṇā, ito pana añño eva ariyassa	2387	
PA_atk-s05_08a2:2387_8	vinaye saṃkileso rajo cāti dassento –	2387	
PA_atk-s05_08a2:2388	“Rāgo rajo na ca pana reṇu vuccati, rāgassetaṃ adhivacanaṃ rajoti;	238	
PA_atk-s05_08a2:2389	Etaṃ rajaṃ vippajahitvā bhikkhavo, viharanti te vītarajassa sāsane.	238	
PA_atk-s05_08a2:2390	“Doso rajo…pe… sāsane.	239	
PA_atk-s05_08a2:2391	“Moho rajo…pe… vītarajassa sāsane”ti. –	239	
PA_atk-s05_08a2:2392	Imā tisso obhāsagāthā abhāsi. Gāthāpariyosāne cūḷapanthako abhiññāpaṭisambhidāparivāraṃ arahattaṃ pāpuṇīti.	239	
PA_atk-s05_08a2:2393	Cūḷapanthakattheragāthāvaṇṇanā niṭṭhitā.	239	
PA_atk-s05_08a2:2394	5. Kappattheragāthāvaṇṇanā	239	
PA_atk-s05_08a2:2395_0	Nānākulamalasampuṇṇotiādikā āyasmato kappattherassa gāthā. Kā uppatti? Ayampi purimabuddhesu	2395	
PA_atk-s05_08a2:2395_1	katādhikāro tattha tattha bhave puññāni upacinanto siddhatthassa bhagavato kāle vibhavasampanne	2395	
PA_atk-s05_08a2:2395_2	kule nibbattitvā pitu accayena viññutaṃ patto nānāvirāgavaṇṇavicittehi vatthehi anekavidhehi	2395	
PA_atk-s05_08a2:2395_3	ābharaṇehi nānāvidhehi maṇiratanehi bahuvidhehi pupphadāmamālādīhi ca kapparukkhaṃ	2395	
PA_atk-s05_08a2:2395_4	nāma alaṅkaritvā tena satthu thūpaṃ pūjesi. So tena puññakammena devamanussesu saṃsaranto	2395	
PA_atk-s05_08a2:2395_5	imasmiṃ buddhuppāde magadharaṭṭhe maṇḍalikarājakule nibbattitvā pitu accayena rajje	2395	
PA_atk-s05_08a2:2395_6	patiṭṭhito kāmesu ativiya ratto giddho hutvā viharati. Taṃ satthā mahākaruṇāsamāpattito	2395	
PA_atk-s05_08a2:2395_7	vuṭṭhāya lokaṃ volokento ñāṇajāle paññāyamānaṃ disvā, “kiṃ nu kho bhavissatī”ti āvajjento,	2395	
PA_atk-s05_08a2:2395_8	“esa mama santike asubhakathaṃ sutvā kāmesu virattacitto hutvā pabbajitvā arahattaṃ	2395	
PA_atk-s05_08a2:2395_9	pāpuṇissatī”ti ñatvā ākāsena tattha gantvā –	2395	
PA_atk-s05_08a2:2397	“Nānākulamalasampuṇṇo, mahāukkārasambhavo;	239	
PA_atk-s05_08a2:2398	Candanikaṃva paripakkaṃ, mahāgaṇḍo mahāvaṇo.	239	
PA_atk-s05_08a2:2400	“Pubbaruhirasampuṇṇo, gūthakūpena gāḷhito;	240	
PA_atk-s05_08a2:2401	Āpopaggharaṇo kāyo, sadā sandati pūtikaṃ.	240	
PA_atk-s05_08a2:2403	“Saṭṭhikaṇḍarasambandho, maṃsalepanalepito;	240	
PA_atk-s05_08a2:2404	Cammakañcukasannaddho, pūtikāyo niratthako.	240	
PA_atk-s05_08a2:2406	“Aṭṭhisaṅghātaghaṭito, nhārusuttanibandhano;	240	
PA_atk-s05_08a2:2407	Nekesaṃ saṃgatībhāvā, kappeti iriyāpathaṃ.	240	
PA_atk-s05_08a2:2409	“Dhuvappayāto maraṇāya, maccurājassa santike;	240	
PA_atk-s05_08a2:2410	Idheva chaḍḍayitvāna, yenakāmaṅgamo naro.	241	
PA_atk-s05_08a2:2412	“Avijjāya nivuto kāyo, catuganthena ganthito;	241	
PA_atk-s05_08a2:2413	Oghasaṃsīdano kāyo, anusayājālamotthato.	241	
PA_atk-s05_08a2:2415	“Pañcanīvaraṇe yutto, vitakkena samappito;	241	
PA_atk-s05_08a2:2416	Taṇhāmūlenānugato, mohacchādanachādito.	241	
PA_atk-s05_08a2:2418	“Evāyaṃ vattate kāyo, kammayantena yantito;	241	
PA_atk-s05_08a2:2419	Sampatti ca vipatyantā, nānābhāvo vipajjati.	241	
PA_atk-s05_08a2:2421	“Yemaṃ kāyaṃ mamāyanti, andhabālā puthujjanā;	242	
PA_atk-s05_08a2:2422	Vaḍḍhenti kaṭasiṃ ghoraṃ, ādiyanti punabbhavaṃ.	242	
PA_atk-s05_08a2:2424	“Yemaṃ kāyaṃ vivajjenti, gūthalittaṃva pannagaṃ;	242	
PA_atk-s05_08a2:2425	Bhavamūlaṃ vamitvāna, parinibbissantināsavā”ti. –	242	
PA_atk-s05_08a2:2426_0	Imāhi gāthāhi tassa asubhakathaṃ kathesi. So satthu sammukhā anekākāravokāraṃ yāthāvato	2426	
PA_atk-s05_08a2:2426_1	sarīrasabhāvavibhāvanaṃ asubhakathaṃ sutvā sakena kāyena aṭṭīyamāno harāyamāno jigucchamāno	2426	
PA_atk-s05_08a2:2426_2	saṃviggahadayo satthāraṃ vanditvā, “labheyyāhaṃ, bhante, bhagavato santike pabbajja”nti	2426	
PA_atk-s05_08a2:2426_3	pabbajjaṃ yāci. Satthā samīpe ṭhitamaññataraṃ bhikkhuṃ āṇāpesi – “gaccha, bhikkhu,	2426	
PA_atk-s05_08a2:2426_4	imaṃ pabbājetvā upasampādetvā ānehī”ti. So taṃ tacapañcakakammaṭṭhānaṃ datvā pabbājesi.	2426	
PA_atk-s05_08a2:2426_5	So khuraggeyeva saha paṭisambhidāhi arahattaṃ pāpuṇi. Tena vuttaṃ apadāne –	2426	
PA_atk-s05_08a2:2427	“Siddhatthassa bhagavato, thūpaseṭṭhassa sammukhā;	242	
PA_atk-s05_08a2:2428	Vicittadusse lagetvā, kapparukkhaṃ ṭhapesahaṃ.	242	
PA_atk-s05_08a2:2429	“Yaṃ yaṃ yonupapajjāmi, devattaṃ atha mānusaṃ;	242	
PA_atk-s05_08a2:2430	Sobhayanto mama dvāraṃ, kapparukkho patiṭṭhati.	243	
PA_atk-s05_08a2:2431	“Ahañca parisā ceva, ye keci mamavassitā;	243	
PA_atk-s05_08a2:2432	Tamhā dussaṃ gahetvāna, nivāsema mayaṃ sadā.	243	
PA_atk-s05_08a2:2433	“Catunnavutito kappe, yaṃ rukkhaṃ ṭhapayiṃ ahaṃ;	243	
PA_atk-s05_08a2:2434	Duggatiṃ nābhijānāmi, kapparukkhassidaṃ phalaṃ.	243	
PA_atk-s05_08a2:2435	“Ito ca sattame kappe, suceḷā aṭṭha khattiyā;	243	
PA_atk-s05_08a2:2436	Sattaratanasampannā, cakkavattī mahabbalā.	243	
PA_atk-s05_08a2:2437	“Paṭisambhidā catasso…pe… kataṃ buddhassa sāsana”nti.	243	
PA_atk-s05_08a2:2438	Arahattaṃ pana patvā laddhūpasampado satthāraṃ upasaṅkamitvā vanditvā ekamantaṃ nisinno aññaṃ byākaronto tā eva gāthā abhāsi. Teneva tā theragāthā nāma jātā.	243	
PA_atk-s05_08a2:2439_0	Tattha nānākulamalasampuṇṇoti, nānākulehi nānābhāgehi malehi sampuṇṇo, kesalomādinānāvidhaasucikoṭṭhāsabharitoti	2439	
PA_atk-s05_08a2:2439_1	attho. Mahāukkārasambhavoti, ukkāro vuccati vaccakūpaṃ. Yattakavayā mātā, tattakaṃ	2439	
PA_atk-s05_08a2:2439_2	kālaṃ kārapariseditavaccakūpasadisatāya mātu kucchi idha “mahāukkāro”ti adhippeto.	2439	
PA_atk-s05_08a2:2439_3	So kucchi sambhavo uppattiṭṭhānaṃ etassāti mahāukkārasambhavo. Candanikaṃvāti candanikaṃ	2439	
PA_atk-s05_08a2:2439_4	nāma ucchiṭṭhodakagabbhamalādīnaṃ chaḍḍanaṭṭhānaṃ, yaṃ jaṇṇumattaṃ asucibharitampi	2439	
PA_atk-s05_08a2:2439_5	hoti, tādisanti attho. Paripakkanti, pariṇataṃ purāṇaṃ. Tena yathā caṇḍālagāmadvāre	2439	
PA_atk-s05_08a2:2439_6	nidāghasamaye thullaphusitake deve vassante udakena samupabyūḷhamuttakarīsaaṭṭhicammanhārukhaṇḍakheḷasiṅghāṇikādinānākuṇapabharitaṃ	2439	
PA_atk-s05_08a2:2439_7	kaddamodakāluḷitaṃ katipayadivasātikkamena saṃjāta kimikulākulaṃ sūriyātapasantāpakuthitaṃ	2439	
PA_atk-s05_08a2:2439_8	upari pheṇapubbuḷakāni muñcantaṃ abhinīlavaṇṇaṃ paramaduggandhaṃ jegucchaṃ candanikāvāṭaṃ	2439	
PA_atk-s05_08a2:2439_9	neva upagantuṃ, na daṭṭhuṃ araharūpaṃ hutvā tiṭṭhati, tathārūpoyaṃ kāyoti dasseti.	2439	
PA_atk-s05_08a2:2439_10	Sadā dukkhatāmūlayogato asucipaggharaṇato uppādajarāmaraṇehi uddhumāyanaparipaccanabhijjanasabhāvattā	24391	
PA_atk-s05_08a2:2439_11	ca mahanto gaṇḍo viyāti mahāgaṇḍo. Sabbatthakameva dukkhavedanānubaddhattā gaṇḍānaṃ	24391	
PA_atk-s05_08a2:2439_12	sahanato asucivissandanato ca mahanto vaṇo viyāti mahāvaṇo gūthakūpena gāḷitoti,	24391	
PA_atk-s05_08a2:2439_13	vaccakūpena vacceneva vā bharito. “Gūthakūpanigāḷhito”tipi pāḷi, vaccakūpato nikkhantoti	24391	
PA_atk-s05_08a2:2439_14	attho. Āpopaggharaṇo kāyo, sadā sandati pūtikanti, ayaṃ kāyo āpodhātuyā sadā paggharaṇasīlo,	24391	
PA_atk-s05_08a2:2439_15	tañca kho pittasemhasedamuttādikaṃ pūtikaṃ asuciṃyeva sandati, na kadāci sucinti attho.	24391	
PA_atk-s05_08a2:2440_0	Saṭṭhikaṇḍarasambandhoti, gīvāya uparimabhāgato paṭṭhāya sarīraṃ vinaddhamānā sarīrassa	2440	
PA_atk-s05_08a2:2440_1	purimapacchimadakkhiṇavāmapassesu paccekaṃ pañca pañca katvā vīsati, hatthapāde vinaddhamānā	2440	
PA_atk-s05_08a2:2440_2	tesaṃ purimapacchimapassesu pañca pañca katvā cattālīsāti saṭṭhiyā kaṇḍarehi mahānhārūhi	2440	
PA_atk-s05_08a2:2440_3	sabbaso baddho vinaddhoti saṭṭhikaṇḍarasambandho. Maṃsalepanalepitoti, maṃsasaṅkhātena	2440	
PA_atk-s05_08a2:2440_4	lepanena litto, navamaṃsapesisatānulittoti attho. Cammakañcukasannaddhoti, cammasaṅkhātena	2440	
PA_atk-s05_08a2:2440_5	kañcukena sabbaso onaddho pariyonaddho paricchinno. Pūtikāyoti, sabbaso pūtigandhiko	2440	
PA_atk-s05_08a2:2440_6	kāyo. Niratthakoti, nippayojano. Aññesañhi pāṇīnaṃ kāyo cammādiviniyogena siyā sappayojano,	2440	
PA_atk-s05_08a2:2440_7	na tathā manussakāyoti. Aṭṭhisaṅghātaghaṭitoti, atirekatisatānaṃ aṭṭhīnaṃ saṅghātena	2440	
PA_atk-s05_08a2:2440_8	ghaṭito sambandho. Nhārusuttanibandhanoti, suttasadisehi navahi nhārusatehi nibandhito.	2440	
PA_atk-s05_08a2:2440_9	Nekesaṃ saṃgatībhāvāti, catumahābhūtajīvitindriyaassāsapassāsaviññāṇādīnaṃ samavāyasambandhena	2440	
PA_atk-s05_08a2:2440_10	suttamerakasamavāyena yantaṃ viya ṭhānādiiriyāpathaṃ kappeti.	24401	
PA_atk-s05_08a2:2441_0	Dhuvappayāto maraṇāyāti, maraṇassa atthāya ekantagamano, nibbattito paṭṭhāya maraṇaṃ	2441	
PA_atk-s05_08a2:2441_1	pati pavatto. Tato eva maccurājassa maraṇassa santike ṭhito. Idheva chaḍḍayitvānāti,	2441	
PA_atk-s05_08a2:2441_2	imasmiṃyeva loke kāyaṃ chaḍḍetvā, yathārucitaṭṭhānagāmī ayaṃ satto, tasmā “pahāya	2441	
PA_atk-s05_08a2:2441_3	gamanīyo ayaṃ kāyo”ti evampi saṅgo na kātabboti dasseti.	2441	
PA_atk-s05_08a2:2442_0	Avijjāya nivutoti, avijjānīvaraṇena nivuto paṭicchāditādīnavo, aññathā ko ettha saṅgaṃ	2442	
PA_atk-s05_08a2:2442_1	janeyyāti adhippāyo. Catuganthenāti, abhijjhākāyaganthādinā catubbidhena ganthena	2442	
PA_atk-s05_08a2:2442_2	ganthito, ganthaniyabhāvena vinaddhito. Oghasaṃsīdanoti, oghaniyabhāvena kāmoghādīsu	2442	
PA_atk-s05_08a2:2442_3	catūsu oghesu saṃsīdanako. Appahīnabhāvena santāne anu anu sentīti anusayā, kāmarāgādayo	2442	
PA_atk-s05_08a2:2442_4	anusayā. Tesaṃ jālena otthato abhibhūtoti anusayājālamotthato. Makāro padasandhikaro,	2442	
PA_atk-s05_08a2:2442_5	gāthāsukhatthaṃ dīghaṃ katvā vuttaṃ. Kāmacchandādinā pañcavidhena nīvaraṇena yutto	2442	
PA_atk-s05_08a2:2442_6	adhimuttoti pañcanīvaraṇe yutto, karaṇatthe bhummavacanaṃ.	2442	
PA_atk-s05_08a2:2443_0	Kāmavitakkādinā micchāvitakkena samappito samassitoti vitakkena samappito. Taṇhāmūlenānugatoti,	2443	
PA_atk-s05_08a2:2443_1	taṇhāsaṅkhātena bhavamūlena anubaddho. Mohacchādanachāditoti, sammohasaṅkhātena āvaraṇena	2443	
PA_atk-s05_08a2:2443_2	paliguṇṭhito. Sabbametaṃ saviññāṇakaṃ karajakāyaṃ sandhāya vadati. Saviññāṇako hi	2443	
PA_atk-s05_08a2:2443_3	attabhāvo “ucchinnabhavanettiko, bhikkhave, tathāgatassa kāyo tiṭṭhati, ayañceva	2443	
PA_atk-s05_08a2:2443_4	kāyo bahiddhā ca nāmarūpa”ntiādīsu kāyoti vuccati, evāyaṃ vattate kāyoti evaṃ “nānākulamalasampuṇṇo”tiādinā	2443	
PA_atk-s05_08a2:2443_5	“avijjāya nivuto”tiādinā ca vuttappakārena ayaṃ kāyo vattati, vattanto ca kammayantena	2443	
PA_atk-s05_08a2:2443_6	sukatadukkaṭena kammasaṅkhātena yantena yantito saṅghaṭito. Yathā vā khemantaṃ gantuṃ	2443	
PA_atk-s05_08a2:2443_7	na sakkoti, tathā saṅkhobhito sugatiduggatīsu vattati paribbhamati. Sampatti ca vipatyantāti	2443	
PA_atk-s05_08a2:2443_8	yā ettha sampatti, sā vipattipariyosānā. Sabbañhi yobbanaṃ jarāpariyosānaṃ, sabbaṃ	2443	
PA_atk-s05_08a2:2443_9	ārogyaṃ byādhipariyosānaṃ, sabbaṃ jīvitaṃ maraṇapariyosānaṃ, sabbo samāgamo viyogapariyosāno.	2443	
PA_atk-s05_08a2:2443_10	Tenāha “nānābhāvo vipajjatī”ti. Nānābhāvoti, vinābhāvo vippayogo, so kadāci vippayuñjakassa	24431	
PA_atk-s05_08a2:2443_11	vasena, kadāci vippayuñjitabbassa vasenāti vividhaṃ pajjati pāpuṇīyati.	24431	
PA_atk-s05_08a2:2444_0	Yemaṃ kāyaṃ mamāyantīti ye andhabālā puthujjanā evaṃ asubhaṃ aniccaṃ adhuvaṃ dukkhaṃ	2444	
PA_atk-s05_08a2:2444_1	asāraṃ imaṃ kāyaṃ “mama ida”nti gaṇhantā mamāyanti chandarāgaṃ uppādenti, te jātiādīhi	2444	
PA_atk-s05_08a2:2444_2	nirayādīhi ca ghoraṃ bhayānakaṃ apaṇḍitehi abhiramitabbato kaṭasisaṅkhātaṃ saṃsāraṃ	2444	
PA_atk-s05_08a2:2444_3	punappunaṃ jananamaraṇādīhi vaḍḍhenti, tenāha “ādiyanti punabbhava”nti.	2444	
PA_atk-s05_08a2:2445_0	Yemaṃ kāyaṃ vivajjenti, gūthalittaṃva pannaganti yathā nāma puriso sukhakāmo jīvitukāmo	2445	
PA_atk-s05_08a2:2445_1	gūthagataṃ āsīvisaṃ disvā jigucchaniyatāya vā sappaṭibhayatāya vā vivajjeti na allīyati,	2445	
PA_atk-s05_08a2:2445_2	evamevaṃ ye paṇḍitā kulaputtā asucibhāvena jegucchaṃ aniccādibhāvena sappaṭibhayaṃ	2445	
PA_atk-s05_08a2:2445_3	imaṃ kāyaṃ vivajjenti chandarāgappahānena pajahanti. Te bhavamūlaṃ avijjaṃ bhavataṇhañca	2445	
PA_atk-s05_08a2:2445_4	vamitvā chaḍḍetvā accantameva pahāya tato eva sabbaso anāsavā saupādisesāya anupādisesāya	2445	
PA_atk-s05_08a2:2445_5	ca nibbānadhātuyā parinibbāyissantīti.	2445	
PA_atk-s05_08a2:2446	Kappattheragāthāvaṇṇanā niṭṭhitā.	244	
PA_atk-s05_08a2:2447	6. Vaṅgantaputtaupasenattheragāthāvaṇṇanā	244	
PA_atk-s05_08a2:2448_0	Vivittaṃ appanigghosantiādikā āyasmato upasenattherassa gāthā. Kā uppatti? Ayaṃ kira	2448	
PA_atk-s05_08a2:2448_1	padumuttarassa bhagavato kāle haṃsavatīnagare kulagehe nibbattitvā vayappatto satthu	2448	
PA_atk-s05_08a2:2448_2	santikaṃ gantvā dhammaṃ suṇamāno satthāraṃ ekaṃ bhikkhuṃ samantapāsādikānaṃ aggaṭṭhāne	2448	
PA_atk-s05_08a2:2448_3	ṭhapentaṃ disvā satthu adhikārakammaṃ katvā taṃ ṭhānantaraṃ patthetvā yāvajīvaṃ kusalaṃ	2448	
PA_atk-s05_08a2:2448_4	katvā devamanussesu saṃsaranto imasmiṃ buddhuppāde nālakagāme rūpasārībrāhmaṇiyā	2448	
PA_atk-s05_08a2:2448_5	kucchimhi nibbatti, upasenotissa nāmaṃ ahosi. So vayappatto tayo vede uggahetvā satthu	2448	
PA_atk-s05_08a2:2448_6	santike dhammaṃ sutvā paṭiladdhasaddho pabbajitvā upasampadāya ekavassiko “ariyagabbhaṃ	2448	
PA_atk-s05_08a2:2448_7	vaḍḍhemī”ti ekaṃ kulaputtaṃ attano santike upasampādetvā tena saddhiṃ satthu santikaṃ	2448	
PA_atk-s05_08a2:2448_8	gato. Satthārā cassa tassa avassikassa bhikkhuno saddhivihārikabhāvaṃ sutvā, “atilahuṃ	2448	
PA_atk-s05_08a2:2448_9	kho tvaṃ, moghapurisa, bāhullāya āvatto”ti garahito. “Idānāhaṃ yadipi parisaṃ nissāya	2448	
PA_atk-s05_08a2:2448_10	satthārā garahito, parisaṃyeva pana nissāya satthu pāsaṃsopi bhavissāmī”ti vipassanāya	24481	
PA_atk-s05_08a2:2448_11	kammaṃ karonto nacirasseva arahattaṃ pāpuṇi. Tena vuttaṃ apadāne –	24481	
PA_atk-s05_08a2:2449	“Padumuttaraṃ bhagavantaṃ, lokajeṭṭhaṃ narāsabhaṃ;	244	
PA_atk-s05_08a2:2450	Pabbhāramhi nisīdantaṃ, upagacchiṃ naruttamaṃ.	245	
PA_atk-s05_08a2:2451	“Kaṇikārapupphaṃ disvā, vaṇṭe chetvānahaṃ tadā;	245	
PA_atk-s05_08a2:2452	Alaṅkaritvā chattamhi, buddhassa abhiropayiṃ.	245	
PA_atk-s05_08a2:2453	“Piṇḍapātañca pādāsiṃ, paramannaṃ subhojanaṃ;	245	
PA_atk-s05_08a2:2454	Buddhena navame tattha, samaṇe aṭṭha bhojayiṃ.	245	
PA_atk-s05_08a2:2455	“Anumodi mahāvīro, sayambhū aggapuggalo;	245	
PA_atk-s05_08a2:2456	Iminā chattadānena, paramannapavecchanā.	245	
PA_atk-s05_08a2:2457	“Tena cittappasādena, sampattimanubhossasi;	245	
PA_atk-s05_08a2:2458	Chattiṃsakkhattuṃ devindo, devarajjaṃ karissati.	245	
PA_atk-s05_08a2:2459	“Ekavīsatikkhattuñca, cakkavattī bhavissati;	245	
PA_atk-s05_08a2:2460	Padesarajjaṃ vipulaṃ, gaṇanāto asaṅkhiyaṃ.	246	
PA_atk-s05_08a2:2461	“Satasahassito kappe, okkākakulasambhavo;	246	
PA_atk-s05_08a2:2462	Gotamo nāma gottena, satthā loke bhavissati.	246	
PA_atk-s05_08a2:2463	“Sāsane dibbamānamhi, manussattaṃ gamissati;	246	
PA_atk-s05_08a2:2464	Tassa dhammesu dāyādo, oraso dhammanimmito.	246	
PA_atk-s05_08a2:2465	“Upasenoti nāmena, hessati satthu sāvako;	246	
PA_atk-s05_08a2:2466	Samantapāsādikattā, aggaṭṭhāne ṭhapessati.	246	
PA_atk-s05_08a2:2467	“Carimaṃ vattate mayhaṃ, bhavā sabbe samūhatā;	246	
PA_atk-s05_08a2:2468	Dhāremi antimaṃ dehaṃ, jetvā māraṃ savāhanaṃ.	246	
PA_atk-s05_08a2:2469	“Paṭisambhidā catasso…pe… kataṃ buddhassa sāsana”nti.	246	
PA_atk-s05_08a2:2470_0	Arahattaṃ pana patvā sayampi sabbe dhutaṅgadhamme samādāya vattati, aññepi tadatthāya	2470	
PA_atk-s05_08a2:2470_1	samādapeti, tena naṃ bhagavā samantapāsādikānaṃ aggaṭṭhāne ṭhapesi. So aparena samayena	2470	
PA_atk-s05_08a2:2470_2	kosambiyaṃ kalahe uppanne bhikkhusaṅghe ca dvidhābhūte ekena bhikkhunā taṃ kalahaṃ	2470	
PA_atk-s05_08a2:2470_3	parivajjitukāmena “etarahi kho kalaho uppanno, saṅgho dvidhābhūto, kathaṃ nu kho	2470	
PA_atk-s05_08a2:2470_4	mayā paṭipajjitabba”nti puṭṭho vivekavāsato paṭṭhāya tassa paṭipattiṃ kathento –	2470	
PA_atk-s05_08a2:2472	“Vivittaṃ appanigghosaṃ, vāḷamiganisevitaṃ;	247	
PA_atk-s05_08a2:2473	Seve senāsanaṃ bhikkhu, paṭisallānakāraṇā.	247	
PA_atk-s05_08a2:2475	“Saṅkārapuñjā āhatvā, susānā rathiyāhi ca;	247	
PA_atk-s05_08a2:2476	Tato saṅghāṭikaṃ katvā, lūkhaṃ dhāreyya cīvaraṃ.	247	
PA_atk-s05_08a2:2478	“Nīcaṃ manaṃ karitvāna, sapadānaṃ kulā kulaṃ;	247	
PA_atk-s05_08a2:2479	Piṇḍikāya care bhikkhu, guttadvāro susaṃvuto.	247	
PA_atk-s05_08a2:2481	“Lūkhenapi vā santusse, nāññaṃ patthe rasaṃ bahuṃ;	248	
PA_atk-s05_08a2:2482	Rasesu anugiddhassa, jhāne na ramatī mano.	248	
PA_atk-s05_08a2:2484	“Appiccho ceva santuṭṭho, pavivitto vase muni;	248	
PA_atk-s05_08a2:2485	Asaṃsaṭṭho gahaṭṭhehi, anāgārehi cūbhayaṃ.	248	
PA_atk-s05_08a2:2487	“Yathā jaḷo va mūgo va, attānaṃ dassaye tathā;	248	
PA_atk-s05_08a2:2488	Nātivelaṃ sambhāseyya, saṅghamajjhamhi paṇḍito.	248	
PA_atk-s05_08a2:2490	“Na so upavade kañci, upaghātaṃ vivajjaye;	249	
PA_atk-s05_08a2:2491	Saṃvuto pātimokkhasmiṃ, mattaññū cassa bhojane.	249	
PA_atk-s05_08a2:2492	584. “Suggahītanimittassa, cittassuppādakovido.	249	
PA_atk-s05_08a2:2493	Samathaṃ anuyuñjeyya, kālena ca vipassanaṃ.	249	
PA_atk-s05_08a2:2495	“Vīriyasātaccasampanno, yuttayogo sadā siyā;	249	
PA_atk-s05_08a2:2496	Na ca appatvā dukkhantaṃ, vissāsaṃ eyya paṇḍito.	249	
PA_atk-s05_08a2:2498	“Evaṃ viharamānassa, suddhikāmassa bhikkhuno;	249	
PA_atk-s05_08a2:2499	Khīyanti āsavā sabbe, nibbutiñcādhigacchatī”ti. –	249	
PA_atk-s05_08a2:2500	Imā gāthā abhāsi.	250	
PA_atk-s05_08a2:2501_0	Tattha vivittanti, janavivittaṃ suññaṃ araññādiṃ. Appanigghosanti, nissaddaṃ saddasaṅghaṭṭanarahitaṃ.	2501	
PA_atk-s05_08a2:2501_1	Vāḷamiganisevitanti, sīhabyagghadīpivāḷamigehi caritaṃ. Imināpi janavivekaṃyeva dasseti	2501	
PA_atk-s05_08a2:2501_2	pantasenāsanabhāvadīpanato. Senāsananti, sayituṃ āsayituñca yuttabhāvena vasanaṭṭhānaṃ	2501	
PA_atk-s05_08a2:2501_3	idha senāsananti adhippetaṃ. Paṭisallānakāraṇāti, paṭisallānanimittaṃ, nānārammaṇato	2501	
PA_atk-s05_08a2:2501_4	nivattetvā kammaṭṭhāneyeva cittassa paṭi paṭi sammadeva allīyanatthaṃ.	2501	
PA_atk-s05_08a2:2502_0	Evaṃ bhāvanānurūpaṃ senāsanaṃ niddisanto senāsane santosaṃ dassetvā idāni cīvarādīsupi	2502	
PA_atk-s05_08a2:2502_1	taṃ dassetuṃ “saṃkārapuñjā”tiādi vuttaṃ. Tattha saṃkārapuñjāti saṃkārānaṃ puñjaṃ	2502	
PA_atk-s05_08a2:2502_2	saṃkārapuñjaṃ, tato kacavaraṭṭhānā. Āhatvāti āharitvā. Tatoti tathā āhaṭacoḷakkhaṇḍehi.	2502	
PA_atk-s05_08a2:2502_3	Karaṇe hi idaṃ nissakkavacanaṃ lūkhanti satthalūkharajanalūkhādinā lūkhaṃ avaṇṇāmaṭṭhaṃ.	2502	
PA_atk-s05_08a2:2502_4	Dhāreyyāti nivāsanādivasena parihareyya, etena cīvarasantosaṃ vadati.	2502	
PA_atk-s05_08a2:2503_0	Nīca manaṃ karitvānāti “antamidaṃ, bhikkhave, jīvikāna”ntiādikaṃ sugatovādaṃ anussaritvā	2503	
PA_atk-s05_08a2:2503_1	nihatamānadappaṃ cittaṃ katvā. Sapadānanti gharesu avakhaṇḍarahitaṃ; anugharanti	2503	
PA_atk-s05_08a2:2503_2	attho. Tenāha “kulā kula”nti. Kulā kulanti kulato kulaṃ, kulānupubbiyā gharapaṭipāṭiyāti	2503	
PA_atk-s05_08a2:2503_3	attho. Piṇḍikāyāti missakabhikkhāya, iminā piṇḍapātasantosaṃ vadati. Guttadvāroti	2503	
PA_atk-s05_08a2:2503_4	supihitacakkhādidvāro. Susaṃvutoti hatthakukkuccādīnaṃ abhāvena suṭṭhu saṃvuto.	2503	
PA_atk-s05_08a2:2504_0	Lūkhenapi vāti apisaddo samuccaye, vā-saddo vikappe. Ubhayenapi lūkhenapi appenapi	2504	
PA_atk-s05_08a2:2504_1	yena kenaci sulabhena itarītarena santusse samaṃ sammā tusseyya. Tenāha “nāññaṃ patthe	2504	
PA_atk-s05_08a2:2504_2	rasaṃ bahu”nti. Nāññaṃ patthe rasaṃ bahunti attanā yathāladdhato aññaṃ madhurādirasaṃ	2504	
PA_atk-s05_08a2:2504_3	bahuṃ paṇītañca na pattheyya na piheyya, iminā gilānapaccayepi santoso dassito hoti.	2504	
PA_atk-s05_08a2:2504_4	Rasesu gedhavāraṇatthaṃ pana kāraṇaṃ vadanto rasesu anugiddhassa, jhāne na ramatī	2504	
PA_atk-s05_08a2:2504_5	mano”ti āha. Indriyasaṃvarampi aparipūrentassa kuto vikkhittacittasamādhānanti adhippāyo.	2504	
PA_atk-s05_08a2:2505_0	Evaṃ catūsu paccayesu sallekhapaṭipattiṃ dassetvā idāni avasiṭṭhakathāvatthūni dassetuṃ	2505	
PA_atk-s05_08a2:2505_1	“appiccho cevā”tiādi vuttaṃ. Tattha appicchoti, aniccho catūsu paccayesu icchārahito,	2505	
PA_atk-s05_08a2:2505_2	tena catubbidhapaccayesu taṇhuppādavikkhambhanamāha. Santuṭṭhoti, catūsu paccayesu	2505	
PA_atk-s05_08a2:2505_3	yathālābhasantosādinā santuṭṭho. Yo hi –	2505	
PA_atk-s05_08a2:2506	“Atītaṃ nānusoceyya, nappajappeyyanāgataṃ;	250	
PA_atk-s05_08a2:2507	Paccuppannena yāpeyya, so ‘santuṭṭho’ti pavuccatī”ti.	250	
PA_atk-s05_08a2:2508_0	Pavivittoti gaṇasaṅgaṇikaṃ pahāya kāyena pavivitto vūpakaṭṭho. Cittavivekādike hi	2508	
PA_atk-s05_08a2:2508_1	parato vakkhati. Vaseti sabbattha yojetabbaṃ. Moneyyadhammasamannāgamena muni. Asaṃsaṭṭhoti	2508	
PA_atk-s05_08a2:2508_2	dassanasavanasamullapanasambhogakāyasaṃsaggānaṃ abhāvena asaṃsaṭṭho yathāvuttasaṃsaggarahito.	2508	
PA_atk-s05_08a2:2508_3	Ubhayanti, gahaṭṭhehi anāgārehi cāti ubhayehipi asaṃsaṭṭho. Karaṇe hi idaṃ paccattavacanaṃ.	2508	
PA_atk-s05_08a2:2509_0	Attānaṃ dassaye tathāti ajaḷo amūgopi samāno yathā jaḷo vā mūgo vā, tathā attānaṃ	2509	
PA_atk-s05_08a2:2509_1	dasseyya, etena pāgabbiyappahānamāha. Jaḷo va mūgo vāti ca gāthāsukhatthaṃ rassattaṃ	2509	
PA_atk-s05_08a2:2509_2	kataṃ, samuccayattho ca vāsaddo. Nātivelaṃ sambhāseyyāti ativelaṃ atikkantapamāṇaṃ	2509	
PA_atk-s05_08a2:2509_3	na bhāseyya, mattabhāṇī assāti attho. Saṅghamajjhamhīti bhikkhusaṅghe, janasamūhe vā.	2509	
PA_atk-s05_08a2:2510_0	Na so upavade kañcīti so yathāvuttapaṭipattiko bhikkhu hīnaṃ vā majjhimaṃ vā ukkaṭṭhaṃ	2510	
PA_atk-s05_08a2:2510_1	vā yaṃkiñci na vācāya upavadeyya. Upaghātaṃ vivajjayeti kāyena upaghātaṃ pariviheṭhanaṃ	2510	
PA_atk-s05_08a2:2510_2	vajjeyya. Saṃvuto pātimokkhasminti pātimokkhamhi pātimokkhasaṃvarasīle saṃvuto assa,	2510	
PA_atk-s05_08a2:2510_3	pātimokkhasaṃvarena pihitakāyavāco siyāti attho. Mattaññū cassa bhojaneti pariyesanapaṭiggahaṇaparibhogavissajjanesu	2510	
PA_atk-s05_08a2:2510_4	bhojane pamāṇaññū siyā.	2510	
PA_atk-s05_08a2:2511_0	Suggahītanimittassāti “evaṃ me manasi karoto cittaṃ samāhitaṃ ahosī”ti tadākāraṃ	2511	
PA_atk-s05_08a2:2511_1	sallakkhento suṭṭhu gahitasamādhinimitto assa. “Suggahītanimitto so”tipi pāṭho, so	2511	
PA_atk-s05_08a2:2511_2	yogīti attho. Cittassuppādakovidoti evaṃ bhāvayato cittaṃ līnaṃ hoti, “evaṃ uddhata”nti	2511	
PA_atk-s05_08a2:2511_3	līnassa uddhatassa ca cittassa uppattikāraṇe kusalo assa. Līne hi citte dhammavicayavīriyapītisambojjhaṅgā	2511	
PA_atk-s05_08a2:2511_4	bhāvetabbā, uddhate passaddhisamādhiupekkhāsambojjhaṅgā. Satisambojjhaṅgo pana sabbattha	2511	
PA_atk-s05_08a2:2511_5	icchitabbo. Tenāha bhagavā – “yasmiñca kho, bhikkhave, samaye līnaṃ cittaṃ hoti,	2511	
PA_atk-s05_08a2:2511_6	kālo tasmiṃ samaye dhammavicayasambojjhaṅgassa bhāvanāyā”tiādi. Samathaṃ anuyuñjeyyāti	2511	
PA_atk-s05_08a2:2511_7	samathabhāvanaṃ bhāveyya, anuppannaṃ samādhiṃ uppādeyya, uppannañca yāva vasībhāvappatti,	2511	
PA_atk-s05_08a2:2511_8	tāva vaḍḍheyya byūheyyāti attho. Kālena ca vipassananti yathāladdhaṃ samādhiṃ nikantiyā	2511	
PA_atk-s05_08a2:2511_9	apariyādānena hānabhāgiyaṃ ṭhitibhāgiyaṃ vā akatvā nibbedhabhāgiyaṃva katvā kālena	2511	
PA_atk-s05_08a2:2511_10	vipassanañca anuyuñjeyya. Atha vā kālena ca vipassananti samathaṃ anuyuñjanto tassa	25111	
PA_atk-s05_08a2:2511_11	thirībhūtakāle saṅkocaṃ anāpajjitvā ariyamaggādhigamāya vipassanaṃ anuyuñjeyya. Yathāha –	25111	
PA_atk-s05_08a2:2512	“Atha vā samādhilābhena, vivittasayanena vā;	251	
PA_atk-s05_08a2:2513	Bhikkhu vissāsamāpādi, appatto āsavakkhaya”nti. ;	251	
PA_atk-s05_08a2:2514_0	Tena vuttaṃ – “vīriyasātaccasampanno”tiādi. Satatabhāvo sātaccaṃ, vīriyassa sātaccaṃ,	2514	
PA_atk-s05_08a2:2514_1	tena sampanno samannāgato, satatapavattavīriyo, niccapaggahitavīriyoti attho. Yuttayogo	2514	
PA_atk-s05_08a2:2514_2	sadā siyāti sabbakālaṃ bhāvanānuyutto siyā. Dukkhantanti vaṭṭadukkhassa antaṃ pariyosānaṃ	2514	
PA_atk-s05_08a2:2514_3	nirodhaṃ nibbānaṃ appatvā vissāsaṃ na eyya na gaccheyya. “Ahaṃ parisuddhasīlo jhānalābhī	2514	
PA_atk-s05_08a2:2514_4	abhiññālābhī vipassanaṃ matthakaṃ pāpetvā ṭhito”ti vā vissaṭṭho na bhaveyyāti attho.	2514	
PA_atk-s05_08a2:2515_0	Evaṃ viharamānassāti, evaṃ vivittasenāsanasevanādinā vipassanāvasena yuttayogatāpariyosānena	2515	
PA_atk-s05_08a2:2515_1	vidhinā viharantassa. Suddhikāmassāti, ñāṇadassanavisuddhiṃ accantavisuddhiṃ nibbānaṃ	2515	
PA_atk-s05_08a2:2515_2	arahattañca icchantassa. Saṃsāre bhayassa ikkhato bhikkhuno, kāmāsavādayo sabbe āsavā	2515	
PA_atk-s05_08a2:2515_3	khīyanti khayaṃ abbhatthaṃ gacchanti, tesaṃ khayagamaneneva saupādisesaanupādisesapabhedaṃ	2515	
PA_atk-s05_08a2:2515_4	duvidhampi nibbānaṃ adhigacchati pāpuṇāti.	2515	
PA_atk-s05_08a2:2516	Evaṃ thero tassa bhikkhuno ovādadānāpadesena attanā tathāpaṭipannabhāvaṃ dīpento aññaṃ byākāsi.	251	
PA_atk-s05_08a2:2517	Vaṅgantaputtaupasenattheragāthāvaṇṇanā niṭṭhitā.	251	
PA_atk-s05_08a2:2518	7. (Apara)-gotamattheragāthāvaṇṇanā	251	
PA_atk-s05_08a2:2519_0	Vijāneyya sakaṃ atthantiādikā āyasmato aparassa gotamattherassa gāthā. Kā uppatti?	2519	
PA_atk-s05_08a2:2519_1	Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā	2519	
PA_atk-s05_08a2:2519_2	amhākaṃ bhagavato uppattito puretarameva sāvatthiyaṃ udiccabrāhmaṇakule nibbattitvā	2519	
PA_atk-s05_08a2:2519_3	vayappatto tiṇṇaṃ vedānaṃ pāragū hutvā, vādamaggaṃ uggahetvā attano vādassa upari	2519	
PA_atk-s05_08a2:2519_4	uttariṃ vadantaṃ alabhanto tehi tehi viggāhikakathaṃ anuyutto vicarati. Atha amhākaṃ	2519	
PA_atk-s05_08a2:2519_5	bhagavā loke uppajjitvā pavattitavaradhammacakko anupubbena yasādike veneyye vinetvā	2519	
PA_atk-s05_08a2:2519_6	anāthapiṇḍikassa abhiyācanāya sāvatthiṃ upagacchi. Tadā satthu jetavanapaṭiggahe	2519	
PA_atk-s05_08a2:2519_7	paṭiladdhasaddho satthāraṃ upasaṅkamitvā dhammaṃ sutvā pabbajjaṃ yāci. Satthā aññataraṃ	2519	
PA_atk-s05_08a2:2519_8	piṇḍacārikaṃ bhikkhuṃ āṇāpesi – “bhikkhu, imaṃ pabbājehī”ti. So tena pabbājiyamāno	2519	
PA_atk-s05_08a2:2519_9	khuraggeyeva arahattaṃ pāpuṇitvā kosalajanapadaṃ gantvā tattha ciraṃ vasitvā puna	2519	
PA_atk-s05_08a2:2519_10	sāvatthiṃ paccāgami. Taṃ bahū ñātakā brāhmaṇamahāsālā upasaṅkamitvā payirupāsitvā	25191	
PA_atk-s05_08a2:2519_11	nisinnā “imasmiṃ loke bahū samaṇabrāhmaṇā saṃsāre suddhivādā, tesu katamesaṃ nu kho	25191	
PA_atk-s05_08a2:2519_12	vādo niyyāniko, kathaṃ paṭipajjanto saṃsārato sujjhatī”ti pucchiṃsu. Thero tesaṃ	25191	
PA_atk-s05_08a2:2519_13	tamatthaṃ pakāsento –	25191	
PA_atk-s05_08a2:2521	“Vijāneyya sakaṃ atthaṃ, avalokeyyātha pāvacanaṃ;	252	
PA_atk-s05_08a2:2522	Yañcettha assa patirūpaṃ, sāmaññaṃ ajjhūpagatassa.	252	
PA_atk-s05_08a2:2524	“Mittaṃ idha ca kalyāṇaṃ, sikkhā vipulaṃ samādānaṃ;	252	
PA_atk-s05_08a2:2525	Sussūsā ca garūnaṃ, etaṃ samaṇassa patirūpaṃ.	252	
PA_atk-s05_08a2:2527	“Buddhesu sagāravatā, dhamme apaciti yathābhūtaṃ;	252	
PA_atk-s05_08a2:2528	Saṅghe ca cittīkāro, etaṃ samaṇassa patirūpaṃ.	252	
PA_atk-s05_08a2:2530	“Ācāragocare yutto, ājīvo sodhito agārayho;	253	
PA_atk-s05_08a2:2531	Cittassa ca saṇṭhapanaṃ, etaṃ samaṇassa patirūpaṃ.	253	
PA_atk-s05_08a2:2533	“Cārittaṃ atha vārittaṃ, iriyāpathiyaṃ pasādaniyaṃ;	253	
PA_atk-s05_08a2:2534	Adhicitte ca āyogo, etaṃ samaṇassa patirūpaṃ.	253	
PA_atk-s05_08a2:2536	“Āraññakāni senāsanāni, pantāni appasaddāni;	253	
PA_atk-s05_08a2:2537	Bhajitabbāni muninā, etaṃ samaṇassa patirūpaṃ.	253	
PA_atk-s05_08a2:2539	“Sīlañca bāhusaccañca, dhammānaṃ pavicayo yathābhūtaṃ;	253	
PA_atk-s05_08a2:2540	Saccānaṃ abhisamayo, etaṃ samaṇassa patirūpaṃ.	254	
PA_atk-s05_08a2:2542	“Bhāveyya ca aniccanti, anattasaññaṃ asubhasaññañca;	254	
PA_atk-s05_08a2:2543	Lokamhi ca anabhiratiṃ, etaṃ samaṇassa patirūpaṃ.	254	
PA_atk-s05_08a2:2545	“Bhāveyya ca bojjhaṅge, iddhipādāni indriyāni balāni;	254	
PA_atk-s05_08a2:2546	Aṭṭhaṅgamaggamariyaṃ, etaṃ samaṇassa patirūpaṃ.	254	
PA_atk-s05_08a2:2548	“Taṇhaṃ pajaheyya muni, samūlake āsave padāleyya;	254	
PA_atk-s05_08a2:2549	Vihareyya vippamutto, etaṃ samaṇassa patirūpa”nti. –	254	
PA_atk-s05_08a2:2550	Imā gāthā abhāsi.	255	
PA_atk-s05_08a2:2551_0	Tattha vijāneyya sakaṃ atthanti, viññūjātiko puriso attano atthaṃ yāthāvato vicāretvā	2551	
PA_atk-s05_08a2:2551_1	jāneyya. Vicārento ca avalokeyyātha pāvacanaṃ idha loke puthusamaṇabrāhmaṇehi sammāsambuddhena	2551	
PA_atk-s05_08a2:2551_2	ca pavuttaṃ pāvacanaṃ, samayo. Tattha yaṃ niyyānikaṃ, taṃ olokeyya paññācakkhunā	2551	
PA_atk-s05_08a2:2551_3	passeyya. Ime hi nānātitthiyā samaṇabrāhmaṇā anicce “nicca”nti, anattani “attā”ti,	2551	
PA_atk-s05_08a2:2551_4	asuddhimaggañca “suddhimaggo”ti micchābhinivesino aññamaññañca viruddhavādā, tasmā	2551	
PA_atk-s05_08a2:2551_5	nesaṃ vādo aniyyāniko. Sammāsambuddho pana “sabbe saṅkhārā aniccā, sabbe dhammā anattā,	2551	
PA_atk-s05_08a2:2551_6	santaṃ nibbāna”nti sayambhūñāṇena yathābhūtaṃ abbhaññāya pavedeti, tasmā “tassa vādo	2551	
PA_atk-s05_08a2:2551_7	niyyāniko”ti satthu sāsanamahantataṃ olokeyyāti attho. Yañcettha assa patirūpaṃ,	2551	
PA_atk-s05_08a2:2551_8	sāmaññaṃ ajjhūpagatassāti, sāmaññaṃ samaṇabhāvaṃ pabbajjaṃ upagatassa kulaputtassa	2551	
PA_atk-s05_08a2:2551_9	yaṃ ettha sāsane pabbajitabhāve vā patirūpaṃ yuttarūpaṃ sāruppaṃ assa siyā, tampi apalokeyya.	2551	
PA_atk-s05_08a2:2552_0	Kiṃ pana tanti āha “mittaṃ idha ca kalyāṇa”ntiādi. Imasmiṃ sāsane kalyāṇamittaṃ seviyamānaṃ	2552	
PA_atk-s05_08a2:2552_1	samaṇassa patirūpanti yojanā. Esa nayo itaresupi. Kalyāṇamittañhi nissāya akusalaṃ	2552	
PA_atk-s05_08a2:2552_2	pajahati, kusalaṃ bhāveti, suddhamattānaṃ pariharati. Sikkhā vipulaṃ samādānanti	2552	
PA_atk-s05_08a2:2552_3	vipulaṃ sikkhāsamādānaṃ, mahatiyā nibbānāvahāya adhisīlādisikkhāya anuṭṭhānanti attho.	2552	
PA_atk-s05_08a2:2552_4	Sussūsā ca garūnanti garūnaṃ ācariyupajjhāyādīnaṃ kalyāṇamittānaṃ ovādassa sotukamyatā	2552	
PA_atk-s05_08a2:2552_5	pāricariyā ca. Etanti kalyāṇamittasevanādi.	2552	
PA_atk-s05_08a2:2553_0	Buddhesu sagāravatāti sabbaññubuddhesu “sammāsambuddho bhagavā”ti gāravayogo garucittīkāro.	2553	
PA_atk-s05_08a2:2553_1	Dhamme apaciti yathābhūtanti ariyadhamme yāthāvato apacāyanaṃ ādarena abhipūjanaṃ.	2553	
PA_atk-s05_08a2:2553_2	Saṅgheti ariyasaṅghe. Cittīkāroti sakkāro sammānanaṃ. Etanti ratanattayagarukaraṇaṃ.	2553	
PA_atk-s05_08a2:2554_0	Ācāragocare yuttoti kāyikavācasikavītikkamanasaṅkhātaṃ anācāraṃ, piṇḍapātādīnaṃ atthāya	2554	
PA_atk-s05_08a2:2554_1	upasaṅkamituṃ ayuttaṭṭhānabhūtaṃ vesiyādiagocarañca pahāya kāyikavācasikaavītikkamanasaṅkhātena	2554	
PA_atk-s05_08a2:2554_2	ācārena piṇḍapātādīnaṃ atthāya upasaṅkamituṃ yuttaṭṭhānabhūtena gocarena ca yutto	2554	
PA_atk-s05_08a2:2554_3	sampanno, sampannaācāragocaroti attho. Ājīvo sodhitoti veḷudānādiṃ buddhapaṭikuṭṭhaṃ	2554	
PA_atk-s05_08a2:2554_4	anesanaṃ pahāya anavajjuppāde paccaye sevantassa ājīvo sodhito hoti suvisuddho, sodhitattā	2554	
PA_atk-s05_08a2:2554_5	eva agārayho viññūhi. Cittassa ca saṇṭhapananti yathā cakkhādidvārehi rūpādiārammaṇesu	2554	
PA_atk-s05_08a2:2554_6	abhijjhādayo nappavattanti, evaṃ diṭṭhe diṭṭhamattādivasena cittassa sammā ṭhapanaṃ.	2554	
PA_atk-s05_08a2:2554_7	Etanti ācāragocarasampatti ājīvapārisuddhi indriyesu guttadvāratāti etaṃ tayaṃ.	2554	
PA_atk-s05_08a2:2555_0	Cārittanti caritvā paripūretabbasīlaṃ. Vārittanti viratiyā akaraṇena paripūretabbasīlaṃ.	2555	
PA_atk-s05_08a2:2555_1	Iriyāpathiyaṃ pasādaniyanti paresaṃ pasādāvahaṃ ākappasampattinimittaṃ iriyāpathanissitaṃ	2555	
PA_atk-s05_08a2:2555_2	sampajaññaṃ. Adhicitte ca āyogoti samathavipassanāsu anuyogo bhāvanā.	2555	
PA_atk-s05_08a2:2556	Āraññakānīti araññe pariyāpannāni. Pantānīti vivittāni.	255	
PA_atk-s05_08a2:2557_0	Sīlanti catupārisuddhisīlaṃ. Heṭṭhā hi bhinditvā vuttaṃ, idha abhinditvā vadati.	2557	
PA_atk-s05_08a2:2557_1	Bāhusaccanti bahussutabhāvo. So hi bhāvanānuyogassa bahukāro, bojjhaṅgakosallaanuttarasītibhāvaadhicittayuttatādīsu	2557	
PA_atk-s05_08a2:2557_2	sammā pavicayabahulassa samathavipassanānuyogo sampajjati. Dhammānaṃ pavicayo yathābhūtanti	2557	
PA_atk-s05_08a2:2557_3	rūpārūpadhammānaṃ aviparītasalakkhaṇato sāmaññalakkhaṇato ca parivīmaṃsā. Iminā adhipaññādhammavipassanamāha.	2557	
PA_atk-s05_08a2:2557_4	Saccānaṃ abhisamayoti dukkhādīnaṃ ariyasaccānaṃ pariññābhisamayādivasena paṭivedho.	2557	
PA_atk-s05_08a2:2558_0	Svāyaṃ saccābhisamayo yathā hoti, taṃ dassetuṃ “bhāveyyā”tiādi vuttaṃ. Tattha bhāveyya	2558	
PA_atk-s05_08a2:2558_1	ca aniccanti “sabbe saṅkhārā aniccā”tiādinā avibhāgato “yaṃ kiñci rūpaṃ atītānāgatapaccuppanna”ntiādinā	2558	
PA_atk-s05_08a2:2558_2	vibhāgato vā sabbasaṅkhāresu aniccasaññaṃ bhāveyya uppādeyya ceva vaḍḍheyya cāti	2558	
PA_atk-s05_08a2:2558_3	attho. Anattasaññanti, “sabbe dhammā anattā”ti pavattaṃ anattasaññañca bhāveyyāti	2558	
PA_atk-s05_08a2:2558_4	yojanā. Evaṃ sesesupi. Asubhasaññanti, karajakāye sabbasmimpi vā tebhūmakasaṅkhāre	2558	
PA_atk-s05_08a2:2558_5	kilesāsucipaggharaṇato “asubhā”ti pavattasaññaṃ. Dukkhasaññāparivārā hi ayaṃ, eteneva	2558	
PA_atk-s05_08a2:2558_6	cettha dukkhasaññāpi gahitāti veditabbaṃ. Lokamhi ca anabhiratinti sabbaloke tebhūmakesu	2558	
PA_atk-s05_08a2:2558_7	saṅkhāresu anābhiratisaññaṃ. Etena ādīnavānupassanaṃ nibbidānupassanañca vadati.	2558	
PA_atk-s05_08a2:2559_0	Evaṃ pana vipassanābhāvanaṃ anuyutto taṃ ussukkāpento ime dhamme vaḍḍheyyāti dassento	2559	
PA_atk-s05_08a2:2559_1	“bhāveyya ca bojjhaṅge”ti gāthamāha. Tassattho – bodhiyā satiādisattavidhadhammasāmaggiyā,	2559	
PA_atk-s05_08a2:2559_2	bodhissa vā taṃsamaṅgino puggalassa aṅgāti bojjhaṅgā, satiādayo dhammā. Te satiādike	2559	
PA_atk-s05_08a2:2559_3	sattabojjhaṅge, chandaādīni cattāri iddhipādāni, saddhādīni pañcindriyāni, saddhādīniyeva	2559	
PA_atk-s05_08a2:2559_4	pañca balāni, sammādiṭṭhiādīnaṃ vasena aṭṭhaṅgaariyamaggañca. Ca-saddena satipaṭṭhānāni	2559	
PA_atk-s05_08a2:2559_5	sammappadhānāni ca gahitānīti sabbepi sattatiṃsappabhede bodhipakkhiyadhamme bhāveyya	2559	
PA_atk-s05_08a2:2559_6	uppādeyya ceva vaḍḍheyya ca. Tattha yadetesaṃ paṭhamamaggakkhaṇe uppādanaṃ, uparimaggakkhaṇe	2559	
PA_atk-s05_08a2:2559_7	ca vaḍḍhanaṃ, etaṃ samaṇassa bhikkhuno sāruppanti.	2559	
PA_atk-s05_08a2:2560_0	Evaṃ bodhipakkhiyasattatiṃsadhamme bhāvento yathā maggasaccaṃ bhāvanābhisamayavasena	2560	
PA_atk-s05_08a2:2560_1	abhisameti, evaṃ samudayasaccaṃ pahānābhisamayavasena, nirodhasaccaṃ sacchikiriyābhisamayavasena	2560	
PA_atk-s05_08a2:2560_2	abhisametīti dassento “taṇhaṃ pajaheyyā”ti osānagāthamāha. Tattha taṇhaṃ pajaheyyāti,	2560	
PA_atk-s05_08a2:2560_3	kāmataṇhādipabhedaṃ sabbaṃ taṇhaṃ ariyamaggena anavasesato samucchindeyya, monaṃ	2560	
PA_atk-s05_08a2:2560_4	vuccati ñāṇaṃ, tena samannāgatattā muni. Samūlake āsave padāleyyāti kāmarāgānusayādisamūlake	2560	
PA_atk-s05_08a2:2560_5	kāmāsavādike sabbepi āsave bhindeyya samucchindeyya. Vihareyya vippamuttoti evaṃ	2560	
PA_atk-s05_08a2:2560_6	sabbaso kilesānaṃ pahīnattā sabbadhi vimutto sabbūpadhipaṭinissaggaṃ nirodhaṃ nibbānaṃ	2560	
PA_atk-s05_08a2:2560_7	sacchikatvā vihareyya. Etanti yadetaṃ viharaṇaṃ, etaṃ samaṇassa samitapāpassa bhikkhuno	2560	
PA_atk-s05_08a2:2560_8	patirūpaṃ sāruppanti attho.	2560	
PA_atk-s05_08a2:2561_0	Evaṃ thero samaṇasāruppapaṭipattikittanamukhena sāsanassa niyyānikabhāvaṃ tabbilomato	2561	
PA_atk-s05_08a2:2561_1	bāhirakasamayassa aniyyānikatañca vibhāvesi. Taṃ sutvā te brāhmaṇamahāsālā sāsane	2561	
PA_atk-s05_08a2:2561_2	abhippasannā saraṇādīsu patiṭṭhahiṃsu.	2561	
PA_atk-s05_08a2:2562	(Apara)-gotamattheragāthāvaṇṇanā niṭṭhitā.	256	
PA_atk-s05_08a2:2563	Dasakanipātavaṇṇanā niṭṭhitā.	256	
PA_atk-s05_08a2:2564	11. Ekādasanipāto	256	
PA_atk-s05_08a2:2565	1. Saṃkiccattheragāthāvaṇṇanā	256	
PA_atk-s05_08a2:2566_0	Ekādasanipāte kiṃ tavattho vane tātātiādikā āyasmato saṃkiccattherassa gāthā. Kā	2566	
PA_atk-s05_08a2:2566_1	uppatti? Ayampi purimabuddhesu katādhikāro tattha tattha bhave vivaṭṭūpanissayaṃ	2566	
PA_atk-s05_08a2:2566_2	kusalaṃ upacinitvā imasmiṃ buddhuppāde sāvatthiyaṃ brāhmaṇamahāsālakule paṭisandhiṃ	2566	
PA_atk-s05_08a2:2566_3	gaṇhi. Tasmiṃ kucchigateyeva mātā byādhitā hutvā kālamakāsi. Tassā susānaṃ netvā	2566	
PA_atk-s05_08a2:2566_4	jhāpiyamānāya gabbhāsayo na jhāyi. Manussā sūlehi kucchiṃ vijjhantā dārakassa akkhikoṭiṃ	2566	
PA_atk-s05_08a2:2566_5	pahariṃsu. Te taṃ vijjhitvā aṅgārehi paṭicchādetvā pakkamiṃsu. Kucchipadesopi jhāyi,	2566	
PA_atk-s05_08a2:2566_6	aṅgāramatthake pana suvaṇṇabimbasadiso dārako padumagabbhe nipanno viya ahosi. Pacchimabhavikasattassa	2566	
PA_atk-s05_08a2:2566_7	hi sinerunā otthariyamānassapi arahattaṃ appatvā jīvitakkhayo nāma natthi.	2566	
PA_atk-s05_08a2:2567_0	Punadivase āḷāhanaṭṭhānaṃ gatā manussā tathānipannaṃ dārakaṃ disvā acchariyabbhutacittajātā	2567	
PA_atk-s05_08a2:2567_1	dārakaṃ ādāya gāmaṃ pavisitvā nemittake pucchiṃsu. Nemittakā “sace ayaṃ dārako agāraṃ	2567	
PA_atk-s05_08a2:2567_2	ajjhāvasissati, yāva sattamā kulaparivaṭṭā duggatā bhavissanti. Sace pabbajissati,	2567	
PA_atk-s05_08a2:2567_3	pañcahi samaṇasatehi parivuto vicarissatī”ti āhaṃsu. Ñātakā “hotu, vaḍḍhitakāle amhākaṃ	2567	
PA_atk-s05_08a2:2567_4	ayyassa sāriputtattherassa santike taṃ pabbājessāmā”ti vatvā saṅkunā chinnakkhikoṭitāya	2567	
PA_atk-s05_08a2:2567_5	saṃkiccoti vadantā aparabhāge saṃkiccoti vohariṃsu. So sattavassikakāle attano gabbhagatasseva	2567	
PA_atk-s05_08a2:2567_6	mātu maraṇaṃ, gabbhe ca attano pavattiṃ sutvā saṃvegajāto “pabbajissāmī”ti āha. Ñātakā	2567	
PA_atk-s05_08a2:2567_7	“sādhu, tātā”ti dhammasenāpatissa santikaṃ netvā, “bhante, imaṃ pabbājethā”ti adaṃsu.	2567	
PA_atk-s05_08a2:2567_8	Thero taṃ tacapañcakakammaṭṭhānaṃ datvā pabbājesi. So khuraggeyeva saha paṭisambhidāhi	2567	
PA_atk-s05_08a2:2567_9	arahattaṃ patvā tiṃsamattehi bhikkhūhi saddhiṃ araññe viharanto ce corahatthato mocetvā	2567	
PA_atk-s05_08a2:2567_10	sayampi te core dametvā pabbājetvā aññatarasmiṃ vihāre bahūhi bhikkhūhi saddhiṃ viharanto	25671	
PA_atk-s05_08a2:2567_11	te vivādapasute disvā “aññattha gacchāmī”ti bhikkhū āpucchi. Ayamettha saṅkhepo,	25671	
PA_atk-s05_08a2:2567_12	vitthāro pana dhammapadavatthumhi āgatanayeneva veditabbo. Atha naṃ aññataro upāsako	25671	
PA_atk-s05_08a2:2567_13	upaṭṭhātukāmo āsannaṭṭhāne vāsaṃ yācanto –	25671	
PA_atk-s05_08a2:2569	“Kiṃ tavattho vane tāta, ujjuhānova pāvuse;	256	
PA_atk-s05_08a2:2570	Verambhā ramaṇīyā te, paviveko hi jhāyina”nti. –	257	
PA_atk-s05_08a2:2571	Paṭhamaṃ gāthamāha. Taṃ sutvā thero –	257	
PA_atk-s05_08a2:2573	“Yathā abbhāni verambho, vāto nudati pāvuse;	257	
PA_atk-s05_08a2:2574	Saññā me abhikiranti, vivekapaṭisaññutā.	257	
PA_atk-s05_08a2:2576	“Apaṇḍaro aṇḍasambhavo, sīvathikāya niketacāriko;	257	
PA_atk-s05_08a2:2577	Uppādayateva me satiṃ, sandehasmiṃ virāganissitaṃ.	257	
PA_atk-s05_08a2:2579	“Yañca aññe na rakkhanti, yo ca aññe na rakkhati;	257	
PA_atk-s05_08a2:2580	Sa ve bhikkhu sukhaṃ seti, kāmesu anapekkhavā.	258	
PA_atk-s05_08a2:2582	“Acchodikā puthusilā, gonaṅgalamigāyutā;	258	
PA_atk-s05_08a2:2583	Ambusevālasañchannā, te selā ramayanti maṃ.	258	
PA_atk-s05_08a2:2585	“Vasitaṃ me araññesu, kandarāsu guhāsu ca;	258	
PA_atk-s05_08a2:2586	Senāsanesu pantesu, vāḷamiganisevite.	258	
PA_atk-s05_08a2:2588	“‘Ime haññantu vajjhantu, dukkhaṃ pappontu pāṇino’;	258	
PA_atk-s05_08a2:2589	Saṅkappaṃ nābhijānāmi, anariyaṃ dosasaṃhitaṃ.	258	
PA_atk-s05_08a2:2591	“Pariciṇṇo mayā satthā, kataṃ buddhassa sāsanaṃ;	259	
PA_atk-s05_08a2:2592	Ohito garuko bhāro, bhavanetti samūhatā.	259	
PA_atk-s05_08a2:2594	“Yassa catthāya pabbajito, agārasmānagāriyaṃ;	259	
PA_atk-s05_08a2:2595	So me attho anuppatto, sabbasaṃyojanakkhayo.	259	
PA_atk-s05_08a2:2597	“Nābhinandāmi maraṇaṃ, nābhinandāmi jīvitaṃ;	259	
PA_atk-s05_08a2:2598	Kālañca paṭikaṅkhāmi, nibbisaṃ bhatako yathā.	259	
PA_atk-s05_08a2:2600	“Nābhinandāmi maraṇaṃ, nābhinandāmi jīvitaṃ.	260	
PA_atk-s05_08a2:2601	Kālañca paṭikaṅkhāmi, sampajāno patissato”ti. – imā gāthā abhāsi;	260	
PA_atk-s05_08a2:2602_0	Tattha kiṃ tavattho vaneti kinti liṅgavipallāsena vuttaṃ. Vane ko tavattho, kiṃ payojananti	2602	
PA_atk-s05_08a2:2602_1	attho. Tātāti daharasāmaṇeratāya naṃ attano puttaṭṭhāne ṭhapetvā ālapati. Ujjuhānova	2602	
PA_atk-s05_08a2:2602_2	pāvuseti ujjuhāno kira nāma eko pabbato, so pana gahanasañchanno bahusoṇḍikandaro,	2602	
PA_atk-s05_08a2:2602_3	tahaṃ tahaṃ sandamānasalilo, vassakāle asappāyo, tasmā ujjuhāno vā pabbato etarahi	2602	
PA_atk-s05_08a2:2602_4	pāvusakāle tava kimatthiyoti attho. Keci panettha “ujjuhāno nāma eko sakuṇo sītaṃ	2602	
PA_atk-s05_08a2:2602_5	na sahati, vassakāle vanagumbe nilīno acchatī”ti vadanti. Tesaṃ matena ujjuhānassa	2602	
PA_atk-s05_08a2:2602_6	viya sakuṇassa pāvusakāle ko tava attho vaneti? Verambhā ramaṇīyā teti verambhavātā	2602	
PA_atk-s05_08a2:2602_7	vāyantā kiṃ te ramaṇīyāti yojanā. Keci “verambhā nāma ekā pabbataguhā, pabbhāro”ti	2602	
PA_atk-s05_08a2:2602_8	ca vadanti. Tañca ṭhānaṃ gamanāgamanayuttaṃ janasambādharahitaṃ chāyūdakasampannañca,	2602	
PA_atk-s05_08a2:2602_9	tasmā verambhā ramaṇīyā, vane vasituṃ yuttarūpā. Kasmā? Paviveko hi jhāyinaṃ yasmā	2602	
PA_atk-s05_08a2:2602_10	tādisānaṃ jhāyīnaṃ yattha katthaci pavivekoyeva icchitabbo, tasmā “dūraṃ araññaṭṭhānaṃ	26021	
PA_atk-s05_08a2:2602_11	agantvā verambhāyaṃ vasa, tātā”ti vadati. Ayañhettha adhippāyo – yasmā jhāyīnaṃ pavivekakkhame	26021	
PA_atk-s05_08a2:2602_12	nivāsaphāsuke senāsane laddheyeva jhānādayo sampajjanti, na aladdhe, tasmā na evarūpe	26021	
PA_atk-s05_08a2:2602_13	sītakāle yattha katthaci vane vasituṃ sakkā, guhāpabbhārādīsu pana sakkāti.	26021	
PA_atk-s05_08a2:2603_0	Evaṃ upāsakena vutte thero vanādayo eva maṃ ramentīti dassento “yathā abbhānī”tiādimāha.	2603	
PA_atk-s05_08a2:2603_1	Tassattho – yathā pāvuse kāle abbhāni valāhakāni verambhavāto nudati khipati nīharati,	2603	
PA_atk-s05_08a2:2603_2	evameva me cittaṃ vivekapaṭisaññutā saññā abhikiranti vivekaṭṭhānaṃyeva ākaḍḍhanti.	2603	
PA_atk-s05_08a2:2604_0	Kiñca? Apaṇḍaro kāḷavaṇṇo, aṇḍasambhavo aṇḍajo kāko, sīvathikāya susānaṭṭhāne, niketacāriko	2604	
PA_atk-s05_08a2:2604_1	tameva nivāsanaṭṭhānaṃ katvā vicaraṇako uppādayateva me satiṃ, sandehasmiṃ virāganissitanti,	2604	
PA_atk-s05_08a2:2604_2	kāyasmiṃ virāgūpasaṃhitaṃ kāyagatāsatikammaṭṭhānaṃ mayhaṃ uppādayatiyeva. Ekadivasaṃ	2604	
PA_atk-s05_08a2:2604_3	kira thero kākena khajjamānaṃ manussakuṇapaṃ passitvā asubhasaññaṃ paṭilabhi, taṃ	2604	
PA_atk-s05_08a2:2604_4	sandhāya evamāha. Tena kāye sabbaso chandarāgassa natthitāya vaneyeva vasitukāmomhīti	2604	
PA_atk-s05_08a2:2604_5	dasseti. Yañcāti ca-saddo samuccayattho, tena aññampi mama araññavāsakāraṇaṃ suṇāhīti	2604	
PA_atk-s05_08a2:2604_6	dasseti. Yaṃ pabbajitaṃ mettāvihāritāya alobhaniyaparikkhāratāya ca rakkhitabbassa	2604	
PA_atk-s05_08a2:2604_7	abhāvato aññe sevakādayo na rakkhanti. Yo ca pabbajito aññe kenaci kiñcanapalibodhabhūte	2604	
PA_atk-s05_08a2:2604_8	na rakkhati tādisānaṃyeva abhāvato. Sa ve bhikkhu sukhaṃ setīti, so bhikkhu samucchinnakilesakāmatāya	2604	
PA_atk-s05_08a2:2604_9	sabbaso vatthukāmesu anapekkhavā apekkhārahito yattha katthaci sukhaṃ seti. Tassa	2604	
PA_atk-s05_08a2:2604_10	anusaṅkitaparisaṅkitābhāvato araññamhi gāmamhi sadisamevāti attho.	26041	
PA_atk-s05_08a2:2605_0	Idāni pabbatavanādīnaṃ ramaṇīyataṃ vasitapubbatañca dassetuṃ “acchodikā”tiādi vuttaṃ.	2605	
PA_atk-s05_08a2:2605_1	Tattha vasitaṃ meti, vuṭṭhapubbaṃ mayā. Vāḷamiganiseviteti, sīhabyagghādīhi vāḷamigehi upasevite vane.	2605	
PA_atk-s05_08a2:2606_0	Saṅkappaṃ nābhijānāmīti, ime ye keci pāṇino sattā ususattiādīhi paharaṇehi haññantu	2606	
PA_atk-s05_08a2:2606_1	māriyantu muṭṭhippahārādīhi vajjhantu bādhīyantu, aññena vā yena kenaci ākārena dukkhaṃ	2606	
PA_atk-s05_08a2:2606_2	pappontu pāpuṇantūti; evaṃ dosasaṃhitaṃ paṭighasaṃyuttaṃ tato eva anariyaṃ byāpādavihiṃsādippabhedaṃ	2606	
PA_atk-s05_08a2:2606_3	pāpasaṅkappaṃ uppāditaṃ nābhijānāmi, micchāvitakko na uppannapubboti mettāvihāritaṃ dasseti.	2606	
PA_atk-s05_08a2:2607	Idāni “pariciṇṇo”tiādinā attano katakiccataṃ dasseti. Tattha pariciṇṇoti upāsito ovādānusāsanīkaraṇavasena. Ohitoti orohito. Garuko bhāroti garutaro khandhabhāro.	260	
PA_atk-s05_08a2:2608_0	Nābhinandāmi maraṇanti “kathaṃ nu kho me maraṇaṃ siyā”ti maraṇaṃ na icchāmi. Nābhinandāmi	2608	
PA_atk-s05_08a2:2608_1	jīvitanti “kathaṃ nu kho ahaṃ ciraṃ jīveyya”nti jīvitampi na icchāmi. Etena maraṇe	2608	
PA_atk-s05_08a2:2608_2	jīvite ca samānacittataṃ dasseti. Kālañca paṭikaṅkhāmīti parinibbānakālaṃva āgamemi.	2608	
PA_atk-s05_08a2:2608_3	Nibbisanti nibbisanto, bhatiyā kammaṃ karonto. Bhatako yathāti yathā bhatako parassa	2608	
PA_atk-s05_08a2:2608_4	kammaṃ karonto kammasiddhiṃ anabhinandantopi kammaṃ karontova divasakkhayaṃ udikkhati,	2608	
PA_atk-s05_08a2:2608_5	evaṃ ahampi jīvitaṃ anabhinandantopi attabhāvassa yāpanena maraṇaṃ anabhinandantopi	2608	
PA_atk-s05_08a2:2608_6	pariyosānakālaṃ paṭikaṅkhāmīti. Sesaṃ vuttanayameva.	2608	
PA_atk-s05_08a2:2609	Saṃkiccattheragāthāvaṇṇanā niṭṭhitā.	260	
PA_atk-s05_08a2:2610	Ekādasanipātavaṇṇanā niṭṭhitā.	261	
PA_atk-s05_08a2:2611	12. Dvādasakanipāto	261	
PA_atk-s05_08a2:2612	1. Sīlavattheragāthāvaṇṇanā	261	
PA_atk-s05_08a2:2613_0	Dvādasakanipāte sīlamevātiādikā āyasmato sīlavattherassa gāthā. Kā uppatti? Ayampi	2613	
PA_atk-s05_08a2:2613_1	purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā	2613	
PA_atk-s05_08a2:2613_2	imasmiṃ buddhuppāde rājagahe bimbisārarañño putto hutvā nibbatti, sīlavātissa nāmaṃ	2613	
PA_atk-s05_08a2:2613_3	ahosi. Taṃ vayappattaṃ rājā ajātasattu māretukāmo caṇḍaṃ mattahatthiṃ āropetvā nānāvidhehi	2613	
PA_atk-s05_08a2:2613_4	upāyehi upakkamantopi māretuṃ nāsakkhi pacchimabhavikassa arahattaṃ appatvā antarā	2613	
PA_atk-s05_08a2:2613_5	jīvitantarāyābhāvato. Tassa pavattiṃ disvā bhagavā mahāmoggallānattheraṃ āṇāpesi	2613	
PA_atk-s05_08a2:2613_6	– “sīlavakumāraṃ ānehī”ti. Thero iddhibalena saddhiṃ hatthinā taṃ ānesi. Kumāro hatthito	2613	
PA_atk-s05_08a2:2613_7	oruyha bhagavantaṃ abhivādetvā ekamantaṃ nisīdi. Bhagavā tassa ajjhāsayānurūpaṃ dhammaṃ	2613	
PA_atk-s05_08a2:2613_8	desesi. So dhammaṃ sutvā paṭiladdhasaddho pabbajitvā vipassanāya kammaṃ karonto nacirasseva	2613	
PA_atk-s05_08a2:2613_9	arahattaṃ patvā kosalaraṭṭhe vasati. Atha naṃ ajātasattu “mārethā”ti purise āṇāpesi.	2613	
PA_atk-s05_08a2:2613_10	Te therassa santikaṃ gantvā ṭhitā therena kathitaṃ dhammakathaṃ sutvā sañjātasaṃvegā	26131	
PA_atk-s05_08a2:2613_11	pasannacittā hutvā pabbajiṃsu. Thero tesaṃ –	26131	
PA_atk-s05_08a2:2615	“Sīlamevidha sikkhetha, asmiṃ loke susikkhitaṃ.	261	
PA_atk-s05_08a2:2616	Sīlañhi sabbasampattiṃ, upanāmeti sevitaṃ.	261	
PA_atk-s05_08a2:2618	“Sīlaṃ rakkheyya medhāvī, patthayāno tayo sukhe;	261	
PA_atk-s05_08a2:2619	Pasaṃsaṃ vittilābhañca, pecca sagge pamodanaṃ.	261	
PA_atk-s05_08a2:2621	“Sīlavā hi bahū mitte, saññamenādhigacchati;	262	
PA_atk-s05_08a2:2622	Dussīlo pana mittehi, dhaṃsate pāpamācaraṃ.	262	
PA_atk-s05_08a2:2624	“Avaṇṇañca akittiñca, dussīlo labhate naro;	262	
PA_atk-s05_08a2:2625	Vaṇṇaṃ kittiṃ pasaṃsañca, sadā labhati sīlavā.	262	
PA_atk-s05_08a2:2627	“Ādi sīlaṃ patiṭṭhā ca, kalyāṇānañca mātukaṃ;	262	
PA_atk-s05_08a2:2628	Pamukhaṃ sabbadhammānaṃ, tasmā sīlaṃ visodhaye.	262	
PA_atk-s05_08a2:2630	“Velā ca saṃvaraṃ sīlaṃ, cittassa abhihāsanaṃ;	263	
PA_atk-s05_08a2:2631	Titthañca sabbabuddhānaṃ, tasmā sīlaṃ visodhaye.	263	
PA_atk-s05_08a2:2633	“Sīlaṃ balaṃ appaṭimaṃ, sīlaṃ āvudhamuttamaṃ;	263	
PA_atk-s05_08a2:2634	Sīlamābharaṇaṃ seṭṭhaṃ, sīlaṃ kavacamabbhutaṃ.	263	
PA_atk-s05_08a2:2636	“Sīlaṃ setu mahesakkho, sīlaṃ gandho anuttaro;	263	
PA_atk-s05_08a2:2637	Sīlaṃ vilepanaṃ seṭṭhaṃ, yena vāti disodisaṃ.	263	
PA_atk-s05_08a2:2639	“Sīlaṃ sambalamevaggaṃ, sīlaṃ pātheyyamuttamaṃ;	263	
PA_atk-s05_08a2:2640	Sīlaṃ seṭṭho ativāho, yena yāti disodisaṃ.	264	
PA_atk-s05_08a2:2642	“Idheva nindaṃ labhati, peccāpāye ca dummano;	264	
PA_atk-s05_08a2:2643	Sabbattha dummano bālo, sīlesu asamāhito.	264	
PA_atk-s05_08a2:2645	“Idheva kittiṃ labhati, pecca sagge ca summano;	264	
PA_atk-s05_08a2:2646	Sabbattha sumano dhīro, sīlesu susamāhito.	264	
PA_atk-s05_08a2:2648	“Sīlameva idha aggaṃ, paññavā pana uttamo;	264	
PA_atk-s05_08a2:2649	Manussesu ca devesu, sīlapaññāṇato jaya”nti. –	264	
PA_atk-s05_08a2:2650	Imāhi gāthāhi dhammaṃ desesi.	265	
PA_atk-s05_08a2:2651_0	Tattha sīlamevidha sikkhetha, asmiṃ loketi idhāti, nipātamattaṃ, imasmiṃ sattaloke	2651	
PA_atk-s05_08a2:2651_1	atthakāmo kulaputto cārittavārittādibhedaṃ ādito sīlameva sikkheyya, sikkhanto ca	2651	
PA_atk-s05_08a2:2651_2	naṃ susikkhitaṃ akhaṇḍādibhāvāpādanena suṭṭhu sikkhitaṃ suparisuddhaṃ paripuṇṇañca	2651	
PA_atk-s05_08a2:2651_3	katvā sikkheyya. Asmiṃ loketi vā imasmiṃ saṅkhāraloke sikkhitabbadhammesu sīlaṃ ādito	2651	
PA_atk-s05_08a2:2651_4	sikkheyya. Diṭṭhisampattiyāpi sīlassa patiṭṭhābhāvato āha “sīlaṃ hī”tiādi. Tattha	2651	
PA_atk-s05_08a2:2651_5	hīti kāraṇavacanaṃ. Yasmā sīlaṃ sevitaṃ paricitaṃ rakkhitaṃ manussasampatti, dibbasampatti,	2651	
PA_atk-s05_08a2:2651_6	nibbānasampattīti etaṃ sabbasampattiṃ taṃsamaṅgino sattassa upanāmeti āvahati.	2651	
PA_atk-s05_08a2:2652_0	Sīlaṃ sabbasampattiṃ upanāmetīti saṅkhepato vuttamatthaṃ vitthārato dassento “sīlaṃ	2652	
PA_atk-s05_08a2:2652_1	rakkheyyā”tiādimāha. Tattha rakkheyyāti gopeyya. Pāṇātipātādito hi viramanto vattapaṭivattañca	2652	
PA_atk-s05_08a2:2652_2	pūrento paṭipakkhābhibhavanato taṃ rakkhati nāma. Medhāvīti paññavā, idaṃ tassa rakkhanupāyadassanaṃ	2652	
PA_atk-s05_08a2:2652_3	ñāṇabalena hissa samādānaṃ avikopanañca hoti. Patthayānoti icchanto. Tayo sukheti	2652	
PA_atk-s05_08a2:2652_4	tīṇi sukhāni. Sukhanimittaṃ vā “sukha”nti adhippetaṃ. Pasaṃsanti kittiṃ, viññūhi	2652	
PA_atk-s05_08a2:2652_5	vā pasaṃsanaṃ. Vittilābhanti tuṭṭhilābhaṃ. “Vittalābha”nti ca paṭhanti, dhanalābhanti	2652	
PA_atk-s05_08a2:2652_6	attho. Sīlavā hi appamattatāya mahantaṃ bhogakkhandhaṃ adhigacchati. Peccāti kālaṅkatvā.	2652	
PA_atk-s05_08a2:2652_7	Sagge pamodananti devaloke iṭṭhehi kāmaguṇehi, modanañca patthayamānoti sambandho.	2652	
PA_atk-s05_08a2:2652_8	Idhaloke pasaṃsaṃ vittilābhaṃ paraloke dibbasampattiyā modanañca icchanto sīlaṃ rakkheyyāti yojanā.	2652	
PA_atk-s05_08a2:2653_0	Saññamenāti kāyādīnaṃ saṃyamena. Saṃyato hi kāyaduccaritādīhi kañci aviheṭhento abhayadānaṃ	2653	
PA_atk-s05_08a2:2653_1	dadanto piyamanāpatāya mittāni ganthati. Dhaṃsateti apeti. Pāpamācaranti pāṇātipātādipāpakammaṃ	2653	
PA_atk-s05_08a2:2653_2	karonto. Dussīlañhi puggalaṃ atthakāmā sattā na bhajanti, aññadatthu parivajjenti.	2653	
PA_atk-s05_08a2:2654	Avaṇṇanti aguṇaṃ, sammukhā garahaṃ vā. Akittinti, ayasaṃ asilokaṃ. Vaṇṇanti guṇaṃ. Kittinti silokaṃ patthaṭayasataṃ. Pasaṃsanti sammukhā thomanaṃ.	265	
PA_atk-s05_08a2:2655_0	Ādīti mūlaṃ. Sīlañhi kusalānaṃ dhammānaṃ ādi. Yathāha – “tasmātiha tvaṃ, bhikkhu,	2655	
PA_atk-s05_08a2:2655_1	ādimeva visodhehi kusalesu dhammesu. Ko cādi kusalānaṃ dhammānaṃ? Sīlañca suvisuddha”nti.	2655	
PA_atk-s05_08a2:2655_2	Patiṭṭhāti adhiṭṭhānaṃ. Sīlañhi sabbesaṃ uttarimanussadhammānaṃ patiṭṭhā. Tenāha	2655	
PA_atk-s05_08a2:2655_3	– “sīle patiṭṭhāyā”tiādi. Kalyāṇānañca mātukanti samathavipassanādīnaṃ kalyāṇadhammānaṃ	2655	
PA_atk-s05_08a2:2655_4	mātubhūtaṃ, janakanti, attho. Pamukhaṃ sabbadhammānanti, sabbesaṃ pāmojjādīnaṃ anavajjadhammānaṃ	2655	
PA_atk-s05_08a2:2655_5	pamukhaṃ mukhabhūtaṃ, pavattidvāranti attho. Tasmāti ādibhāvādito. Visodhayeti akkhaṇḍādibhāvena sampādeyya.	2655	
PA_atk-s05_08a2:2656_0	Velāti duccaritehi anatikkamanīyaṭṭhena velā, sīmāti attho. Velāyati vā dussilyaṃ	2656	
PA_atk-s05_08a2:2656_1	calayati viddhaṃsetīti velā. Saṃvaraṃ sīlaṃ kāyaduccaritādīnaṃ uppattidvārassa pidahanato.	2656	
PA_atk-s05_08a2:2656_2	Abhihāsananti tosanaṃ avippaṭisārahetutāya cittassābhippamodanato. Titthañca sabbabuddhānanti	2656	
PA_atk-s05_08a2:2656_3	sāvakabuddhā, paccekabuddhā, sammāsambuddhāti sabbesaṃ buddhānaṃ kilesamalappavāhane	2656	
PA_atk-s05_08a2:2656_4	nibbānamahāsamuddāvagāhaṇe ca titthabhūtañca.	2656	
PA_atk-s05_08a2:2657_0	Sīlaṃ balaṃ appaṭimanti mārasenappamaddane asadisaṃ balaṃ senāthāmo ca. Āvudhamuttamanti	2657	
PA_atk-s05_08a2:2657_1	saṃkilesadhammānaṃ chedane uttamaṃ paharaṇaṃ. Guṇasarīropasobhanaṭṭhena ābharaṇaṃ.	2657	
PA_atk-s05_08a2:2657_2	Seṭṭhanti sabbakālaṃ uttamaṃ dabbañca. Sapāṇaparittānato kavacamabbhutaṃ. “Abbhida”nti	2657	
PA_atk-s05_08a2:2657_3	ca paṭhanti, abhejjanti attho.	2657	
PA_atk-s05_08a2:2658_0	Apāyamahoghātikkamane saṃsāramahoghātikkamane ca kilesehi asaṃsīdanaṭṭhena setu.	2658	
PA_atk-s05_08a2:2658_1	Mahesakkhoti mahabbalo. Gandho anuttaroti paṭivātaṃ sabbadisāsu vāyanato anuttaro	2658	
PA_atk-s05_08a2:2658_2	gandho sabbajanamanoharattā. Tenāha “yena vāti disodisa”nti yena sīlagandhena taṃsamaṅgī	2658	
PA_atk-s05_08a2:2658_3	disodisaṃ sabbā disā vāyati. “Disodisā”tipi pāḷi, dasa disāti attho.	2658	
PA_atk-s05_08a2:2659_0	Sambalamevagganti sambalaṃ nāma puṭabhattaṃ. Yathā puṭabhattaṃ gahetvā maggaṃ gacchanto	2659	
PA_atk-s05_08a2:2659_1	puriso antarāmagge jighacchādukkhena na kilamati, evaṃ sīlasampannopi suddhaṃ sīlasambalaṃ	2659	
PA_atk-s05_08a2:2659_2	gahetvā saṃsārakantāraṃ paṭipanno gatagataṭṭhāne na kilamatīti sīlaṃ aggaṃ sambalaṃ	2659	
PA_atk-s05_08a2:2659_3	nāma. Tathā sīlaṃ pātheyyamuttamaṃ corādīhi asādhāraṇattā tattha tattha icchitabbasampattinipphādanato	2659	
PA_atk-s05_08a2:2659_4	ca. Atikkāmento taṃ taṃ ṭhānaṃ yathicchitaṭṭhānaṃ vā vāheti sampāpetīti ativāho,	2659	
PA_atk-s05_08a2:2659_5	yānaṃ. Kenaci anupaddutaṃ hutvā icchitaṭṭhānappattihetutāya sīlaṃ seṭṭhaṃ ativāho.	2659	
PA_atk-s05_08a2:2659_6	Yenāti yena ativāhena yāti disodisanti agatiṃ gatiñcāpi taṃ taṃ disaṃ sukheneva gacchati.	2659	
PA_atk-s05_08a2:2660_0	Idheva nindaṃ labhatīti idhalokepi dummano rāgādīhi dūsitacitto “dussīlo pāpadhammo”ti	2660	
PA_atk-s05_08a2:2660_1	nindaṃ garahaṃ labhati. Pecca paralokepi apāye “purisattakali avajātā”tiādinā yamapurisādīhi	2660	
PA_atk-s05_08a2:2660_2	ca nindaṃ labhati. Na kevalaṃ nindameva labhati, atha kho sabbattha dummano bālo	2660	
PA_atk-s05_08a2:2660_3	idhaloke duccaritacaraṇena dūsitacitto paraloke kammakāraṇādivasena dukkhuppattiyāti	2660	
PA_atk-s05_08a2:2660_4	sabbattha bālo dummano hoti. Kathaṃ? Sīlesu asamāhito sammā sīlesu na ṭhapitacitto appatiṭṭhitacitto.	2660	
PA_atk-s05_08a2:2661_0	Idheva kittiṃ labhatīti idhalokepi sumano “sappuriso sīlavā kalyāṇadhammo”ti kittiṃ	2661	
PA_atk-s05_08a2:2661_1	labhati. Pecca paralokepi sagge “ayaṃ sappuriso sīlavā kalyāṇadhammo. Tathā hi devānaṃ	2661	
PA_atk-s05_08a2:2661_2	sahabyataṃ upapanno”tiādinā kittiṃ labhati. Na kevalaṃ kittimeva labhati, atha kho	2661	
PA_atk-s05_08a2:2661_3	dhīro dhitisampanno sīlesu suṭṭhu samāhito appitacitto supatiṭṭhitacitto sabbattha	2661	
PA_atk-s05_08a2:2661_4	idhaloke sucaritacaraṇena, paraloke sampattipaṭilābhena sumano somanassappatto hoti.	2661	
PA_atk-s05_08a2:2661_5	Sīlameva idha agganti duvidhaṃ sīlaṃ lokiyaṃ lokuttaranti. Tattha lokiyaṃ tāva kāmaloke	2661	
PA_atk-s05_08a2:2661_6	khattiyamahāsālādīsu, devaloke brahmaloke ca upapattivisesaṃ āvahati, lābhībhāvādikassa	2661	
PA_atk-s05_08a2:2661_7	ca kāraṇaṃ hoti. Lokuttaraṃ pana sakalampi vaṭṭadukkhaṃ atikkāmetīti sīlaṃ aggameva. Tathā hi vuttaṃ –	2661	
PA_atk-s05_08a2:2662	“Hīnena brahmacariyena, khattiye upapajjati;	266	
PA_atk-s05_08a2:2663	Majjhimena ca devattaṃ, uttamena visujjhatī”ti. ;	266	
PA_atk-s05_08a2:2664_0	Ākaṅkheyya ce, bhikkhave, bhikkhu – “lābhī assaṃ cīvarapiṇḍapātasenāsanagilānapaccayabhesajjaparikkhārāna”nti,	2664	
PA_atk-s05_08a2:2664_1	“sīlesvevassa paripūrakārī”ti, “ijjhati, bhikkhave, sīlavato cetopaṇidhi visuddhattā”ti ca.	2664	
PA_atk-s05_08a2:2665_0	Lokuttarasīlassa pana sabbaso pahīnapaṭipakkhassa sattamabhavato paṭṭhāya saṃsāradukkhaṃ	2665	
PA_atk-s05_08a2:2665_1	vinivattentassa aggabhāve vattabbameva natthi. Paññavā pana uttamoti “paññavā pana	2665	
PA_atk-s05_08a2:2665_2	puggalo uttamo paramo seṭṭhoyevā”ti puggalādhiṭṭhānena paññāya eva seṭṭhabhāvaṃ vadati.	2665	
PA_atk-s05_08a2:2665_3	Idāni sīlapaññānaṃ seṭṭhabhāvaṃ kiccato dassento “sīlapaññāṇato jaya”nti āha. Jayanti	2665	
PA_atk-s05_08a2:2665_4	ca liṅgavipallāso daṭṭhabbo, ahūti vā vacanaseso. Tattha pajānanaṭṭhena paññāṇaṃ,	2665	
PA_atk-s05_08a2:2665_5	sīlato paññāṇato ca paṭipakkhajayo. Na hi sīlena vinā paññā sambhavati, paññāya ca	2665	
PA_atk-s05_08a2:2665_6	vinā sīlaṃ kiccakaraṃ, aññamaññopakārakañcetaṃ. Vuttañhi “sīlaparidhotā paññā, paññāparidhotaṃ	2665	
PA_atk-s05_08a2:2665_7	sīla”nti manussesu ca devesūti idaṃ nesaṃ ṭhānavisesadassanaṃ. Tattha hi tāni savisesāni	2665	
PA_atk-s05_08a2:2665_8	vattanti, samādhi panettha sīlapakkhiko paññāya adhiṭṭhānabhāvato, paññāpakkhiko	2665	
PA_atk-s05_08a2:2665_9	vā bhāvetabbato sīlādhiṭṭhānato ca.	2665	
PA_atk-s05_08a2:2666	Evaṃ thero tesaṃ bhikkhūnaṃ sīlamukhena dhammaṃ desento attano suvisuddhasīlādiguṇatādīpanena aññaṃ byākāsi.	266	
PA_atk-s05_08a2:2667	Sīlavattheragāthāvaṇṇanā niṭṭhitā.	266	
PA_atk-s05_08a2:2668	2. Sunītattheragāthāvaṇṇanā	266	
PA_atk-s05_08a2:2669_0	Nīce kulamhītiādikā āyasmato sunītattherassa gāthā. Kā uppatti? Ayampi purimabuddhesu	2669	
PA_atk-s05_08a2:2669_1	katādhikāro tattha tattha bhave puññāni upacinitvā devamanussesu saṃsaranto buddhassa	2669	
PA_atk-s05_08a2:2669_2	suññakāle kulagehe nibbattitvā vayappatto bālajanehi saddhiṃ kīḷāpasuto hutvā vicaranto	2669	
PA_atk-s05_08a2:2669_3	ekaṃ paccekabuddhaṃ gāme piṇḍāya carantaṃ disvā, “kiṃ tuyhaṃ sabbaso vaṇitasarīrassa	2669	
PA_atk-s05_08a2:2669_4	viya sakalaṃ kāyaṃ paṭicchādetvā bhikkhācaraṇena, nanu nāma kasivāṇijjādīhi jīvikā	2669	
PA_atk-s05_08a2:2669_5	kappetabbā? Tāni ce kātuṃ na sakkosi, ghare ghare muttakarīsādīni nīharanto pacchā	2669	
PA_atk-s05_08a2:2669_6	vatthusodhanena jīvāhī”ti akkosi. So tena kammena niraye paccitvā tasseva kammassa	2669	
PA_atk-s05_08a2:2669_7	vipākāvasesena manussalokepi bahūni jātisatāni pupphachaḍḍakakule nibbattitvā tathā	2669	
PA_atk-s05_08a2:2669_8	jīvikaṃ kappesi. Imasmiñca buddhuppāde pupphachaḍḍakakule eva nibbatto ukkārasodhanakammena	2669	
PA_atk-s05_08a2:2669_9	jīvikaṃ kappeti ghāsacchādanamattampi alabhanto.	2669	
PA_atk-s05_08a2:2670_0	Atha bhagavā pacchimayāme buddhāciṇṇaṃ mahākaruṇāsamāpattiṃ samāpajjitvā tato vuṭṭhāya	2670	
PA_atk-s05_08a2:2670_1	buddhacakkhunā lokaṃ volokento sunītassa hadayabbhantare ghaṭe padīpaṃ viya pajjalantaṃ	2670	
PA_atk-s05_08a2:2670_2	arahattūpanissayaṃ disvā vibhātāya rattiyā pubbaṇhasamayaṃ nivāsetvā pattacīvaramādāya	2670	
PA_atk-s05_08a2:2670_3	bhikkhusaṅghaparivuto rājagahaṃ piṇḍāya paviṭṭho. Yassaṃ vīthiyaṃ sunīto ukkārasodhanakammaṃ	2670	
PA_atk-s05_08a2:2670_4	karoti, taṃ vīthiṃ paṭipajji. Sunītopi tattha tattha vighāsuccārasaṅkārādikaṃ rāsiṃ	2670	
PA_atk-s05_08a2:2670_5	katvā piṭakesu pakkhipitvā kājenādāya pariharanto bhikkhusaṅghaparivutaṃ satthāraṃ	2670	
PA_atk-s05_08a2:2670_6	āgacchantaṃ disvā sārajjamāno sambhamākulahadayo gamanamaggaṃ nilīyanokāsañca alabhanto	2670	
PA_atk-s05_08a2:2670_7	kājaṃ bhittipasse ṭhapetvā ekena passena anupavisanto viya bhittiṃ allīno pañjaliko	2670	
PA_atk-s05_08a2:2670_8	aṭṭhāsi. “Bhittichiddena apakkamitukāmo ahosī”tipi vadanti.	2670	
PA_atk-s05_08a2:2671_0	Satthā tassa samīpaṃ patvā “ayaṃ attano kusalamūlasañcoditaṃ upagataṃ maṃ sārajjamāno	2671	
PA_atk-s05_08a2:2671_1	jātiyā kammassa ca nihīnatāya sammukhībhāvampi lajjati, handassa vesārajjaṃ uppādessāmī”ti	2671	
PA_atk-s05_08a2:2671_2	karavīkarutamañjunā sakalanagaraninnādavara-gambhīrena brahmassarena “sunītā”ti ālapitvā	2671	
PA_atk-s05_08a2:2671_3	“kiṃ imāya dukkhajīvikāya pabbajituṃ sakkhissatī”ti āha. Sunīto tena satthu vacanena	2671	
PA_atk-s05_08a2:2671_4	amatena viya abhisitto uḷāraṃ pītisomanassaṃ paṭisaṃvedento “bhagavā, sace mādisāpi	2671	
PA_atk-s05_08a2:2671_5	idha pabbajjaṃ labhanti, kasmāhaṃ na pabbajissāmi, pabbājetha maṃ bhagavā”ti āha.	2671	
PA_atk-s05_08a2:2671_6	Satthā “ehi, bhikkhū”ti āha. So tāvadeva ehibhikkhubhāvena pabbajjaṃ upasampadañca	2671	
PA_atk-s05_08a2:2671_7	labhitvā iddhimayapattacīvaradharo vassasaṭṭhikatthero viya hutvā satthu santike	2671	
PA_atk-s05_08a2:2671_8	aṭṭhāsi. Bhagavā taṃ vihāraṃ netvā kammaṭṭhānaṃ ācikkhi. So paṭhamaṃ aṭṭha samāpattiyo,	2671	
PA_atk-s05_08a2:2671_9	pañca ca abhiññāyo nibbattetvā vipassanaṃ vaḍḍhetvā chaḷabhiñño ahosi. Taṃ sakkādayo	2671	
PA_atk-s05_08a2:2671_10	devā brahmāno ca upasaṅkamitvā namassiṃsu. Tena vuttaṃ –	26711	
PA_atk-s05_08a2:2672	“Tā devatā sattasatā uḷārā, brahmā ca indo upasaṅkamitvā;	267	
PA_atk-s05_08a2:2673	Ājānīyaṃ jātijarābhibhūtaṃ, sunītaṃ namassanti pasannacittā”tiādi.	267	
PA_atk-s05_08a2:2674_0	Bhagavā taṃyeva devasaṅghapurakkhataṃ disvā sitaṃ katvā pasaṃsanto “tapena brahmacariyenā”ti	2674	
PA_atk-s05_08a2:2674_1	gāthāya dhammaṃ desesi. Atha naṃ sambahulā bhikkhū sīhanādaṃ nadāpetukāmā, “āvuso	2674	
PA_atk-s05_08a2:2674_2	sunīta, kasmā kulā tvaṃ pabbajito, kathaṃ vā pabbajito, kathañca saccāni paṭivijjhī”ti	2674	
PA_atk-s05_08a2:2674_3	pucchiṃsu. So taṃ sabbaṃ pakāsento –	2674	
PA_atk-s05_08a2:2676	“Nīce kulamhi jātohaṃ, daliddo appabhojano;	267	
PA_atk-s05_08a2:2677	Hīnakammaṃ mamaṃ āsi, ahosiṃ pupphachaḍḍako.	267	
PA_atk-s05_08a2:2679	“Jigucchito manussānaṃ, paribhūto ca vambhito;	267	
PA_atk-s05_08a2:2680	Nīcaṃ manaṃ karitvāna, vandissaṃ bahukaṃ janaṃ.	268	
PA_atk-s05_08a2:2682	“Athaddasāsiṃ sambuddhaṃ, bhikkhusaṅghapurakkhataṃ;	268	
PA_atk-s05_08a2:2683	Pavisantaṃ mahāvīraṃ, magadhānaṃ puruttamaṃ.	268	
PA_atk-s05_08a2:2685	“Nikkhipitvāna byābhaṅgiṃ, vandituṃ upasaṅkamiṃ;	268	
PA_atk-s05_08a2:2686	Mameva anukampāya, aṭṭhāsi purisuttamo.	268	
PA_atk-s05_08a2:2688	“Vanditvā satthuno pāde, ekamantaṃ ṭhito tadā;	268	
PA_atk-s05_08a2:2689	Pabbajjaṃ ahamāyāciṃ, sabbasattānamuttamaṃ.	268	
PA_atk-s05_08a2:2691	“Tato kāruṇiko satthā, sabbalokānukampako;	269	
PA_atk-s05_08a2:2692	‘Ehi bhikkhū’ti maṃ āha, sā me āsūpasampadā.	269	
PA_atk-s05_08a2:2693	626. “Sohaṃ eko araññasmiṃ, viharanto atandito.	269	
PA_atk-s05_08a2:2694	Akāsiṃ satthu vacanaṃ, yathā maṃ ovadī jino.	269	
PA_atk-s05_08a2:2696	“Rattiyā paṭhamaṃ yāmaṃ, pubbajātimanussariṃ;	269	
PA_atk-s05_08a2:2697	Rattiyā majjhimaṃ yāmaṃ, dibbacakkhuṃ visodhayiṃ;	269	
PA_atk-s05_08a2:2698	Rattiyā pacchime yāme, tamokhandhaṃ padālayiṃ.	269	
PA_atk-s05_08a2:2700	“Tato ratyāvivasāne, sūriyuggamanaṃ pati; ;	270	
PA_atk-s05_08a2:2701	Indo brahmā ca āgantvā, maṃ namassiṃsu pañjalī.	270	
PA_atk-s05_08a2:2703	“Namo te purisājañña, namo te purisuttama;	270	
PA_atk-s05_08a2:2704	Yassa te āsavā khīṇā, dakkhiṇeyyosi mārisa.	270	
PA_atk-s05_08a2:2706	“Tato disvāna maṃ satthā, devasaṅghapurakkhataṃ;	270	
PA_atk-s05_08a2:2707	Sitaṃ pātukaritvāna, imamatthaṃ abhāsatha.	270	
PA_atk-s05_08a2:2709	“Tapena brahmacariyena, saṃyamena damena ca;	270	
PA_atk-s05_08a2:2710	Etena brāhmaṇo hoti, etaṃ brāhmaṇamuttama”nti. –	271	
PA_atk-s05_08a2:2711	Imāhi gāthāhi sīhanādaṃ nadi.	271	
PA_atk-s05_08a2:2712_0	Tattha nīceti lāmake sabbanihīne. Uccanīcabhāvo hi nāma sattānaṃ upādāyupādāya, ayaṃ	2712	
PA_atk-s05_08a2:2712_1	pana sabbanihīne pukkusakule uppannataṃ dassento “nīce kulamhi jāto”ti āha. Tena	2712	
PA_atk-s05_08a2:2712_2	vuttaṃ – “nīceti lāmake sabbanihīne”ti. Daliddoti duggato, daliddāpi keci kadāci	2712	
PA_atk-s05_08a2:2712_3	ghāsacchādanassa lābhino, akasiravuttino honti, ahaṃ pana sabbakālaṃ kasiravuttitāya	2712	
PA_atk-s05_08a2:2712_4	hīno uddhanaṃ upaṭṭhapitaukkhaliko dassanayuttaṃ thevakampi apassiṃ yevāti dassento	2712	
PA_atk-s05_08a2:2712_5	“appabhojano”ti āha. Nīcakulikā daliddāpi keci anīcakammājīvā honti, mayhaṃ pana	2712	
PA_atk-s05_08a2:2712_6	na tathāti dassento āha “hīnakammaṃ mamaṃ āsī”ti. Kīdisanti ce? Ahosiṃ pupphachaḍḍako,	2712	
PA_atk-s05_08a2:2712_7	hatthavikalassa hatthavāti viya upacāravasenāyaṃ imassa samaññā ahosi yadidaṃ “pupphachaḍḍako”ti.	2712	
PA_atk-s05_08a2:2712_8	Milātapupphasantharavaṇṇatāya vā ukkārabhūmiyā evaṃ vutto.	2712	
PA_atk-s05_08a2:2713_0	Jigucchitoti jātiyā ceva kammunā ca hīḷito. Manussānanti manussehi. Paribhūtoti avaññāto.	2713	
PA_atk-s05_08a2:2713_1	Vambhitoti khuṃsito. Nīcaṃ manaṃ karitvānāti aññe manusse sineruṃ viya ukkhipitvā	2713	
PA_atk-s05_08a2:2713_2	tesaṃ pādapaṃsutopi attānaṃ nihīnaṃ katvā pavattiyā nīcaṃ nihīnaṃ manaṃ katvā. Vandissaṃ	2713	
PA_atk-s05_08a2:2713_3	bahukaṃ jananti puthumahājanaṃ diṭṭhadiṭṭhakāle vandiṃ sirasi añjaliṃ karonto paṇāmiṃ.	2713	
PA_atk-s05_08a2:2714_0	Athāti adhikārantaradīpane nipāto. Addasāsinti addakkhiṃ. Magadhānanti magadhā nāma	2714	
PA_atk-s05_08a2:2714_1	jānapadino rājakumārā, tesaṃ nivāso ekopi janapado ruḷhiyā “magadhāna”nti vutto,	2714	
PA_atk-s05_08a2:2714_2	magadhajanapadassāti attho. Puruttamanti uttamaṃ nagaraṃ.	2714	
PA_atk-s05_08a2:2715_0	Byābhaṅginti kājaṃ. Pabbajjaṃ ahamāyācinti, “sunīta, pabbajituṃ sakkhissasī”ti satthārā	2715	
PA_atk-s05_08a2:2715_1	okāse kate ahaṃ pabbajjaṃ ayāciṃ. Āsūpasampadāti “ehi, bhikkhū”ti satthu vacanamattena	2715	
PA_atk-s05_08a2:2715_2	āsi upasampadā. Yathā maṃ ovadīti “evaṃ samathapubbaṅgamaṃ vipassanaṃ bhāvehī”ti	2715	
PA_atk-s05_08a2:2715_3	yathā maṃ ovadi, tathā satthuno vacanaṃ akāsiṃ paṭipajjiṃ. Rattiyātiādi tassā paṭipattiyā	2715	
PA_atk-s05_08a2:2715_4	rasadassanaṃ. Tattha pubbenivāsañāṇaṃ anāgataṃsañāṇañca bahukiccanti “paṭhamaṃ yāmaṃ	2715	
PA_atk-s05_08a2:2715_5	majjhimaṃ yāma”nti accantasaṃyogavasena upayogavacanaṃ vuttaṃ. Na tathā āsavakkhayañāṇaṃ	2715	
PA_atk-s05_08a2:2715_6	ekābhisamayavasena pavattanatoti “pacchime yāme”ti bhummavasena vuttanti daṭṭhabbaṃ.	2715	
PA_atk-s05_08a2:2715_7	Indoti sakko devarājā. Brahmāti mahābrahmā. Indabrahmaggahaṇena aññesaṃ kāmadevānaṃ	2715	
PA_atk-s05_08a2:2715_8	brahmūnañca āgamanaṃ vuttamevāti daṭṭhabbaṃ. Ukkaṭṭhaniddeso hesa yathā “rājā āgato”ti.	2715	
PA_atk-s05_08a2:2715_9	Namassiṃsūti kāyena vācāya ca namakkāraṃ akaṃsu.	2715	
PA_atk-s05_08a2:2716_0	Tattha kāyena kataṃ namakkāraṃ dassento “pañjalī”ti vatvā vācāya kataṃ dassetuṃ “namo	2716	
PA_atk-s05_08a2:2716_1	te”tiādi vuttaṃ. Devasaṅghapurakkhatanti devaggahaṇena upapattidevabhāvato brahmānopi	2716	
PA_atk-s05_08a2:2716_2	gahitā. Sitaṃ pātukaritvānāti attano ovādassa mahapphalataṃ devabrahmūnañca guṇasampattiṃ	2716	
PA_atk-s05_08a2:2716_3	nissāya satthā sitaṃ pātvākāsi. Pātukaronto ca na aññe viya dante vidaṃseti, mukhādhānaṃ	2716	
PA_atk-s05_08a2:2716_4	pana thokaṃ vivarati, tattakena ca abhibhūtadibbaphalikamuttarasmiyo avahasitatārakāsasimarīciyo	2716	
PA_atk-s05_08a2:2716_5	susukkadāṭhasambhavā ghanarasmiyo nikkhamitvā tikkhattuṃ satthu mukhaṃ padakkhiṇaṃ	2716	
PA_atk-s05_08a2:2716_6	karonti, taṃ disvā pacchato gacchantāpi satthā sitaṃ pātvākāsīti sañjānanti.	2716	
PA_atk-s05_08a2:2717_0	Tapenāti indriyasaṃvarena, “dhutadhammasamādānenā”ti keci. Saṃyamenāti sīlena. Damenāti	2717	
PA_atk-s05_08a2:2717_1	paññāya. Brahmacariyenāti avasiṭṭhaseṭṭhacariyāya. Etenāti yathāvuttena tapādinā.	2717	
PA_atk-s05_08a2:2717_2	Brāhmaṇo hoti bāhitapāpabhāvato. Etanti tapādi yathāvuttaṃ. Brāhmaṇamuttamanti uttamaṃ	2717	
PA_atk-s05_08a2:2717_3	brāhmaṇaṃ, brāhmaṇesu vā uttamaṃ sabbaseṭṭhaṃ, ahūti vacanaseso. Brāhmaṇanti vā brahmaññamāha,	2717	
PA_atk-s05_08a2:2717_4	evaṃ uttamaṃ brahmaññaṃ, na jaccādīti adhippāyo. Na hi jātikulapadesagottasampattiādayo	2717	
PA_atk-s05_08a2:2717_5	ariyabhāvassa kāraṇaṃ, adhisīlasikkhādayo eva pana kāraṇaṃ. Tenāha –	2717	
PA_atk-s05_08a2:2718	“Yathā saṅkāraṭhānasmiṃ, ujjhitasmiṃ mahāpathe;	271	
PA_atk-s05_08a2:2719	Padumaṃ tattha jāyetha, sucigandhaṃ manoramaṃ.	271	
PA_atk-s05_08a2:2720	“Evaṃ saṅkārabhūtesu, andhabhūte puthujjane;	272	
PA_atk-s05_08a2:2721	Atirocati paññāya, sammāsambuddhasāvako”ti. ;	272	
PA_atk-s05_08a2:2722	Evaṃ thero tehi bhikkhūhi pucchitamatthaṃ imāhi gāthāhi vissajjento sīhanādaṃ nadīti.	272	
PA_atk-s05_08a2:2723	Sunītattheragāthāvaṇṇanā niṭṭhitā.	272	
PA_atk-s05_08a2:2724	Dvādasakanipātavaṇṇanā niṭṭhitā.	272	
PA_atk-s05_08a2:2725	13. Terasanipāto	272	
PA_atk-s05_08a2:2726	1. Soṇakoḷivisattheragāthāvaṇṇanā	272	
PA_atk-s05_08a2:2727_0	Terasanipāte yāhu raṭṭhetiādikā āyasmato soṇassa koḷivisassa gāthā. Kā uppatti? Ayampi	2727	
PA_atk-s05_08a2:2727_1	purimabuddhesu katādhikāro tattha tattha bhave puññāni upacini. Ayaṃ kira anomadassissa	2727	
PA_atk-s05_08a2:2727_2	bhagavato kāle mahāvibhavo seṭṭhi hutvā upāsakehi saddhiṃ vihāraṃ gantvā satthu santike	2727	
PA_atk-s05_08a2:2727_3	dhammaṃ sutvā pasannamānaso satthu caṅkamanaṭṭhāne sudhāya parikammaṃ kāretvā nānāvaṇṇehi	2727	
PA_atk-s05_08a2:2727_4	pupphehi santharitvā upari nānāvirāgavatthehi vitānaṃ bandhāpesi, tathā satthu bhikkhusaṅghassa	2727	
PA_atk-s05_08a2:2727_5	ca dīghasālaṃ kāretvā niyyādesi. So tena puññakammena devamanussesu saṃsaranto padumuttarassa	2727	
PA_atk-s05_08a2:2727_6	bhagavato kāle haṃsavatīnagare seṭṭhikule nibbatti, sirivaḍḍhotissa nāmaṃ ahosi.	2727	
PA_atk-s05_08a2:2727_7	So vayappatto vihāraṃ gantvā satthu santike dhammaṃ suṇanto satthāraṃ ekaṃ bhikkhuṃ	2727	
PA_atk-s05_08a2:2727_8	āraddhavīriyānaṃ aggaṭṭhāne ṭhapentaṃ disvā, sayampi taṃ ṭhānantaraṃ patthento sattāhaṃ	2727	
PA_atk-s05_08a2:2727_9	mahādānaṃ pavattetvā paṇidhānamakāsi. Satthāpi tassa patthanāya samijjhanabhāvaṃ	2727	
PA_atk-s05_08a2:2727_10	disvā byākaritvā pakkāmi.	27271	
PA_atk-s05_08a2:2728_0	Sopi yāvajīvaṃ kusalaṃ katvā devamanussesu saṃsaranto parinibbute kassapadasabale	2728	
PA_atk-s05_08a2:2728_1	anuppanne amhākaṃ bhagavati bārāṇasiyaṃ kulagehe nibbattitvā viññutaṃ patto gaṅgātīre	2728	
PA_atk-s05_08a2:2728_2	paṇṇasālaṃ karitvā ekaṃ paccekabuddhaṃ temāsaṃ catūhi paccayehi sakkaccaṃ upaṭṭhahi.	2728	
PA_atk-s05_08a2:2728_3	Paccekabuddho vuṭṭhavasso paripuṇṇaparikkhāro gandhamādanameva gato. Sopi kulaputto	2728	
PA_atk-s05_08a2:2728_4	yāvajīvaṃ tattha puññāni katvā tato cavitvā devamanussesu saṃsaranto amhākaṃ bhagavato	2728	
PA_atk-s05_08a2:2728_5	kāle campānagare usabhaseṭṭhissa gehe paṭisandhiṃ gaṇhi. Tassa paṭisandhiggahaṇato	2728	
PA_atk-s05_08a2:2728_6	paṭṭhāya seṭṭhissa mahābhogakkhandho abhivaḍḍhi. Tassa jātadivase sakalanagare mahāsakkārasampanno	2728	
PA_atk-s05_08a2:2728_7	ahosi, tassa pubbe paccekabuddhassa satasahassagghanikarattakambalapariccāgena suvaṇṇavaṇṇo	2728	
PA_atk-s05_08a2:2728_8	sukhumālataro ca attabhāvo ahosi, tenassa soṇoti nāmaṃ akaṃsu. Mahatā parivārena	2728	
PA_atk-s05_08a2:2728_9	vaḍḍhati, tassa hatthapādatalāni bandhujīvakapupphavaṇṇāni ahesuṃ, satavihatakappāsassa	2728	
PA_atk-s05_08a2:2728_10	viya samphasso pādatalesu maṇikuṇḍalāvaṭṭavaṇṇāni lomāni jāyiṃsu. Vayappattassa tassa	27281	
PA_atk-s05_08a2:2728_11	tiṇṇaṃ utūnaṃ anucchavike tayo pāsāde kāretvā nāṭakāni upaṭṭhāpesuṃ. So tattha mahatiṃ	27281	
PA_atk-s05_08a2:2728_12	sampattiṃ anubhavanto devakumāro viya paṭivasati.	27281	
PA_atk-s05_08a2:2729_0	Atha amhākaṃ satthari sabbaññutaṃ patvā pavattitavaradhammacakke rājagahaṃ upanissāya	2729	
PA_atk-s05_08a2:2729_1	viharante bimbisāraraññā pakkosāpito asītiyā gāmikasahassehi saddhiṃ rājagahaṃ āgato,	2729	
PA_atk-s05_08a2:2729_2	satthu santikaṃ gantvā dhammaṃ sutvā paṭiladdhasaddho mātāpitaro anujānāpetvā sāsane	2729	
PA_atk-s05_08a2:2729_3	pabbajitvā laddhūpasampado satthu santike kammaṭṭhānaṃ gahetvā, janasaṃsaggapariharaṇatthaṃ	2729	
PA_atk-s05_08a2:2729_4	sītavane vasanto “mama sarīraṃ sukhumālaṃ, na ca sakkā sukheneva sukhaṃ adhigantuṃ,	2729	
PA_atk-s05_08a2:2729_5	kāyaṃ kilametvā samaṇadhammaṃ kātuṃ vaṭṭatī”ti ṭhānacaṅkamameva adhiṭṭhāya, padhānamanuyuñjanto	2729	
PA_atk-s05_08a2:2729_6	pādatalesu phoṭesu uṭṭhahitesupi vedanaṃ ajjhupekkhitvā daḷhaṃ vīriyaṃ karonto accāraddhavīriyatāya	2729	
PA_atk-s05_08a2:2729_7	visesaṃ nibbattetuṃ asakkonto, “evaṃ vāyamantopi ahaṃ maggaṃ vā phalaṃ vā nibbattetuṃ	2729	
PA_atk-s05_08a2:2729_8	na sakkomi, kiṃ me pabbajjāya, hīnāyāvattitvā bhoge ca bhuñjissāmi, puññāni ca karissāmī”ti	2729	
PA_atk-s05_08a2:2729_9	cintesi. Satthā tassa cittācāraṃ ñatvā tattha gantvā vīṇūpamovādena ovaditvā vīriyasamatāyojanavidhiṃ	2729	
PA_atk-s05_08a2:2729_10	dassento kammaṭṭhānaṃ sodhetvā gijjhakūṭaṃ gato. Soṇattheropi satthu sammukhā ovādaṃ	27291	
PA_atk-s05_08a2:2729_11	labhitvā vīriyasamataṃ yojetvā vipassanaṃ ussukkāpetvā arahatte patiṭṭhāsi. Tena vuttaṃ apadāne –	27291	
PA_atk-s05_08a2:2730	“Anomadassissa munino, lokajeṭṭhassa tādino;	273	
PA_atk-s05_08a2:2731	Sudhāya lepanaṃ katvā, caṅkamaṃ kārayiṃ ahaṃ.	273	
PA_atk-s05_08a2:2732	“Nānāvaṇṇehi pupphehi, caṅkamaṃ santhariṃ ahaṃ;	273	
PA_atk-s05_08a2:2733	Ākāse vitānaṃ katvā, bhojayiṃ buddhamuttamaṃ.	273	
PA_atk-s05_08a2:2734	“Añjaliṃ paggahetvāna, abhivādetvāna subbataṃ;	273	
PA_atk-s05_08a2:2735	Dīghasālaṃ bhagavato, niyyādesimahaṃ tadā.	273	
PA_atk-s05_08a2:2736	“Mama saṅkappamaññāya, satthā loke anuttaro;	273	
PA_atk-s05_08a2:2737	Paṭiggahesi bhagavā, anukampāya cakkhumā.	273	
PA_atk-s05_08a2:2738	“Paṭiggahetvāna sambuddho, dakkhiṇeyyo sadevake;	273	
PA_atk-s05_08a2:2739	Bhikkhusaṅghe nisīditvā, imā gāthā abhāsatha.	273	
PA_atk-s05_08a2:2740	“Yo so haṭṭhena cittena, dīghasālaṃ adāsi me;	274	
PA_atk-s05_08a2:2741	Tamahaṃ kittayissāmi, suṇātha mama bhāsato.	274	
PA_atk-s05_08a2:2742	“Imassa maccukālamhi, puññakammasamaṅgino;	274	
PA_atk-s05_08a2:2743	Sahassayuttassaratho, upaṭṭhissati tāvade.	274	
PA_atk-s05_08a2:2744	“Tena yānenayaṃ poso, devalokaṃ gamissati;	274	
PA_atk-s05_08a2:2745	Anumodissare devā, sampatte kulasambhave.	274	
PA_atk-s05_08a2:2746	“Mahārahaṃ byamhaṃ seṭṭhaṃ, ratanamattikalepanaṃ;	274	
PA_atk-s05_08a2:2747	Kūṭāgāravarūpetaṃ, byamhaṃ ajjhāvasissati.	274	
PA_atk-s05_08a2:2748	“Tiṃsakappasahassāni, devaloke ramissati;	274	
PA_atk-s05_08a2:2749	Pañcavīsati kappāni, devarājā bhavissati.	274	
PA_atk-s05_08a2:2750	“Sattasattatikkhattuñca, cakkavattī bhavissati;	275	
PA_atk-s05_08a2:2751	Yasodharasanāmā te, sabbepi ekanāmakā.	275	
PA_atk-s05_08a2:2752	“Dve sampattī anubhotvā, vaḍḍhetvā puññasañcayaṃ;	275	
PA_atk-s05_08a2:2753	Aṭṭhavīsatikappamhi, cakkavattī bhavissati.	275	
PA_atk-s05_08a2:2754	“Tatrāpi byamhaṃ pavaraṃ, vissakammena māpitaṃ;	275	
PA_atk-s05_08a2:2755	Dasasaddāvivittaṃ taṃ, puramajjhāvasissati.	275	
PA_atk-s05_08a2:2756	“Aparimeyye ito kappe, bhūmipālo mahiddhiko;	275	
PA_atk-s05_08a2:2757	Okkāko nāma nāmena, rājā raṭṭhe bhavissati.	275	
PA_atk-s05_08a2:2758	“Soḷasitthisahassānaṃ, sabbāsaṃ pavarā ca sā;	275	
PA_atk-s05_08a2:2759	Abhijātā khattiyānī, nava putte janessati.	275	
PA_atk-s05_08a2:2760	“Nava putte janetvāna, khattiyānī marissati;	276	
PA_atk-s05_08a2:2761	Taruṇī ca piyā kaññā, mahesittaṃ karissati.	276	
PA_atk-s05_08a2:2762	“Okkākaṃ tosayitvāna, varaṃ kaññā labhissati;	276	
PA_atk-s05_08a2:2763	Varaṃ laddhāna sā kaññā, putte pabbājayissati.	276	
PA_atk-s05_08a2:2764	“Pabbājitā ca te sabbe, gamissanti naguttamaṃ;	276	
PA_atk-s05_08a2:2765	Jātibhedabhayā sabbe, bhaginīhi vasissare.	276	
PA_atk-s05_08a2:2766	“Ekā ca kaññā byādhīhi, bhavissati parikkhatā;	276	
PA_atk-s05_08a2:2767	Mā no jāti pabhijjīti, nikhaṇissanti khattiyā.	276	
PA_atk-s05_08a2:2768	“Khattiyo nīharitvāna, tāya saddhiṃ vasissati;	276	
PA_atk-s05_08a2:2769	Bhavissati tadā bhedo, okkākakulasambhavo.	276	
PA_atk-s05_08a2:2770	“Tesaṃ pajā bhavissanti, koḷiyā nāma jātiyā;	277	
PA_atk-s05_08a2:2771	Tattha mānusakaṃ bhogaṃ, anubhossatinappakaṃ.	277	
PA_atk-s05_08a2:2772	“Tamhā kāyā cavitvāna, devalokaṃ gamissati;	277	
PA_atk-s05_08a2:2773	Tatrāpi pavaraṃ byamhaṃ, labhissati manoramaṃ.	277	
PA_atk-s05_08a2:2774	“Devalokā cavitvāna, sukkamūlena codito;	277	
PA_atk-s05_08a2:2775	Āgantvāna manussattaṃ, soṇo nāma bhavissati.	277	
PA_atk-s05_08a2:2776	“Āraddhavīriyo pahitatto, padahaṃ satthu sāsane;	277	
PA_atk-s05_08a2:2777	Sabbāsave pariññāya, nibbāyissatināsavo.	277	
PA_atk-s05_08a2:2778	“Anantadassī bhagavā, gotamo sakyapuṅgavo;	277	
PA_atk-s05_08a2:2779	Visesaññū mahāvīro, aggaṭṭhāne ṭhapessati.	277	
PA_atk-s05_08a2:2780	“Vuṭṭhamhi deve caturaṅgulamhi, tiṇe anileritaaṅgaṇamhi;	278	
PA_atk-s05_08a2:2781	Ṭhatvāna yogassa payuttatādino, tatottariṃ pāramatā na vijjati.	278	
PA_atk-s05_08a2:2782	“Uttame damathe danto, cittaṃ me supaṇīhitaṃ;	278	
PA_atk-s05_08a2:2783	Bhāro me ohito sabbo, nibbutomhi anāsavo.	278	
PA_atk-s05_08a2:2784	“Aṅgīraso mahānāgo, abhijātova kesarī;	278	
PA_atk-s05_08a2:2785	Bhikkhusaṅghe nisīditvā, etadagge ṭhapesi maṃ.	278	
PA_atk-s05_08a2:2786	“Paṭisambhidā catasso…pe… kataṃ buddhassa sāsana”nti.	278	
PA_atk-s05_08a2:2787	Arahattaṃ pana patvā attano paṭipattiṃ paccavekkhitvā udānavasena aññābyākaraṇavasena ca –	278	
PA_atk-s05_08a2:2789	“Yāhu raṭṭhe samukkaṭṭho, rañño aṅgassa paddhagū;	278	
PA_atk-s05_08a2:2790	Svājja dhammesu ukkaṭṭho, soṇo dukkhassa pāragū.	279	
PA_atk-s05_08a2:2792	“Pañca chinde pañca jahe, pañca cuttari bhāvaye;	279	
PA_atk-s05_08a2:2793	Pañcasaṅgātigo bhikkhu, oghatiṇṇoti vuccati.	279	
PA_atk-s05_08a2:2795	“Unnaḷassa pamattassa, bāhirāsassa bhikkhuno;	279	
PA_atk-s05_08a2:2796	Sīlaṃ samādhi paññā ca, pāripūriṃ na gacchati.	279	
PA_atk-s05_08a2:2798	“Yañhi kiccaṃ apaviddhaṃ, akiccaṃ pana karīyati;	279	
PA_atk-s05_08a2:2799	Unnaḷānaṃ pamattānaṃ, tesaṃ vaḍḍhanti āsavā.	279	
PA_atk-s05_08a2:2801	“Yesañca susamāraddhā, niccaṃ kāyagatā sati;	280	
PA_atk-s05_08a2:2802	Akiccaṃ te na sevanti, kicce sātaccakārino;	280	
PA_atk-s05_08a2:2803	Satānaṃ sampajānānaṃ, atthaṃ gacchanti āsavā.	280	
PA_atk-s05_08a2:2805	“Ujumaggamhi akkhāte, gacchatha mā nivattatha;	280	
PA_atk-s05_08a2:2806	Attanā codayattānaṃ, nibbānamabhihāraye.	280	
PA_atk-s05_08a2:2808	“Accāraddhamhi vīriyamhi, satthā loke anuttaro;	280	
PA_atk-s05_08a2:2809	Vīṇopamaṃ karitvā me, dhammaṃ deseti cakkhumā;	280	
PA_atk-s05_08a2:2810	Tassāhaṃ vacanaṃ sutvā, vihāsiṃ sāsane rato.	281	
PA_atk-s05_08a2:2812	“Samathaṃ paṭipādesiṃ, uttamatthassa pattiyā;	281	
PA_atk-s05_08a2:2813	Tisso vijjā anuppattā, kataṃ buddhassa sāsanaṃ.	281	
PA_atk-s05_08a2:2815	“Nekkhamme adhimuttassa, pavivekañca cetaso;	281	
PA_atk-s05_08a2:2816	Abyābajjhādhimuttassa, upādānakkhayassa ca.	281	
PA_atk-s05_08a2:2818	“Taṇhakkhayādhimuttassa, asammohañca cetaso;	281	
PA_atk-s05_08a2:2819	Disvā āyatanuppādaṃ, sammā cittaṃ vimuccati.	281	
PA_atk-s05_08a2:2821	“Tassa sammā vimuttassa, santacittassa bhikkhuno;	282	
PA_atk-s05_08a2:2822	Katassa paticayo natthi, karaṇīyaṃ na vijjati.	282	
PA_atk-s05_08a2:2824	“Selo yathā ekaghano, vātena na samīrati;	282	
PA_atk-s05_08a2:2825	Evaṃ rūpā rasā saddā, gandhā phassā ca kevalā.	282	
PA_atk-s05_08a2:2827	“Iṭṭhā dhammā aniṭṭhā ca, nappavedhenti tādino;	282	
PA_atk-s05_08a2:2828	Ṭhitaṃ cittaṃ visaññuttaṃ, vayañcassānupassatī”ti. – imā gāthā abhāsi;	282	
PA_atk-s05_08a2:2829_0	Tattha yāhu raṭṭhe samukkaṭṭhoti yo ahu ahosi aṅgaraṭṭhe asītiyā gāmikasahassehi	2829	
PA_atk-s05_08a2:2829_1	bhogasampattiyā issariyasampattiyā ca sammā ativiya ukkaṭṭho seṭṭho. Rañño aṅgassa	2829	
PA_atk-s05_08a2:2829_2	paddhagūti catūhi saṅgahavatthūhi parisāya rañjanaṭṭhena rañño aṅgādhipatino bimbisārassa	2829	
PA_atk-s05_08a2:2829_3	parivārabhūto gahapativiseso tassa raṭṭhe kuṭumbiko ahūti yojetabbaṃ. Svājja dhammesu	2829	
PA_atk-s05_08a2:2829_4	ukkaṭṭhoti so soṇo ajjetarahi lokuttaradhammesu ukkaṭṭho jāto, gihikālepi kehici	2829	
PA_atk-s05_08a2:2829_5	ukkaṭṭhoyeva hutvā idāni pabbajitakālepi ukkaṭṭhoyeva hotīti attānameva paraṃ viya	2829	
PA_atk-s05_08a2:2829_6	dasseti. Dukkhassa pāragūti sakalassa vaṭṭadukkhassa pāraṃ pariyantaṃ gato, etena	2829	
PA_atk-s05_08a2:2829_7	dhammesu ukkaṭṭhoti avisesena vuttaṃ ukkaṭṭhabhāvaṃ viseseti arahattādhigamadīpanato.	2829	
PA_atk-s05_08a2:2830_0	Idāni yāya paṭipattiyā dukkhapāragū jāto, aññāpadesena taṃ dassento “pañca chinde”ti	2830	
PA_atk-s05_08a2:2830_1	gāthamāha. Tassattho – apāyakāmasugatisampāpakāni pañcorambhāgiyāni saṃyojanāni puriso	2830	
PA_atk-s05_08a2:2830_2	satthena pāde baddharajjukaṃ viya heṭṭhimena maggattayena chindeyya, rūpārūpabhavasampāpakāni	2830	
PA_atk-s05_08a2:2830_3	pañca uddhambhāgiyāni saṃyojanāni puriso gīvāya baddharajjukaṃ viya aggamaggena jaheyya,	2830	
PA_atk-s05_08a2:2830_4	chindeyya, tesaṃ pana uddhambhāgiyasaṃyojanānaṃ pahānāya pañca saddhādīni indriyāni	2830	
PA_atk-s05_08a2:2830_5	uttari bhāvaye bhāveyya. Evaṃbhūto pana bhikkhu rāgasaṅgo dosamohamānadiṭṭhisaṅgoti	2830	
PA_atk-s05_08a2:2830_6	pañcannaṃ saṅgānaṃ atikkamanena pañcasaṅgātigo hutvā, kāmogho, bhavogho, diṭṭhogho,	2830	
PA_atk-s05_08a2:2830_7	avijjoghoti catunnaṃ oghānaṃ tiṇṇattā oghatiṇṇoti vuccati.	2830	
PA_atk-s05_08a2:2831_0	Ayañca oghataraṇapaṭipattisīlādīnaṃ pāripūriyāva hoti, sīlādayo ca mānādippahānena	2831	
PA_atk-s05_08a2:2831_1	pāripūriṃ gacchanti, na aññathāti dassento “unnaḷassā”ti gāthamāha. Tattha unnaḷassāti	2831	
PA_atk-s05_08a2:2831_2	uggatatucchamānassa. Māno hi unnamanākāravuttiyā tucchabhāvena naḷo viyāti “naḷo”ti	2831	
PA_atk-s05_08a2:2831_3	vuccati. Pamattassāti sativossaggena pamādaṃ āpannassa. Bāhirāsassāti bāhiresu āyatanesu	2831	
PA_atk-s05_08a2:2831_4	āsāvato, kāmesu avītarāgassāti attho. Sīlaṃ samādhi paññā ca, pāripūriṃ na gacchatīti	2831	
PA_atk-s05_08a2:2831_5	tassa sīlādīnaṃ paṭipakkhasevino lokiyopi tāva sīlādiguṇo pāripūriṃ na gacchati, pageva lokuttaro.	2831	
PA_atk-s05_08a2:2832_0	Tattha kāraṇamāha “yañhi kicca”ntiādinā. Bhikkhuno hi pabbajitakālato paṭṭhāya aparimāṇasīlakkhandhagopanaṃ	2832	
PA_atk-s05_08a2:2832_1	araññavāso dhutaṅgapariharaṇaṃ bhāvanārāmatāti evamādi kiccaṃ nāma. Yehi pana idaṃ	2832	
PA_atk-s05_08a2:2832_2	yathāvuttaṃ attano kiccaṃ, taṃ apaviddhaṃ akaraṇena chaḍḍitaṃ. Akiccanti pattamaṇḍanaṃ	2832	
PA_atk-s05_08a2:2832_3	cīvarakāyabandhanaaṃsabaddhachattupāhanatālavaṇṭadhammakaraṇamaṇḍananti evamādi parikkhāramaṇḍanaṃ	2832	
PA_atk-s05_08a2:2832_4	paccayabāhuliyanti evamādi bhikkhuno akiccaṃ nāma, taṃ kayirati, tesaṃ mānanaḷaṃ	2832	
PA_atk-s05_08a2:2832_5	ukkhipitvā caraṇena unnaḷānaṃ sativossaggena pamattānaṃ cattāropi āsavā vaḍḍhanti.	2832	
PA_atk-s05_08a2:2833_0	Yesaṃ pana paññādiguṇo vaḍḍhati, te dassetuṃ “yesa”ntiādi vuttaṃ. Tattha susamāraddhāti	2833	
PA_atk-s05_08a2:2833_1	suṭṭhu paggahitā. Kāyagatā satīti, kāyānupassanābhāvanā. Akiccaṃ teti te etaṃ pattamaṇḍanādiakiccaṃ.	2833	
PA_atk-s05_08a2:2833_2	Na sevantīti na karonti. Kicceti, pabbajitakālato paṭṭhāya kattabbe aparimāṇasīlakkhandhagopanādike.	2833	
PA_atk-s05_08a2:2833_3	Sātaccakārinoti satatakārino tesaṃ satiyā avippavāsena satānaṃ sātthakasampajaññaṃ,	2833	
PA_atk-s05_08a2:2833_4	sappāyasampajaññaṃ, gocarasampajaññaṃ, asammohasampajaññanti catūhi sampajaññehi	2833	
PA_atk-s05_08a2:2833_5	sampajānānaṃ, cattāropi āsavā atthaṃ gacchanti parikkhayaṃ abhāvaṃ gacchantīti attho.	2833	
PA_atk-s05_08a2:2834_0	Idāni attano santike ṭhitabhikkhūnaṃ ovādaṃ dento “ujumaggamhī”ti gāthamāha. Tattha	2834	
PA_atk-s05_08a2:2834_1	ujumaggamhi akkhāteti antadvayaparivajjanena kāyavaṅkādippahānena ca ujuke majjhimapaṭipadābhūte	2834	
PA_atk-s05_08a2:2834_2	ariyamagge satthārā bhāsite. Gacchathāti paṭipajjatha. Mā nivattathāti antarā vosānaṃ	2834	
PA_atk-s05_08a2:2834_3	māpajjatha. Attanā codayattānanti idha atthakāmo kulaputto apāyabhayapaccavekkhaṇādinā	2834	
PA_atk-s05_08a2:2834_4	attanāva attānaṃ codento. Nibbānamabhihārayeti, attānaṃ nibbānaṃ abhihareyya upaneyya,	2834	
PA_atk-s05_08a2:2834_5	yathā naṃ sacchikaroti, tathā paṭipajjeyyāti attho.	2834	
PA_atk-s05_08a2:2835_0	Idāni mayāpi evameva paṭipannanti, attano paṭipattiṃ dassetuṃ “accāraddhamhī”tiādi	2835	
PA_atk-s05_08a2:2835_1	vuttaṃ. Accāraddhamhi vīriyamhīti vipassanaṃ bhāventena mayā samādhinā vīriyaṃ samarasaṃ	2835	
PA_atk-s05_08a2:2835_2	akatvā ativiya vīriye paggahite. Accāraddhavīriyatā cassa heṭṭhā vuttāyeva. Vīṇopamaṃ	2835	
PA_atk-s05_08a2:2835_3	karitvā meti āyasmato soṇassa “ye kho keci bhagavato sāvakā āraddhavīriyā viharanti.	2835	
PA_atk-s05_08a2:2835_4	Ahaṃ tesaṃ aññataro, atha ca pana me nānupādāya āsavehi cittaṃ vimuccati, tasmāhaṃ	2835	
PA_atk-s05_08a2:2835_5	vibbhamissāmī”ti citte uppanne satthā iddhiyā tassa sammukhe attānaṃ dassetvā “kasmā	2835	
PA_atk-s05_08a2:2835_6	tvaṃ, soṇa, ‘vibbhamissāmī’ti cittaṃ uppādesi, kusalo tvaṃ pubbe agāriyabhūto vīṇāya	2835	
PA_atk-s05_08a2:2835_7	tantissare”ti pucchitvā tena “evaṃ, bhante”ti vutte “taṃ kiṃ maññasi, soṇa? Yadā	2835	
PA_atk-s05_08a2:2835_8	te vīṇāya tantiyo accāyatā honti, api nu te vīṇā tasmiṃ samaye saravatī vā hoti kammaññā	2835	
PA_atk-s05_08a2:2835_9	vāti? No hetaṃ, bhante! Taṃ kiṃ maññasi, soṇa, yadā te vīṇāya tantiyo atisithilā	2835	
PA_atk-s05_08a2:2835_10	honti, api nu te vīṇā tasmiṃ samaye saravatī vā hoti kammaññā vāti? No hetaṃ, bhante.	28351	
PA_atk-s05_08a2:2835_11	Taṃ kiṃ maññasi, soṇa, yadā pana te vīṇāya tantiyo neva accāyatā honti, nātisithilā	28351	
PA_atk-s05_08a2:2835_12	same guṇe patiṭṭhitā, api nu te vīṇā tasmiṃ samaye saravatī vā hoti kammaññā vāti?	28351	
PA_atk-s05_08a2:2835_13	Evaṃ, bhante. Evameva kho, soṇa, accāraddhavīriyaṃ uddhaccāya saṃvattati, atilīnavīriyaṃ	28351	
PA_atk-s05_08a2:2835_14	kosajjāya saṃvattati, tasmātiha tvaṃ, soṇa, vīriyasamataṃ adhiṭṭhaha, indriyānañca	28351	
PA_atk-s05_08a2:2835_15	samataṃ paṭivijjhā”ti evaṃ vīṇaṃ upamaṃ katvā pavattitena vīṇopamovādena mayhaṃ dhammaṃ	28351	
PA_atk-s05_08a2:2835_16	desesi. Tassāhaṃ vacanaṃ sutvāti tassa bhagavato vacanaṃ vīṇopamovādaṃ sutvā antarā	28351	
PA_atk-s05_08a2:2835_17	uppannaṃ vibbhamitukāmataṃ pahāya satthu sāsane rato abhirato vihariṃ.	28351	
PA_atk-s05_08a2:2836_0	Viharanto ca samathaṃ paṭipādesiṃ vīriyasamataṃ yojento saddhāpaññānaṃ viya samādhivīriyānaṃ	2836	
PA_atk-s05_08a2:2836_1	samarasataṃ uppādento jhānādhiṭṭhānaṃ vipassanāsamādhiṃ sampādesiṃ vipassanaṃ ussukkāpesiṃ.	2836	
PA_atk-s05_08a2:2836_2	Tattha payojanaṃ āha “uttamatthassa pattiyā”ti. Uttamatthassa pattiyāti arahattādhigamāyāti attho.	2836	
PA_atk-s05_08a2:2837_0	Idāni yathā paṭipannassa samathavipassanā sampajjiṃsu, taṃ aññāpadesena dassento	2837	
PA_atk-s05_08a2:2837_1	“nekkhamme”tiādimāha. Tattha nekkhammeti pabbajjādike kāmanissaraṇe. Adhimuttassāti	2837	
PA_atk-s05_08a2:2837_2	tattha ninnapoṇapabbhārabhāvena yuttappayuttassa, paṭhamaṃ tāva pabbajjābhimukho	2837	
PA_atk-s05_08a2:2837_3	hutvā kāme pahāya pabbajitvā ca sīlavisodhanaṃ araññavāso dhutaṅgapariharaṇaṃ bhāvanābhiyogoti	2837	
PA_atk-s05_08a2:2837_4	evamādīsu anavajjadhammesu yuttappayuttassāti attho. Pavivekañca cetasoti cetaso	2837	
PA_atk-s05_08a2:2837_5	pavivekañca adhimuttassa evaṃ nekkhammādhimuttassa sato catukkapañcakajjhānānaṃ nibbattanena	2837	
PA_atk-s05_08a2:2837_6	viveke yuttassa payuttassa. Abyābajjhādhimuttassāti abyābajjhe nidukkhatāya adhimuttassa	2837	
PA_atk-s05_08a2:2837_7	jhānasamāpattiyo nibbattetvā samathasukhe yuttappayuttassa. Upādānakkhayassa cāti	2837	
PA_atk-s05_08a2:2837_8	catunnampi upādānānaṃ khayante arahatte adhimuttassa. Bhummatthe hi etaṃ sāmivacanaṃ.	2837	
PA_atk-s05_08a2:2837_9	Taṃ yathādhigataṃ jhānaṃ pādakaṃ katvā arahattādhigamāya vipassanaṃ anuyuñjantassāti attho.	2837	
PA_atk-s05_08a2:2838_0	Taṇhakkhayādhimuttassāti taṇhā khīyati etthāti taṇhakkhayo, nibbānaṃ, tasmiṃ adhimuttassa	2838	
PA_atk-s05_08a2:2838_1	upādiṃ bhayato, anupādiñca khemato dassanena nirodhe ninnapoṇapabbhārassa. Asammohañca	2838	
PA_atk-s05_08a2:2838_2	cetasoti asammohasampajaññavasena cittassa asammohapavattiṃ sammohasamucchindanena	2838	
PA_atk-s05_08a2:2838_3	vā cittassa asammohabhūtaṃ ariyamaggaṃ adhimuttassa. Disvā āyatanuppādanti cakkhādīnaṃ	2838	
PA_atk-s05_08a2:2838_4	āyatanānaṃ yathāsakapaccayehi khaṇe khaṇe uppādaṃ, tappaṭipakkhato nirodhañca vipassanāpaññāsahitāya	2838	
PA_atk-s05_08a2:2838_5	maggapaññāya disvā dassanahetu sammā cittaṃ vimuccatīti sammā hetunā ñāyena maggapaṭipāṭiyā	2838	
PA_atk-s05_08a2:2838_6	sabbāsavato cittaṃ vimuccati.	2838	
PA_atk-s05_08a2:2839_0	“Tassa sammā vimuttassā”tiādīsu ayaṃ saṅkhepattho – tassa vuttanayena sammadeva sabbasaṃkilesato	2839	
PA_atk-s05_08a2:2839_1	vimuttassa, tato eva accantupasamena santacittassa khīṇāsavabhikkhuno katassa kusalassa	2839	
PA_atk-s05_08a2:2839_2	akusalassa vā upacayo natthi maggeneva samugghātitattā, pariññādibhedaṃ karaṇīyaṃ	2839	
PA_atk-s05_08a2:2839_3	na vijjati katakiccattā. Evaṃ bhūtassa yathā ekaghano selo pabbato pakativātena na	2839	
PA_atk-s05_08a2:2839_4	samīrati na saṃkampati, evaṃ iṭṭhā ca aniṭṭhā ca rūpādayo ārammaṇadhammā tādino tādibhāvappattassa	2839	
PA_atk-s05_08a2:2839_5	ṭhitaṃ anejaṃ pahīnasabbasokatāya visaṃyuttaṃ cittaṃ nappavedhanti na cālenti. Assa	2839	
PA_atk-s05_08a2:2839_6	ca ārammaṇadhammassa kālena kālaṃ phalasamāpattiṃ samāpajjitvā vipassanto vayaṃ nirodhaṃ	2839	
PA_atk-s05_08a2:2839_7	khaṇe khaṇe bhijjanasabhāvaṃ anupassatīti aññaṃ byākāsi.	2839	
PA_atk-s05_08a2:2840	Soṇakoḷivisattheragāthāvaṇṇanā niṭṭhitā.	284	
PA_atk-s05_08a2:2841	Terasanipātavaṇṇanā niṭṭhitā.	284	
PA_atk-s05_08a2:2842	14. Cuddasakanipāto	284	
PA_atk-s05_08a2:2843	1. Khadiravaniyarevatattheragāthāvaṇṇanā	284	
PA_atk-s05_08a2:2844_0	Cuddasakanipāte yadā ahantiādikā āyasmato khadiravaniyarevatattherassa gāthā. Kā	2844	
PA_atk-s05_08a2:2844_1	uppatti? Kāmañcimassa therassa gāthā heṭṭhā ekakanipāte āgatā. Tattha panassa attano	2844	
PA_atk-s05_08a2:2844_2	bhāgineyyesu satijananamattaṃ dassitanti tassā ekakanipāte saṅgaho kato. Imā pana	2844	
PA_atk-s05_08a2:2844_3	therassa pabbajitakālato paṭṭhāya yāva parinibbānā paṭipattipakāsitā gāthā imasmiṃ	2844	
PA_atk-s05_08a2:2844_4	cuddasakanipāte saṅgahaṃ āropitā. Tattha aṭṭhuppatti heṭṭhā vuttāyeva. Ayaṃ pana	2844	
PA_atk-s05_08a2:2844_5	viseso – thero kira arahattaṃ patvā kālena kālaṃ satthu dhammasenāpatippabhūtīnaṃ	2844	
PA_atk-s05_08a2:2844_6	mahātherānañca upaṭṭhānaṃ gantvā katipāhameva tattha vasitvā khadiravanameva paccāgantvā	2844	
PA_atk-s05_08a2:2844_7	phalasamāpattisukhena brahmavihārehi ca vītināmeti. Evaṃ gacchante kāle jiṇṇo vuḍḍho	2844	
PA_atk-s05_08a2:2844_8	vayo anuppatto ahosi. So ekadivasaṃ buddhupaṭṭhānaṃ gacchanto antarāmagge sāvatthiyā	2844	
PA_atk-s05_08a2:2844_9	avidūre araññe vasi. Tena ca samayena corā nagare katakammā ārakkhamanussehi anubandhā	2844	
PA_atk-s05_08a2:2844_10	palāyantā therassa samīpe gahitabhaṇḍaṃ chaḍḍetvā palāyiṃsu. Manussā anudhāvantā	28441	
PA_atk-s05_08a2:2844_11	therassa samīpe bhaṇḍaṃ disvā theraṃ bandhitvā “coro”ti saññāya gahetvā rañño dassesuṃ,	28441	
PA_atk-s05_08a2:2844_12	“ayaṃ, deva, coro”ti. Rājā theraṃ muñcāpetvā, “kiṃ, bhante, tumhehi idaṃ corikakammaṃ	28441	
PA_atk-s05_08a2:2844_13	kataṃ vā, no vā”ti pucchi. Thero kiñcāpi jātito paṭṭhāya attanā tādisaṃ na katapubbaṃ,	28441	
PA_atk-s05_08a2:2844_14	taṃ pabbajitato paṭṭhāya pana akatabhāvassa, sabbaso kilesānaṃ samucchinnattā tādisassa	28441	
PA_atk-s05_08a2:2844_15	karaṇe abhabbatāya pakāsanatthaṃ samīpe ṭhitānaṃ bhikkhūnaṃ rañño ca dhammaṃ desento –	28441	
PA_atk-s05_08a2:2846	“Yadā ahaṃ pabbajito, agārasmānagāriyaṃ;	284	
PA_atk-s05_08a2:2847	Nābhijānāmi saṅkappaṃ, anariyaṃ dosasaṃhitaṃ.	284	
PA_atk-s05_08a2:2849	“‘Ime haññantu vajjhantu, dukkhaṃ pappontu pāṇino’;	284	
PA_atk-s05_08a2:2850	Saṅkappaṃ nābhijānāmi, imasmiṃ dīghamantare.	285	
PA_atk-s05_08a2:2852	“Mettañca abhijānāmi, appamāṇaṃ subhāvitaṃ;	285	
PA_atk-s05_08a2:2853	Anupubbaṃ paricitaṃ, yathā buddhena desitaṃ.	285	
PA_atk-s05_08a2:2855	“Sabbamitto sabbasakho, sabbabhūtānukampako;	285	
PA_atk-s05_08a2:2856	Mettacittañca bhāvemi, abyāpajjarato sadā.	285	
PA_atk-s05_08a2:2858	“Asaṃhīraṃ asaṃkuppaṃ, cittaṃ āmodayāmahaṃ;	285	
PA_atk-s05_08a2:2859	Brahmavihāraṃ bhāvemi, akāpurisasevitaṃ.	285	
PA_atk-s05_08a2:2861	“Avitakkaṃ samāpanno, sammāsambuddhasāvako;	286	
PA_atk-s05_08a2:2862	Ariyena tuṇhībhāvena, upeto hoti tāvade.	286	
PA_atk-s05_08a2:2864	“Yathāpi pabbato selo, acalo suppatiṭṭhito;	286	
PA_atk-s05_08a2:2865	Evaṃ mohakkhayā bhikkhu, pabbatova na vedhati.	286	
PA_atk-s05_08a2:2867	“Anaṅgaṇassa posassa, niccaṃ sucigavesino;	286	
PA_atk-s05_08a2:2868	Vālaggamattaṃ pāpassa, abbhamattaṃva khāyati.	286	
PA_atk-s05_08a2:2870	“Nagaraṃ yathā paccantaṃ, guttaṃ santarabāhiraṃ;	287	
PA_atk-s05_08a2:2871	Evaṃ gopetha attānaṃ, khaṇo vo mā upaccagā.	287	
PA_atk-s05_08a2:2873	“Nābhinandāmi maraṇaṃ, nābhinandāmi jīvitaṃ;	287	
PA_atk-s05_08a2:2874	Kālañca paṭikaṅkhāmi, nibbisaṃ bhatako yathā.	287	
PA_atk-s05_08a2:2876	“Nābhinandāmi maraṇaṃ, nābhinandāmi jīvitaṃ;	287	
PA_atk-s05_08a2:2877	Kālañca paṭikaṅkhāmi, sampajāno patissato.	287	
PA_atk-s05_08a2:2879	“Pariciṇṇo mayā satthā, kataṃ buddhassa sāsanaṃ;	287	
PA_atk-s05_08a2:2880	Ohito garuko bhāro, bhavanetti samūhatā.	288	
PA_atk-s05_08a2:2882	“Yassa catthāya pabbajito, agārasmānagāriyaṃ;	288	
PA_atk-s05_08a2:2883	So me attho anuppatto, sabbasaṃyojanakkhayo.	288	
PA_atk-s05_08a2:2885	“Sampādethappamādena, esā me anusāsanī;	288	
PA_atk-s05_08a2:2886	Handāhaṃ parinibbissaṃ vippamuttomhi sabbadhī”ti. – imā gāthā abhāsi;	288	
PA_atk-s05_08a2:2887_0	Tatthāyaṃ apubbapadavaṇṇanā imasmiṃ dīghamantareti, yadā ahaṃ pabbajitomhi, tato	2887	
PA_atk-s05_08a2:2887_1	paṭṭhāya ayañca me carimakālo, etasmiṃ dīghamantare kāle “idaṃ mayhaṃ hotū”ti abhijjhāvasena	2887	
PA_atk-s05_08a2:2887_2	vā, “ime sattā haññantū”tiādinā byāpādavasena vā anariyaṃ dosasaṃhitaṃ saṅkappaṃ	2887	
PA_atk-s05_08a2:2887_3	nābhijānāmīti yojanā.	2887	
PA_atk-s05_08a2:2888_0	Mettañca abhijānāmīti, mijjati siniyhati etāyāti mettā, abyāpādo. Mettā etissā atthīti	2888	
PA_atk-s05_08a2:2888_1	mettā, mettābhāvanā mettābrahmavihāro, taṃ mettaṃ. Ca-saddena karuṇaṃ muditaṃ upekkhañcāti	2888	
PA_atk-s05_08a2:2888_2	itarabrahmavihāre saṅgaṇhāti. Abhijānāmīti, abhimukhato jānāmi. Adhigatañhi jhānaṃ	2888	
PA_atk-s05_08a2:2888_3	paccavekkhato paccavekkhaṇañāṇassa abhimukhaṃ hoti. Kīdisanti āha “appamāṇa”ntiādi.	2888	
PA_atk-s05_08a2:2888_4	Tañhi yathā buddhena bhagavatā desitaṃ, tathā anodissakapharaṇavasena aparimāṇasattārammaṇatāya	2888	
PA_atk-s05_08a2:2888_5	appamāṇaṃ. Paguṇabalavabhāvāpādanena suṭṭhu bhāvitattā subhāvitaṃ. Paṭhamaṃ mettā,	2888	
PA_atk-s05_08a2:2888_6	tato karuṇā, tato muditā, pacchā upekkhāti evaṃ anupubbaṃ anukkamena paricitaṃ āsevitaṃ,	2888	
PA_atk-s05_08a2:2888_7	bahulīkataṃ abhijānāmīti yojanā.	2888	
PA_atk-s05_08a2:2889_0	Sabbesaṃ sattānaṃ mitto, sabbe vā te mayhaṃ mittāti sabbamitto. Mettañhi bhāvento	2889	
PA_atk-s05_08a2:2889_1	sattānaṃ piyo hoti. Sabbasakhoti, etthāpi eseva nayo. Sabbabhūtānukampakoti, sabbasattānaṃ	2889	
PA_atk-s05_08a2:2889_2	anuggaṇhanako. Mettacittañca bhāvemīti, mettāya sahitaṃ sampayuttaṃ cittaṃ visesato	2889	
PA_atk-s05_08a2:2889_3	bhāvemi, vaḍḍhemi, pakāsemi vā akathentepi bhāvanāya ukkaṃsagatabhāvato. “Mettaṃ	2889	
PA_atk-s05_08a2:2889_4	cittañca bhāvemī”ti vā pāṭho. Tassattho heṭṭhā vuttanayova. Abyāpajjaratoti, abyāpajje	2889	
PA_atk-s05_08a2:2889_5	sattānaṃ hitūpasaṃhāre abhirato. Sadāti, sabbakālaṃ, tena tattha sātaccakiriyaṃ dasseti.	2889	
PA_atk-s05_08a2:2890_0	Asaṃhīranti na saṃhīraṃ, āsannapaccatthikena rāgena anākaḍḍhaniyaṃ. Asaṃkuppanti	2890	
PA_atk-s05_08a2:2890_1	na kuppaṃ, dūrapaccatthikena byāpādena akopiyaṃ, evaṃbhūtaṃ katvā mama mettacittaṃ	2890	
PA_atk-s05_08a2:2890_2	āmodayāmi abhippamodayāmi brahmavihāraṃ bhāvemi. Akāpurisasevitanti, kāpurisehi nīcajanehi	2890	
PA_atk-s05_08a2:2890_3	asevitaṃ, akāpurisehi vā ariyehi buddhādīhi sevitaṃ brahmaṃ seṭṭhaṃ niddosaṃ mettādivihāraṃ	2890	
PA_atk-s05_08a2:2890_4	bhāvemi vaḍḍhemīti attho.	2890	
PA_atk-s05_08a2:2891_0	Evaṃ attuddesavasena pañcahi gāthāhi attano paṭipattiṃ dassetvā idāni taṃ aññāpadesena	2891	
PA_atk-s05_08a2:2891_1	dassento “avitakka”ntiādinā catasso gāthā abhāsi. Tattha avitakkaṃ samāpannoti, vitakkavirahitaṃ	2891	
PA_atk-s05_08a2:2891_2	dutiyādijhānaṃ samāpanno, etena thero brahmavihārabhāvanāya aññāpadesena attanā dutiyādijhānādhigamamāha.	2891	
PA_atk-s05_08a2:2891_3	Yasmā panāyaṃ thero tameva jhānaṃ pādakaṃ katvā vipassanaṃ vaḍḍhetvā ekāsaneneva	2891	
PA_atk-s05_08a2:2891_4	arahattaṃ gaṇhi, tasmā tamatthaṃ aññāpadeseneva dassento “avitakkaṃ samāpanno”ti	2891	
PA_atk-s05_08a2:2891_5	vatvā “sammāsambuddhasāvako. Ariyena tuṇhībhāvena, upeto hoti tāvade”ti āha. Tattha	2891	
PA_atk-s05_08a2:2891_6	vacīsaṅkhārābhāvato avitakkāvicārā samāpatti “ariyo tuṇhībhāvo”ti vadanti. “Sannipatitānaṃ	2891	
PA_atk-s05_08a2:2891_7	vo, bhikkhave, dvayaṃ karaṇīyaṃ dhammī vā kathā ariyo vā tuṇhībhāvo”ti pana vacanato	2891	
PA_atk-s05_08a2:2891_8	yā kāci samāpatti ariyo tuṇhībhāvo nāma. Idha pana catutthajjhānikā aggaphalasamāpatti adhippetā.	2891	
PA_atk-s05_08a2:2892_0	Idāni tassādhigatattā lokadhammehi akampanīyataṃ upamāya pakāsento “yathāpi pabbato”ti	2892	
PA_atk-s05_08a2:2892_1	gāthamāha. Tattha yathāpi pabbato seloti, yathā silāmayo ekaghanaselo pabbato, na	2892	
PA_atk-s05_08a2:2892_2	paṃsupabbato na missakapabbatoti attho. Acalo suppatiṭṭhitoti, suṭṭhu patiṭṭhitamūlo	2892	
PA_atk-s05_08a2:2892_3	pakativātehi acalo akampanīyo hoti, tasmā arahattaṃ nibbānañca evaṃ mohakkhayā bhikkhu,	2892	
PA_atk-s05_08a2:2892_4	pabbatova na vedhatīti mohassa anavasesappahānā, mohamūlakattā ca sabbākusalānaṃ	2892	
PA_atk-s05_08a2:2892_5	pahīnasabbākusalo bhikkhu yathā so pabbato pakativātehi, evaṃ lokadhammehi na vedhati	2892	
PA_atk-s05_08a2:2892_6	na kampati, mohakkhayoti vā yasmā arahattaṃ nibbānañca vuccati, tasmā mohakkhayāti	2892	
PA_atk-s05_08a2:2892_7	mohakkhayassa hetu nibbānassa arahattassa ca adhigatattā catūsu ariyasaccesu suppatiṭṭhito	2892	
PA_atk-s05_08a2:2892_8	asamāpannakālepi pabbato viya na vedhati, pageva samāpannakāleti adhippāyo.	2892	
PA_atk-s05_08a2:2893_0	Idāni pāpaṃ nāmetaṃ asucisīlo eva samācarati, na ca sucisīlo, sucisīlassa pana taṃ	2893	
PA_atk-s05_08a2:2893_1	aṇumattampi bhāriyaṃ hutvā upaṭṭhātīti dassento “anaṅgaṇassā”tiādigāthamāha. Tassattho	2893	
PA_atk-s05_08a2:2893_2	– rāgādiaṅgaṇābhāvato anaṅgaṇassa sabbakālaṃ sucianavajjadhamme eva gavesantassa	2893	
PA_atk-s05_08a2:2893_3	sappurisassa vālaggamattaṃ kesaggamattaṃ pāpassa lesamattampi sakalaṃ lokadhātuṃ	2893	
PA_atk-s05_08a2:2893_4	pharitvā ṭhitaṃ abbhamattaṃ hutvā upaṭṭhāti, tasmā na evarūpe kamme mādisā āsaṅkitabbāti adhippāyo.	2893	
PA_atk-s05_08a2:2894_0	Yasmā nikkilesesupi andhabālā evarūpe apavāde samuṭṭhāpenti, tasmā atthakāmehi sakkaccaṃ	2894	
PA_atk-s05_08a2:2894_1	attā rakkhitabboti ovādaṃ dento “nagaraṃ yathā”tiādigāthamāha. Tassattho – yathā	2894	
PA_atk-s05_08a2:2894_2	pana paccantanagaravāsīhi manussehi paccantaṃ nagaraṃ dvārapākārādīni thirāni karontehi	2894	
PA_atk-s05_08a2:2894_3	saantaraṃ, uddāpaparikhādīni thirāni karontehi sabāhiranti santarabāhiraṃ guttaṃ	2894	
PA_atk-s05_08a2:2894_4	karīyati, evaṃ tumhehipi satiṃ upaṭṭhapetvā ajjhattikāni cha dvārāni pidahitvā dvārarakkhitaṃ	2894	
PA_atk-s05_08a2:2894_5	satiṃ avissajjetvā yathā gayhamānāni bāhirāni cha āyatanāni ajjhattikāni upaghātāya	2894	
PA_atk-s05_08a2:2894_6	saṃvattanti, tathā aggahaṇena tānipi thirāni katvā tesaṃ appavesāya dvārarakkhitaṃ	2894	
PA_atk-s05_08a2:2894_7	satiṃ appahāya vicarantā attānaṃ gopetha. Kasmā? Khaṇo vo mā upaccagā. Yo hi evaṃ	2894	
PA_atk-s05_08a2:2894_8	attānaṃ na gopeti, taṃ puggalaṃ buddhuppādakkhaṇo, manussattabhāvakkhaṇo, majjhimadese	2894	
PA_atk-s05_08a2:2894_9	uppattikkhaṇo, sammādiṭṭhiyā paṭiladdhakkhaṇo, channaṃ āyatanānaṃ avekallakkhaṇoti	2894	
PA_atk-s05_08a2:2894_10	sabbopi ayaṃ khaṇo atikkamati, so khaṇo tumhe mā atikkamatūti.	28941	
PA_atk-s05_08a2:2895_0	Evaṃ thero imāya gāthāya sarājikaṃ parisaṃ bhikkhū ca ovaditvā puna maraṇe jīvite	2895	
PA_atk-s05_08a2:2895_1	ca attano samacittataṃ katakiccatañca pakāsento “nābhinandāmi maraṇa”ntiādimāha.	2895	
PA_atk-s05_08a2:2895_2	Taṃ heṭṭhā vuttatthameva.	2895	
PA_atk-s05_08a2:2896_0	Evaṃ pana vatvā attano parinibbānakālaṃ upaṭṭhitaṃ disvā saṅkhepeneva nesaṃ ovādaṃ	2896	
PA_atk-s05_08a2:2896_1	datvā parinibbānaṃ pavedento osānagāthamāha. Tattha sampādethappamādenāti sampādetabbaṃ	2896	
PA_atk-s05_08a2:2896_2	dānasīlādiṃ appamādena sampādetha, diṭṭhadhammikasamparāyikapabhede gahaṭṭhavatte	2896	
PA_atk-s05_08a2:2896_3	sīlānurakkhaṇe samathaanuyoge vipassanābhāvanāya ca appamattā hotha. Esā me anusāsanīti	2896	
PA_atk-s05_08a2:2896_4	dānasīlādīsu na pamajjathāti esā mama anusiṭṭhi ovādo.	2896	
PA_atk-s05_08a2:2897_0	Evaṃ sikhāpattaṃ parahitapaṭipattiṃ dīpetvā attahitapaṭipattiyāpi matthakaṃ gaṇhanto	2897	
PA_atk-s05_08a2:2897_1	“handāhaṃ parinibbissaṃ, vippamuttomhi sabbadhī”ti āha. Tattha vippamuttomhi sabbadhīti	2897	
PA_atk-s05_08a2:2897_2	sabbaso kilesehi bhavehi ca vippamutto amhi, tasmā ekaṃsena parinibbāyissāmīti.	2897	
PA_atk-s05_08a2:2898	Evaṃ pana vatvā ākāse pallaṅkena nisinno tejodhātuṃ samāpajjitvā pajjalanto anupādisesāya nibbānadhātuyā parinibbāyi.	289	
PA_atk-s05_08a2:2899	Khadiravaniyarevatattheragāthāvaṇṇanā niṭṭhitā.	289	
PA_atk-s05_08a2:2900	2. Godattattheragāthāvaṇṇanā	290	
PA_atk-s05_08a2:2901_0	Yathāpi bhaddotiādikā āyasmato godattattherassa gāthā. Kā uppatti? Ayampi purimabuddhesu	2901	
PA_atk-s05_08a2:2901_1	katādhikāro tattha tattha bhave vivaṭṭūpanissayaṃ kusalaṃ upacinitvā devamanussesu	2901	
PA_atk-s05_08a2:2901_2	saṃsaranto imasmiṃ buddhuppāde sāvatthiyaṃ satthavāhakule nibbatto. Godattoti nāmena	2901	
PA_atk-s05_08a2:2901_3	vayappatto pitari kālaṅkate kuṭumbaṃ saṇṭhapento pañcahi sakaṭasatehi bhaṇḍaṃ ādāya	2901	
PA_atk-s05_08a2:2901_4	aparāparaṃ sañcaritvā vāṇijjena jīvikaṃ kappeti yathāvibhavaṃ puññānipi karoti. So	2901	
PA_atk-s05_08a2:2901_5	ekadivasaṃ antarāmagge dhure yuttagoṇe vahituṃ asakkonte patite manussesu taṃ vuṭṭhāpetuṃ	2901	
PA_atk-s05_08a2:2901_6	asakkontesu sayameva gantvā taṃ naṅguṭṭhe gāḷhaṃ vijjhi. Goṇo “ayaṃ asappuriso mama	2901	
PA_atk-s05_08a2:2901_7	balābalaṃ ajānanto gāḷhaṃ vijjhatī”ti kuddho manussavācāya, “bho godatta, ahaṃ ettakaṃ	2901	
PA_atk-s05_08a2:2901_8	kālaṃ attano balaṃ aniguhanto tuyhaṃ bhāraṃ vahiṃ, ajja pana asamatthabhāvena patitaṃ	2901	
PA_atk-s05_08a2:2901_9	maṃ ativiya bādhasi, hotu, ito cavitvā nibbattanibbattaṭṭhāne taṃ bādhetuṃ samattho	2901	
PA_atk-s05_08a2:2901_10	paṭisattu bhaveyya”nti patthanānurūpena akkosi. Taṃ sutvā godatto “evaṃ nāma satte	29011	
PA_atk-s05_08a2:2901_11	bādhetvā kiṃ imāya jīvikāyā”ti saṃvegajāto sabbaṃ vibhavaṃ pahāya aññatarassa mahātherassa	29011	
PA_atk-s05_08a2:2901_12	santike pabbajitvā vipassanāya kammaṃ karonto nacirasseva arahattaṃ patvā samāpattisukhena	29011	
PA_atk-s05_08a2:2901_13	vītināmento ekadivasaṃ attano santikaṃ upagatānaṃ gahaṭṭhapabbajitānaṃ ariyagaṇānaṃ	29011	
PA_atk-s05_08a2:2901_14	lokadhamme ārabbha dhammaṃ kathento –	29011	
PA_atk-s05_08a2:2903	“Yathāpi bhaddo ājañño, dhure yutto dhurassaho;	290	
PA_atk-s05_08a2:2904	Mathito atibhārena, saṃyugaṃ nātivattati.	290	
PA_atk-s05_08a2:2906	“Evaṃ paññāya ye tittā, samuddo vārinā yathā;	290	
PA_atk-s05_08a2:2907	Na pare atimaññanti, ariyadhammova pāṇinaṃ.	290	
PA_atk-s05_08a2:2909	“Kāle kālavasaṃ pattā, bhavābhavavasaṃ gatā;	290	
PA_atk-s05_08a2:2910	Narā dukkhaṃ nigacchanti, tedha socanti māṇavā.	291	
PA_atk-s05_08a2:2912	“Unnatā sukhadhammena, dukkhadhammena conatā;	291	
PA_atk-s05_08a2:2913	Dvayena bālā haññanti, yathābhūtaṃ adassino.	291	
PA_atk-s05_08a2:2915	“Ye ca dukkhe sukhasmiñca, majjhe sibbinimaccagū;	291	
PA_atk-s05_08a2:2916	Ṭhitā te indakhīlova, na te unnataonatā.	291	
PA_atk-s05_08a2:2918	“Na heva lābhe nālābhe, na yase na ca kittiyā;	291	
PA_atk-s05_08a2:2919	Na nindāyaṃ pasaṃsāya, na te dukkhe sukhamhi ca.	291	
PA_atk-s05_08a2:2921	“Sabbattha te na limpanti, udabinduva pokkhare;	292	
PA_atk-s05_08a2:2922	Sabbattha sukhitā dhīrā, sabbattha aparājitā.	292	
PA_atk-s05_08a2:2924	“Dhammena ca alābho yo, yo ca lābho adhammiko;	292	
PA_atk-s05_08a2:2925	Alābho dhammiko seyyo, yañce lābho adhammiko.	292	
PA_atk-s05_08a2:2927	“Yaso ca appabuddhīnaṃ, viññūnaṃ ayaso ca yo;	292	
PA_atk-s05_08a2:2928	Ayasova seyyo viññūnaṃ, na yaso appabuddhinaṃ.	292	
PA_atk-s05_08a2:2930	“Dummedhehi pasaṃsā ca, viññūhi garahā ca yā;	293	
PA_atk-s05_08a2:2931	Garahāva seyyo viññūhi, yañce bālappasaṃsanā.	293	
PA_atk-s05_08a2:2933	“Sukhañca kāmamayikaṃ, dukkhañca pavivekiyaṃ;	293	
PA_atk-s05_08a2:2934	Pavivekadukkhaṃ seyyo, yañce kāmamayaṃ sukhaṃ.	293	
PA_atk-s05_08a2:2936	“Jīvitañca adhammena, dhammena maraṇañca yaṃ;	293	
PA_atk-s05_08a2:2937	Maraṇaṃ dhammikaṃ seyyo, yañce jīve adhammikaṃ.	293	
PA_atk-s05_08a2:2939	“Kāmakopappahīnā ye, santacittā bhavābhave;	293	
PA_atk-s05_08a2:2940	Caranti loke asitā, natthi tesaṃ piyāpiyaṃ.	294	
PA_atk-s05_08a2:2942	“Bhāvayitvāna bojjhaṅge, indriyāni balāni ca;	294	
PA_atk-s05_08a2:2943	Pappuyya paramaṃ santiṃ, parinibbantināsavā”ti. – imā gāthā abhāsi;	294	
PA_atk-s05_08a2:2944_0	Tattha ājaññoti, usabhājānīyo. Dhure yuttoti, sakaṭadhure yojito. Dhurassahoti, dhuravāho.	2944	
PA_atk-s05_08a2:2944_1	Gāthāsukhatthañcettha dvisakārato niddeso kato, sakaṭabhāraṃ vahituṃ samatthoti attho.	2944	
PA_atk-s05_08a2:2944_2	Mathito atibhārenāti, atibhārena garubhārena pīḷito. “Maddito”tipi pāḷi, so evattho.	2944	
PA_atk-s05_08a2:2944_3	Saṃyuganti, attano khandhe ṭhapitaṃ yugaṃ nātivattati na atikkāmeti, sammā yo uddharitvā	2944	
PA_atk-s05_08a2:2944_4	dhuraṃ chaḍḍetvā na tiṭṭhati. Evanti yathā so dhorayho attano bhadrājānīyatāya attano	2944	
PA_atk-s05_08a2:2944_5	dhīravīratāya attano bhāraṃ nātivattati na pariccajati, evaṃ ye vārinā viya mahāsamuddo	2944	
PA_atk-s05_08a2:2944_6	lokiyalokuttarāya paññāya tittā dhātā paripuṇṇā, te pare nihīnapaññe na atimaññanti,	2944	
PA_atk-s05_08a2:2944_7	na paribhavanti. Tattha kāraṇamāha “ariyadhammova pāṇina”nti, pāṇinaṃ sattesu ayaṃ	2944	
PA_atk-s05_08a2:2944_8	ariyānaṃ dhammo yadidaṃ tesaṃ paññāya pāripūriṃ gatattā lābhādinā attānukkaṃsanaṃ	2944	
PA_atk-s05_08a2:2944_9	viya alābhādinā paresaṃ avambhanaṃ.	2944	
PA_atk-s05_08a2:2945_0	Evaṃ paññāpāripūriyā ariyānaṃ sukhavihāraṃ dassetvā tadabhāvato anariyānaṃ dukkhavihāraṃ	2945	
PA_atk-s05_08a2:2945_1	dassetuṃ “kāle”tiādi vuttaṃ. Tattha kāleti lābhālābhādinā samaṅgībhūtakāle. Kālavasaṃ	2945	
PA_atk-s05_08a2:2945_2	pattāti lābhādikālassa ca vasaṃ upagatā, lābhādinā somanassitā alābhādinā ca domanassitāti	2945	
PA_atk-s05_08a2:2945_3	attho. Bhavābhavavasaṃ gatāti bhavassa abhavassa ca vasaṃ upagatā vuddhihāniyo anuvattantā	2945	
PA_atk-s05_08a2:2945_4	te. Narā dukkhaṃ nigacchanti, tedha socanti māṇavāti te narā “māṇavā”ti laddhanāmā	2945	
PA_atk-s05_08a2:2945_5	sattā lābhālābhādivasena vuddhihānivasena anurodhapaṭivirodhaṃ āpannā idhaloke socanti,	2945	
PA_atk-s05_08a2:2945_6	paraloke ca nirayādidukkhaṃ gacchanti pāpuṇantīti attho.	2945	
PA_atk-s05_08a2:2946_0	“Unnatā”tiādināpi lokadhammavasena sattānaṃ anatthappattimeva dasseti. Tattha unnatā	2946	
PA_atk-s05_08a2:2946_1	sukhadhammenāti sukhahetunā sukhapaccayena bhogasampattiādinā unnatiṃ gatā, bhogamadādinā	2946	
PA_atk-s05_08a2:2946_2	mattāti attho. Dukkhadhammena conatāti dukkhahetunā dukkhapaccayena bhogavipattiādinā	2946	
PA_atk-s05_08a2:2946_3	nihīnataṃ gatā dāliddiyādinā kāpaññataṃ pattā. Dvayenāti yathāvuttena unnationatidvayena	2946	
PA_atk-s05_08a2:2946_4	lābhālābhādidvayena vā bālaputhujjanā haññanti, anurodhapaṭivirodhavasena vibādhīyanti	2946	
PA_atk-s05_08a2:2946_5	pīḷiyanti. Kasmā? Yathābhūtaṃ adassino yasmā te dhammasabhāvaṃ yāthāvato nabbhaññaṃsu,	2946	
PA_atk-s05_08a2:2946_6	pariññātakkhandhā pahīnakilesā ca na honti, tasmāti attho. “Yathābhūtaṃ adassanā”tipi	2946	
PA_atk-s05_08a2:2946_7	paṭhanti, adassanahetūti attho. Ye ca dukkhe sukhasmiñca, majjhe sibbinimaccagūti	2946	
PA_atk-s05_08a2:2946_8	ye pana ariyā dukkhavedanāya sukhavedanāya majjhattatāvedanāya ca tappaṭibaddhaṃ	2946	
PA_atk-s05_08a2:2946_9	chandarāgabhūtaṃ sibbiniṃ taṇhaṃ aggamaggādhigamena accagū atikkamiṃsu, te indakhīlo	2946	
PA_atk-s05_08a2:2946_10	viya vātehi lokadhammehi asampakampiyā ṭhitā, na te unnataonatā, kadācipi unnatā	29461	
PA_atk-s05_08a2:2946_11	vā onatā vā na honti sabbaso anunayapaṭighābhāvato.	29461	
PA_atk-s05_08a2:2947_0	Evaṃ vedanādhiṭṭhānaṃ arahato anupalepaṃ dassetvā idāni lokadhamme vibhajitvā sabbatthakamevassa	2947	
PA_atk-s05_08a2:2947_1	anupalepaṃ dassento “na hevā”tiādimāha. Tattha lābheti cīvarādīnaṃ paccayānaṃ paṭilābhe.	2947	
PA_atk-s05_08a2:2947_2	Alābheti tesaṃyeva appaṭilābhe apagame. Na yaseti parivārahāniyaṃ akittiyañca. Kittiyāti	2947	
PA_atk-s05_08a2:2947_3	parammukhā kittane patthaṭayasatāyaṃ. Nindāyanti sammukhā garahāyaṃ. Pasaṃsāyanti,	2947	
PA_atk-s05_08a2:2947_4	paccakkhato guṇābhitthavane. Dukkheti dukkhe uppanne. Sukheti etthāpi eseva nayo.	2947	
PA_atk-s05_08a2:2948_0	Sabbatthāti sabbasmiṃ yathāvutte aṭṭhavidhepi lokadhamme, sabbattha vā rūpādike visaye	2948	
PA_atk-s05_08a2:2948_1	te khīṇāsavā na limpanti sabbaso pahīnakilesattā. Yathā kiṃ? Udabinduva pokkhare	2948	
PA_atk-s05_08a2:2948_2	yathā kamaladale jalabindu allīyitvā ṭhitampi tena na limpati, jalabindunā ca kamaladalaṃ,	2948	
PA_atk-s05_08a2:2948_3	aññadatthu visaṃsaṭṭhameva, evametepi upaṭṭhite lābhādike, āpāthagate rūpādiārammaṇe	2948	
PA_atk-s05_08a2:2948_4	ca visaṃsaṭṭhā evaṃ. Tato eva dhīrā paṇḍitā sabbattha lābhādīsu ñāṇamukhena piyanimittānaṃ	2948	
PA_atk-s05_08a2:2948_5	sokādīnañca abhāvato sukhitā lābhādīhi ca anabhibhavanīyato sabbattha aparājitāva honti.	2948	
PA_atk-s05_08a2:2949_0	Idāni lābhālābhādīsu seyyaṃ niddhāretvā dassento “dhammenā”tiādimāha. Tattha dhammena	2949	
PA_atk-s05_08a2:2949_1	ca alābho yoti yo dhammaṃ rakkhantassa taṃnimittaṃ alābho lābhābhāvo, lābhahāni.	2949	
PA_atk-s05_08a2:2949_2	Yo ca lābho adhammiko adhammena aññāyena buddhapaṭikuṭṭhena vidhinā uppanno, tesu	2949	
PA_atk-s05_08a2:2949_3	dvīsu alābho dhammiko dhammāvaho seyyo, yādisaṃ lābhaṃ parivajjantassa akusalā dhammā	2949	
PA_atk-s05_08a2:2949_4	parihāyanti, kusalā dhammā abhivaḍḍhanti, tādiso alābho pāsaṃsataro atthāvaho. Yañce	2949	
PA_atk-s05_08a2:2949_5	lābho adhammikoti yo lābho adhammena uppanno, so na seyyoti adhippāyo.	2949	
PA_atk-s05_08a2:2950_0	Yaso ca appabuddhīnaṃ, viññūnaṃ ayaso ca yoti yo appabuddhīnaṃ duppaññānaṃ vasena	2950	
PA_atk-s05_08a2:2950_1	puggalassa yaso labbhati, yo ca viññūnaṃ paṇḍitānaṃ vasena ayaso yasahāni. Imesu	2950	
PA_atk-s05_08a2:2950_2	dvīsu ayasova seyyo viññūnaṃ. Te hissa yathā akusalā dhammā parihāyanti, kusalā dhammā	2950	
PA_atk-s05_08a2:2950_3	abhivaḍḍhanti, evaṃ yasahāniṃ iccheyyuṃ, tathā ca bhabbajātiko taṃ aguṇaṃ pahāya	2950	
PA_atk-s05_08a2:2950_4	guṇe patiṭṭheyya. Na yaso appabuddhīnanti duppaññānaṃ vasena yaso seyyo hoti, te	2950	
PA_atk-s05_08a2:2950_5	hi abhūtaguṇābhibyāhāravasenāpi naṃ uppādeyyuṃ, so cassa idha ceva viññūgarahādinā	2950	
PA_atk-s05_08a2:2950_6	samparāye ca duggatiyaṃ dukkhaparikkilesādinā anatthāvaho. Tenāha bhagavā – “lābho	2950	
PA_atk-s05_08a2:2950_7	siloko sakkāro, micchāladdho ca yo yaso”ti “sakkāro kāpurisaṃ hantī”ti ca.	2950	
PA_atk-s05_08a2:2951	Dummedhehīti, nippaññehi. Yañce bālappasaṃsanāti bālehi aviddasūhi yā nāma pasaṃsanā.	295	
PA_atk-s05_08a2:2952_0	Kāmamayikanti vatthukāmamayaṃ, kāmaguṇe paṭicca uppannaṃ. Dukkhañca pavivekiyanti	2952	
PA_atk-s05_08a2:2952_1	pavivekato nibbattaṃ kāyakilamathavasena pavattaṃ visamāsanupatāpādihetukaṃ kāyikaṃ	2952	
PA_atk-s05_08a2:2952_2	dukkhaṃ, taṃ pana nirāmisavivaṭṭūpanissayatāya viññūnaṃ pāsaṃsā. Tena vuttaṃ “pavivekadukkhaṃ seyyo”ti.	2952	
PA_atk-s05_08a2:2953_0	Jīvitañca adhammenāti adhammena jīvikakappanaṃ jīvitahetu adhammacaraṇaṃ. Dhammena	2953	
PA_atk-s05_08a2:2953_1	maraṇaṃ nāma “imaṃ nāma pāpaṃ akarontaṃ taṃ māressāmī”ti kenaci vutte mārentepi tasmiṃ	2953	
PA_atk-s05_08a2:2953_2	pāpaṃ akatvā dhammaṃ avikopentassa dhammahetumaraṇaṃ dhammikaṃ seyyoti tādisaṃ maraṇaṃ	2953	
PA_atk-s05_08a2:2953_3	dhammato anapetattā dhammikaṃ saggasampāpanato nibbānupanissayato ca viññūnaṃ pāsaṃsataraṃ. Tathā hi vuttaṃ –	2953	
PA_atk-s05_08a2:2954	“Caje dhanaṃ aṅgavarassa hetu, aṅgaṃ caje jīvitaṃ rakkhamāno;	295	
PA_atk-s05_08a2:2955	Aṅgaṃ dhanaṃ jīvitañcāpi sabbaṃ, caje naro dhammamanussaranto”ti. ;	295	
PA_atk-s05_08a2:2956	Yañce jīve adhammikanti puriso yaṃ dhammato apetaṃ jīvikaṃ jīveyya, taṃ na seveyya viññūhi garahitattā apāyasampāpanato cāti adhippāyo.	295	
PA_atk-s05_08a2:2957	Idāni yathāvuttaṃ khīṇāsavānaṃ anupalepaṃ kāraṇato dassento “kāmakopapahīnā”tiādigāthamāha.	295	
PA_atk-s05_08a2:2958_0	Tattha kāmakopapahīnāti ariyamaggena sabbasova pahīnā anurodhapaṭivirodhā. Santacittā	2958	
PA_atk-s05_08a2:2958_1	bhavābhaveti khuddake ceva mahante ca bhave anavasesapahīnakilesapariḷāhatāya vūpasantacittā.	2958	
PA_atk-s05_08a2:2958_2	Loketi khandhādiloke. Asitāti taṇhādiṭṭhinissayavasena anissitā. Natthi tesaṃ piyāpiyanti	2958	
PA_atk-s05_08a2:2958_3	tesaṃ khīṇāsavānaṃ katthaci lābhādike rūpādivisaye ca piyaṃ vā apiyaṃ vā natthi,	2958	
PA_atk-s05_08a2:2958_4	taṃnimittānaṃ kilesānaṃ sabbaso samucchinnattā.	2958	
PA_atk-s05_08a2:2959_0	Idāni yāya bhāvanāya te evarūpā jātā, taṃ dassetvā anupādisesāya nibbānadhātuyā desanāya	2959	
PA_atk-s05_08a2:2959_1	kūṭaṃ gaṇhanto “bhāvayitvānā”ti osānagāthamāha. Tattha pappuyyāti, pāpuṇitvā. Sesaṃ	2959	
PA_atk-s05_08a2:2959_2	heṭṭhā vuttanayameva. Imā eva ca gāthā therassa aññābyākaraṇāpi ahesuṃ.	2959	
PA_atk-s05_08a2:2960	Godattattheragāthāvaṇṇanā niṭṭhitā.	296	
PA_atk-s05_08a2:2961	Cuddasakanipātavaṇṇanā niṭṭhitā.	296	
PA_atk-s05_08a2:2962	15. Soḷasakanipāto	296	
PA_atk-s05_08a2:2963	1. Aññāsikoṇḍaññattheragāthāvaṇṇanā	296	
PA_atk-s05_08a2:2964_0	Soḷasakanipāte esa bhiyyotiādikā āyasmato aññāsikoṇḍaññattherassa gāthā. Kā uppatti?	2964	
PA_atk-s05_08a2:2964_1	Ayampi padumuttarassa bhagavato kāle haṃsavatīnagare gahapatimahāsālakule nibbattitvā	2964	
PA_atk-s05_08a2:2964_2	viññutaṃ patvā ekadivasaṃ satthu santike dhammaṃ suṇanto satthāraṃ ekaṃ bhikkhuṃ	2964	
PA_atk-s05_08a2:2964_3	attano sāsane paṭhamaṃ paṭividdhadhammarattaññūnaṃ aggaṭṭhāne ṭhapentaṃ disvā sayampi	2964	
PA_atk-s05_08a2:2964_4	taṃ ṭhānantaraṃ patthento satasahassabhikkhuparivārassa satthuno sattāhaṃ mahādānaṃ	2964	
PA_atk-s05_08a2:2964_5	pavattetvā paṇidhānaṃ akāsi. Satthāpissa anantarāyataṃ disvā bhāviniṃ sampattiṃ byākāsi.	2964	
PA_atk-s05_08a2:2964_6	So yāvajīvaṃ puññāni katvā satthari parinibbute cetiye patiṭṭhāpiyamāne antocetiye	2964	
PA_atk-s05_08a2:2964_7	ratanagharaṃ kāresi, cetiyaṃ parivāretvā sahassaratanagghiyāni ca kāresi.	2964	
PA_atk-s05_08a2:2965_0	So evaṃ puññāni katvā, tato cavitvā, devamanussesu saṃsaranto vipassissa bhagavato	2965	
PA_atk-s05_08a2:2965_1	kāle mahākālo nāma kuṭumbiko hutvā aṭṭhakarīsamatte khette sāligabbhaṃ phāletvā,	2965	
PA_atk-s05_08a2:2965_2	gahitasālitaṇḍulehi asambhinnakhīrapāyāsaṃ sampādetvā, tattha madhusappisakkarādayo	2965	
PA_atk-s05_08a2:2965_3	pakkhipitvā, buddhappamukhassa saṅghassa adāsi. Sāligabbhaṃ phāletvā gahitagahitaṭṭhānaṃ	2965	
PA_atk-s05_08a2:2965_4	puna pūrati, puthukakāle puthukaggaṃ nāma adāsi. Lāyane lāyanaggaṃ, veṇikaraṇe veṇaggaṃ,	2965	
PA_atk-s05_08a2:2965_5	kalāpādikaraṇe kalāpaggaṃ, khalaggaṃ, bhaṇḍaggaṃ, minaggaṃ, koṭṭhagganti; evaṃ ekasasse	2965	
PA_atk-s05_08a2:2965_6	nava vāre aggadānaṃ nāma adāsi. Tampi sassaṃ atirekataraṃ sampannaṃ ahosi.	2965	
PA_atk-s05_08a2:2966_0	Evaṃ yāvajīvaṃ puññāni katvā, tato cuto devaloke nibbattitvā devesu ca manussesu	2966	
PA_atk-s05_08a2:2966_1	ca saṃsaranto, amhākaṃ bhagavato uppattito puretarameva kapilavatthunagarassa avidūre	2966	
PA_atk-s05_08a2:2966_2	doṇavatthunāmake brāhmaṇagāme brāhmaṇamahāsālakule nibbatti. Tassa koṇḍaññoti gottato	2966	
PA_atk-s05_08a2:2966_3	āgataṃ nāmaṃ ahosi. So vayappatto tayo vede uggahetvā lakkhaṇamantesu ca pāraṃ agamāsi.	2966	
PA_atk-s05_08a2:2966_4	Tena samayena amhākaṃ bodhisatto tusitapurato cavitvā kapilavatthupure suddhodanamahārājassa	2966	
PA_atk-s05_08a2:2966_5	gehe nibbatti. Tassa nāmaggahaṇadivase aṭṭhuttarasatesu brāhmaṇesu upanītesu ye aṭṭha	2966	
PA_atk-s05_08a2:2966_6	brāhmaṇā lakkhaṇapariggahaṇatthaṃ mahātalaṃ upanītā. So tesu sabbanavako hutvā, mahāpurisassa	2966	
PA_atk-s05_08a2:2966_7	lakkhaṇanipphattiṃ disvā, “ekaṃsena ayaṃ buddho bhavissatī”ti niṭṭhaṃ gantvā mahāsattassa	2966	
PA_atk-s05_08a2:2966_8	abhinikkhamanaṃ udikkhanto vicarati.	2966	
PA_atk-s05_08a2:2967_0	Bodhisattopi kho mahatā parivārena vaḍḍhamāno anukkamena vuddhippatto ñāṇaparipākaṃ	2967	
PA_atk-s05_08a2:2967_1	gantvā ekūnatiṃsatime vasse mahābhinikkhamanaṃ nikkhamanto anomānadītīre pabbajitvā	2967	
PA_atk-s05_08a2:2967_2	anukkamena uruvelaṃ gantvā padhānaṃ padahi. Tadā koṇḍañño māṇavo mahāsattassa pabbajitabhāvaṃ	2967	
PA_atk-s05_08a2:2967_3	sutvā, lakkhaṇapariggāhakabrāhmaṇānaṃ puttehi vappamāṇavādīhi saddhiṃ attapañcamo	2967	
PA_atk-s05_08a2:2967_4	pabbajitvā, anukkamena bodhisattassa santikaṃ upasaṅkamitvā, chabbassāni taṃ upaṭṭhahanto	2967	
PA_atk-s05_08a2:2967_5	tassa oḷārikāhāraparibhogena nibbinno apakkamitvā isipatanaṃ agamāsi. Atha kho bodhisatto	2967	
PA_atk-s05_08a2:2967_6	oḷārikāhāraparibhogena laddhakāyabalo vesākhapuṇṇamāyaṃ bodhirukkhamūle aparājitapallaṅke	2967	
PA_atk-s05_08a2:2967_7	nisinno tiṇṇaṃ mārānaṃ matthakaṃ madditvā, abhisambuddho hutvā, sattasattāhaṃ bodhimaṇḍeyeva	2967	
PA_atk-s05_08a2:2967_8	vītināmetvā, pañcavaggiyānaṃ ñāṇaparipākaṃ ñatvā, āsāḷhīpuṇṇamāyaṃ isipatanaṃ gantvā,	2967	
PA_atk-s05_08a2:2967_9	tesaṃ dhammacakkapavattanasuttantaṃ desesi. Desanāpariyosāne koṇḍaññatthero aṭṭhārasahi	2967	
PA_atk-s05_08a2:2967_10	brahmakoṭīhi saddhiṃ sotāpattiphale patiṭṭhāsi. Atha pañcamiyaṃ pakkhassa anattalakkhaṇasuttantadesanāya	29671	
PA_atk-s05_08a2:2967_11	arahattaṃ sacchākāsi. Tena vuttaṃ apadāne –	29671	
PA_atk-s05_08a2:2968	“Padumuttarasambuddhaṃ, lokajeṭṭhaṃ vināyakaṃ;	296	
PA_atk-s05_08a2:2969	Buddhabhūmimanuppattaṃ, paṭhamaṃ addasaṃ ahaṃ.	296	
PA_atk-s05_08a2:2970	“Yāvatā bodhiyā mūle, yakkhā sabbe samāgatā;	297	
PA_atk-s05_08a2:2971	Sambuddhaṃ parivāretvā, vandanti pañjalīkatā.	297	
PA_atk-s05_08a2:2972	“Sabbe devā tuṭṭhamanā, ākāse sañcaranti te;	297	
PA_atk-s05_08a2:2973	Buddho ayaṃ anuppatto, andhakāratamonudo.	297	
PA_atk-s05_08a2:2974	“Tesaṃ hāsaparetānaṃ, mahānādo avattatha;	297	
PA_atk-s05_08a2:2975	Kilese jhāpayissāma, sammāsambuddhasāsane.	297	
PA_atk-s05_08a2:2976	“Devānaṃ giramaññāya, vācāsabhimudīrihaṃ;	297	
PA_atk-s05_08a2:2977	Haṭṭho haṭṭhena cittena, ādibhikkhamadāsahaṃ.	297	
PA_atk-s05_08a2:2978	“Mama saṅkappamaññāya, satthā loke anuttaro;	297	
PA_atk-s05_08a2:2979	Devasaṅghe nisīditvā, imā gāthā abhāsatha.	297	
PA_atk-s05_08a2:2980	“Sattāhaṃ abhinikkhamma, bodhiṃ ajjhagamaṃ ahaṃ;	298	
PA_atk-s05_08a2:2981	Idaṃ me paṭhamaṃ bhattaṃ, brahmacārissa yāpanaṃ.	298	
PA_atk-s05_08a2:2982	“Tusitā hi idhāgantvā, yo me bhikkhaṃ upānayi;	298	
PA_atk-s05_08a2:2983	Tamahaṃ kittayissāmi, suṇotha mama bhāsato.	298	
PA_atk-s05_08a2:2984	“Tiṃsakappasahassāni, devarajjaṃ karissati;	298	
PA_atk-s05_08a2:2985	Sabbe deve abhibhotvā, tidivaṃ āvasissati.	298	
PA_atk-s05_08a2:2986	“Devalokā cavitvāna, manussattaṃ gamissati;	298	
PA_atk-s05_08a2:2987	Sahassadhā cakkavattī, tattha rajjaṃ karissati.	298	
PA_atk-s05_08a2:2988	“Kappasatasahassamhi, okkākakulasambhavo;	298	
PA_atk-s05_08a2:2989	Gotamo nāma gottena, satthā loke bhavissati.	298	
PA_atk-s05_08a2:2990	“Tidasā so cavitvāna, manussattaṃ gamissati;	299	
PA_atk-s05_08a2:2991	Agārā pabbajitvāna, chabbassāni vasissati.	299	
PA_atk-s05_08a2:2992	“Tato sattamake vasse, buddho saccaṃ kathessati;	299	
PA_atk-s05_08a2:2993	Koṇḍañño nāma nāmena, paṭhamaṃ sacchikāhiti.	299	
PA_atk-s05_08a2:2994	“Nikkhantenānupabbajiṃ, padhānaṃ sukataṃ mayā;	299	
PA_atk-s05_08a2:2995	Kilese jhāpanatthāya, pabbajiṃ, anagāriyaṃ.	299	
PA_atk-s05_08a2:2996	“Abhigantvāna sabbaññū, buddho loke sadevake;	299	
PA_atk-s05_08a2:2997	Isināme migāraññe, amatabherimāhani.	299	
PA_atk-s05_08a2:2998	“So dāni patto amataṃ, santipadamanuttaraṃ;	299	
PA_atk-s05_08a2:2999	Sabbāsave pariññāya, viharāmi anāsavo.	299	
PA_atk-s05_08a2:3000	“Paṭisambhidā catasso…pe… kataṃ buddhassa sāsana”nti.	300	
PA_atk-s05_08a2:3001_0	Atha naṃ satthā aparabhāge jetavanamahāvihāre bhikkhusaṅghamajjhe paññattavarabuddhāsane	3001	
PA_atk-s05_08a2:3001_1	nisinno paṭhamaṃ paṭividdhadhammabhāvaṃ dīpento, “etadaggaṃ, bhikkhave, mama sāvakānaṃ	3001	
PA_atk-s05_08a2:3001_2	bhikkhūnaṃ rattaññūnaṃ yadidaṃ aññāsikoṇḍañño”ti etadagge ṭhapesi. So dvīhi aggasāvakehi	3001	
PA_atk-s05_08a2:3001_3	attani karīyamānaṃ paramanipaccakāraṃ gāmantasenāsane ākiṇṇavihārañca pariharitukāmo,	3001	
PA_atk-s05_08a2:3001_4	vivekābhiratiyā viharitukāmo ca attano santikaṃ upagatānaṃ gahaṭṭhapabbajitānaṃ paṭisanthārakaraṇampi	3001	
PA_atk-s05_08a2:3001_5	papañcaṃ maññamāno satthāraṃ āpucchitvā himavantaṃ pavisitvā chaddantehi nāgehi upaṭṭhiyamāno	3001	
PA_atk-s05_08a2:3001_6	chaddantadahatīre dvādasa vassāni vasi. Evaṃ tattha vasantaṃ theraṃ ekadivasaṃ sakko	3001	
PA_atk-s05_08a2:3001_7	devarājā upasaṅkamitvā vanditvā ṭhito evamāha – “sādhu me, bhante, ayyo dhammaṃ desetū”ti.	3001	
PA_atk-s05_08a2:3001_8	Thero tassa catusaccagabbhaṃ tilakkhaṇāhataṃ suññatapaṭisaṃyuttaṃ nānānayavicittaṃ	3001	
PA_atk-s05_08a2:3001_9	amatogadhaṃ buddhalīlāya dhammaṃ desesi. Taṃ sutvā sakko attano pasādaṃ pavedento –	3001	
PA_atk-s05_08a2:3003	“Esa bhiyyo pasīdāmi, sutvā dhammaṃ mahārasaṃ;	300	
PA_atk-s05_08a2:3004	Virāgo desito dhammo, anupādāya sabbaso”ti. – paṭhamaṃ gāthamāha;	300	
PA_atk-s05_08a2:3005_0	Tattha esa bhiyyo pasīdāmi, sutvā dhammaṃ mahārasanti yadipi anekavāraṃ satthu santike	3005	
PA_atk-s05_08a2:3005_1	dhammaṃ sutvā tattha abhippasanno. Idāni pana tumhehi kathitaṃ nānānayavicittatāya	3005	
PA_atk-s05_08a2:3005_2	asecanakatāya ca mahārasaṃ dhammaṃ sutvā eso ahaṃ tato bhiyyo pasīdāmi. Virāgo desito	3005	
PA_atk-s05_08a2:3005_3	dhammo, anupādāya sabbasoti sabbasaṃkilesato sabbasaṅkhārato ca virajjanato virāgajananato	3005	
PA_atk-s05_08a2:3005_4	virāgo. Tato eva rūpādīsu kañci dhammaṃ anupādāya aggahetvā vimuttisādhanavasena	3005	
PA_atk-s05_08a2:3005_5	pavattattā sabbaso anupādāya desito.	3005	
PA_atk-s05_08a2:3006_0	Evaṃ sakko devarājā therassa desanaṃ thometvā theraṃ abhivādetvā sakaṭṭhānameva gato.	3006	
PA_atk-s05_08a2:3006_1	Athekadivasaṃ thero micchāvitakkehi abhibhuyyamānānaṃ ekaccānaṃ puthujjanānaṃ cittācāraṃ	3006	
PA_atk-s05_08a2:3006_2	disvā tappaṭipakkhabhūtañcassa anukkamaṃ anussaritvā, attano ca sabbaso tato vinivattitamānasataṃ	3006	
PA_atk-s05_08a2:3006_3	āvajjetvā tadatthaṃ dīpetvā –	3006	
PA_atk-s05_08a2:3008	“Bahūni loke citrāni, asmiṃ pathavimaṇḍale;	300	
PA_atk-s05_08a2:3009	Mathenti maññe saṅkappaṃ, subhaṃ rāgūpasaṃhitaṃ.	300	
PA_atk-s05_08a2:3011	“Rajamuhatañca vātena, yathā meghopasammaye;	301	
PA_atk-s05_08a2:3012	Evaṃ sammanti saṅkappā, yadā paññāya passatī”ti. – dve gāthā abhāsi;	301	
PA_atk-s05_08a2:3013_0	Tattha bahūni loke citrānīti rūpādivasena tatthāpi nīlapītādivasena itthipurisādivasena	3013	
PA_atk-s05_08a2:3013_1	ca anekāni loke cittavicittāni ārammaṇajātāni. Asmiṃ pathavimaṇḍaleti paccakkhabhūtaṃ	3013	
PA_atk-s05_08a2:3013_2	manussalokaṃ sandhāya vadati. Mathenti maññe saṅkappanti tajjaṃ purisavāyāmasahitaṃ	3013	
PA_atk-s05_08a2:3013_3	araṇisahitaṃ viya aggiṃ ayonisomanasikārābhisaṅkhātāni micchāsaṅkappāni mathenti	3013	
PA_atk-s05_08a2:3013_4	maññe mathentāni viya tiṭṭhanti. Kīdisaṃ? Subhaṃ rāgūpasaṃhitaṃ, kāmavitakkanti attho.	3013	
PA_atk-s05_08a2:3013_5	So hi subhākāraggahaṇena “subho”ti voharīyati.	3013	
PA_atk-s05_08a2:3014_0	Rajamuhatañca vātenāti ca-iti nipātamattaṃ. Yathā gimhānaṃ pacchime māse vātena ūhataṃ	3014	
PA_atk-s05_08a2:3014_1	uṭṭhitaṃ rajaṃ mahāmegho vassanto upasammaye, vūpasameyya. Evaṃ sammanti saṅkappā,	3014	
PA_atk-s05_08a2:3014_2	yadā paññāya passatīti yadā ariyasāvako tāni lokacitrāni samudayato, assādato, ādīnavato,	3014	
PA_atk-s05_08a2:3014_3	nissaraṇato ca yathābhūtaṃ paññāya passati, atha yathā taṃ rajaṃ uhataṃ meghena,	3014	
PA_atk-s05_08a2:3014_4	evaṃ sammanti paññāya sabbepi micchāsaṅkappā. Na hi uppannāya sammādiṭṭhiyā micchāsaṅkappā	3014	
PA_atk-s05_08a2:3014_5	patiṭṭhaṃ labhanti. Yathā pana paññāya passati, taṃ dassento –	3014	
PA_atk-s05_08a2:3016	“Sabbe saṅkhārā aniccāti, yadā paññāya passati;	301	
PA_atk-s05_08a2:3017	Atha nibbindati dukkhe, esa maggo visuddhiyā.	301	
PA_atk-s05_08a2:3019	“Sabbe saṅkhārā dukkhāti…pe… esa maggo visuddhiyā.	301	
PA_atk-s05_08a2:3021	“Sabbe dhammā anattāti, yadā paññāya passati;	302	
PA_atk-s05_08a2:3022	Atha nibbindati dukkhe, esa maggo visuddhiyā”ti. –	302	
PA_atk-s05_08a2:3023	Tisso gāthā abhāsi.	302	
PA_atk-s05_08a2:3024_0	Tattha sabbe saṅkhārāti chaḷārammaṇasaṅgahā sabbe tebhūmakā pañcakkhandhā. Aniccāti	3024	
PA_atk-s05_08a2:3024_1	“ādimajjhaantavantato, aniccantikato, tāvakālikato, tattha tattha bhijjanato na niccā”ti	3024	
PA_atk-s05_08a2:3024_2	yadā vipassanāpaññāya passati. Atha nibbindati dukkheti atha imasmiṃ vaṭṭadukkhe	3024	
PA_atk-s05_08a2:3024_3	nibbindati, nibbindanto dukkhaparijānanādividhinā saccāni paṭivijjhati. Esa maggo	3024	
PA_atk-s05_08a2:3024_4	visuddhiyāti esa yathāvutto vipassanāvidhi ñāṇadassanavisuddhiyā, accantavisuddhiyā	3024	
PA_atk-s05_08a2:3024_5	ca maggo adhigamupāyo.	3024	
PA_atk-s05_08a2:3025	Dukkhāti sappaṭibhayato, udayabbayasampaṭipīḷanato, dukkhamato, sukhapaṭikkhepato ca dukkhā. Sesaṃ vuttanayameva.	302	
PA_atk-s05_08a2:3026_0	Sabbe dhammā anattāti sabbepi catubhūmakā dhammā anattā. Idha pana tebhūmakadhammāva	3026	
PA_atk-s05_08a2:3026_1	gahetabbā. Te hi asārato, avasavattanato, suññato, attapaṭikkhepato ca anattāti vipassitabbā.	3026	
PA_atk-s05_08a2:3026_2	Sesaṃ purimasadisameva.	3026	
PA_atk-s05_08a2:3027	Evaṃ vipassanāvidhiṃ dassetvā tena vidhinā katakiccaṃ attānaṃ aññaṃ viya katvā dassento –	302	
PA_atk-s05_08a2:3029	“Buddhānubuddho yo thero, koṇḍañño tibbanikkamo;	302	
PA_atk-s05_08a2:3030	Pahīnajātimaraṇo, brahmacariyassa kevalī.	303	
PA_atk-s05_08a2:3032	“Oghapāso daḷhakhilo, pabbato duppadālayo;	303	
PA_atk-s05_08a2:3033	Chetvā khilañca pāsañca, selaṃ bhetvāna dubbhidaṃ;	303	
PA_atk-s05_08a2:3034	Tiṇṇo pāraṅgato jhāyī, mutto so mārabandhanā”ti. –	303	
PA_atk-s05_08a2:3035	Gāthādvayamāha.	303	
PA_atk-s05_08a2:3036_0	Tattha buddhānubuddhoti buddhānaṃ anubuddho, sammāsambuddhehi bujjhitāni saccāni	3036	
PA_atk-s05_08a2:3036_1	tesaṃ desanānusārena bujjhatīti attho. Thirehi asekkhehi sīlasārādīhi samannāgatoti,	3036	
PA_atk-s05_08a2:3036_2	thero. Koṇḍaññoti gottakittanaṃ. Tibbanikkamoti daḷhavīriyo, thiraparakkamo. Jātimaraṇānaṃ	3036	
PA_atk-s05_08a2:3036_3	pahīnakāraṇattā pahīnajātimaraṇo. Brahmacariyassa kevalīti maggabrahmacariyassa anavasesaṃ,	3036	
PA_atk-s05_08a2:3036_4	anavasesato vā maggabrahmacariyassa pāripūrako, atha vā kevalī nāma kilesehi asammissatāya	3036	
PA_atk-s05_08a2:3036_5	maggañāṇaṃ phalañāṇañca, taṃ imasmiṃ atthīti kevalī. Yasmā pana tadubhayampi maggabrahmacariyassa	3036	
PA_atk-s05_08a2:3036_6	vasena hoti na aññathā, tasmā “brahmacariyassa kevalī”ti vuttaṃ.	3036	
PA_atk-s05_08a2:3037_0	Oghapāsoti “kāmogho, bhavogho, diṭṭhogho, avijjogho”ti evaṃ vuttā cattāro oghā –	3037	
PA_atk-s05_08a2:3037_1	“antalikkhacaro pāso, yvāyaṃ carati mānaso”ti evaṃ vutto rāgapāso ca. Daḷhakhiloti	3037	
PA_atk-s05_08a2:3037_2	“satthari kaṅkhati, dhamme kaṅkhati, saṅghe kaṅkhati, sikkhāya kaṅkhati, sabrahmacārīsu	3037	
PA_atk-s05_08a2:3037_3	kupito hoti anattamano āhatacitto khilajāto”ti evaṃ vutto daḷho thiro pañcavidho	3037	
PA_atk-s05_08a2:3037_4	cetokhilo ca. Pacurajanehi padāletuṃ asakkuṇeyyatāya duppadālayo. Tato eva pabbatasadisatāya	3037	
PA_atk-s05_08a2:3037_5	pabbatoti ca saṅkhaṃ gato. “Dukkhe aññāṇa”ntiādinā vā nayena vutto aññāṇappabhedo	3037	
PA_atk-s05_08a2:3037_6	ca. Iti etaṃ sabbaṃ chetvā khilañca pāsañcāti etesu catubbidhesu saṃkilesadhammesu	3037	
PA_atk-s05_08a2:3037_7	yo khilañca pāsañca ariyamaggañāṇāsinā chinditvā. Selaṃ bhetvāna dubbhidanti yena	3037	
PA_atk-s05_08a2:3037_8	kenaci ñāṇena chindituṃ asakkuṇeyyaṃ aññāṇaselaṃ vajirūpamañāṇena chinditvā, cattāropi	3037	
PA_atk-s05_08a2:3037_9	oghe taritvā, tesaṃ paratīre nibbāne ṭhitattā tiṇṇo pāraṅgato. Ārammaṇūpanijjhānalakkhaṇena	3037	
PA_atk-s05_08a2:3037_10	lakkhaṇūpanijjhānalakkhaṇenāti duvidhenapi jhāyī; mutto so mārabandhanāti so evarūpo	30371	
PA_atk-s05_08a2:3037_11	khīṇāsavo sabbasmāpi kilesamārabandhanā mutto vippamutto visaṃyuttoti. Attānameva	30371	
PA_atk-s05_08a2:3037_12	sandhāya thero vadati.	30371	
PA_atk-s05_08a2:3038_0	Athekadivasaṃ thero, attano saddhivihārikaṃ ekaṃ bhikkhuṃ akalyāṇamittasaṃsaggena	3038	
PA_atk-s05_08a2:3038_1	kusītaṃ hīnavīriyaṃ uddhataṃ unnaḷaṃ viharantaṃ disvā, iddhiyā tattha gantvā, taṃ	3038	
PA_atk-s05_08a2:3038_2	“mā, āvuso, evaṃ kari, akalyāṇamitte pahāya kalyāṇamitte sevanto samaṇadhammaṃ karohī”ti	3038	
PA_atk-s05_08a2:3038_3	ovadi. So therassa vacanaṃ nādiyi. Thero tassa anādiyanena dhammasaṃvegappatto puggalādhiṭṭhānāya	3038	
PA_atk-s05_08a2:3038_4	kathāya micchāpaṭipattiṃ garahanto sammāpaṭipattiṃ vivekavāsañca pasaṃsanto –	3038	
PA_atk-s05_08a2:3040	“Uddhato capalo bhikkhu, mitte āgamma pāpake;	304	
PA_atk-s05_08a2:3041	Saṃsīdati mahoghasmiṃ, ūmiyā paṭikujjito.	304	
PA_atk-s05_08a2:3043	“Anuddhato acapalo, nipako saṃvutindriyo;	304	
PA_atk-s05_08a2:3044	Kalyāṇamitto medhāvī, dukkhassantakaro siyā.	304	
PA_atk-s05_08a2:3046	“Kālapabbaṅgasaṅkāso, kiso dhamanisanthato;	304	
PA_atk-s05_08a2:3047	Mattaññū annapānasmiṃ, adīnamanaso naro.	304	
PA_atk-s05_08a2:3049	“Phuṭṭho ḍaṃsehi makasehi, araññasmiṃ brahāvane;	304	
PA_atk-s05_08a2:3050	Nāgo saṅgāmasīseva, sato tatrādhivāsaye.	305	
PA_atk-s05_08a2:3052	“Nābhinandāmi maraṇaṃ…pe… sampajāno patissato.	305	
PA_atk-s05_08a2:3054	“Pariciṇṇo mayā satthā…pe… bhavanetti samūhatā.	305	
PA_atk-s05_08a2:3056	“Yassa catthāya pabbajito, agārasmānagāriyaṃ;	305	
PA_atk-s05_08a2:3057	So me attho anuppatto, kiṃ me saddhivihārinā”ti. –	305	
PA_atk-s05_08a2:3058	Imā gāthā abhāsi.	305	
PA_atk-s05_08a2:3059_0	Tattha uddhatoti uddhaccayutto asamāhito vikkhittacitto. Capaloti pattacīvaramaṇḍanādinā	3059	
PA_atk-s05_08a2:3059_1	cāpalyena samannāgato lolapakatiko. Mitte āgamma pāpaketi akalyāṇamitte nissāya samaṇadhammaṃ	3059	
PA_atk-s05_08a2:3059_2	akaronto. Saṃsīdati mahoghasmiṃ, ūmiyā paṭikujjitoti yathā mahāsamudde patitapuriso	3059	
PA_atk-s05_08a2:3059_3	samuddavīcīhi otthaṭo sīsaṃ ukkhipituṃ alabhanto tattheva saṃsīdati, evaṃ saṃsāramahoghasmiṃ	3059	
PA_atk-s05_08a2:3059_4	paribbhamanto kodhupāyāsaūmiyā paṭikujjito otthaṭo vipassanāvasena paññāsīsaṃ ukkhipituṃ	3059	
PA_atk-s05_08a2:3059_5	alabhanto tattheva saṃsīdati.	3059	
PA_atk-s05_08a2:3060_0	Nipakoti nipuṇo, attatthaparatthesu kusalo. Saṃvutindriyoti manacchaṭṭhānaṃ indriyānaṃ	3060	
PA_atk-s05_08a2:3060_1	saṃvaraṇena pihitindriyo. Kalyāṇamittoti kalyāṇehi mittehi samannāgato. Medhāvīti	3060	
PA_atk-s05_08a2:3060_2	dhammojapaññāya samaṅgībhūto. Dukkhassantakaro siyāti so tādiso sakalassāpi vaṭṭadukkhassa antakaro bhaveyya.	3060	
PA_atk-s05_08a2:3061_0	Kālapabbaṅgasaṅkāsotiādi vivekābhiratikittanaṃ. Nābhinandāmītiādi pana katakiccabhāvadassanaṃ.	3061	
PA_atk-s05_08a2:3061_1	Taṃ sabbaṃ heṭṭhā vuttatthameva. Osāne pana kiṃ me saddhivihārināti attano saddhivihārikaṃ	3061	
PA_atk-s05_08a2:3061_2	sandhāya vuttaṃ. Tasmā edisena dubbacena anādarena saddhivihārinā kiṃ me payojanaṃ	3061	
PA_atk-s05_08a2:3061_3	ekavihāroyeva mayhaṃ ruccatīti attho.	3061	
PA_atk-s05_08a2:3062	Evaṃ pana vatvā chaddantadahameva gato. Tattha dvādasa vassāni vasitvā upakaṭṭhe parinibbāne satthāraṃ upasaṅkamitvā parinibbānaṃ anujānāpetvā tattheva gantvā parinibbāyi.	306	
PA_atk-s05_08a2:3063	Aññāsikoṇḍaññattheragāthāvaṇṇanā niṭṭhitā.	306	
PA_atk-s05_08a2:3064	2. Udāyittheragāthāvaṇṇanā	306	
PA_atk-s05_08a2:3065_0	Manussabhūtantiādikā āyasmato udāyittherassa gāthā. Kā uppatti? Ayampi purimabuddhesu	3065	
PA_atk-s05_08a2:3065_1	katādhikāro tattha tattha bhave vivaṭṭūpanissayaṃ puññaṃ upacinitvā devamanussesu	3065	
PA_atk-s05_08a2:3065_2	saṃsaranto imasmiṃ buddhuppāde kapilavatthusmiṃ brāhmaṇakule nibbattitvā udāyīti	3065	
PA_atk-s05_08a2:3065_3	laddhanāmo vayappatto satthu ñātisamāgame buddhānubhāvaṃ disvā, paṭiladdhasaddho	3065	
PA_atk-s05_08a2:3065_4	pabbajitvā vipassanāya kammaṃ karonto nacirasseva arahattaṃ pāpuṇi. Tayo hi ime udāyittherā	3065	
PA_atk-s05_08a2:3065_5	amaccaputto pubbe āgato kāḷudāyī, kovariyaputto lāludāyī, ayaṃ brāhmaṇaputto mahāudāyīti.	3065	
PA_atk-s05_08a2:3065_6	Svāyaṃ ekadivasaṃ satthārā setavāraṇaṃ sabbālaṅkārapaṭimaṇḍitaṃ mahājanena pasaṃsiyamānaṃ	3065	
PA_atk-s05_08a2:3065_7	aṭṭhuppattiṃ katvā nāgopamasuttante desite desanāpariyosāne attano ñāṇabalānurūpaṃ	3065	
PA_atk-s05_08a2:3065_8	satthu guṇe anussaritvā, buddhārammaṇāya pītiyā samussāhitamānaso “ayaṃ mahājano	3065	
PA_atk-s05_08a2:3065_9	imaṃ tiracchānagataṃ nāgaṃ pasaṃsati, na buddhamahānāgaṃ. Handāhaṃ buddhamahāgandhahatthino	3065	
PA_atk-s05_08a2:3065_10	guṇe pākaṭe karissāmī”ti satthāraṃ thomento –	30651	
PA_atk-s05_08a2:3067	“Manussabhūtaṃ sambuddhaṃ, attadantaṃ samāhitaṃ;	306	
PA_atk-s05_08a2:3068	Iriyamānaṃ brahmapathe, cittassūpasame rataṃ.	306	
PA_atk-s05_08a2:3070	“Yaṃ manussā namassanti, sabbadhammāna pāraguṃ;	307	
PA_atk-s05_08a2:3071	Devāpi taṃ namassanti, iti me arahato sutaṃ.	307	
PA_atk-s05_08a2:3073	“Sabbasaṃyojanātītaṃ, vanā nibbanamāgataṃ;	307	
PA_atk-s05_08a2:3074	Kāmehi nekkhammarataṃ, muttaṃ selāva kañcanaṃ.	307	
PA_atk-s05_08a2:3076	“Sa ve accaruci nāgo, himavāvaññe siluccaye;	307	
PA_atk-s05_08a2:3077	Sabbesaṃ nāganāmānaṃ, saccanāmo anuttaro.	307	
PA_atk-s05_08a2:3079	“Nāgaṃ vo kittayissāmi, na hi āguṃ karoti so;	307	
PA_atk-s05_08a2:3080	Soraccaṃ avihiṃsā ca, pādā nāgassa te duve.	308	
PA_atk-s05_08a2:3082	“Sati ca sampajaññañca, caraṇā nāgassa tepare;	308	
PA_atk-s05_08a2:3083	Saddhāhattho mahānāgo, upekkhāsetadantavā.	308	
PA_atk-s05_08a2:3085	“Sati gīvā siro paññā, vīmaṃsā dhammacintanā;	308	
PA_atk-s05_08a2:3086	Dhammakucchisamāvāso, viveko tassa vāladhi.	308	
PA_atk-s05_08a2:3088	“So jhāyī assāsarato, ajjhattaṃ susamāhito;	308	
PA_atk-s05_08a2:3089	Gacchaṃ samāhito nāgo, ṭhito nāgo samāhito.	308	
PA_atk-s05_08a2:3091	“Sayaṃ samāhito nāgo, nisinnopi samāhito;	309	
PA_atk-s05_08a2:3092	Sabbattha saṃvuto nāgo, esā nāgassa sampadā.	309	
PA_atk-s05_08a2:3094	“Bhuñjati anavajjāni, sāvajjāni na bhuñjati;	309	
PA_atk-s05_08a2:3095	Ghāsamacchādanaṃ laddhā, sannidhiṃ parivajjayaṃ.	309	
PA_atk-s05_08a2:3097	“Saṃyojanaṃ aṇuṃ thūlaṃ, sabbaṃ chetvāna bandhanaṃ;	309	
PA_atk-s05_08a2:3098	Yena yeneva gacchati, anapekkhova gacchati.	309	
PA_atk-s05_08a2:3100	“Yathāpi udake jātaṃ, puṇḍarīkaṃ pavaḍḍhati;	310	
PA_atk-s05_08a2:3101	Nopalippati toyena, sucigandhaṃ manoramaṃ.	310	
PA_atk-s05_08a2:3103	“Tatheva ca loke jāto, buddho loke viharati;	310	
PA_atk-s05_08a2:3104	Nopalippati lokena, toyena padumaṃ yathā.	310	
PA_atk-s05_08a2:3106	“Mahāgini pajjalito, anāhāropasammati;	310	
PA_atk-s05_08a2:3107	Aṅgāresu ca santesu, nibbutoti pavuccati.	310	
PA_atk-s05_08a2:3109	“Atthassāyaṃ viññāpanī, upamā viññūhi desitā;	310	
PA_atk-s05_08a2:3110	Viññissanti mahānāgā, nāgaṃ nāgena desitaṃ.	311	
PA_atk-s05_08a2:3112	“Vītarāgo vītadoso, vītamoho anāsavo;	311	
PA_atk-s05_08a2:3113	Sarīraṃ vijahaṃ nāgo, parinibbissatyanāsavo”ti. – imā gāthā abhāsi;	311	
PA_atk-s05_08a2:3114_0	Tattha manussabhūtanti manussesu bhūtaṃ, nibbattaṃ; manussattabhāvaṃ vā pattaṃ. Satthā	3114	
PA_atk-s05_08a2:3114_1	hi āsavakkhayañāṇādhigamena sabbagativimuttopi carimattabhāve gahitapaṭisandhivasena	3114	
PA_atk-s05_08a2:3114_2	“manusso”tveva voharīyatīti. Guṇavasena pana devānaṃ atidevo, brahmānaṃ atibrahmā.	3114	
PA_atk-s05_08a2:3114_3	Sambuddhanti sayameva bujjhitabbabuddhavantaṃ. Attadantanti attanāyeva dantaṃ. Bhagavā	3114	
PA_atk-s05_08a2:3114_4	hi attanāyeva uppāditena ariyamaggena cakkhutopi…pe… manatopi uttamena damathena	3114	
PA_atk-s05_08a2:3114_5	danto. Samāhitanti aṭṭhavidhena samādhinā maggaphalasamādhinā ca samāhitaṃ. Iriyamānaṃ	3114	
PA_atk-s05_08a2:3114_6	brahmapatheti catubbidhepi brahmavihārapathe, brahme vā seṭṭhe phalasamāpattipathe	3114	
PA_atk-s05_08a2:3114_7	samāpajjanavasena pavattamānaṃ. Kiñcāpi bhagavā na sabbakālaṃ yathāvutte brahmapathe	3114	
PA_atk-s05_08a2:3114_8	iriyati, tattha iriyasāmatthiyaṃ pana tanninnatañca upādāya “iriyamāna”nti vuttaṃ.	3114	
PA_atk-s05_08a2:3114_9	Cittassūpasame ratanti cittassa upasamahetubhūte sabbasaṅkhārasamathe, nibbāne, abhirataṃ.	3114	
PA_atk-s05_08a2:3114_10	Yaṃ manussā namassanti, sabbadhammāna pāragunti yaṃ sammāsambuddhaṃ sabbesaṃ khandhāyatanādidhammānaṃ	31141	
PA_atk-s05_08a2:3114_11	abhiññāpāragū, pariññāpāragū, pahānapāragū, bhāvanāpāragū, sacchikiriyapāragū, samāpattipāragūti	31141	
PA_atk-s05_08a2:3114_12	chadhā pāraguṃ paramukkaṃsagatasampattiṃ khattiyapaṇḍitādayo manussā namassanti.	31141	
PA_atk-s05_08a2:3114_13	Dhammānudhammapaṭipattiyā pūjentā kāyena vācāya manasā ca tanninnā tappoṇā tappabbhārā	31141	
PA_atk-s05_08a2:3114_14	honti. Devāpi taṃ namassantīti na kevalaṃ manussā eva, atha kho aparimāṇāsu lokadhātūsu	31141	
PA_atk-s05_08a2:3114_15	devāpi taṃ namassanti. Iti me arahato sutanti evaṃ mayā ārakattādīhi kāraṇehi arahato,	31141	
PA_atk-s05_08a2:3114_16	bhagavato, dhammasenāpatiādīnañca “satthā devamanussāna”ntiādikaṃ vadantānaṃ santike	31141	
PA_atk-s05_08a2:3114_17	evaṃ sutanti dasseti.	31141	
PA_atk-s05_08a2:3115_0	Sabbasaṃyojanātītanti sabbāni dasapi saṃyojanāni yathārahaṃ catūhi maggehi saha vāsanāya	3115	
PA_atk-s05_08a2:3115_1	atikkantaṃ. Vanā nibbanamāgatanti kilesavanato tabbirahitaṃ nibbanaṃ upagataṃ. Kāmehi	3115	
PA_atk-s05_08a2:3115_2	nekkhammaratanti sabbaso kāmehi nikkhamitvā pabbajjājhānavipassanādibhede nekkhamme	3115	
PA_atk-s05_08a2:3115_3	abhirataṃ. Muttaṃ selāva kañcananti asārato nissaṭasārasabhāvattā selato nissaṭakañcanasadisaṃ	3115	
PA_atk-s05_08a2:3115_4	devāpi taṃ namassantīti yojanā.	3115	
PA_atk-s05_08a2:3116_0	Sa ve accaruci nāgoti so ekaṃsato āguṃ na karoti, punabbhavaṃ na gacchati; nāgo viya	3116	
PA_atk-s05_08a2:3116_1	balavāti. “Nāgo”ti laddhanāmo sammāsambuddho, accarucīti attano kāyaruciyā ñāṇaruciyā	3116	
PA_atk-s05_08a2:3116_2	ca sadevakaṃ lokaṃ atikkamitvā ruci, sobhi. Yathā kiṃ? Himavāvaññe siluccaye, yathā	3116	
PA_atk-s05_08a2:3116_3	hi himavā pabbatarājā attano thiragarumahāsārabhāvādīhi guṇehi aññe pabbate atirocati,	3116	
PA_atk-s05_08a2:3116_4	evaṃ atirocatīti attho. Sabbesaṃ nāganāmānanti ahināgahatthināgapurisanāgānaṃ, sekhāsekhapaccekabuddhanāgānaṃ	3116	
PA_atk-s05_08a2:3116_5	vā. Saccanāmoti sacceneva nāganāmo. Taṃ pana saccanāmataṃ “na hi āguṃ karotī”tiādinā sayameva vakkhati.	3116	
PA_atk-s05_08a2:3117_0	Idāni buddhanāgaṃ avayavato ca dassento nāmato tāva dassetuṃ “na hi āguṃ karoti so”ti	3117	
PA_atk-s05_08a2:3117_1	āha. Yasmā āguṃ, pāpaṃ, sabbena sabbaṃ na karoti, tasmā nāgoti attho. Soraccanti	3117	
PA_atk-s05_08a2:3117_2	sīlaṃ. Avihiṃsāti karuṇā. Tadubhayaṃ sabbassapi guṇarāsissa pubbaṅgamanti, katvā	3117	
PA_atk-s05_08a2:3117_3	buddhanāgassa purimapādabhāvo tassa yuttoti āha “pādā nāgassa te duve”ti.	3117	
PA_atk-s05_08a2:3118_0	Aparapādabhāvena vadanto “sati ca sampajaññañca, caraṇā nāgassa tepare”ti āha. “Tyāpare”ti	3118	
PA_atk-s05_08a2:3118_1	vā pāṭho. Te aparetveva padavibhāgo. Anavajjadhammānaṃ ādāne saddhā hattho etassāti,	3118	
PA_atk-s05_08a2:3118_2	saddhāhattho. Suparisuddhavedanā ñāṇappabhedā upekkhā setadantā te etassa atthīti, upekkhāsetadantavā.	3118	
PA_atk-s05_08a2:3119_0	Uttamaṅgaṃ paññā, tassā adhiṭṭhānaṃ satīti āha “sati gīvā siro paññā”ti. Vīmaṃsā	3119	
PA_atk-s05_08a2:3119_1	dhammacintanāti yathā khāditabbākhāditabbassa soṇḍāya parāmasanaṃ ghāyanañca hatthināgassa	3119	
PA_atk-s05_08a2:3119_2	vīmaṃsā nāma hoti, evaṃ buddhanāgassa kusalādidhammacintanā vīmaṃsā. Samā vasanti	3119	
PA_atk-s05_08a2:3119_3	etthāti, samāvāso, bhājanaṃ kucchi eva samāvāso, abhiññāsamathānaṃ ādhānabhāvato	3119	
PA_atk-s05_08a2:3119_4	samathavipassanāsaṅkhāto dhammo kucchisamāvāso etassāti dhammakucchisamāvāso. Vivekoti	3119	
PA_atk-s05_08a2:3119_5	upadhiviveko. Tassāti buddhanāgassa. Vāladhi, pariyosānaṅgabhāvato.	3119	
PA_atk-s05_08a2:3120_0	Jhāyīti ārammaṇūpanijjhānena ca jhāyanasīlo. Assāsaratoti paramassāsabhūte nibbāne	3120	
PA_atk-s05_08a2:3120_1	rato. Ajjhattaṃ susamāhitoti visayajjhatte phalasamāpattiyaṃ suṭṭhu samāhito tadidaṃ	3120	
PA_atk-s05_08a2:3120_2	samādhānaṃ suṭṭhu sabbakālikanti dassetuṃ “gacchaṃ samāhito nāgo”tiādi vuttaṃ. Bhagavā	3120	
PA_atk-s05_08a2:3120_3	hi savāsanassa uddhaccassa pahīnattā vikkhepābhāvato niccaṃ samāhitova. Tasmā yaṃ	3120	
PA_atk-s05_08a2:3120_4	yaṃ iriyāpathaṃ kappeti, taṃ taṃ samāhitova kappesīti.	3120	
PA_atk-s05_08a2:3121_0	Sabbatthāti, sabbasmiṃ gocare, sabbasmiñca dvāre sabbaso pihitavutti. Tenāha – “sabbaṃ	3121	
PA_atk-s05_08a2:3121_1	kāyakammaṃ ñāṇapubbaṅgamaṃ ñāṇānuparivatta”ntiādi. Esā nāgassa sampadāti esā “na	3121	
PA_atk-s05_08a2:3121_2	hi āguṃ karoti so”tiādinā “sambuddha”ntiādinā eva vā yathāvuttā vakkhamānā ca buddhagandhahatthino	3121	
PA_atk-s05_08a2:3121_3	sampatti guṇaparipuṇṇā.	3121	
PA_atk-s05_08a2:3122_0	Bhuñjati anavajjānīti sammājīvassa ukkaṃsapāramippattiyā bhuñjati agarahitabbāni,	3122	
PA_atk-s05_08a2:3122_1	micchājīvassa sabbaso savāsanānañca pahīnattā sāvajjāni garahitabbāni na bhuñjati	3122	
PA_atk-s05_08a2:3122_2	anavajjāni bhuñjanto ca sannidhiṃ parivajjayaṃ bhuñjatīti yojanā.	3122	
PA_atk-s05_08a2:3123_0	Saṃyojananti vaṭṭadukkhena saddhiṃ santānaṃ saṃyojanato vaṭṭe osīdāpanasamatthaṃ	3123	
PA_atk-s05_08a2:3123_1	dasavidhampi saṃyojanaṃ. Aṇuṃ thūlanti khuddakañceva mahantañca. Sabbaṃ chetvāna	3123	
PA_atk-s05_08a2:3123_2	bandhananti maggañāṇena anavasesaṃ kilesabandhanaṃ chinditvā. Yena yenāti yena yena disābhāgena.	3123	
PA_atk-s05_08a2:3124_0	Yathā hi udake jātaṃ puṇḍarīkaṃ udake pavaḍḍhati nopalippati toyena, anupalepasabhāvattā,	3124	
PA_atk-s05_08a2:3124_1	tatheva loke jāto buddho loke viharati, nopalippati lokena taṇhādiṭṭhimānalepābhāvatoti yojanā.	3124	
PA_atk-s05_08a2:3125	Ginīti aggi. Anāhāroti anindhano.	312	
PA_atk-s05_08a2:3126_0	Atthassāyaṃ viññāpanīti satthu guṇasaṅkhātassa upameyyatthassa viññāpanī, pakāsanī	3126	
PA_atk-s05_08a2:3126_1	ayaṃ nāgūpamā. Viññūhīti satthu paṭividdhacatusaccadhammaṃ parijānantehi attānaṃ	3126	
PA_atk-s05_08a2:3126_2	sandhāya vadati. Viññissantītiādi kāraṇavacanaṃ, yasmā nāgena mayā desitaṃ nāgaṃ	3126	
PA_atk-s05_08a2:3126_3	tathāgatagandhahatthiṃ mahānāgā khīṇāsavā attano visaye ṭhatvā vijānissanti, tasmā	3126	
PA_atk-s05_08a2:3126_4	aññesaṃ puthujjanānaṃ ñāpanatthaṃ ayaṃ upamā amhehi bhāsitāti adhippāyo.	3126	
PA_atk-s05_08a2:3127_0	Sarīraṃ vijahaṃ nāgo, parinibbissatyanāsavoti bodhimūle saupādisesaparinibbānena	3127	
PA_atk-s05_08a2:3127_1	anāsavo sammāsambuddhanāgo, idāni sarīraṃ attabhāvaṃ vijahanto khandhaparinibbānena parinibbāyissatīti.	3127	
PA_atk-s05_08a2:3128	Evaṃ cuddasahi upamāhi maṇḍetvā, soḷasahi gāthāhi, catusaṭṭhiyā pādehi satthu guṇe vaṇṇento anupādisesāya nibbānadhātuyā desanaṃ niṭṭhāpesi.	312	
PA_atk-s05_08a2:3129	Udāyittheragāthāvaṇṇanā niṭṭhitā.	312	
PA_atk-s05_08a2:3130	Soḷasakanipātavaṇṇanā niṭṭhitā.	313	
PA_atk-s05_08a2:3131	16. Vīsatinipāto	313	
PA_atk-s05_08a2:3132	1. Adhimuttattheragāthāvaṇṇanā	313	
PA_atk-s05_08a2:3133_0	Vīsatinipāte yaññatthaṃ vātiādikā āyasmato aparassa adhimuttattherassa gāthā. Kā	3133	
PA_atk-s05_08a2:3133_1	uppatti? Ayampi purimabuddhesu katādhikāro tattha tattha bhave puññāni upacinanto	3133	
PA_atk-s05_08a2:3133_2	atthadassissa bhagavato kāle vibhavasampanne kule nibbattitvā viññutaṃ patto satthari	3133	
PA_atk-s05_08a2:3133_3	parinibbute bhikkhusaṅghaṃ upaṭṭhahanto mahādānāni pavattesi. So tena puññakammena	3133	
PA_atk-s05_08a2:3133_4	devamanussesu saṃsaranto imasmiṃ buddhuppāde āyasmato saṃkiccattherassa bhaginiyā	3133	
PA_atk-s05_08a2:3133_5	kucchimhi nibbatti, adhimuttotissa nāmaṃ ahosi. So vayappatto mātulattherassa santike	3133	
PA_atk-s05_08a2:3133_6	pabbajitvā vipassanāya kammaṃ karonto sāmaṇerabhūmiyaṃyeva ṭhito arahattaṃ pāpuṇi.	3133	
PA_atk-s05_08a2:3133_7	Tena vuttaṃ apadāne –	3133	
PA_atk-s05_08a2:3134	“Nibbute lokanāthamhi, atthadassīnaruttame;	313	
PA_atk-s05_08a2:3135	Upaṭṭhahiṃ bhikkhusaṅghaṃ, vippasannena cetasā.	313	
PA_atk-s05_08a2:3136	“Nimantetvā bhikkhusaṅghaṃ, ujubhūtaṃ samāhitaṃ;	313	
PA_atk-s05_08a2:3137	Ucchunā maṇḍapaṃ katvā, bhojesiṃ saṅghamuttamaṃ.	313	
PA_atk-s05_08a2:3138	“Yaṃ yaṃ yonupapajjāmi, devattaṃ athamānusaṃ;	313	
PA_atk-s05_08a2:3139	Sabbe satte abhibhomi, puññakammassidaṃ phalaṃ.	313	
PA_atk-s05_08a2:3140	“Aṭṭhārase kappasate, yaṃ dānamadadiṃ tadā;	314	
PA_atk-s05_08a2:3141	Duggatiṃ nābhijānāmi, ucchudānassidaṃ phalaṃ.	314	
PA_atk-s05_08a2:3142	“Paṭisambhidā catasso…pe… kataṃ buddhassa sāsana”nti.	314	
PA_atk-s05_08a2:3143_0	Arahattaṃ pana patvā samāpattisukhena vītināmento upasampajjitukāmo “mātaraṃ āpucchissāmī”ti	3143	
PA_atk-s05_08a2:3143_1	mātu santikaṃ gacchanto antarāmagge devatāya balikammakaraṇatthaṃ maṃsapariyesanaṃ	3143	
PA_atk-s05_08a2:3143_2	carantehi pañcasatehi corehi samāgacchi. Corā ca taṃ aggahesuṃ “devatāya bali bhavissatī”ti.	3143	
PA_atk-s05_08a2:3143_3	So corehi gahitopi abhīto acchambhī vippasannamukhova aṭṭhāsi. Taṃ disvā coragāmaṇiacchariyabbhutacittajāto pasaṃsanto –	3143	
PA_atk-s05_08a2:3145	“Yaññatthaṃ vā dhanatthaṃ vā, ye hanāma mayaṃ pure;	314	
PA_atk-s05_08a2:3146	Avasesaṃ bhayaṃ hoti, vedhanti vilapanti ca.	314	
PA_atk-s05_08a2:3148	“Tassa te natthi bhītattaṃ, bhiyyo vaṇṇo pasīdati;	314	
PA_atk-s05_08a2:3149	Kasmā na paridevesi, evarūpe mahabbhaye”ti. – dve gāthā abhāsi;	314	
PA_atk-s05_08a2:3150_0	Tattha yaññatthanti yajanatthaṃ devatānaṃ balikammakaraṇatthaṃ vā. Vā-saddo vikappanattho.	3150	
PA_atk-s05_08a2:3150_1	Dhanatthanti sāpateyyaharaṇatthaṃ. Ye hanāma mayaṃ pureti ye satte mayaṃ pubbe hanimha.	3150	
PA_atk-s05_08a2:3150_2	Atītatthe hi idaṃ vattamānavacanaṃ. Avaseti avase aserike katvā. Tanti tesaṃ. “Avasesanti”pi	3150	
PA_atk-s05_08a2:3150_3	paṭhanti. Amhehi gahitesu taṃ ekaṃ ṭhapetvā avasesānaṃ; ayameva vā pāṭho. Bhayaṃ	3150	
PA_atk-s05_08a2:3150_4	hotīti maraṇabhayaṃ hoti. Yena te vedhanti vilapanti,cittutrāsena vedhanti, “sāmi,	3150	
PA_atk-s05_08a2:3150_5	tumhākaṃ idañcidañca dassāma, dāsā bhavissāmā”tiādikaṃ vadantā vilapanti.	3150	
PA_atk-s05_08a2:3151_0	Tassa teti yo tvaṃ amhehi devatāya balikammatthaṃ jīvitā voropetukāmehi ukkhittāsikehi	3151	
PA_atk-s05_08a2:3151_1	santajjito, tassa te. Bhītattanti bhītabhāvo, bhayanti attho. Bhiyyo vaṇṇo pasīdatīti	3151	
PA_atk-s05_08a2:3151_2	pakativaṇṇato uparipi te mukhavaṇṇo vippasīdati. Therassa kira tadā “sace ime māressanti,	3151	
PA_atk-s05_08a2:3151_3	idānevāhaṃ anupādāya parinibbāyissāmi, dukkhabhāro vigacchissatī”ti uḷāraṃ pītisomanassaṃ	3151	
PA_atk-s05_08a2:3151_4	uppajji. Evarūpe mahabbhayeti edise mahati maraṇabhaye upaṭṭhite. Hetuatthe vā etaṃ bhummavacanaṃ.	3151	
PA_atk-s05_08a2:3152	Idāni thero coragāmaṇissa paṭivacanadānamukhena dhammaṃ desento –	315	
PA_atk-s05_08a2:3154	“Natthi cetasikaṃ dukkhaṃ, anapekkhassa gāmaṇi;	315	
PA_atk-s05_08a2:3155	Atikkantā bhayā sabbe, khīṇasaṃyojanassa ve.	315	
PA_atk-s05_08a2:3157	“Khīṇāya bhavanettiyā, diṭṭhe dhamme yathātathe;	315	
PA_atk-s05_08a2:3158	Na bhayaṃ maraṇe hoti, bhāranikkhepane yathā.	315	
PA_atk-s05_08a2:3160	“Suciṇṇaṃ brahmacariyaṃ me, maggo cāpi subhāvito;	316	
PA_atk-s05_08a2:3161	Maraṇe me bhayaṃ natthi, rogānamiva saṅkhaye.	316	
PA_atk-s05_08a2:3163	“Suciṇṇaṃ brahmacariyaṃ me, maggo cāpi subhāvito;	316	
PA_atk-s05_08a2:3164	Nirassādā bhavā diṭṭhā, visaṃ pitvāva chaḍḍitaṃ.	316	
PA_atk-s05_08a2:3166	“Pāragū anupādāno, katakicco anāsavo;	316	
PA_atk-s05_08a2:3167	Tuṭṭho āyukkhayā hoti, mutto āghātanā yathā.	316	
PA_atk-s05_08a2:3169	“Uttamaṃ dhammataṃ patto, sabbaloke anatthiko;	316	
PA_atk-s05_08a2:3170	Ādittāva gharā mutto, maraṇasmiṃ na socati.	317	
PA_atk-s05_08a2:3172	“Yadatthi saṅgataṃ kiñci, bhavo vā yattha labbhati;	317	
PA_atk-s05_08a2:3173	Sabbaṃ anissaraṃ etaṃ, iti vuttaṃ mahesinā.	317	
PA_atk-s05_08a2:3175	“Yo taṃ tathā pajānāti, yathā buddhena desitaṃ;	317	
PA_atk-s05_08a2:3176	Na gaṇhāti bhavaṃ kiñci, sutattaṃva ayoguḷaṃ.	317	
PA_atk-s05_08a2:3178	“Na me hoti ‘ahosi’nti, ‘bhavissa’nti na hoti me;	317	
PA_atk-s05_08a2:3179	Saṅkhārā vigamissanti, tattha kā paridevanā.	317	
PA_atk-s05_08a2:3181	“Suddhaṃ dhammasamuppādaṃ, suddhaṃ saṅkhārasantatiṃ;	318	
PA_atk-s05_08a2:3182	Passantassa yathābhūtaṃ, na bhayaṃ hoti gāmaṇi.	318	
PA_atk-s05_08a2:3184	“Tiṇakaṭṭhasamaṃ lokaṃ, yadā paññāya passati;	318	
PA_atk-s05_08a2:3185	Mamattaṃ so asaṃvindaṃ, ‘natthi me’ti na socati.	318	
PA_atk-s05_08a2:3187	“Ukkaṇṭhāmi sarīrena, bhavenamhi anatthiko;	318	
PA_atk-s05_08a2:3188	Soyaṃ bhijjissati kāyo, añño ca na bhavissati.	318	
PA_atk-s05_08a2:3190	“Yaṃ vo kiccaṃ sarīrena, taṃ karotha yadicchatha;	319	
PA_atk-s05_08a2:3191	Na me tappaccayā tattha, doso pemañca hehitī”ti. –	319	
PA_atk-s05_08a2:3192	Imā gāthā abhāsi.	319	
PA_atk-s05_08a2:3194	“Tassa taṃ vacanaṃ sutvā, abbhutaṃ lomahaṃsanaṃ;	319	
PA_atk-s05_08a2:3195	Satthāni nikkhipitvāna, māṇavā etadabravu”nti. –	319	
PA_atk-s05_08a2:3196	Ayaṃ saṅgītikārehi vuttagāthā. Ito aparā tisso corānaṃ, therassa ca vacanapaṭivacanagāthā –	319	
PA_atk-s05_08a2:3198	“Kiṃ bhadante karitvāna, ko vā ācariyo tava;	319	
PA_atk-s05_08a2:3199	Kassa sāsanamāgamma, labbhate taṃ asokatā.	319	
PA_atk-s05_08a2:3201	“Sabbaññū sabbadassāvī, jino ācariyo mama;	320	
PA_atk-s05_08a2:3202	Mahākāruṇiko satthā, sabbalokatikicchako.	320	
PA_atk-s05_08a2:3204	“Tenāyaṃ desito dhammo, khayagāmī anuttaro;	320	
PA_atk-s05_08a2:3205	Tassa sāsanamāgamma, labbhate taṃ asokatā.	320	
PA_atk-s05_08a2:3207	“Sutvāna corā isino subhāsitaṃ, nikkhippa satthāni ca āvudhāni ca;	320	
PA_atk-s05_08a2:3208	Tamhā ca kammā viramiṃsu eke, eke ca pabbajjamarocayiṃsu.	320	
PA_atk-s05_08a2:3210	“Te pabbajitvā sugatassa sāsane, bhāvetva bojjhaṅgabalāni paṇḍitā;	321	
PA_atk-s05_08a2:3211	Udaggacittā sumanā katindriyā, phusiṃsu nibbānapadaṃ asaṅkhata”nti. –	321	
PA_atk-s05_08a2:3212	Imāpi saṅgītikārehi vuttagāthā.	321	
PA_atk-s05_08a2:3213_0	Tattha natthi cetasikaṃ dukkhaṃ, anapekkhassa, gāmaṇīti gāmaṇi, apekkhāya, taṇhāya,	3213	
PA_atk-s05_08a2:3213_1	abhāvena anapekkhassa mādisassa, lohitasabhāvo pubbo viya, cetasikaṃ dukkhaṃ domanassaṃ	3213	
PA_atk-s05_08a2:3213_2	natthi, domanassābhāvāpadesena bhayābhāvaṃ vadati. Tenāha “atikkantā bhayā sabbe”ti.	3213	
PA_atk-s05_08a2:3213_3	Atikkantā bhayā sabbeti khīṇasaṃyojanassa arahato pañcavīsati mahābhayā, aññe ca	3213	
PA_atk-s05_08a2:3213_4	sabbepi bhayā ekaṃsena atikkantā atītā, apagatāti attho.	3213	
PA_atk-s05_08a2:3214_0	Diṭṭhe dhamme yathātatheti catusaccadhamme pariññāpahānasacchikiriyabhāvanāvasena	3214	
PA_atk-s05_08a2:3214_1	maggapaññāya yathābhūtaṃ diṭṭhe. Maraṇeti maraṇahetu. Bhāranikkhepane yathāti yathā	3214	
PA_atk-s05_08a2:3214_2	koci puriso sīse ṭhitena mahatā garubhārena saṃsīdanto tassa nikkhepane, apanayane	3214	
PA_atk-s05_08a2:3214_3	na bhāyati, evaṃ sampadamidanti attho. Vuttañhetaṃ bhagavatā –	3214	
PA_atk-s05_08a2:3215	“Bhārā have pañcakkhandhā, bhārahāro ca puggalo;	321	
PA_atk-s05_08a2:3216	Bhārādānaṃ dukhaṃ loke, bhāranikkhepanaṃ sukha”nti. ;	321	
PA_atk-s05_08a2:3217_0	Suciṇṇanti suṭṭhu caritaṃ. Brahmacariyanti, sikkhattayasaṅgahaṃ sāsanabrahmacariyaṃ.	3217	
PA_atk-s05_08a2:3217_1	Tato eva maggo cāpi subhāvito aṭṭhaṅgiko ariyamaggopi sammadeva bhāvito. Rogānamiva	3217	
PA_atk-s05_08a2:3217_2	saṅkhayeti yathā bahūhi rogehi abhibhūtassa āturassa rogānaṃ saṅkhaye pītisomanassameva	3217	
PA_atk-s05_08a2:3217_3	hoti, evaṃ khandharogasaṅkhaye maraṇe mādisassa bhayaṃ natthi.	3217	
PA_atk-s05_08a2:3218_0	Nirassādā bhavā diṭṭhāti tīhi dukkhatāhi abhibhūtā, ekādasahi aggīhi ādittā, tayo	3218	
PA_atk-s05_08a2:3218_1	bhavā nirassādā, assādarahitā, mayā diṭṭhā. Visaṃ pitvāva chaḍḍitanti pamādavasena	3218	
PA_atk-s05_08a2:3218_2	visaṃ pivitvā tādisena payogena chaḍḍitaṃ viya maraṇe me bhayaṃ natthīti attho.	3218	
PA_atk-s05_08a2:3219_0	Mutto āghātanā yathāti yathā corehi māraṇatthaṃ āghātanaṃ nīto kenaci upāyena tato	3219	
PA_atk-s05_08a2:3219_1	mutto haṭṭhatuṭṭho hoti, evaṃ saṃsārapāraṃ, nibbānaṃ, gatattā pāragū, catūhipi upādānehi	3219	
PA_atk-s05_08a2:3219_2	anupādāno, pariññādīnaṃ soḷasannaṃ kiccānaṃ katattā katakicco kāmāsavādīhi anāsavo,	3219	
PA_atk-s05_08a2:3219_3	āyukkhayā āyukkhayahetu tuṭṭho somanassiko hoti.	3219	
PA_atk-s05_08a2:3220_0	Uttamanti seṭṭhaṃ. Dhammatanti, dhammasabhāvaṃ. Arahatte siddhe sijjhanahetu iṭṭhādīsu	3220	
PA_atk-s05_08a2:3220_1	tādibhāvaṃ. Sabbaloketi sabbalokasmimpi, dīghāyukasukhabahulatādivasena saṃyuttepi	3220	
PA_atk-s05_08a2:3220_2	loke. Anatthikoti, anapekkho. Ādittāva gharā muttoti yathā koci puriso samantato	3220	
PA_atk-s05_08a2:3220_3	ādittato pajjalitato gehato nissaṭo, tato nissaraṇanimittaṃ na socati, evaṃ khīṇāsavo	3220	
PA_atk-s05_08a2:3220_4	maraṇanimittaṃ na socati.	3220	
PA_atk-s05_08a2:3221_0	Yadatthi saṅgataṃ kiñcīti yaṃkiñci imasmiṃ loke atthi, vijjati, upalabbhati saṅgataṃ,	3221	
PA_atk-s05_08a2:3221_1	sattehi saṅkhārehi vā samāgamo, samodhānaṃ. “Saṅkhata”ntipi pāṭho, tassa yaṃkiñci	3221	
PA_atk-s05_08a2:3221_2	paccayehi samacca sambhuyya kataṃ, paṭiccasamuppannanti attho. Bhavo vā yattha labbhatīti	3221	
PA_atk-s05_08a2:3221_3	yasmiṃ sattanikāye yo upapattibhavo labbhati. Sabbaṃ anissaraṃ etanti sabbametaṃ	3221	
PA_atk-s05_08a2:3221_4	issararahitaṃ, na ettha kenaci “evaṃ hotū”ti issariyaṃ vattetuṃ sakkā. Iti vuttaṃ	3221	
PA_atk-s05_08a2:3221_5	mahesināti “sabbe dhammā anattā”ti evaṃ vuttaṃ mahesinā sammāsambuddhena. Tasmā “anissaraṃ	3221	
PA_atk-s05_08a2:3221_6	eta”nti pajānanto maraṇasmiṃ na socatīti yojanā.	3221	
PA_atk-s05_08a2:3222_0	Na gaṇhāti bhavaṃ kiñcīti yo ariyasāvako “sabbe saṅkhārā aniccā”tiādinā yathā buddhena	3222	
PA_atk-s05_08a2:3222_1	bhagavatā desitaṃ, tathā taṃ bhavattayaṃ vipassanāpaññāsahitāya maggapaññāya pajānāti.	3222	
PA_atk-s05_08a2:3222_2	So yathā koci puriso sukhakāmo divasaṃ santattaṃ ayoguḷaṃ hatthena na gaṇhāti, evaṃ	3222	
PA_atk-s05_08a2:3222_3	kiñci khuddakaṃ vā mahantaṃ vā bhavaṃ na gaṇhāti, na tattha taṇhaṃ karotīti attho.	3222	
PA_atk-s05_08a2:3223_0	Na me hoti “ahosi”nti “atītamaddhānaṃ ahaṃ īdiso ahosi”nti attadiṭṭhivasena na me	3223	
PA_atk-s05_08a2:3223_1	cittappavatti atthi diṭṭhiyā sammadeva ugghāṭitattā, dhammasabhāvassa ca sudiṭṭhattā.	3223	
PA_atk-s05_08a2:3223_2	“Bhavissa”nti na hoti meti tato eva “anāgatamaddhānaṃ ahaṃ ediso kathaṃ nu kho bhavissaṃ	3223	
PA_atk-s05_08a2:3223_3	bhaveyya”nti evampi me na hoti. Saṅkhārā vigamissantīti evaṃ pana hoti “yathāpaccayaṃ	3223	
PA_atk-s05_08a2:3223_4	pavattamānā saṅkhārāva, na ettha koci attā vā attaniyaṃ vā, te ca kho vigamissanti,	3223	
PA_atk-s05_08a2:3223_5	vinassissanti, khaṇe khaṇe bhijjissantī”ti. Tattha kā paridevanāti evaṃ passantassa	3223	
PA_atk-s05_08a2:3223_6	mādisassa tattha saṅkhāragate kā nāma paridevanā.	3223	
PA_atk-s05_08a2:3224_0	Suddhanti kevalaṃ, attasārena asammissaṃ. Dhammasamuppādanti paccayapaccayuppannadhammasamuppattiṃ	3224	
PA_atk-s05_08a2:3224_1	avijjādipaccayehi saṅkhārādidhammamattappavattiṃ. Saṅkhārasantatinti kilesakammavipākappabhedasaṅkhārapabandhaṃ.	3224	
PA_atk-s05_08a2:3224_2	Passantassa yathābhūtanti saha vipassanāya maggapaññāya yāthāvato jānantassa.	3224	
PA_atk-s05_08a2:3225_0	Tiṇakaṭṭhasamaṃ lokanti yathā araññe apariggahe tiṇakaṭṭhe kenaci gayhamāne aparassa	3225	
PA_atk-s05_08a2:3225_1	“mayhaṃ santakaṃ ayaṃ gaṇhatī”ti na hoti, evaṃ so asāmikatāya tiṇakaṭṭhasamaṃ saṅkhāralokaṃ	3225	
PA_atk-s05_08a2:3225_2	yadā paññāya passati, so tattha mamattaṃ asaṃvindaṃ asaṃvindanto alabhanto akaronto.	3225	
PA_atk-s05_08a2:3225_3	Natthi meti “ahu vata sohaṃ, taṃ me natthī”ti na socati.	3225	
PA_atk-s05_08a2:3226_0	Ukkaṇṭhāmi sarīrenāti asārakena abhinudena dukkhena akataññunā asuciduggandhajegucchapaṭikkūlasabhāvena	3226	
PA_atk-s05_08a2:3226_1	iminā kāyena ukkaṇṭhāmi imaṃ kāyaṃ nibbindanto evaṃ tiṭṭhāmi. Bhavenamhi anatthikoti	3226	
PA_atk-s05_08a2:3226_2	sabbenapi bhavena anatthiko amhi, na kiñci bhavaṃ patthemi. Soyaṃ bhijjissati kāyoti	3226	
PA_atk-s05_08a2:3226_3	ayaṃ mama kāyo idāni tumhākaṃ payogena aññathā vā aññattha bhijjissati. Añño ca na	3226	
PA_atk-s05_08a2:3226_4	bhavissatīti añño kāyo mayhaṃ āyatiṃ na bhavissati, punabbhavābhāvato.	3226	
PA_atk-s05_08a2:3227_0	Yaṃ vo kiccaṃ sarīrenāti yaṃ tumhākaṃ iminā sarīrena payojanaṃ, taṃ karotha yadicchatha,	3227	
PA_atk-s05_08a2:3227_1	icchatha ce. Na me tappaccayāti, taṃ nimittaṃ imassa sarīrassa tumhehi yathicchitakiccassa	3227	
PA_atk-s05_08a2:3227_2	karaṇahetu. Tatthāti tesu karontesu ca akarontesu ca. Doso pemañca hehitīti yathākkamaṃ	3227	
PA_atk-s05_08a2:3227_3	paṭigho anunayo na bhavissati, attano bhave apekkhāya sabbaso pahīnattāti adhippāyo.	3227	
PA_atk-s05_08a2:3227_4	Aññapaccayā aññattha ca paṭighānunayesu asantesupi tappaccayā, “tatthā”ti vacanaṃ	3227	
PA_atk-s05_08a2:3227_5	yathādhigatavasena vuttaṃ.	3227	
PA_atk-s05_08a2:3228_0	Tassāti adhimuttattherassa. Taṃ vacananti “natthi cetasikaṃ dukkha”ntiādikaṃ maraṇe	3228	
PA_atk-s05_08a2:3228_1	bhayābhāvādidīpakaṃ, tato eva abbhutaṃ lomahaṃsanaṃ vacanaṃ sutvā. Māṇavāti corā.	3228	
PA_atk-s05_08a2:3228_2	Corā hi “māṇavā”ti vuccanti “māṇavehi saha gacchanti katakammehi akatakammehipī”tiādīsu viya.	3228	
PA_atk-s05_08a2:3229_0	Kiṃ bhadante karitvānāti, bhante, kiṃ nāma tapokammaṃ katvā. Ko vā tava ācariyo kassa	3229	
PA_atk-s05_08a2:3229_1	sāsanaṃ, ovādaṃ nissāya ayaṃ asokatā maraṇakāle sokābhāvo labbhatīti etaṃ atthaṃ	3229	
PA_atk-s05_08a2:3229_2	abravuṃ, pucchāvasena kathesuṃ, bhāsiṃsu.	3229	
PA_atk-s05_08a2:3230_0	Taṃ sutvā thero tesaṃ paṭivacanaṃ dento “sabbaññū”tiādimāha. Tattha sabbaññūti paropadesena	3230	
PA_atk-s05_08a2:3230_1	vinā sabbapakārena sabbadhammāvabodhanasamatthassa ākaṅkhāpaṭibaddhavuttino anāvaraṇañāṇassa	3230	
PA_atk-s05_08a2:3230_2	adhigamena atītādibhedaṃ sabbaṃ jānātīti, sabbaññū. Teneva samantacakkhunā sabbassa	3230	
PA_atk-s05_08a2:3230_3	dassanato sabbadassāvī. Yamhi anāvaraṇañāṇaṃ, tadeva sabbaññutaññāṇaṃ, nattheva asādhāraṇañāṇapāḷiyā	3230	
PA_atk-s05_08a2:3230_4	virodho visayuppattimukhena aññehi asādhāraṇabhāvadassanatthaṃ ekasseva ñāṇassa dvidhā	3230	
PA_atk-s05_08a2:3230_5	vuttattā. Yaṃ panettha vattabbaṃ, taṃ itivuttakavaṇṇanāyaṃ vitthārato vuttamevāti	3230	
PA_atk-s05_08a2:3230_6	tattha vuttanayeneva veditabbaṃ. Pañcannampi mārānaṃ vijayato jino, hīnādivibhāgabhinne	3230	
PA_atk-s05_08a2:3230_7	sabbasmiṃ sattanikāye adhimuttavuttitāya mahatiyā karuṇāya samannāgatattā mahākāruṇiko,	3230	
PA_atk-s05_08a2:3230_8	diṭṭhadhammikasamparāyikaparamatthehi yathārahaṃ veneyyānaṃ anusāsanato satthā, tato	3230	
PA_atk-s05_08a2:3230_9	eva sabbalokassa kilesarogatikicchanato sabbalokatikicchako, sammāsambuddho ācariyo	3230	
PA_atk-s05_08a2:3230_10	mamāti yojanā. Khayagāmīti nibbānagāmī.	32301	
PA_atk-s05_08a2:3231_0	Evaṃ therena satthu sāsanassa ca guṇe pakāsite paṭiladdhasaddhā ekacce corā pabbajiṃsu,	3231	
PA_atk-s05_08a2:3231_1	ekacce upāsakattaṃ pavedesuṃ. Tamatthaṃ dīpento dhammasaṅgāhakā “sutvāna corā”tiādinā	3231	
PA_atk-s05_08a2:3231_2	dve gāthā abhāsiṃsu. Tattha isinoti adhisīlasikkhādīnaṃ esanaṭṭhena isino, adhimuttattherassa.	3231	
PA_atk-s05_08a2:3231_3	Nikkhippāti pahāya. Satthāni ca āvudhāni cāti asiādisatthāni ceva dhanukalāpādiāvudhāni	3231	
PA_atk-s05_08a2:3231_4	ca. Tamhā ca kammāti tato corakammato.	3231	
PA_atk-s05_08a2:3232_0	Te pabbajitvā sugatassa sāsaneti te corā sobhanagamanatādīhi sugatassa bhagavato	3232	
PA_atk-s05_08a2:3232_1	sāsane pabbajjaṃ upagantvā. Bhāvanāvisesādhigatāya odagyalakkhaṇāya pītiyā samannāgamena	3232	
PA_atk-s05_08a2:3232_2	udaggacittā. Sumanāti somanassappattā. Katindriyāti bhāvitindriyā. Phusiṃsūti aggamaggādhigamena	3232	
PA_atk-s05_08a2:3232_3	asaṅkhataṃ nibbānaṃ adhigacchiṃsu. Adhimutto kira core nibbisevane katvā, te tattheva	3232	
PA_atk-s05_08a2:3232_4	ṭhapetvā, mātu santikaṃ gantvā, mātaraṃ āpucchitvā, paccāgantvā tehi saddhiṃ upajjhāyassa	3232	
PA_atk-s05_08a2:3232_5	santikaṃ gantvā, pabbājetvā upasampadaṃ akāsi. Atha tesaṃ kammaṭṭhānaṃ ācikkhi, te	3232	
PA_atk-s05_08a2:3232_6	nacirasseva arahatte patiṭṭhahiṃsu. Tena vuttaṃ “pabbajitvā…pe… asaṅkhata”nti.	3232	
PA_atk-s05_08a2:3233	Adhimuttattheragāthāvaṇṇanā niṭṭhitā.	323	
PA_atk-s05_08a2:3234	2. Pārāpariyattheragāthāvaṇṇanā	323	
PA_atk-s05_08a2:3235_0	Samaṇassa ahu cintātiādikā āyasmato pārāpariyattherassa gāthā. Kā uppatti? Ayampi	3235	
PA_atk-s05_08a2:3235_1	purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā	3235	
PA_atk-s05_08a2:3235_2	sugatīsuyeva saṃsaranto imasmiṃ buddhuppāde sāvatthiyaṃ aññatarassa brāhmaṇamahāsālassa	3235	
PA_atk-s05_08a2:3235_3	putto hutvā nibbatti. Tassa vayappattassa gottavasena pārāpariyotveva samaññā ahosi.	3235	
PA_atk-s05_08a2:3235_4	So tayo vede uggahetvā brāhmaṇasippesu nipphattiṃ gato. Ekadivasaṃ satthu dhammadesanākāle	3235	
PA_atk-s05_08a2:3235_5	jetavanavihāraṃ gantvā parisapariyante nisīdi. Satthā tassa ajjhāsayaṃ oloketvā indriyabhāvanāsuttaṃ	3235	
PA_atk-s05_08a2:3235_6	desesi. So taṃ sutvā paṭiladdhasaddho pabbaji. Taṃ suttaṃ uggahetvā tadatthamanucintesi.	3235	
PA_atk-s05_08a2:3235_7	Yathā pana anucintesi, svāyamattho gāthāsu eva āvi bhavissati. So tathā anuvicintento	3235	
PA_atk-s05_08a2:3235_8	āyatanamukhena vipassanaṃ paṭṭhapetvā nacirasseva arahattaṃ patto. Aparabhāge attanā	3235	
PA_atk-s05_08a2:3235_9	cintitākāraṃ pakāsento –	3235	
PA_atk-s05_08a2:3237	“Samaṇassa ahu cintā, pārāpariyassa bhikkhuno;	323	
PA_atk-s05_08a2:3238	Ekakassa nisinnassa, pavivittassa jhāyino.	323	
PA_atk-s05_08a2:3240	“Kimānupubbaṃ puriso, kiṃ vataṃ kiṃ samācāraṃ;	324	
PA_atk-s05_08a2:3241	Attano kiccakārīssa, na ca kañci viheṭhaye.	324	
PA_atk-s05_08a2:3243	“Indriyāni manussānaṃ, hitāya ahitāya ca;	324	
PA_atk-s05_08a2:3244	Arakkhitāni ahitāya, rakkhitāni hitāya ca.	324	
PA_atk-s05_08a2:3246	“Indriyāneva sārakkhaṃ, indriyāni ca gopayaṃ;	324	
PA_atk-s05_08a2:3247	Attano kiccakārīssa, na ca kañci viheṭhaye.	324	
PA_atk-s05_08a2:3249	“Cakkhundriyaṃ ce rūpesu, gacchantaṃ anivārayaṃ;	324	
PA_atk-s05_08a2:3250	Anādīnavadassāvī, so dukkhā na hi muccati.	325	
PA_atk-s05_08a2:3252	“Sotindriyaṃ ce saddesu, gacchantaṃ anivārayaṃ;	325	
PA_atk-s05_08a2:3253	Anādīnavadassāvī, so dukkhā na hi muccati.	325	
PA_atk-s05_08a2:3255	“Anissaraṇadassāvī, gandhe ce paṭisevati;	325	
PA_atk-s05_08a2:3256	Na so muccati dukkhamhā, gandhesu adhimucchito.	325	
PA_atk-s05_08a2:3258	“Ambilaṃ madhuraggañca, tittakaggamanussaraṃ;	325	
PA_atk-s05_08a2:3259	Rasataṇhāya gadhito, hadayaṃ nāvabujjhati.	325	
PA_atk-s05_08a2:3261	“Subhānyappaṭikūlāni, phoṭṭhabbāni anussaraṃ;	326	
PA_atk-s05_08a2:3262	Ratto rāgādhikaraṇaṃ, vividhaṃ vindate dukhaṃ.	326	
PA_atk-s05_08a2:3264	“Manaṃ cetehi dhammehi, yo na sakkoti rakkhituṃ;	326	
PA_atk-s05_08a2:3265	Tato naṃ dukkhamanveti, sabbehetehi pañcahi.	326	
PA_atk-s05_08a2:3267	“Pubbalohitasampuṇṇaṃ, bahussa kuṇapassa ca;	326	
PA_atk-s05_08a2:3268	Naravīrakataṃ vagguṃ, samuggamiva cittitaṃ.	326	
PA_atk-s05_08a2:3270	“Kaṭukaṃ madhurassādaṃ, piyanibandhanaṃ dukhaṃ;	327	
PA_atk-s05_08a2:3271	Khuraṃva madhunā littaṃ, ullihaṃ nāvabujjhati.	327	
PA_atk-s05_08a2:3273	“Itthirūpe itthisare, phoṭṭhabbepi ca itthiyā;	327	
PA_atk-s05_08a2:3274	Itthigandhesu sāratto, vividhaṃ vindate dukhaṃ.	327	
PA_atk-s05_08a2:3276	“Itthisotāni sabbāni, sandanti pañca pañcasu;	327	
PA_atk-s05_08a2:3277	Tesamāvaraṇaṃ kātuṃ, yo sakkoti vīriyavā.	327	
PA_atk-s05_08a2:3279	“So atthavā so dhammaṭṭho, so dakkho so vicakkhaṇo;	327	
PA_atk-s05_08a2:3280	Kareyya ramamānopi, kiccaṃ dhammatthasaṃhitaṃ.	328	
PA_atk-s05_08a2:3282	“Atho sīdati saññuttaṃ, vajje kiccaṃ niratthakaṃ;	328	
PA_atk-s05_08a2:3283	Na taṃ kiccanti maññitvā, appamatto vicakkhaṇo.	328	
PA_atk-s05_08a2:3285	“Yañca atthena saññuttaṃ, yā ca dhammagatā rati;	328	
PA_atk-s05_08a2:3286	Taṃ samādāya vattetha, sā hi ve uttamā rati.	328	
PA_atk-s05_08a2:3288	“Uccāvacehupāyehi, paresamabhijigīsati;	328	
PA_atk-s05_08a2:3289	Hantvā vadhitvā atha socayitvā, ālopati sāhasā yo paresaṃ.	328	
PA_atk-s05_08a2:3291	“Tacchanto āṇiyā āṇiṃ, nihanti balavā yathā;	329	
PA_atk-s05_08a2:3292	Indriyānindriyeheva, nihanti kusalo tathā.	329	
PA_atk-s05_08a2:3294	“Saddhaṃ vīriyaṃ samādhiñca, satipaññañca bhāvayaṃ;	329	
PA_atk-s05_08a2:3295	Pañca pañcahi hantvāna, anīgho yāti brāhmaṇo.	329	
PA_atk-s05_08a2:3297	“So atthavā so dhammaṭṭho, katvā vākyānusāsaniṃ;	329	
PA_atk-s05_08a2:3298	Sabbena sabbaṃ buddhassa, so naro sukhamedhatī”ti. – imā gāthā abhāsi;	329	
PA_atk-s05_08a2:3299_0	Tattha samaṇassāti pabbajitassa. Ahūti ahosi. Cintāti dhammacintā dhammavicāraṇā.	3299	
PA_atk-s05_08a2:3299_1	Pārāpariyassāti pārāparagottassa. “Pārācariyassā”tipi paṭhanti. Bhikkhunoti saṃsāre	3299	
PA_atk-s05_08a2:3299_2	bhayaṃ ikkhanasīlassa. Ekakassāti asahāyassa, etena kāyavivekaṃ dasseti. Pavivittassāti	3299	
PA_atk-s05_08a2:3299_3	pavivekahetunā kilesānaṃ vikkhambhanena vivekaṃ āraddhassa, etena cittavivekaṃ dasseti.	3299	
PA_atk-s05_08a2:3299_4	Tenāha “jhāyino”ti. Jhāyinoti jhāyanasīlassa, yonisomanasikāresu yuttassāti attho.	3299	
PA_atk-s05_08a2:3299_5	Sabbametaṃ thero attānaṃ paraṃ viya katvā vadati.	3299	
PA_atk-s05_08a2:3300_0	“Kimānupubba”ntiādinā taṃ cintanaṃ dasseti. Tattha paṭhamagāthāyaṃ tāva kimānupubbanti	3300	
PA_atk-s05_08a2:3300_1	anupubbaṃ anukkamo, anupubbameva vakkhamānesu vatasamācāresu ko anukkamo, kena anukkamena	3300	
PA_atk-s05_08a2:3300_2	te paṭipajjitabbāti attho. Puriso kiṃ vataṃ kiṃ samācāranti atthakāmo puriso samādiyitabbaṭṭhena	3300	
PA_atk-s05_08a2:3300_3	“vata”nti laddhanāmaṃ, kīdisaṃ sīlaṃ samācāraṃ, samācaranto, attano kiccakārī kattabbakārī	3300	
PA_atk-s05_08a2:3300_4	assa, kañci sattaṃ na ca viheṭhaye, na bādheyyāti attho. Attano kiccaṃ nāma samaṇadhammo,	3300	
PA_atk-s05_08a2:3300_5	saṅkhepato sīlasamādhipaññā, taṃ sampādentassa paraviheṭhanāya lesopi natthi tāya	3300	
PA_atk-s05_08a2:3300_6	sati samaṇabhāvasseva abhāvato.	3300	
PA_atk-s05_08a2:3301_0	Yathāha bhagavā – “na hi pabbajito parūpaghātī, na samaṇo hoti paraṃ viheṭhayanto”ti.	3301	
PA_atk-s05_08a2:3301_1	Ettha ca vataggahaṇena vārittasīlaṃ gahitaṃ, samācāraggahaṇena samācaritabbato cārittasīlena	3301	
PA_atk-s05_08a2:3301_2	saddhiṃ jhānavipassanādi, tasmā vārittasīlaṃ padhānaṃ. Tatthāpi ca yasmā indriyasaṃvare	3301	
PA_atk-s05_08a2:3301_3	siddhe sabbaṃ sīlaṃ surakkhitaṃ, sugopitameva hoti, tasmā indriyasaṃvarasīlaṃ tāva	3301	
PA_atk-s05_08a2:3301_4	dassetukāmo indriyānaṃ arakkhaṇe rakkhaṇe ca ādīnavānisaṃse vibhāvento “indriyāni	3301	
PA_atk-s05_08a2:3301_5	manussāna”ntiādimāha. Tattha indriyānīti rakkhitabbadhammanidassanaṃ, tasmā cakkhādīni	3301	
PA_atk-s05_08a2:3301_6	cha indriyānīti vuttaṃ hoti. Manussānanti rakkhaṇayogyapuggalanidassanaṃ. Hitāyāti	3301	
PA_atk-s05_08a2:3301_7	atthāya. Ahitāyāti anatthāya. Hontīti vacanaseso. Kathaṃ pana tāniyeva hitāya ca	3301	
PA_atk-s05_08a2:3301_8	ahitāya hontīti āha “rakkhitānī”tiādi. Tassattho – yassa cakkhādīni indriyāni satikavāṭena	3301	
PA_atk-s05_08a2:3301_9	apihitāni, tassa rūpādīsu abhijjhādipāpadhammapavattiyā dvārabhāvato anatthāya pihitāni,	3301	
PA_atk-s05_08a2:3301_10	tadabhāvato atthāya saṃvattantīti.	33011	
PA_atk-s05_08a2:3302_0	Indriyāneva sārakkhanti yasmā indriyasaṃvaro paripuṇṇo sīlasampadaṃ paripūreti, sīlasampadā	3302	
PA_atk-s05_08a2:3302_1	paripuṇṇā samādhisampadaṃ paripūreti, samādhisampadā paripuṇṇā paññāsampadaṃ paripūreti,	3302	
PA_atk-s05_08a2:3302_2	tasmā indriyārakkhā attahitapaṭipattiyāva mūlanti dassento āha “indriyāneva sārakkha”nti.	3302	
PA_atk-s05_08a2:3302_3	Satipubbaṅgamena ārakkhena saṃrakkhanto yonisomanasikārena indriyāni eva tāva sammadeva	3302	
PA_atk-s05_08a2:3302_4	rakkhanto, yathā akusalacorā tehi tehi dvārehi pavisitvā cittasantāne kusalaṃ bhaṇḍaṃ	3302	
PA_atk-s05_08a2:3302_5	na vilumpanti, tathā tāni pidahantoti attho. Sārakkhanti ca saṃ-saddassa sābhāvaṃ	3302	
PA_atk-s05_08a2:3302_6	katvā vuttaṃ, “sārāgo”tiādīsu viya. “Saṃrakkha”nti ca pāṭho. Indriyāni ca gopayanti	3302	
PA_atk-s05_08a2:3302_7	tasseva pariyāyavacanaṃ, pariyāyavacane payojanaṃ nettiaṭṭhakathāyaṃ vuttanayeneva	3302	
PA_atk-s05_08a2:3302_8	veditabbaṃ. “Attano kiccakārīssā”ti iminā attahitapaṭipattiṃ dasseti, “na ca kañci	3302	
PA_atk-s05_08a2:3302_9	viheṭhaye”ti iminā parahitapaṭipattiṃ, ubhayenāpi vā attahitapaṭipattimeva dasseti	3302	
PA_atk-s05_08a2:3302_10	parāviheṭhanassāpi attahitapaṭipattibhāvato. Atha vā padadvayenapi attahitapaṭipattiṃ	33021	
PA_atk-s05_08a2:3302_11	dasseti puthujjanassa sekkhassa ca parahitapaṭipattiyāpi attahitapaṭipattibhāvato.	33021	
PA_atk-s05_08a2:3303_0	Evaṃ rakkhitāni indriyāni hitāya hontīti vodānapakkhaṃ saṅkhepeneva dassetvā, arakkhitāni	3303	
PA_atk-s05_08a2:3303_1	ahitāya hontīti saṃkilesapakkhaṃ pana vibhajitvā dassento “cakkhundriyaṃ ce”tiādimāha.	3303	
PA_atk-s05_08a2:3303_2	Tattha cakkhundriyaṃ ce rūpesu, gacchantaṃ anivārayaṃ. Anādīnavadassāvīti yo nīlapītādibhedesu	3303	
PA_atk-s05_08a2:3303_3	iṭṭhāniṭṭhesu rūpāyatanesu gacchantaṃ yathāruci pavattantaṃ cakkhundriyaṃ anivārayaṃ,	3303	
PA_atk-s05_08a2:3303_4	anivārayanto appaṭibāhanto tathāpavattiyaṃ ādīnavadassāvī na hoti ce, diṭṭhadhammikaṃ	3303	
PA_atk-s05_08a2:3303_5	samparāyikañca ādīnavaṃ dosaṃ na passati ce. “Gacchantaṃ nivāraye anissaraṇadassāvī”ti	3303	
PA_atk-s05_08a2:3303_6	ca pāṭho. Tattha yo “diṭṭhe diṭṭhamattaṃ bhavissatī”ti vuttavidhinā diṭṭhamatteyeva	3303	
PA_atk-s05_08a2:3303_7	ṭhatvā satisampajaññavasena rūpāyatane pavattamāno tattha nissaraṇadassāvī nāma.	3303	
PA_atk-s05_08a2:3303_8	Vuttavipariyāyena anissaraṇadassāvī daṭṭhabbo. So dukkhā na hi muccatīti so evarūpo	3303	
PA_atk-s05_08a2:3303_9	puggalo vaṭṭadukkhato na muccateva. Ettha ca cakkhundriyassa anivāraṇaṃ nāma yathā	3303	
PA_atk-s05_08a2:3303_10	tena dvārena abhijjhādayo pāpadhammā anvāssaveyyuṃ, tathā pavattanaṃ, taṃ pana atthato	33031	
PA_atk-s05_08a2:3303_11	satisampajaññassa anuṭṭhāpanaṃ daṭṭhabbaṃ. Sesindriyesupi eseva nayo. Adhimucchitoti	33031	
PA_atk-s05_08a2:3303_12	adhimuttataṇhāya mucchaṃ āpanno. Ambilanti ambilarasaṃ. Madhuragganti madhurarasakoṭṭhāsaṃ.	33031	
PA_atk-s05_08a2:3303_13	Tathā tittakaggaṃ. Anussaranti assādavasena taṃ taṃ rasaṃ anuvicintento. Ganthitoti	33031	
PA_atk-s05_08a2:3303_14	rasataṇhāya tasmiṃ tasmiṃ rase ganthito bandho. “Gadhito”ti ca paṭhanti, gedhaṃ āpannoti	33031	
PA_atk-s05_08a2:3303_15	attho. Hadayaṃ nāvabujjhatīti “dukkhassantaṃ karissāmī”ti pabbajjādikkhaṇe uppannaṃ	33031	
PA_atk-s05_08a2:3303_16	cittaṃ na jānāti na sallakkheti, sāsanassa hadayaṃ abbhantaraṃ anavajjadhammānaṃ	33031	
PA_atk-s05_08a2:3303_17	sammaddanarasataṇhāya gadhito nāvabujjhati na jānāti, na paṭipajjatīti attho.	33031	
PA_atk-s05_08a2:3304_0	Subhānīti sundarāni. Appaṭikūlānīti manoramāni, iṭṭhāni. Phoṭṭhabbānīti upādiṇṇānupādiṇṇappabhede	3304	
PA_atk-s05_08a2:3304_1	phasse. Rattoti rajjanasabhāvena rāgena ratto. Rāgādhikaraṇanti rāgahetu. Vividhaṃ	3304	
PA_atk-s05_08a2:3304_2	vindate dukhanti rāgapariḷāhādivasena diṭṭhadhammikañca nirayasantāpādivasena abhisamparāyañca	3304	
PA_atk-s05_08a2:3304_3	nānappakāraṃ dukkhaṃ paṭilabhati.	3304	
PA_atk-s05_08a2:3305_0	Manaṃ cetehīti manañca etehi rūpārammaṇādīhi dhammārammaṇappabhedehi ca. Nanti puggalaṃ.	3305	
PA_atk-s05_08a2:3305_1	Sabbehīti sabbehi pañcahipi. Idaṃ vuttaṃ hoti – yo puggalo manaṃ, manodvāraṃ, etehi	3305	
PA_atk-s05_08a2:3305_2	yathāvuttehi rūpādīhi pañcahi dhammehi dhammārammaṇappabhedato ca. Tattha pavattanakapāpakammanivāraṇena	3305	
PA_atk-s05_08a2:3305_3	rakkhituṃ, gopituṃ na sakkoti, tato tassa arakkhaṇato naṃ puggalaṃ taṃnimittaṃ dukkhaṃ	3305	
PA_atk-s05_08a2:3305_4	anveti, anugacchati, anugacchantañca etehi pañcahipi rūpārammaṇādīhi chaṭṭhārammaṇena	3305	
PA_atk-s05_08a2:3305_5	saddhiṃ sabbehipi ārammaṇappaccayabhūtehi anugacchatīti. Ettha cakkhundriyaṃ, sotindriyañca	3305	
PA_atk-s05_08a2:3305_6	asampattaggāhibhāvato “gacchantaṃ anivāraya”nti vuttaṃ itaraṃ sampattaggāhīti “gandhe	3305	
PA_atk-s05_08a2:3305_7	ce paṭisevatī”tiādinā vuttaṃ. Tatthāpi ca rasataṇhā ca phoṭṭhabbataṇhā ca sattānaṃ	3305	
PA_atk-s05_08a2:3305_8	visesato balavatīti “rasataṇhāya gadhito, phoṭṭhabbāni anussarantoti” vuttanti daṭṭhabbaṃ.	3305	
PA_atk-s05_08a2:3306_0	Evaṃ aguttadvārassa puggalassa chahi dvārehi chasupi ārammaṇesu asaṃvaranimittaṃ	3306	
PA_atk-s05_08a2:3306_1	uppajjanakadukkhaṃ dassetvā svāyamasaṃvaro yasmā sarīrasabhāvānavabodhena hoti, tasmā	3306	
PA_atk-s05_08a2:3306_2	sarīrasabhāvaṃ vicinanto “pubbalohitasampuṇṇa”ntiādinā gāthādvayamāha. Tassattho	3306	
PA_atk-s05_08a2:3306_3	– sarīraṃ nāmetaṃ pubbena lohitena ca sampuṇṇaṃ bharitaṃ aññena ca pittasemhādinā	3306	
PA_atk-s05_08a2:3306_4	bahunā kuṇapena, tayidaṃ naravīrena naresu chekena sippācariyena kataṃ vaggu maṭṭhaṃ	3306	
PA_atk-s05_08a2:3306_5	lākhāparikammādinā cittitaṃ, anto pana gūthādiasucibharitaṃ samuggaṃ viya chavimattamanoharaṃ	3306	
PA_atk-s05_08a2:3306_6	bālajanasammohaṃ dukkhasabhāvatāya nirayādidukkhatāpanato ca kaṭukaṃ, parikappasambhavena	3306	
PA_atk-s05_08a2:3306_7	amūlakena assādamattena madhuratāya madhurassādaṃ, tato eva piyabhāvanibandhanena	3306	
PA_atk-s05_08a2:3306_8	piyanibandhanaṃ, dussahatāya appatītatāya ca dukhaṃ, īdise sarīre assādalobhena mahādukkhaṃ	3306	
PA_atk-s05_08a2:3306_9	paccanubhuyyamānaṃ anavabujjhanto loko madhuragiddho khuradhārālehakapuriso viya daṭṭhabboti.	3306	
PA_atk-s05_08a2:3307_0	Idāni ete cakkhādīnaṃ gocarabhūtā rūpādayo vuttā, te visesato purisassa itthipaṭibaddhā	3307	
PA_atk-s05_08a2:3307_1	kamanīyāti tattha saṃvaro kātabboti dassento “itthirūpe”tiādimāha. Tattha itthirūpeti	3307	
PA_atk-s05_08a2:3307_2	itthiyā catusamuṭṭhānikarūpāyatanasaṅkhāte vaṇṇe. Api ca yo koci itthiyā nivatthassa	3307	
PA_atk-s05_08a2:3307_3	alaṅkārassa vā gandhavaṇṇakādīnaṃ vā piḷandhanamālānaṃ vā kāyapaṭibaddho vaṇṇo purisassa	3307	
PA_atk-s05_08a2:3307_4	cakkhuviññāṇassa ārammaṇabhāvāya upakappati, sabbametaṃ “itthirūpa”ntveva veditabbaṃ.	3307	
PA_atk-s05_08a2:3307_5	Itthisareti itthiyā gītalapitahasitaruditasadde. Api ca itthiyā nivatthavatthassapi	3307	
PA_atk-s05_08a2:3307_6	alaṅkataalaṅkārassapi itthipayoganipphāditā veṇuvīṇāsaṅkhapaṇavādīnampi saddā idha	3307	
PA_atk-s05_08a2:3307_7	itthisaraggahaṇena gahitāti veditabbā. Sabbopeso purisassa cittaṃ ākaḍḍhatīti. “Itthirase”ti	3307	
PA_atk-s05_08a2:3307_8	pana pāḷiyā catusamuṭṭhānikarasāyatanavasena vuttaṃ. Itthiyā kiṃkārapaṭissāvitādivasena	3307	
PA_atk-s05_08a2:3307_9	assavaraso ceva paribhogaraso ca itthirasoti eke. Yo pana itthiyā oṭṭhamaṃsasammakkhitakheḷādiraso,	3307	
PA_atk-s05_08a2:3307_10	yo ca tāya purisassa dinnayāgubhattādīnaṃ raso, sabbopeso “itthiraso”tveva veditabbo.	33071	
PA_atk-s05_08a2:3307_11	Phoṭṭhabbepi ca itthiyā kāyasamphasso, itthisarīrārūḷhānaṃ vatthālaṅkāramālādīnaṃ	33071	
PA_atk-s05_08a2:3307_12	phasso “itthiphoṭṭhabbo”tveva veditabbo. Ettha ca yesaṃ itthirūpe itthisareti pāḷi,	33071	
PA_atk-s05_08a2:3307_13	tesaṃ api-saddena itthirasasaṅgaho daṭṭhabbo. Itthigandhesūti itthiyā catusamuṭṭhānikagandhāyatanesu.	33071	
PA_atk-s05_08a2:3307_14	Itthiyā sarīragandho nāma duggandho. Ekaccā hi itthī assagandhinī hoti, ekaccā meṇḍagandhinī,	33071	
PA_atk-s05_08a2:3307_15	ekaccā sedagandhinī, ekaccā soṇitagandhinī, tathāpi tāsu andhabālo rajjateva. Cakkavattino	33071	
PA_atk-s05_08a2:3307_16	pana itthiratanassa kāyato candanagandho vāyati, mukhato uppalagandho, ayaṃ na sabbāsaṃ	33071	
PA_atk-s05_08a2:3307_17	hotīti, itthiyā sarīre ārūḷho āgantuko anulimpanādigandho “itthigandho”ti veditabbo.	33071	
PA_atk-s05_08a2:3307_18	Sārattoti suṭṭhu ratto gadhito mucchito, idaṃ pana padaṃ “itthirūpe”tiādīsupi yojetabbaṃ.	33071	
PA_atk-s05_08a2:3307_19	Vividhaṃ vindate dukhanti itthirūpādīsu sarāganimittaṃ diṭṭhadhammikaṃ vadhabandhanādivasena	33071	
PA_atk-s05_08a2:3307_20	samparāyikaṃ pañcavidhabandhanādivasena nānappakāraṃ dukkhaṃ paṭilabhati.	33072	
PA_atk-s05_08a2:3308_0	Itthisotāni sabbānīti itthiyā rūpādiārammaṇāni sabbāni anavasesāni pañca taṇhāsotāni	3308	
PA_atk-s05_08a2:3308_1	sandanti. Pañcasūti purisassa pañcasu dvāresu. Tesanti tesaṃ pañcannaṃ sotānaṃ. Āvaraṇanti	3308	
PA_atk-s05_08a2:3308_2	saṃvaraṇaṃ, yathā asaṃvaro na uppajjati, evaṃ satisampajaññaṃ paccupaṭṭhapetvā saṃvaraṃ	3308	
PA_atk-s05_08a2:3308_3	pavattetuṃ yo sakkoti, so vīriyavā āraddhavīriyo akusalānaṃ dhammānaṃ pahānāya kusalānaṃ	3308	
PA_atk-s05_08a2:3308_4	dhammānaṃ upasampadāyāti attho.	3308	
PA_atk-s05_08a2:3309_0	Evaṃ rūpādigocare pabbajitassa paṭipattiṃ dassetvā idāni gahaṭṭhassa dassetuṃ “so	3309	
PA_atk-s05_08a2:3309_1	atthavā”tiādi vuttaṃ. Tattha so atthavā so dhammaṭṭho, so dakkho so vicakkhaṇoti	3309	
PA_atk-s05_08a2:3309_2	so puggalo imasmiṃ loke atthavā, buddhimā, dhamme ṭhito, dhamme dakkho, dhamme cheko,	3309	
PA_atk-s05_08a2:3309_3	analaso vā vicakkhaṇo iti kattabbatāsu kusalo nāma. Kareyya ramamānopi, kiccaṃ dhammatthasaṃhitanti	3309	
PA_atk-s05_08a2:3309_4	geharatiyā ramamānopi dhammatthasaṃhitaṃ dhammato atthato ca anapetameva taṃ taṃ	3309	
PA_atk-s05_08a2:3309_5	kattabbaṃ. Anuppannānaṃ bhogānaṃ uppādanaṃ, uppannānaṃ paripālanaṃ, paribhogañca	3309	
PA_atk-s05_08a2:3309_6	kareyya, aññamaññaṃ, avirodhena, aññamaññaṃ, abādhanena, tivaggatthaṃ anuyuñjeyyāti	3309	
PA_atk-s05_08a2:3309_7	adhippāyo. Ayañca nayo yesaṃ sammāpaṭipattiavirodhena tivaggatthassa vasena vattati	3309	
PA_atk-s05_08a2:3309_8	bimbisāramahārājādīnaṃ viya, tesaṃ vasena vutto. Na yesaṃ kesañci vasenāti daṭṭhabbaṃ.	3309	
PA_atk-s05_08a2:3310_0	Atho sīdati saññuttanti yadi idhaloke supasaṃhitaṃ diṭṭhadhammikaṃ atthaṃ pariggahetvā	3310	
PA_atk-s05_08a2:3310_1	ṭhitaṃ. Vajje kiccaṃ niratthakanti samparāyikattharahitaṃ anatthupasaṃhitaṃ kiccaṃ	3310	
PA_atk-s05_08a2:3310_2	sacepi vissajjeyya pariccajeyya. Na taṃ kiccanti maññitvā, appamatto vicakkhaṇoti	3310	
PA_atk-s05_08a2:3310_3	satiavippavāsena appamatto vicāraṇapaññāsambhavena vicakkhaṇo anatthupasaṃhitaṃ,	3310	
PA_atk-s05_08a2:3310_4	taṃ kiccaṃ mayā na kātabbanti maññitvā vivajjeyya.	3310	
PA_atk-s05_08a2:3311_0	Vivajjetvā pana yañca atthena saññuttaṃ, yā ca dhammagatā rati. Taṃ samādāya vattethāti	3311	
PA_atk-s05_08a2:3311_1	yaṃkiñci diṭṭhadhammikasamparāyikappabhedena atthena hitena saṃyuttaṃ tadubhayahitāvahaṃ,	3311	
PA_atk-s05_08a2:3311_2	yā ca adhikusaladhammagatā samathavipassanāsahitā rati, tadubhayaṃ sammā ādiyitvā	3311	
PA_atk-s05_08a2:3311_3	pariggahaṃ katvā vatteyya. “Sabbaṃ ratiṃ dhammarati jinātī”ti vacanato sā hi ekaṃsena	3311	
PA_atk-s05_08a2:3311_4	uttamatthassa pāpanato uttamā rati nāma.	3311	
PA_atk-s05_08a2:3312_0	Yaṃ pana kāmaratisaṃyuttaṃ kiccaṃ niratthakanti vuttaṃ, tassā anatthupasaṃhitabhāvaṃ	3312	
PA_atk-s05_08a2:3312_1	dassetuṃ “uccāvacehī”tiādi vuttaṃ. Tattha uccāvacehīti mahantehi ceva khuddakehi	3312	
PA_atk-s05_08a2:3312_2	ca. Upāyehīti nayehi. Paresamabhijigīsatīti paresaṃ santakaṃ āharituṃ icchati, pare	3312	
PA_atk-s05_08a2:3312_3	vā sabbathā hāpeti, jināpeti paraṃ hantvā, vadhitvā atha socayitvā, ālopati sāhasā	3312	
PA_atk-s05_08a2:3312_4	yo paresaṃ. Idaṃ vuttaṃ hoti – yo puggalo kāmahetu pare hananto, ghātento, socento	3312	
PA_atk-s05_08a2:3312_5	sandhicchedasandhiruhanapasayhāvahārādīhi nānupāyehi paresaṃ santakaṃ harituṃ vāyamanto	3312	
PA_atk-s05_08a2:3312_6	sāhasākāraṃ karoti, ālopati, jigīsati sāpateyyavasena pare hāpeti, tassa taṃ kiccaṃ	3312	
PA_atk-s05_08a2:3312_7	kāmaratisannissitaṃ anatthupasaṃhitaṃ ekantanihīnanti. Etena tappaṭipakkhato dhammagatāya	3312	
PA_atk-s05_08a2:3312_8	ratiyā ekaṃsato uttamabhāvaṃyeva vibhāveti.	3312	
PA_atk-s05_08a2:3313_0	Idāni yaṃ “tesamāvaraṇaṃ kātuṃ yo sakkotī”ti indriyānaṃ āvaraṇaṃ vuttaṃ, taṃ upāyena	3313	
PA_atk-s05_08a2:3313_1	saha vibhāvento “tacchanto āṇiyā āṇiṃ, nihanti balavā yathā”ti āha. Yathā balavā	3313	
PA_atk-s05_08a2:3313_2	kāyabalena, ñāṇabalena ca samannāgato tacchako rukkhadaṇḍagataṃ āṇiṃ nīharitukāmo	3313	
PA_atk-s05_08a2:3313_3	tato balavatiṃ āṇiṃ koṭento tato nīharati, tathā kusalo bhikkhu cakkhādīni indriyāni	3313	
PA_atk-s05_08a2:3313_4	vipassanābalena nihantukāmo indriyehi eva nihanti.	3313	
PA_atk-s05_08a2:3314_0	Katamehi panāti āha “saddha”ntiādi. Tassattho – adhimokkhalakkhaṇaṃ saddhaṃ, paggahalakkhaṇaṃ	3314	
PA_atk-s05_08a2:3314_1	vīriyaṃ, avikkhepalakkhaṇaṃ samādhiṃ, upaṭṭhānalakkhaṇaṃ satiṃ, dassanalakkhaṇaṃ	3314	
PA_atk-s05_08a2:3314_2	paññanti imānipi vimuttiparipācakāni pañcindriyāni bhāvento vaḍḍhento etehi pañcahi	3314	
PA_atk-s05_08a2:3314_3	indriyehi cakkhādīni pañcindriyāni anunayapaṭighādikilesuppattiyā dvārabhāvavihanena	3314	
PA_atk-s05_08a2:3314_4	hantvā, ariyamaggena tadupanissaye kilese samucchinditvā, tato eva anīgho niddukkho	3314	
PA_atk-s05_08a2:3314_5	brāhmaṇo anupādisesaparinibbānameva yāti upagacchatīti.	3314	
PA_atk-s05_08a2:3315_0	So atthavāti so yathāvutto brāhmaṇo uttamatthena samannāgatattā atthavā, taṃ sampāpake	3315	
PA_atk-s05_08a2:3315_1	dhamme ṭhitattā dhammaṭṭho. Sabbena sabbaṃ anavasesena vidhinā anavasesaṃ buddhassa	3315	
PA_atk-s05_08a2:3315_2	bhagavato vākyabhūtaṃ anusāsaniṃ katvā yathānusiṭṭhaṃ paṭipajjitvā ṭhito. Tato eva	3315	
PA_atk-s05_08a2:3315_3	so naro uttamapuriso nibbānasukhañca edhati, brūheti, vaḍḍhetīti.	3315	
PA_atk-s05_08a2:3316	Evaṃ therena attano cintitākāravibhāvanāvasena paṭipattiyā pakāsitattā idameva cassa aññābyākaraṇaṃ daṭṭhabbaṃ.	331	
PA_atk-s05_08a2:3317	Pārāpariyattheragāthāvaṇṇanā niṭṭhitā.	331	
PA_atk-s05_08a2:3318	3. Telakānittheragāthāvaṇṇanā	331	
PA_atk-s05_08a2:3319_0	Cirarattaṃ vatātāpītiādikā āyasmato telakānittherassa gāthā. Kā uppatti? Ayampi purimabuddhesu	3319	
PA_atk-s05_08a2:3319_1	katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde	3319	
PA_atk-s05_08a2:3319_2	satthu abhijātito puretaraṃyeva sāvatthiyaṃ aññatarasmiṃ brāhmaṇakule nibbattitvā	3319	
PA_atk-s05_08a2:3319_3	telakānīti laddhanāmo vayappatto hetusampannatāya kāme jigucchanto gharāvāsaṃ pahāya	3319	
PA_atk-s05_08a2:3319_4	paribbājakapabbajjaṃ pabbajitvā vivaṭṭajjhāsayo “ko so pāraṅgato loke”tiādinā vimokkhapariyesanaṃ	3319	
PA_atk-s05_08a2:3319_5	caramāno te te samaṇabrāhmaṇe upasaṅkamitvā pañhaṃ pucchati, te na sampāyanti. So	3319	
PA_atk-s05_08a2:3319_6	tena anārādhitacitto vicarati. Atha amhākaṃ bhagavati loke uppajjitvā pavattitavaradhammacakke	3319	
PA_atk-s05_08a2:3319_7	lokahitaṃ karonte ekadivasaṃ satthāraṃ upasaṅkamitvā dhammaṃ sutvā paṭiladdhasaddho	3319	
PA_atk-s05_08a2:3319_8	pabbajitvā vipassanāya kammaṃ karonto nacirasseva arahatte patiṭṭhāti. So ekadivasaṃ	3319	
PA_atk-s05_08a2:3319_9	bhikkhūhi saddhiṃ nisinno attanā adhigatavisesaṃ paccavekkhitvā tadanusārena attano	3319	
PA_atk-s05_08a2:3319_10	paṭipattiṃ anussaritvā taṃ sabbaṃ bhikkhūnaṃ ācikkhanto –	33191	
PA_atk-s05_08a2:3321	“Cirarattaṃ vatātāpī, dhammaṃ anuvicintayaṃ;	332	
PA_atk-s05_08a2:3322	Samaṃ cittassa nālatthaṃ, pucchaṃ samaṇabrāhmaṇe.	332	
PA_atk-s05_08a2:3324	“Ko so pāraṅgato loke, ko patto amatogadhaṃ;	332	
PA_atk-s05_08a2:3325	Kassa dhammaṃ paṭicchāmi, paramatthavijānanaṃ.	332	
PA_atk-s05_08a2:3327	“Antovaṅkagato āsi, macchova ghasamāmisaṃ;	332	
PA_atk-s05_08a2:3328	Baddho mahindapāsena, vepacityasuro yathā.	332	
PA_atk-s05_08a2:3330	“Añchāmi naṃ na muñcāmi, asmā sokapariddavā;	333	
PA_atk-s05_08a2:3331	Ko me bandhaṃ muñcaṃ loke, sambodhiṃ vedayissati.	333	
PA_atk-s05_08a2:3333	“Samaṇaṃ brāhmaṇaṃ vā kaṃ, ādisantaṃ pabhaṅgunaṃ;	333	
PA_atk-s05_08a2:3334	Kassa dhammaṃ paṭicchāmi, jarāmaccupavāhanaṃ.	333	
PA_atk-s05_08a2:3336	“Vicikicchākaṅkhāganthitaṃ, sārambhabalasaññutaṃ;	333	
PA_atk-s05_08a2:3337	Kodhappattamanatthaddhaṃ, abhijappappadāraṇaṃ.	333	
PA_atk-s05_08a2:3339	“Taṇhādhanusamuṭṭhānaṃ, dve ca pannarasāyutaṃ;	333	
PA_atk-s05_08a2:3340	Passa orasikaṃ bāḷhaṃ, bhetvāna yadi tiṭṭhati.	334	
PA_atk-s05_08a2:3342	“Anudiṭṭhīnaṃ appahānaṃ, saṅkappaparatejitaṃ;	334	
PA_atk-s05_08a2:3343	Tena viddho pavedhāmi, pattaṃva māluteritaṃ.	334	
PA_atk-s05_08a2:3345	“Ajjhattaṃ me samuṭṭhāya, khippaṃ paccati māmakaṃ;	334	
PA_atk-s05_08a2:3346	Chaphassāyatanī kāyo, yattha sarati sabbadā.	334	
PA_atk-s05_08a2:3348	“Taṃ na passāmi tekicchaṃ, yo metaṃ sallamuddhare;	334	
PA_atk-s05_08a2:3349	Nānārajjena satthena, nāññena vicikicchitaṃ.	334	
PA_atk-s05_08a2:3351	“Ko me asattho avaṇo, sallamabbhantarapassayaṃ;	335	
PA_atk-s05_08a2:3352	Ahiṃsaṃ sabbagattāni, sallaṃ me uddharissati.	335	
PA_atk-s05_08a2:3354	“Dhammappati hi so seṭṭho, visadosappavāhako;	335	
PA_atk-s05_08a2:3355	Gambhīre patitassa me, thalaṃ pāṇiñca dassaye.	335	
PA_atk-s05_08a2:3357	“Rahadehamasmi ogāḷho, ahāriyarajamattike;	335	
PA_atk-s05_08a2:3358	Māyāusūyasārambha, thinamiddhamapatthaṭe.	335	
PA_atk-s05_08a2:3360	“Uddhaccameghathanitaṃ, saṃyojanavalāhakaṃ;	336	
PA_atk-s05_08a2:3361	Vāhā vahanti kuddiṭṭhiṃ, saṅkappā rāganissitā.	336	
PA_atk-s05_08a2:3363	“Savanti sabbadhi sotā, latā ubbhijja tiṭṭhati;	336	
PA_atk-s05_08a2:3364	Te sote ko nivāreyya, taṃ lataṃ ko hi checchati.	336	
PA_atk-s05_08a2:3366	“Velaṃ karotha bhaddante, sotānaṃ sannivāraṇaṃ;	336	
PA_atk-s05_08a2:3367	Mā te manomayo sotā, rukkhaṃva sahasā luve.	336	
PA_atk-s05_08a2:3369	“Evaṃ me bhayajātassa, apārā pāramesato;	336	
PA_atk-s05_08a2:3370	Tāṇo paññāvudho satthā, isisaṅghanisevito.	337	
PA_atk-s05_08a2:3372	“Sopānaṃ sugataṃ suddhaṃ, dhammasāramayaṃ daḷhaṃ;	337	
PA_atk-s05_08a2:3373	Pādāsi vuyhamānassa, mā bhāyīti ca mabravi.	337	
PA_atk-s05_08a2:3375	“Satipaṭṭhānapāsādaṃ, āruyha paccavekkhisaṃ;	337	
PA_atk-s05_08a2:3376	Yaṃ taṃ pubbe amaññissaṃ, sakkāyābhirataṃ pajaṃ.	337	
PA_atk-s05_08a2:3378	“Yadā ca maggamaddakkhiṃ, nāvāya abhirūhanaṃ;	337	
PA_atk-s05_08a2:3379	Anadhiṭṭhāya attānaṃ, titthamaddakkhimuttamaṃ.	337	
PA_atk-s05_08a2:3381	“Sallaṃ attasamuṭṭhānaṃ, bhavanettippabhāvitaṃ;	338	
PA_atk-s05_08a2:3382	Etesaṃ appavattāya, desesi maggamuttamaṃ.	338	
PA_atk-s05_08a2:3384	“Dīgharattānusayitaṃ, cirarattamadhiṭṭhitaṃ;	338	
PA_atk-s05_08a2:3385	Buddho mepānudī ganthaṃ, visadosappavāhano”ti. – imā gāthā abhāsi;	338	
PA_atk-s05_08a2:3386_0	Tattha cirarattaṃ vatāti cirakālaṃ vata. Ātāpīti vīriyavā vimokkhadhammapariyesane	3386	
PA_atk-s05_08a2:3386_1	āraddhavīriyo. Dhammaṃ anuvicintayanti “kīdiso nu kho vimokkhadhammo, kathaṃ vā adhigantabbo”ti	3386	
PA_atk-s05_08a2:3386_2	vimuttidhammaṃ anuvicinanto gavesanto. Samaṃ cittassa nālatthaṃ, pucchaṃ samaṇabrāhmaṇeti	3386	
PA_atk-s05_08a2:3386_3	te te nānātitthiye samaṇabrāhmaṇe vimuttidhammaṃ pucchanto pakatiyā anupasantasabhāvassa	3386	
PA_atk-s05_08a2:3386_4	cittassa samaṃ vūpasamabhūtaṃ vaṭṭadukkhavissaraṇaṃ ariyadhammaṃ nālatthaṃ nādhigacchanti attho.	3386	
PA_atk-s05_08a2:3387_0	Ko so pāraṅgatotiādi pucchitākāradassanaṃ. Tattha ko so pāraṅgato loketi imasmiṃ	3387	
PA_atk-s05_08a2:3387_1	loke titthakārapaṭiññesu samaṇabrāhmaṇesu ko nu kho so saṃsārassa pāraṃ nibbānaṃ	3387	
PA_atk-s05_08a2:3387_2	upagato. Ko patto amatogadhanti nibbānapatiṭṭhaṃ vimokkhamaggaṃ ko patto adhigatoti	3387	
PA_atk-s05_08a2:3387_3	attho. Kassa dhammaṃ paṭicchāmīti kassa samaṇassa vā brāhmaṇassa vā ovādadhammaṃ	3387	
PA_atk-s05_08a2:3387_4	paṭiggaṇhāmi paṭipajjāmi. Paramatthavijānananti paramatthassa vijānanaṃ, aviparītappavattinivattiyo pavedentanti attho.	3387	
PA_atk-s05_08a2:3388_0	Antovaṅkagato āsīti vaṅkaṃ vuccati diṭṭhigataṃ manovaṅkabhāvato, sabbepi vā kilesā,	3388	
PA_atk-s05_08a2:3388_1	antoti pana hadayavaṅkassa anto, hadayabbhantaragatakilesavaṅko vā ahosīti attho.	3388	
PA_atk-s05_08a2:3388_2	Macchova ghasamāmisanti āmisaṃ ghasanto khādanto maccho viya, gilabaḷiso maccho viyāti	3388	
PA_atk-s05_08a2:3388_3	adhippāyo. Baddho mahindapāsena, vepacityasuro yathāti mahindassa sakkassa pāsena	3388	
PA_atk-s05_08a2:3388_4	baddho yathā vepacitti asurindo aserivihārī mahādukkhappatto, evamahaṃ pubbe kilesapāsena	3388	
PA_atk-s05_08a2:3388_5	baddho āsiṃ, aserivihārī mahādukkhappattoti adhippāyo.	3388	
PA_atk-s05_08a2:3389_0	Añchāmīti ākaḍḍhāmi. Nanti kilesapāsaṃ. Na muñcāmīti na mocemi. Asmā sokapariddavāti	3389	
PA_atk-s05_08a2:3389_1	imasmā sokaparidevavaṭṭato. Idaṃ vuttaṃ hoti – yathāpāsena baddho migo sūkaro vā	3389	
PA_atk-s05_08a2:3389_2	mocanupāyaṃ ajānanto paripphandamāno taṃ āviñchanto bandhanaṃ daḷhaṃ karoti, evaṃ	3389	
PA_atk-s05_08a2:3389_3	ahaṃ pubbe kilesapāsena paṭimukko mocanupāyaṃ ajānanto kāyasañcetanādivasena paripphandamāno	3389	
PA_atk-s05_08a2:3389_4	taṃ na mocesiṃ, aññadatthu taṃ daḷhaṃ karonto sokādinā paraṃ kilesaṃ eva pāpuṇinti.	3389	
PA_atk-s05_08a2:3389_5	Ko me bandhaṃ muñcaṃ loke, sambodhiṃ vedayissatīti imasmiṃ loke etaṃ kilesabandhanena	3389	
PA_atk-s05_08a2:3389_6	bandhaṃ muñcanto sambujjhati etenāti “sambodhī”ti laddhanāmaṃ vimokkhamaggaṃ ko me	3389	
PA_atk-s05_08a2:3389_7	vedayissati ācikkhissatīti attho. “Bandhamuñca”ntipi paṭhanti, bandhā, bandhassa	3389	
PA_atk-s05_08a2:3389_8	vā mocakaṃ sambodhinti yojanā.	3389	
PA_atk-s05_08a2:3390_0	Ādisantanti desentaṃ. Pabhaṅgunanti pabhañjanaṃ kilesānaṃ viddhaṃsanaṃ, pabhaṅgunaṃ	3390	
PA_atk-s05_08a2:3390_1	vā dhammappavattiṃ ādisantaṃ kathentaṃ jarāya maccuno ca pavāhanaṃ kassa dhammaṃ	3390	
PA_atk-s05_08a2:3390_2	paṭicchāmi. “Paṭipajjāmī”ti vā pāṭho, so evattho. Vicikicchākaṅkhāganthitanti “ahosiṃ	3390	
PA_atk-s05_08a2:3390_3	nu kho ahamatītamaddhāna”ntiādinayappavattāya vicikicchāya āsappanaparisappanākāravuttiyā	3390	
PA_atk-s05_08a2:3390_4	kaṅkhāya ca ganthitaṃ. Sārambhabalasaññutanti karaṇuttariyakaraṇalakkhaṇena balappattena	3390	
PA_atk-s05_08a2:3390_5	sārambhena yuttaṃ. Kodhappattamanatthaddhanti sabbattha kodhena yuttamanasā thaddhabhāvaṃ	3390	
PA_atk-s05_08a2:3390_6	gataṃ abhijappappadāraṇaṃ. Icchitālābhādivasena hi taṇhā sattānaṃ cittaṃ padālentī	3390	
PA_atk-s05_08a2:3390_7	viya pavattati. Dūre ṭhitassāpi vijjhanupāyatāya taṇhāva dhanu samupatiṭṭhati uppajjati	3390	
PA_atk-s05_08a2:3390_8	etasmāti taṇhādhanusamuṭṭhānaṃ, diṭṭhisallaṃ. Taṃ pana yasmā vīsativatthukā sakkāyadiṭṭhi,	3390	
PA_atk-s05_08a2:3390_9	dasavatthukā micchādiṭṭhīti tiṃsappabhedaṃ, tasmā vuttaṃ “dve ca pannarasāyuta”nti,	3390	
PA_atk-s05_08a2:3390_10	dvikkhattuṃ pannarasabhedavantanti attho. Passa orasikaṃ bāḷhaṃ, bhetvāna yadi tiṭṭhatīti	33901	
PA_atk-s05_08a2:3390_11	yaṃ urasambandhanīyatāya orasikaṃ bāḷhaṃ balavataraṃ bhetvāna hadayaṃ vinivijjhitvā	33901	
PA_atk-s05_08a2:3390_12	tasmiṃyeva hadaye tiṭṭhati, taṃ passāti attānameva ālapati.	33901	
PA_atk-s05_08a2:3391_0	Anudiṭṭhīnaṃ appahānanti anudiṭṭhibhūtānaṃ sesadiṭṭhīnaṃ appahānakāraṇaṃ. Yāva hi	3391	
PA_atk-s05_08a2:3391_1	sakkāyadiṭṭhi santānato na vigacchati, tāva sassatadiṭṭhiādīnaṃ appahānamevāti. Saṅkappaparatejitanti	3391	
PA_atk-s05_08a2:3391_2	saṅkappena micchāvitakkena pare parajane nissayalakkhaṇaṃ patipatite tejitaṃ ussāhitaṃ.	3391	
PA_atk-s05_08a2:3391_3	Tena viddho pavedhāmīti tena diṭṭhisallena yathā hadayaṃ āhacca tiṭṭhati, evaṃ viddho	3391	
PA_atk-s05_08a2:3391_4	pavedhāmi saṅkappāmi sassatucchedādivasena ito cito ca parivaṭṭāmi. Pattaṃva māluteritanti	3391	
PA_atk-s05_08a2:3391_5	mālutena vāyunā eritaṃ vaṇṭato muttaṃ dumapattaṃ viya.	3391	
PA_atk-s05_08a2:3392_0	Ajjhattaṃ me samuṭṭhāyāti yathā loke sallaṃ nāma bāhirato uṭṭhāya ajjhattaṃ nimmathetvā	3392	
PA_atk-s05_08a2:3392_1	bādhati, na evamidaṃ. Idaṃ pana ajjhattaṃ me mama attabhāve samuṭṭhāya so attabhāvasaññito	3392	
PA_atk-s05_08a2:3392_2	chaphassāyatanakāyo yathā khippaṃ sīghaṃ paccati, ḍayhati. Yathā kiṃ? Aggi viya sanissayaḍāhako	3392	
PA_atk-s05_08a2:3392_3	taṃyeva māmakaṃ mama santakaṃ attabhāvaṃ ḍahanto yattha uppanno, tattheva sarati pavattati.	3392	
PA_atk-s05_08a2:3393_0	Taṃ na passāmi tekicchanti tādisāya tikicchāya niyuttatāya tekicchaṃ sallakattaṃ	3393	
PA_atk-s05_08a2:3393_1	bhisakkaṃ taṃ na passāmi. Yo metaṃ sallamuddhareti yo bhisakko etaṃ diṭṭhisallaṃ	3393	
PA_atk-s05_08a2:3393_2	kilesasallañca uddhareyya, uddharanto ca nānārajjena rajjusadisasaṅkhātāya esanisalākāya	3393	
PA_atk-s05_08a2:3393_3	pavesetvāna satthena kantitvā nāññena mantāgadappayogena vicikicchitaṃ sallaṃ tikicchituṃ	3393	
PA_atk-s05_08a2:3393_4	sakkāti āharitvā yojetabbaṃ. Vicikicchitanti, ca nidassanamattametaṃ. Sabbassapi	3393	
PA_atk-s05_08a2:3393_5	kilesasallassa vasena attho veditabbo.	3393	
PA_atk-s05_08a2:3394_0	Asatthoti sattharahito. Avaṇoti vaṇena vinā. Abbhantarapassayanti abbhantarasaṅkhātaṃ	3394	
PA_atk-s05_08a2:3394_1	hadayaṃ nissāya ṭhitaṃ. Ahiṃsanti apīḷento. “Ahiṃsā”ti ca pāṭho, ahiṃsāya apīḷanenāti	3394	
PA_atk-s05_08a2:3394_2	attho. Ayañhettha saṅkhepattho – ko nu kho kiñci satthaṃ aggahetvā vaṇañca akaronto	3394	
PA_atk-s05_08a2:3394_3	tato eva sabbagattāni abādhento mama hadayabbhantaragataṃ pīḷājananato anto tudanato	3394	
PA_atk-s05_08a2:3394_4	anto ruddhanato ca paramattheneva sallabhūtaṃ kilesasallaṃ uddharissatīti.	3394	
PA_atk-s05_08a2:3395_0	Evaṃ dasahi gāthāhi pubbe attanā cintitākāraṃ dassetvā punapi taṃ pakārantarena dassetuṃ	3395	
PA_atk-s05_08a2:3395_1	“dhammappati hi so seṭṭho”tiādimāha. Tattha dhammappatīti dhammanimittaṃ dhammahetu.	3395	
PA_atk-s05_08a2:3395_2	Hīti nipātamattaṃ. So seṭṭhoti so puggalo uttamo. Visadosappavāhakoti yo mayhaṃ rāgādikilesassa	3395	
PA_atk-s05_08a2:3395_3	pavāhako ucchinnako. Gambhīre patitassa me, thalaṃ pāṇiñca dassayeti ko nu kho atigambhīre	3395	
PA_atk-s05_08a2:3395_4	saṃsāramahoghe patitassa mayhaṃ “mā bhāyī”ti assāsento nibbānathalaṃ taṃsampāpakaṃ	3395	
PA_atk-s05_08a2:3395_5	ariyamaggahatthañca dasseyya.	3395	
PA_atk-s05_08a2:3396_0	Rahadehamasmi ogāḷhoti mahati saṃsārarahade ahamasmi sasīsaṃ nimujjanavasena otiṇṇo	3396	
PA_atk-s05_08a2:3396_1	anupaviṭṭho. Ahāriyarajamattiketi apanetuṃ asakkuṇeyyo rāgādirajo mattikā kaddamo	3396	
PA_atk-s05_08a2:3396_2	etassāti ahāriyarajamattiko, rahado. Tasmiṃ rahadasmiṃ. “Ahāriyarajamantike”ti vā	3396	
PA_atk-s05_08a2:3396_3	pāṭho, antike ṭhitarāgādīsu dunnīharaṇīyarāgādirajeti attho. Santadosapaṭicchādanalakkhaṇā	3396	
PA_atk-s05_08a2:3396_4	māyā, parasampattiasahanalakkhaṇā usūyā, karaṇuttariyakaraṇalakkhaṇo sārambho, cittālasiyalakkhaṇaṃ	3396	
PA_atk-s05_08a2:3396_5	thinaṃ, kāyālasiyalakkhaṇaṃ middhanti ime pāpadhammā patthaṭā yaṃ rahadaṃ, tasmiṃ	3396	
PA_atk-s05_08a2:3396_6	māyāusūyasārambhathinamiddhamapatthaṭe, makāro cettha padasandhikaro vutto. Yathāvuttehi	3396	
PA_atk-s05_08a2:3396_7	imehi pāpadhammehi patthaṭeti attho.	3396	
PA_atk-s05_08a2:3397_0	Uddhaccameghathanitaṃ, saṃyojanavalāhakanti vacanavipallāsena vuttaṃ, bhantasabhāvaṃ	3397	
PA_atk-s05_08a2:3397_1	uddhaccaṃ meghathanitaṃ meghagajjitaṃ etesanti uddhaccameghathanitā. Dasavidhā saṃyojanā	3397	
PA_atk-s05_08a2:3397_2	eva valāhakā etesanti saṃyojanavalāhakā. Vāhā mahāudakavāhasadisā rāganissitā micchāsaṅkappā	3397	
PA_atk-s05_08a2:3397_3	asubhādīsu ṭhitā kuddiṭṭhiṃ maṃ vahanti apāyasamuddameva uddissa kaḍḍhantīti attho.	3397	
PA_atk-s05_08a2:3398_0	Savanti sabbadhi sotāti taṇhāsoto, diṭṭhisoto, mānasoto, avijjāsoto, kilesasototi	3398	
PA_atk-s05_08a2:3398_1	ime pañcapisotā cakkhudvārādīnaṃ vasena sabbesu rūpādīsu ārammaṇesu savanato “rūpataṇhā…pe…	3398	
PA_atk-s05_08a2:3398_2	dhammataṇhā”tiādinā sabbabhāgehi vā savanato sabbadhi savanti. Latāti paliveṭhanaṭṭhena	3398	
PA_atk-s05_08a2:3398_3	saṃsibbanaṭṭhena latā viyāti latā, taṇhā. Ubbhijja tiṭṭhatīti chahi dvārehi ubbhijjitvā	3398	
PA_atk-s05_08a2:3398_4	rūpādīsu ārammaṇesu tiṭṭhati. Te soteti taṇhādike sote mama santāne sandante maggasetubandhanena	3398	
PA_atk-s05_08a2:3398_5	ko purisaviseso nivāreyya, taṃ latanti taṇhālataṃ, maggasatthena ko checchati chindissati.	3398	
PA_atk-s05_08a2:3399_0	Velaṃ karothāti tesaṃ sotānaṃ velaṃ setuṃ karotha sannivāraṇaṃ. Bhaddanteti ālapanākāradassanaṃ.	3399	
PA_atk-s05_08a2:3399_1	Mā te manomayo sototi udakasoto oḷāriko, tassa bālamahājanenapi setuṃ katvā nivāraṇaṃ	3399	
PA_atk-s05_08a2:3399_2	sakkā. Ayaṃ pana manomayo soto sukhumo dunnivāraṇo. So yathā udakasoto vaḍḍhanto	3399	
PA_atk-s05_08a2:3399_3	kūle ṭhitaṃ rukkhaṃ pātetvāva nāseti, evaṃ tumhe apāyatīre ṭhite tattha sahasā pātetvā	3399	
PA_atk-s05_08a2:3399_4	apāyasamuddaṃ pāpento mā luve mā vināseyya mā anayabyasanaṃ pāpeyyāti attho.	3399	
PA_atk-s05_08a2:3400_0	Evaṃ ayaṃ thero purimattabhāve parimadditasaṅkhārattā ñāṇaparipākaṃ gatattā pavattidukkhaṃ	3400	
PA_atk-s05_08a2:3400_1	upadhārento yathā vicikicchādike saṃkilesadhamme pariggaṇhi, tamākāraṃ dassetvā idāni	3400	
PA_atk-s05_08a2:3400_2	jātasaṃvego kiṃkusalagavesī satthu santikaṃ gato yaṃ visesaṃ adhimucci, taṃ dassento	3400	
PA_atk-s05_08a2:3400_3	“evaṃ me bhayajātassā”tiādimāha. Tattha evaṃ me bhayajātassāti evaṃ vuttappakārena	3400	
PA_atk-s05_08a2:3400_4	saṃsāre jātabhayassa apārā orimatīrato sappaṭibhayato saṃsāravaṭṭato “kathaṃ nu kho	3400	
PA_atk-s05_08a2:3400_5	muñceyya”nti pāraṃ nibbānaṃ, esato gavesato, tāṇo sadevakassa lokassa tāṇabhūto kilesasamucchedanī	3400	
PA_atk-s05_08a2:3400_6	paññā āvudho etassāti paññāvudho. Diṭṭhadhammikādiatthena sattānaṃ yathārahaṃ anusāsanato	3400	
PA_atk-s05_08a2:3400_7	satthā, isisaṅghena aggasāvakādiariyapuggalasamūhena nisevito payirupāsito isisaṅghanisevito,	3400	
PA_atk-s05_08a2:3400_8	sopānanti desanāñāṇena suṭṭhu katattā abhisaṅkhatattā sukataṃ, upakkilesavirahitato	3400	
PA_atk-s05_08a2:3400_9	suddhaṃ, saddhāpaññādisārabhūtaṃ dhammasāramayaṃ paṭipakkhehi acalanīyato daḷhaṃ,	3400	
PA_atk-s05_08a2:3400_10	vipassanāsaṅkhātaṃ sopānaṃ mahoghena vuyhamānassa mayhaṃ satthā pādāsi, dadanto ca	34001	
PA_atk-s05_08a2:3400_11	“iminā te sotthi bhavissatī”ti samassāsento mā bhāyīti ca abravi, kathesi.	34001	
PA_atk-s05_08a2:3401_0	Satipaṭṭhānapāsādanti tena vipassanāsopānena kāyānupassanādinā laddhabbacatubbidhasāmaññaphalavisesena	3401	
PA_atk-s05_08a2:3401_1	catubhūmisampannaṃ satipaṭṭhānapāsādaṃ āruhitvā paccavekkhisaṃ catusaccadhammaṃ maggañāṇena	3401	
PA_atk-s05_08a2:3401_2	patiavekkhiṃ paṭivijjhiṃ. Yaṃ taṃ pubbe amaññissaṃ, sakkāyābhirataṃ pajanti evaṃ	3401	
PA_atk-s05_08a2:3401_3	paṭividdhasacco yaṃ sakkāye “ahaṃ mamā”ti abhirataṃ pajaṃ titthiyajanaṃ tena parikappitaattānañca	3401	
PA_atk-s05_08a2:3401_4	pubbe sārato amaññissaṃ. Yadā ca maggamaddakkhiṃ, nāvāya abhirūhananti ariyamagganāvāya	3401	
PA_atk-s05_08a2:3401_5	abhiruhanūpāyabhūtaṃ yadā vipassanāmaggaṃ yāthāvato addakkhiṃ. Tato paṭṭhāya taṃ	3401	
PA_atk-s05_08a2:3401_6	titthiyajanaṃ attānañca anadhiṭṭhāya citte aṭṭhapetvā aggahetvā titthaṃ nibbānasaṅkhātassa	3401	
PA_atk-s05_08a2:3401_7	amatamahāpārassa titthabhūtaṃ ariyamaggadassanaṃ sabbehi maggehi sabbehi kusaladhammehi	3401	
PA_atk-s05_08a2:3401_8	ukkaṭṭhaṃ addakkhiṃ, yāthāvato apassinti attho.	3401	
PA_atk-s05_08a2:3402_0	Evaṃ attano anuttaraṃ maggādhigamaṃ pakāsetvā idāni tassa desakaṃ sammāsambuddhaṃ	3402	
PA_atk-s05_08a2:3402_1	thomento “sallaṃ attasamuṭṭhāna”ntiādimāha. Tattha sallanti diṭṭhimānādikilesasallaṃ.	3402	
PA_atk-s05_08a2:3402_2	Attasamuṭṭhānanti “aha”nti mānaṭṭhānatāya “attā”ti ca laddhanāme attabhāve sambhūtaṃ.	3402	
PA_atk-s05_08a2:3402_3	Bhavanettippabhāvitanti bhavataṇhāsamuṭṭhitaṃ bhavataṇhāsannissayaṃ. Sā hi diṭṭhimānādīnaṃ	3402	
PA_atk-s05_08a2:3402_4	sambhavo. Etesaṃ appavattāyāti yathāvuttānaṃ pāpadhammānaṃ appavattiyā anuppādāya.	3402	
PA_atk-s05_08a2:3402_5	Desesi maggamuttamanti uttamaṃ seṭṭhaṃ ariyaṃ aṭṭhaṅgikaṃ maggaṃ, tadupāyañca vipassanāmaggaṃ kathesi.	3402	
PA_atk-s05_08a2:3403_0	Dīgharattānusayitanti anamatagge saṃsāre cirakālaṃ santāne anu anu sayitaṃ kāraṇalābhena	3403	
PA_atk-s05_08a2:3403_1	uppajjanārahabhāvena thāmagataṃ, tato ca cirarattaṃ adhiṭṭhitaṃ santānaṃ ajjhāruyha	3403	
PA_atk-s05_08a2:3403_2	ṭhitaṃ. Ganthanti abhijjhākāyaganthādiṃ mama santāne ganthabhūtaṃ kilesavisadosaṃ	3403	
PA_atk-s05_08a2:3403_3	pavāhano buddho bhagavā attano desanānubhāvena apānudī parijahāpesi, ganthesu hi	3403	
PA_atk-s05_08a2:3403_4	anavasesato pahīnesu appahīno nāma kileso natthīti.	3403	
PA_atk-s05_08a2:3404	Telakānittheragāthāvaṇṇanā niṭṭhitā.	340	
PA_atk-s05_08a2:3405	4. Raṭṭhapālattheragāthāvaṇṇanā	340	
PA_atk-s05_08a2:3406_0	Passa cittakatantiādikā āyasmato raṭṭhapālattherassa gāthā. Kā uppatti? Ayaṃ kira	3406	
PA_atk-s05_08a2:3406_1	padumuttarassa bhagavato uppattito puretarameva haṃsavatīnagare gahapatimahāsālakule	3406	
PA_atk-s05_08a2:3406_2	nibbattitvā vayappatto pitu accayena gharāvāse patiṭṭhito ratanakoṭṭhāgārakammikena	3406	
PA_atk-s05_08a2:3406_3	dassitaṃ aparimāṇaṃ kulavaṃsānugataṃ dhanaṃ disvā “imaṃ ettakaṃ dhanarāsiṃ mayhaṃ	3406	
PA_atk-s05_08a2:3406_4	pituayyakapayyakādayo attanā saddhiṃ gahetvā gantuṃ nāsakkhiṃsu, mayā pana gahetvā	3406	
PA_atk-s05_08a2:3406_5	gantuṃ vaṭṭatī”ti cintetvā kapaṇaddhikādīnaṃ mahādānaṃ adāsi. So abhiññālābhiṃ ekaṃ	3406	
PA_atk-s05_08a2:3406_6	tāpasaṃ upaṭṭhahanto tena devalokādhipacce niyojito yāvajīvaṃ puññāni katvā tato	3406	
PA_atk-s05_08a2:3406_7	cuto devaloke nibbattitvā dibbasampattiṃ anubhavanto tattha yāvatāyukaṃ ṭhatvā tato	3406	
PA_atk-s05_08a2:3406_8	cuto manussaloke bhinnaṃ raṭṭhaṃ sandhāretuṃ samatthassa kulassa ekaputtako hutvā nibbatti.	3406	
PA_atk-s05_08a2:3407_0	Tena ca samayena padumuttaro bhagavā loke uppajjitvā pavattitavaradhammacakko veneyyasatte	3407	
PA_atk-s05_08a2:3407_1	nibbānamahānagarasaṅkhātaṃ khemantabhūmiṃ sampāpesi. Atha so kulaputto anukkamena	3407	
PA_atk-s05_08a2:3407_2	viññutaṃ patto ekadivasaṃ upāsakehi saddhiṃ vihāraṃ gantvā satthāraṃ dhammaṃ desentaṃ	3407	
PA_atk-s05_08a2:3407_3	disvā pasannacitto parisapariyante nisīdi. Tena kho pana samayena satthā ekaṃ bhikkhuṃ	3407	
PA_atk-s05_08a2:3407_4	saddhāpabbajitānaṃ aggaṭṭhāne ṭhapesi. Taṃ disvā so pasannamānaso tadatthāya cittaṃ	3407	
PA_atk-s05_08a2:3407_5	ṭhapetvā satasahassabhikkhuparivutassa bhagavato mahatā sakkārena sattāhaṃ mahādānaṃ	3407	
PA_atk-s05_08a2:3407_6	pavattetvā paṇidhānaṃ akāsi. Satthā tassa anantarāyena ijjhanabhāvaṃ disvā “anāgate	3407	
PA_atk-s05_08a2:3407_7	gotamassa nāma sammāsambuddhassa sāsane saddhāpabbajitānaṃ aggo bhavissatī”ti byākāsi.	3407	
PA_atk-s05_08a2:3407_8	So satthāraṃ bhikkhusaṅghañca vanditvā uṭṭhāyāsanā pakkāmi. So tattha yāvatāyukaṃ	3407	
PA_atk-s05_08a2:3407_9	puññāni katvā tato cavitvā devamanussesu saṃsaranto ito dvenavute kappe phussassa	3407	
PA_atk-s05_08a2:3407_10	bhagavato kāle satthu vemātikabhātikesu tīsu rājaputtesu satthāraṃ upaṭṭhahantesu	34071	
PA_atk-s05_08a2:3407_11	tesaṃ puññakiriyāya kiccaṃ akāsi.	34071	
PA_atk-s05_08a2:3408_0	Evaṃ tattha tattha bhave taṃ taṃ bahuṃ kusalaṃ upacinitvā sugatīsuyeva saṃsaranto	3408	
PA_atk-s05_08a2:3408_1	imasmiṃ buddhuppāde kururaṭṭhe thullakoṭṭhikanigame raṭṭhapālaseṭṭhino gehe nibbatti,	3408	
PA_atk-s05_08a2:3408_2	tassa bhinnaṃ raṭṭhaṃ sandhāretuṃ samatthe kule nibbattattā raṭṭhapāloti vaṃsānugatameva	3408	
PA_atk-s05_08a2:3408_3	nāmaṃ ahosi. So mahatā parivārena vaḍḍhanto anukkamena yobbanapatto mātāpitūhi patirūpena	3408	
PA_atk-s05_08a2:3408_4	dārena saṃyojito mahante ca yase patiṭṭhāpito dibbasampattisadisaṃ sampattiṃ paccanubhoti.	3408	
PA_atk-s05_08a2:3408_5	Atha bhagavā kururaṭṭhe janapadacārikaṃ caranto thullakoṭṭhikaṃ anupāpuṇi. Taṃ sutvā	3408	
PA_atk-s05_08a2:3408_6	raṭṭhapālo kulaputto satthāraṃ upasaṅkamitvā satthu santike dhammaṃ sutvā paṭiladdhasaddho	3408	
PA_atk-s05_08a2:3408_7	pabbajitukāmo sattāhaṃ bhattacchedaṃ katvā kicchena kasirena mātāpitaro anujānāpetvā	3408	
PA_atk-s05_08a2:3408_8	satthāraṃ upasaṅkamitvā pabbajjaṃ yācitvā satthu āṇattiyā aññatarassa therassa santike	3408	
PA_atk-s05_08a2:3408_9	pabbajitvā yonisomanasikārena kammaṃ karonto vipassanaṃ vaḍḍhetvā arahattaṃ pāpuṇi.	3408	
PA_atk-s05_08a2:3408_10	Tena vuttaṃ apadāne –	34081	
PA_atk-s05_08a2:3409	“Padumuttarassa bhagavato, lokajeṭṭhassa tādino;	340	
PA_atk-s05_08a2:3410	Varanāgo mayā dinno, īsādanto urūḷhavā.	341	
PA_atk-s05_08a2:3411	“Setacchatto pasobhito, sakappano sahatthipo;	341	
PA_atk-s05_08a2:3412	Agghāpetvāna taṃ sabbaṃ, saṅghārāmaṃ akārayiṃ.	341	
PA_atk-s05_08a2:3413	“Catupaññāsasahassāni, pāsāde kārayiṃ ahaṃ;	341	
PA_atk-s05_08a2:3414	Mahoghadānaṃ karitvāna, niyyādesiṃ mahesino.	341	
PA_atk-s05_08a2:3415	“Anumodi mahāvīro, sayambhū aggapuggalo;	341	
PA_atk-s05_08a2:3416	Sabbe jane hāsayanto, desesi amataṃ padaṃ.	341	
PA_atk-s05_08a2:3417	“Taṃ me buddho viyākāsi, jalajuttaranāmako;	341	
PA_atk-s05_08a2:3418	Bhikkhusaṅghe nisīditvā, imā gāthā abhāsatha.	341	
PA_atk-s05_08a2:3419	“Catupaññāsasahassāni, pāsāde kārayī ayaṃ;	341	
PA_atk-s05_08a2:3420	Kathayissāmi vipākaṃ, suṇotha mama bhāsato.	342	
PA_atk-s05_08a2:3421	“Aṭṭhārasasahassāni, kūṭāgārā bhavissare;	342	
PA_atk-s05_08a2:3422	Byamhuttamamhi nibbattā, sabbasoṇṇamayā ca te.	342	
PA_atk-s05_08a2:3423	“Paññāsakkhattuṃ devindo, devarajjaṃ karissati;	342	
PA_atk-s05_08a2:3424	Aṭṭhapaññāsakkhattuñca, cakkavattī bhavissati.	342	
PA_atk-s05_08a2:3425	“Kappasatasahassamhi, okkākakulasambhavo;	342	
PA_atk-s05_08a2:3426	Gotamo nāma gottena, satthā loke bhavissati.	342	
PA_atk-s05_08a2:3427	“Devalokā cavitvāna, sukkamūlena codito;	342	
PA_atk-s05_08a2:3428	Aḍḍhe kule mahābhoge, nibbattissati tāvade.	342	
PA_atk-s05_08a2:3429	“So pacchā pabbajitvāna, sukkamūlena codito;	342	
PA_atk-s05_08a2:3430	Raṭṭhapāloti nāmena, hessati satthu sāvako.	343	
PA_atk-s05_08a2:3431	“Padhānapahitatto so, upasanto nirūpadhi;	343	
PA_atk-s05_08a2:3432	Sabbāsave pariññāya, nibbāyissatināsavo.	343	
PA_atk-s05_08a2:3433	“Uṭṭhāya abhinikkhamma, jahitā bhogasampadā;	343	
PA_atk-s05_08a2:3434	Kheḷapiṇḍeva bhogamhi, pemaṃ mayhaṃ na vijjati.	343	
PA_atk-s05_08a2:3435	“Vīriyaṃ me dhuradhorayhaṃ, yogakkhemādhivāhanaṃ;	343	
PA_atk-s05_08a2:3436	Dhāremi antimaṃ dehaṃ, sammāsambuddhasāsane.	343	
PA_atk-s05_08a2:3437	“Paṭisambhidā catasso, vimokkhāpi ca aṭṭhime;	343	
PA_atk-s05_08a2:3438	Chaḷabhiññā sacchikatā, kataṃ buddhassa sāsana”nti.	343	
PA_atk-s05_08a2:3439_0	Arahattaṃ pana patvā satthāraṃ anujānāpetvā mātāpitaro passituṃ thullakoṭṭhikaṃ gantvā,	3439	
PA_atk-s05_08a2:3439_1	tattha sapadānaṃ piṇḍāya caranto pitu nivesane ābhidosikaṃ kummāsaṃ labhitvā taṃ	3439	
PA_atk-s05_08a2:3439_2	amataṃ viya paribhuñjanto, pitarā nimantito svātanāya adhivāsetvā, dutiyadivase pitu	3439	
PA_atk-s05_08a2:3439_3	nivesane piṇḍapātaṃ paribhuñjitvā alaṅkatapaṭiyatte itthāgārajane upagantvā “kīdisā	3439	
PA_atk-s05_08a2:3439_4	nāma tā, ayyaputta, accharāyo, yāsaṃ tvaṃ hetu brahmacariyaṃ carasī”tiādīni vatvā,	3439	
PA_atk-s05_08a2:3439_5	palobhanakammaṃ kātuṃ āraddhe tassa adhippāyaṃ parivattetvā aniccatādipaṭisaṃyuttaṃ dhammaṃ kathento –	3439	
PA_atk-s05_08a2:3441	“Passa cittakataṃ bimbaṃ, arukāyaṃ samussitaṃ;	344	
PA_atk-s05_08a2:3442	Āturaṃ bahusaṅkappaṃ, yassa natthi dhuvaṃ ṭhiti.	344	
PA_atk-s05_08a2:3444	“Passa cittakataṃ rūpaṃ, maṇinā kuṇḍalena ca;	344	
PA_atk-s05_08a2:3445	Aṭṭhiṃ tacena onaddhaṃ, saha vatthehi sobhati.	344	
PA_atk-s05_08a2:3447	“Alattakakatā pādā, mukhaṃ cuṇṇakamakkhitaṃ;	344	
PA_atk-s05_08a2:3448	Alaṃ bālassa mohāya, no ca pāragavesino.	344	
PA_atk-s05_08a2:3450	“Aṭṭhāpadakatā kesā, nettā añjanamakkhitā;	345	
PA_atk-s05_08a2:3451	Alaṃ bālassa mohāya, no ca pāragavesino.	345	
PA_atk-s05_08a2:3453	“Añjanīva navā cittā, pūtikāyo alaṅkato;	345	
PA_atk-s05_08a2:3454	Alaṃ bālassa mohāya, no ca pāragavesino.	345	
PA_atk-s05_08a2:3456	“Odahi migavo pāsaṃ, nāsadā vāguraṃ migo;	345	
PA_atk-s05_08a2:3457	Bhutvā nivāpaṃ gacchāma, kandante migabandhake.	345	
PA_atk-s05_08a2:3459	“Chinno pāso migavassa, nāsadā vāguraṃ migo;	345	
PA_atk-s05_08a2:3460	Bhutvā nivāpaṃ gacchāma, socante migaluddake”ti. – imā gāthā abhāsi;	346	
PA_atk-s05_08a2:3461_0	Tattha cittakatanti cittaṃ kataṃ cittakataṃ, vatthābharaṇamālādīhi vicittaṃ katanti	3461	
PA_atk-s05_08a2:3461_1	attho. Bimbanti dīghādibhāvena yuttaṭṭhānesu dīghādīhi aṅgapaccaṅgehi maṇḍitaṃ attabhāvaṃ.	3461	
PA_atk-s05_08a2:3461_2	Arukāyanti navannaṃ vaṇamukhānaṃ lomakūpānañca vasena vissandamānaasuciṃ, sabbaso	3461	
PA_atk-s05_08a2:3461_3	ca arubhūtaṃ vaṇabhūtaṃ arūnaṃ vā kāyaṃ. Samussitanti tīhi aṭṭhisatehi samussitaṃ.	3461	
PA_atk-s05_08a2:3461_4	Āturanti sabbakālaṃ iriyāpathantarādīhi pariharitabbatāya niccaṃ gilānaṃ. Bahusaṅkappanti	3461	
PA_atk-s05_08a2:3461_5	bālajanena abhūtaṃ āropetvā bahudhā saṅkappitabbaṃ. Yassa natthi dhuvaṃ ṭhitīti yassa	3461	
PA_atk-s05_08a2:3461_6	kāyassa dhuvabhāvo ṭhitisabhāvo natthi, ekaṃsato bhedanavikiraṇaviddhaṃsanadhammoyeva.	3461	
PA_atk-s05_08a2:3461_7	Taṃ passāti samīpe ṭhitaṃ janaṃ, attānameva vā sandhāya vadati.	3461	
PA_atk-s05_08a2:3462_0	Rūpanti sarīraṃ. Sarīrampi hi “aṭṭhiñca paṭicca, nhāruñca paṭicca, maṃsañca paṭicca,	3462	
PA_atk-s05_08a2:3462_1	cammañca paṭicca, ākāso parivārito ‘rūpantveva saṅkhaṃ gacchatī”tiādīsu rūpanti vuccati.	3462	
PA_atk-s05_08a2:3462_2	Maṇinā kuṇḍalena cāti sīsūpagādiābharaṇagatena maṇinā kuṇḍalena cittakataṃ. Aṭṭhiṃ	3462	
PA_atk-s05_08a2:3462_3	tacena onaddhanti allacammena pariyonaddhaṃ atirekatisatapabhedaṃ aṭṭhiṃ passāti	3462	
PA_atk-s05_08a2:3462_4	yojanā. Kuṇḍalena cāti ca-saddena sesābharaṇālaṅkāre saṅgaṇhāti. Saha vatthehi sobhatīti	3462	
PA_atk-s05_08a2:3462_5	tayidaṃ rūpaṃ maṇinā cittakatampi vatthehi paṭicchāditameva sobhati, na apaṭicchāditanti	3462	
PA_atk-s05_08a2:3462_6	attho. Ye pana “aṭṭhitacenā”ti paṭhanti, tesaṃ aṭṭhitacenaṃ onaddhaṃ sobhati, onaddhattā	3462	
PA_atk-s05_08a2:3462_7	aṭṭhitacenāti attho.	3462	
PA_atk-s05_08a2:3463_0	Alattakakatāti alattakena katarañjanā lākhāya saṃrañjitā. Pādāti caraṇā. Mukhaṃ cuṇṇakamakkhitanti	3463	
PA_atk-s05_08a2:3463_1	mukhaṃ cuṇṇakena makkhitaṃ, yaṃ maṇḍanamanuyuttā sāsapakakkena mukhapīḷakādīni haritvā	3463	
PA_atk-s05_08a2:3463_2	loṇamattikāya duṭṭhalohitaṃ haritvā mukhacuṇṇakavilepanaṃ karonti, taṃ sandhāya vuttaṃ.	3463	
PA_atk-s05_08a2:3463_3	Alanti bālassa andhaputhujjanassa no ca pāragavesino vaṭṭābhiratassa mohāya sammohanāya	3463	
PA_atk-s05_08a2:3463_4	samatthaṃ tassa cittaṃ mohetuṃ pariyattaṃ, pāragavesino pana vivaṭṭābhiratassa no alaṃ na pariyattaṃ.	3463	
PA_atk-s05_08a2:3464_0	Aṭṭhāpadakatāti aṭṭhapadākārena katā sañcitā purimabhāge kese kappetvā nalāṭassa	3464	
PA_atk-s05_08a2:3464_1	paṭicchādanavasena katā kesaracanā aṭṭhapadaṃ nāma, yaṃ “alaka”ntipi vuccati. Nettā	3464	
PA_atk-s05_08a2:3464_2	añjanamakkhitāti ubhopi nayanāni anto dvīsu antesu ca yathā añjanacchāyā dissati, evaṃ añjitañjanāni.	3464	
PA_atk-s05_08a2:3465_0	Añjanīva navā cittā, pūtikāyo alaṅkatoti yathā añjanī añjananāḷikā navā abhinavā	3465	
PA_atk-s05_08a2:3465_1	mālākammamakaradantādivasena cittā bahi maṭṭhā ujjalā dassanīyā, anto pana na dassanīyā	3465	
PA_atk-s05_08a2:3465_2	hoti, evameva tāsaṃ kāyo nhānabbhañjanavatthālaṅkārehi alaṅkato bahi ujjalo, anto	3465	
PA_atk-s05_08a2:3465_3	pana pūti nānappakāraasucīhi bharito tiṭṭhatīti attho.	3465	
PA_atk-s05_08a2:3466_0	Odahīti oḍḍesi. Migavoti, migaluddako. Pāsanti, daṇḍavāguraṃ. Nāsadāti na saṅghaṭṭesi.	3466	
PA_atk-s05_08a2:3466_1	Vāguranti pāsaṃ. Nivāpanti migānaṃ khādanatthāya khittaṃ tiṇādighāsaṃ. Upamā kho	3466	
PA_atk-s05_08a2:3466_2	ayaṃ therena katā atthassa viññāpanāya. Ayañhettha attho – yathā migānaṃ māraṇatthāya	3466	
PA_atk-s05_08a2:3466_3	daṇḍavāguraṃ oḍḍetvā tattha nivāpaṃ vikiriya migaluddake nilīne ṭhite tattheko javaparakkamasampanno	3466	
PA_atk-s05_08a2:3466_4	cheko migo pāsaṃ aphusanto eva yathāsukhaṃ nivāpaṃ khāditvā, “vañcesi vata migo”ti	3466	
PA_atk-s05_08a2:3466_5	migaluddake viravante eva gacchati. Aparo migo balavā cheko javasampannova tattha	3466	
PA_atk-s05_08a2:3466_6	gantvā nivāpaṃ khāditvā tattha tattha pāsaṃ chinditvā, “vañcesi vata migo, pāso chinno”ti	3466	
PA_atk-s05_08a2:3466_7	migaluddake socante eva gacchati, evaṃ mayampi pubbe puthujjanakāle mātāpitūhi āsajjanatthāya	3466	
PA_atk-s05_08a2:3466_8	niyyādite bhoge bhuñjitvā tattha tattha asajjamānā nikkhantā. Idāni pana sabbaso	3466	
PA_atk-s05_08a2:3466_9	chinnakilesā apāsā hutvā ṭhitā, tehi dinnabhojanaṃ bhuñjitvā tesu socantesu eva gacchāmāti.	3466	
PA_atk-s05_08a2:3467_0	Evaṃ thero migaluddakaṃ viya mātāpitaro, hiraññasuvaṇṇaṃ itthāgārañca vāgurajālaṃ	3467	
PA_atk-s05_08a2:3467_1	viya, attanā pubbe bhuttabhoge ca idāni bhuttabhojanañca nivāpatiṇaṃ viya, attānaṃ	3467	
PA_atk-s05_08a2:3467_2	mahāmigaṃ viya ca katvā dasseti. Imā gāthā vatvā vehāsaṃ abbhuggantvā rañño korabyassa	3467	
PA_atk-s05_08a2:3467_3	migājinauyyāne maṅgalasilāpaṭṭe nisīdi. Therassa kira pitā sattasu dvārakoṭṭhakesu	3467	
PA_atk-s05_08a2:3467_4	aggaḷaṃ dāpetvā malle āṇāpesi “nikkhamituṃ mā detha, kāsāyāni apanetvā setakāni nivāsethā”ti,	3467	
PA_atk-s05_08a2:3467_5	tasmā thero ākāsena agamāsi. Atha rājā korabyo therassa tattha nisinnabhāvaṃ sutvā	3467	
PA_atk-s05_08a2:3467_6	taṃ upasaṅkamitvā sammodanīyaṃ kathaṃ sāraṇīyaṃ vītisāretvā “idha, bho raṭṭhapāla,	3467	
PA_atk-s05_08a2:3467_7	pabbajanto byādhipārijuññaṃ vā jarābhogañātipārijuññaṃ vā patto pabbajati. Tvaṃ pana	3467	
PA_atk-s05_08a2:3467_8	kiñcipi pārijuññaṃ anupagato eva kasmā pabbajito”ti pucchi. Athassa thero, “upaniyyati	3467	
PA_atk-s05_08a2:3467_9	loko addhuvo, atāṇo loko anabhissaro, assako loko sabbaṃ pahāya gamanīyaṃ, ūno loko	3467	
PA_atk-s05_08a2:3467_10	atitto taṇhādāso”ti imesaṃ catunnaṃ dhammuddesānaṃ attānaṃ vivittabhāvaṃ kathetvā	34671	
PA_atk-s05_08a2:3467_11	tassā desanāya anugītiṃ kathento –	34671	
PA_atk-s05_08a2:3469	“Passāmi loke sadhane manusse, laddhāna vittaṃ na dadanti mohā;	346	
PA_atk-s05_08a2:3470	Luddhā dhanaṃ sannicayaṃ karonti, bhiyyova kāme abhipatthayanti.	347	
PA_atk-s05_08a2:3472	“Rājā pasayhappathaviṃ vijetvā, sasāgarantaṃ mahimāvasanto;	347	
PA_atk-s05_08a2:3473	Oraṃ samuddassa atittarūpo, pāraṃ samuddassapi patthayetha.	347	
PA_atk-s05_08a2:3475	“Rājā ca aññe ca bahū manussā, avītataṇhā maraṇaṃ upenti;	347	
PA_atk-s05_08a2:3476	Ūnāva hutvāna jahanti dehaṃ, kāmehi lokamhi na hatthi titti.	347	
PA_atk-s05_08a2:3478	“Kandanti naṃ ñātī pakiriya kese, ‘aho vatā no amarā’ti cāhu;	347	
PA_atk-s05_08a2:3479	Vatthena naṃ pārutaṃ nīharitvā, citaṃ samodhāya tato ḍahanti.	347	
PA_atk-s05_08a2:3481	“So ḍayhati sūlehi tujjamāno, ekena vatthena pahāya bhoge;	348	
PA_atk-s05_08a2:3482	Na mīyamānassa bhavanti tāṇā, ñātī ca mittā atha vā sahāyā.	348	
PA_atk-s05_08a2:3484	“Dāyādakā tassa dhanaṃ haranti, satto pana gacchati yenakammaṃ;	348	
PA_atk-s05_08a2:3485	Na mīyamānaṃ dhanamanveti kiñci, puttā ca dārā ca dhanañca raṭṭhaṃ.	348	
PA_atk-s05_08a2:3487	“Na dīghamāyuṃ labhate dhanena, na cāpi vittena jaraṃ vihanti;	348	
PA_atk-s05_08a2:3488	Appaṃ hidaṃ jīvitamāhu dhīrā, asassataṃ vippariṇāmadhammaṃ.	348	
PA_atk-s05_08a2:3490	“Aḍḍhā daliddā ca phusanti phassaṃ, bālo ca dhīro ca tatheva phuṭṭho;	349	
PA_atk-s05_08a2:3491	Bālo hi bālyā vadhitova seti, dhīro ca no vedhati phassaphuṭṭho.	349	
PA_atk-s05_08a2:3493	“Tasmā hi paññāva dhanena seyyā, yāya vosānamidhādhigacchati;	349	
PA_atk-s05_08a2:3494	Abyositattā hi bhavābhavesu, pāpāni kammāni karoti mohā.	349	
PA_atk-s05_08a2:3496	“Upeti gabbhañca parañca lokaṃ, saṃsāramāpajja paramparāya;	349	
PA_atk-s05_08a2:3497	Tassappapañño abhisaddahanto, upeti gabbhañca parañca lokaṃ.	349	
PA_atk-s05_08a2:3499	“Coro yathā sandhimukhe gahīto, sakammunā haññati pāpadhammo;	349	
PA_atk-s05_08a2:3500	Evaṃ pajā pecca paramhi loke, sakammunā haññati pāpadhammo.	350	
PA_atk-s05_08a2:3502	“Kāmā hi citrā madhurā manoramā, virūparūpena mathenti cittaṃ;	350	
PA_atk-s05_08a2:3503	Ādīnavaṃ kāmaguṇesu disvā, tasmā ahaṃ pabbajitomhi rāja.	350	
PA_atk-s05_08a2:3505	“Dumapphalānīva patanti māṇavā, daharā ca vuḍḍhā ca sarīrabhedā;	350	
PA_atk-s05_08a2:3506	Etampi disvā pabbajitomhi rāja, apaṇṇakaṃ sāmaññameva seyyo.	350	
PA_atk-s05_08a2:3508	“Saddhāyāhaṃ pabbajito, upeto jinasāsane;	350	
PA_atk-s05_08a2:3509	Avañjhā mayhaṃ pabbajjā, anaṇo bhuñjāmi bhojanaṃ.	350	
PA_atk-s05_08a2:3511	“Kāme ādittato disvā, jātarūpāni satthato;	351	
PA_atk-s05_08a2:3512	Gabbhavokkantito dukkhaṃ, nirayesu mahabbhayaṃ.	351	
PA_atk-s05_08a2:3514	“Etamādīnavaṃ ñatvā, saṃvegaṃ alabhiṃ tadā;	351	
PA_atk-s05_08a2:3515	Sohaṃ viddho tadā santo, sampatto āsavakkhayaṃ.	351	
PA_atk-s05_08a2:3517	“Pariciṇṇo mayā satthā, kataṃ buddhassa sāsanaṃ;	351	
PA_atk-s05_08a2:3518	Ohito garuko bhāro, bhavanetti samūhatā.	351	
PA_atk-s05_08a2:3520	“Yassatthāya pabbajito, agārasmānagāriyaṃ;	352	
PA_atk-s05_08a2:3521	So me attho anuppatto, sabbasaṃyojanakkhayo”ti. – imā gāthā avoca;	352	
PA_atk-s05_08a2:3522_0	Tattha passāmi loketi ahaṃ, mahārāja, imasmiṃ loke sadhane dhanasampanne aḍḍhe manusse	3522	
PA_atk-s05_08a2:3522_1	passāmi, te pana laddhāna vittaṃ dhanaṃ labhitvā bhogasampattiyaṃ ṭhitā samaṇabrāhmaṇādīsu	3522	
PA_atk-s05_08a2:3522_2	kassaci kiñcipi na dadanti. Kasmā? Mohā kammassakatāpaññāya abhāvato. Luddhā lobhābhibhūtā	3522	
PA_atk-s05_08a2:3522_3	yathāladdhaṃ dhanaṃ sannicayaṃ sabbaso nicetabbaṃ nidhetabbaṃ karonti. Bhiyyova yathādhigatakāmato	3522	
PA_atk-s05_08a2:3522_4	upari kāme kāmaguṇe “tathāhaṃ edise ca bhoge paṭilabheyya”nti abhipatthayanti paccāsīsanti	3522	
PA_atk-s05_08a2:3522_5	tajjañca vāyāmaṃ karonti.	3522	
PA_atk-s05_08a2:3523_0	Bhiyyo kāmapatthanāya udāharaṇaṃ dassento “rājā”tiādimāha. Tattha pasayhappathaviṃ	3523	
PA_atk-s05_08a2:3523_1	vijetvāti attano vaṃsānugataṃ pathaviṃ balakkārena abhivijiya. Āvasantoti pasāsento.	3523	
PA_atk-s05_08a2:3523_2	Oraṃ samuddassāti anavasesaṃ samuddassa orabhāgaṃ labhitvāpi tena atittarūpo pāraṃ	3523	
PA_atk-s05_08a2:3523_3	samuddassa dīpantarampi patthayeyya.	3523	
PA_atk-s05_08a2:3524	Avītataṇhāti avigatataṇhā. Ūnāvāti aparipuṇṇamanorathāva. Kāmehi lokamhi na hatthi tittīti taṇhāvipannānaṃ imasmiṃ loke vatthukāmehi titti nāma natthi.	352	
PA_atk-s05_08a2:3525_0	Kandanti nanti matapurisaṃ uddissa tassa guṇe kittentā kandanaṃ karonti. Aho vatā	3525	
PA_atk-s05_08a2:3525_1	no amarāti cāhūti aho vata amhākaṃ ñātī amarā siyunti ca kathenti, gāthāsukhatthañhettha	3525	
PA_atk-s05_08a2:3525_2	vatā-iti dīghaṃ katvā vuttaṃ.	3525	
PA_atk-s05_08a2:3526	So ḍayhati sūlehi tujjamānoti so matasatto chavaḍāhakehi sammā jhāpetuṃ sūlehi tujjamāno. Tāṇāti parittāṇakarā.	352	
PA_atk-s05_08a2:3527	Yenakammanti yathākammaṃ. Dhananti dhanāyitabbaṃ yaṃkiñci vatthu. Puna dhananti hiraññasuvaṇṇaṃ sandhāya vadati.	352	
PA_atk-s05_08a2:3528_0	“Na dīghamāyu”ntiādinā kāmaguṇassa jarāya ca paṭikārābhāvaṃ vatvā puna tassa ekantikabhāvaṃ	3528	
PA_atk-s05_08a2:3528_1	dassetuṃ “appaṃ hī”tiādi vuttaṃ. Phusantīti aniṭṭhaphassaṃ phusanti pāpuṇanti, tattha	3528	
PA_atk-s05_08a2:3528_2	aḍḍhadaliddatā akāraṇanti dasseti. Phassaṃ bālo ca dhīro ca tatheva phuṭṭhoti yathā	3528	
PA_atk-s05_08a2:3528_3	bālo iṭṭhāniṭṭhasamphassaṃ phuṭṭho, tatheva dhīro iṭṭhāniṭṭhaphassaṃ phuṭṭho hoti,	3528	
PA_atk-s05_08a2:3528_4	na ettha bālapaṇḍitānaṃ koci viseso. Ayaṃ pana viseso, bālo hi bālyā vadhitova setīti	3528	
PA_atk-s05_08a2:3528_5	bālapuggalo kenaci dukkhadhammena phuṭṭho socanto kilamanto urattāḷiṃ kandanto bālabhāvena	3528	
PA_atk-s05_08a2:3528_6	vadhito pīḷitova hutvā seti sayati. Ito cito ca āvaṭṭanto vivaṭṭanto virodhento vedhati	3528	
PA_atk-s05_08a2:3528_7	phassaphuṭṭhoti dhīro pana paṇḍito dukkhasamphassena samphuṭṭho na vedhati kampanamattampi tassa na hotīti.	3528	
PA_atk-s05_08a2:3529_0	Tasmāti yasmā bālapaṇḍitānaṃ lokadhamme edisī pavatti, tasmā hi paññāva dhanena seyyā,	3529	
PA_atk-s05_08a2:3529_1	yāya vosānamidhādhigacchatīti paññāva dhanato pāsaṃsatarā, yāya paññāya vosānaṃ bhavassa	3529	
PA_atk-s05_08a2:3529_2	pariyosānabhūtaṃ nibbānaṃ adhigacchati. Abyositattā hīti anadhigataniṭṭhattā. Bhavābhavesūti	3529	
PA_atk-s05_08a2:3529_3	mahantāmahantesu bhavesu.	3529	
PA_atk-s05_08a2:3530_0	Upeti gabbhañca parañca lokaṃ, saṃsāramāpajja paramparāyāti yo pāpāni katvā aparāparaṃ	3530	
PA_atk-s05_08a2:3530_1	saṃsaraṇamāpajjitvā upeti gabbhañca parañca lokaṃ gabbhaseyyāya paralokuppattiyā	3530	
PA_atk-s05_08a2:3530_2	ca na muccati, tassa pāpakammakārino puggalassa kiriyaṃ abhisaddahanto “attā ca me	3530	
PA_atk-s05_08a2:3530_3	hotī”ti pattiyāyanto aññopi appapañño bālo yathā paṭipajjitvā upeti gabbhañca parañca	3530	
PA_atk-s05_08a2:3530_4	lokaṃ, na tato parimuccati.	3530	
PA_atk-s05_08a2:3531_0	Coro yathāti yathā coro pāpadhammo gharasandhiṃ chindanto sandhimukhe ārakkhakapurisehi	3531	
PA_atk-s05_08a2:3531_1	gahito sakammunā tena attano sandhicchedakammunā kāraṇabhūtena kasādīhi tāḷanādivasena	3531	
PA_atk-s05_08a2:3531_2	haññati rājapurisehi bādhiyyati bajjhati ca. Evaṃ pajāti evamayaṃ sattaloko idha	3531	
PA_atk-s05_08a2:3531_3	pāpāni karitvā pecca patvā tena kammunā paramhi loke nirayādīsu haññati, pañcavidhabandhanakammakāraṇādivasena bādhiyyati.	3531	
PA_atk-s05_08a2:3532_0	Evametāhi ekādasahi gāthāhi yathārahaṃ cattāro dhammuddese pakāsetvā idāni kāmesu	3532	
PA_atk-s05_08a2:3532_1	saṃsāre ca ādīnavaṃ disvā saddhāya attano pabbajitabhāvaṃ pabbajitakiccassa ca matthakappattiṃ	3532	
PA_atk-s05_08a2:3532_2	vibhāvento “kāmā hī”tiādimāha. Tattha kāmāti vatthukāmā manāpiyā rūpādayo dhammā,	3532	
PA_atk-s05_08a2:3532_3	kilesakāmā sabbepi rāgappabhedā. Idha pana vatthukāmā veditabbā. Te hi rūpādivasena	3532	
PA_atk-s05_08a2:3532_4	anekappakāratāya citrā. Lokassādavasena iṭṭhākāratāya madhurā. Bālaputhujjanānaṃ	3532	
PA_atk-s05_08a2:3532_5	manaṃ ramentīti manoramā. Virūparūpenāti vividharūpena, anekavidhasabhāvenāti attho.	3532	
PA_atk-s05_08a2:3532_6	Te hi rūpādivasena citrā, nīlādivasena vividharūpā. Evaṃ tena virūparūpena tathā	3532	
PA_atk-s05_08a2:3532_7	tathā assādaṃ dassetvā mathenti cittaṃ pabbajjāya abhiramituṃ na dentīti iminā appassādabahudukkhatādinā	3532	
PA_atk-s05_08a2:3532_8	ādīnavaṃ kāmaguṇesu disvā tasmā taṃnimittaṃ ahaṃ pabbajito amhi. Dumapphalāni pakkakāle	3532	
PA_atk-s05_08a2:3532_9	aparipakkakāle ca yattha katthaci parūpakkamato sarasato vā patanti, evaṃ sattā daharā	3532	
PA_atk-s05_08a2:3532_10	ca vuḍḍhā ca sarīrassa bhedā patantiyeva. Etampi disvāti evaṃ aniccatampi paññācakkhunā	35321	
PA_atk-s05_08a2:3532_11	disvā, na kevalaṃ appassādatāditāya ādīnavamevāti adhippāyo. Apaṇṇakanti aviraddhanakaṃ	35321	
PA_atk-s05_08a2:3532_12	sāmaññameva samaṇabhāvova seyyo uttaritaro.	35321	
PA_atk-s05_08a2:3533_0	Saddhāyāti kammaṃ kammaphalaṃ buddhasubuddhataṃ dhammasudhammataṃ saṅghasuppaṭipattiñca	3533	
PA_atk-s05_08a2:3533_1	saddahitvā. Upeto jinasāsaneti satthu sāsane sammāpaṭipattiṃ upagato. Avañjhā mayhaṃ	3533	
PA_atk-s05_08a2:3533_2	pabbajjā arahattassa adhigatattā. Tato eva anaṇo bhuñjāmi bhojanaṃ nikkilesavasena	3533	
PA_atk-s05_08a2:3533_3	sāmibhāvato sāmiparibhogena paribhuñjanato.	3533	
PA_atk-s05_08a2:3534_0	Kāme ādittato disvāti vatthukāme kilesakāme ca ekādasahi aggīhi ādittabhāvato disvā.	3534	
PA_atk-s05_08a2:3534_1	Jātarūpāni satthatoti katākatappabhedā sabbasuvaṇṇavikatiyo anatthāvahatāya nisitasatthato.	3534	
PA_atk-s05_08a2:3534_2	Gabbhavokkantito dukkhanti gabbhavokkantito paṭṭhāya sabbasaṃsārapavattidukkhaṃ.	3534	
PA_atk-s05_08a2:3534_3	Nirayesu mahabbhayanti saussadesu aṭṭhasu mahānirayesu labbhamānaṃ mahābhayañca sabbattha disvāti yojanā.	3534	
PA_atk-s05_08a2:3535_0	Etamādīnavaṃ ñatvāti etaṃ kāmānaṃ ādittatādiṃ saṃsāre ādīnavaṃ dosaṃ ñatvā. Saṃvegaṃ	3535	
PA_atk-s05_08a2:3535_1	alabhiṃ tadāti tasmiṃ satthu santike dhammassa sutakāle bhavādike saṃvegaṃ alatthaṃ.	3535	
PA_atk-s05_08a2:3535_2	Viddho tadā santoti tasmiṃ gahaṭṭhakāle rāgasallādīhi viddho samāno idāni satthu	3535	
PA_atk-s05_08a2:3535_3	sāsanaṃ āgamma sampatto āsavakkhayaṃ, viddho vā cattāri saccāni, paṭividdhoti attho.	3535	
PA_atk-s05_08a2:3535_4	Sesaṃ antarantarādīsu vuttattā suviññeyyameva.	3535	
PA_atk-s05_08a2:3536	Evaṃ thero rañño korabyassa dhammaṃ desetvā satthu santikameva gato. Satthā ca aparabhāge ariyagaṇamajjhe nisinno theraṃ saddhāpabbajitānaṃ aggaṭṭhāne ṭhapesīti.	353	
PA_atk-s05_08a2:3537	Raṭṭhapālattheragāthāvaṇṇanā niṭṭhitā.	353	
PA_atk-s05_08a2:3538	5. Mālukyaputtattheragāthāvaṇṇanā	353	
PA_atk-s05_08a2:3539_0	Rūpaṃ disvā sati muṭṭhātiādikā āyasmato mālukyaputtassa gāthā. Imassa āyasmato vatthu	3539	
PA_atk-s05_08a2:3539_1	heṭṭhā chakkanipāte vuttameva. Tā pana gāthā therena arahatte patiṭṭhitena ñātīnaṃ	3539	
PA_atk-s05_08a2:3539_2	dhammadesanāvasena bhāsitā. Idha pana puthujjanakāle “sādhu me, bhante, bhagavā saṃkhittena	3539	
PA_atk-s05_08a2:3539_3	dhammaṃ desetū”ti yācitena satthārā “taṃ kiṃ maññasi, mālukyaputta, ye te cakkhuviññeyyā	3539	
PA_atk-s05_08a2:3539_4	rūpā adiṭṭhā adiṭṭhapubbā, na ca passasi, na ca te hoti passeyyanti, atthi te tattha	3539	
PA_atk-s05_08a2:3539_5	chando vā rāgo vā pemaṃ vā”ti? “No hetaṃ, bhante”. “Ye te sotaviññeyyā saddā…pe…	3539	
PA_atk-s05_08a2:3539_6	ghāna…jivhā…kāya…manoviññeyyā dhammā aviññātā aviññātapubbā, na ca vijānāsi, na ca	3539	
PA_atk-s05_08a2:3539_7	te hoti vijāneyyanti, atthi te tattha chando vā rāgo vā pemaṃ vā”ti? “No hetaṃ, bhante”.	3539	
PA_atk-s05_08a2:3539_8	“Ettha ca te, mālukyaputta, diṭṭhasutamutaviññātabbesu dhammesu diṭṭhe diṭṭhamattaṃ	3539	
PA_atk-s05_08a2:3539_9	bhavissati, sute sutamattaṃ, mute mutamattaṃ, viññāte viññātamattaṃ bhavissati. Yato	3539	
PA_atk-s05_08a2:3539_10	kho te, mālukyaputta, diṭṭhasutamutaviññātabbesu dhammesu diṭṭhe diṭṭhamattaṃ, sute	35391	
PA_atk-s05_08a2:3539_11	sutamattaṃ, mute mutamattaṃ, viññāte viññātamattaṃ bhavissati, tato tvaṃ, mālukyaputta,	35391	
PA_atk-s05_08a2:3539_12	na tena. Yato tvaṃ, mālukyaputta, na tena, tato tvaṃ, mālukyaputta, na tattha. Yato	35391	
PA_atk-s05_08a2:3539_13	tvaṃ, mālukyaputta, na tattha, tato tvaṃ, mālukyaputta, nevidha na huraṃ na ubhayamantarena,	35391	
PA_atk-s05_08a2:3539_14	esevanto dukkhassā”ti. Saṃkhittena dhamme desite tassa dhammassa sādhukaṃ uggahitabhāvaṃ pakāsentena –	35391	
PA_atk-s05_08a2:3541	“Rūpaṃ disvā sati muṭṭhā, piyaṃ nimittaṃ manasi karoto;	354	
PA_atk-s05_08a2:3542	Sārattacitto vedeti, tañca ajjhosa tiṭṭhati.	354	
PA_atk-s05_08a2:3544	“Tassa vaḍḍhanti vedanā, anekā rūpasambhavā;	354	
PA_atk-s05_08a2:3545	Abhijjhā ca vihesā ca, cittamassūpahaññati;	354	
PA_atk-s05_08a2:3546	Evamācinato dukkhaṃ, ārā nibbāna vuccati.	354	
PA_atk-s05_08a2:3548	“Saddaṃ sutvā sati muṭṭhā, piyaṃ nimittaṃ manasi karoto;	354	
PA_atk-s05_08a2:3549	Sārattacitto vedeti, tañca ajjhosa tiṭṭhati.	354	
PA_atk-s05_08a2:3551	“Tassa vaḍḍhanti vedanā, anekā saddasambhavā;	355	
PA_atk-s05_08a2:3552	Abhijjhā ca vihesā ca, cittamassūpahaññati;	355	
PA_atk-s05_08a2:3553	Evamācinato dukkhaṃ, ārā nibbāna vuccati.	355	
PA_atk-s05_08a2:3555	“Gandhaṃ ghatvā sati muṭṭhā, piyaṃ nimittaṃ manasi karoto;	355	
PA_atk-s05_08a2:3556	Sārattacitto vedeti, tañca ajjhosa tiṭṭhati.	355	
PA_atk-s05_08a2:3558	“Tassa vaḍḍhanti vedanā, anekā gandhasambhavā;	355	
PA_atk-s05_08a2:3559	Abhijjhā ca vihesā ca, cittamassūpahaññati;	355	
PA_atk-s05_08a2:3560	Evamācinato dukkhaṃ, ārā nibbāna vuccati.	356	
PA_atk-s05_08a2:3562	“Rasaṃ bhotvā sati muṭṭhā, piyaṃ nimittaṃ manasi karoto;	356	
PA_atk-s05_08a2:3563	Sārattacitto vedeti, tañca ajjhosa tiṭṭhati.	356	
PA_atk-s05_08a2:3565	“Tassa vaḍḍhanti vedanā, anekā rasasambhavā;	356	
PA_atk-s05_08a2:3566	Abhijjhā ca vihesā ca, cittamassūpahaññati;	356	
PA_atk-s05_08a2:3567	Evamācinato dukkhaṃ, ārā nibbāna vuccati.	356	
PA_atk-s05_08a2:3569	“Phassaṃ phussa sati muṭṭhā, piyaṃ nimittaṃ manasi karoto;	356	
PA_atk-s05_08a2:3570	Sārattacitto vedeti, tañca ajjhosa tiṭṭhati.	357	
PA_atk-s05_08a2:3572	“Tassa vaḍḍhanti vedanā, anekā phassasambhavā;	357	
PA_atk-s05_08a2:3573	Abhijjhā ca vihesā ca, cittamassūpahaññati;	357	
PA_atk-s05_08a2:3574	Evamācinato dukkhaṃ, ārā nibbāna vuccati.	357	
PA_atk-s05_08a2:3576	“Dhammaṃ ñatvā sati muṭṭhā, piyaṃ nimittaṃ manasi karoto;	357	
PA_atk-s05_08a2:3577	Sārattacitto vedeti, tañca ajjhosa tiṭṭhati.	357	
PA_atk-s05_08a2:3579	“Tassa vaḍḍhanti vedanā, anekā dhammasambhavā;	357	
PA_atk-s05_08a2:3580	Abhijjhā ca vihesā ca, cittamassūpahaññati;	358	
PA_atk-s05_08a2:3581	Evamācinato dukkhaṃ, ārā nibbāna vuccati.	358	
PA_atk-s05_08a2:3583	“Na so rajjati rūpesu, rūpaṃ disvā paṭissato;	358	
PA_atk-s05_08a2:3584	Virattacitto vedeti, tañca nājjhosa tiṭṭhati.	358	
PA_atk-s05_08a2:3586	“Yathāssa passato rūpaṃ, sevato cāpi vedanaṃ;	358	
PA_atk-s05_08a2:3587	Khīyati nopacīyati, evaṃ so caratī sato;	358	
PA_atk-s05_08a2:3588	Evaṃ apacinato dukkhaṃ, santike nibbāna vuccati.	358	
PA_atk-s05_08a2:3590	“Na so rajjati saddesu, saddaṃ sutvā paṭissato;	359	
PA_atk-s05_08a2:3591	Virattacitto vedeti, tañca nājjhosa tiṭṭhati.	359	
PA_atk-s05_08a2:3593	“Yathāssa suṇato saddaṃ, sevato cāpi vedanaṃ;	359	
PA_atk-s05_08a2:3594	Khīyati nopacīyati, evaṃ so caratī sato;	359	
PA_atk-s05_08a2:3595	Evaṃ apacinato dukkhaṃ, santike nibbāna vuccati.	359	
PA_atk-s05_08a2:3597	“Na so rajjati gandhesu, gandhaṃ ghatvā paṭissato;	359	
PA_atk-s05_08a2:3598	Virattacitto vedeti, tañca nājjhosa tiṭṭhati.	359	
PA_atk-s05_08a2:3600	“Yathāssa ghāyato gandhaṃ, sevato cāpi vedanaṃ;	360	
PA_atk-s05_08a2:3601	Khīyati nopacīyati, evaṃ so caratī sato;	360	
PA_atk-s05_08a2:3602	Evaṃ apacinato dukkhaṃ, santike nibbāna vuccati.	360	
PA_atk-s05_08a2:3604	“Na so rajjati rasesu, rasaṃ bhotvā paṭissato;	360	
PA_atk-s05_08a2:3605	Virattacitto vedeti, tañca nājjhosa tiṭṭhati.	360	
PA_atk-s05_08a2:3607	“Yathāssa sāyato rasaṃ, sevato cāpi vedanaṃ;	360	
PA_atk-s05_08a2:3608	Khīyati nopacīyati, evaṃ so caratī sato;	360	
PA_atk-s05_08a2:3609	Evaṃ apacinato dukkhaṃ, santike nibbāna vuccati.	360	
PA_atk-s05_08a2:3611	“Na so rajjati phassesu, phassaṃ phussa paṭissato;	361	
PA_atk-s05_08a2:3612	Virattacitto vedeti, tañca nājjhosa tiṭṭhati.	361	
PA_atk-s05_08a2:3614	“Yathāssa phusato phassaṃ, sevato cāpi vedanaṃ;	361	
PA_atk-s05_08a2:3615	Khīyati nopacīyati, evaṃ so caratī sato;	361	
PA_atk-s05_08a2:3616	Evaṃ apacinato dukkhaṃ, santike nibbāna vuccati.	361	
PA_atk-s05_08a2:3618	“Na so rajjati dhammesu, dhammaṃ ñatvā paṭissato;	361	
PA_atk-s05_08a2:3619	Virattacitto vedeti, tañca nājjhosa tiṭṭhati.	361	
PA_atk-s05_08a2:3621	“Yathāssa vijānato dhammaṃ, sevato cāpi vedanaṃ;	362	
PA_atk-s05_08a2:3622	Khīyati nopacīyati, evaṃ so caratī sato;	362	
PA_atk-s05_08a2:3623	Evaṃ apacinato dukkhaṃ, santike nibbāna vuccatī”ti. –	362	
PA_atk-s05_08a2:3624	Imā gāthā abhāsi.	362	
PA_atk-s05_08a2:3625_0	Tattha rūpaṃ disvāti cakkhuviññeyyaṃ rūpaṃ cakkhudvārena upalabhitvā. Sati muṭṭhā,	3625	
PA_atk-s05_08a2:3625_1	piyaṃ nimittaṃ manasi karototi tasmiṃ rūpe diṭṭhamatte eva aṭṭhatvā subhanimittaṃ	3625	
PA_atk-s05_08a2:3625_2	manasi karoto subhākāraggahaṇavasena ayoniso manasi karoto sati muṭṭhā hoti. Tathā	3625	
PA_atk-s05_08a2:3625_3	ca sati sārattacitto vedeti taṃ rūpārammaṇaṃ ratto, giddho, gadhito hutvā anubhavati,	3625	
PA_atk-s05_08a2:3625_4	assādeti, abhinandati. Tathābhūto ca tañca ajjhosa tiṭṭhatīti tañca rūpārammaṇaṃ	3625	
PA_atk-s05_08a2:3625_5	ajjhosāya “sukhaṃ sukha”nti abhinivissa gilitvā pariniṭṭhāpetvā tiṭṭhati.	3625	
PA_atk-s05_08a2:3626_0	Tassa vaḍḍhanti vedanā, anekā rūpasambhavāti tassa evarūpassa puggalassa rūpasambhavā	3626	
PA_atk-s05_08a2:3626_1	rūpārammaṇā sukhādibhedena anekā vedanā kilesuppattihetubhūtā vaḍḍhanti. Abhijjhā	3626	
PA_atk-s05_08a2:3626_2	ca vihesā ca, cittamassūpahaññatīti piyarūpe sārajjanavasena uppajjamānāya abhijjhāya,	3626	
PA_atk-s05_08a2:3626_3	apiyarūpe byāpajjanavasena piyarūpasseva vipariṇāmaññathābhāvāya uppajjamānāya sokādilakkhaṇāya	3626	
PA_atk-s05_08a2:3626_4	vihesāya ca assa puggalassa cittaṃ upahaññati bādhīyati. Evamācinato dukkhanti vuttākārena	3626	
PA_atk-s05_08a2:3626_5	taṃ taṃ vedanassādavasena bhavābhisaṅkhāraṃ ācinato vaṭṭadukkhaṃ pavattati. Tenāha	3626	
PA_atk-s05_08a2:3626_6	bhagavā – “vedanāpaccayā taṇhā…pe… dukkhakkhandhassa samudayo hotī”ti. Tathābhūtassa	3626	
PA_atk-s05_08a2:3626_7	ārā ārakā dūre nibbānaṃ vuccati, tassa taṃ dullabhanti attho. Saddaṃ sutvātiādigāthāsupi	3626	
PA_atk-s05_08a2:3626_8	vuttanayeneva attho veditabbo. Tattha ghatvāti ghāyitvā. Bhotvāti sāyitvā. Phussāti	3626	
PA_atk-s05_08a2:3626_9	phusitvā. Dhammaṃ ñatvāti dhammārammaṇaṃ vijānitvā.	3626	
PA_atk-s05_08a2:3627_0	Evaṃ chadvāragocare sārajjantassa vaṭṭaṃ dassetvā idāni tattha virajjantassa vivaṭṭaṃ	3627	
PA_atk-s05_08a2:3627_1	dassento “na so rajjati rūpesū”tiādimāha. Tattha na so rajjati rūpesu, rūpaṃ disvā	3627	
PA_atk-s05_08a2:3627_2	paṭissatoti yo puggalo rūpaṃ disvā āpāthagataṃ rūpārammaṇaṃ cakkhudvārikena viññāṇasantānena	3627	
PA_atk-s05_08a2:3627_3	gahetvā catusampajaññavasena sampajānakāritāya paṭissato hoti, so rūpārammaṇesu na	3627	
PA_atk-s05_08a2:3627_4	rajjati rāgaṃ na janeti, aññadatthu virattacitto vedeti, rūpārammaṇamhi samudayādito	3627	
PA_atk-s05_08a2:3627_5	yathābhūtaṃ pajānanto nibbindati, nibbindanto taṃ tatthuppannavedanañca virattacitto	3627	
PA_atk-s05_08a2:3627_6	vedeti, tathābhūto ca tañca najjhosa tiṭṭhatīti taṃ rūpārammaṇaṃ sammadeva virattacittatāya	3627	
PA_atk-s05_08a2:3627_7	ajjhosāya na tiṭṭhati “etaṃ mama, esohamasmi, eso me attā”ti taṇhāmānadiṭṭhivasena nābhinivisati.	3627	
PA_atk-s05_08a2:3628_0	Yathāssa passato rūpanti assa yogino yathā tattha abhijjhādayo nappavattanti, evaṃ	3628	
PA_atk-s05_08a2:3628_1	aniccādito rūpaṃ passantassa. Sevato cāpi vedananti taṃ ārabbha uppannaṃ vedanaṃ	3628	
PA_atk-s05_08a2:3628_2	taṃsampayuttadhamme ca gocarasevanāya sevato cāpi. Khīyatīti sabbaṃ kilesavaṭṭaṃ	3628	
PA_atk-s05_08a2:3628_3	parikkhayaṃ pariyādānaṃ gacchati. Nopacīyatīti na upaciyati na ācayaṃ gacchati. Evaṃ	3628	
PA_atk-s05_08a2:3628_4	so caratī satoti evaṃ kilesāpanayanapaṭipattiyā sato sampajāno hutvā carati, viharati.	3628	
PA_atk-s05_08a2:3628_5	Evaṃ apacinato dukkhanti vuttanayena apacayagāminiyā maggapaññāya sakalaṃ vaṭṭadukkhaṃ	3628	
PA_atk-s05_08a2:3628_6	apacinantassa. Santike nibbāna vuccatīti saupādisesaanupādisesanibbānadhātusamīpe	3628	
PA_atk-s05_08a2:3628_7	evāti vuccati asaṅkhatāya dhātuyā sacchikatattā. Na so rajjati saddesūtiādīsupi imināva	3628	
PA_atk-s05_08a2:3628_8	nayena attho veditabbo.	3628	
PA_atk-s05_08a2:3629	Evaṃ thero imāhi gāthāhi satthu ovādassa attanā upadhāritabhāvaṃ pavedetvā uṭṭhāyāsanā satthāraṃ vanditvā gato nacirasseva vipassanaṃ vaḍḍhetvā arahattaṃ pāpuṇīti.	362	
PA_atk-s05_08a2:3630	Mālukyaputtattheragāthāvaṇṇanā niṭṭhitā.	363	
PA_atk-s05_08a2:3631	6. Selattheragāthāvaṇṇanā	363	
PA_atk-s05_08a2:3632_0	Paripuṇṇakāyotiādikā āyasmato selattherassa gāthā. Kā uppatti? Ayaṃ kira padumuttarabhagavato	3632	
PA_atk-s05_08a2:3632_1	kāle kulagehe nibbattitvā viññutaṃ patto gaṇapāmokkho hutvā tīṇi purisasatāni samādapetvā	3632	
PA_atk-s05_08a2:3632_2	tehi saddhiṃ satthu gandhakuṭiṃ kāretvā katapariyositāya gandhakuṭiyā sabhikkhusaṅghassa	3632	
PA_atk-s05_08a2:3632_3	bhagavato mahādānaṃ pavattetvā satthāraṃ bhikkhū ca ticīvarena acchādesi. So tena	3632	
PA_atk-s05_08a2:3632_4	puññakammena ekaṃ buddhantaraṃ devaloke eva vasitvā tato cuto devamanussesu saṃsaranto	3632	
PA_atk-s05_08a2:3632_5	imasmiṃ buddhuppāde aṅguttarāpesu āpaṇe nāma brāhmaṇagāme brāhmaṇakule nibbattitvā	3632	
PA_atk-s05_08a2:3632_6	seloti laddhanāmo ahosi. So vayappatto tīsu vedesu, brāhmaṇasippesu ca nipphattiṃ	3632	
PA_atk-s05_08a2:3632_7	gantvā tīṇi māṇavakasatāni mante vācento āpaṇe paṭivasati. Tena ca samayena satthā	3632	
PA_atk-s05_08a2:3632_8	sāvatthito nikkhamitvā aḍḍhateḷasahi bhikkhusatehi saddhiṃ aṅguttarāpesu cārikaṃ	3632	
PA_atk-s05_08a2:3632_9	caranto selassa, antevāsikānañca ñāṇaparipākaṃ disvā aññatarasmiṃ vanasaṇḍe viharati.	3632	
PA_atk-s05_08a2:3632_10	Atha keṇiyo nāma jaṭilo satthu āgamanaṃ sutvā tattha gantvā saddhiṃ bhikkhusaṅghena	36321	
PA_atk-s05_08a2:3632_11	satthāraṃ svātanāya nimantetvā sake assame pahūtaṃ khādanīyaṃ bhojanīyaṃ paṭiyādeti.	36321	
PA_atk-s05_08a2:3632_12	Tasmiñca samaye selo brāhmaṇo saddhiṃ tīhi māṇavakasatehi jaṅghāvihāraṃ anuvicaranto	36321	
PA_atk-s05_08a2:3632_13	keṇiyassa assamaṃ pavisitvā jaṭile kaṭṭhaphālanuddhanasampādanādinā dānūpakaraṇaṃ	36321	
PA_atk-s05_08a2:3632_14	sajjente disvā, “kiṃ nu kho te, keṇiya, mahāyañño paccupaṭṭhito”tiādiṃ pucchitvā	36321	
PA_atk-s05_08a2:3632_15	tena “buddho bhagavā mayā svātanāya nimantito”ti vutte “buddho”ti vacanaṃ sutvāva	36321	
PA_atk-s05_08a2:3632_16	haṭṭho udaggo pītisomanassajāto tāvadeva māṇavakehi saddhiṃ satthāraṃ upasaṅkamitvā	36321	
PA_atk-s05_08a2:3632_17	katapaṭisanthāro ekamantaṃ nisinno bhagavato kāye bāttiṃsamahāpurisalakkhaṇāni disvā	36321	
PA_atk-s05_08a2:3632_18	“imehi lakkhaṇehi samannāgato rājā vā hoti cakkavattī, buddho vā loke vivaṭṭacchado,	36321	
PA_atk-s05_08a2:3632_19	ayaṃ pana pabbajito, no ca kho naṃ jānāmi ‘buddho vā, no vā’, sutaṃ kho pana metaṃ	36321	
PA_atk-s05_08a2:3632_20	brāhmaṇānaṃ vuddhānaṃ mahallakānaṃ ācariyapācariyānaṃ bhāsamānānaṃ ‘ye te bhavanti	36322	
PA_atk-s05_08a2:3632_21	arahanto sammāsambuddhā, te sake vaṇṇe bhaññamāne attānaṃ pātukarontī’ti asammāsambuddho	36322	
PA_atk-s05_08a2:3632_22	hi sammukhe ṭhatvā buddhaguṇehi abhitthavīyamāno sārajjati maṅkubhāvaṃ āpajjati avesārajjappattatāya	36322	
PA_atk-s05_08a2:3632_23	ananuyogakkhamattā, yaṃnūnāhaṃ samaṇaṃ gotamaṃ sammukhā sāruppāhi gāthāhi abhitthaveyya”nti	36322	
PA_atk-s05_08a2:3632_24	evaṃ pana cintetvā –	36322	
PA_atk-s05_08a2:3634	“Paripuṇṇakāyo suruci, sujāto cārudassano;	363	
PA_atk-s05_08a2:3635	Suvaṇṇavaṇṇosi bhagavā, susukkadāṭhosi vīriyavā.	363	
PA_atk-s05_08a2:3637	“Narassa hi sujātassa, ye bhavanti viyañjanā;	363	
PA_atk-s05_08a2:3638	Sabbe te tava kāyasmiṃ, mahāpurisalakkhaṇā.	363	
PA_atk-s05_08a2:3640	“Pasannanetto sumukho, brahā uju patāpavā;	364	
PA_atk-s05_08a2:3641	Majjhe samaṇasaṅghassa, ādiccova virocasi.	364	
PA_atk-s05_08a2:3643	“Kalyāṇadassano bhikkhu, kañcanasannibhattaco;	364	
PA_atk-s05_08a2:3644	Kiṃ te samaṇabhāvena, evaṃ uttamavaṇṇino.	364	
PA_atk-s05_08a2:3646	“Rājā arahasi bhavituṃ, cakkavattī rathesabho;	364	
PA_atk-s05_08a2:3647	Cāturanto vijitāvī, jambusaṇḍassa issaro.	364	
PA_atk-s05_08a2:3649	“Khattiyā bhogī rājāno, anuyantā bhavanti te;	364	
PA_atk-s05_08a2:3650	Rājābhirājā manujindo, rajjaṃ kārehi gotamā”ti. –	365	
PA_atk-s05_08a2:3651	Chahi gāthāhi bhagavantaṃ abhitthavi.	365	
PA_atk-s05_08a2:3652_0	Tattha paripuṇṇakāyoti abhibyattarūpānaṃ dvattiṃsāya mahāpurisalakkhaṇānaṃ paripuṇṇatāya	3652	
PA_atk-s05_08a2:3652_1	ahīnaṅgapaccaṅgatāya ca paripuṇṇasarīro. Surucīti sundarasarīrappabho. Sujātoti ārohapariṇāhasampattiyā,	3652	
PA_atk-s05_08a2:3652_2	saṇṭhānasampattiyā ca sunibbatto. Cārudassanoti sucirampi passantānaṃ atittijanakaṃ	3652	
PA_atk-s05_08a2:3652_3	appaṭikkūlaṃ ramaṇīyaṃ cāru eva dassanaṃ assāti cārudassano. Keci panāhu “cārudassanoti	3652	
PA_atk-s05_08a2:3652_4	sundaranetto”ti. Suvaṇṇavaṇṇoti suvaṇṇasadisavaṇṇo. Asīti bhavasi, idaṃ padaṃ “paripuṇṇakāyo	3652	
PA_atk-s05_08a2:3652_5	asī”tiādinā sabbapadehi yojetabbaṃ. Susukkadāṭhoti suṭṭhu sukkadāṭho. Bhagavato hi	3652	
PA_atk-s05_08a2:3652_6	dāṭhāhi candakiraṇā viya dhavalarasmiyo niccharanti. Vīriyavāti vīriyapāramīpāripūriyā	3652	
PA_atk-s05_08a2:3652_7	caturaṅgasamannāgatavīriyādhiṭṭhānato catubbidhassa sammappadhānassa sampattiyā ca atisayayutto.	3652	
PA_atk-s05_08a2:3653_0	Narassa hi sujātassāti samatiṃsāya pāramīnaṃ, ariyassa vā cakkavattīvattassa paripūritattā	3653	
PA_atk-s05_08a2:3653_1	suṭṭhu sammadeva jātassa narassa, mahāpurisassāti attho. Sabbe teti ye mahāpurisabhāvaṃ	3653	
PA_atk-s05_08a2:3653_2	loke aggapuggalabhāvaṃ byañjayantīti byañjanāti laddhavohārasuppatiṭṭhitapādatādibāttiṃsamahāpurisalakkhaṇasaṅkhātā	3653	
PA_atk-s05_08a2:3653_3	tambanakhatuṅganakhatādiasītianubyañjanasaṅkhātā ca rūpaguṇā, te anavasesā, tava	3653	
PA_atk-s05_08a2:3653_4	kāyasmiṃ santīti vacanaseso.	3653	
PA_atk-s05_08a2:3654	Mahāpurisalakkhaṇāti pubbe vuttabyañjanāneva vacanantarena nigamento āha.	365	
PA_atk-s05_08a2:3655_0	Idāni tesu lakkhaṇesu attanā abhirucitehi lakkhaṇehi bhagavantaṃ thomento “pasannanetto”tiādimāha.	3655	
PA_atk-s05_08a2:3655_1	Bhagavā hi pañca vaṇṇapasādasampattiyā pasannanetto. Paripuṇṇacandamaṇḍalasadisamukhatāya	3655	
PA_atk-s05_08a2:3655_2	sumukho. Ārohapariṇāhasampattiyā brahā. Brahmujugattatāya uju. Jutimantatāya patāpavā.	3655	
PA_atk-s05_08a2:3656_0	Idāni tameva patāpavantataṃ ādiccūpamāya vibhāvento “majjhe samaṇasaṅghassā”tiādimāha.	3656	
PA_atk-s05_08a2:3656_1	Tattha ādiccova virocasīti yathā ādicco uggacchanto sabbaṃ tamagataṃ vidhametvā ālokaṃ	3656	
PA_atk-s05_08a2:3656_2	karonto virocati, evaṃ tvampi anto ceva bahi ca sabbaṃ avijjātamaṃ viddhaṃsetvā ñāṇālokaṃ karonto virocasi.	3656	
PA_atk-s05_08a2:3657	Dassanīyarūpatāya aṅgīgatānaṃ dassanasampattīnaṃ āvahanato, kalyāṇehi pañcahi dassanehi samannāgatattā ca kalyāṇadassano. Uttamavaṇṇinoti uttamavaṇṇasampannassa.	365	
PA_atk-s05_08a2:3658_0	Cakkavattīti cakkaratanaṃ vatteti, catūhi sampatticakkehi vatteti, tehi ca pare vatteti.	3658	
PA_atk-s05_08a2:3658_1	Parahitāya iriyāpathacakkānaṃ vatto etasmiṃ atthīti cakkavattī. Atha vā catūhi acchariyadhammehi	3658	
PA_atk-s05_08a2:3658_2	ca saṅgahavatthūhi ca samannāgamena parehi anabhibhavanīyassa āṇācakkassa vatto etasmiṃ	3658	
PA_atk-s05_08a2:3658_3	atthītipi cakkavattī. Rathesabhoti rathikesu ājānīyausabhapuriso, mahārathikoti attho.	3658	
PA_atk-s05_08a2:3658_4	Cāturantoti catusamuddantāya pathaviyā issaro. Vijitāvīti vijitavijayo. Jambusaṇḍassāti	3658	
PA_atk-s05_08a2:3658_5	jambudīpassa, pākaṭena hi issariyāni dassento evamāha. Cakkavattī pana saparittadīpānaṃ	3658	
PA_atk-s05_08a2:3658_6	catunnampi mahādīpānaṃ issarova.	3658	
PA_atk-s05_08a2:3659_0	Khattiyāti jātikhattiyā. Bhogīti bhogiyā. Rājānoti ye keci rajjaṃ kārentā. Anuyantāti	3659	
PA_atk-s05_08a2:3659_1	anugāmino sevakā. Rājābhirājāti rājūnaṃ pūjanīyo rājā hutvā, cakkavattīti adhippāyo.	3659	
PA_atk-s05_08a2:3659_2	Manujindoti manussādhipati, manussānaṃ paramissaroti attho.	3659	
PA_atk-s05_08a2:3660	Evaṃ selena vutte bhagavā “ye te bhavanti arahanto sammāsambuddhā, te sake vaṇṇe bhaññamāne attānaṃ pātukarontī”ti imaṃ selassa manorathaṃ pūrento –	366	
PA_atk-s05_08a2:3662	“Rājāhamasmi sela, (selāti bhagavā) dhammarājā anuttaro;	366	
PA_atk-s05_08a2:3663	Dhammena cakkaṃ vattemi, cakkaṃ appaṭivattiya”nti. – imaṃ gāthamāha;	366	
PA_atk-s05_08a2:3664_0	Tatrāyaṃ adhippāyo – yaṃ maṃ tvaṃ, sela, yācasi, “rājā arahasi bhavituṃ cakkavattī”ti,	3664	
PA_atk-s05_08a2:3664_1	ettha appossukko hohi, rājāhamasmi, sati ca rājatte yathā añño rājā samānopi yojanasataṃ	3664	
PA_atk-s05_08a2:3664_2	vā anusāsati, dve tīṇi cattāri pañca yojanasatāni vā yojanasahassaṃ vā cakkavattī	3664	
PA_atk-s05_08a2:3664_3	hutvāpi catudīpapariyantamattaṃ vā, nāhamevaṃ paricchinnavisayo. Ahañhi dhammarājā	3664	
PA_atk-s05_08a2:3664_4	anuttaro bhavaggato avīcipariyantaṃ katvā tiriyaṃ aparimeyyalokadhātuyo anusāsāmi.	3664	
PA_atk-s05_08a2:3664_5	Yāvatā hi apadādibhedā sattā, ahaṃ tesaṃ aggo. Na hi me koci sīlena vā…pe… vimuttiñāṇadassanena	3664	
PA_atk-s05_08a2:3664_6	vā sadiso natthi, kuto bhiyyo. Svāhaṃ evaṃ dhammarājā anuttaro, anuttareneva catusatipaṭṭhānādibhedabodhipakkhiyasaṅkhātena	3664	
PA_atk-s05_08a2:3664_7	dhammena cakkaṃ vattemi, “idaṃ pajahatha, idaṃ upasampajja viharathā”tiādinā āṇācakkaṃ.	3664	
PA_atk-s05_08a2:3664_8	“Idaṃ kho pana, bhikkhave, dukkhaṃ ariyasacca”ntiādinā pariyattidhammena dhammacakkameva	3664	
PA_atk-s05_08a2:3664_9	vā. Cakkaṃ appaṭivattiyanti yaṃ cakkaṃ appaṭivattiyaṃ hoti samaṇena vā…pe… kenaci vā lokasminti.	3664	
PA_atk-s05_08a2:3665	Evaṃ attānamāvikarontaṃ bhagavantaṃ disvā pītisomanassajāto selo puna daḷhīkaraṇatthaṃ –	366	
PA_atk-s05_08a2:3667	“Sambuddho paṭijānāsi, (iti selo brāhmaṇo) dhammarājā anuttaro;	366	
PA_atk-s05_08a2:3668	Dhammena cakkaṃ vattemi, iti bhāsatha gotama.	366	
PA_atk-s05_08a2:3670	“Ko nu senāpati bhoto, sāvako satthuranvayo;	367	
PA_atk-s05_08a2:3671	Ko tetamanuvatteti, dhammacakkaṃ pavattita”nti. – gāthādvayamāha;	367	
PA_atk-s05_08a2:3672	Tattha ko nu senāpatīti dhammarañño bhoto dhammena pavattitassa cakkassa anupavattanako senāpati ko nūti pucchi.	367	
PA_atk-s05_08a2:3673	Tena ca samayena bhagavato dakkhiṇapasse āyasmā sāriputto nisinno hoti, suvaṇṇapuñjo viya siriyā sobhamāno. Taṃ dassento bhagavā –	367	
PA_atk-s05_08a2:3675	“Mayā pavattitaṃ cakkaṃ, (selāti bhagavā) dhammacakkaṃ anuttaraṃ;	367	
PA_atk-s05_08a2:3676	Sāriputto anuvatteti, anujāto tathāgata”nti. – gāthamāha;	367	
PA_atk-s05_08a2:3677	Tattha anujāto tathāgatanti, tathāgataṃ anujāto, tathā gatena hetunā ariyāya jātiyā jātoti attho.	367	
PA_atk-s05_08a2:3678_0	Evaṃ “ko nu senāpati bhoto”ti selena vuttapañhaṃ byākaritvā yaṃ selo āha “sambuddho	3678	
PA_atk-s05_08a2:3678_1	paṭijānāsī”ti tattha naṃ nikkaṅkhaṃ kātukāmo “nāhaṃ paṭiññāmatteneva paṭijānāmi,	3678	
PA_atk-s05_08a2:3678_2	api cāhaṃ iminā kāraṇena buddho”ti ñāpetuṃ –	3678	
PA_atk-s05_08a2:3680	“Abhiññeyyaṃ abhiññātaṃ, bhāvetabbañca bhāvitaṃ;	368	
PA_atk-s05_08a2:3681	Pahātabbaṃ pahīnaṃ me, tasmā buddhosmi brāhmaṇā”ti. – gāthamāha;	368	
PA_atk-s05_08a2:3682_0	Tattha abhiññeyyanti cattāri saccāni cattāri ariyasaccāni. Catunnañhi saccānaṃ ariyasaccānañca	3682	
PA_atk-s05_08a2:3682_1	sāmaññaggahaṇametaṃ yadidaṃ abhiññeyyanti. Tattha ariyasaccesu yaṃ bhāvetabbaṃ maggasaccaṃ,	3682	
PA_atk-s05_08a2:3682_2	yañca pahātabbaṃ samudayasaccaṃ, tadubhayaggahaṇena tesaṃ phalabhūtāni nirodhasaccadukkhasaccānipi	3682	
PA_atk-s05_08a2:3682_3	gahitāneva honti hetuggahaṇeneva phalasiddhito. Tena tattha “sacchikātabbaṃ sacchikataṃ,	3682	
PA_atk-s05_08a2:3682_4	pariññeyyaṃ pariññāta”nti idampi vuttameva hoti. “Abhiññeyyaṃ abhiññāta”nti vā iminā	3682	
PA_atk-s05_08a2:3682_5	ca sabbassapi ñeyyassa abhiññātasambuddhabhāvaṃ uddesavasena pakāsetvā tadekadesaṃ	3682	
PA_atk-s05_08a2:3682_6	niddesavasena dassento “bhāvetabbañca bhāvita”ntiādimāha. Atha vā “bhāvetabbaṃ bhāvitaṃ,	3682	
PA_atk-s05_08a2:3682_7	pahātabbaṃ pahīna”nti iminā attano ñāṇapahānasampadākittanamukhena taṃmūlakattā sabbepi	3682	
PA_atk-s05_08a2:3682_8	buddhaguṇā kittitā hontīti āha “tasmā buddhosmi, brāhmaṇā”ti. Abhiññeyyaabhiññātaggahaṇena	3682	
PA_atk-s05_08a2:3682_9	hi sabbaso vijjāvimuttīnaṃ gahitattā saphalaṃ catusaccabhāvaṃ saddhiṃ hetusampattiyā	3682	
PA_atk-s05_08a2:3682_10	dassento bujjhitabbaṃ sabbaṃ bujjhitvā buddho jātosmīti ñāyena hetunā attano buddhabhāvaṃ vibhāveti.	36821	
PA_atk-s05_08a2:3683	Evaṃ nippariyāyena attānaṃ pātukaritvā attani kaṅkhāvitaraṇatthaṃ brāhmaṇaṃ ussāhento –	368	
PA_atk-s05_08a2:3685	“Vinayassu mayi kaṅkhaṃ, adhimuccassu brāhmaṇa;	368	
PA_atk-s05_08a2:3686	Dullabhaṃ dassanaṃ hoti, sambuddhānaṃ abhiṇhaso.	368	
PA_atk-s05_08a2:3688	“Yesaṃ ve dullabho loke, pātubhāvo abhiṇhaso;	368	
PA_atk-s05_08a2:3689	Sohaṃ brāhmaṇa buddhosmi, sallakatto anuttaro.	368	
PA_atk-s05_08a2:3691	“Brahmabhūto atitulo, mārasenappamaddano;	369	
PA_atk-s05_08a2:3692	Sabbāmitte vase katvā, modāmi akutobhayo”ti. – gāthattayamāha;	369	
PA_atk-s05_08a2:3693_0	Tattha vinayassūti vinehi chinda. Kaṅkhanti vicikicchaṃ. Adhimuccassūti adhimokkhaṃ	3693	
PA_atk-s05_08a2:3693_1	kara “sammāsambuddho”ti saddaha. Dullabhaṃ dassanaṃ hoti, sambuddhānanti yato kappānaṃ	3693	
PA_atk-s05_08a2:3693_2	asaṅkhyeyyampi buddhasuñño loko hoti. Sallakattoti, rāgādisallakattano. Brahmabhūtoti	3693	
PA_atk-s05_08a2:3693_3	seṭṭhabhūto. Atituloti tulaṃ atīto, nirupamoti attho. Mārasenappamaddanoti “kāmā	3693	
PA_atk-s05_08a2:3693_4	te paṭhamā senā”ti evaṃ āgatāya mārasenāya pamaddano. Sabbāmitteti khandhakilesābhisaṅkhāramaccudevaputtamārasaṅkhāte	3693	
PA_atk-s05_08a2:3693_5	sabbapaccatthike. Vase katvāti attano vase katvā. Modāmi akutobhayoti kutoci nibbhayo	3693	
PA_atk-s05_08a2:3693_6	samādhisukhena, phalanibbānasukhena ca modāmi.	3693	
PA_atk-s05_08a2:3694	Evaṃ vutte selo brāhmaṇo tāvadeva bhagavati sañjātapasādo pabbajjāpekkho hutvā –	369	
PA_atk-s05_08a2:3696	“Idaṃ bhonto nisāmetha, yathā bhāsati cakkhumā;	369	
PA_atk-s05_08a2:3697	Sallakatto mahāvīro, sīhova nadatī vane.	369	
PA_atk-s05_08a2:3699	“Brahmabhūtaṃ atitulaṃ, mārasenappamaddanaṃ;	369	
PA_atk-s05_08a2:3700	Ko disvā nappasīdeyya, api kaṇhābhijātiko.	370	
PA_atk-s05_08a2:3702	“Yo maṃ icchati anvetu, yo vā nicchati gacchatu;	370	
PA_atk-s05_08a2:3703	Idhāhaṃ pabbajissāmi, varapaññassa santike”ti. –	370	
PA_atk-s05_08a2:3704	Gāthattayamāha. Yathā taṃ paripākagatāya upanissayasampattiyā codiyamāno.	370	
PA_atk-s05_08a2:3705	Tattha kaṇhābhijātikoti, nīcajātiko, tamotamaparāyaṇabhāve ṭhito.	370	
PA_atk-s05_08a2:3706	Tato tepi māṇavakā hetusampannatāya tattheva pabbajjāpekkhā hutvā –	370	
PA_atk-s05_08a2:3708	“Etaṃ ce ruccati bhoto, sammāsambuddhasāsanaṃ;	370	
PA_atk-s05_08a2:3709	Mayampi pabbajissāma, varapaññassa santike”ti. –	370	
PA_atk-s05_08a2:3710	Gāthamāhaṃsu, yathā taṃ tena saddhiṃ katādhikārā kulaputtā.	371	
PA_atk-s05_08a2:3711	Atha selo tesu māṇavakesu tuṭṭhacitto te dassento pabbajjañca yācamāno –	371	
PA_atk-s05_08a2:3713	“Brāhmaṇā tisatā ime, yācanti pañjalīkatā;	371	
PA_atk-s05_08a2:3714	Brahmacariyaṃ carissāma, bhagavā tava santike”ti. – gāthamāha;	371	
PA_atk-s05_08a2:3715_0	Tato bhagavā yasmā selo heṭṭhā vuttanayena padumuttarassa bhagavato kāle tesaṃyeva	3715	
PA_atk-s05_08a2:3715_1	tiṇṇaṃ purisasatānaṃ gaṇajeṭṭho hutvā ropitakusalamūlo, idāni pacchimabhavepi tesaṃyeva	3715	
PA_atk-s05_08a2:3715_2	ācariyo hutvā nibbatto, ñāṇañcassa tesañca paripakkaṃ, ehibhikkhubhāvassa ca upanissayo	3715	
PA_atk-s05_08a2:3715_3	atthi, tasmā te sabbeva ehibhikkhubhāvena pabbajjāya pabbājento –	3715	
PA_atk-s05_08a2:3717	“Svākhātaṃ brahmacariyaṃ, (selāti bhagavā) sandiṭṭhikamakālikaṃ;	371	
PA_atk-s05_08a2:3718	Yattha amoghā pabbajjā, appamattassa sikkhato”ti. – gāthamāha;	371	
PA_atk-s05_08a2:3719_0	Tattha sandiṭṭhikanti paccakkhaṃ. Akālikanti maggānantaraphaluppattito na kālantare	3719	
PA_atk-s05_08a2:3719_1	pattabbaphalaṃ. Yatthāti yaṃnimittā. Maggabrahmacariyanimittā hi pabbajjā amoghā	3719	
PA_atk-s05_08a2:3719_2	anipphalā, yatthāti vā yasmiṃ sāsane appamattassa sativippavāsarahitassa tīsu sikkhāsu sikkhato.	3719	
PA_atk-s05_08a2:3720_0	Evañca vatvā “etha, bhikkhavo”ti bhagavā avoca. Tāvadeva te sabbe iddhimayapattacīvaradharā	3720	
PA_atk-s05_08a2:3720_1	hutvā saṭṭhivassikattherā viya bhagavantaṃ abhivādetvā parivāresuṃ. So evaṃ pabbajitvā	3720	
PA_atk-s05_08a2:3720_2	vipassanāya kammaṃ karonto sattame divase sapariso arahattaṃ pāpuṇi. Tena vuttaṃ apadāne –	3720	
PA_atk-s05_08a2:3721	“Nagare haṃsavatiyā, vīthisāmī ahosahaṃ;	372	
PA_atk-s05_08a2:3722	Mama ñātī samānetvā, idaṃ vacanamabraviṃ.	372	
PA_atk-s05_08a2:3723	“Buddho loke samuppanno, puññakkhetto anuttaro;	372	
PA_atk-s05_08a2:3724	Āsi so sabbalokassa, āhutīnaṃ paṭiggaho.	372	
PA_atk-s05_08a2:3725	“Khattiyā negamā ceva, mahāsālā ca brāhmaṇā;	372	
PA_atk-s05_08a2:3726	Pasannacittā sumanā, pūgadhammaṃ akaṃsu te.	372	
PA_atk-s05_08a2:3727	“Hatthārohā anīkaṭṭhā, rathikā pattikārakā;	372	
PA_atk-s05_08a2:3728	Pasannacittā sumanā, pūgadhammaṃ akaṃsu te.	372	
PA_atk-s05_08a2:3729	“Uggā ca rājaputtā ca, vesiyānā ca brāhmaṇā;	372	
PA_atk-s05_08a2:3730	Pasannacittā sumanā, pūgadhammaṃ akaṃsu te.	373	
PA_atk-s05_08a2:3731	“Āḷārikā kappakā ca, nhāpakā mālakārakā;	373	
PA_atk-s05_08a2:3732	Pasannacittā sumanā, pūgadhammaṃ akaṃsu te.	373	
PA_atk-s05_08a2:3733	“Rajakā pesakārā ca, cammakārā ca nhāpitā;	373	
PA_atk-s05_08a2:3734	Pasannacittā sumanā, pūgadhammaṃ akaṃsu te.	373	
PA_atk-s05_08a2:3735	“Usukārā bhamakārā, cammakārā ca tacchakā;	373	
PA_atk-s05_08a2:3736	Pasannacittā sumanā, pūgadhammaṃ akaṃsu te.	373	
PA_atk-s05_08a2:3737	“Kammārā soṇṇakārā ca, tipulohakarā tathā;	373	
PA_atk-s05_08a2:3738	Pasannacittā sumanā, pūgadhammaṃ akaṃsu te.	373	
PA_atk-s05_08a2:3739	“Bhatakā ceṭakā ceva, dāsakammakarā bahū;	373	
PA_atk-s05_08a2:3740	Yathāsakena thāmena, pūgadhammaṃ akaṃsu te.	374	
PA_atk-s05_08a2:3741	“Udahārā kaṭṭhahārā, kassakā tiṇahārakā;	374	
PA_atk-s05_08a2:3742	Yathāsakena thāmena, pūgadhammaṃ akaṃsu te.	374	
PA_atk-s05_08a2:3743	“Pupphikā mālikā ceva, paṇṇikā phalahārakā;	374	
PA_atk-s05_08a2:3744	Yathāsakena thāmena, pūgadhammaṃ akaṃsu te.	374	
PA_atk-s05_08a2:3745	“Gaṇikā kumbhadāsī ca, pūvikā macchikāpi ca;	374	
PA_atk-s05_08a2:3746	Yathāsakena thāmena, pūgadhammaṃ akaṃsu te.	374	
PA_atk-s05_08a2:3747	“Etha sabbe samāgantvā, gaṇaṃ bandhāma ekato;	374	
PA_atk-s05_08a2:3748	Adhikāraṃ karissāma, puññakkhette anuttare.	374	
PA_atk-s05_08a2:3749	“Te me sutvāna vacanaṃ, gaṇaṃ bandhiṃsu tāvade;	374	
PA_atk-s05_08a2:3750	Upaṭṭhānasālaṃ sukataṃ, bhikkhusaṅghassa kārayuṃ.	375	
PA_atk-s05_08a2:3751	“Niṭṭhāpetvāna taṃ sālaṃ, udaggo tuṭṭhamānaso;	375	
PA_atk-s05_08a2:3752	Pareto tehi sabbehi, sambuddhamupasaṅkamiṃ.	375	
PA_atk-s05_08a2:3753	“Upasaṅkamma sambuddhaṃ, lokanāthaṃ narāsabhaṃ;	375	
PA_atk-s05_08a2:3754	Vanditvā satthuno pāde, idaṃ vacanamabraviṃ.	375	
PA_atk-s05_08a2:3755	“Ime tīṇi satā vīra, purisā ekato gaṇā;	375	
PA_atk-s05_08a2:3756	Upaṭṭhānasālaṃ sukataṃ, niyyādenti tuvaṃ muni.	375	
PA_atk-s05_08a2:3757	“Bhikkhusaṅghassa purato, sampaṭicchatva cakkhumā;	375	
PA_atk-s05_08a2:3758	Tiṇṇaṃ satānaṃ purato, imā gāthā abhāsatha.	375	
PA_atk-s05_08a2:3759	“Tisatāpi ca jeṭṭho ca, anuvattiṃsu ekato;	375	
PA_atk-s05_08a2:3760	Sampattiñhi karitvāna, sabbe anubhavissatha.	376	
PA_atk-s05_08a2:3761	“Pacchime bhave sampatte, sītibhāvamanuttaraṃ;	376	
PA_atk-s05_08a2:3762	Ajaraṃ amataṃ santaṃ, nibbānaṃ phassayissatha.	376	
PA_atk-s05_08a2:3763	“Evaṃ buddho viyākāsi, sabbaññū samaṇuttaro;	376	
PA_atk-s05_08a2:3764	Buddhassa vacanaṃ sutvā, somanassaṃ pavedayiṃ.	376	
PA_atk-s05_08a2:3765	“Tiṃsakappasahassāni, devaloke ramiṃ ahaṃ;	376	
PA_atk-s05_08a2:3766	Devādhipo pañcasataṃ, devarajjamakārayiṃ.	376	
PA_atk-s05_08a2:3767	“Sahassakkhattuṃ rājā ca, cakkavattī ahosahaṃ;	376	
PA_atk-s05_08a2:3768	Devarajjaṃ karontassa, mahādevā avandisuṃ.	376	
PA_atk-s05_08a2:3769	“Idha mānusake rajjaṃ, parisā honti bandhavā;	376	
PA_atk-s05_08a2:3770	Pacchime bhave sampatte, vāseṭṭho nāma brāhmaṇo.	377	
PA_atk-s05_08a2:3771	“Asītikoṭi nicayo, tassa putto ahosahaṃ;	377	
PA_atk-s05_08a2:3772	Selo iti mamaṃ nāmaṃ, chaḷaṅge pāramiṃ gato.	377	
PA_atk-s05_08a2:3773	“Jaṅghāvihāraṃ vicaraṃ, sasissehi purakkhato;	377	
PA_atk-s05_08a2:3774	Jaṭābhārikabharitaṃ, keṇiyaṃ nāma tāpasaṃ.	377	
PA_atk-s05_08a2:3775	“Paṭiyattāhutiṃ disvā, idaṃ vacanamabraviṃ;	377	
PA_atk-s05_08a2:3776	Āvāho vā vivāho vā, rājā vā te nimantito.	377	
PA_atk-s05_08a2:3777	“Āhutiṃ yiṭṭhukāmohaṃ, brāhmaṇe devasammate;	377	
PA_atk-s05_08a2:3778	Na nimantemi rājānaṃ, āhutī me na vijjati.	377	
PA_atk-s05_08a2:3779	“Na catthi mayhamāvāho, vivāho me na vijjati;	377	
PA_atk-s05_08a2:3780	Sakyānaṃ nandijanano, seṭṭho loke sadevake.	378	
PA_atk-s05_08a2:3781	“Sabbalokahitatthāya, sabbasattasukhāvaho;	378	
PA_atk-s05_08a2:3782	So me nimantito ajja, tassetaṃ paṭiyādanaṃ.	378	
PA_atk-s05_08a2:3783	“Timbarūsakavaṇṇābho, appameyyo anūpamo;	378	
PA_atk-s05_08a2:3784	Rūpenāsadiso buddho, svātanāya nimantito.	378	
PA_atk-s05_08a2:3785	“Ukkāmukhapahaṭṭhova, khadiraṅgārasannibho;	378	
PA_atk-s05_08a2:3786	Vijjūpamo mahāvīro, so me buddho nimantito.	378	
PA_atk-s05_08a2:3787	“Pabbatagge yathā acci, puṇṇamāyeva candimā;	378	
PA_atk-s05_08a2:3788	Naḷaggivaṇṇasaṅkāso, so me buddho nimantito.	378	
PA_atk-s05_08a2:3789	“Asambhīto bhayātīto, bhavantakaraṇo muni;	378	
PA_atk-s05_08a2:3790	Sīhūpamo mahāvīro, so me buddho nimantito.	379	
PA_atk-s05_08a2:3791	“Kusalo buddhadhammehi, apasayho parehi so;	379	
PA_atk-s05_08a2:3792	Nāgūpamo mahāvīro, so me buddho nimantito.	379	
PA_atk-s05_08a2:3793	“Saddhammācārakusalo, buddhanāgo asādiso;	379	
PA_atk-s05_08a2:3794	Usabhūpamo mahāvīro, so me buddho nimantito.	379	
PA_atk-s05_08a2:3795	“Anantavaṇṇo amitayaso, vicittasabbalakkhaṇo;	379	
PA_atk-s05_08a2:3796	Sakkūpamo mahāvīro, so me buddho nimantito.	379	
PA_atk-s05_08a2:3797	“Vasī gaṇī patāpī ca, tejassī ca durāsado;	379	
PA_atk-s05_08a2:3798	Brahmūpamo mahāvīro, so me buddho nimantito.	379	
PA_atk-s05_08a2:3799	“Pattadhammo dasabalo, balātibalapārago;	379	
PA_atk-s05_08a2:3800	Dharaṇūpamo mahāvīro, so me buddho nimantito.	380	
PA_atk-s05_08a2:3801	“Sīlavīcisamākiṇṇo, dhammaviññāṇakhobhito;	380	
PA_atk-s05_08a2:3802	Udadhūpamo mahāvīro, so me buddho nimantito.	380	
PA_atk-s05_08a2:3803	“Durāsado duppasaho, acalo uggato brahā;	380	
PA_atk-s05_08a2:3804	Nerūpamo mahāvīro, so me buddho nimantito.	380	
PA_atk-s05_08a2:3805	“Anantañāṇo asamasamo, atulo aggataṃ gato;	380	
PA_atk-s05_08a2:3806	Gaganūpamo mahāvīro, so me buddho nimantito.	380	
PA_atk-s05_08a2:3807	“Patiṭṭhā bhayabhītānaṃ, tāṇo saraṇagāminaṃ;	380	
PA_atk-s05_08a2:3808	Assāsako mahāvīro, so me buddho nimantito.	380	
PA_atk-s05_08a2:3809	“Āsayo buddhimantānaṃ, puññakkhettaṃ sukhesinaṃ;	380	
PA_atk-s05_08a2:3810	Ratanākaro mahāvīro, so me buddho nimantito.	381	
PA_atk-s05_08a2:3811	“Assāsako vedakaro, sāmaññaphaladāyako;	381	
PA_atk-s05_08a2:3812	Meghūpamo mahāvīro, so me buddho nimantito.	381	
PA_atk-s05_08a2:3813	“Lokacakkhu mahātejo, sabbatamavinodano;	381	
PA_atk-s05_08a2:3814	Sūriyūpamo mahāvīro, so me buddho nimantito.	381	
PA_atk-s05_08a2:3815	“Ārammaṇavimuttīsu, sabhāvadassano muni;	381	
PA_atk-s05_08a2:3816	Candūpamo mahāvīro, so me buddho nimantito.	381	
PA_atk-s05_08a2:3817	“Buddho samussito loke, lakkhaṇehi alaṅkato;	381	
PA_atk-s05_08a2:3818	Appameyyo mahāvīro, so me buddho nimantito.	381	
PA_atk-s05_08a2:3819	“Yassa ñāṇaṃ appameyyaṃ, sīlaṃ yassa anūpamaṃ;	381	
PA_atk-s05_08a2:3820	Vimutti asadisā yassa, so me buddho nimantito.	382	
PA_atk-s05_08a2:3821	“Yassa dhīti asadisā, thāmo yassa acintiyo;	382	
PA_atk-s05_08a2:3822	Yassa parakkamo jeṭṭho, so me buddho nimantito.	382	
PA_atk-s05_08a2:3823	“Rāgo doso ca moho ca, visā sabbe samūhatā;	382	
PA_atk-s05_08a2:3824	Agadūpamo mahāvīro, so me buddho nimantito.	382	
PA_atk-s05_08a2:3825	“Klesabyādhibahudukkha-sabbatamavinodano;	382	
PA_atk-s05_08a2:3826	Vejjūpamo mahāvīro, so me buddho nimantito.	382	
PA_atk-s05_08a2:3827	“Buddhoti bho yaṃ vadesi, ghosopeso sudullabho;	382	
PA_atk-s05_08a2:3828	Buddho buddhoti sutvāna, pīti me udapajjatha.	382	
PA_atk-s05_08a2:3829	“Abbhantaraṃ agaṇhantaṃ, pīti me bahi nicchare;	382	
PA_atk-s05_08a2:3830	Sohaṃ pītimano santo, idaṃ vacanamabraviṃ.	383	
PA_atk-s05_08a2:3831	“Kahaṃ nu kho so bhagavā, lokajeṭṭho narāsabho;	383	
PA_atk-s05_08a2:3832	Tattha gantvā namassissaṃ, sāmaññaphaladāyakaṃ.	383	
PA_atk-s05_08a2:3833	“Paggayha dakkhiṇaṃ bāhuṃ, vedajāto katañjalī;	383	
PA_atk-s05_08a2:3834	Ācikkhi me dhammarājaṃ, sokasallavinodanaṃ.	383	
PA_atk-s05_08a2:3835	“Udentaṃva mahāmeghaṃ, nīlaṃ añjanasannibhaṃ;	383	
PA_atk-s05_08a2:3836	Sāgaraṃ viya dissantaṃ, passasetaṃ mahāvanaṃ.	383	
PA_atk-s05_08a2:3837	“Ettha so vasate buddho, adantadamako muni;	383	
PA_atk-s05_08a2:3838	Vinayanto ca veneyye, bodhento bodhipakkhiye.	383	
PA_atk-s05_08a2:3839	“Pipāsitova udakaṃ, bhojanaṃva jighacchito;	383	
PA_atk-s05_08a2:3840	Gāvī yathā vacchagiddhā, evāhaṃ viciniṃ jinaṃ.	384	
PA_atk-s05_08a2:3841	“Ācāraupacāraññū, dhammānucchavisaṃvaraṃ;	384	
PA_atk-s05_08a2:3842	Sikkhāpemi sake sisse, gacchante jinasantikaṃ.	384	
PA_atk-s05_08a2:3843	“Durāsadā bhagavanto, sīhāva ekacārino;	384	
PA_atk-s05_08a2:3844	Pade padaṃ nikkhipantā, āgaccheyyātha māṇavā.	384	
PA_atk-s05_08a2:3845	“Āsīviso yathā ghoro, migarājāva kesarī;	384	
PA_atk-s05_08a2:3846	Mattova kuñjaro dantī, evaṃ buddhā durāsadā.	384	
PA_atk-s05_08a2:3847	“Ukkāsitañca khipitaṃ, ajjhupekkhiya māṇavā;	384	
PA_atk-s05_08a2:3848	Pade padaṃ nikkhipantā, upetha buddhasantikaṃ.	384	
PA_atk-s05_08a2:3849	“Paṭisallānagarukā, appasaddā durāsadā;	384	
PA_atk-s05_08a2:3850	Durūpasaṅkamā buddhā, garū honti sadevake.	385	
PA_atk-s05_08a2:3851	“Yadāhaṃ pañhaṃ pucchāmi, paṭisammodayāmi vā;	385	
PA_atk-s05_08a2:3852	Appasaddā tadā hotha, munibhūtāva tiṭṭhatha.	385	
PA_atk-s05_08a2:3853	“Yaṃ so deseti sambuddho, khemaṃ nibbānapattiyā;	385	
PA_atk-s05_08a2:3854	Tamevatthaṃ nisāmetha, saddhammasavanaṃ sukhaṃ.	385	
PA_atk-s05_08a2:3855	“Upasaṅkamma sambuddhaṃ, sammodiṃ muninā ahaṃ;	385	
PA_atk-s05_08a2:3856	Taṃ kathaṃ vītisāretvā, lakkhaṇe upadhārayiṃ.	385	
PA_atk-s05_08a2:3857	“Lakkhaṇe dve ca kaṅkhāmi, passāmi tiṃsalakkhaṇe;	385	
PA_atk-s05_08a2:3858	Kosohitavatthaguyhaṃ, iddhiyā dassayī muni.	385	
PA_atk-s05_08a2:3859	“Jivhaṃ ninnāmayitvāna, kaṇṇasote ca nāsike;	385	
PA_atk-s05_08a2:3860	Paṭimasi nalāṭantaṃ, kevalaṃ chādayī jino.	386	
PA_atk-s05_08a2:3861	“Tassāhaṃ lakkhaṇe disvā, paripuṇṇe sabyañjane;	386	
PA_atk-s05_08a2:3862	Buddhoti niṭṭhaṃ gantvāna, saha sissehi pabbajiṃ.	386	
PA_atk-s05_08a2:3863	“Satehi tīhi sahito, pabbajiṃ anagāriyaṃ;	386	
PA_atk-s05_08a2:3864	Aḍḍhamāse asampatte, sabbe pattāmha nibbutiṃ.	386	
PA_atk-s05_08a2:3865	“Ekato kammaṃ katvāna, puññakkhette anuttare;	386	
PA_atk-s05_08a2:3866	Ekato saṃsaritvāna, ekato vinivattayuṃ.	386	
PA_atk-s05_08a2:3867	“Gopānasiyo datvāna, pūgadhamme vasiṃ ahaṃ	386	
PA_atk-s05_08a2:3868	Tena kammena sukatena, aṭṭha hetū labhāmahaṃ.	386	
PA_atk-s05_08a2:3869	“Disāsu pūjito homi, bhogā ca amitā mama;	386	
PA_atk-s05_08a2:3870	Patiṭṭhā homi sabbesaṃ, tāso mama na vijjati.	387	
PA_atk-s05_08a2:3871	“Byādhayo me na vijjanti, dīghāyuṃ pālayāmi ca;	387	
PA_atk-s05_08a2:3872	Sukhumacchaviko homi, āvāse patthite vase.	387	
PA_atk-s05_08a2:3873	“Aṭṭha gopānasī datvā, pūgadhamme vasiṃ ahaṃ;	387	
PA_atk-s05_08a2:3874	Paṭisambhidārahattañca, etaṃ me aparaṭṭhamaṃ.	387	
PA_atk-s05_08a2:3875	“Sabbavositavosāno, katakicco anāsavo;	387	
PA_atk-s05_08a2:3876	Aṭṭha gopānasī nāma, tava putto mahāmuni.	387	
PA_atk-s05_08a2:3877	“Pañca thambhāni datvāna, pūgadhamme vasiṃ ahaṃ;	387	
PA_atk-s05_08a2:3878	Tena kammena sukatena, pañca hetū labhāmahaṃ.	387	
PA_atk-s05_08a2:3879	“Acalo homi mettāya, anūnaṅgo bhavāmahaṃ;	387	
PA_atk-s05_08a2:3880	Ādeyyavacano homi, na dhaṃsemi yathā ahaṃ.	388	
PA_atk-s05_08a2:3881	“Abhantaṃ hoti me cittaṃ, akhilo homi kassaci;	388	
PA_atk-s05_08a2:3882	Tena kammena sukatena, vimalo homi sāsane.	388	
PA_atk-s05_08a2:3883	“Sagāravo sappatisso, katakicco anāsavo;	388	
PA_atk-s05_08a2:3884	Sāvako te mahāvīra, bhikkhu taṃ vandate muni.	388	
PA_atk-s05_08a2:3885	“Katvā sukatapallaṅkaṃ, sālāyaṃ paññapesahaṃ;	388	
PA_atk-s05_08a2:3886	Tena kammena sukatena, pañca hetū labhāmahaṃ.	388	
PA_atk-s05_08a2:3887	“Ucce kule pajāyitvā, mahābhogo bhavāmahaṃ;	388	
PA_atk-s05_08a2:3888	Sabbasampattiko homi, maccheraṃ me na vijjati.	388	
PA_atk-s05_08a2:3889	“Gamane patthite mayhaṃ, pallaṅko upatiṭṭhati;	388	
PA_atk-s05_08a2:3890	Saha pallaṅkaseṭṭhena, gacchāmi mama patthitaṃ.	389	
PA_atk-s05_08a2:3891	“Tena pallaṅkadānena, tamaṃ sabbaṃ vinodayiṃ;	389	
PA_atk-s05_08a2:3892	Sabbābhiññābalappatto, thero vandati taṃ muni.	389	
PA_atk-s05_08a2:3893	“Parikiccattakiccāni, sabbakiccāni sādhayiṃ;	389	
PA_atk-s05_08a2:3894	Tena kammena sukatena, pāvisiṃ abhayaṃ puraṃ.	389	
PA_atk-s05_08a2:3895	“Pariniṭṭhitasālamhi, paribhogamadāsahaṃ;	389	
PA_atk-s05_08a2:3896	Tena kammena sukatena, seṭṭhattaṃ ajjhupāgato.	389	
PA_atk-s05_08a2:3897	“Ye keci damakā loke, hatthiasse damenti ye;	389	
PA_atk-s05_08a2:3898	Karitvā kāraṇā nānā, dāruṇena damenti te.	389	
PA_atk-s05_08a2:3899	“Na hevaṃ tvaṃ mahāvīra, damesi naranāriyo;	389	
PA_atk-s05_08a2:3900	Adaṇḍena asatthena, damesi uttame dame.	390	
PA_atk-s05_08a2:3901	“Dānassa vaṇṇe kittento, desanākusalo muni;	390	
PA_atk-s05_08a2:3902	Ekapañhaṃ kathentova, bodhesi tisate muni.	390	
PA_atk-s05_08a2:3903	“Dantā mayaṃ sārathinā, suvimuttā anāsavā;	390	
PA_atk-s05_08a2:3904	Sabbābhiññābalapattā, nibbutā upadhikkhaye.	390	
PA_atk-s05_08a2:3905	“Satasahassito kappe, yaṃ dānamadadiṃ tadā;	390	
PA_atk-s05_08a2:3906	Atikkantā bhayā sabbe, sālādānassidaṃ phalaṃ.	390	
PA_atk-s05_08a2:3907	“Kilesā jhāpitā mayhaṃ…pe… kataṃ buddhassa sāsana”nti.	390	
PA_atk-s05_08a2:3908	Arahattaṃ pana patvā satthāraṃ upasaṅkamitvā aññaṃ byākaronto –	390	
PA_atk-s05_08a2:3910	“Yaṃ taṃ saraṇamāgamha, ito aṭṭhame cakkhuma;	391	
PA_atk-s05_08a2:3911	Sattarattena bhagavā, dantāmha tava sāsane”ti. –	391	
PA_atk-s05_08a2:3912_0	Gāthamāha. Tassattho – pañcahi cakkhūhi cakkhuma bhagavā yasmā mayaṃ ito atīte aṭṭhame	3912	
PA_atk-s05_08a2:3912_1	divase taṃ saraṇaṃ agamimha. Tasmā sattarattena tava sāsane damakena dantā amha,	3912	
PA_atk-s05_08a2:3912_2	aho te saraṇagamanassa ānubhāvoti. Tato paraṃ –	3912	
PA_atk-s05_08a2:3914	“Tuvaṃ buddho tuvaṃ satthā, tuvaṃ mārābhibhū muni;	391	
PA_atk-s05_08a2:3915	Tuvaṃ anusaye chetvā, tiṇṇo tāresimaṃ pajaṃ.	391	
PA_atk-s05_08a2:3917	“Upadhī te samatikkantā, āsavā te padālitā;	391	
PA_atk-s05_08a2:3918	Sīhova anupādāno, pahīnabhayabheravo”ti. –	391	
PA_atk-s05_08a2:3919	Imāhi dvīhi gāthāhi abhitthavitvā osānagāthāya satthāraṃ vandanaṃ yācati –	391	
PA_atk-s05_08a2:3921	“Bhikkhavo tisatā ime, tiṭṭhanti pañjalīkatā;	392	
PA_atk-s05_08a2:3922	Pāde vīra pasārehi, nāgā vandantu satthuno”ti.	392	
PA_atk-s05_08a2:3923_0	Tattha tuvaṃ buddhoti tvameva imasmiṃ loke sabbaññubuddho. Diṭṭhadhammikādiatthena	3923	
PA_atk-s05_08a2:3923_1	sattānaṃ anusāsanato tvameva satthā. Sabbesaṃ mārānaṃ abhibhavanato mārābhibhū. Munibhāvato	3923	
PA_atk-s05_08a2:3923_2	muni. Anusaye chetvāti kāmarāgādike anusaye ariyamaggasatthena chinditvā. Tiṇṇoti	3923	
PA_atk-s05_08a2:3923_3	sayaṃ saṃsāramahoghaṃ tiṇṇo, desanāhatthena imaṃ pajaṃ sattakāyaṃ tāresi. Upadhīti	3923	
PA_atk-s05_08a2:3923_4	khandhūpadhiādayo sabbe upadhī. Adupādānoti sabbaso pahīnakāmupādānādiko. Evaṃ vatvā	3923	
PA_atk-s05_08a2:3923_5	thero sapariso satthāraṃ abhivandatīti.	3923	
PA_atk-s05_08a2:3924	Selattheragāthāvaṇṇanā niṭṭhitā.	392	
PA_atk-s05_08a2:3925	7. Kāḷigodhāputtabhaddiyattheragāthāvaṇṇanā	392	
PA_atk-s05_08a2:3926_0	Yātaṃ me hatthigīvāyātiādikā āyasmato bhaddiyattherassa gāthā. Kā uppatti? Ayampi	3926	
PA_atk-s05_08a2:3926_1	purimabuddhesu katādhikāro padumuttarassa bhagavato kāle mahābhogakule nibbattitvā	3926	
PA_atk-s05_08a2:3926_2	viññutaṃ patto ekadivasaṃ satthu santike dhammaṃ suṇanto satthārā ekaṃ bhikkhuṃ uccākulikānaṃ	3926	
PA_atk-s05_08a2:3926_3	aggaṭṭhāne ṭhapiyamānaṃ disvā sayampi taṃ ṭhānantaraṃ patthetvā sattāhaṃ buddhappamukhassa	3926	
PA_atk-s05_08a2:3926_4	bhikkhusaṅghassa mahādānaṃ datvā paṇidhānaṃ akāsi. Satthāpissa anantarāyena samijjhanabhāvaṃ	3926	
PA_atk-s05_08a2:3926_5	disvā byākāsi. Sopi taṃ byākaraṇaṃ sutvā uccākulikasaṃvattanikaṃ kammaṃ pucchitvā	3926	
PA_atk-s05_08a2:3926_6	dhammassavanassa kārāpanaṃ, dhammamaṇḍape āsanadānaṃ, bījanīdānaṃ, dhammakathikānaṃ	3926	
PA_atk-s05_08a2:3926_7	pūjāsakkārakaraṇaṃ, uposathāgāre paṭissayadānanti evamādiṃ yāvajīvaṃ bahupuññaṃ katvā	3926	
PA_atk-s05_08a2:3926_8	tato cuto devamanussesu saṃsaranto kassapassa bhagavato aparabhāge amhākaṃ bhagavato	3926	
PA_atk-s05_08a2:3926_9	uppattiyā puretaraṃ bārāṇasiyaṃ kuṭumbiyaghare nibbatto sambahule paccekabuddhe piṇḍāya	3926	
PA_atk-s05_08a2:3926_10	caritvā ekasmiṃyeva ṭhāne samāgantvā bhattavissaggaṃ karonte disvā tattha pāsāṇaphalakāni	39261	
PA_atk-s05_08a2:3926_11	attharitvā pādodakādiṃ upaṭṭhapento yāvajīvaṃ upaṭṭhahi.	39261	
PA_atk-s05_08a2:3927_0	So ekaṃ buddhantaraṃ devamanussesu saṃsaritvā imasmiṃ buddhuppāde kapilavatthunagare	3927	
PA_atk-s05_08a2:3927_1	sākiyarājakule nibbatti, bhaddiyotissa nāmaṃ ahosi. So vayappatto anuruddhādīhi pañcahi	3927	
PA_atk-s05_08a2:3927_2	khattiyehi saddhiṃ satthari anupiyambavane viharante satthu santike pabbajitvā arahattaṃ	3927	
PA_atk-s05_08a2:3927_3	pāpuṇi. Taṃ satthā aparabhāge jetavane ariyagaṇamajjhe nisinno uccākulikānaṃ bhikkhūnaṃ	3927	
PA_atk-s05_08a2:3927_4	aggaṭṭhāne ṭhapesi. So phalasukhena nibbānasukhena ca vītināmento araññagatopi rukkhamūlagatopi	3927	
PA_atk-s05_08a2:3927_5	suññāgāragatopi “aho sukhaṃ, aho sukha”nti abhikkhaṇaṃ udānaṃ udānesi. Taṃ sutvā	3927	
PA_atk-s05_08a2:3927_6	bhikkhū satthu ārocesuṃ – “āyasmā bhaddiyo kāḷigodhāya putto abhikkhaṇaṃ ‘aho sukhaṃ,	3927	
PA_atk-s05_08a2:3927_7	aho sukha’nti vadati, anabhirato maññe brahmacariyaṃ caratī”ti. Satthā taṃ pakkosāpetvā	3927	
PA_atk-s05_08a2:3927_8	“saccaṃ kira tvaṃ, bhaddiya, abhikkhaṇaṃ ‘aho sukhaṃ, aho sukha’nti vadasī”ti pucchi.	3927	
PA_atk-s05_08a2:3927_9	So “saccaṃ bhagavā”ti paṭijānitvā “pubbe me, bhante, rajjaṃ kārentassa susaṃvihitārakkho	3927	
PA_atk-s05_08a2:3927_10	ahosiṃ, tathāpi bhīto ubbiggo ussaṅkito vihāsiṃ. Idāni pana pabbajito abhīto anubbiggo	39271	
PA_atk-s05_08a2:3927_11	anussaṅkito viharāmī”ti vatvā –	39271	
PA_atk-s05_08a2:3929	“Yātaṃ me hatthigīvāya, sukhumā vatthā padhāritā;	392	
PA_atk-s05_08a2:3930	Sālīnaṃ odano bhutto, sucimaṃsūpasecano.	393	
PA_atk-s05_08a2:3932	“Sojja bhaddo sātatiko, uñchāpattāgate rato;	393	
PA_atk-s05_08a2:3933	Jhāyati anupādāno, putto godhāya bhaddiyo.	393	
PA_atk-s05_08a2:3935	“Paṃsukūlī sātatiko, uñchāpattāgate rato;	393	
PA_atk-s05_08a2:3936	Jhāyati anupādāno, putto godhāya bhaddiyo.	393	
PA_atk-s05_08a2:3938	“Piṇḍapātī sātatiko…pe….	393	
PA_atk-s05_08a2:3940	“Tecīvarī sātatiko…pe….	394	
PA_atk-s05_08a2:3942	“Sapadānacārī sātatiko…pe….	394	
PA_atk-s05_08a2:3944	“Ekāsanī sātatiko…pe….	394	
PA_atk-s05_08a2:3946	“Pattapiṇḍī sātatiko…pe….	394	
PA_atk-s05_08a2:3948	“Khalupacchābhattī sātatiko…pe….	394	
PA_atk-s05_08a2:3950	“Āraññiko sātatiko…pe….	395	
PA_atk-s05_08a2:3952	“Rukkhamūliko sātatiko…pe….	395	
PA_atk-s05_08a2:3954	“Abbhokāsī sātatiko…pe….	395	
PA_atk-s05_08a2:3956	“Sosāniko sātatiko…pe….	395	
PA_atk-s05_08a2:3958	“Yathāsanthatiko sātatiko…pe….	395	
PA_atk-s05_08a2:3960	“Nesajjiko sātatiko…pe….	396	
PA_atk-s05_08a2:3962	“Appiccho sātatiko…pe….	396	
PA_atk-s05_08a2:3964	“Santuṭṭho sātatiko…pe….	396	
PA_atk-s05_08a2:3966	“Pavivitto sātatiko…pe….	396	
PA_atk-s05_08a2:3968	“Asaṃsaṭṭho sātatiko…pe….	396	
PA_atk-s05_08a2:3970	“Āraddhavīriyo sātatiko…pe….	397	
PA_atk-s05_08a2:3972	“Hitvā satapalaṃ kaṃsaṃ, sovaṇṇaṃ satarājikaṃ;	397	
PA_atk-s05_08a2:3973	Aggahiṃ mattikāpattaṃ, idaṃ dutiyābhisecanaṃ.	397	
PA_atk-s05_08a2:3975	“Ucce maṇḍalipākāre, daḷhamaṭṭālakoṭṭhake;	397	
PA_atk-s05_08a2:3976	Rakkhito khaggahatthehi, uttamaṃ vihariṃ pure.	397	
PA_atk-s05_08a2:3978	“Sojja bhaddo anutrāsī, pahīnabhayabheravo;	397	
PA_atk-s05_08a2:3979	Jhāyati vanamogayha, putto godhāya bhaddiyo.	397	
PA_atk-s05_08a2:3981	“Sīlakkhandhe patiṭṭhāya, satiṃ paññañca bhāvayaṃ;	398	
PA_atk-s05_08a2:3982	Pāpuṇiṃ anupubbena, sabbasaṃyojanakkhaya”nti. –	398	
PA_atk-s05_08a2:3983	Imāhi gāthāhi satthu purato sīhanādaṃ nadi.	398	
PA_atk-s05_08a2:3984_0	Tattha yātaṃ me hatthigīvāyāti, bhante, pubbe mayā gacchantenāpi hatthigīvāya hatthikkhandhe	3984	
PA_atk-s05_08a2:3984_1	nisīditvā yātaṃ caritaṃ. Vatthāni pariharantenāpi sukhumā sukhasamphassā kāsikavatthavisesā	3984	
PA_atk-s05_08a2:3984_2	dhāritā. Odanaṃ bhuñjantenāpi tivassikānaṃ purāṇagandhasālīnaṃ odano tittirakapiñjarādinā	3984	
PA_atk-s05_08a2:3984_3	sucinā maṃsena upasittatāya sucimaṃsūpasecano bhutto, tathāpi taṃ sukhaṃ na mayhaṃ	3984	
PA_atk-s05_08a2:3984_4	cittaparitosakaraṃ ahosi, yathā etarahi vivekasukhanti dassento āha “sojja bhaddo”tiādi.	3984	
PA_atk-s05_08a2:3984_5	Ettha ca hatthiggahaṇeneva assarathayānāni, vatthaggahaṇena sabbarājālaṅkārā, odanaggahaṇena	3984	
PA_atk-s05_08a2:3984_6	sabbabhojanavikati gahitāti veditabbaṃ. Sojjāti so ajja etarahi pabbajjāyaṃ ṭhito.	3984	
PA_atk-s05_08a2:3984_7	Bhaddoti sīlādiguṇehi samannāgatattā bhaddo. Sātatikoti samaṇadhamme diṭṭhadhammasukhavihāre	3984	
PA_atk-s05_08a2:3984_8	sātaccayutto. Uñchāpattāgate ratoti uñchācariyāya patte āgate pattapariyāpanne abhirato,	3984	
PA_atk-s05_08a2:3984_9	teneva santuṭṭhoti adhippāyo. Jhāyatīti phalasamāpattijhānena jhāyati. Putto godhāyāti	3984	
PA_atk-s05_08a2:3984_10	kāḷigodhāya nāma khattiyāya putto. Bhaddiyoti evaṃnāmo attānameva thero aññaṃ viya katvā vadati.	39841	
PA_atk-s05_08a2:3985_0	Gahapaticīvaraṃ paṭikkhipitvā paṃsukūlikaṅgasamādānena paṃsukūliko. Saṅghabhattaṃ	3985	
PA_atk-s05_08a2:3985_1	paṭikkhipitvā piṇḍapātikaṅgasamādānena piṇḍapātiko. Atirekacīvaraṃ paṭikkhipitvā	3985	
PA_atk-s05_08a2:3985_2	tecīvarikaṅgasamādānena tecīvariko. Loluppacāraṃ paṭikkhipitvā sapadānacārikaṅgasamādānena	3985	
PA_atk-s05_08a2:3985_3	sapadānacārī. Nānāsanabhojanaṃ paṭikkhipitvā ekāsanikaṅgasamādānena ekāsaniko. Dutiyakabhājanaṃ	3985	
PA_atk-s05_08a2:3985_4	paṭikkhipitvā pattapiṇḍikaṅgasamādānena pattapiṇḍiko. Atirittabhojanaṃ paṭikkhipitvā	3985	
PA_atk-s05_08a2:3985_5	khalupacchābhattikaṅgasamādānena khalupacchābhattiko. Gāmantasenāsanaṃ paṭikkhipitvā	3985	
PA_atk-s05_08a2:3985_6	āraññikaṅgasamādānena āraññiko. Channavāsaṃ paṭikkhipitvā rukkhamūlikaṅgasamādānena	3985	
PA_atk-s05_08a2:3985_7	rukkhamūliko. Channarukkhamūlāni paṭikkhipitvā abbhokāsikaṅgasamādānena abbhokāsiko.	3985	
PA_atk-s05_08a2:3985_8	Nasusānaṃ paṭikkhipitvā sosānikaṅgasamādānena sosāniko. Senāsanaloluppaṃ paṭikkhipitvā	3985	
PA_atk-s05_08a2:3985_9	yathāsanthatikaṅgasamādānena yathāsanthatiko. Sayanaṃ paṭikkhipitvā nesajjikaṅgasamādānena	3985	
PA_atk-s05_08a2:3985_10	nesajjiko. Ayamettha saṅkhepo. Vitthārato pana dhutaṅgakathā visuddhimagge vuttanayeneva gahetabbā.	39851	
PA_atk-s05_08a2:3986_0	Ucceti uccādiṭṭhāne, uparipāsādatāya vā ucce. Maṇḍalipākāreti maṇḍalākārena pākāraparikkhitte.	3986	
PA_atk-s05_08a2:3986_1	Daḷhamaṭṭālakoṭṭhaketi thirehi aṭṭālehi dvārakoṭṭhakehi ca samannāgate, nagareti attho.	3986	
PA_atk-s05_08a2:3987	Satiṃ paññañcāti ettha satisīsena samādhiṃ vadati. Phalasamāpattinirodhasamāpattiyo sandhāya “satiṃ paññañca bhāvaya”nti vutto. Sesaṃ tattha tattha vuttanayattā uttānameva.	398	
PA_atk-s05_08a2:3988	Evaṃ thero satthu sammukhā sīhanādaṃ nadi. Taṃ sutvā bhikkhū abhippasannā ahesuṃ.	398	
PA_atk-s05_08a2:3989	Kāḷigodhāputtabhaddiyattheragāthāvaṇṇanā niṭṭhitā.	398	
PA_atk-s05_08a2:3990	8. Aṅgulimālattheragāthāvaṇṇanā	399	
PA_atk-s05_08a2:3991_0	Gacchaṃ vadesītiādikā āyasmato aṅgulimālattherassa gāthā. Kā uppatti? Ayampi purimabuddhesu	3991	
PA_atk-s05_08a2:3991_1	katādhikāro tattha tattha bhave vivaṭṭūpanissayaṃ kusalaṃ upacinitvā imasmiṃ buddhuppāde	3991	
PA_atk-s05_08a2:3991_2	sāvatthiyaṃ kosalarañño purohitassa bhaggavassa nāma brāhmaṇassa putto hutvā nibbatti.	3991	
PA_atk-s05_08a2:3991_3	Tassa jātadivase sakalanagare āvudhāni pajjaliṃsu, rañño ca maṅgalāvudhaṃ sayanapīṭhe	3991	
PA_atk-s05_08a2:3991_4	ṭhapitaṃ pajjali, taṃ disvā rājā bhīto saṃviggo niddaṃ na labhi. Purohito tāyaṃ velāyaṃ	3991	
PA_atk-s05_08a2:3991_5	nakkhattayogaṃ ullokento “coranakkhattena jāto”ti sanniṭṭhānamakāsi. So vibhātāya	3991	
PA_atk-s05_08a2:3991_6	rattiyā rañño santikaṃ gato sukhaseyyaṃ pucchi. Rājā “kuto, ācariya, sukhaseyyaṃ,	3991	
PA_atk-s05_08a2:3991_7	rattiyaṃ mayhaṃ maṅgalāvudhaṃ pajjali, tassa ko nu kho vipāko bhavissatī”ti? “Mā	3991	
PA_atk-s05_08a2:3991_8	bhāyi, mahārāja, mayhaṃ ghare dārako jāto. Tassa ānubhāvena sakalanagarepi āvudhāni	3991	
PA_atk-s05_08a2:3991_9	pajjaliṃsū”ti. “Kiṃ bhavissati, ācariyā”ti? “Dārako coro bhavissatī”ti. “Kiṃ ekacārī	3991	
PA_atk-s05_08a2:3991_10	coro, udāhu gaṇajeṭṭhako”ti? “Ekacāriko, deva”. “Kiṃ naṃ māremā”ti? “Ekacāriko ce,	39911	
PA_atk-s05_08a2:3991_11	paṭijaggatha tāva na”nti āha. Tassa nāmaṃ karontā yasmā jāyamāno rañño cittaṃ vihesento	39911	
PA_atk-s05_08a2:3991_12	jāto, tasmā hiṃsakoti katvā pacchā diṭṭhaṃ adiṭṭhanti viya ahiṃsakoti vohariṃsu.	39911	
PA_atk-s05_08a2:3992_0	So vayappatto pubbakammabalena sattannaṃ hatthīnaṃ balaṃ dhāreti. Tassidaṃ pubbakammaṃ	3992	
PA_atk-s05_08a2:3992_1	– buddhasuññe loke kassako hutvā nibbatto ekaṃ paccekabuddhaṃ vassodakena tintaṃ	3992	
PA_atk-s05_08a2:3992_2	allacīvaraṃ sītapīḷitaṃ attano khettabhūmiṃ upagataṃ disvā “puññakkhettaṃ me upaṭṭhita”nti	3992	
PA_atk-s05_08a2:3992_3	somanassajāto aggiṃ katvā adāsi. So tassa kammassa balena nibbattanibbattaṭṭhāne	3992	
PA_atk-s05_08a2:3992_4	thāmajavabalasampanno ca hutvā imasmiṃ pacchimattabhāve sattannaṃ hatthīnaṃ balaṃ	3992	
PA_atk-s05_08a2:3992_5	dhāreti. So takkasilaṃ gantvā disāpāmokkhassa ācariyassa santike dhammantevāsī hutvā	3992	
PA_atk-s05_08a2:3992_6	sippaṃ uggaṇhato ācariyabrāhmaṇaṃ tassa bhariyañca sakkaccaṃ paṭijaggati. Tenassa	3992	
PA_atk-s05_08a2:3992_7	sā brāhmaṇī gehe labbhamānena bhattādinā saṅgahaṃ karoti. Taṃ asahamānā aññe māṇavā	3992	
PA_atk-s05_08a2:3992_8	ācariyena saddhiṃ bhedaṃ akaṃsu. Brāhmaṇo tesaṃ vacanaṃ dve tayo vāre asaddahanto	3992	
PA_atk-s05_08a2:3992_9	hutvā pacchā saddahitvā “mahābalo māṇavo, na sakkā kenaci mārāpetuṃ, upāyena naṃ	3992	
PA_atk-s05_08a2:3992_10	māressāmī”ti cintetvā niṭṭhitasippaṃ attano nagaraṃ gantuṃ āpucchantaṃ māṇavaṃ āha	39921	
PA_atk-s05_08a2:3992_11	– “tāta ahiṃsaka, niṭṭhitasippena nāma antevāsinā ācariyassa garudakkhiṇā dātabbā,	39921	
PA_atk-s05_08a2:3992_12	taṃ mayhaṃ dehī”ti. “Sādhu, ācariya, kiṃ dassāmī”ti? “Manussānaṃ sahassadakkhiṇahatthaṅgaliyo	39921	
PA_atk-s05_08a2:3992_13	ānehī”ti. Brāhmaṇassa kira ayamassa adhippāyo – bahūsu māriyamānesu ekantato eko	39921	
PA_atk-s05_08a2:3992_14	naṃ māreyyāti. Taṃ sutvā ahiṃsako attano ciraparicitaṃ nikkaruṇataṃ purakkhatvā sannaddhapañcāvudho	39921	
PA_atk-s05_08a2:3992_15	kosalarañño vijite jālinaṃ vanaṃ pavisitvā mahāmaggasamīpe pabbatantare vasanto pabbatasikhare	39921	
PA_atk-s05_08a2:3992_16	ṭhatvā maggena gacchante manusse oloketvā vegena gantvā aṅguliyo gahetvā rukkhagge	39921	
PA_atk-s05_08a2:3992_17	olambesi. Tā gijjhāpi kākāpi khādiṃsu, bhūmiyaṃ nikkhittā pūtibhāvaṃ agamaṃsu. Evaṃ	39921	
PA_atk-s05_08a2:3992_18	gaṇanāya aparipūramānāya laddhā laddhā aṅguliyo suttena ganthitvā mālaṃ katvā yaññopacitaṃ	39921	
PA_atk-s05_08a2:3992_19	viya aṃse olambesi. Tato paṭṭhāya aṅgulimālotvevassa samaññā ahosi.	39921	
PA_atk-s05_08a2:3993_0	Evaṃ tasmiṃ manusse mārente maggo avaḷañjo ahosi. So magge manusse alabhanto gāmūpacāraṃ	3993	
PA_atk-s05_08a2:3993_1	gantvā nilīyitvā āgatāgate manusse māretvā aṅguliyo gahetvā gacchati. Taṃ ñatvā manussā	3993	
PA_atk-s05_08a2:3993_2	gāmato apakkamiṃsu, gāmā suññā ahesuṃ, tathā nigamā janapadā ca. Evaṃ tena so padeso	3993	
PA_atk-s05_08a2:3993_3	ubbāsito ahosi. Aṅgulimālassa ca ekāya ūnā sahassaaṅguliyo saṅgahā ahesuṃ. Atha manussā	3993	
PA_atk-s05_08a2:3993_4	taṃ corupaddavaṃ kosalarañño ārocesuṃ. Rājā pātova nagare bheriṃ carāpesi, “sīghaṃ	3993	
PA_atk-s05_08a2:3993_5	aṅgulimālacoraṃ gaṇhāma, balakāyo āgacchatū”ti. Taṃ sutvā aṅgulimālassa mātā mantāṇī	3993	
PA_atk-s05_08a2:3993_6	nāma brāhmaṇī tassa pitaraṃ āha – “putto kira te coro hutvā idañcidañca karoti, taṃ	3993	
PA_atk-s05_08a2:3993_7	‘īdisaṃ mā karī’ti saññāpetvā ānehi, aññathā naṃ rājā ghāteyyā”ti. Brāhmaṇo “na mayhaṃ	3993	
PA_atk-s05_08a2:3993_8	tādisehi puttehi attho, rājā yaṃ vā taṃ vā karotū”ti āha. Atha brāhmaṇī puttasinehena	3993	
PA_atk-s05_08a2:3993_9	pātheyyaṃ gahetvā “mama puttaṃ saññāpetvā ānessāmī”ti maggaṃ paṭipajji.	3993	
PA_atk-s05_08a2:3994_0	Bhagavā “ayaṃ ‘aṅgulimālaṃ ānessāmī’ti gacchati, sace sā gamissati, aṅgulimālo ‘aṅgulisahassaṃ	3994	
PA_atk-s05_08a2:3994_1	pūressāmī’ti mātarampi māressati. So ca pacchimabhaviko, sacāhaṃ na gamissaṃ, mahājāni	3994	
PA_atk-s05_08a2:3994_2	abhavissā”ti ñatvā pacchābhattaṃ piṇḍapātapaṭikkanto sayameva pattacīvaraṃ gahetvā	3994	
PA_atk-s05_08a2:3994_3	aṅgulimālaṃ uddissa tiṃsayojanikaṃ maggaṃ padasāva paṭipajjamāno antarāmagge gopālakādīhi	3994	
PA_atk-s05_08a2:3994_4	vāriyamānopi jālinaṃ vanaṃ upagacchi. Tasmiñca khaṇe tassa mātā tena diṭṭhā, so mātaraṃ	3994	
PA_atk-s05_08a2:3994_5	dūratova disvā “mātarampi māretvā ajja ūnaṅguliṃ pūressāmī”ti asiṃ ukkhipitvā upadhāvi.	3994	
PA_atk-s05_08a2:3994_6	Tesaṃ ubhinnaṃ antare bhagavā attānaṃ dassesi. Aṅgulimālo bhagavantaṃ disvā “kiṃ	3994	
PA_atk-s05_08a2:3994_7	me mātaraṃ vadhitvā aṅguliyā gahitena? Jīvatu me mātā, yaṃnūnāhaṃ imaṃ samaṇaṃ jīvitā	3994	
PA_atk-s05_08a2:3994_8	voropetvā aṅguliṃ gaṇheyya”nti ukkhittāsiko bhagavantaṃ piṭṭhito piṭṭhito anubandhi.	3994	
PA_atk-s05_08a2:3994_9	Atha kho bhagavā tathārūpaṃ iddhābhisaṅkhāraṃ abhisaṅkhāsi, yathā pakatiiriyāpathena	3994	
PA_atk-s05_08a2:3994_10	gacchantampi attānaṃ aṅgulimālo sabbathāmena dhāvantopi na sakkoti sampāpuṇituṃ.	39941	
PA_atk-s05_08a2:3994_11	So parihīnajavo ghurughurupassāsī kacchehi sedaṃ muñcanto padaṃ uddharitumpi asakkonto	39941	
PA_atk-s05_08a2:3994_12	khāṇu viya ṭhito bhagavantaṃ “tiṭṭha tiṭṭha, samaṇā”ti āha. Bhagavā gacchantova “ṭhito	39941	
PA_atk-s05_08a2:3994_13	ahaṃ, aṅgulimāla, tvañca tiṭṭhā”ti āha. So “ime kho samaṇā sakyaputtiyā saccavādino,	39941	
PA_atk-s05_08a2:3994_14	ayaṃ samaṇo gacchantoyeva ‘ṭhito ahaṃ, aṅgulimāla, tvañca tiṭṭhā’ti āha, ahañcamhi	39941	
PA_atk-s05_08a2:3994_15	ṭhito, ko nu kho imassa adhippāyo, pucchitvā naṃ jānissāmī”ti bhagavantaṃ gāthāya ajjhabhāsi –	39941	
PA_atk-s05_08a2:3996	“Gacchaṃ vadesi samaṇa ṭhitomhi, mamañca brūsi ṭhitamaṭṭhitoti;	399	
PA_atk-s05_08a2:3997	Pucchāmi taṃ samaṇa etamatthaṃ, kathaṃ ṭhito tvaṃ ahamaṭṭhitomhī”ti.	399	
PA_atk-s05_08a2:3998_0	Tattha samaṇāti bhagavantaṃ ālapati. Mamanti maṃ. Kathanti kenākārena. Ayañhettha	3998	
PA_atk-s05_08a2:3998_1	attho – samaṇa, tvaṃ gacchantova samāno “ṭhitomhī”ti vadesi. Mamañca ṭhitaṃyeva “aṭṭhito”ti	3998	
PA_atk-s05_08a2:3998_2	brūsi, vadesi. Kāraṇenettha bhavitabbaṃ, tasmā taṃ samaṇaṃ ahaṃ evamatthaṃ pucchāmi.	3998	
PA_atk-s05_08a2:3998_3	Kathaṃ kenākārena tvaṃ ṭhito ahosi, ahañca aṭṭhitomhīti. Evaṃ vutte bhagavā –	3998	
PA_atk-s05_08a2:4000	“Ṭhito ahaṃ aṅgulimāla sabbadā, sabbesu bhūtesu nidhāya daṇḍaṃ;	400	
PA_atk-s05_08a2:4001	Tuvañca pāṇesu asaññatosi, tasmā ṭhitohaṃ tuvamaṭṭhitosī”ti. –	400	
PA_atk-s05_08a2:4002	Gāthāya taṃ ajjhabhāsi.	400	
PA_atk-s05_08a2:4003_0	Tattha ṭhito ahaṃ, aṅgulimāla, sabbadā, sabbesu bhūtesu nidhāya daṇḍanti, aṅgulimāla,	4003	
PA_atk-s05_08a2:4003_1	ahaṃ sabbadā sabbakāle ādimajjhapariyosānesu tasathāvarabhedesu sabbesu sattesu daṇḍaṃ	4003	
PA_atk-s05_08a2:4003_2	nidhāya nihitadaṇḍo nihitasattho lajjī dayāpanno, tato aññathā avattanato evarūpeneva	4003	
PA_atk-s05_08a2:4003_3	ṭhito. Tuvañca pāṇesu asaññatosīti tvaṃ pana sattesu saññamarahito asi, luddo lohitapāṇi	4003	
PA_atk-s05_08a2:4003_4	hatapahate niviṭṭho adayāpanno, tasmā asaññato virativasena aṭṭhito. Tato eva tāsu	4003	
PA_atk-s05_08a2:4003_5	tāsu gatīsu paribbhamanatopi tuvaṃ idāni iriyāpathena ṭhitopi aṭṭhito asi, ahaṃ pana	4003	
PA_atk-s05_08a2:4003_6	vuttappakārena ṭhitoti. Tato aṅgulimālo yathābhuccaguṇappabhāvitassa jalatale telassa	4003	
PA_atk-s05_08a2:4003_7	viya sakalaṃ lokaṃ abhibyāpetvā ṭhitassa bhagavato kittisaddassa sutapubbattā hetusampattiyā	4003	
PA_atk-s05_08a2:4003_8	ñāṇassa ca paripākagatattā “ayaṃ so bhagavā”ti sañjātapītisomanasso “mahā ayaṃ sīhanādo,	4003	
PA_atk-s05_08a2:4003_9	mahantaṃ gajjitaṃ, nayidaṃ aññassa bhavissati, samaṇassa maññe gotamassa etaṃ gajjitaṃ,	4003	
PA_atk-s05_08a2:4003_10	diṭṭho vatamhi mahesinā sammāsambuddhena, mayhaṃ saṅgahakaraṇatthaṃ bhagavā idhāgato”ti cintetvā –	40031	
PA_atk-s05_08a2:4005	“Cirassaṃ vata me mahito mahesī, mahāvanaṃ samaṇo paccapādi;	400	
PA_atk-s05_08a2:4006	Sohaṃ cajissāmi sahassapāpaṃ, sutvāna gāthaṃ tava dhammayutta”nti. –	400	
PA_atk-s05_08a2:4007	Imaṃ gāthaṃ abhāsi.	400	
PA_atk-s05_08a2:4008_0	Tattha cirassaṃ vatāti cirakālena vata. Meti mayhaṃ anuggahatthāya. Mahitoti sadevakena	4008	
PA_atk-s05_08a2:4008_1	lokena mahatiyā pūjāya pūjito. Mahante sīlakkhandhādiguṇe esi, gavesīti mahesī. Mahāvanaṃ	4008	
PA_atk-s05_08a2:4008_2	samaṇo paccapādīti imaṃ mahāraññaṃ samitasabbapāpo bhagavā paṭipajji. Sohaṃ cajissāmi	4008	
PA_atk-s05_08a2:4008_3	sahassapāpaṃ, sutvāna gāthaṃ tava dhammayuttanti sohaṃ dhammayuttaṃ dhammūpasaṃhitaṃ	4008	
PA_atk-s05_08a2:4008_4	tava gāthaṃ suṇiṃ. Sohaṃ taṃ sutvāna “cirassampi cirakālenapi saṅgataṃ paricitaṃ	4008	
PA_atk-s05_08a2:4008_5	pāpasahassaṃ pajahissa”nti cintetvā idāni naṃ aññadatthu pariccajissāmīti attho.	4008	
PA_atk-s05_08a2:4008_6	Evaṃ pana vatvā yathā paṭipajji, yathā ca bhagavatā anuggahito, taṃ dassetuṃ –	4008	
PA_atk-s05_08a2:4010	“Icceva coro asimāvudhañca, sobbhe papāte narake anvakāsi;	401	
PA_atk-s05_08a2:4011	Avandi coro sugatassa pāde, tattheva pabbajjamayāci buddhaṃ.	401	
PA_atk-s05_08a2:4013	“Buddho ca kho kāruṇiko mahesi, yo satthā lokassa sadevakassa;	401	
PA_atk-s05_08a2:4014	Tamehi bhikkhūti tadā avoca, eseva tassa ahu bhikkhubhāvo”ti.	401	
PA_atk-s05_08a2:4015	Saṅgītikārā imā dve gāthā ṭhapesuṃ.	401	
PA_atk-s05_08a2:4016_0	Tattha iccevāti iti eva evaṃ vatvā anantarameva. Coroti aṅgulimālo. Asinti khaggaṃ.	4016	
PA_atk-s05_08a2:4016_1	Āvudhanti sesāvudhaṃ. Sobbheti samantato chinnataṭe. Papāteti ekato chinnataṭe. Naraketi	4016	
PA_atk-s05_08a2:4016_2	bhūmiyā phalitavivare. Idha pana tīhipi padehi yattha patitaṃ aññena gahetuṃ na sakkā,	4016	
PA_atk-s05_08a2:4016_3	tādisaṃ pabbatantarameva vadati. Anvakāsīti anu akāsi, pañcavidhampi attano āvudhaṃ	4016	
PA_atk-s05_08a2:4016_4	anu khipi chaḍḍesi, tāni chaḍḍetvā bhagavato pādesu sirasā nipatitvā “pabbājetha	4016	
PA_atk-s05_08a2:4016_5	maṃ, bhante”ti āha. Tena vuttaṃ “avandi coro sugatassa pāde, tattheva pabbajjamayāci	4016	
PA_atk-s05_08a2:4016_6	buddha”nti. Evaṃ tena pabbajjāya yācitāya satthā tassa purimakammaṃ olokento ehibhikkhubhāvāya	4016	
PA_atk-s05_08a2:4016_7	hetusampattiṃ disvā dakkhiṇahatthaṃ pasāretvā – “ehi, bhikkhu, svākhāto dhammo, cara	4016	
PA_atk-s05_08a2:4016_8	brahmacariyaṃ, sammā dukkhassa antakiriyāyā”ti āha. Sā eva ca tassa pabbajjā upasampadā	4016	
PA_atk-s05_08a2:4016_9	ca ahosi. Tenāha “tamehi bhikkhūti tadā avoca, eseva tassa ahu bhikkhubhāvo”ti.	4016	
PA_atk-s05_08a2:4017	Evaṃ thero satthu santike ehibhikkhubhāvena pabbajjaṃ upasampadañca labhitvā vipassanāya kammaṃ karonto arahattaṃ patvā vimuttisukhaṃ paṭisaṃvedento pītisomanassajāto udānavasena –	401	
PA_atk-s05_08a2:4019	“Yo ca pubbe pamajjitvā, pacchā so nappamajjati;	401	
PA_atk-s05_08a2:4020	Somaṃ lokaṃ pabhāseti, abbhā muttova candimā.	402	
PA_atk-s05_08a2:4022	“Yassa pāpaṃ kataṃ kammaṃ, kusalena pidhīyati;	402	
PA_atk-s05_08a2:4023	Somaṃ lokaṃ pabhāseti, abbhā muttova candimā.	402	
PA_atk-s05_08a2:4025	“Yo have daharo bhikkhu, yuñjati buddhasāsane;	402	
PA_atk-s05_08a2:4026	Somaṃ lokaṃ pabhāseti, abbhā muttova candimā”ti. – gāthattayaṃ abhāsi;	402	
PA_atk-s05_08a2:4027_0	Tassattho – yo puggalo gahaṭṭho vā pabbajito vā kalyāṇamittasaṃsaggato pubbe pāpamittasaṃsaggena	4027	
PA_atk-s05_08a2:4027_1	vā attano vā paṭisaṅkhānābhāvena pamajjitvā sammāpaṭipattiyaṃ pamādaṃ āpajjitvā,	4027	
PA_atk-s05_08a2:4027_2	pacchā kalyāṇamittasaṃsaggena yoniso ummujjanto nappamajjati, sammā paṭipajjati,	4027	
PA_atk-s05_08a2:4027_3	samathavipassanaṃ anuyuñjanto tisso vijjā cha abhiññā pāpuṇāti, so abbhādīhi mutto	4027	
PA_atk-s05_08a2:4027_4	cando viya okāsalokaṃ attanā adhigatāhi vijjābhiññāhi imaṃ khandhādilokaṃ obhāsetīti.	4027	
PA_atk-s05_08a2:4028	Yassa puggalassa kataṃ upacitaṃ pāpakammaṃ kammakkhayakarena lokuttarakusalena avipākārahabhāvassa āharitattā vipākuppādane dvārapidhānena pidhīyati thakīyati. Sesaṃ vuttanayameva.	402	
PA_atk-s05_08a2:4029_0	Daharoti taruṇo, tenassa yogakkhamasarīrataṃ dasseti. So hi uppannaṃ vātātapaparissayaṃ	4029	
PA_atk-s05_08a2:4029_1	abhibhavitvā yogaṃ kātuṃ sakkoti. Yuñjati buddhasāsane sikkhattaye yuttappayutto	4029	
PA_atk-s05_08a2:4029_2	hoti, sakkaccaṃ sampādetīti attho.	4029	
PA_atk-s05_08a2:4030_0	Evaṃ pītisomanassajāto vimuttisukhena viharanto yadā nagaraṃ piṇḍāya pavisati, tadā	4030	
PA_atk-s05_08a2:4030_1	aññenapi khitto leḍḍu therassa kāye nipatati, aññenapi khitto daṇḍo tasseva kāye	4030	
PA_atk-s05_08a2:4030_2	nipatati. So bhinnena pattena vihāraṃ pavisitvā satthu santikaṃ gacchati. Satthā	4030	
PA_atk-s05_08a2:4030_3	taṃ ovadati “adhivāsehi, tvaṃ brāhmaṇa, adhivāsehi, tvaṃ brāhmaṇa, yassa kho, tvaṃ	4030	
PA_atk-s05_08a2:4030_4	brāhmaṇa, kammassa vipākena bahūni vassasahassāni niraye pacceyyāsi, tassa, tvaṃ	4030	
PA_atk-s05_08a2:4030_5	brāhmaṇa, kammassa vipākaṃ diṭṭheva dhamme paṭisaṃvedesī”ti. Atha thero anodhiso	4030	
PA_atk-s05_08a2:4030_6	sabbasattesu mettacittaṃ upaṭṭhapetvā –	4030	
PA_atk-s05_08a2:4032	“Disāpi me dhammakathaṃ suṇantu, disāpi me yuñjantu buddhasāsane;	403	
PA_atk-s05_08a2:4033	Disāpi me te manuje bhajantu, ye dhammamevādapayanti santo.	403	
PA_atk-s05_08a2:4035	“Disā hi me khantivādānaṃ, avirodhappasaṃsinaṃ;	403	
PA_atk-s05_08a2:4036	Suṇantu dhammaṃ kālena, tañca anuvidhīyantu.	403	
PA_atk-s05_08a2:4038	“Na hi jātu so mamaṃ hiṃse, aññaṃ vā pana kañci naṃ;	403	
PA_atk-s05_08a2:4039	Pappuyya paramaṃ santiṃ, rakkheyya tasathāvare.	403	
PA_atk-s05_08a2:4041	“Udakañhi nayanti nettikā, usukārā damayanti tejanaṃ;	404	
PA_atk-s05_08a2:4042	Dāruṃ damayanti tacchakā, attānaṃ damayanti paṇḍitā.	404	
PA_atk-s05_08a2:4044	“Daṇḍeneke damayanti, aṅkusebhi kasāhi ca;	404	
PA_atk-s05_08a2:4045	Adaṇḍena asatthena, ahaṃ dantomhi tādinā.	404	
PA_atk-s05_08a2:4047	“Ahiṃsakoti me nāmaṃ, hiṃsakassa pure sato;	404	
PA_atk-s05_08a2:4048	Ajjāhaṃ saccanāmomhi, na naṃ hiṃsāmi kañci naṃ.	404	
PA_atk-s05_08a2:4050	“Coro ahaṃ pure āsiṃ, aṅgulimāloti vissuto;	405	
PA_atk-s05_08a2:4051	Vuyhamāno mahoghena, buddhaṃ saraṇamāgamaṃ.	405	
PA_atk-s05_08a2:4053	“Lohitapāṇi pure āsiṃ, aṅgulimāloti vissuto;	405	
PA_atk-s05_08a2:4054	Saraṇagamanaṃ passa, bhavanetti samūhatā.	405	
PA_atk-s05_08a2:4056	“Tādisaṃ kammaṃ katvāna, bahuṃ duggatigāminaṃ;	405	
PA_atk-s05_08a2:4057	Phuṭṭho kammavipākena, anaṇo bhuñjāmi bhojanaṃ.	405	
PA_atk-s05_08a2:4059	“Pamādamanuyuñjanti, bālā dummedhino janā;	405	
PA_atk-s05_08a2:4060	Appamādañca medhāvī, dhanaṃ seṭṭhaṃva rakkhati.	406	
PA_atk-s05_08a2:4062	“Mā pamādamanuyuñjetha, mā kāmaratisanthavaṃ;	406	
PA_atk-s05_08a2:4063	Appamatto hi jhāyanto, pappoti paramaṃ sukhaṃ.	406	
PA_atk-s05_08a2:4065	“Svāgataṃ nāpagataṃ, netaṃ dummantitaṃ mama;	406	
PA_atk-s05_08a2:4066	Savibhattesu dhammesu, yaṃ seṭṭhaṃ tadupāgamaṃ.	406	
PA_atk-s05_08a2:4068	“Svāgataṃ nāpagataṃ, netaṃ dummantitaṃ mama;	406	
PA_atk-s05_08a2:4069	Tisso vijjā anuppattā, kataṃ buddhassa sāsanaṃ.	406	
PA_atk-s05_08a2:4071	“Araññe rukkhamūle vā, pabbatesu guhāsu vā;	407	
PA_atk-s05_08a2:4072	Tattha tattheva aṭṭhāsiṃ, ubbiggamanaso tadā.	407	
PA_atk-s05_08a2:4074	“Sukhaṃ sayāmi ṭhāyāmi, sukhaṃ kappemi jīvitaṃ;	407	
PA_atk-s05_08a2:4075	Ahatthapāso mārassa, aho satthānukampito.	407	
PA_atk-s05_08a2:4077	“Brahmajacco pure āsiṃ, udicco ubhato ahu.	407	
PA_atk-s05_08a2:4078	Sojja putto sugatassa, dhammarājassa satthuno.	407	
PA_atk-s05_08a2:4080	“Vītataṇho anādāno, guttadvāro susaṃvuto;	408	
PA_atk-s05_08a2:4081	Aghamūlaṃ vadhitvāna, patto me āsavakkhayo.	408	
PA_atk-s05_08a2:4083	“Pariciṇṇo mayā satthā, kataṃ buddhassa sāsanaṃ;	408	
PA_atk-s05_08a2:4084	Ohito garuko bhāro, bhavanetti samūhatā”ti. – imā gāthā abhāsi;	408	
PA_atk-s05_08a2:4085_0	Tattha disāpīti mayhaṃ disāpi amittā paccatthikāpi ye maṃ evaṃ upavadanti “yathā	4085	
PA_atk-s05_08a2:4085_1	mayaṃ aṅgulimālassa vasena ñātiviyogadukkhaparetā dukkhaṃ pāpuṇāma, evaṃ aṅgulimālopi	4085	
PA_atk-s05_08a2:4085_2	dukkhaṃ pāpuṇātū”ti. Me dhammakathaṃ suṇantūti mayā satthu santike sutaṃ catusaccadhammapaṭisaṃyuttaṃ	4085	
PA_atk-s05_08a2:4085_3	kathaṃ suṇantu. Yuñjantūti sutvā ca tadatthāya paṭipajjantu. Te manuje bhajantūti	4085	
PA_atk-s05_08a2:4085_4	tādise sappurise kalyāṇamitte bhajantu sevantu. Ye dhammamevādapayanti santoti ye	4085	
PA_atk-s05_08a2:4085_5	sappurisā kusaladhammameva, uttarimanussadhammameva, nibbattitalokuttaradhammameva	4085	
PA_atk-s05_08a2:4085_6	ca ādapenti samādapenti gaṇhāpenti.	4085	
PA_atk-s05_08a2:4086_0	Khantivādānanti adhivāsanakhantimeva vadantānaṃ tato eva avirodhappasaṃsinanti kenaci	4086	
PA_atk-s05_08a2:4086_1	avirodhabhūtāya mettāya eva pasaṃsanasīlānaṃ. Suṇantu dhammaṃ kālenāti yuttappayuttakāle	4086	
PA_atk-s05_08a2:4086_2	tesaṃ santike dhammaṃ suṇantu. Tañca anuvidhīyantūti tañca yathāsutaṃ dhammaṃ sammadeva	4086	
PA_atk-s05_08a2:4086_3	uggahitvā anukarontu dhammānudhammaṃ paṭipajjantūti attho.	4086	
PA_atk-s05_08a2:4087_0	Na hi jātu so mamaṃ hiṃseti so mayhaṃ diso paccatthiko jātu, ekaṃseneva maṃ na hiṃse,	4087	
PA_atk-s05_08a2:4087_1	na bādheyya. Aññaṃ vā pana kañci nanti na kevalaṃ maṃyeva, aññaṃ vāpi kañci sattaṃ	4087	
PA_atk-s05_08a2:4087_2	na hiṃseyya, pappuyya paramaṃ santinti, paramaṃ uttamaṃ santiṃ nibbānaṃ pāpuṇeyya,	4087	
PA_atk-s05_08a2:4087_3	pāpuṇitvā ca rakkheyya tasathāvareti sabbe ca satte paramāya rakkhāya rakkheyya,	4087	
PA_atk-s05_08a2:4087_4	sissaṃ puttaṃ viya paripāleyyāti attho.	4087	
PA_atk-s05_08a2:4088_0	Evaṃ thero imāhi gāthāhi pare pāpato parimocento parittakiriyaṃ nāma katvā attano	4088	
PA_atk-s05_08a2:4088_1	paṭipattiṃ pakāsento “udakaṃ hī”ti gāthamāha. Tattha pathaviyā thalaṭṭhānaṃ khaṇitvā	4088	
PA_atk-s05_08a2:4088_2	ninnaṭṭhānaṃ pūretvā mātikaṃ vā katvā rukkhadoṇiṃ vā ṭhapetvā attanā icchikicchitaṭṭhānaṃ	4088	
PA_atk-s05_08a2:4088_3	udakaṃ nentīti nettikā, udakahārino. Tejananti kaṇḍaṃ. Idaṃ vuttaṃ hoti – nettikā	4088	
PA_atk-s05_08a2:4088_4	attano ruciyā udakaṃ nayanti, usukārāpi tāpetvā vaṅkābhāvaṃ harantā tejanaṃ usuṃ	4088	
PA_atk-s05_08a2:4088_5	damayanti, ujukaṃ karonti, tacchakāpi nemiādīnaṃ atthāya tacchantā dāruṃ damayanti	4088	
PA_atk-s05_08a2:4088_6	attano ruciyā ujuṃ vā vaṅkaṃ vā karonti. Evaṃ ettakaṃ ārammaṇaṃ katvā paṇḍitā sappaññā	4088	
PA_atk-s05_08a2:4088_7	ariyamaggaṃ uppādentā attānaṃ damenti, arahattappattā pana ekantadantā nāma hontīti.	4088	
PA_atk-s05_08a2:4089_0	Idāni purisadammasārathinā satthārā attano damitākāraṃ kataññutañca pakāsento “daṇḍeneke”tiādikā	4089	
PA_atk-s05_08a2:4089_1	pañca gāthā abhāsi. Tattha daṇḍeneke damayantīti rājarājamahāmattādayo daṇḍena, hatthiassādinā	4089	
PA_atk-s05_08a2:4089_2	balakāyena ca paccatthikādike damenti, gopālādayo ca gāvādike daṇḍena yaṭṭhiyā damenti.	4089	
PA_atk-s05_08a2:4089_3	Hatthācariyā hatthiṃ aṅkusehi, assācariyā asse kasāhi ca damenti. Adaṇḍena asatthena,	4089	
PA_atk-s05_08a2:4089_4	ahaṃ dantomhi tādināti ahaṃ pana iṭṭhādīsu tādibhāvappattena sammāsambuddhena vinā	4089	
PA_atk-s05_08a2:4089_5	eva daṇḍena, vinā satthena, nihitadaṇḍanihitasatthabhāvena danto damito nibbisevano gato amhi.	4089	
PA_atk-s05_08a2:4090_0	Ahiṃsakoti me nāmaṃ, hiṃsakassa pure satoti satthārā samāgamato pubbe hiṃsakassa	4090	
PA_atk-s05_08a2:4090_1	me samānassa ahiṃsakoti nāmamattaṃ ahosi. Ajjāhanti idāni panāhaṃ “ahiṃsako”ti saccanāmo	4090	
PA_atk-s05_08a2:4090_2	avitathanāmo amhi. Tasmā na naṃ hiṃsāmi kañcipi sattaṃ na hiṃsāmi na bādhemi, nanti nipātamattaṃ.	4090	
PA_atk-s05_08a2:4091_0	Vissutoti “pāṇātipātī luddo lohitapāṇī”tiādinā paññāto. Mahoghenāti kāmoghādinā mahatā	4091	
PA_atk-s05_08a2:4091_1	oghena, tassa oghassa vicchedakaraṃ buddhaṃ saraṇaṃ buddhasaṅkhātaṃ saraṇaṃ agamaṃ upagacchiṃ.	4091	
PA_atk-s05_08a2:4092	Lohitapāṇīti pāṇamatipātanena paresaṃ lohitena ruhirena makkhitapāṇi. Saraṇagamanaṃ passāti mahapphalaṃ mama saraṇagamanaṃ passāti attānamevālapati.	409	
PA_atk-s05_08a2:4093_0	Tādisaṃ kammanti anekasatapurisavadhaṃ dāruṇaṃ tathārūpaṃ pāpakammaṃ. Phuṭṭho kammavipākenāti	4093	
PA_atk-s05_08a2:4093_1	pubbe katassa pāpakammassa vipākena phuṭṭho, sabbaso pahīnakammo vipākamattaṃ paccanubhonto.	4093	
PA_atk-s05_08a2:4093_2	Atha vā phuṭṭho kammavipākenāti upanissayabhūtassa kusalakammassa phalabhūtena lokuttaramaggena,	4093	
PA_atk-s05_08a2:4093_3	lokuttarakammasseva vā phalena vimuttisukhena phuṭṭho. Sabbaso kilesānaṃ khīṇattā	4093	
PA_atk-s05_08a2:4093_4	anaṇo bhuñjāmi bhojanaṃ, bhojanāpadesena cattāropi paccaye vadati.	4093	
PA_atk-s05_08a2:4094_0	Idāni pubbe attano pamādavihāraṃ garahāmukhena pacchā appamādapaṭipattiṃ pasaṃsanto	4094	
PA_atk-s05_08a2:4094_1	tattha ca paresaṃ ussāhaṃ janento “pamādamanuyuñjantī”tiādikā gāthā abhāsi. Tattha	4094	
PA_atk-s05_08a2:4094_2	bālāti bālyena samannāgatā idhalokaparalokatthaṃ ajānantā. Dummedhinoti nippaññā,	4094	
PA_atk-s05_08a2:4094_3	te pamāde ādīnavaṃ apassantā pamādaṃ anuyuñjanti pavattenti, pamādeneva kālaṃ vītināmenti.	4094	
PA_atk-s05_08a2:4094_4	Medhāvīti dhammojapaññāya samannāgato pana paṇḍito kulavaṃsāgataṃ seṭṭhaṃ uttamaṃ	4094	
PA_atk-s05_08a2:4094_5	sattaratanadhanaṃ viya appamādaṃ rakkhati. Yathā hi “uttamaṃ dhanaṃ nissāya bhogasampattiṃ	4094	
PA_atk-s05_08a2:4094_6	pāpuṇissāma, puttadāraṃ posessāma, sugatimaggaṃ sodhessāmā”ti dhane ānisaṃsaṃ passantā	4094	
PA_atk-s05_08a2:4094_7	dhanaṃ rakkhanti; evaṃ paṇḍitopi “appamādaṃ nissāya paṭhamajjhānādīni paṭilabhissāmi,	4094	
PA_atk-s05_08a2:4094_8	maggaphalāni pāpuṇissāmi, tisso vijjā cha abhiññā sampādessāmī”ti appamāde ānisaṃsaṃ	4094	
PA_atk-s05_08a2:4094_9	passanto dhanaṃ seṭṭhaṃva appamādaṃ rakkhatīti attho.	4094	
PA_atk-s05_08a2:4095_0	Mā pamādanti pamādaṃ mā anuyuñjetha pamādena kālaṃ mā vītināmayittha. Kāmaratisanthavanti	4095	
PA_atk-s05_08a2:4095_1	vatthukāmesu, kilesakāmesu ca ratisaṅkhātaṃ taṇhāsanthavampi mā anuyuñjetha mā vindittha	4095	
PA_atk-s05_08a2:4095_2	mā paṭilabhittha. Appamatto hīti upaṭṭhitasatitāya appamatto puggalo jhāyanto jhāyanappasuto	4095	
PA_atk-s05_08a2:4095_3	paramaṃ uttamaṃ nibbānasukhaṃ pāpuṇāti.	4095	
PA_atk-s05_08a2:4096_0	Svāgataṃ nāpagatanti yaṃ tadā mama satthu santike āgataṃ āgamanaṃ, satthu vā tasmiṃ	4096	
PA_atk-s05_08a2:4096_1	mahāvane āgamanaṃ, taṃ svāgataṃ svāgamanaṃ nāpagataṃ, atthato apetaṃ vigataṃ na hoti.	4096	
PA_atk-s05_08a2:4096_2	Netaṃ dummantitaṃ mamāti yaṃ tadā mayā “satthu santike pabbajissāmī”ti mantitaṃ,	4096	
PA_atk-s05_08a2:4096_3	idampi mama na dummantitaṃ, sumantitameva. Kasmā? Savibhattesu dhammesūti sāvajjānavajjādivasena	4096	
PA_atk-s05_08a2:4096_4	pakārato vibhattesu dhammesu yaṃ seṭṭhaṃ uttamaṃ pavaraṃ nibbānaṃ. Tadupāgamaṃ tadeva upagacchinti attho.	4096	
PA_atk-s05_08a2:4097_0	“Tadā puthujjanakāle payogāsayavipannatāya araññādīsu dukkhaṃ vihāsiṃ, idāni payogāsayasampannatāya	4097	
PA_atk-s05_08a2:4097_1	tattha sukhaṃ viharāmī”ti sukhavihārabhāvañceva “pubbe jātimattena brāhmaṇo, idāni	4097	
PA_atk-s05_08a2:4097_2	satthu orasaputtatāya brāhmaṇo”ti paramatthabrāhmaṇabhāvañca dassento “araññe”tiādimāha.	4097	
PA_atk-s05_08a2:4097_3	Tattha sukhaṃ sayāmīti sayantopi sukhaṃ sukhena nidukkhena cittutrāsādīnaṃ abhāvena	4097	
PA_atk-s05_08a2:4097_4	cetodukkharahito sayāmi. Ṭhāyāmīti ṭhāmi. Ahatthapāso mārassāti kilesamārādīnaṃ agocaro.	4097	
PA_atk-s05_08a2:4097_5	Aho satthānukampitoti satthārānukampito aho.	4097	
PA_atk-s05_08a2:4098	Brahmajaccoti brāhmaṇajātiko. Udicco ubhatoti mātito ca pitito ca ubhato udito saṃsuddhagahaṇiko. Sesaṃ tattha tattha vuttanayameva.	409	
PA_atk-s05_08a2:4099	Aṅgulimālattheragāthāvaṇṇanā niṭṭhitā.	409	
PA_atk-s05_08a2:4100	9. Anuruddhattheragāthāvaṇṇanā	410	
PA_atk-s05_08a2:4101_0	Pahāya mātāpitarotiādikā āyasmato anuruddhattherassa gāthā. Kā uppatti? Ayampi purimabuddhesu	4101	
PA_atk-s05_08a2:4101_1	katādhikāro padumuttarassa bhagavato kāle vibhavasampanno kuṭumbiko hutvā nibbatti.	4101	
PA_atk-s05_08a2:4101_2	So ekadivasaṃ vihāraṃ gantvā satthu santike dhammaṃ suṇanto satthāraṃ ekaṃ bhikkhuṃ	4101	
PA_atk-s05_08a2:4101_3	dibbacakkhukānaṃ aggaṭṭhāne ṭhapentaṃ disvā sayampi taṃ ṭhānantaraṃ patthetvā satasahassabhikkhuparivārassa	4101	
PA_atk-s05_08a2:4101_4	bhagavato sattāhaṃ mahādānaṃ pavattetvā sattame divase bhagavato, bhikkhusaṅghassa	4101	
PA_atk-s05_08a2:4101_5	ca uttamāni vatthāni datvā paṇidhānamakāsi. Satthāpissa anantarāyena samijjhanabhāvaṃ	4101	
PA_atk-s05_08a2:4101_6	disvā “anāgate gotamassa nāma sammāsambuddhassa sāsane dibbacakkhukānaṃ aggo bhavissatī”ti	4101	
PA_atk-s05_08a2:4101_7	byākāsi. Sopi tattha puññāni karonto satthari parinibbute niṭṭhite sattayojanike	4101	
PA_atk-s05_08a2:4101_8	suvaṇṇacetiye anekasahassehi dīparukkhehi dīpakapallikāhi ca “dibbacakkhuñāṇassa	4101	
PA_atk-s05_08a2:4101_9	upanissayapaccayo hotū”ti uḷāraṃ dīpapūjaṃ akāsi.	4101	
PA_atk-s05_08a2:4102_0	Evaṃ yāvajīvaṃ puññāni katvā devamanussesu saṃsaranto kassapassa bhagavato kāle bārāṇasiyaṃ	4102	
PA_atk-s05_08a2:4102_1	kuṭumbikagehe nibbattitvā viññutaṃ patto satthari parinibbute niṭṭhite yojanike kanakathūpe	4102	
PA_atk-s05_08a2:4102_2	bahū kaṃsapātiyo kāretvā sappimaṇḍassa pūretvā majjhe ekekaṃ guḷapiṇḍaṃ ṭhapetvā	4102	
PA_atk-s05_08a2:4102_3	mukhavaṭṭiyā mukhavaṭṭiṃ phusāpento cetiyaṃ parikkhipāpetvā attanā ekaṃ mahatiṃ kaṃsapātiṃ	4102	
PA_atk-s05_08a2:4102_4	kāretvā sappimaṇḍassa pūretvā sahassavaṭṭiyo jālāpetvā sīse ṭhapetvā sabbarattiṃ	4102	
PA_atk-s05_08a2:4102_5	cetiyaṃ anupariyāyi.	4102	
PA_atk-s05_08a2:4103_0	Evaṃ tasmimpi attabhāve yāvajīvaṃ kusalaṃ katvā tato cuto devaloke nibbattitvā tattha	4103	
PA_atk-s05_08a2:4103_1	yāvatāyukaṃ ṭhatvā tato cuto anuppanne buddhe bārāṇasiyaṃyeva duggatakule nibbatti,	4103	
PA_atk-s05_08a2:4103_2	annabhārotissa nāmaṃ ahosi. So sumanaseṭṭhissa nāma gehe kammaṃ karonto jīvati. So	4103	
PA_atk-s05_08a2:4103_3	ekadivasaṃ upariṭṭhaṃ nāma paccekabuddhaṃ nirodhasamāpattito vuṭṭhāya gandhamādanapabbatato	4103	
PA_atk-s05_08a2:4103_4	ākāsenāgantvā bārāṇasīnagaradvāre otaritvā cīvaraṃ pārupitvā nagare piṇḍāya pavisantaṃ	4103	
PA_atk-s05_08a2:4103_5	disvā pasannacitto pattaṃ gahetvā attano atthāya ṭhapitaṃ ekaṃ bhāgabhattaṃ patte	4103	
PA_atk-s05_08a2:4103_6	pakkhipitvā paccekabuddhassa dātukāmo ārabhi. Bhariyāpissa attano bhāgabhattaṃ tattheva	4103	
PA_atk-s05_08a2:4103_7	pakkhipi. So taṃ netvā paccekabuddhassa hatthe ṭhapesi. Paccekabuddho taṃ gahetvā	4103	
PA_atk-s05_08a2:4103_8	anumodanaṃ katvā pakkāmi. Taṃ disvā rattiṃ sumanaseṭṭhissa chatte adhivatthā devatā	4103	
PA_atk-s05_08a2:4103_9	“aho dānaṃ paramadānaṃ, upariṭṭhe, suppatiṭṭhita”nti mahāsaddena anumodi. Taṃ sutvā	4103	
PA_atk-s05_08a2:4103_10	sumanaseṭṭhi “evaṃ devatāya anumoditaṃ idameva uttamadāna”nti cintetvā tattha pattiṃ	41031	
PA_atk-s05_08a2:4103_11	yāci. Annabhāro pana tassa pattiṃ adāsi. Tena pasannacitto sumanaseṭṭhi tassa sahassaṃ	41031	
PA_atk-s05_08a2:4103_12	datvā “ito paṭṭhāya tuyhaṃ sahatthena kammakaraṇakiccaṃ natthi, patirūpaṃ gehaṃ katvā	41031	
PA_atk-s05_08a2:4103_13	niccaṃ vasāhī”ti āha.	41031	
PA_atk-s05_08a2:4104_0	Yasmā nirodhato vuṭṭhitassa paccekabuddhassa dinnapiṇḍapāto taṃdivasameva uḷārataravipāko	4104	
PA_atk-s05_08a2:4104_1	hoti, tasmā taṃdivasaṃ sumanaseṭṭhi rañño santikaṃ gacchanto taṃ gahetvā agamāsi.	4104	
PA_atk-s05_08a2:4104_2	Rājā pana taṃ ādaravasena olokesi. Seṭṭhi “mahārāja, ayaṃ oloketabbayuttoyevā”ti	4104	
PA_atk-s05_08a2:4104_3	vatvā tadā tena katapuññaṃ attanāpissa sahassaṃ dinnabhāvaṃ kathesi. Taṃ sutvā rājā	4104	
PA_atk-s05_08a2:4104_4	tussitvā sahassaṃ datvā asukasmiṃ nāma ṭhāne gehaṃ katvā vasā”ti gehaṭṭhānamassa	4104	
PA_atk-s05_08a2:4104_5	āṇāpesi. Tassa taṃ ṭhānaṃ sodhāpentassa mahantiyo nidhikumbhiyo uṭṭhahiṃsu. Tā disvā	4104	
PA_atk-s05_08a2:4104_6	so rañño ārocesi. Rājā sabbaṃ dhanaṃ uddharāpetvā rāsikataṃ disvā “ettakaṃ dhanaṃ	4104	
PA_atk-s05_08a2:4104_7	imasmiṃ nagare kassa gehe atthī”ti? “Na kassaci, devā”ti. “Tena hi ayaṃ annabhāro	4104	
PA_atk-s05_08a2:4104_8	imasmiṃ nagare mahādhanaseṭṭhi nāma hotū”ti taṃdivasameva tassa seṭṭhichattaṃ ussāpesi.	4104	
PA_atk-s05_08a2:4105_0	So tato paṭṭhāya yāvajīvaṃ kusalakammaṃ katvā tato cuto devamanussesu saṃsaritvā	4105	
PA_atk-s05_08a2:4105_1	imasmiṃ buddhuppāde kapilavatthunagare sukkodanasakkassa gehe paṭisandhiṃ gaṇhi,	4105	
PA_atk-s05_08a2:4105_2	anuruddhotissa nāmaṃ ahosi. So mahānāmassa sakkassa kaniṭṭhabhātā, satthu cūḷapitu	4105	
PA_atk-s05_08a2:4105_3	putto paramasukhumālo mahāpuñño tiṇṇaṃ utūnaṃ anucchavikesu tīsu pāsādesu alaṅkatanāṭakitthīhi	4105	
PA_atk-s05_08a2:4105_4	parivuto devo viya sampattiṃ anubhavanto suddhodanamahārājena ussāhitehi sakyarājūhi	4105	
PA_atk-s05_08a2:4105_5	satthu parivāratthaṃ pesitehi bhaddiyakumārādīhi anupiyambavane viharantaṃ satthāraṃ	4105	
PA_atk-s05_08a2:4105_6	upasaṅkamitvā satthu santike pabbajitvā antovasseyeva dibbacakkhuṃ nibbattetvā, puna	4105	
PA_atk-s05_08a2:4105_7	dhammasenāpatissa santike kammaṭṭhānaṃ gahetvā cetiyaraṭṭhe pācīnavaṃsadāyaṃ gantvā	4105	
PA_atk-s05_08a2:4105_8	samaṇadhammaṃ karonto sattamahāpurisavitakke vitakketvā aṭṭhamaṃ jānituṃ nāsakkhi.	4105	
PA_atk-s05_08a2:4105_9	Tassa taṃ pavattiṃ ñatvā satthā aṭṭhamaṃ mahāpurisavitakkaṃ kathetvā catupaccayasantosabhāvanārāmapaṭimaṇḍitaṃ	4105	
PA_atk-s05_08a2:4105_10	mahāariyavaṃsapaṭipadaṃ deseti. So desanānusārena vipassanaṃ vaḍḍhetvā abhiññāpaṭisambhidāparivāraṃ	41051	
PA_atk-s05_08a2:4105_11	arahattaṃ sacchākāsi. Tena vuttaṃ apadāne –	41051	
PA_atk-s05_08a2:4106	“Sumedhaṃ bhagavantāhaṃ, lokajeṭṭhaṃ narāsabhaṃ;	410	
PA_atk-s05_08a2:4107	Vūpakaṭṭhaṃ viharantaṃ, addasaṃ lokanāyakaṃ.	410	
PA_atk-s05_08a2:4108	“Upagantvāna sambuddhaṃ, sumedhaṃ lokanāyakaṃ;	410	
PA_atk-s05_08a2:4109	Añjaliṃ paggahetvāna, buddhaseṭṭhamayācahaṃ.	410	
PA_atk-s05_08a2:4110	“Anukampa mahāvīra, lokajeṭṭha narāsabha;	411	
PA_atk-s05_08a2:4111	Padīpaṃ te padassāmi, rukkhamūlamhi jhāyato.	411	
PA_atk-s05_08a2:4112	“Adhivāsesi so dhīro, sayambhū vadataṃ varo;	411	
PA_atk-s05_08a2:4113	Dumesu vinivijjhitvā, yantaṃ yojiyahaṃ tadā.	411	
PA_atk-s05_08a2:4114	“Sahassavaṭṭiṃ pādāsiṃ, buddhassa lokabandhuno;	411	
PA_atk-s05_08a2:4115	Sattāhaṃ pajjalitvāna, dīpā vūpasamiṃsu me.	411	
PA_atk-s05_08a2:4116	“Tena cittappasādena, cetanāpaṇidhīhi ca;	411	
PA_atk-s05_08a2:4117	Jahitvā mānusaṃ dehaṃ, vimānamupapajjahaṃ.	411	
PA_atk-s05_08a2:4118	“Upapannassa devattaṃ, byamhaṃ āsi sunimmitaṃ;	411	
PA_atk-s05_08a2:4119	Samantato pajjalati, dīpadānassidaṃ phalaṃ.	411	
PA_atk-s05_08a2:4120	“Samantā yojanasataṃ, virocesimahaṃ tadā;	412	
PA_atk-s05_08a2:4121	Sabbe deve abhibhomi, dīpadānassidaṃ phalaṃ.	412	
PA_atk-s05_08a2:4122	“Tiṃsakappāni devindo, devarajjamakārayiṃ;	412	
PA_atk-s05_08a2:4123	Na maṃ kecītimaññanti, dīpadānassidaṃ phalaṃ.	412	
PA_atk-s05_08a2:4124	“Aṭṭhavīsatikkhattuñca, cakkavattī ahosahaṃ;	412	
PA_atk-s05_08a2:4125	Divā rattiñca passāmi, samantā yojanaṃ tadā.	412	
PA_atk-s05_08a2:4126	“Sahassalokaṃ ñāṇena, passāmi satthu sāsane;	412	
PA_atk-s05_08a2:4127	Dibbacakkhumanuppatto, dīpadānassidaṃ phalaṃ.	412	
PA_atk-s05_08a2:4128	“Sumedho nāma sambuddho, tiṃsakappasahassito;	412	
PA_atk-s05_08a2:4129	Tassa dīpo mayā dinno, vippasannena cetasā.	412	
PA_atk-s05_08a2:4130	“Paṭisambhidā catasso…pe… kataṃ buddhassa sāsana”nti.	413	
PA_atk-s05_08a2:4131_0	Atha naṃ satthā aparabhāge jetavanamahāvihāre ariyagaṇamajjhe nisinno dibbacakkhukānaṃ	4131	
PA_atk-s05_08a2:4131_1	aggaṭṭhāne ṭhapesi “etadaggaṃ, bhikkhave, mama sāvakānaṃ bhikkhūnaṃ dibbacakkhukānaṃ	4131	
PA_atk-s05_08a2:4131_2	yadidaṃ anuruddho”ti.	4131	
PA_atk-s05_08a2:4132_0	So vimuttisukhaṃ paṭisaṃvedī viharanto ekadivasaṃ attano paṭipattiṃ paccavekkhitvā	4132	
PA_atk-s05_08a2:4132_1	pītisomanassajāto udānavasena “pahāya mātāpitaro”tiādikā gāthā abhāsi. Keci pana	4132	
PA_atk-s05_08a2:4132_2	“therassa pabbajjaṃ arahattappattiñca pakāsentehi saṅgītikārehi ādito catasso gāthā	4132	
PA_atk-s05_08a2:4132_3	bhāsitā. Tato parā therassa ariyavaṃsapaṭipattiyā ārādhitacittena bhagavatā bhāsitā.	4132	
PA_atk-s05_08a2:4132_4	Itarā sabbāpi tena tena kāraṇena thereneva bhāsitā”ti vadanti. Iti sabbathāpi imā	4132	
PA_atk-s05_08a2:4132_5	gāthā therena bhāsitāpi, theraṃ uddissa bhāsitāpi therassa cetā gāthāti veditabbā. Seyyathidaṃ –	4132	
PA_atk-s05_08a2:4134	“Pahāya mātāpitaro, bhaginī ñātibhātaro;	413	
PA_atk-s05_08a2:4135	Pañca kāmaguṇe hitvā, anuruddhova jhāyati.	413	
PA_atk-s05_08a2:4137	“Sameto naccagītehi, sammatāḷappabodhano;	413	
PA_atk-s05_08a2:4138	Na tena suddhimajjhagaṃ, mārassa visaye rato.	413	
PA_atk-s05_08a2:4140	“Etañca samatikkamma, rato buddhassa sāsane;	414	
PA_atk-s05_08a2:4141	Sabboghaṃ samatikkamma, anuruddhova jhāyati.	414	
PA_atk-s05_08a2:4143	“Rūpā saddā rasā gandhā, phoṭṭhabbā ca manoramā;	414	
PA_atk-s05_08a2:4144	Ete ca samatikkamma, anuruddhova jhāyati.	414	
PA_atk-s05_08a2:4146	“Piṇḍapātamatikkanto, eko adutiyo muni;	414	
PA_atk-s05_08a2:4147	Esati paṃsukūlāni anuruddho anāsavo.	414	
PA_atk-s05_08a2:4149	“Vicinī aggahī dhovi, rajayī dhārayī muni;	414	
PA_atk-s05_08a2:4150	Paṃsukūlāni matimā, anuruddho anāsavo.	415	
PA_atk-s05_08a2:4152	“Mahiccho ca asantuṭṭho, saṃsaṭṭho yo ca uddhato;	415	
PA_atk-s05_08a2:4153	Tassa dhammā ime honti, pāpakā saṃkilesikā.	415	
PA_atk-s05_08a2:4155	“Sato ca hoti appiccho, santuṭṭho avighātavā;	415	
PA_atk-s05_08a2:4156	Pavivekarato vitto, niccamāraddhavīriyo.	415	
PA_atk-s05_08a2:4158	“Tassa dhammā ime honti, kusalā bodhipakkhikā;	415	
PA_atk-s05_08a2:4159	Anāsavo ca so hoti, iti vuttaṃ mahesinā.	415	
PA_atk-s05_08a2:4161	“Mama saṅkappamaññāya, satthā loke anuttaro;	416	
PA_atk-s05_08a2:4162	Manomayena kāyena, iddhiyā upasaṅkami.	416	
PA_atk-s05_08a2:4164	“Yadā me ahu saṅkappo, tato uttari desayi;	416	
PA_atk-s05_08a2:4165	Nippapañcarato buddho, nippapañcamadesayi.	416	
PA_atk-s05_08a2:4167	“Tassāhaṃ dhammamaññāya, vihāsiṃ sāsane rato;	416	
PA_atk-s05_08a2:4168	Tisso vijjā anuppattā, kataṃ buddhassa sāsanaṃ.	416	
PA_atk-s05_08a2:4170	“Pañcapaññāsavassāni, yato nesajjiko ahaṃ;	417	
PA_atk-s05_08a2:4171	Pañcavīsativassāni, yato middhaṃ samūhataṃ.	417	
PA_atk-s05_08a2:4173	“Nāhu assāsapassāsā, ṭhitacittassa tādino;	417	
PA_atk-s05_08a2:4174	Anejo santimārabbha, cakkhumā parinibbuto.	417	
PA_atk-s05_08a2:4176	“Asallīnena cittena, vedanaṃ ajjhavāsayi;	417	
PA_atk-s05_08a2:4177	Pajjotasseva nibbānaṃ, vimokkho cetaso ahu.	417	
PA_atk-s05_08a2:4179	“Ete pacchimakā dāni, munino phassapañcamā;	417	
PA_atk-s05_08a2:4180	Nāññe dhammā bhavissanti, sambuddhe parinibbute.	418	
PA_atk-s05_08a2:4182	“Natthi dāni punāvāso, devakāyasmi jālini;	418	
PA_atk-s05_08a2:4183	Vikkhīṇo jātisaṃsāro, natthi dāni punabbhavo.	418	
PA_atk-s05_08a2:4185	“Yassa muhuttena sahassadhā, loko saṃvidito sabrahmakappo;	418	
PA_atk-s05_08a2:4186	Vasī iddhiguṇe cutūpapāte, kāle passati devatā sa bhikkhu.	418	
PA_atk-s05_08a2:4188	“Annabhāro pure āsiṃ, daliddo ghāsahārako;	418	
PA_atk-s05_08a2:4189	Samaṇaṃ paṭipādesiṃ, upariṭṭhaṃ yasassinaṃ.	418	
PA_atk-s05_08a2:4191	“Somhi sakyakule jāto, anuruddhoti maṃ vidū;	419	
PA_atk-s05_08a2:4192	Upeto naccagītehi, sammatāḷappabodhano.	419	
PA_atk-s05_08a2:4194	“Athaddasāsiṃ sambuddhaṃ, satthāraṃ akutobhayaṃ;	419	
PA_atk-s05_08a2:4195	Tasmiṃ cittaṃ pasādetvā, pabbajiṃ anagāriyaṃ.	419	
PA_atk-s05_08a2:4197	“Pubbenivāsaṃ jānāmi, yattha me vusitaṃ pure;	419	
PA_atk-s05_08a2:4198	Tāvatiṃsesu devesu, aṭṭhāsiṃ sakkajātiyā.	419	
PA_atk-s05_08a2:4200	“Sattakkhattuṃ manussindo, ahaṃ rajjamakārayiṃ;	420	
PA_atk-s05_08a2:4201	Cāturanto vijitāvī, jambusaṇḍassa issaro;	420	
PA_atk-s05_08a2:4202	Adaṇḍena asatthena, dhammena anusāsayiṃ.	420	
PA_atk-s05_08a2:4204	“Ito satta tato satta, saṃsārāni catuddasa;	420	
PA_atk-s05_08a2:4205	Nivāsamabhijānissaṃ, devaloke ṭhito tadā.	420	
PA_atk-s05_08a2:4207	“Pañcaṅgike samādhimhi, sante ekodibhāvite;	420	
PA_atk-s05_08a2:4208	Paṭippassaddhiladdhamhi, dibbacakkhu visujjhi me.	420	
PA_atk-s05_08a2:4210	“Cutūpapātaṃ jānāmi, sattānaṃ āgatiṃ gatiṃ;	421	
PA_atk-s05_08a2:4211	Itthabhāvaññathābhāvaṃ, jhāne pañcaṅgike ṭhito.	421	
PA_atk-s05_08a2:4213	“Pariciṇṇo mayā satthā…pe… bhavanetti samūhatā.	421	
PA_atk-s05_08a2:4215	“Vajjīnaṃ veḷuvagāme, ahaṃ jīvitasaṅkhayā;	421	
PA_atk-s05_08a2:4216	Heṭṭhato veḷugumbasmiṃ, nibbāyissaṃ anāsavo”ti.	421	
PA_atk-s05_08a2:4217_0	Tattha pahāyāti pajahitvā. Mātāpitaroti mātarañca pitarañca. Ayañhettha adhippāyo	4217	
PA_atk-s05_08a2:4217_1	– yathā aññe keci ñātipārijuññena vā bhogapārijuññena vā abhibhūtā pabbajanti, pabbajitā	4217	
PA_atk-s05_08a2:4217_2	ca kiccantarapasutā viharanti, na evaṃ mayaṃ. Mayaṃ pana mahantaṃ ñātiparivaṭṭaṃ,	4217	
PA_atk-s05_08a2:4217_3	mahantañca bhogakkhandhaṃ pahāya kāmesu nirapekkhā pabbajitāti. Jhāyatīti ārammaṇūpanijjhānaṃ	4217	
PA_atk-s05_08a2:4217_4	lakkhaṇūpanijjhānañcāti, duvidhampi jhānaṃ anuyutto viharati.	4217	
PA_atk-s05_08a2:4218_0	Sameto naccagītehīti naccehi ca gītehi ca samaṅgībhūto, naccāni passanto gītāni suṇantoti	4218	
PA_atk-s05_08a2:4218_1	attho. “Sammato”ti ca paṭhanti, naccagītehi pūjitoti attho. Sammatāḷappabodhanoti	4218	
PA_atk-s05_08a2:4218_2	sammatāḷasaddehi paccūsakāle pabodhetabbo. Na tena suddhimajjhaganti tena kāmabhogena	4218	
PA_atk-s05_08a2:4218_3	saṃsārasuddhiṃ nādhigacchiṃ. Mārassa visaye ratoti kilesamārassa visayabhūte kāmaguṇe	4218	
PA_atk-s05_08a2:4218_4	rato. “Kilesamārassa visayabhūtena kāmaguṇabhogena saṃsārasuddhi hotī”ti evaṃdiṭṭhiko	4218	
PA_atk-s05_08a2:4218_5	ahutvāti attho. Tenāha “etañca samatikkammā”tiādi. Tattha etanti etaṃ pañcavidhampi	4218	
PA_atk-s05_08a2:4218_6	kāmaguṇaṃ. Samatikkammāti samatikkamitvā, anapekkho chaḍḍetvāti attho. Sabboghanti	4218	
PA_atk-s05_08a2:4218_7	kāmoghādikaṃ sabbampi oghaṃ.	4218	
PA_atk-s05_08a2:4219_0	Pañca kāmaguṇe sarūpato dassetuṃ “rūpā saddā”tiādi vuttaṃ. Tattha manoramāti lobhanīyaṭṭhena	4219	
PA_atk-s05_08a2:4219_1	manaṃ ramayantīti manoramā, manāpiyāti vuttaṃ hoti. Yathāha “katame pañca manāpiyā	4219	
PA_atk-s05_08a2:4219_2	rūpā, manāpiyā saddā”tiādi.	4219	
PA_atk-s05_08a2:4220_0	Piṇḍapātamatikkantoti piṇḍapātaggahaṇaṃ atikkanto, piṇḍapātaggahaṇato nivattentoti	4220	
PA_atk-s05_08a2:4220_1	attho. Ekoti ekākī apacchāsamaṇo. Adutiyoti nittaṇho. Taṇhā hi purisassa dutiyo nāma.	4220	
PA_atk-s05_08a2:4220_2	Yathāha “taṇhādutiyo puriso”ti. Esatīti pariyesati.	4220	
PA_atk-s05_08a2:4221_0	Vicinīti esantova tattha tattha saṅkārakūṭādike paṃsukūluppattiṭṭhāne vicini. Aggahīti	4221	
PA_atk-s05_08a2:4221_1	vicinitvā asucimakkhitampi ajigucchanto gaṇhi. Dhovīti, vikkhālesi. Rajayīti dhovitvā	4221	
PA_atk-s05_08a2:4221_2	gahitaṃ sibbitvā kappiyarajanena rajayi. Dhārayīti rajitvā kappabinduṃ datvā dhāresi,	4221	
PA_atk-s05_08a2:4221_3	nivāsesi ceva pārupi ca.	4221	
PA_atk-s05_08a2:4222_0	Idāni pācīnavaṃsadāye satthārā dinnaovādaṃ tassa ca attanā matthakappattabhāvaṃ dīpento	4222	
PA_atk-s05_08a2:4222_1	“mahiccho ca asantuṭṭho”tiādikā gāthā abhāsi. Tattha mahicchoti mahatiyā paccayicchāya	4222	
PA_atk-s05_08a2:4222_2	samannāgato, uḷāruḷāre bahū ca paccaye icchantoti attho. Asantuṭṭhoti nissantuṭṭho,	4222	
PA_atk-s05_08a2:4222_3	yathālābhasantosādinā santosena virahito. Saṃsaṭṭhoti gihīhi ceva pabbajitehi ca	4222	
PA_atk-s05_08a2:4222_4	ananulomikena saṃsaggena saṃsaṭṭho. Uddhatoti ukkhitto. Tassāti “mahiccho”tiādinā	4222	
PA_atk-s05_08a2:4222_5	vuttapuggalassa. Dhammāti mahicchatā asantoso, saṃsaṭṭhatā vikkhepoti īdisā. Lāmakaṭṭhena	4222	
PA_atk-s05_08a2:4222_6	pāpakā. Saṃkilesikāti tassa cittassa malīnabhāvakaraṇato saṃkilesikā dhammā honti.	4222	
PA_atk-s05_08a2:4223_0	Sato ca hoti appicchoti yadā panāyaṃ puggalo kalyāṇamitte sevanto bhajanto payirupāsanto	4223	
PA_atk-s05_08a2:4223_1	saddhammaṃ suṇanto yoniso manasi karonto satimā ca mahicchataṃ pahāya appiccho ca	4223	
PA_atk-s05_08a2:4223_2	hoti. Asantosaṃ pahāya santuṭṭho, cittassa vighātakaraṃ vikkhepaṃ pahāya avighātavā	4223	
PA_atk-s05_08a2:4223_3	avikkhitto samāhito, gaṇasaṅgaṇikaṃ pahāya pavivekarato, vivekābhiratiyā nibbidāya	4223	
PA_atk-s05_08a2:4223_4	dhammapītiyā vitto sumano tuṭṭhacitto, sabbaso kosajjapahānena āraddhavīriyo.	4223	
PA_atk-s05_08a2:4224_0	Tassa evaṃ appicchatādiguṇasamannāgatassa ime satipaṭṭhānādayo sattatiṃsappabhedā	4224	
PA_atk-s05_08a2:4224_1	tividhavipassanāsaṅgahā kosallasambhūtaṭṭhena kusalā, maggapariyāpannā bodhipakkhikā	4224	
PA_atk-s05_08a2:4224_2	dhammā honti. So tehi samannāgato sabbaso āsavānaṃ khepanena aggamaggakkhaṇato paṭṭhāya	4224	
PA_atk-s05_08a2:4224_3	anāsavo ca hoti. Iti evaṃ vuttaṃ mahesinā sammāsambuddhena pācīnavaṃsadāye mahāpurisavitakke	4224	
PA_atk-s05_08a2:4224_4	matthakaṃ pāpanavasenāti adhippāyo.	4224	
PA_atk-s05_08a2:4225_0	Mama saṅkappamaññāyāti “apicchassāyaṃ, bhikkhave, dhammo, nāyaṃ dhammo mahicchassā”tiādinā	4225	
PA_atk-s05_08a2:4225_1	mahāpurisavitakkavasena āraddhaṃ, te ca matthakaṃ pāpetuṃ asamatthabhāvena ṭhitaṃ	4225	
PA_atk-s05_08a2:4225_2	mama saṅkappaṃ jānitvā. Manomayenāti manomayena viya, manasā nimmitasadisena pariṇāmitenāti	4225	
PA_atk-s05_08a2:4225_3	attho. Iddhiyāti “ayaṃ kāyo idaṃ cittaṃ viya hotū”ti evaṃ pavattaadhiṭṭhāniddhiyā.	4225	
PA_atk-s05_08a2:4226_0	Yadā me ahu saṅkappoti yasmiṃ kāle mayhaṃ “kīdiso nu kho aṭṭhamo mahāpurisavitakko”ti	4226	
PA_atk-s05_08a2:4226_1	parivitakko ahosi. Tato mama saṅkappamaññāya iddhiyā upasaṅkamīti yojanā. Uttari	4226	
PA_atk-s05_08a2:4226_2	desayīti “nippapañcārāmassāyaṃ, bhikkhave, dhammo nippapañcaratino, nāyaṃdhammo papañcārāmassa	4226	
PA_atk-s05_08a2:4226_3	papañcaratino”ti imamaṭṭhamaṃ mahāpurisavitakkaṃ pūrento upari desayi. Taṃ pana desitaṃ	4226	
PA_atk-s05_08a2:4226_4	dhammaṃ desento āha “nippapañcarato buddho, nippapañcamadesayī”ti. Papañcā nāma rāgādayo	4226	
PA_atk-s05_08a2:4226_5	kilesā, tesaṃ vūpasamatāya, tadabhāvato ca lokuttaradhammā nippapañcā nāma. Tasmiṃ	4226	
PA_atk-s05_08a2:4226_6	nippapañce rato abhirato sammāsambuddho yathā taṃ pāpuṇāmi, tathā tādisaṃ dhammaṃ	4226	
PA_atk-s05_08a2:4226_7	adesayi, sāmukkaṃsikaṃ catusaccadhammadesanaṃ pakāsayīti attho.	4226	
PA_atk-s05_08a2:4227	Tassāhaṃ dhammamaññāyāti tassā satthu desanāya dhammaṃ jānitvā yathānusiṭṭhaṃ paṭipajjanto vihāsiṃ sikkhattayasaṅgahe sāsane rato abhirato hutvāti attho.	422	
PA_atk-s05_08a2:4228_0	Satthārā attano samāgamaṃ tena sādhitamatthaṃ dassetvā idāni attano pabbajitakālato	4228	
PA_atk-s05_08a2:4228_1	paṭṭhāya āraddhavīriyataṃ, kāye anapekkhatāya seyyasukhapassasukhānaṃ pariccāgaṃ,	4228	
PA_atk-s05_08a2:4228_2	appamiddhakālato paṭṭhāya āraddhavīriyatañca dassento “pañcapaññāsavassānī”ti gāthamāha.	4228	
PA_atk-s05_08a2:4228_3	Tattha yato nesajjiko ahanti yato paṭṭhāya “yogānukūlatā kammaṭṭhānapariyuṭṭhitasappurisacariyā	4228	
PA_atk-s05_08a2:4228_4	sallekhavuttī”ti evamādiguṇe disvā nesajjiko ahosiṃ tāni pañcapaññāsa vassāni. Yato	4228	
PA_atk-s05_08a2:4228_5	middhaṃ samūhatanti yato paṭṭhāya mayā niddā pariccattā tāni pañcavīsativassāni.	4228	
PA_atk-s05_08a2:4228_6	“Therassa pañcapaññāsāya vassesu nesajjikassa sato ādito pañcavīsativassāni niddā	4228	
PA_atk-s05_08a2:4228_7	nāhosi, tato paraṃ sarīrakilamathena pacchimayāme niddā ahosī”ti vadanti.	4228	
PA_atk-s05_08a2:4229_0	“Nāhu assāsapassāsā” tiādikā tisso gāthā satthu parinibbānakāle bhikkhūhi “kiṃ bhagavā	4229	
PA_atk-s05_08a2:4229_1	parinibbuto”ti puṭṭho parinibbānabhāvaṃ pavedento āha. Tattha nāhu assāsapassāsā,	4229	
PA_atk-s05_08a2:4229_2	ṭhitacittassa tādinoti anulomapaṭilomato anekākāravokārā sabbā samāpattiyo samāpajjitvā	4229	
PA_atk-s05_08a2:4229_3	vuṭṭhāya sabbapacchā catutthajjhāne ṭhitacittassa tādino buddhassa bhagavato assāsapassāsā	4229	
PA_atk-s05_08a2:4229_4	nāhu nāhesunti attho. Etena yasmā catutthajjhānaṃ samāpannassa kāyasaṅkhārā nirujjhanti.	4229	
PA_atk-s05_08a2:4229_5	Kāyasaṅkhārāti ca assāsapassāsā vuccanti, tasmā catutthajjhānakkhaṇato paṭṭhāya assāsapassāsā	4229	
PA_atk-s05_08a2:4229_6	nāhesunti dasseti. Taṇhāsaṅkhātāya ejāya abhāvato anejo, samādhismiṃ ṭhitattā vā	4229	
PA_atk-s05_08a2:4229_7	anejo. Santimārabbhāti anupādisesaṃ nibbānaṃ ārabbha paṭicca sandhāya. Cakkhumāti	4229	
PA_atk-s05_08a2:4229_8	pañcahi cakkhūhi cakkhumā. Parinibbutoti parinibbāyi. Ayañhettha attho – nibbānārammaṇacatutthajjhānaphalasamāpattiṃ	4229	
PA_atk-s05_08a2:4229_9	samāpajjitvā tadanantarameva anupādisesāya nibbānadhātuyā parinibbutoti.	4229	
PA_atk-s05_08a2:4230_0	Asallīnenāti alīnena asaṃkuṭitena suvikasiteneva cittena. Vedanaṃ ajjhavāsayīti sato	4230	
PA_atk-s05_08a2:4230_1	sampajāno hutvā māraṇantikaṃ vedanaṃ adhivāsesi, na vedanānuvattī hutvā ito cito	4230	
PA_atk-s05_08a2:4230_2	ca samparivatti. Pajjotasseva nibbānaṃ, vimokkho cetaso ahūti yathā telañca paṭicca,	4230	
PA_atk-s05_08a2:4230_3	vaṭṭiñca paṭicca pajjalanto pajjoto padīpo tesaṃ parikkhaye nibbāyati. Nibbuto ca	4230	
PA_atk-s05_08a2:4230_4	katthaci gantvā na tiṭṭhati, aññadatthu antaradhāyati, adassanameva gacchati; evaṃ	4230	
PA_atk-s05_08a2:4230_5	kilesābhisaṅkhāre nissāya pavattamāno khandhasantāno tesaṃ parikkhaye nibbāyati,	4230	
PA_atk-s05_08a2:4230_6	nibbuto ca katthaci gantvā na tiṭṭhati, aññadatthu antaradhāyati, adassanameva gacchatīti	4230	
PA_atk-s05_08a2:4230_7	dasseti. Tena vuttaṃ “nibbanti dhīrā yathāyaṃ padīpo”ti, “accī yathā vātavegena khittā”ti ca ādi.	4230	
PA_atk-s05_08a2:4231_0	Eteti parinibbānakkhaṇe satthu santāne pavattamānānaṃ dhammānaṃ attano paccakkhatāya	4231	
PA_atk-s05_08a2:4231_1	vuttaṃ. Pacchimakā tato paraṃ cittuppādābhāvato. Dānīti etarahi. Phassapañcamāti	4231	
PA_atk-s05_08a2:4231_2	phassapañcamakānaṃ dhammānaṃ pākaṭabhāvato vuttaṃ. Tathā hi cittuppādakathāyampi	4231	
PA_atk-s05_08a2:4231_3	phassapañcamakāva ādito vuttā. Aññe dhammāti saha nissayena aññe cittacetasikā dhammā,	4231	
PA_atk-s05_08a2:4231_4	na parinibbānacittacetasikā. Nanu tepi na bhavissantevāti? Saccaṃ na bhavissanti,	4231	
PA_atk-s05_08a2:4231_5	āsaṅkābhāvato pana te sandhāya “na bhavissantī”ti na vattabbameva. “Itare pana sekkhaputhujjanānaṃ	4231	
PA_atk-s05_08a2:4231_6	viya bhavissanti nu kho”ti siyā āsaṅkāti tadāsaṅkānivattanatthaṃ “nāññe dhammā bhavissantī”ti vuttaṃ.	4231	
PA_atk-s05_08a2:4232_0	Natthi dāni punāvāso, devakāyasmi jālinīti, ettha jālinīti devataṃ ālapati, devate	4232	
PA_atk-s05_08a2:4232_1	devakāyasmiṃ devasamūhe upapajjanavasena puna āvāso āvasanaṃ idāni mayhaṃ natthīti	4232	
PA_atk-s05_08a2:4232_2	attho. Tattha kāraṇamāha “vikkhīṇo”tiādinā. Sā kira devatā purimattabhāve therassa	4232	
PA_atk-s05_08a2:4232_3	pādaparicārikā, tasmā idāni theraṃ jiṇṇaṃ vuddhaṃ disvā purimasinehena āgantvā “tattha	4232	
PA_atk-s05_08a2:4232_4	cittaṃ paṇidhehi, yattha te vusitaṃ pure”ti devūpapattiṃ yāci. Atha “dāni natthī”tiādinā	4232	
PA_atk-s05_08a2:4232_5	thero tassā paṭivacanaṃ adāsi. Taṃ sutvā devatā vihatāsā tatthevantaradhāyi.	4232	
PA_atk-s05_08a2:4233_0	Atha thero vehāsaṃ abbhuggantvā attano ānubhāvaṃ sabrahmacārīnaṃ pakāsento “yassa	4233	
PA_atk-s05_08a2:4233_1	muhuttenā”ti gāthamāha. Tassattho – yassa khīṇāsavabhikkhuno muhuttamattena eva sahassadhā	4233	
PA_atk-s05_08a2:4233_2	sahassappakāro tisahassimahāsahassipabhedo, loko sabrahmakappo sahabrahmaloko, saṃvidito	4233	
PA_atk-s05_08a2:4233_3	sammadeva vidito ñāto paccakkhaṃ kato, evaṃ iddhiguṇe iddhisampadāya cutūpapāte ca	4233	
PA_atk-s05_08a2:4233_4	vasībhāvappatto so bhikkhu upagatakāle devatā passati, na tassa devatānaṃ dassane	4233	
PA_atk-s05_08a2:4233_5	parihānīti. Therena kira jāliniyā devatāya paṭivacanadānavasena “natthi dānī”ti gāthāya	4233	
PA_atk-s05_08a2:4233_6	vuttāya bhikkhū jāliniṃ apassantā “kiṃ nu kho thero dhammālapanavasena kiñci ālapatī”ti	4233	
PA_atk-s05_08a2:4233_7	cintesuṃ. Tesaṃ cittācāraṃ ñatvā thero “yassa muhuttenā”ti imaṃ gāthamāha.	4233	
PA_atk-s05_08a2:4234_0	Annabhāro pureti evaṃnāmo purimattabhāve. Ghāsahārakoti ghāsamattassa atthāya bhattiṃ	4234	
PA_atk-s05_08a2:4234_1	katvā jīvanako. Samaṇanti samitapāpaṃ. Paṭipādesinti paṭimukho hutvā pādāsiṃ, pasādena	4234	
PA_atk-s05_08a2:4234_2	abhimukho hutvā āhāradānaṃ adāsinti adhippāyo. Upariṭṭhanti evaṃnāmakaṃ paccekabuddhaṃ.	4234	
PA_atk-s05_08a2:4234_3	Yasassinanti kittimantaṃ patthaṭayasaṃ. Imāya gāthāya yāva carimattabhāvā uḷārasampattihetubhūtaṃ	4234	
PA_atk-s05_08a2:4234_4	attano pubbakammaṃ dasseti. Tenāha “somhi sakyakule jāto”tiādi.	4234	
PA_atk-s05_08a2:4235_0	Ito sattāti ito manussalokato cavitvā devaloke dibbena ādhipaccena satta. Tato sattāti	4235	
PA_atk-s05_08a2:4235_1	tato devalokato cavitvā manussaloke cakkavattibhāvena satta. Saṃsārāni catuddasāti	4235	
PA_atk-s05_08a2:4235_2	catuddasa bhavantarasaṃsaraṇāni. Nivāsamabhijānissanti pubbenivāsaṃ aññāsiṃ. Devaloke	4235	
PA_atk-s05_08a2:4235_3	ṭhito tadāti tañca kho na imasmiṃyeva attabhāve, api ca kho yadā ito anantarātīte	4235	
PA_atk-s05_08a2:4235_4	attabhāve devaloke ṭhito, tadā aññāsinti attho.	4235	
PA_atk-s05_08a2:4236_0	Idāni attanā dibbacakkhuñāṇacutūpapātañāṇānaṃ adhigatākāraṃ dassento “pañcaṅgike”tiādinā	4236	
PA_atk-s05_08a2:4236_1	dve gāthā abhāsi. Tattha pañcaṅgike samādhimhīti abhiññāpādakacatutthajjhānasamādhimhi.	4236	
PA_atk-s05_08a2:4236_2	So hi pītipharaṇatā, sukhapharaṇatā, cetopharaṇatā, ālokapharaṇatā, paccavekkhaṇanimittanti	4236	
PA_atk-s05_08a2:4236_3	imehi pañcahi aṅgehi samannāgatattā pañcaṅgiko samādhīti vuccati. Santeti paṭipakkhavūpasamena	4236	
PA_atk-s05_08a2:4236_4	aṅgasantatāya ca sante. Ekodibhāviteti ekodibhāvagate, suciṇṇe vasībhāvappatteti	4236	
PA_atk-s05_08a2:4236_5	attho. Paṭippassaddhiladdhamhīti kilesānaṃ paṭippassaddhiyā laddhe. Dibbacakkhu visujjhi	4236	
PA_atk-s05_08a2:4236_6	meti evaṃvidhe samādhimhi sampādite mayhaṃ dibbacakkhuñāṇaṃ visujjhi, ekādasahi upakkilesehi	4236	
PA_atk-s05_08a2:4236_7	vimuttiyā visuddhaṃ ahosi.	4236	
PA_atk-s05_08a2:4237_0	Cutūpapātaṃ jānāmīti sattānaṃ cutiñca upapattiñca jānāmi, jānanto ca “ime sattā amumhā	4237	
PA_atk-s05_08a2:4237_1	lokamhā āgantvā idhūpapannā, imamhā ca lokā gantvā amumhi loke upapajjissantī”ti	4237	
PA_atk-s05_08a2:4237_2	sattānaṃ āgatiṃ gatiñca jānāmi, jānanto eva ca nesaṃ itthabhāvaṃ manussabhāvaṃ tato	4237	
PA_atk-s05_08a2:4237_3	aññathābhāvaṃ aññathātiracchānabhāvañca upapattito puretarameva jānāmi. Tayidaṃ sabbampi	4237	
PA_atk-s05_08a2:4237_4	pañcaṅgike samādhimhi sampādite evāti dassento āha “jhāne pañcaṅgike ṭhito”ti. Tattha	4237	
PA_atk-s05_08a2:4237_5	pañcaṅgike jhāne ṭhito patiṭṭhito hutvā evaṃ jānāmīti attho.	4237	
PA_atk-s05_08a2:4238_0	Evaṃ vijjāttayaṃ dassetvā tappasaṅgena pubbe dassitampi tatiyavijjaṃ saha kiccanipphattiyā	4238	
PA_atk-s05_08a2:4238_1	dassento “pariciṇṇo mayā satthā”tiādinā gāthādvayamāha. Tattha vajjīnaṃ veḷuvagāmeti	4238	
PA_atk-s05_08a2:4238_2	vajjiraṭṭhassa veḷuvagāme, vajjiraṭṭhe yattha pacchimavassaṃ upagacchi veḷuvagāme.	4238	
PA_atk-s05_08a2:4238_3	Heṭṭhato veḷugumbasminti tattha aññatarassa veḷugumbassa heṭṭhā. Nibbāyissanti nibbāyissāmi,	4238	
PA_atk-s05_08a2:4238_4	anupādisesāya nibbānadhātuyā parinibbāyissāmīti attho.	4238	
PA_atk-s05_08a2:4239	Anuruddhattheragāthāvaṇṇanā niṭṭhitā.	423	
PA_atk-s05_08a2:4240	10. Pārāpariyattheragāthāvaṇṇanā	424	
PA_atk-s05_08a2:4241_0	Samaṇassa ahu cintātiādikā āyasmato pārāpariyattherassa gāthā. Imassa vatthu heṭṭhā	4241	
PA_atk-s05_08a2:4241_1	āgatameva. Tā ca gāthā satthari dharante attano puthujjanakāle manacchaṭṭhānaṃ indriyānaṃ	4241	
PA_atk-s05_08a2:4241_2	niggaṇhanacintāya pakāsanavasena bhāsitā. Imā pana aparabhāge satthari parinibbute	4241	
PA_atk-s05_08a2:4241_3	attano ca parinibbāne upaṭṭhite tadā āyatiñca bhikkhūnaṃ uddhammapaṭipattiyā pakāsanavasena bhāsitā. Tattha –	4241	
PA_atk-s05_08a2:4243	“Samaṇassa ahu cintā, pupphitamhi mahāvane;	424	
PA_atk-s05_08a2:4244	Ekaggassa nisinnassa, pavivittassa jhāyino”ti. –	424	
PA_atk-s05_08a2:4245_0	Ayaṃ gāthā saṅgītikārehi ṭhapitā. Tassattho heṭṭhā vuttanayova. Ayaṃ pana sambandho	4245	
PA_atk-s05_08a2:4245_1	– satthari aggasāvakesu ekaccesu mahātheresu ca parinibbutesu atītasatthuke pāvacane	4245	
PA_atk-s05_08a2:4245_2	subbacesu sikkhākāmesu bhikkhūsu dullabhesu, dubbacesu micchāpaṭipattibahulesu bhikkhūsu	4245	
PA_atk-s05_08a2:4245_3	ca jātesu supupphite mahante sālavane nisinnassa pavivittassa ekaggassa jhāyanasīlassa,	4245	
PA_atk-s05_08a2:4245_4	samitapāpatāya samaṇassa, pārāpariyattherassa paṭipattiṃ nissāya cintā vīmaṃsā ahosīti itarā –	4245	
PA_atk-s05_08a2:4247	“Aññathā lokanāthamhi, tiṭṭhante purisuttame;	424	
PA_atk-s05_08a2:4248	Iriyaṃ āsi bhikkhūnaṃ, aññathā dāni dissati.	424	
PA_atk-s05_08a2:4250	“Sītavātaparittāṇaṃ, hirikopīnachādanaṃ;	425	
PA_atk-s05_08a2:4251	Mattaṭṭhiyaṃ abhuñjiṃsu, santuṭṭhā itarītare.	425	
PA_atk-s05_08a2:4253	“Paṇītaṃ yadi vā lūkhaṃ, appaṃ vā yadi vā bahuṃ;	425	
PA_atk-s05_08a2:4254	Yāpanatthaṃ abhuñjiṃsu, agiddhā nādhimucchitā.	425	
PA_atk-s05_08a2:4256	“Jīvitānaṃ parikkhāre, bhesajje atha paccaye;	425	
PA_atk-s05_08a2:4257	Na bāḷhaṃ ussukā āsuṃ, yathā te āsavakkhaye.	425	
PA_atk-s05_08a2:4259	“Araññe rukkhamūlesu, kandarāsu guhāsu ca;	425	
PA_atk-s05_08a2:4260	Vivekamanubrūhantā, vihaṃsu tapparāyaṇā.	426	
PA_atk-s05_08a2:4262	“Nīcā niviṭṭhā subharā, mudū athaddhamānasā;	426	
PA_atk-s05_08a2:4263	Abyāsekā amukharā, atthacintāvasānugā.	426	
PA_atk-s05_08a2:4265	“Tato pāsādikaṃ āsi, gataṃ bhuttaṃ nisevitaṃ;	426	
PA_atk-s05_08a2:4266	Siniddhā teladhārāva, ahosi iriyāpatho.	426	
PA_atk-s05_08a2:4268	“Sabbāsavaparikkhīṇā, mahājhāyī mahāhitā;	426	
PA_atk-s05_08a2:4269	Nibbutā dāni te therā, parittā dāni tādisā.	426	
PA_atk-s05_08a2:4271	“Kusalānañca dhammānaṃ, paññāya ca parikkhayā;	427	
PA_atk-s05_08a2:4272	Sabbākāravarūpetaṃ, lujjate jinasāsanaṃ.	427	
PA_atk-s05_08a2:4274	“Pāpakānañca dhammānaṃ, kilesānañca yo utu;	427	
PA_atk-s05_08a2:4275	Upaṭṭhitā vivekāya, ye ca saddhammasesakā.	427	
PA_atk-s05_08a2:4277	“Te kilesā pavaḍḍhantā, āvisanti bahuṃ janaṃ;	427	
PA_atk-s05_08a2:4278	Kīḷanti maññe bālehi, ummattehiva rakkhasā.	427	
PA_atk-s05_08a2:4280	“Kilesehābhibhūtā te, tena tena vidhāvitā;	428	
PA_atk-s05_08a2:4281	Narā kilesavatthūsu, sasaṅgāmeva ghosite.	428	
PA_atk-s05_08a2:4283	“Pariccajitvā saddhammaṃ, aññamaññehi bhaṇḍare;	428	
PA_atk-s05_08a2:4284	Diṭṭhigatāni anventā, idaṃ seyyoti maññare.	428	
PA_atk-s05_08a2:4286	“Dhanañca puttaṃ bhariyañca, chaḍḍayitvāna niggatā;	428	
PA_atk-s05_08a2:4287	Kaṭacchubhikkhahetūpi, akicchāni nisevare.	428	
PA_atk-s05_08a2:4289	“Udarāvadehakaṃ bhutvā, sayantuttānaseyyakā;	428	
PA_atk-s05_08a2:4290	Kathā vaḍḍhenti paṭibuddhā, yā kathā satthugarahitā.	429	
PA_atk-s05_08a2:4292	“Sabbakārukasippāni, cittiṃ katvāna sikkhare;	429	
PA_atk-s05_08a2:4293	Avūpasantā ajjhattaṃ, sāmaññatthotiacchati.	429	
PA_atk-s05_08a2:4295	“Mattikaṃ telacuṇṇañca, udakāsanabhojanaṃ;	429	
PA_atk-s05_08a2:4296	Gihīnaṃ upanāmenti, ākaṅkhantā bahuttaraṃ.	429	
PA_atk-s05_08a2:4298	“Dantaponaṃ kapitthañca, pupphaṃ khādaniyāni ca;	429	
PA_atk-s05_08a2:4299	Piṇḍapāte ca sampanne, ambe āmalakāni ca.	429	
PA_atk-s05_08a2:4301	“Bhesajjesu yathā vejjā, kiccākicce yathā gihī;	430	
PA_atk-s05_08a2:4302	Gaṇikāva vibhūsāyaṃ, issare khattiyā yathā.	430	
PA_atk-s05_08a2:4304	“Nekatikā vañcanikā, kūṭasakkhī apāṭukā;	430	
PA_atk-s05_08a2:4305	Bahūhi parikappehi, āmisaṃ paribhuñjare.	430	
PA_atk-s05_08a2:4307	“Lesakappe pariyāye, parikappenudhāvitā;	430	
PA_atk-s05_08a2:4308	Jīvikatthā upāyena, saṅkaḍḍhanti bahuṃ dhanaṃ.	430	
PA_atk-s05_08a2:4310	“Upaṭṭhāpenti parisaṃ, kammato no ca dhammato;	431	
PA_atk-s05_08a2:4311	Dhammaṃ paresaṃ desenti, lābhato no ca atthato.	431	
PA_atk-s05_08a2:4313	“Saṅghalābhassa bhaṇḍanti, saṅghato paribāhirā;	431	
PA_atk-s05_08a2:4314	Paralābhopajīvantā, ahirīkā na lajjare.	431	
PA_atk-s05_08a2:4316	“Nānuyuttā tathā eke, muṇḍā saṅghāṭipārutā;	431	
PA_atk-s05_08a2:4317	Sambhāvanaṃyevicchanti, lābhasakkāramucchitā.	431	
PA_atk-s05_08a2:4319	“Evaṃ nānappayātamhi, na dāni sukaraṃ tathā;	431	
PA_atk-s05_08a2:4320	Aphusitaṃ vā phusituṃ, phusitaṃ vānurakkhituṃ.	432	
PA_atk-s05_08a2:4322	“Yathā kaṇṭakaṭṭhānamhi, careyya anupāhano;	432	
PA_atk-s05_08a2:4323	Satiṃ upaṭṭhapetvāna, evaṃ gāme munī care.	432	
PA_atk-s05_08a2:4325	“Saritvā pubbake yogī, tesaṃ vattamanussaraṃ;	432	
PA_atk-s05_08a2:4326	Kiñcāpi pacchimo kālo, phuseyya amataṃ padaṃ.	432	
PA_atk-s05_08a2:4328	“Idaṃ vatvā sālavane, samaṇo bhāvitindriyo;	432	
PA_atk-s05_08a2:4329	Brāhmaṇo parinibbāyī, isi khīṇapunabbhavo”ti. –	432	
PA_atk-s05_08a2:4330	Imā gāthā thereneva bhāsitā.	433	
PA_atk-s05_08a2:4331_0	Tattha iriyaṃ āsi bhikkhūnanti purisuttame lokanāthamhi sammāsambuddhe tiṭṭhante	4331	
PA_atk-s05_08a2:4331_1	dharante etarahi paṭipattibhāvato. Aññathā aññena pakārena bhikkhūnaṃ iriyaṃ caritaṃ	4331	
PA_atk-s05_08a2:4331_2	ahosi yathānusiṭṭhaṃ paṭipattibhāvato. Aññathā dāni dissatīti idāni pana tato aññathā	4331	
PA_atk-s05_08a2:4331_3	bhikkhūnaṃ iriyaṃ dissati ayāthāvapaṭipattibhāvatoti adhippāyo.	4331	
PA_atk-s05_08a2:4332_0	Idāni satthari dharante yenākārena bhikkhūnaṃ paṭipatti ahosi, taṃ tāva dassetuṃ	4332	
PA_atk-s05_08a2:4332_1	“sītavātaparittāṇa”ntiādi vuttaṃ. Tattha mattaṭṭhiyanti taṃ mattaṃ payojanaṃ. Yāvadeva	4332	
PA_atk-s05_08a2:4332_2	sītavātaparittāṇaṃ, yāvadeva hirīkopīnapaṭicchādanaṃ katvā cīvaraṃ paribhuñjiṃsu.	4332	
PA_atk-s05_08a2:4332_3	Kathaṃ? Santuṭṭhā itarītare yasmiṃ tasmiṃ hīne paṇīte vā yathāladdhe paccaye santosaṃ āpannā.	4332	
PA_atk-s05_08a2:4333_0	Paṇītanti uḷāraṃ sappiādinā saṃsaṭṭhaṃ, tadabhāvena lūkhaṃ. Appanti, catupañcālopamattampi.	4333	
PA_atk-s05_08a2:4333_1	Bahuṃ yāpanatthaṃ abhuñjiṃsūti paṇītaṃ bahuṃ bhuñjantāpi yāpanamattameva āhāraṃ bhuñjiṃsu.	4333	
PA_atk-s05_08a2:4333_2	Tato eva agiddhā gedhaṃ anāpannā. Nādhimucchitā na ajjhositā akkhabbhañjanaṃ viya	4333	
PA_atk-s05_08a2:4333_3	sākaṭikā, vaṇalepanaṃ viya vaṇino abhuñjiṃsu.	4333	
PA_atk-s05_08a2:4334_0	Jīvitānaṃ parikkhāre, bhesajje atha paccayepi jīvitānaṃ pavattiyā parikkhārabhūte	4334	
PA_atk-s05_08a2:4334_1	bhesajjasaṅkhāte paccaye gilānapaccaye. Yathā teti yathā te purimakā bhikkhū āsavakkhaye	4334	
PA_atk-s05_08a2:4334_2	ussukā yuttā āsuṃ, tathā te rogābhibhūtāpi gilānapaccaye bāḷhaṃ ativiya ussukā nāhesunti attho.	4334	
PA_atk-s05_08a2:4335	Tapparāyaṇāti vivekaparāyaṇā vivekapoṇā. Evaṃ catūhi gāthāhi catupaccayasantosaṃ bhāvanābhiratiñca dassentena tesaṃ ariyavaṃsapaṭipadā dassitā.	433	
PA_atk-s05_08a2:4336_0	Nīcāti “mayaṃ paṃsukūlikā piṇḍapātikā”ti attukkaṃsanaparavambhanāni akatvā nīcavuttino,	4336	
PA_atk-s05_08a2:4336_1	nivātavuttinoti attho. Niviṭṭhāti sāsane niviṭṭhasaddhā. Subharāti appicchatādibhāvena	4336	
PA_atk-s05_08a2:4336_2	suposā. Mudūti vattapaṭipattiyaṃ sakale ca brahmacariye mudū, suparikammakatasuvaṇṇaṃ	4336	
PA_atk-s05_08a2:4336_3	viya viniyogakkhamā. Mudūti vā abhākuṭikā uttānamukhā pupphitamukhena paṭisanthāravuttino,	4336	
PA_atk-s05_08a2:4336_4	sutitthaṃ viya sukhāvahāti vuttaṃ hoti. Athaddhamānasāti akathinacittā tena subbacabhāvamāha.	4336	
PA_atk-s05_08a2:4336_5	Abyāsekāti sativippavāsābhāvato kilesabyāsekarahitā, antarantarā taṇhādiṭṭhimānādīhi	4336	
PA_atk-s05_08a2:4336_6	avokiṇṇāti attho. Amukharāti na mukharā, na mukhena kharā vacīpāgabbhiyarahitāti	4336	
PA_atk-s05_08a2:4336_7	vā attho. Atthacintāvasānugāti hitacintāvasānugāhitacintāvasikā, attano paresañca	4336	
PA_atk-s05_08a2:4336_8	hitacintameva anuparivattanakā.	4336	
PA_atk-s05_08a2:4337_0	Tatoti tasmā nīcavuttādihetu. Pāsādikanti pasādajanikaṃ paṭipattiṃ passantānaṃ suṇantānañca	4337	
PA_atk-s05_08a2:4337_1	pasādāvahaṃ. Gatanti abhikkantapaṭikkantaparivattanādigamanaṃ. Gatanti vā kāyavācāpavatti.	4337	
PA_atk-s05_08a2:4337_2	Bhuttanti catupaccayaparibhogo. Nisevitanti gocaranisevanaṃ. Siniddhā teladhārāvāti	4337	
PA_atk-s05_08a2:4337_3	yathā anivattitā kusalajanābhisiñcitā savantī teladhārā avicchinnā siniddhā maṭṭhā	4337	
PA_atk-s05_08a2:4337_4	dassanīyā pāsādikā hoti, evaṃ tesaṃ ākappasampannānaṃ iriyāpatho acchiddo saṇho maṭṭho	4337	
PA_atk-s05_08a2:4337_5	dassanīyo pāsādiko ahosi.	4337	
PA_atk-s05_08a2:4338_0	Mahājhāyīti mahantehi jhānehi jhāyanasīlā, mahantaṃ vā nibbānaṃ jhāyantīti mahājhāyī.	4338	
PA_atk-s05_08a2:4338_1	Tato eva mahāhitā, mahantehi hitehi samannāgatāti attho. Te therāti te yathāvuttappakārā	4338	
PA_atk-s05_08a2:4338_2	paṭipattiparāyaṇā therā idāni parinibbutāti attho. Parittā dāni tādisāti idāni pacchime	4338	
PA_atk-s05_08a2:4338_3	kāle tādisā tathārūpā therā parittā appakā katipayā evāti vuttaṃ hoti.	4338	
PA_atk-s05_08a2:4339_0	Kusalānañca dhammānanti vivaṭṭassa upanissayabhūtānaṃ vimokkhasambhārānaṃ anavajjadhammānaṃ.	4339	
PA_atk-s05_08a2:4339_1	Paññāya cāti tathārūpāya paññāya ca. Parikkhayāti abhāvato anuppattito. Kāmañcettha	4339	
PA_atk-s05_08a2:4339_2	paññāpi siyā anavajjadhammā, bahukārabhāvadassanatthaṃ panassā visuṃ gahaṇaṃ yathā	4339	
PA_atk-s05_08a2:4339_3	puññañāṇasambhārāti. Sabbākāravarūpetanti ādikalyāṇatādīhi sabbehi ākāravarehi pakāravisesehi	4339	
PA_atk-s05_08a2:4339_4	upetaṃ yuttaṃ jinassa bhagavato sāsanaṃ lujjati vinassatīti attho.	4339	
PA_atk-s05_08a2:4340_0	Pāpakānañca dhammānaṃ, kilesānañca yo utūti kāyaduccaritādīnaṃ pāpadhammānaṃ lobhādīnañca	4340	
PA_atk-s05_08a2:4340_1	kilesānaṃ yo utu yo kālo, so ayaṃ vattatīti vacanaseso. Upaṭṭhitā vivekāya, ye ca	4340	
PA_atk-s05_08a2:4340_2	saddhammasesakāti ye pana evarūpe kāle kāyacittaupadhivivekatthāya upaṭṭhitā āraddhavīriyā,	4340	
PA_atk-s05_08a2:4340_3	te ca sesapaṭipattisaddhammakā honti. Ayañhettha adhippāyo – suvisuddhasīlācārāpi	4340	
PA_atk-s05_08a2:4340_4	samānā idāni ekacce bhikkhū iriyāpathasaṇṭhāpanaṃ, samathavipassanābhāvanāvidhānaṃ,	4340	
PA_atk-s05_08a2:4340_5	mahāpalibodhūpacchedo, khuddakapalibodhūpacchedoti evamādipubbakiccaṃ sampādetvā	4340	
PA_atk-s05_08a2:4340_6	bhāvanamanuyuñjanti. Te sesapaṭipattisaddhammakā, paṭipattiṃ matthakaṃ pāpetuṃ na sakkontīti.	4340	
PA_atk-s05_08a2:4341_0	Te kilesā pavaḍḍhantāti ye bhagavato orasaputtehi ca tadā parikkhayaṃ pariyādānaṃ	4341	
PA_atk-s05_08a2:4341_1	gamitā kilesā, te etarahi laddhokāsā bhikkhūsu vuddhiṃ virūḷhiṃ vepullaṃ āpajjantā.	4341	
PA_atk-s05_08a2:4341_2	Āvisanti bahuṃ jananti kalyāṇamittarahitaṃ ayonisomanasikārabahulaṃ andhabālajanaṃ	4341	
PA_atk-s05_08a2:4341_3	abhibhavitvā avasaṃ karontā āvisanti santānaṃ anupavisanti. Evaṃbhūtā ca te kīḷanti	4341	
PA_atk-s05_08a2:4341_4	maññe bālehi, ummattehiva rakkhasā, yathā nāma keḷisīlā rakkhasā bhisakkarahite ummatte	4341	
PA_atk-s05_08a2:4341_5	āvisitvā te anayabyasanaṃ āpādentā tehi kīḷanti, evaṃ te kilesā sammāsambuddhabhisakkarahite	4341	
PA_atk-s05_08a2:4341_6	andhabāle bhikkhū āvisitvā tesaṃ diṭṭhadhammikādibhedaṃ anatthaṃ uppādentā tehi saddhiṃ	4341	
PA_atk-s05_08a2:4341_7	kīḷanti maññe, kīḷantā viya hontīti attho.	4341	
PA_atk-s05_08a2:4342_0	Tena tenāti tena tena ārammaṇabhāgena. Vidhāvitāti virūpaṃ dhāvitā asāruppavasena	4342	
PA_atk-s05_08a2:4342_1	paṭipajjantā. Kilesavatthūsūti paṭhamaṃ uppannaṃ kilesā pacchā uppajjanakānaṃ kāraṇabhāvato	4342	
PA_atk-s05_08a2:4342_2	kilesāva kilesavatthūni, tesu kilesavatthūsu samūhitesu. Sasaṅgāmeva ghositeti hiraññasuvaṇṇamaṇimuttādikaṃ	4342	
PA_atk-s05_08a2:4342_3	dhanaṃ vippakiritvā “yaṃ yaṃ hiraññasuvaṇṇādi yassa yassa hatthagataṃ, taṃ taṃ tassa	4342	
PA_atk-s05_08a2:4342_4	tasseva hotū”ti evaṃ kāmaghosanā sasaṅgāmaghosanā nāma. Tatthāyamattho – kilesavatthūsu	4342	
PA_atk-s05_08a2:4342_5	“yo yo kileso yaṃ yaṃ sattaṃ gaṇhāti abhibhavati, so so tassa tassa hotū”ti kilesasenāpatinā	4342	
PA_atk-s05_08a2:4342_6	mārena sasaṅgāme ghosite viya. Tehi tehi kilesehi abhibhūtā te bālaputhujjanā tena	4342	
PA_atk-s05_08a2:4342_7	tena ārammaṇabhāgena vidhāvitā vositāti.	4342	
PA_atk-s05_08a2:4343_0	Te evaṃ vidhāvitā kiṃ karontīti āha “pariccajitvā saddhammaṃ, aññamaññehi bhaṇḍare”ti.	4343	
PA_atk-s05_08a2:4343_1	Tassattho – paṭipattisaddhammaṃ chaḍḍetvā āmisakiñjakkhahetu aññamaññehi bhaṇḍare	4343	
PA_atk-s05_08a2:4343_2	kalahaṃ karontīti. Diṭṭhigatānīti “viññāṇamattameva atthi, nattheva rūpadhammā”ti,	4343	
PA_atk-s05_08a2:4343_3	“yathā puggalo nāma paramatthato natthi, evaṃ sabhāvadhammāpi paramatthato natthi,	4343	
PA_atk-s05_08a2:4343_4	vohāramattamevā”ti ca evamādīni diṭṭhigatāni micchāgāhe anventā anugacchantā idaṃ	4343	
PA_atk-s05_08a2:4343_5	seyyo idameva seṭṭhaṃ, aññaṃ micchāti maññanti.	4343	
PA_atk-s05_08a2:4344_0	Niggatāti gehato nikkhantā. Kaṭacchubhikkhahetūpīti kaṭacchumattabhikkhānimittampi.	4344	
PA_atk-s05_08a2:4344_1	Taṃ dadantassa gahaṭṭhassa ananulomikasaṃsaggavasena akiccāni pabbajitena akattabbāni	4344	
PA_atk-s05_08a2:4344_2	kammāni nisevare karonti.	4344	
PA_atk-s05_08a2:4345_0	Udarāvadehakaṃ bhutvāti “ūnūdaro mitāhāro”ti vuttavacanaṃ acintetvā udarapūraṃ bhuñjitvā.	4345	
PA_atk-s05_08a2:4345_1	Sayantuttānaseyyakāti “dakkhiṇena passena sīhaseyyaṃ kappeti pāde pādaṃ accādhāya	4345	
PA_atk-s05_08a2:4345_2	sato sampajāno”ti vuttavidhānaṃ ananussaritvā uttānaseyyakā sayanti. Yā kathā satthugarahitāti	4345	
PA_atk-s05_08a2:4345_3	rājakathāditiracchānakathaṃ sandhāya vadati.	4345	
PA_atk-s05_08a2:4346_0	Sabbakārukasippānīti sabbehi vessādīhi kārukehi kattabbāni bhattatālavaṇṭakaraṇādīni	4346	
PA_atk-s05_08a2:4346_1	hatthasippāni. Cittiṃ katvānāti sakkaccaṃ sādaraṃ katvā. Avūpasantā ajjhattanti kilesavūpasamābhāvato	4346	
PA_atk-s05_08a2:4346_2	gadduhanamattampi samādhānābhāvato ca ajjhattaṃ avūpasantā, avūpasantacittāti attho.	4346	
PA_atk-s05_08a2:4346_3	Sāmaññatthoti samaṇadhammo. Atiacchatīti tesaṃ ājīvakiccapasutatāya ekadesampi aphusanato	4346	
PA_atk-s05_08a2:4346_4	visuṃyeva nisīdati, anallīyatīti vuttaṃ hoti.	4346	
PA_atk-s05_08a2:4347_0	Mattikanti pākatikaṃ vā pañcavaṇṇaṃ vā gihīnaṃ viniyogakkhamaṃ mattikaṃ. Telacuṇṇañcāti	4347	
PA_atk-s05_08a2:4347_1	pākatikaṃ, abhisaṅkhataṃ vā telañca cuṇṇañca. Udakāsanabhojananti udakañca āsanañca	4347	
PA_atk-s05_08a2:4347_2	bhojanañca. Ākaṅkhantā bahuttaranti bahuṃ piṇḍapātādiuttaruttaraṃ ākaṅkhantā “amhehi	4347	
PA_atk-s05_08a2:4347_3	mattikādīsu dinnesu manussā daḷhabhattikā hutvā bahuṃ uttaruttaraṃ catupaccayajātaṃ	4347	
PA_atk-s05_08a2:4347_4	dassantī”ti adhippāyena gihīnaṃ upanāmentīti attho.	4347	
PA_atk-s05_08a2:4348_0	Dante punanti sodhenti etenāti dantaponaṃ, dantakaṭṭhaṃ. Kapitthanti kapitthaphalaṃ.	4348	
PA_atk-s05_08a2:4348_1	Pupphanti sumanacampakādipupphaṃ. Khādanīyānīti aṭṭhārasavidhepi khajjakavisese.	4348	
PA_atk-s05_08a2:4348_2	Piṇḍapāte ca sampanneti vaṇṇādisampayutte odanavisese. “Ambe āmalakāni cā”ti ca-saddena	4348	
PA_atk-s05_08a2:4348_3	mātuluṅgatālanāḷikerādiphalāni avuttāni saṅgaṇhāti. Sabbattha gihīnaṃ upanāmenti	4348	
PA_atk-s05_08a2:4348_4	ākaṅkhantā bahuttaranti yojanā.	4348	
PA_atk-s05_08a2:4349_0	Bhesajjesu yathā vejjāti gihīnaṃ bhesajjappayogesu yathā vejjā, tathā bhikkhū paṭipajjantīti	4349	
PA_atk-s05_08a2:4349_1	adhippāyo. Kiccākicce yathā gihīti gahaṭṭhānaṃ khuddake ceva mahante ca kicce kattabbe	4349	
PA_atk-s05_08a2:4349_2	gihī viya. Gaṇikāva vibhūsāyanti attano sarīrassa vibhūsane rūpūpajīviniyo viya.	4349	
PA_atk-s05_08a2:4349_3	Issare khattiyā yathāti issare issariyapavattane yathā khattiyā, evaṃ kulapatī hutvā vattantīti attho.	4349	
PA_atk-s05_08a2:4350_0	Nekatikāti nikatiyaṃ niyuttā, amaṇiṃyeva maṇiṃ, asuvaṇṇaṃyeva suvaṇṇaṃ katvā paṭirūpasāciyoganiratā.	4350	
PA_atk-s05_08a2:4350_1	Vañcanikāti kūṭamānādīhi vippalambakā. Kūṭasakkhīti ayāthāvasakkhino. Apāṭukāti vāmakā,	4350	
PA_atk-s05_08a2:4350_2	asaṃyatavuttīti attho. Bahūhi parikappehīti yathāvuttehi aññehi ca bahūhi micchājīvappakārehi.	4350	
PA_atk-s05_08a2:4351_0	Lesakappeti kappiyalese kappiyapaṭirūpe. Pariyāyeti, paccayesu pariyāyassa yoge.	4351	
PA_atk-s05_08a2:4351_1	Parikappeti vaḍḍhiādivikappane, sabbattha visaye bhummaṃ. Anudhāvitāti mahicchatādīhi	4351	
PA_atk-s05_08a2:4351_2	pāpadhammehi anudhāvitā vositā. Jīvikatthā jīvikappayojanā ājīvahetukā. Upāyenāti	4351	
PA_atk-s05_08a2:4351_3	parikathādinā upāyena paccayuppādananayena. Saṅkaḍḍhantīti saṃharanti.	4351	
PA_atk-s05_08a2:4352_0	Upaṭṭhāpenti parisanti parisāya attānaṃ upaṭṭhapenti, yathā parisā attānaṃ upaṭṭhapenti,	4352	
PA_atk-s05_08a2:4352_1	evaṃ parisaṃ saṅgaṇhantīti attho. Kammatoti kammahetu. Te hi attano kattabbaveyyāvaccanimittaṃ	4352	
PA_atk-s05_08a2:4352_2	upaṭṭhapenti. No ca dhammatoti dhammanimittaṃ no ca upaṭṭhapenti. Yo satthārā ullumpanasabhāvasaṇṭhitāya	4352	
PA_atk-s05_08a2:4352_3	parisāya saṅgaho anuññāto, tena na saṅgaṇhantīti attho. Lābhatoti lābhahetu, “ayyo	4352	
PA_atk-s05_08a2:4352_4	bahussuto, bhāṇako, ‘dhammakathiko’ti evaṃ sambhāvento mahājano mayhaṃ lābhasakkāre	4352	
PA_atk-s05_08a2:4352_5	upanayissatī”ti icchācāre ṭhatvā lābhanimittaṃ paresaṃ dhammaṃ desenti. No ca atthatoti	4352	
PA_atk-s05_08a2:4352_6	yo so vimuttāyatanasīse ṭhatvā saddhammaṃ kathentena pattabbo attho, na taṃdiṭṭhadhammikādibhedahitanimittaṃ	4352	
PA_atk-s05_08a2:4352_7	dhammaṃ desentīti attho.	4352	
PA_atk-s05_08a2:4353_0	Saṅghalābhassa bhaṇḍantīti saṅghalābhahetu bhaṇḍanti “mayhaṃ pāpuṇāti, na tuyha”ntiādinā	4353	
PA_atk-s05_08a2:4353_1	kalahaṃ karonti. Saṅghato paribāhirāti, ariyasaṅghato bahibhūtā ariyasaṅghe tadabhāvato.	4353	
PA_atk-s05_08a2:4353_2	Paralābhopajīvantāti sāsane lābhassa andhabālaputhujjanehi pare sīlādiguṇasampanne	4353	
PA_atk-s05_08a2:4353_3	sekkhe uddissa uppannattā taṃ paralābhaṃ, parato vā dāyakato laddhabbalābhaṃ upajīvantā	4353	
PA_atk-s05_08a2:4353_4	bhaṇḍanakārakā bhikkhū pāpajigucchāya abhāvato ahirikā samānā ca “mayaṃ paralābhaṃ	4353	
PA_atk-s05_08a2:4353_5	bhuñjāma, parapaṭibaddhajīvikā”tipi na lajjare na hirīyanti.	4353	
PA_atk-s05_08a2:4354_0	Nānuyuttāti samaṇakaraṇehi dhammehi ananuyuttā. Tathāti yathā pubbe vuttā bandhanakārakādayo,	4354	
PA_atk-s05_08a2:4354_1	tathā. Eketi ekacce. Muṇḍā saṅghāṭipārutāti kevalaṃ muṇḍitakesatāya muṇḍā pilotikakhaṇḍehi	4354	
PA_atk-s05_08a2:4354_2	saṅghaṭitaṭṭhena “saṅghāṭī”ti laddhanāmena cīvarena pārutasarīrā. Sambhāvanaṃyevicchanti,	4354	
PA_atk-s05_08a2:4354_3	lābhasakkāramucchitāti lābhasakkārāsāya mucchitā ajjhositā hutvā, “pesalo dhutavādo	4354	
PA_atk-s05_08a2:4354_4	bahussuto”ti vā madhuravacanamanuyuttā “ariyo”ti ca kevalaṃ sambhāvanaṃ bahumānaṃyeva	4354	
PA_atk-s05_08a2:4354_5	icchanti esanti, na tannimitte guṇeti attho.	4354	
PA_atk-s05_08a2:4355_0	Evanti “kusalānañca dhammānaṃ paññāya ca parikkhayā”ti vuttanayena. Nānappayātamhīti	4355	
PA_atk-s05_08a2:4355_1	nānappakāre bhedanadhamme payāte samakate, nānappakārena vā saṃkilesadhamme payātuṃ	4355	
PA_atk-s05_08a2:4355_2	pavattituṃ āraddhe. Na dāni sukaraṃ tathāti idāni imasmiṃ dullabhakalyāṇamitte dullabhasappāyasaddhammassavane	4355	
PA_atk-s05_08a2:4355_3	ca kāle yathā satthari dharante aphusitaṃ aphuṭṭhaṃ, anadhigataṃ jhānavipassanaṃ	4355	
PA_atk-s05_08a2:4355_4	phusituṃ adhigantuṃ, phusitaṃ vā hānabhāgiyaṃ ṭhitibhāgiyameva vā ahutvā yathā visesabhāgiyaṃ	4355	
PA_atk-s05_08a2:4355_5	hoti, tathā anurakkhituṃ pāletuṃ sukaraṃ, tathā na sukaraṃ, tathā sampādetuṃ na sakkāti attho.	4355	
PA_atk-s05_08a2:4356_0	Idāni attano parinibbānakālassa āsannattā saṃkhittena ovādena sabrahmacāriṃ ovadanto	4356	
PA_atk-s05_08a2:4356_1	“yathā kaṇṭakaṭṭhānamhī”tiādimāha. Tassattho – yathā puriso kenacideva payojanena	4356	
PA_atk-s05_08a2:4356_2	kaṇṭakanicite padese anupāhano vicaranto “mā maṃ kaṇṭako vijjhī”ti satiṃ upaṭṭhapetvāva	4356	
PA_atk-s05_08a2:4356_3	vicarati, evaṃ kilesakaṇṭakanicite gocaragāme payojanena caranto muni satiṃ upaṭṭhapetvāna	4356	
PA_atk-s05_08a2:4356_4	satisampajaññayutto appamattova careyya kammaṭṭhānaṃ avijahantoti vuttaṃ hoti.	4356	
PA_atk-s05_08a2:4357_0	Saritvā pubbake yogī, tesaṃ vattamanussaranti purimake yoge bhāvanāya yuttatāya yogī	4357	
PA_atk-s05_08a2:4357_1	āraddhavipassake saritvā tesaṃ vattaṃ āgamānusārena sammāpaṭipattibhāvanāvidhiṃ anussaranto	4357	
PA_atk-s05_08a2:4357_2	dhuranikkhepaṃ akatvā yathāpaṭipajjanto. Kiñcāpi pacchimo kāloti yadipāyaṃ atītasatthuko	4357	
PA_atk-s05_08a2:4357_3	carimo kālo, tathāpi yathādhammameva paṭipajjanto vipassanaṃ ussukkāpento phuseyya	4357	
PA_atk-s05_08a2:4357_4	amataṃ padaṃ nibbānaṃ adhigaccheyya.	4357	
PA_atk-s05_08a2:4358	Idaṃ vatvāti, yathādassitaṃ saṃkilesavodānesu imaṃ paṭipattividhiṃ kathetvā. Ayañca osānagāthā saṅgītikārehi therassa parinibbānaṃ pakāsetuṃ vuttāti veditabbā.	435	
PA_atk-s05_08a2:4359	Pārāpariyattheragāthāvaṇṇanā niṭṭhitā.	435	
PA_atk-s05_08a2:4360	Vīsatinipātavaṇṇanā niṭṭhitā.	436	
PA_atk-s05_08a2:4361	17. Tiṃsanipāto	436	
PA_atk-s05_08a2:4362	1. Phussattheragāthāvaṇṇanā	436	
PA_atk-s05_08a2:4363_0	Tiṃsanipāte pāsādike bahū disvātiādikā āyasmato phussattherassa gāthā. Kā uppatti?	4363	
PA_atk-s05_08a2:4363_1	Ayampi purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā	4363	
PA_atk-s05_08a2:4363_2	devamanussesu saṃsaranto imasmiṃ buddhuppāde ekassa maṇḍalikarañño putto hutvā nibbatti,	4363	
PA_atk-s05_08a2:4363_3	phussoti nāmaṃ ahosi. So viññutaṃ patto khattiyakumārehi sikkhitabbasippesu nipphattiṃ	4363	
PA_atk-s05_08a2:4363_4	gato. Upanissayasampannattā kāmesu alaggacitto aññatarassa mahātherassa santike dhammaṃ	4363	
PA_atk-s05_08a2:4363_5	sutvā paṭiladdhasaddho pabbajitvā cariyānukūlaṃ kammaṭṭhānaṃ gahetvā bhāvanaṃ anuyuñjanto	4363	
PA_atk-s05_08a2:4363_6	jhānāni nibbattetvā jhānapādakaṃ vipassanaṃ paṭṭhapetvā nacirasseva chaḷabhiñño ahosi.	4363	
PA_atk-s05_08a2:4363_7	Athekadivasaṃ paṇḍaragotto nāma eko tāpaso tassa santike dhammaṃ sutvā nisinno sambahule	4363	
PA_atk-s05_08a2:4363_8	bhikkhū sīlācārasampanne susaṃvutindriye bhāvitakāye bhāvitacitte disvā pasannacitto	4363	
PA_atk-s05_08a2:4363_9	“sādhu vatāyaṃ paṭipatti loke ciraṃ tiṭṭheyyā”ti cintetvā “kathaṃ nu kho, bhante,	4363	
PA_atk-s05_08a2:4363_10	anāgatamaddhānaṃ bhikkhūnaṃ paṭipatti bhavissatī”ti theraṃ pucchi. Tamatthaṃ dassento saṅgītikārā –	43631	
PA_atk-s05_08a2:4365	“Pāsādike bahū disvā, bhāvitatte susaṃvute;	436	
PA_atk-s05_08a2:4366	Isi paṇḍarasagotto, apucchi phussasavhaya”nti. – gāthaṃ ādito ṭhapesuṃ;	436	
PA_atk-s05_08a2:4367_0	Tattha pāsādiketi attano paṭipattiyā pasādārahe. Bahūti sambahule. Bhāvitatteti samathavipassanābhāvanāhi	4367	
PA_atk-s05_08a2:4367_1	bhāvitacitte. Susaṃvuteti suṭṭhu saṃvutindriye. Isīti tāpaso. Paṇḍarasagottoti paṇḍarassa	4367	
PA_atk-s05_08a2:4367_2	nāma isino vaṃse jātattā tena samānagotto. Phussasavhayanti phussasaddena avhātabbaṃ,	4367	
PA_atk-s05_08a2:4367_3	phussanāmakanti attho.	4367	
PA_atk-s05_08a2:4369	“Kiṃ chandā kimadhippāyā, kimākappā bhavissare;	436	
PA_atk-s05_08a2:4370	Anāgatamhi kālamhi, taṃ me akkhāhi pucchito”ti. –	437	
PA_atk-s05_08a2:4371	Ayaṃ tassa isino pucchāgāthā.	437	
PA_atk-s05_08a2:4372_0	Tattha kiṃ chandāti imasmiṃ sāsane anāgate bhikkhū kīdisacchandā kīdisādhimuttikā,	4372	
PA_atk-s05_08a2:4372_1	kiṃ hīnādhimuttikā, udāhu paṇītādhimuttikāti attho. Kimadhippāyāti kīdisādhippāyā	4372	
PA_atk-s05_08a2:4372_2	kīdisajjhāsayā, kiṃ saṃkilesajjhāsayā, udāhu vodānajjhāsayāti attho. Atha vā chandā	4372	
PA_atk-s05_08a2:4372_3	nāma kattukamyatā, tasmā kīdisī tesaṃ kattukamyatāti attho. Adhippāyo ajjhāsayoyeva.	4372	
PA_atk-s05_08a2:4372_4	Kimākappāti kīdisākappā. Ākappāti ca vesagahaṇādivārittacārittavantoti attho. Bhavissareti	4372	
PA_atk-s05_08a2:4372_5	bhavissanti. Taṃ meti taṃ anāgate bhikkhūnaṃ chandādhippāyākappabhedaṃ pucchito mayhaṃ	4372	
PA_atk-s05_08a2:4372_6	akkhāhi kathehīti theraṃ ajjhesati. Tassa thero tamatthaṃ ācikkhanto sakkaccasavane tāva niyojetuṃ –	4372	
PA_atk-s05_08a2:4374	“Suṇohi vacanaṃ mayhaṃ, isi paṇḍarasavhaya;	437	
PA_atk-s05_08a2:4375	Sakkaccaṃ upadhārehi, ācikkhissāmyanāgata”nti. – gāthamāha;	437	
PA_atk-s05_08a2:4376_0	Tassattho – bho paṇḍaranāma isi, yaṃ tvaṃ maṃ pucchasi, taṃ te anāgataṃ ācikkhissāmi,	4376	
PA_atk-s05_08a2:4376_1	ācikkhato pana mama vacanaṃ suṇāhi anāgatatthadīpanato saṃvegāvahato ca sakkaccaṃ upadhārehīti.	4376	
PA_atk-s05_08a2:4377	Atha thero anāgataṃsañāṇena bhikkhūnaṃ bhikkhunīnañca bhāviniṃ pavattiṃ yathābhūtaṃ disvā tassa ācikkhanto –	437	
PA_atk-s05_08a2:4379	“Kodhanā upanāhī ca, makkhī thambhī saṭhā bahū;	437	
PA_atk-s05_08a2:4380	Issukī nānāvādā ca, bhavissanti anāgate.	438	
PA_atk-s05_08a2:4382	“Aññātamānino dhamme, gambhīre tīragocarā;	438	
PA_atk-s05_08a2:4383	Lahukā agarū dhamme, aññamaññamagāravā.	438	
PA_atk-s05_08a2:4385	“Bahū ādīnavā loke, uppajjissantyanāgate;	438	
PA_atk-s05_08a2:4386	Sudesitaṃ imaṃ dhammaṃ, kilesissanti dummatī.	438	
PA_atk-s05_08a2:4388	“Guṇahīnāpi saṅghamhi, voharantā visāradā;	438	
PA_atk-s05_08a2:4389	Balavanto bhavissanti, mukharā assutāvino.	438	
PA_atk-s05_08a2:4391	“Guṇavantopi saṅghamhi, voharantā yathātthato;	439	
PA_atk-s05_08a2:4392	Dubbalā te bhavissanti, hirīmanā anatthikā.	439	
PA_atk-s05_08a2:4394	“Rajataṃ jātarūpañca, khettaṃ vatthumajeḷakaṃ.	439	
PA_atk-s05_08a2:4395	Dāsidāsañca dummedhā, sādiyissantyanāgate.	439	
PA_atk-s05_08a2:4397	“Ujjhānasaññino bālā, sīlesu asamāhitā;	439	
PA_atk-s05_08a2:4398	Unnaḷā vicarissanti, kalahābhiratā magā.	439	
PA_atk-s05_08a2:4400	“Uddhatā ca bhavissanti, nīlacīvarapārutā;	440	
PA_atk-s05_08a2:4401	Kuhā thaddhā lapā siṅgī, carissantyariyā viya.	440	
PA_atk-s05_08a2:4403	“Telasaṇṭhehi kesehi, capalā añjanakkhikā;	440	
PA_atk-s05_08a2:4404	Rathiyāya gamissanti, dantavaṇṇikapārutā.	440	
PA_atk-s05_08a2:4406	“Ajegucchaṃ vimuttehi, surattaṃ arahaddhajaṃ;	440	
PA_atk-s05_08a2:4407	Jigucchissanti kāsāvaṃ, odātesu samucchitā.	440	
PA_atk-s05_08a2:4409	“Lābhakāmā bhavissanti, kusītā hīnavīriyā;	440	
PA_atk-s05_08a2:4410	Kicchantā vanapatthāni, gāmantesu vasissare.	441	
PA_atk-s05_08a2:4412	“Ye ye lābhaṃ labhissanti, micchājīvaratā sadā;	441	
PA_atk-s05_08a2:4413	Te teva anusikkhantā, bhajissanti asaṃyatā.	441	
PA_atk-s05_08a2:4415	“Ye ye alābhino lābhaṃ, na te pujjā bhavissare;	441	
PA_atk-s05_08a2:4416	Supesalepi te dhīre, sevissanti na te tadā.	441	
PA_atk-s05_08a2:4418	“Milakkhurajanaṃ rattaṃ, garahantā sakaṃ dhajaṃ;	441	
PA_atk-s05_08a2:4419	Titthiyānaṃ dhajaṃ keci, dhārissantyavadātakaṃ.	441	
PA_atk-s05_08a2:4421	“Agāravo ca kāsāve, tadā tesaṃ bhavissati;	442	
PA_atk-s05_08a2:4422	Paṭisaṅkhā ca kāsāve, bhikkhūnaṃ na bhavissati.	442	
PA_atk-s05_08a2:4424	“Abhibhūtassa dukkhena, sallaviddhassa ruppato;	442	
PA_atk-s05_08a2:4425	Paṭisaṅkhā mahāghorā, nāgassāsi acintiyā.	442	
PA_atk-s05_08a2:4427	“Chaddanto hi tadā disvā, surattaṃ arahaddhajaṃ;	442	
PA_atk-s05_08a2:4428	Tāvadevabhaṇī gāthā, gajo atthopasaṃhitā.	442	
PA_atk-s05_08a2:4430	“Anikkasāvo kāsāvaṃ, yo vatthaṃ paridhassati;	443	
PA_atk-s05_08a2:4431	Apeto damasaccena, na so kāsāvamarahati.	443	
PA_atk-s05_08a2:4433	“Yo ca vantakasāvassa, sīlesu susamāhito;	443	
PA_atk-s05_08a2:4434	Upeto damasaccena, sa ve kāsāvamarahati.	443	
PA_atk-s05_08a2:4436	“Vipannasīlo dummedho, pākaṭo kāmakāriyo;	443	
PA_atk-s05_08a2:4437	Vibbhantacitto nissukko, na so kāsāvamarahati.	443	
PA_atk-s05_08a2:4439	“Yo ca sīlena sampanno, vītarāgo samāhito;	443	
PA_atk-s05_08a2:4440	Odātamanasaṅkappo, sa ve kāsāvamarahati.	444	
PA_atk-s05_08a2:4442	“Uddhato unnaḷo bālo, sīlaṃ yassa na vijjati;	444	
PA_atk-s05_08a2:4443	Odātakaṃ arahati, kāsāvaṃ kiṃ karissati.	444	
PA_atk-s05_08a2:4445	“Bhikkhū ca bhikkhuniyo ca, duṭṭhacittā anādarā;	444	
PA_atk-s05_08a2:4446	Tādīnaṃ mettacittānaṃ, niggaṇhissantyanāgate.	444	
PA_atk-s05_08a2:4448	“Sikkhāpentāpi therehi, bālā cīvaradhāraṇaṃ;	444	
PA_atk-s05_08a2:4449	Na suṇissanti dummedhā, pākaṭā kāmakāriyā.	444	
PA_atk-s05_08a2:4451	“Te tathā sikkhitā bālā, aññamaññaṃ agāravā;	445	
PA_atk-s05_08a2:4452	Nādiyissantupajjhāye, khaḷuṅko viya sārathiṃ.	445	
PA_atk-s05_08a2:4454	“Evaṃ anāgataddhānaṃ, paṭipatti bhavissati;	445	
PA_atk-s05_08a2:4455	Bhikkhūnaṃ bhikkhunīnañca, patte kālamhi pacchime.	445	
PA_atk-s05_08a2:4457	“Purā āgacchate etaṃ, anāgataṃ mahabbhayaṃ;	445	
PA_atk-s05_08a2:4458	Subbacā hotha sakhilā, aññamaññaṃ sagāravā.	445	
PA_atk-s05_08a2:4460	“Mettacittā kāruṇikā, hotha sīlesu saṃvutā;	446	
PA_atk-s05_08a2:4461	Āraddhavīriyā pahitattā, niccaṃ daḷhaparakkamā.	446	
PA_atk-s05_08a2:4463	“Pamādaṃ bhayato disvā, appamādañca khemato;	446	
PA_atk-s05_08a2:4464	Bhāvethaṭṭhaṅgikaṃ maggaṃ, phusantā amataṃ pada”nti. – imā gāthā abhāsi;	446	
PA_atk-s05_08a2:4465_0	Tattha kodhanāti kujjhanasīlā. Bhavissanti anāgateti sambandho. Kiṃ therassa kāle	4465	
PA_atk-s05_08a2:4465_1	tathā nāhesunti? Na nāhesuṃ. Tadā pana kalyāṇamittabahulatāya ovādakesu viññāpakesu	4465	
PA_atk-s05_08a2:4465_2	sabrahmacārīsu bahūsu vijjamānesu kilesesu balavantesu paṭisaṅkhānabahulatāya ca	4465	
PA_atk-s05_08a2:4465_3	yebhuyyena bhikkhū akkodhanā ahesuṃ, āyatiṃ tabbipariyāye atikodhanā bhavissanti,	4465	
PA_atk-s05_08a2:4465_4	tasmā “anāgate”ti vuttaṃ. Sesapadesupi eseva nayo. Upanāhīti āghātavatthūsu āghātassa	4465	
PA_atk-s05_08a2:4465_5	upanayhanasīlā upanāhasambhavato vā upanāhī. Tattha purimakāliko byāpādo kodho, aparakāliko	4465	
PA_atk-s05_08a2:4465_6	upanāho. Sakiṃ pavatto vā doso kodho, anekakkhattuṃ pavatto upanāho. Paresaṃ vijjamāne	4465	
PA_atk-s05_08a2:4465_7	guṇe makkhanti puñjanti, tesaṃ vā udakapuñjaniyā viya udakassa makkho makkhanaṃ puñjanaṃ	4465	
PA_atk-s05_08a2:4465_8	etesaṃ atthīti makkhī. Atimānalakkhaṇo thambho etesaṃ atthīti thambhī. Saṭhāti asantaguṇavibhāvanalakkhaṇena	4465	
PA_atk-s05_08a2:4465_9	sāṭheyyena samannāgatā. Issukīti parasampattikhiyyanalakkhaṇāya issāya samannāgatā.	4465	
PA_atk-s05_08a2:4465_10	Nānāvādāti aññamaññaṃ viruddhavādā viruddhadiṭṭhikā, kalahakārakā cāti attho.	44651	
PA_atk-s05_08a2:4466_0	Aññātamānino dhamme, gambhīre tīragocarāti gambhīre durobhāse saddhamme aññāte eva	4466	
PA_atk-s05_08a2:4466_1	“ñātoti, diṭṭho”ti evaṃ mānino, tato eva tassa orabhāge pavattitāya orimatīragocarā.	4466	
PA_atk-s05_08a2:4466_2	Lahukāti lahusabhāvā capalā. Agarū dhammeti saddhamme gāravarahitā. Aññamaññamagāravāti	4466	
PA_atk-s05_08a2:4466_3	aññamaññasmiṃ appatissā, saṅghe sabrahmacārīsu ca garugāravavirahitā. Bahū ādīnavāti	4466	
PA_atk-s05_08a2:4466_4	vuttappakārā, vakkhamānā ca bahū anekadosā antarāyā. Loketi sattaloke. Uppajjissantyanāgateti	4466	
PA_atk-s05_08a2:4466_5	anāgate pātu bhavissanti. Sudesitaṃ imaṃ dhammanti, sammāsambuddhena suṭṭhu aviparītaṃ	4466	
PA_atk-s05_08a2:4466_6	ādikalyāṇādippakārena desitaṃ imaṃ āgamasaddhammaṃ. Kilesissantīti kiliṭṭhaṃ kilesadūsitaṃ	4466	
PA_atk-s05_08a2:4466_7	karissanti, “āpattiṃ ‘anāpattī’ti garukāpattiṃ ‘lahukāpattī”’tiādinā duccaritasaṃkilesena	4466	
PA_atk-s05_08a2:4466_8	asaddhammena saṇhasukhumaṃ rūpārūpadhammaṃ paṭikkhipissanti, diṭṭhisaṃkilesena ubhayatrāpi	4466	
PA_atk-s05_08a2:4466_9	taṇhāsaṃkilesena saṃkilesissanti malinaṃ karissanti. Dummatīti nippaññā. Vuttañhetaṃ	4466	
PA_atk-s05_08a2:4466_10	bhagavatā – “bhavissanti, bhikkhave, bhikkhū anāgatamaddhānaṃ…pe… abhidhammakathaṃ	44661	
PA_atk-s05_08a2:4466_11	vedallakathaṃ kathentā kaṇhadhammaṃ okkamamānā na bujjhissantī”ti.	44661	
PA_atk-s05_08a2:4467_0	Guṇahīnāti sīlādiguṇavirahitā dussīlā, alajjino ca. Atha vā guṇahīnāti vinayavārittādiguṇena	4467	
PA_atk-s05_08a2:4467_1	hīnā dhammavinaye appakataññuno. Saṅghamhīti saṅghamajjhe. Voharantāti kathentā,	4467	
PA_atk-s05_08a2:4467_2	saṅghe vinicchayakathāya vattamānāya yaṃkiñci bhaṇantā. Visāradāti nibbhayā pagabbhā.	4467	
PA_atk-s05_08a2:4467_3	Balavantoti pakkhabalena balavanto. Mukharāti mukhakharā kharavādino. Assutāvinoti	4467	
PA_atk-s05_08a2:4467_4	na sutavanto, kevalaṃ lābhasakkārasilokasannissayena guṇadharā hutvā “dhammaṃ ‘adhammo’ti,	4467	
PA_atk-s05_08a2:4467_5	adhammañca ‘dhammo’ti, vinayaṃ ‘avinayo’ti, avinayañca ‘vinayo”’ti evaṃ attanā yathicchitamatthaṃ	4467	
PA_atk-s05_08a2:4467_6	saṅghamajjhe patiṭṭhapentā balavanto bhavissanti.	4467	
PA_atk-s05_08a2:4468_0	Guṇavantoti sīlādiguṇasampannā. Voharantā yathātthatoti atthānurūpaṃ, aviparītatthaṃ	4468	
PA_atk-s05_08a2:4468_1	“dhammaṃ ‘dhammo’ti, adhammaṃ ‘adhammo’ti, vinayaṃ ‘vinayo’ti avinayaṃ ‘avinayo”’ti	4468	
PA_atk-s05_08a2:4468_2	evaṃ dīpentā. Dubbalā te bhavissantīti parisāyaṃ alajjussannatāya balavirahitā te	4468	
PA_atk-s05_08a2:4468_3	bhavissanti, tesaṃ vacanaṃ na tiṭṭhissati. Hirīmanā anatthikāti hirīmanto kenaci	4468	
PA_atk-s05_08a2:4468_4	anatthikā. Te hi dhammena vattuṃ samatthāpi pāpajigucchatāya appakiccatāya ca kehici	4468	
PA_atk-s05_08a2:4468_5	virodhaṃ akarontā attano vādaṃ patiṭṭhāpetuṃ na vāyamantā diṭṭhāvikammaṃ vā adhiṭṭhānaṃ	4468	
PA_atk-s05_08a2:4468_6	vā akatvā tuṇhī honti.	4468	
PA_atk-s05_08a2:4469_0	Rajatanti rūpiyaṃ, tena kahāpaṇalohamāsakādīnampi saṅgaho daṭṭhabbo. Jātarūpanti	4469	
PA_atk-s05_08a2:4469_1	suvaṇṇaṃ, tena maṇimuttādīnampi saṅgaho daṭṭhabbo. Vā-saddo samuccayattho “apadā	4469	
PA_atk-s05_08a2:4469_2	vā”tiādīsu viya. “Rajatajātarūpañcā”ti vā pāṭho. Khettanti yattha pubbaṇṇāparaṇṇaṃ	4469	
PA_atk-s05_08a2:4469_3	ruhati, taṃ khettaṃ. Tadatthaṃ akatabhūmibhāgo vatthu. Ajeḷakanti eḷakā nāma ajāyeva,	4469	
PA_atk-s05_08a2:4469_4	te ṭhapetvā avasesā pasujātī ajā nāma. Ajeḷakaggahaṇeneva hettha gomahiṃsādīnampi	4469	
PA_atk-s05_08a2:4469_5	saṅgaho kato. Dāsidāsañcāti dāsiyo ca dāse ca. Dummedhāti aviddasuno, kappiyākappiyaṃ	4469	
PA_atk-s05_08a2:4469_6	sāruppāsāruppaṃ ajānantā attano atthāya sādiyissanti sampaṭicchissanti.	4469	
PA_atk-s05_08a2:4470_0	Ujjhānasaññinoti pare heṭṭhato katvā olokanacittā, anujjhāyitabbaṭṭhānepi vā ujjhānasīlā.	4470	
PA_atk-s05_08a2:4470_1	Bālāti duccintitacintanādinā bālalakkhaṇena samannāgatā, tato eva sīlesu asamāhitā	4470	
PA_atk-s05_08a2:4470_2	catupārisuddhisīlesu na samāhitacittā. Unnaḷāti, samussitatucchamānā. Vicarissantīti	4470	
PA_atk-s05_08a2:4470_3	mānaddhajaṃ ukkhipitvā vicarissanti. Kalahābhiratā magāti sārambhabahulatāya karaṇuttariyapasutā	4470	
PA_atk-s05_08a2:4470_4	kalahe eva abhiratā magasadisā migā viya attahitāpekkhā ghāsesanābhiratā dubbalavihesaparāti attho.	4470	
PA_atk-s05_08a2:4471_0	Uddhatāti uddhaccena samannāgatā cittekaggatārahitā. Nīlacīvarapārutāti akappiyarajanarattena	4471	
PA_atk-s05_08a2:4471_1	nīlavaṇṇena cīvarena pārutā, tādisaṃ cīvaraṃ nivāsetvā ceva pārupitvā ca vicaraṇakā.	4471	
PA_atk-s05_08a2:4471_2	Kuhāti sāmantajappanādinā kuhanavatthunā kuhakā, asantaguṇasambhāvanicchāya kohaññaṃ	4471	
PA_atk-s05_08a2:4471_3	katvā paresaṃ vimhāpayā. Thaddhāti kodhena mānena ca thaddhamānasā kakkhaḷahadayā.	4471	
PA_atk-s05_08a2:4471_4	Lapāti lapanakā kuhanavuttikā, pasannamānasehi manussehi “kena, bhante, ayyassa attho”ti	4471	
PA_atk-s05_08a2:4471_5	paccayadāyakānaṃ vadāpanakā, payuttavācāvasena, nippesikatāvasena ca paccayatthaṃ	4471	
PA_atk-s05_08a2:4471_6	lapakāti vā attho. Siṅgīti “tattha katamaṃ siṅgaṃ? Yaṃ siṅgaṃ siṅgāratā cāturatā	4471	
PA_atk-s05_08a2:4471_7	cāturiyaṃ parikkhatatā pārikkhatiya”nti evaṃ vuttehi siṅgasadisehi pākaṭakilesehi	4471	
PA_atk-s05_08a2:4471_8	samannāgatā, siṅgāracaritāti attho. “Ariyā viyā”ti idaṃ “kuhā”ti etasseva atthadassanaṃ.	4471	
PA_atk-s05_08a2:4471_9	Kuhakānañhi ariyānamiva ṭhitabhāvaṃ dassento ariyā viya vicarantīti āha.	4471	
PA_atk-s05_08a2:4472_0	Telasaṇṭhehīti sitthakatelena vā udakatelena vā osaṇṭhitehi. Capalāti kāyamaṇḍanaparikkhāramaṇḍanādinā	4472	
PA_atk-s05_08a2:4472_1	cāpallena yuttā. Añjanakkhikāti alaṅkārañjanena añjitanettā. Rathiyāya gamissantīti	4472	
PA_atk-s05_08a2:4472_2	bhikkhācariyāya kulūpasaṅkamanāpadesehi, mahāracchāya ito cito ca paribbhamissanti.	4472	
PA_atk-s05_08a2:4472_3	Dantavaṇṇikapārutāti dantavaṇṇarattena cīvarena pārutasarīrā.	4472	
PA_atk-s05_08a2:4473_0	Ajegucchanti ajigucchitabbaṃ. Vimuttehīti ariyehi. Surattanti kappiyarajanena suṭṭhu	4473	
PA_atk-s05_08a2:4473_1	rattaṃ, arahantānaṃ buddhādīnaṃ ciṇṇatāya arahaddhajaṃ jigucchissanti kāsāvaṃ. Kasmā?	4473	
PA_atk-s05_08a2:4473_2	Odātesu samucchitā gedhaṃ āpannā. Dantavaṇṇapārupanassa hi idaṃ kāraṇavacanaṃ. Te	4473	
PA_atk-s05_08a2:4473_3	hi setakaṃ sambhāventā “sabbena sabbaṃ setake gahite liṅgapariccāgo eva siyā”ti dantavaṇṇaṃ pārupanti.	4473	
PA_atk-s05_08a2:4474_0	Lābhakāmāti lābhagiddhā. Bhikkhācariyāsupi kosajjayogato kusītā. Samaṇadhammaṃ kātuṃ	4474	
PA_atk-s05_08a2:4474_1	cittassa ussāhābhāvena hīnavīriyā. Kicchantāti, kilamantā, vanapatthesu vasituṃ kicchantā	4474	
PA_atk-s05_08a2:4474_2	kilantacittāti attho. Gāmantesūti gāmantasenāsanesu gāmasamīpesu senāsanesu, gāmadvāresu	4474	
PA_atk-s05_08a2:4474_3	vā senāsanesu. Vasissareti vasissanti.	4474	
PA_atk-s05_08a2:4475_0	Te teva anusikkhantāti ye ye micchājīvappayogena laddhalābhā, te te eva puggale anusikkhantā	4475	
PA_atk-s05_08a2:4475_1	bhamissanti. Bhamissantīti sayampi te viya micchājīvena lābhaṃ uppādetuṃ rājakulādīni	4475	
PA_atk-s05_08a2:4475_2	sevantā paribbhamissanti. “Bhajissantī”ti vā pāṭho, sevissantīti attho. Asaṃyatāti sīlasaṃyamarahitā.	4475	
PA_atk-s05_08a2:4476_0	Ye ye alābhino lābhanti ye ye bhikkhū micchājīvaparivajjanena appapuññatāya ca lābhassa	4476	
PA_atk-s05_08a2:4476_1	paccayassa na lābhino, te pujjā pūjanīyā pāsaṃsā tadā anāgate kāle na bhavissanti.	4476	
PA_atk-s05_08a2:4476_2	Supesalepi te dhīreti dhitisampannatāya dhīre suṭṭhu pesalepi te bhikkhū na sevissanti,	4476	
PA_atk-s05_08a2:4476_3	tadā anāgate te lābhino lābhakāmāva bhikkhūti attho.	4476	
PA_atk-s05_08a2:4477_0	Milakkhurajanaṃ rattanti kālakacchakarajanena rattaṃ. Samāsapadañhetaṃ, gāthāsukhatthaṃ	4477	
PA_atk-s05_08a2:4477_1	sānunāsikaniddeso. Garahantā sakaṃ dhajanti attano dhajabhūtaṃ kāsāvaṃ jigucchantā.	4477	
PA_atk-s05_08a2:4477_2	Sāsane pabbajitānañhi kāsāvo dhajo nāma. Titthiyānaṃ dhajaṃ kecīti keci sakyaputtiyabhāvaṃ	4477	
PA_atk-s05_08a2:4477_3	paṭijānantā eva titthiyānaṃ setavatthikānaṃ dhajabhūtaṃ avadātakaṃ setavatthaṃ dhāressanti.	4477	
PA_atk-s05_08a2:4478_0	Agāravo ca kāsāveti arahaddhajabhūte kāsāve agāravo abahumānaṃ tadā anāgate tesaṃ	4478	
PA_atk-s05_08a2:4478_1	bhavissati. Paṭisaṅkhā ca kāsāveti “paṭisaṅkhā yoniso cīvaraṃ paṭisevāmī”tiādinā	4478	
PA_atk-s05_08a2:4478_2	nayena paccavekkhaṇamattampi kāsāvaparibhoge na bhavissati.	4478	
PA_atk-s05_08a2:4479_0	Kāsāvaṃ dhārentena kāsāvaṃ bahumānena “duccaritato oramitabba”nti kāsāvassa garukātabbabhāve	4479	
PA_atk-s05_08a2:4479_1	chaddantajātakamudāharanto “abhibhūtassa dukkhenā”tiādimāha. Tattha sallaviddhassāti	4479	
PA_atk-s05_08a2:4479_2	puthunā savisena sallena viddhassa, tato eva mahatā dukkhena abhibhūtassa. Ruppatoti	4479	
PA_atk-s05_08a2:4479_3	sarīravikāraṃ āpajjato. Mahāghorāti sarīrajīvitesu nirapekkhatāya bhimmā garutarā	4479	
PA_atk-s05_08a2:4479_4	paṭisaṅkhā aññehi acintiyā cintāmattena pavattetuṃ asakkuṇeyyā chaddantamahānāgassaāsi,	4479	
PA_atk-s05_08a2:4479_5	ahosi. Chaddantanāgarājakāle hi bodhisatto soṇuttarena nāma nesādena paṭicchannaṭṭhāne	4479	
PA_atk-s05_08a2:4479_6	ṭhatvā visapītena sallena viddho mahatā dukkhena abhibhūto taṃ gahetvā paridahitaṃ	4479	
PA_atk-s05_08a2:4479_7	kāsāvaṃ disvā “ayaṃ ariyaddhajena paṭicchanno, na mayā hiṃsitabbo”ti tattha mettacittameva	4479	
PA_atk-s05_08a2:4479_8	paccupaṭṭhapetvā uparidhammaṃ desesi. Yathāha –	4479	
PA_atk-s05_08a2:4480	“Samappito puthusallena nāgo,	448	
PA_atk-s05_08a2:4481	Aduṭṭhacitto luddakamajjhabhāsi;	448	
PA_atk-s05_08a2:4482	Kimatthayaṃ kissa vā samma hetu,	448	
PA_atk-s05_08a2:4483	Mamaṃ vadhī kassa vāyaṃ payogo”tiādi. ;	448	
PA_atk-s05_08a2:4484_0	Imamatthaṃ dassento thero “chaddanto hī”tiādimāha. Tattha surattaṃ arahaddhajanti	4484	
PA_atk-s05_08a2:4484_1	soṇuttarena paridahitakāsāvaṃ sandhāyāha. Abhaṇīti abhāsi. Gāthāti gāthāyo. Gajoti	4484	
PA_atk-s05_08a2:4484_2	chaddanto nāgarājā. Atthopasaṃhitāti atthasannissitā hitā, hitayuttāti attho.	4484	
PA_atk-s05_08a2:4485_0	Chaddantanāgarājena vuttagāthāsu anikkasāvoti rāgādīhi kasāvehi kasāvo, paridahissatīti	4485	
PA_atk-s05_08a2:4485_1	nivāsanapārupanaattharaṇavasena paribhuñjissati. “Paridhassatī”ti vā pāṭho. Apeto	4485	
PA_atk-s05_08a2:4485_2	damasaccenāti indriyadamena ceva paramatthasaccapakkhikena vacīsaccena ca apeto,	4485	
PA_atk-s05_08a2:4485_3	viyutto pariccattoti attho. Na soti so evarūpo puggalo kāsāvaṃ paridahituṃ nārahati.	4485	
PA_atk-s05_08a2:4486_0	Vantakasāvassāti catūhi maggehi vantakasāvo chaḍḍitakasāvo pahīnakasāvo assa bhaveyyāti	4486	
PA_atk-s05_08a2:4486_1	attho. Sīlesūti catupārisuddhisīlesu. Susamāhitoti suṭṭhu samāhito. Upetoti indriyadamena	4486	
PA_atk-s05_08a2:4486_2	ceva vuttappakārena saccena ca upagato samannāgato. Sa veti so evarūpo puggalo taṃ	4486	
PA_atk-s05_08a2:4486_3	gandhakāsāvavatthaṃ ekantena arahatīti attho.	4486	
PA_atk-s05_08a2:4487_0	Vipannasīloti bhinnasīlo. Dummedhoti nippañño sīlavisodhanapaññāya virahito. Pākaṭoti	4487	
PA_atk-s05_08a2:4487_1	“dussīlo aya”nti pākaṭo pakāso, vikkhittindriyatāya vā pākaṭo pākaṭindriyoti attho.	4487	
PA_atk-s05_08a2:4487_2	Kāmakāriyoti bhinnasaṃvaratāya yathicchitakārako, kāmassa vā mārassa yathākāmakaraṇīyo.	4487	
PA_atk-s05_08a2:4487_3	Vibbhantacittoti rūpādīsu visayesu vikkhittacitto. Nissukkoti asukko sukkadhammarahito	4487	
PA_atk-s05_08a2:4487_4	hirottappavivajjito, kusaladhammasampādanaussukkarahito vā.	4487	
PA_atk-s05_08a2:4488	Vītarāgoti vigatacchandarāgo. Odātamanasaṅkappoti suvisuddhamanovitakko, anāvilasaṅkappo vā.	448	
PA_atk-s05_08a2:4489	Kāsāvaṃ kiṃ karissatīti yassa sīlaṃ natthi, tassa kāsāvaṃ kiṃ nāma payojanaṃ sādhessati, cittakatasadisaṃ tassa pabbajitaliṅganti attho.	448	
PA_atk-s05_08a2:4490_0	Duṭṭhacittāti rāgādidosehi dūsitacittā. Anādarāti satthari dhamme aññamaññañca ādararahitā	4490	
PA_atk-s05_08a2:4490_1	agāravā. Tādīnaṃ mettacittānanti mettābhāvanāya sampayuttahadaye teneva arahattādhigamena	4490	
PA_atk-s05_08a2:4490_2	iṭṭhādīsu tādibhāvappatte uḷāraguṇe. Upayogatthe hi idaṃ sāmivacanaṃ. Niggaṇhissantīti	4490	
PA_atk-s05_08a2:4490_3	“sīlādisampanne disvā te sambhāventā vipannasīle amhe na bahuṃ maññissantī”ti attani	4490	
PA_atk-s05_08a2:4490_4	agāravabhayena yathā te ubbāḷhā pakkamissanti, tathā bādhissantīti attho.	4490	
PA_atk-s05_08a2:4491_0	Sikkhāpentāpīti sikkhāpiyamānāpi. Kammatthe hi ayaṃ kattuniddeso. Therehīti attano	4491	
PA_atk-s05_08a2:4491_1	ācariyupajjhāyehi. Cīvaradhāraṇanti idaṃ samaṇapaṭipattiyā nidassanamattaṃ, tasmā	4491	
PA_atk-s05_08a2:4491_2	“evaṃ te abhikkamitabbaṃ, evaṃ te paṭikkamitabba”ntiādinā sikkhāpiyamānāpīti attho.	4491	
PA_atk-s05_08a2:4491_3	Na suṇissantīti ovādaṃ na gaṇhissanti.	4491	
PA_atk-s05_08a2:4492_0	Te tathā sikkhitā bālāti te andhabālā ācariyupajjhāyehi sikkhāpiyamānāpi anādaratāya	4492	
PA_atk-s05_08a2:4492_1	asikkhitāti. Nādiyissantupajjhāyeti upajjhāye ācariye ca ādaraṃ na karonti, tesaṃ	4492	
PA_atk-s05_08a2:4492_2	anusāsaniyaṃ na tiṭṭhanti. Yathā kiṃ? Khaḷuṅko viya sārathiṃ yathā khaḷuṅko duṭṭhasso	4492	
PA_atk-s05_08a2:4492_3	assadamakaṃ nādiyati na tassa upadese tiṭṭhati, evaṃ tepi upajjhāyācariye na bhāyanti	4492	
PA_atk-s05_08a2:4492_4	na sārajjantīti attho.	4492	
PA_atk-s05_08a2:4493_0	“Eva”ntiādi vuttassevatthassa nigamanaṃ. Tattha evanti vuttappakārena. Anāgataddhānanti	4493	
PA_atk-s05_08a2:4493_1	anāgatamaddhānaṃ, anāgate kāleti attho. Taṃyeva sarūpato dassento “patte kālamhi	4493	
PA_atk-s05_08a2:4493_2	pacchime”ti āha. Tattha katamo pacchimakālo? “Tatiyasaṅgītito paṭṭhāya pacchimakālo”ti	4493	
PA_atk-s05_08a2:4493_3	keci, taṃ eke nānujānanti. Sāsanassa hi pañcayugāni vimuttiyugaṃ, samādhiyugaṃ, sīlayugaṃ,	4493	
PA_atk-s05_08a2:4493_4	sutayugaṃ, dānayuganti. Tesu paṭhamaṃ vimuttiyugaṃ, tasmiṃ antarahite samādhiyugaṃ	4493	
PA_atk-s05_08a2:4493_5	vattati, tasmimpi antarahite sīlayugaṃ vattati, tasmimpi antarahite sutayugaṃ vattateva.	4493	
PA_atk-s05_08a2:4493_6	Aparisuddhasīlo hi ekadesena pariyattibāhusaccaṃ paggayha tiṭṭhati lābhādikāmatāya.	4493	
PA_atk-s05_08a2:4493_7	Yadā pana mātikāpariyosānā pariyatti sabbaso antaradhāyati, tato paṭṭhāya liṅgamattameva	4493	
PA_atk-s05_08a2:4493_8	avasissati, tadā yathā tathā dhanaṃ saṃharitvā dānamukhena vissajjenti, sā kira nesaṃ	4493	
PA_atk-s05_08a2:4493_9	carimā sammāpaṭipatti. Tattha sutayugato paṭṭhāya pacchimakālo, “sīlayugato paṭṭhāyā”ti apare.	4493	
PA_atk-s05_08a2:4494_0	Evaṃ thero pacchime kāle uppajjanakaṃ mahābhayaṃ dassetvā puna tattha sannipatitabhikkhūnaṃ	4494	
PA_atk-s05_08a2:4494_1	ovādaṃ dadanto “purā āgacchate”tiādinā tisso gāthā abhāsi. Tattha purā āgacchate	4494	
PA_atk-s05_08a2:4494_2	etanti etaṃ mayā tumhākaṃ vuttaṃ paṭipattiantarāyakaraṃ anāgataṃ mahābhayaṃ āgacchati	4494	
PA_atk-s05_08a2:4494_3	purā, yāva āgamissati, tāvadevāti attho. Subbacāti vacanakkhamā sovacassakārakehi	4494	
PA_atk-s05_08a2:4494_4	dhammehi samannāgatā, garūnaṃ anusāsaniyo padakkhiṇaggāhino hothāti attho. Sakhilāti muduhadayā.	4494	
PA_atk-s05_08a2:4495_0	Mettacittāti sabbasattesu hitūpasaṃhāralakkhaṇāya mettāya sampayuttacittā. Kāruṇikāti	4495	
PA_atk-s05_08a2:4495_1	karuṇāya niyuttā paresaṃ dukkhāpanayanākāravuttiyā karuṇāya samannāgatā. Āraddhavīriyāti	4495	
PA_atk-s05_08a2:4495_2	akusalānaṃ pahānāya kusalānaṃ upasampadāya paggahitavīriyā. Pahitattāti nibbānaṃ	4495	
PA_atk-s05_08a2:4495_3	paṭipesitacittā. Niccanti sabbakālaṃ. Daḷhaparakkamāti thiravīriyā.	4495	
PA_atk-s05_08a2:4496	Pamādanti pamajjanaṃ, kusalānaṃ dhammānaṃ ananuṭṭhānaṃ, akusalesu ca dhammesu cittavossaggo. Vuttañhi –	449	
PA_atk-s05_08a2:4497_0	“Tattha katamo pamādo? Kāyaduccarite vā vacīduccarite vā manoduccarite vā pañcasu	4497	
PA_atk-s05_08a2:4497_1	vā kāmaguṇesu cittassa vossaggo vossaggānuppadānaṃ, kusalānaṃ dhammānaṃ bhāvanāya	4497	
PA_atk-s05_08a2:4497_2	asakkaccakiriyatā”tiādi.	4497	
PA_atk-s05_08a2:4498_0	Appamādanti appamajjanaṃ, so pamādassa paṭipakkhato veditabbo. Atthato hi appamādo	4498	
PA_atk-s05_08a2:4498_1	nāma satiyā avippavāso, upaṭṭhitāya satiyā eva cetaṃ nāmaṃ. Ayañhettha attho – yasmā	4498	
PA_atk-s05_08a2:4498_2	pamādamūlakā sabbe anatthā, appamādamūlakā ca sabbe atthā, tasmā pamādaṃ bhayato	4498	
PA_atk-s05_08a2:4498_3	upaddavato disvā appamādañca khemato anupaddavato disvā appamādapaṭipattiyā sikhābhūtaṃ	4498	
PA_atk-s05_08a2:4498_4	sīlādikkhandhattayasaṅgahaṃ sammādiṭṭhiādīnaṃ aṭṭhannaṃ aṅgānaṃ vasena aṭṭhaṅgikaṃ	4498	
PA_atk-s05_08a2:4498_5	ariyamaggaṃ bhāvetha, amataṃ nibbānaṃ phusantā sacchikarontā attano santāne uppādetha,	4498	
PA_atk-s05_08a2:4498_6	dassanamaggamatte aṭṭhatvā upari tiṇṇaṃ maggānaṃ uppādanavasena vaḍḍhetha, evaṃ vo	4498	
PA_atk-s05_08a2:4498_7	appamādabhāvanā sikhāpattā bhavissatīti.	4498	
PA_atk-s05_08a2:4499	Evaṃ thero sampattaparisaṃ ovadati. Imā eva cimassa therassa aññābyākaraṇagāthā ahesunti.	449	
PA_atk-s05_08a2:4500	Phussattheragāthāvaṇṇanā niṭṭhitā.	450	
PA_atk-s05_08a2:4501	2. Sāriputtattheragāthāvaṇṇanā	450	
PA_atk-s05_08a2:4502_0	Yathācārī yathāsatotiādikā āyasmato sāriputtattherassa gāthā. Tassa āyasmato mahāmoggallānattherassa	4502	
PA_atk-s05_08a2:4502_1	ca vatthu evaṃ veditabbaṃ – atīte ito satasahassakappādhike asaṅkhyeyyamatthake āyasmā	4502	
PA_atk-s05_08a2:4502_2	sāriputto brāhmaṇamahāsālakule nibbatti, nāmena saradamāṇavo nāma ahosi. Mahāmoggallāno	4502	
PA_atk-s05_08a2:4502_3	gahapatimahāsālakule nibbatti, nāmena sirivaḍḍhakuṭumbiko nāma ahosi. Te ubhopi sahapaṃsukīḷakasahāyā	4502	
PA_atk-s05_08a2:4502_4	ahesuṃ. Tesu saradamāṇavo pitu accayena kulasantakaṃ dhanaṃ paṭipajjitvā ekadivasaṃ	4502	
PA_atk-s05_08a2:4502_5	rahogato cintesi – “imesaṃ sattānaṃ maraṇaṃ nāma ekantikaṃ, tasmā mayā ekaṃ pabbajjaṃ	4502	
PA_atk-s05_08a2:4502_6	upagantvā mokkhamaggo gavesitabbo”ti sahāyaṃ upasaṅkamitvā, samma, ahaṃ pabbajitukāmo,	4502	
PA_atk-s05_08a2:4502_7	kiṃ tvaṃ pabbajituṃ sakkhissasī”ti vatvā tena “na sakkhissāmī”ti vutte “hotu ahameva	4502	
PA_atk-s05_08a2:4502_8	pabbajissāmī”ti ratanakoṭṭhāgārāni vivarāpetvā kapaṇaddhikādīnaṃ mahādānaṃ datvā	4502	
PA_atk-s05_08a2:4502_9	pabbatapādaṃ gantvā isipabbajjaṃ pabbaji. Tassa pabbajjaṃ anupabbajitā catusattatisahassamattā	4502	
PA_atk-s05_08a2:4502_10	brāhmaṇaputtā ahesuṃ. So pañca abhiññāyo aṭṭha ca samāpattiyo nibbattetvā tesampi	45021	
PA_atk-s05_08a2:4502_11	jaṭilānaṃ kasiṇaparikammaṃ ācikkhi. Tepi sabbe pañcābhiññā aṭṭha samāpattiyo nibbattesuṃ.	45021	
PA_atk-s05_08a2:4503_0	Tena samayena anomadassī nāma sammāsambuddho loke uppajjitvā pavattitavaradhammacakko	4503	
PA_atk-s05_08a2:4503_1	satte saṃsāramahoghato tāretvā ekadivasaṃ “saradatāpasassa ca antevāsikānañca saṅgahaṃ	4503	
PA_atk-s05_08a2:4503_2	karissāmī”ti eko adutiyo pattacīvaramādāya ākāsena gantvā “buddhabhāvaṃ me jānātū”ti	4503	
PA_atk-s05_08a2:4503_3	tāpasassa passantasseva ākāsato otaritvā pathaviyaṃ patiṭṭhāsi. Saradatāpaso satthu	4503	
PA_atk-s05_08a2:4503_4	sarīre mahāpurisalakkhaṇāni upadhāretvā “sabbaññubuddhoyevāya”nti niṭṭhaṃ gantvā	4503	
PA_atk-s05_08a2:4503_5	paccuggamanaṃ katvā āsanaṃ paññāpetvā adāsi. Nisīdi bhagavā paññatte āsane. Saradatāpaso	4503	
PA_atk-s05_08a2:4503_6	satthu santike ekamantaṃ nisīdi.	4503	
PA_atk-s05_08a2:4504_0	Tasmiṃ samaye tassa antevāsikā catusattatisahassamattā jaṭilā paṇītapaṇītāni ojavantāni	4504	
PA_atk-s05_08a2:4504_1	phalāphalāni gahetvā āgatā satthāraṃ disvā sañjātappasādā attano ācariyassa ca satthu	4504	
PA_atk-s05_08a2:4504_2	ca nisinnākāraṃ oloketvā, “ācariya, mayaṃ pubbe ‘tumhehi mahantataro koci natthī’ti	4504	
PA_atk-s05_08a2:4504_3	vicarāma, ayaṃ pana puriso tumhehi mahantataro maññe”ti āhaṃsu. “Kiṃ vadetha, tātā?	4504	
PA_atk-s05_08a2:4504_4	Sāsapena saddhiṃ aṭṭhasaṭṭhiyojanasatasahassubbedhaṃ sineruṃ samaṃ kātuṃ icchatha?	4504	
PA_atk-s05_08a2:4504_5	Sabbaññubuddhena maṃ tulyaṃ mā karitthā”ti. Atha te tāpasā ācariyassa vacanaṃ sutvā	4504	
PA_atk-s05_08a2:4504_6	“yāva mahā vatāyaṃ purisuttamo”ti sabbeva pādesu nipatitvā satthāraṃ vandiṃsu.	4504	
PA_atk-s05_08a2:4505_0	Atha te ācariyo āha – “tātā, satthu anucchaviko no deyyadhammo natthi, satthā ca	4505	
PA_atk-s05_08a2:4505_1	bhikkhācāravelāya idhāgato, handa mayaṃ deyyadhammaṃ yathābalaṃ dassāma. Tumhehi	4505	
PA_atk-s05_08a2:4505_2	yaṃ yaṃ paṇītaṃ phalāphalaṃ ābhataṃ, taṃ taṃ āharathā”ti āharāpetvā hatthe dhovitvā	4505	
PA_atk-s05_08a2:4505_3	sayaṃ tathāgatassa patte patiṭṭhāpesi. Satthārā ca phalāphale paṭiggaṇhitamatte devatā	4505	
PA_atk-s05_08a2:4505_4	dibbojaṃ pakkhipiṃsu. Tāpaso udakampi sayameva parissāvetvā adāsi. Tato bhojanakiccaṃ	4505	
PA_atk-s05_08a2:4505_5	niṭṭhāpetvā satthari nisinne sabbe antevāsike pakkositvā satthu santike sāraṇīyaṃ	4505	
PA_atk-s05_08a2:4505_6	kathaṃ kathento nisīdi. Satthā “dve aggasāvakā bhikkhusaṅghena saddhiṃ āgacchantū”ti	4505	
PA_atk-s05_08a2:4505_7	cintesi. Te satthu cittaṃ ñatvā tāvadeva satasahassakhīṇāsavaparivārā aggasāvakā	4505	
PA_atk-s05_08a2:4505_8	āgantvā satthāraṃ vanditvā ekamantaṃ aṭṭhaṃsu.	4505	
PA_atk-s05_08a2:4506_0	Tato saradatāpaso antevāsike āmantesi – “tātā, satthu bhikkhusaṅghassa ca pupphāsanena	4506	
PA_atk-s05_08a2:4506_1	pūjā kātabbā, tasmā pupphāni āharathā”ti. Te tāvadeva iddhiyā vaṇṇagandhasampannāni	4506	
PA_atk-s05_08a2:4506_2	pupphāni āharitvā buddhassa yojanappamāṇaṃ pupphāsanaṃ paññāpesuṃ, ubhinnaṃ aggasāvakānaṃ	4506	
PA_atk-s05_08a2:4506_3	tigāvutaṃ, sesabhikkhūnaṃ aḍḍhayojanikādibhedaṃ, saṅghanavakassa usabhamattaṃ paññāpesuṃ.	4506	
PA_atk-s05_08a2:4506_4	Evaṃ tesaṃ paññattesu āsanesu saradatāpaso tathāgatassa purato añjaliṃ paggayha ṭhito	4506	
PA_atk-s05_08a2:4506_5	– “bhante, mayhaṃ anuggahatthāya imaṃ pupphāsanaṃ abhiruhathā”ti āha. Nisīdi bhagavā	4506	
PA_atk-s05_08a2:4506_6	pupphāsane. Satthari nisinne dve aggasāvakā sesabhikkhū ca attano attano pattāsane	4506	
PA_atk-s05_08a2:4506_7	nisīdiṃsu. Satthā “tesaṃ mahapphalaṃ hotū”ti nirodhaṃ samāpajji. Satthu samāpannabhāvaṃ	4506	
PA_atk-s05_08a2:4506_8	ñatvā dve aggasāvakāpi sesabhikkhūpi nirodhaṃ samāpajjiṃsu. Tāpaso sattāhaṃ nirantaraṃ	4506	
PA_atk-s05_08a2:4506_9	pupphacchattaṃ dhārento aṭṭhāsi. Itare pana vanamūlaphalāphalaṃ paribhuñjitvā sesakāle	4506	
PA_atk-s05_08a2:4506_10	añjaliṃ paggayha aṭṭhaṃsu.	45061	
PA_atk-s05_08a2:4507_0	Satthā sattāhassa accayena nirodhato vuṭṭhāya aggasāvakaṃ nisabhattheraṃ āmantesi	4507	
PA_atk-s05_08a2:4507_1	– “tāpasānaṃ pupphāsanānumodanaṃ karohī”ti. Thero sāvakapāramīñāṇe ṭhatvā tesaṃ pupphāsanānumodanaṃ	4507	
PA_atk-s05_08a2:4507_2	akāsi. Tassa desanāvasāne satthā dutiyaṃ aggasāvakaṃ anomattheraṃ āmantesi – “tvampi	4507	
PA_atk-s05_08a2:4507_3	imesaṃ dhammaṃ desehī”ti. Sopi tepiṭakaṃ buddhavacanaṃ sammasitvā tesaṃ dhammaṃ kathesi.	4507	
PA_atk-s05_08a2:4507_4	Dvinnampi desanāya ekassapi dhammābhisamayo nāhosi. Atha satthā buddhavisaye ṭhatvā	4507	
PA_atk-s05_08a2:4507_5	dhammadesanaṃ ārabhi. Desanāvasāne ṭhapetvā saradatāpasaṃ avasesā sabbepi catusattatisahassamattā	4507	
PA_atk-s05_08a2:4507_6	jaṭilā arahattaṃ pāpuṇiṃsu. Satthā “etha, bhikkhavo”ti hatthaṃ pasāresi. Te tāvadeva	4507	
PA_atk-s05_08a2:4507_7	antarahitatāpasavesā aṭṭhaparikkhāravaradharā saṭṭhivassikattherā viya ahesuṃ.	4507	
PA_atk-s05_08a2:4508_0	Saradatāpaso pana “aho vatāhampi ayaṃ nisabhatthero viya anāgate ekassa buddhassa	4508	
PA_atk-s05_08a2:4508_1	aggasāvako bhaveyya”nti satthu desanākāle uppannaparivitakkatāya aññavihito hutvā	4508	
PA_atk-s05_08a2:4508_2	maggaphalāni paṭivijjhituṃ nāsakkhi. Atha tathāgataṃ vanditvā tathā paṇidhānaṃ akāsi.	4508	
PA_atk-s05_08a2:4508_3	Satthāpissa anantarāyena samijjhanabhāvaṃ disvā – “ito tvaṃ kappasatasahassādhikaṃ	4508	
PA_atk-s05_08a2:4508_4	ekaṃ asaṅkhyeyyaṃ atikkamitvā gotamassa nāma sammāsambuddhassa aggasāvako sāriputto	4508	
PA_atk-s05_08a2:4508_5	nāma bhavissasī”ti byākaritvā dhammakathaṃ vatvā bhikkhusaṅghaparivuto ākāsaṃ pakkhandi.	4508	
PA_atk-s05_08a2:4509_0	Saradatāpasopi sahāyakassa sirivaḍḍhassa santikaṃ gantvā, samma, mayā anomadassissa	4509	
PA_atk-s05_08a2:4509_1	bhagavato pādamūle anāgate uppajjanakassa gotamassa nāma sammāsambuddhassa aggasāvakaṭṭhānaṃ	4509	
PA_atk-s05_08a2:4509_2	patthitaṃ, tvampi tassa dutiyasāvakaṭṭhānaṃ patthehīti.	4509	
PA_atk-s05_08a2:4510_0	Sirivaḍḍho taṃ upadesaṃ sutvā attano nivesanadvāre aṭṭhakarīsamattaṃ ṭhānaṃ samatalaṃ	4510	
PA_atk-s05_08a2:4510_1	kāretvā lājapañcamāni pupphāni vikiritvā nīluppalacchadanaṃ maṇḍapaṃ kāretvā buddhāsanaṃ	4510	
PA_atk-s05_08a2:4510_2	paññāpetvā bhikkhūnampi āsanāni paññāpetvā mahantaṃ sakkārasammānaṃ sajjetvā, saradatāpasena	4510	
PA_atk-s05_08a2:4510_3	satthāraṃ nimantāpetvā sattāhaṃ mahādānaṃ pavattetvā, buddhappamukhaṃ bhikkhusaṅghaṃ	4510	
PA_atk-s05_08a2:4510_4	mahārahehi vatthehi acchādetvā, dutiyasāvakabhāvāya paṇidhānaṃ akāsi. Satthāpissa	4510	
PA_atk-s05_08a2:4510_5	anantarāyena samijjhanabhāvaṃ disvā vuttanayena byākaritvā bhattānumodanaṃ katvā	4510	
PA_atk-s05_08a2:4510_6	pakkāmi. Sirivaḍḍho haṭṭhapahaṭṭho yāvajīvaṃ kusalakammaṃ katvā dutiyacittavāre kāmāvacaradevaloke	4510	
PA_atk-s05_08a2:4510_7	nibbatti. Saradatāpaso cattāro brahmavihāre bhāvetvā brahmaloke nibbatti.	4510	
PA_atk-s05_08a2:4511_0	Tato paṭṭhāya nesaṃ ubhinnampi antarākammaṃ na kathitaṃ. Amhākaṃ pana bhagavato uppattito	4511	
PA_atk-s05_08a2:4511_1	puretarameva saradatāpaso rājagahassa avidūre upatissagāme rūpasāriyā brāhmaṇiyā	4511	
PA_atk-s05_08a2:4511_2	kucchimhi paṭisandhiṃ gaṇhi. Taṃdivasamevassa sahāyopi rājagahasseva avidūre kolitagāme	4511	
PA_atk-s05_08a2:4511_3	moggaliyā brāhmaṇiyā kucchimhi paṭisandhiṃ gaṇhi. Tāni kira dvepi kulāni yāva sattamā	4511	
PA_atk-s05_08a2:4511_4	kulaparivaṭṭā ābaddhapaṭibaddhasahāyakāneva. Tesaṃ dvinnaṃ ekadivasameva gabbhaparihāramadaṃsu.	4511	
PA_atk-s05_08a2:4511_5	Dasamāsaccayena jātānampi tesaṃ chasaṭṭhi dhātiyo upaṭṭhāpesuṃ, nāmaggahaṇadivase	4511	
PA_atk-s05_08a2:4511_6	rūpasāribrāhmaṇiyā puttassa upatissagāme jeṭṭhakulassa puttattā upatissoti nāmaṃ	4511	
PA_atk-s05_08a2:4511_7	akaṃsu. Itarassa kolitagāme jeṭṭhakulassa puttattā kolitoti nāmaṃ akaṃsu. Te ubhopi	4511	
PA_atk-s05_08a2:4511_8	mahatā parivārena vaḍḍhantā vuddhimanvāya sabbasippānaṃ pāraṃ agamaṃsu.	4511	
PA_atk-s05_08a2:4512_0	Athekadivasaṃ te rājagahe giraggasamajjaṃ passantā mahājanaṃ sannipatitaṃ disvā ñāṇassa	4512	
PA_atk-s05_08a2:4512_1	paripākagatattā yoniso ummujjantā “sabbepime oraṃ vassasatānaṃ maccumukhe patissantī”ti	4512	
PA_atk-s05_08a2:4512_2	saṃvegaṃ paṭilabhitvā “amhehi mokkhadhammo pariyesitabbo, tañca pariyesantehi ekaṃ	4512	
PA_atk-s05_08a2:4512_3	pabbajjaṃ laddhuṃ vaṭṭatī”ti nicchayaṃ katvā pañcahi māṇavakasatehi saddhiṃ sañcayassa	4512	
PA_atk-s05_08a2:4512_4	paribbājakassa santike pabbajiṃsu. Tesaṃ pabbajitakālato paṭṭhāya sañcayo lābhaggayasaggappatto	4512	
PA_atk-s05_08a2:4512_5	ahosi. Te katipāheneva sabbaṃ sañcayassa samayaṃ pariggaṇhitvā tattha sāraṃ adisvā	4512	
PA_atk-s05_08a2:4512_6	tato nikkhamitvā tattha tattha te te paṇḍitasammate samaṇabrāhmaṇe pañhaṃ pucchanti,	4512	
PA_atk-s05_08a2:4512_7	te tehi puṭṭhā neva sampāyanti, aññadatthu teyeva tesaṃ pañhaṃ vissajjenti. Evaṃ	4512	
PA_atk-s05_08a2:4512_8	te mokkhaṃ pariyesantā katikaṃ akaṃsu – “amhesu yo paṭhamaṃ amataṃ adhigacchati,	4512	
PA_atk-s05_08a2:4512_9	so itarassa ārocetū”ti.	4512	
PA_atk-s05_08a2:4513_0	Tena ca samayena amhākaṃ satthari paṭhamābhisambodhiṃ patvā pavattitavaradhammacakke	4513	
PA_atk-s05_08a2:4513_1	anupubbena uruvelakassapādike sahassajaṭile dametvā rājagahe viharante ekadivasaṃ	4513	
PA_atk-s05_08a2:4513_2	upatisso paribbājako paribbājakārāmaṃ gacchanto āyasmantaṃ assajittheraṃ rājagahe	4513	
PA_atk-s05_08a2:4513_3	piṇḍāya carantaṃ disvā “na mayā evarūpo ākappasampanno pabbajito diṭṭhapubbo, santadhammena	4513	
PA_atk-s05_08a2:4513_4	nāma ettha bhavitabba”nti sañjātappasādo pañhaṃ pucchituṃ āyasmantaṃ udikkhanto piṭṭhito	4513	
PA_atk-s05_08a2:4513_5	piṭṭhito anubandhi. Theropi laddhapiṇḍapāto paribhuñjituṃ patirūpaṃ okāsaṃ gato.	4513	
PA_atk-s05_08a2:4513_6	Paribbājako attano paribbājakapīṭhaṃ paññāpetvā adāsi. Bhattakiccapariyosāne cassa	4513	
PA_atk-s05_08a2:4513_7	attano kuṇḍikāya udakaṃ adāsi.	4513	
PA_atk-s05_08a2:4514_0	Evaṃ so ācariyavattaṃ katvā katabhattakiccena therena saddhiṃ paṭisanthāraṃ katvā	4514	
PA_atk-s05_08a2:4514_1	“ko vā te satthā, kassa vā tvaṃ dhammaṃ rocesī”ti pucchi. Thero sammāsambuddhaṃ apadisi.	4514	
PA_atk-s05_08a2:4514_2	Puna tena “kiṃvādī panāyasmato satthā”ti puṭṭho “imassa sāsanassa gambhīrataṃ dassessāmī”ti	4514	
PA_atk-s05_08a2:4514_3	attano navakabhāvaṃ pavedetvā saṅkhepavasena cassa sāsanadhammaṃ kathento “ye dhammā	4514	
PA_atk-s05_08a2:4514_4	hetuppabhavā”ti gāthamāha. Paribbājako paṭhamapadadvayameva sutvā sahassanayasampanne	4514	
PA_atk-s05_08a2:4514_5	sotāpattiphale patiṭṭhāsi, itaraṃ padadvayaṃ sotāpannakāle niṭṭhāsi. Gāthāpariyosāne	4514	
PA_atk-s05_08a2:4514_6	pana sotāpanno hutvā upari visese appavattente “bhavissati ettha kāraṇa”nti sallakkhetvā	4514	
PA_atk-s05_08a2:4514_7	theraṃ āha – “mā, bhante, upari dhammadesanaṃ vaḍḍhayittha, ettakameva hotu, kahaṃ	4514	
PA_atk-s05_08a2:4514_8	amhākaṃ satthā vasatī”ti? “Veḷuvane”ti. “Bhante, tumhe purato gacchatha, ahaṃ mayhaṃ	4514	
PA_atk-s05_08a2:4514_9	sahāyakassa katapaṭiññaṃ mocetvā taṃ gahetvā āgamissāmī”ti pañcapatiṭṭhitena vanditvā	4514	
PA_atk-s05_08a2:4514_10	tikkhattuṃ padakkhiṇaṃ katvā theraṃ uyyojetvā paribbājakārāmaṃ agamāsi.	45141	
PA_atk-s05_08a2:4515_0	Kolitaparibbājako taṃ dūratova āgacchantaṃ disvā “mukhavaṇṇo na aññadivasesu viya,	4515	
PA_atk-s05_08a2:4515_1	addhānena amataṃ adhigataṃ bhavissatī”ti tenevassa visesādhigamaṃ sambhāvetvā amatādhigamaṃ	4515	
PA_atk-s05_08a2:4515_2	pucchi. Sopissa “āmāvuso, amataṃ adhigata”nti paṭijānitvā tameva gāthaṃ abhāsi. Gāthāpariyosāne	4515	
PA_atk-s05_08a2:4515_3	kolito sotāpattiphale patiṭṭhahitvā āha – “kahaṃ no satthā”ti? “Veḷuvane”ti. “Tena	4515	
PA_atk-s05_08a2:4515_4	hi, āvuso, āyāma, satthāraṃ passissāmā”ti. Upatisso sabbakālampi ācariyapūjakova,	4515	
PA_atk-s05_08a2:4515_5	tasmā sañcayassa santikaṃ gantvā satthu guṇe pakāsetvā tampi satthu santikaṃ netukāmo	4515	
PA_atk-s05_08a2:4515_6	ahosi. So lābhāsāpakato antevāsikabhāvaṃ anicchanto “na sakkomi cāṭi hutvā udakasiñcanaṃ	4515	
PA_atk-s05_08a2:4515_7	hotu”nti paṭikkhipi. Te anekehi kāraṇehi taṃ saññāpetuṃ asakkontā attano ovāde vattamānehi	4515	
PA_atk-s05_08a2:4515_8	aḍḍhateyyasatehi antevāsikehi saddhiṃ veḷuvanaṃ agamaṃsu. Satthā te dūratova āgacchante	4515	
PA_atk-s05_08a2:4515_9	disvā “etaṃ me sāvakayugaṃ bhavissati aggaṃ bhaddayuga”nti vatvā tesaṃ parisāya cariyavasena	4515	
PA_atk-s05_08a2:4515_10	dhammaṃ desetvā arahatte patiṭṭhāpetvā ehibhikkhubhāvena upasampadaṃ adāsi. Yathā	45151	
PA_atk-s05_08a2:4515_11	tesaṃ, evaṃ aggasāvakānampi iddhimayapattacīvaraṃ āgatameva. Uparimaggattayakiccaṃ	45151	
PA_atk-s05_08a2:4515_12	pana na niṭṭhāti. Kasmā? Sāvakapāramīñāṇassa mahantatāya.	45151	
PA_atk-s05_08a2:4516_0	Tesu āyasmā mahāmoggallāno pabbajitadivasato sattame divase magadharaṭṭhe kallavālagāme	4516	
PA_atk-s05_08a2:4516_1	samaṇadhammaṃ karonto thinamiddhe okkante satthārā saṃvejito thinamiddhaṃ vinodetvā	4516	
PA_atk-s05_08a2:4516_2	dhātukammaṭṭhānaṃ suṇanto eva uparimaggattayaṃ adhigantvā sāvakapāramīñāṇassa matthakaṃ	4516	
PA_atk-s05_08a2:4516_3	pāpuṇi. Āyasmā sāriputto pabbajitadivasato aḍḍhamāsaṃ atikkamitvā satthārā saddhiṃ	4516	
PA_atk-s05_08a2:4516_4	rājagahe sūkarakhataleṇe viharanto attano bhāgineyyassa dīghanakhaparibbājakassa	4516	
PA_atk-s05_08a2:4516_5	vedanāpariggahasuttante desiyamāne desanānusārena ñāṇaṃ pesetvā parassa vaḍḍhitaṃ	4516	
PA_atk-s05_08a2:4516_6	bhattaṃ bhuñjanto viya sāvakapāramīñāṇassa matthakaṃ pāpuṇi. Iti dvinnampi aggasāvakānaṃ	4516	
PA_atk-s05_08a2:4516_7	satthu samīpe eva sāvakapāramīñāṇaṃ matthakaṃ pattaṃ. Tena vuttaṃ apadāne –	4516	
PA_atk-s05_08a2:4517	“Himavantassa avidūre, lambako nāma pabbato;	451	
PA_atk-s05_08a2:4518	Assamo sukato mayhaṃ, paṇṇasālā sumāpitā.	451	
PA_atk-s05_08a2:4519	“Uttānakūlā nadikā, supatitthā manoramā;	451	
PA_atk-s05_08a2:4520	Susuddhapulinākiṇṇā, avidūre mamassamaṃ.	452	
PA_atk-s05_08a2:4521	“Asakkharā apabbhārā, sādu appaṭigandhikā;	452	
PA_atk-s05_08a2:4522	Sandatī nadikā tattha, sobhayantā mamassamaṃ.	452	
PA_atk-s05_08a2:4523	“Kumbhīlā makarā cettha, susumārā ca kacchapā;	452	
PA_atk-s05_08a2:4524	Caranti nadiyā tattha, sobhayantā mamassamaṃ.	452	
PA_atk-s05_08a2:4525	“Pāṭhīnā pāvusā macchā, balajā muñjarohitā;	452	
PA_atk-s05_08a2:4526	Vaggaḷā papatāyantā, sobhayanti mamassamaṃ.	452	
PA_atk-s05_08a2:4527	“Ubho kūlesu nadiyā, pupphino phalino dumā;	452	
PA_atk-s05_08a2:4528	Ubhato abhilambantā, sobhayanti mamassamaṃ.	452	
PA_atk-s05_08a2:4529	“Ambā sālā ca tilakā, pāṭalī sinduvārakā;	452	
PA_atk-s05_08a2:4530	Dibbagandhā sampavanti, pupphitā mama assame.	453	
PA_atk-s05_08a2:4531	“Cammakā saḷalā nīpā, nāgapunnāgaketakā;	453	
PA_atk-s05_08a2:4532	Dibbagandhā sampavanti, pupphitā mama assame.	453	
PA_atk-s05_08a2:4533	“Atimuttā asokā ca, bhaginīmālā ca pupphitā;	453	
PA_atk-s05_08a2:4534	Aṅkolā bimbijālā ca, pupphitā mama assame.	453	
PA_atk-s05_08a2:4535	“Ketakā kandali ceva, godhukā tiṇasūlikā;	453	
PA_atk-s05_08a2:4536	Dibbagandhaṃ sampavantā, sobhayanti mamassamaṃ.	453	
PA_atk-s05_08a2:4537	“Kaṇikārā kaṇṇikā ca, asanā ajjunā bahū;	453	
PA_atk-s05_08a2:4538	Dibbagandhaṃ sampavantā, sobhayanti mamassamaṃ.	453	
PA_atk-s05_08a2:4539	“Punnāgā giripunnāgā, koviḷārā ca pupphitā;	453	
PA_atk-s05_08a2:4540	Dibbagandhaṃ sampavantā, sobhayanti mamassamaṃ.	454	
PA_atk-s05_08a2:4541	“Uddālakā ca kuṭajā, kadambā vakulā bahū;	454	
PA_atk-s05_08a2:4542	Dibbagandhaṃ sampavantā, sobhayanti mamassamaṃ.	454	
PA_atk-s05_08a2:4543	“Āḷakā isimuggā ca, kadalimātuluṅgiyo;	454	
PA_atk-s05_08a2:4544	Gandhodakena saṃvaḍḍhā, phalāni dhārayanti te.	454	
PA_atk-s05_08a2:4545	“Aññe pupphanti padumā, aññe jāyanti kesarī;	454	
PA_atk-s05_08a2:4546	Aññe opupphā padumā, pupphitā taḷāke tadā.	454	
PA_atk-s05_08a2:4547	“Gabbhaṃ gaṇhanti padumā, niddhāvanti muḷāliyo;	454	
PA_atk-s05_08a2:4548	Siṅghāṭipattamākiṇṇā, sobhanti taḷāke tadā.	454	
PA_atk-s05_08a2:4549	“Nayitā ambagandhī ca, uttalī bandhujīvakā;	454	
PA_atk-s05_08a2:4550	Dibbagandhā sampavanti, pupphitā taḷāke tadā.	455	
PA_atk-s05_08a2:4551	“Pāṭhīnā pāvusā macchā, balajā muñjarohitā;	455	
PA_atk-s05_08a2:4552	Saṃgulā maggurā ceva, vasanti taḷāke tadā.	455	
PA_atk-s05_08a2:4553	“Kumbhīlā susumārā ca, tantigāhā ca rakkhasā;	455	
PA_atk-s05_08a2:4554	Oguhā ajagarā ca, vasanti taḷāke tadā.	455	
PA_atk-s05_08a2:4555	“Pārevatā ravihaṃsā, cakkavākā nadīcarā;	455	
PA_atk-s05_08a2:4556	Kokilā sukasāḷikā, upajīvanti taṃ saraṃ.	455	
PA_atk-s05_08a2:4557	“Kukutthakā kuḷīrakā, vane pokkharasātakā;	455	
PA_atk-s05_08a2:4558	Dindibhā suvapotā ca, upajīvanti taṃ saraṃ.	455	
PA_atk-s05_08a2:4559	“Haṃsā koñcā mayūrā ca, kokilā tambacūḷakā;	455	
PA_atk-s05_08a2:4560	Pampakā jīvaṃjīvā ca, upajīvanti taṃ saraṃ.	456	
PA_atk-s05_08a2:4561	“Kosikā poṭṭhasīsā ca, kurarā senakā bahū;	456	
PA_atk-s05_08a2:4562	Mahākāḷā ca sakuṇā, upajīvanti taṃ saraṃ.	456	
PA_atk-s05_08a2:4563	“Pasadā ca varāhā ca, camarā gaṇḍakā bahū;	456	
PA_atk-s05_08a2:4564	Rohiccā sukapotā ca, upajīvanti taṃ saraṃ.	456	
PA_atk-s05_08a2:4565	“Sīhabyagghā ca dīpī ca, acchakokataracchakā;	456	
PA_atk-s05_08a2:4566	Tidhā pabhinnamātaṅgā, upajīvanti taṃ saraṃ.	456	
PA_atk-s05_08a2:4567	“Kinnarā vānarā ceva, athopi vanakammikā;	456	
PA_atk-s05_08a2:4568	Cetā ca luddakā ceva, upajīvanti taṃ saraṃ.	456	
PA_atk-s05_08a2:4569	“Tindukāni piyālāni, madhuke kāsumāriyo;	456	
PA_atk-s05_08a2:4570	Dhuvaṃ phalāni dhārenti, avidūre mamassamaṃ.	457	
PA_atk-s05_08a2:4571	“Kosambā saḷalā nimbā, sāduphalasamāyutā;	457	
PA_atk-s05_08a2:4572	Dhuvaṃ phalāni dhārenti, avidūre mamassamaṃ.	457	
PA_atk-s05_08a2:4573	“Harītakā āmalakā, ambajambuvibhītakā;	457	
PA_atk-s05_08a2:4574	Kolā bhallātakā billā, phalāni dhārayanti te.	457	
PA_atk-s05_08a2:4575	“Āluvā ca kaḷambā ca, biḷālītakkaḷāni ca;	457	
PA_atk-s05_08a2:4576	Jīvakā sutakā ceva, bahukā mama assame.	457	
PA_atk-s05_08a2:4577	“Assamassāvidūramhi, taḷākāsuṃ sunimmitā;	457	
PA_atk-s05_08a2:4578	Acchodakā sītajalā, supatitthā manoramā.	457	
PA_atk-s05_08a2:4579	“Padumuppalasañchannā, puṇḍarīkasamāyutā;	457	
PA_atk-s05_08a2:4580	Mandālakehi sañchannā, dibbagandhopavāyati.	458	
PA_atk-s05_08a2:4581	“Evaṃ sabbaṅgasampanne, pupphite phalite vane;	458	
PA_atk-s05_08a2:4582	Sukate assame ramme, viharāmi ahaṃ tadā.	458	
PA_atk-s05_08a2:4583	“Sīlavā vatasampanno, jhāyī jhānarato sadā;	458	
PA_atk-s05_08a2:4584	Pañcābhiññābalappatto, suruci nāma tāpaso.	458	
PA_atk-s05_08a2:4585	“Catuvīsasahassāni, sissā mayhaṃ upaṭṭhahuṃ;	458	
PA_atk-s05_08a2:4586	Sabbe maṃ brāhmaṇā ete, jātimanto yasassino.	458	
PA_atk-s05_08a2:4587	“Lakkhaṇe itihāse ca, sanighaṇḍusakeṭubhe;	458	
PA_atk-s05_08a2:4588	Padakā veyyākaraṇā, sadhamme pāramiṃ gatā.	458	
PA_atk-s05_08a2:4589	“Uppātesu nimittesu, lakkhaṇesu ca kovidā;	458	
PA_atk-s05_08a2:4590	Pathabyā bhūmantalikkhe, mama sissā susikkhitā.	459	
PA_atk-s05_08a2:4591	“Appicchā nipakā ete, appāhārā alolupā;	459	
PA_atk-s05_08a2:4592	Lābhālābhena santuṭṭhā, parivārenti maṃ sadā.	459	
PA_atk-s05_08a2:4593	“Jhāyī jhānaratā dhīrā, santacittā samāhitā;	459	
PA_atk-s05_08a2:4594	Ākiñcaññaṃ patthayantā, parivārenti maṃ sadā.	459	
PA_atk-s05_08a2:4595	“Abhiññāpāramippattā, pettike gocare ratā;	459	
PA_atk-s05_08a2:4596	Antalikkhacarā dhīrā, parivārenti maṃ sadā.	459	
PA_atk-s05_08a2:4597	“Saṃvutā chasu dvāresu, anejā rakkhitindriyā;	459	
PA_atk-s05_08a2:4598	Asaṃsaṭṭhā ca te dhīrā, mama sissā durāsadā.	459	
PA_atk-s05_08a2:4599	“Pallaṅkena nisajjāya, ṭhānacaṅkamanena ca;	459	
PA_atk-s05_08a2:4600	Vītināmenti te rattiṃ, mama sissā durāsadā.	460	
PA_atk-s05_08a2:4601	“Rajjanīye na rajjanti, dussanīye na dussare;	460	
PA_atk-s05_08a2:4602	Mohanīye na muyhanti, mama sissā durāsadā.	460	
PA_atk-s05_08a2:4603	“Iddhiṃ vīmaṃsamānā te, vattanti niccakālikaṃ;	460	
PA_atk-s05_08a2:4604	Pathaviṃ te pakampenti, sārabbhena durāsadā.	460	
PA_atk-s05_08a2:4605	“Kīḷamānā ca te sissā, kīḷanti jhānakīḷitaṃ.	460	
PA_atk-s05_08a2:4606	Jambuto phalamānenti, mama sissā durāsadā.	460	
PA_atk-s05_08a2:4607	“Aññe gacchanti goyānaṃ, aññe pubbavidehakaṃ;	460	
PA_atk-s05_08a2:4608	Aññe ca uttarakuruṃ, esanāya durāsadā.	460	
PA_atk-s05_08a2:4609	“Purato pesenti khāriṃ, pacchato ca vajanti te;	460	
PA_atk-s05_08a2:4610	Catuvīsasahassehi, chāditaṃ hoti ambaraṃ.	461	
PA_atk-s05_08a2:4611	“Aggipākī anaggī ca, dantodukkhalikāpi ca;	461	
PA_atk-s05_08a2:4612	Asmena koṭṭitā keci, pavattaphalabhojanā.	461	
PA_atk-s05_08a2:4613	“Udakorohaṇā keci, sāyaṃ pāto sucīratā;	461	
PA_atk-s05_08a2:4614	Toyābhisecanakarā, mama sissā durāsadā.	461	
PA_atk-s05_08a2:4615	“Parūḷhakacchanakhalomā, paṅkadantā rajassirā;	461	
PA_atk-s05_08a2:4616	Gandhitā sīlagandhena, mama sissā durāsadā.	461	
PA_atk-s05_08a2:4617	“Pātova sannipatitvā, jaṭilā uggatāpanā;	461	
PA_atk-s05_08a2:4618	Lābhālābhaṃ pakittetvā, gacchanti ambare tadā.	461	
PA_atk-s05_08a2:4619	“Etesaṃ pakkamantānaṃ, mahāsaddo pavattati;	461	
PA_atk-s05_08a2:4620	Ajinacammasaddena, muditā honti devatā.	462	
PA_atk-s05_08a2:4621	“Disodisaṃ pakkamanti, antalikkhacarā isī;	462	
PA_atk-s05_08a2:4622	Sake balenupatthaddhā, te gacchanti yadicchakaṃ.	462	
PA_atk-s05_08a2:4623	“Pathavīkampakā ete, sabbeva nabhacārino;	462	
PA_atk-s05_08a2:4624	Uggatejā duppasahā, sāgarova akhobhiyā.	462	
PA_atk-s05_08a2:4625	“Ṭhānacaṅkamino keci, keci nesajjikā isī;	462	
PA_atk-s05_08a2:4626	Pavattabhojanā keci, mama sissā durāsadā.	462	
PA_atk-s05_08a2:4627	“Mettāvihārino ete, hitesī sabbapāṇinaṃ;	462	
PA_atk-s05_08a2:4628	Anattukkaṃsakā sabbe, na te vambhenti kassaci.	462	
PA_atk-s05_08a2:4629	“Sīharājāvasambhītā, gajarājāva thāmavā;	462	
PA_atk-s05_08a2:4630	Durāsadā byagghāriva, āgacchanti mamantike.	463	
PA_atk-s05_08a2:4631	“Vijjādharā devatā ca, nāgagandhabbarakkhasā;	463	
PA_atk-s05_08a2:4632	Kumbhaṇḍā dānavā garuḷā, upajīvanti taṃ saraṃ.	463	
PA_atk-s05_08a2:4633	“Te jaṭākhāribharitā, ajinuttaravāsanā;	463	
PA_atk-s05_08a2:4634	Antalikkhacarā sabbe, upajīvanti taṃ saraṃ.	463	
PA_atk-s05_08a2:4635	“Sadānucchavikā ete, aññamaññaṃ sagāravā;	463	
PA_atk-s05_08a2:4636	Catubbīsasahassānaṃ, khipitasaddo na vijjati.	463	
PA_atk-s05_08a2:4637	“Pāde pādaṃ nikkhipantā, appasaddā susaṃvutā;	463	
PA_atk-s05_08a2:4638	Upasaṅkamma sabbeva, sirasā vandare mamaṃ.	463	
PA_atk-s05_08a2:4639	“Tehi sissehi parivuto, santehi ca tapassibhi;	463	
PA_atk-s05_08a2:4640	Vasāmi assame tattha, jhāyī jhānarato ahaṃ.	464	
PA_atk-s05_08a2:4641	“Isīnaṃ sīlagandhena, pupphagandhena cūbhayaṃ;	464	
PA_atk-s05_08a2:4642	Phalīnaṃ phalagandhena, gandhito hoti assamo.	464	
PA_atk-s05_08a2:4643	“Rattindivaṃ na jānāmi, arati me na vijjati;	464	
PA_atk-s05_08a2:4644	Sake sisse ovadanto, bhiyyo hāsaṃ labhāmahaṃ.	464	
PA_atk-s05_08a2:4645	“Pupphānaṃ pupphamānānaṃ, phalānañca vipaccataṃ;	464	
PA_atk-s05_08a2:4646	Dibbagandhā pavāyanti, sobhayantā mamassamaṃ.	464	
PA_atk-s05_08a2:4647	“Samādhimhā vuṭṭhahitvā, atāpī nipako ahaṃ;	464	
PA_atk-s05_08a2:4648	Khāribhāraṃ gahetvāna, vanaṃ ajjhogahiṃ ahaṃ.	464	
PA_atk-s05_08a2:4649	“Uppāte supine cāpi, lakkhaṇesu susikkhito;	464	
PA_atk-s05_08a2:4650	Pavattamānaṃ mantapadaṃ, dhārayāmi ahaṃ tadā.	465	
PA_atk-s05_08a2:4651	“Anomadassī bhagavā, lokajeṭṭho narāsabho;	465	
PA_atk-s05_08a2:4652	Vivekakāmo sambuddho, himavantamupāgami.	465	
PA_atk-s05_08a2:4653	“Ajjhogāhetvā himavantaṃ, aggo kāruṇiko muni;	465	
PA_atk-s05_08a2:4654	Pallaṅkaṃ ābhujitvāna, nisīdi purisuttamo.	465	
PA_atk-s05_08a2:4655	“Tamaddasāhaṃ sambuddhaṃ, sappabhāsaṃ manoramaṃ;	465	
PA_atk-s05_08a2:4656	Indīvaraṃva jalitaṃ, ādittaṃva hutāsanaṃ.	465	
PA_atk-s05_08a2:4657	“Jalantaṃ dīparukkhaṃva, vijjutaṃ gagane yathā;	465	
PA_atk-s05_08a2:4658	Suphullaṃ sālarājaṃva, addasaṃ lokanāyakaṃ.	465	
PA_atk-s05_08a2:4659	“Ayaṃ nāgo mahāvīro, dukkhassantakaro muni;	465	
PA_atk-s05_08a2:4660	Imaṃ dassanamāgamma, sabbadukkhā pamuccare.	466	
PA_atk-s05_08a2:4661	“Disvānāhaṃ devadevaṃ, lakkhaṇaṃ upadhārayiṃ;	466	
PA_atk-s05_08a2:4662	Buddho nu kho na vā buddho, handa passāmi cakkhumaṃ.	466	
PA_atk-s05_08a2:4663	“Sahassārāni cakkāni, dissanti caraṇuttame;	466	
PA_atk-s05_08a2:4664	Lakkhaṇānissa disvāna, niṭṭhaṃ gacche tathāgate.	466	
PA_atk-s05_08a2:4665	“Sammajjaniṃ gahetvāna, sammajjitvānahaṃ tadā;	466	
PA_atk-s05_08a2:4666	Atha pupphe samānetvā, buddhaseṭṭhaṃ apūjayiṃ.	466	
PA_atk-s05_08a2:4667	“Pūjayitvāna sambuddhaṃ, oghatiṇṇamanāsavaṃ;	466	
PA_atk-s05_08a2:4668	Ekaṃsaṃ ajinaṃ katvā, namassiṃ lokanāyakaṃ.	466	
PA_atk-s05_08a2:4669	“Yena ñāṇena sambuddho, viharati anāsavo;	466	
PA_atk-s05_08a2:4670	Taṃ ñāṇaṃ kittayissāmi, suṇātha mama bhāsato.	467	
PA_atk-s05_08a2:4671	“Samuddharasimaṃ lokaṃ, sayambhū amitodaya;	467	
PA_atk-s05_08a2:4672	Tava dassanamāgamma, kaṅkhāsotaṃ taranti te.	467	
PA_atk-s05_08a2:4673	“Tuvaṃ satthā ca ketu ca, dhajo yūpo ca pāṇinaṃ;	467	
PA_atk-s05_08a2:4674	Parāyaṇo patiṭṭhā ca, dīpo ca dvipaduttamo.	467	
PA_atk-s05_08a2:4675	“Sakkā samudde udakaṃ, pametuṃ āḷhakena vā;	467	
PA_atk-s05_08a2:4676	Na tveva tava sabbaññu, ñāṇaṃ sakkā pametave.	467	
PA_atk-s05_08a2:4677	“Dhāretuṃ pathaviṃ sakkā, ṭhapetvā tulamaṇḍale;	467	
PA_atk-s05_08a2:4678	Na tveva tava sabbaññu, ñāṇaṃ sakkā dharetave.	467	
PA_atk-s05_08a2:4679	“Ākāso minituṃ sakkā, rajjuyā aṅgulena vā;	467	
PA_atk-s05_08a2:4680	Na tveva tava sabbaññu, ñāṇaṃ sakkā pametave.	468	
PA_atk-s05_08a2:4681	“Mahāsamudde udakaṃ, pathaviñcākhilañjahe;	468	
PA_atk-s05_08a2:4682	Buddhañāṇaṃ upādāya, upamāto na yujjare.	468	
PA_atk-s05_08a2:4683	“Sadevakassa lokassa, cittaṃ yesaṃ pavattati;	468	
PA_atk-s05_08a2:4684	Antojālīkatā ete, tava ñāṇamhi cakkhuma.	468	
PA_atk-s05_08a2:4685	“Yena ñāṇena pattosi, kevalaṃ bodhimuttamaṃ;	468	
PA_atk-s05_08a2:4686	Tena ñāṇena sabbaññu, maddasī paratitthiye.	468	
PA_atk-s05_08a2:4687	“Imā gāthā thavitvāna, suruci nāma tāpaso;	468	
PA_atk-s05_08a2:4688	Ajinaṃ pattharitvāna, pathaviyaṃ nisīdi so.	468	
PA_atk-s05_08a2:4689	“Cullāsītisahassāni, ajjhogāḷho mahaṇṇave;	468	
PA_atk-s05_08a2:4690	Accuggato tāvadeva, girirājā pavuccati.	469	
PA_atk-s05_08a2:4691	“Tāva accuggato neru, āyato vitthato ca so;	469	
PA_atk-s05_08a2:4692	Cuṇṇito aṇubhedena, koṭisatasahassaso.	469	
PA_atk-s05_08a2:4693	“Lakkhe ṭhapiyamānamhi, parikkhayamagacchatha;	469	
PA_atk-s05_08a2:4694	Na tveva tava sabbaññu, ñāṇaṃ sakkā pametave.	469	
PA_atk-s05_08a2:4695	“Sukhumacchikena jālena, udakaṃ yo parikkhipe;	469	
PA_atk-s05_08a2:4696	Ye keci udake pāṇā, antojālīkatā siyuṃ.	469	
PA_atk-s05_08a2:4697	“Tatheva hi mahāvīra, ye keci puthutitthiyā;	469	
PA_atk-s05_08a2:4698	Diṭṭhigahanapakkhandā, parāmāsena mohitā.	469	
PA_atk-s05_08a2:4699	“Tava suddhena ñāṇena, anāvaraṇadassinā;	469	
PA_atk-s05_08a2:4700	Antojālīkatā ete, ñāṇaṃ te nātivattare.	470	
PA_atk-s05_08a2:4701	“Bhagavā tamhi samaye, anomadassī mahāyaso;	470	
PA_atk-s05_08a2:4702	Vuṭṭhahitvā samādhimhā, disaṃ olokayī jino.	470	
PA_atk-s05_08a2:4703	“Anomadassimunino, nisabho nāma sāvako;	470	
PA_atk-s05_08a2:4704	Parivuto satasahassehi, santacittehi tādibhi.	470	
PA_atk-s05_08a2:4705	“Khīṇāsavehi suddhehi, chaḷabhiññehi jhāyibhi;	470	
PA_atk-s05_08a2:4706	Cittamaññāya buddhassa, upesi lokanāyakaṃ.	470	
PA_atk-s05_08a2:4707	“Antalikkhe ṭhitā tattha, padakkhiṇamakaṃsu te;	470	
PA_atk-s05_08a2:4708	Namassantā pañjalikā, otaruṃ buddhasantike.	470	
PA_atk-s05_08a2:4709	“Anomadassī bhagavā, lokajeṭṭho narāsabho;	470	
PA_atk-s05_08a2:4710	Bhikkhusaṅghe nisīditvā, sitaṃ pātukarī jino.	471	
PA_atk-s05_08a2:4711	“Varuṇo nāmupaṭṭhāko, anomadassissa satthuno;	471	
PA_atk-s05_08a2:4712	Ekaṃsaṃ cīvaraṃ katvā, apucchi lokanāyakaṃ.	471	
PA_atk-s05_08a2:4713	“Ko nu kho bhagavā hetu, sitakammassa satthuno;	471	
PA_atk-s05_08a2:4714	Na hi buddhā ahetūhi, sitaṃ pātukaronti te.	471	
PA_atk-s05_08a2:4715	“Anomadassī bhagavā, lokajeṭṭho narāsabho;	471	
PA_atk-s05_08a2:4716	Bhikkhumajjhe nisīditvā, imaṃ gāthaṃ abhāsatha.	471	
PA_atk-s05_08a2:4717	“Yo maṃ pupphena pūjesi, ñāṇañcāpi anutthavi;	471	
PA_atk-s05_08a2:4718	Tamahaṃ kittayissāmi, suṇotha mama bhāsato.	471	
PA_atk-s05_08a2:4719	“Buddhassa giramaññāya, sabbe devā samāgatā;	471	
PA_atk-s05_08a2:4720	Saddhammaṃ sotukāmā te, sambuddhamupasaṅkamuṃ.	472	
PA_atk-s05_08a2:4721	“Dasasu lokadhātūsu, devakāyā mahiddhikā;	472	
PA_atk-s05_08a2:4722	Saddhammaṃ sotukāmā te, sambuddhamupasaṅkamuṃ.	472	
PA_atk-s05_08a2:4723	“Hatthī assā rathā pattī, senā ca caturaṅginī;	472	
PA_atk-s05_08a2:4724	Parivāressantimaṃ niccaṃ, buddhapūjāyidaṃ phalaṃ.	472	
PA_atk-s05_08a2:4725	“Saṭṭhitūriyasahassāni, bheriyo samalaṅkatā;	472	
PA_atk-s05_08a2:4726	Upaṭṭhissantimaṃ niccaṃ, buddhapūjāyidaṃ phalaṃ.	472	
PA_atk-s05_08a2:4727	“Soḷasitthisahassāni, nāriyo samalaṅkatā;	472	
PA_atk-s05_08a2:4728	Vicittavatthābharaṇā, āmuttamaṇikuṇḍalā.	472	
PA_atk-s05_08a2:4729	“Aḷārapamhā hasulā, susaññā tanumajjhimā;	472	
PA_atk-s05_08a2:4730	Parivāressantimaṃ niccaṃ, buddhapūjāyidaṃ phalaṃ.	473	
PA_atk-s05_08a2:4731	“Kappasatasahassāni, devaloke ramissati;	473	
PA_atk-s05_08a2:4732	Sahassakkhattuṃ cakkavattī, rājā raṭṭhe bhavissati.	473	
PA_atk-s05_08a2:4733	“Sahassakkhattuṃ devindo, devarajjaṃ karissati;	473	
PA_atk-s05_08a2:4734	Padesarajjaṃ vipulaṃ, gaṇanāto asaṅkhiyaṃ.	473	
PA_atk-s05_08a2:4735	“Pacchime bhavasampatte, manussattaṃ gamissati;	473	
PA_atk-s05_08a2:4736	Brāhmaṇī sāriyā nāma, dhārayissati kucchinā.	473	
PA_atk-s05_08a2:4737	“Mātuyā nāmagottena, paññāyissatiyaṃ naro;	473	
PA_atk-s05_08a2:4738	Sāriputtoti nāmena, tikkhapañño bhavissati.	473	
PA_atk-s05_08a2:4739	“Asītikoṭī chaḍḍetvā, pabbajissatikiñcano;	473	
PA_atk-s05_08a2:4740	Gavesanto santipadaṃ, carissati mahiṃ imaṃ.	474	
PA_atk-s05_08a2:4741	“Aparimeyye ito kappe, okkākakulasambhavo;	474	
PA_atk-s05_08a2:4742	Gotamo nāma gottena, satthā loke bhavissati.	474	
PA_atk-s05_08a2:4743	“Tassa dhammesu dāyādo, oraso dhammanimmito;	474	
PA_atk-s05_08a2:4744	Sāriputtoti nāmena, hessati aggasāvako.	474	
PA_atk-s05_08a2:4745	“Ayaṃ bhāgīrathī gaṅgā, himavantā pabhāvitā;	474	
PA_atk-s05_08a2:4746	Mahāsamuddamappeti, tappayantī mahodadhiṃ.	474	
PA_atk-s05_08a2:4747	“Tathevāyaṃ sāriputto, sake tīsu visārado;	474	
PA_atk-s05_08a2:4748	Paññāya pāramiṃ gantvā, tappayissati pāṇine.	474	
PA_atk-s05_08a2:4749	“Himavantamupādāya, sāgarañca mahodadhiṃ;	474	
PA_atk-s05_08a2:4750	Etthantare yaṃ pulinaṃ, gaṇanāto asaṅkhiyaṃ.	475	
PA_atk-s05_08a2:4751	“Tampi sakkā asesena, saṅkhātuṃ gaṇanā yathā;	475	
PA_atk-s05_08a2:4752	Na tveva sāriputtassa, paññāyanto bhavissati.	475	
PA_atk-s05_08a2:4753	“Lakkhe ṭhapiyamānamhi, khīye gaṅgāya vālukā;	475	
PA_atk-s05_08a2:4754	Na tveva sāriputtassa, paññāyanto bhavissati.	475	
PA_atk-s05_08a2:4755	“Mahāsamudde ūmiyo, gaṇanāto asaṅkhiyā;	475	
PA_atk-s05_08a2:4756	Tatheva sāriputtassa, paññāyanto na hessati.	475	
PA_atk-s05_08a2:4757	“Ārādhayitvā sambuddhaṃ, gotamaṃ sakyapuṅgavaṃ;	475	
PA_atk-s05_08a2:4758	Paññāya pāramiṃ gantvā, hessati aggasāvako.	475	
PA_atk-s05_08a2:4759	“Pavattitaṃ dhammacakkaṃ, sakyaputtena tādinā;	475	
PA_atk-s05_08a2:4760	Anuvattessati sammā, vassento dhammavuṭṭhiyo.	476	
PA_atk-s05_08a2:4761	“Sabbametaṃ abhiññāya, gotamo sakyapuṅgavo;	476	
PA_atk-s05_08a2:4762	Bhikkhusaṅghe nisīditvā, aggaṭṭhāne ṭhapessati.	476	
PA_atk-s05_08a2:4763	“Aho me sukataṃ kammaṃ, anomadassissa satthuno;	476	
PA_atk-s05_08a2:4764	Yassāhaṃ kāraṃ katvāna, sabbattha pāramiṃ gato.	476	
PA_atk-s05_08a2:4765	“Aparimeyye kataṃ kammaṃ, phalaṃ dasseti me idha;	476	
PA_atk-s05_08a2:4766	Sumutto saravegova, kilese jhāpayiṃ ahaṃ.	476	
PA_atk-s05_08a2:4767	“Asaṅkhataṃ gavesanto, nibbānaṃ acalaṃ padaṃ;	476	
PA_atk-s05_08a2:4768	Vicinaṃ titthiye sabbe, esāhaṃ saṃsariṃ bhave.	476	
PA_atk-s05_08a2:4769	“Yathāpi byādhito poso, pariyeseyya osadhaṃ;	476	
PA_atk-s05_08a2:4770	Vicineyya vanaṃ sabbaṃ, byādhito parimuttiyā.	477	
PA_atk-s05_08a2:4771	“Asaṅkhataṃ gavesanto, nibbānaṃ amataṃ padaṃ;	477	
PA_atk-s05_08a2:4772	Abbokiṇṇaṃ pañcasataṃ, pabbajiṃ isipabbajaṃ.	477	
PA_atk-s05_08a2:4773	“Jaṭābhārena bharito, ajinuttaranivāsano;	477	
PA_atk-s05_08a2:4774	Abhiññāpāramiṃ gantvā, brahmalokaṃ agacchihaṃ.	477	
PA_atk-s05_08a2:4775	“Natthi bāhirake suddhi, ṭhapetvā jinasāsanaṃ;	477	
PA_atk-s05_08a2:4776	Ye keci buddhimā sattā, sujjhanti jinasāsane.	477	
PA_atk-s05_08a2:4777	“Attakāramayaṃ etaṃ, nayidaṃ itihītihaṃ;	477	
PA_atk-s05_08a2:4778	Asaṅkhataṃ gavesanto, kutitthe sañcariṃ ahaṃ.	477	
PA_atk-s05_08a2:4779	“Yathā sāratthiko poso, kadaliṃ chetvāna phālaye;	477	
PA_atk-s05_08a2:4780	Na tattha sāraṃ vindeyya, sārena rittako hi so.	478	
PA_atk-s05_08a2:4781	“Tatheva titthiyā loke, nānādiṭṭhī bahujjanā.	478	
PA_atk-s05_08a2:4782	Asaṅkhatena rittāse, sārena kadalī yathā.	478	
PA_atk-s05_08a2:4783	“Pacchime bhavasampatte, brahmabandhu ahosahaṃ;	478	
PA_atk-s05_08a2:4784	Mahābhogaṃ chaḍḍetvāna, pabbajiṃ anagāriyaṃ.	478	
PA_atk-s05_08a2:4785	“Ajjhāyako mantadharo, tiṇṇaṃ vedāna pāragū;	478	
PA_atk-s05_08a2:4786	Brāhmaṇo sañcayo nāma, tassa mūle vasāmahaṃ.	478	
PA_atk-s05_08a2:4787	“Sāvako te mahāvīra, assaji nāma brāhmaṇo;	478	
PA_atk-s05_08a2:4788	Durāsado uggatejo, piṇḍāya caratī tadā.	478	
PA_atk-s05_08a2:4789	“Tamaddasāsiṃ sappaññaṃ, muniṃ mone samāhitaṃ;	478	
PA_atk-s05_08a2:4790	Santacittaṃ mahānāgaṃ, suphullaṃ padumaṃ yathā.	479	
PA_atk-s05_08a2:4791	“Disvā me cittamuppajji, sudantaṃ suddhamānasaṃ;	479	
PA_atk-s05_08a2:4792	Usabhaṃ pavaraṃ vīraṃ, arahāyaṃ bhavissati.	479	
PA_atk-s05_08a2:4793	“Pāsādiko iriyati, abhirūpo susaṃvuto;	479	
PA_atk-s05_08a2:4794	Uttame damathe danto, amatadassī bhavissati.	479	
PA_atk-s05_08a2:4795	“Yaṃnūnāhaṃ uttamatthaṃ, puccheyyaṃ tuṭṭhamānasaṃ;	479	
PA_atk-s05_08a2:4796	So me puṭṭho kathessati, paṭipucchāmahaṃ tadā.	479	
PA_atk-s05_08a2:4797	“Piṇḍapātaṃ carantassa, pacchato agamāsahaṃ;	479	
PA_atk-s05_08a2:4798	Okāsaṃ paṭimānento, pucchituṃ amataṃ padaṃ.	479	
PA_atk-s05_08a2:4799	“Vīthintare anuppattaṃ, upagantvāna pucchahaṃ;	479	
PA_atk-s05_08a2:4800	Kathaṃ gottosi tvaṃ vīra, kassa sissosi mārisa.	480	
PA_atk-s05_08a2:4801	“So me puṭṭho viyākāsi, asambhītova kesarī;	480	
PA_atk-s05_08a2:4802	Buddho loke samuppanno, tassa sissomhi āvuso.	480	
PA_atk-s05_08a2:4803	“Kīdisaṃ te mahāvīra, anujāto mahāyaso;	480	
PA_atk-s05_08a2:4804	Buddhassa sāsanaṃ dhammaṃ, sādhu me kathayassu bho.	480	
PA_atk-s05_08a2:4805	“So me puṭṭho kathī sabbaṃ, gambhīraṃ nipuṇaṃ padaṃ;	480	
PA_atk-s05_08a2:4806	Taṇhāsallassa hantāraṃ, sabbadukkhāpanūdanaṃ.	480	
PA_atk-s05_08a2:4807	“Ye dhammā hetuppabhavā, tesaṃ hetuṃ tathāgato āha;	480	
PA_atk-s05_08a2:4808	Tesañca yo nirodho, evaṃvādī mahāsamaṇo.	480	
PA_atk-s05_08a2:4809	“Sohaṃ vissajjite pañhe, paṭhamaṃ phalamajjhagaṃ;	480	
PA_atk-s05_08a2:4810	Virajo vimalo āsiṃ, sutvāna jinasāsanaṃ.	481	
PA_atk-s05_08a2:4811	“Sutvāna munino vākyaṃ, passitvā dhammamuttamaṃ;	481	
PA_atk-s05_08a2:4812	Pariyogāḷhasaddhammo, imaṃ gāthamabhāsahaṃ.	481	
PA_atk-s05_08a2:4813	“Eseva dhammo yadi tāvadeva, paccabyatha padamasokaṃ;	481	
PA_atk-s05_08a2:4814	Adiṭṭhaṃ abbhatītaṃ, bahukehi kappanahutehi.	481	
PA_atk-s05_08a2:4815	“Yvāhaṃ dhammaṃ gavesanto, kutitthe sañcariṃ ahaṃ;	481	
PA_atk-s05_08a2:4816	So me attho anuppatto, kālo me nappamajjituṃ.	481	
PA_atk-s05_08a2:4817	“Tositohaṃ assajinā, patvāna acalaṃ padaṃ;	481	
PA_atk-s05_08a2:4818	Sahāyakaṃ gavesanto, assamaṃ agamāsahaṃ.	481	
PA_atk-s05_08a2:4819	“Dūratova mamaṃ disvā, sahāyo me susikkhito;	481	
PA_atk-s05_08a2:4820	Iriyāpathasampanno, idaṃ vacanamabravi.	482	
PA_atk-s05_08a2:4821	“Pasannamukhanettosi, munibhāvova dissati;	482	
PA_atk-s05_08a2:4822	Amatādhigato kacci, nibbānamaccutaṃ padaṃ.	482	
PA_atk-s05_08a2:4823	“Subhānurūpo āyāsi, āneñjakārito viya;	482	
PA_atk-s05_08a2:4824	Dantova dantadamatho, upasantosi brāhmaṇa.	482	
PA_atk-s05_08a2:4825	“Amataṃ mayādhigataṃ, sokasallāpanūdanaṃ;	482	
PA_atk-s05_08a2:4826	Tvampi taṃ adhigacchesi, gacchāma buddhasantikaṃ.	482	
PA_atk-s05_08a2:4827	“Sādhūti so paṭissutvā, sahāyo me susikkhito;	482	
PA_atk-s05_08a2:4828	Hatthena hatthaṃ gaṇhitvā, upagamma tavantikaṃ.	482	
PA_atk-s05_08a2:4829	“Ubhopi pabbajissāma, sakyaputta tavantike;	482	
PA_atk-s05_08a2:4830	Tava sāsanamāgamma, viharāma anāsavā.	483	
PA_atk-s05_08a2:4831	“Kolito iddhiyā seṭṭho, ahaṃ paññāya pārago;	483	
PA_atk-s05_08a2:4832	Ubhova ekato hutvā, sāsanaṃ sobhayāmase.	483	
PA_atk-s05_08a2:4833	“Apariyositasaṅkappo, kutitthe sañcariṃ ahaṃ;	483	
PA_atk-s05_08a2:4834	Tava dassanamāgamma, saṅkappo pūrito mama.	483	
PA_atk-s05_08a2:4835	“Pathaviyaṃ patiṭṭhāya, pupphanti samaye dumā;	483	
PA_atk-s05_08a2:4836	Dibbagandhā sampavanti, tosenti sabbapāṇinaṃ.	483	
PA_atk-s05_08a2:4837	“Tathevāhaṃ mahāvīra, sakyaputta mahāyasa;	483	
PA_atk-s05_08a2:4838	Sāsane te patiṭṭhāya, samayesāmi pupphituṃ.	483	
PA_atk-s05_08a2:4839	“Vimuttipupphaṃ esanto, bhavasaṃsāramocanaṃ;	483	
PA_atk-s05_08a2:4840	Vimuttipupphalābhena, tosemi sabbapāṇinaṃ.	484	
PA_atk-s05_08a2:4841	“Yāvatā buddhakhettamhi, ṭhapetvāna mahāmuniṃ;	484	
PA_atk-s05_08a2:4842	Paññāya sadiso natthi, tava puttassa cakkhuma.	484	
PA_atk-s05_08a2:4843	“Suvinītā ca te sissā, parisā casusikkhitā;	484	
PA_atk-s05_08a2:4844	Uttame damathe dantā, parivārenti taṃ sadā.	484	
PA_atk-s05_08a2:4845	“Jhāyī jhānaratā dhīrā, santacittā samāhitā;	484	
PA_atk-s05_08a2:4846	Munī moneyyasampannā, parivārenti taṃ sadā.	484	
PA_atk-s05_08a2:4847	“Appicchā nipakā dhīrā, appāhārā alolupā;	484	
PA_atk-s05_08a2:4848	Lābhālābhena santuṭṭhā, parivārenti taṃ sadā.	484	
PA_atk-s05_08a2:4849	“Āraññikā dhutaratā, jhāyino lūkhacīvarā;	484	
PA_atk-s05_08a2:4850	Vivekābhiratā dhīrā, parivārenti taṃ sadā.	485	
PA_atk-s05_08a2:4851	“Paṭipannā phalaṭṭhā ca, sekhā phalasamaṅgino;	485	
PA_atk-s05_08a2:4852	Āsīsakā uttamatthaṃ, parivārenti taṃ sadā.	485	
PA_atk-s05_08a2:4853	“Sotāpannā ca vimalā, sakadāgāmino ca ye;	485	
PA_atk-s05_08a2:4854	Anāgāmī ca arahā, parivārenti taṃ sadā.	485	
PA_atk-s05_08a2:4855	“Satipaṭṭhānakusalā, bojjhaṅgabhāvanāratā;	485	
PA_atk-s05_08a2:4856	Sāvakā te bahū sabbe, parivārenti taṃ sadā.	485	
PA_atk-s05_08a2:4857	“Iddhipādesu kusalā, samādhibhāvanāratā;	485	
PA_atk-s05_08a2:4858	Sammappadhānānuyuttā, parivārenti taṃ sadā.	485	
PA_atk-s05_08a2:4859	“Tevijjā chaḷabhiññā ca, iddhiyā pāramiṃ gatā;	485	
PA_atk-s05_08a2:4860	Paññāya pāramiṃ pattā, parivārenti taṃ sadā.	486	
PA_atk-s05_08a2:4861	“Edisā te mahāvīra, tava sissā susikkhitā;	486	
PA_atk-s05_08a2:4862	Durāsadā uggatejā, parivārenti taṃ sadā.	486	
PA_atk-s05_08a2:4863	“Tehi sissehi parivuto, saññatehi tapassibhi;	486	
PA_atk-s05_08a2:4864	Migarājāvasambhīto, uḷurājāva sobhasi.	486	
PA_atk-s05_08a2:4865	“Pathaviyaṃ patiṭṭhāya, ruhanti dharaṇīruhā;	486	
PA_atk-s05_08a2:4866	Vepullataṃ pāpuṇanti, phalañca dassayanti te.	486	
PA_atk-s05_08a2:4867	“Pathavīsadiso tvaṃsi, sakyaputta mahāyasa;	486	
PA_atk-s05_08a2:4868	Sāsane te patiṭṭhāya, labhanti amataṃ phalaṃ.	486	
PA_atk-s05_08a2:4869	“Sindhu sarassatī ceva, nandiyo candabhāgikā;	486	
PA_atk-s05_08a2:4870	Gaṅgā ca yamunā ceva, sarabhū ca atho mahī.	487	
PA_atk-s05_08a2:4871	“Etāsaṃ sandamānānaṃ, sāgarova sampaṭicchati;	487	
PA_atk-s05_08a2:4872	Jahanti purimaṃ nāmaṃ, sāgaroteva ñāyati.	487	
PA_atk-s05_08a2:4873	“Tathevime catubbaṇṇā, pabbajitvā tavantike;	487	
PA_atk-s05_08a2:4874	Jahanti purimaṃ nāmaṃ, buddhaputtāti ñāyare.	487	
PA_atk-s05_08a2:4875	“Yathāpi cando vimalo, gacchaṃ ākāsadhātuyā;	487	
PA_atk-s05_08a2:4876	Sabbe tāragaṇe loke, ābhāya atirocati.	487	
PA_atk-s05_08a2:4877	“Tatheva tvaṃ mahāvīra, parivuto devamānuse;	487	
PA_atk-s05_08a2:4878	Ete sabbe atikkamma, jalasi sabbadā tuvaṃ.	487	
PA_atk-s05_08a2:4879	“Gambhīre uṭṭhitā ūmī, na velamativattare;	487	
PA_atk-s05_08a2:4880	Sabbā velaṃva phusanti, sañcuṇṇā vikiranti tā.	488	
PA_atk-s05_08a2:4881	“Tatheva titthiyā loke, nānādiṭṭhī bahujjanā;	488	
PA_atk-s05_08a2:4882	Dhammaṃ vāditukāmā te, nātivattanti taṃ muniṃ.	488	
PA_atk-s05_08a2:4883	“Sace ca taṃ pāpuṇanti, paṭivādehi cakkhuma;	488	
PA_atk-s05_08a2:4884	Tavantikaṃ upagantvā, sañcuṇṇāva bhavanti te.	488	
PA_atk-s05_08a2:4885	“Yathāpi udake jātā, kumudā mandālakā bahū;	488	
PA_atk-s05_08a2:4886	Upalimpanti toyena, kaddamakalalena ca.	488	
PA_atk-s05_08a2:4887	“Tatheva bahukā sattā, loke jātā virūhare;	488	
PA_atk-s05_08a2:4888	Aṭṭitā rāgadosena, kaddame kumudaṃ yathā.	488	
PA_atk-s05_08a2:4889	“Yathāpi padumaṃ jalajaṃ, jalamajjhe virūhati;	488	
PA_atk-s05_08a2:4890	Na so limpati toyena, parisuddho hi kesarī.	489	
PA_atk-s05_08a2:4891	“Tatheva tvaṃ mahāvīra, loke jāto mahāmuni;	489	
PA_atk-s05_08a2:4892	Nopalimpasi lokena, toyena padumaṃ yathā.	489	
PA_atk-s05_08a2:4893	“Yathāpi rammake māse, bahū pupphanti vārijā;	489	
PA_atk-s05_08a2:4894	Nātikkamanti taṃ māsaṃ, samayo pupphanāya so.	489	
PA_atk-s05_08a2:4895	“Tatheva tvaṃ mahāvīra, pupphito te vimuttiyā;	489	
PA_atk-s05_08a2:4896	Sāsanaṃ nātivattanti, padumaṃ vārijaṃ yathā.	489	
PA_atk-s05_08a2:4897	“Supupphito sālarājā, dibbagandhaṃ pavāyati;	489	
PA_atk-s05_08a2:4898	Aññasālehi parivuto, sālarājāva sobhati.	489	
PA_atk-s05_08a2:4899	“Tatheva tvaṃ mahāvīra, buddhañāṇena pupphito;	489	
PA_atk-s05_08a2:4900	Bhikkhusaṅghaparivuto, sālarājāva sobhasi.	490	
PA_atk-s05_08a2:4901	“Yathāpi selo himavā, osadho sabbapāṇinaṃ;	490	
PA_atk-s05_08a2:4902	Nāgānaṃ asurānañca, devatānañca ālayo.	490	
PA_atk-s05_08a2:4903	“Tatheva tvaṃ mahāvīra, osadho viya pāṇinaṃ;	490	
PA_atk-s05_08a2:4904	Tevijjā chaḷabhiññā ca, iddhiyā pāramiṃ gatā.	490	
PA_atk-s05_08a2:4905	“Anusiṭṭhā mahāvīra, tayā kāruṇikena te;	490	
PA_atk-s05_08a2:4906	Ramanti dhammaratiyā, vasanti tava sāsane.	490	
PA_atk-s05_08a2:4907	“Migarājā yathā sīho, abhinikkhamma āsayā;	490	
PA_atk-s05_08a2:4908	Catuddisānuviloketvā, tikkhattuṃ abhinādati.	490	
PA_atk-s05_08a2:4909	“Sabbe migā uttasanti, migarājassa gajjato;	490	
PA_atk-s05_08a2:4910	Tathā hi jātimā eso, pasū tāseti sabbadā.	491	
PA_atk-s05_08a2:4911	“Gajjato te mahāvīra, vasudhā sampakampati;	491	
PA_atk-s05_08a2:4912	Bodhaneyyāvabujjhanti, tasanti mārakāyikā.	491	
PA_atk-s05_08a2:4913	“Tasanti titthiyā sabbe, nadato te mahāmuni;	491	
PA_atk-s05_08a2:4914	Kākā senāva vibbhantā, migaraññā yathā migā.	491	
PA_atk-s05_08a2:4915	“Ye keci gaṇino loke, satthāroti pavuccare;	491	
PA_atk-s05_08a2:4916	Paramparāgataṃ dhammaṃ, desenti parisāya te.	491	
PA_atk-s05_08a2:4917	“Na hevaṃ tvaṃ mahāvīra, dhammaṃ desesi pāṇinaṃ;	491	
PA_atk-s05_08a2:4918	Sāmaṃ saccāni bujjhitvā, kevalaṃ bodhipakkhiyaṃ.	491	
PA_atk-s05_08a2:4919	“Āsayānusayaṃ ñatvā; indriyānaṃ balābalaṃ;	491	
PA_atk-s05_08a2:4920	Bhabbābhabbe viditvāna, mahāmeghova gajjasi.	492	
PA_atk-s05_08a2:4921	“Cakkavāḷapariyantā, nisinnā parisā bhave;	492	
PA_atk-s05_08a2:4922	Nānādiṭṭhī vicinantaṃ, vimaticchedanāya taṃ.	492	
PA_atk-s05_08a2:4923	“Sabbesaṃ cittamaññāya, opammakusalo muni;	492	
PA_atk-s05_08a2:4924	Ekaṃ pañhaṃ kathentova, vimatiṃ chindasi pāṇinaṃ.	492	
PA_atk-s05_08a2:4925	“Upatissasadiseheva, vasudhā pūritā bhave;	492	
PA_atk-s05_08a2:4926	Sabbeva te pañjalikā, kittayuṃ lokanāyakaṃ.	492	
PA_atk-s05_08a2:4927	“Kappaṃ vā te kittayantā, nānāvaṇṇehi kittayuṃ;	492	
PA_atk-s05_08a2:4928	Parimetuṃ na sakkeyyuṃ, appameyyo tathāgato.	492	
PA_atk-s05_08a2:4929	“Yathā sakena thāmena, kittito hi mayā jino;	492	
PA_atk-s05_08a2:4930	Kappakoṭīpi kittentā, evameva pakittayuṃ.	493	
PA_atk-s05_08a2:4931	“Sace hi koci devo vā, manusso vā susikkhito;	493	
PA_atk-s05_08a2:4932	Pametuṃ parikappeyya, vighātaṃva labheyya so.	493	
PA_atk-s05_08a2:4933	“Sāsane te patiṭṭhāya, sakyaputta mahāyasa;	493	
PA_atk-s05_08a2:4934	Paññāya pāramiṃ gantvā, viharāmi anāsavo.	493	
PA_atk-s05_08a2:4935	“Titthiye sampamaddāmi, vattemi jinasāsanaṃ;	493	
PA_atk-s05_08a2:4936	Dhammasenāpati ajja, sakyaputtassa sāsane.	493	
PA_atk-s05_08a2:4937	“Aparimeyye kataṃ kammaṃ, phalaṃ dassesi me idha;	493	
PA_atk-s05_08a2:4938	Sukhitto saravegova, kilese jhāpayī mama.	493	
PA_atk-s05_08a2:4939	“Yo koci manujo bhāraṃ, dhāreyya matthake sadā;	493	
PA_atk-s05_08a2:4940	Bhārena dukkhito assa, bhārehi bharito tathā.	494	
PA_atk-s05_08a2:4941	“Ḍayhamāno tīhaggīhi, bhavesu saṃsariṃ ahaṃ;	494	
PA_atk-s05_08a2:4942	Bharito bhavabhārena, giriṃ uccārito yathā.	494	
PA_atk-s05_08a2:4943	“Oropito ca me bhāro, bhavā ugghāṭitā mayā;	494	
PA_atk-s05_08a2:4944	Karaṇīyaṃ kataṃ sabbaṃ, sakyaputtassa sāsane.	494	
PA_atk-s05_08a2:4945	“Yāvatā buddhakhettamhi, ṭhapetvā sakyapuṅgavaṃ;	494	
PA_atk-s05_08a2:4946	Ahaṃ aggomhi paññāya, sadiso me na vijjati.	494	
PA_atk-s05_08a2:4947	“Samādhimhi sukusalo, iddhiyā pāramiṃ gato;	494	
PA_atk-s05_08a2:4948	Icchamāno cahaṃ ajja, sahassaṃ abhinimmine.	494	
PA_atk-s05_08a2:4949	“Anupubbavihārassa, vasībhūto mahāmuni;	494	
PA_atk-s05_08a2:4950	Kathesi sāsanaṃ mayhaṃ, nirodho sayanaṃ mama.	495	
PA_atk-s05_08a2:4951	“Dibbacakkhu visuddhaṃ me, samādhikusalo ahaṃ;	495	
PA_atk-s05_08a2:4952	Sammappadhānānuyutto, bojjhaṅgabhāvanārato.	495	
PA_atk-s05_08a2:4953	“Sāvakena hi pattabbaṃ, sabbameva kataṃ mayā;	495	
PA_atk-s05_08a2:4954	Lokanāthaṃ ṭhapetvāna, sadiso me na vijjati.	495	
PA_atk-s05_08a2:4955	“Samāpattīnaṃ kusalo, jhānavimokkhāna khippapaṭilābhī;	495	
PA_atk-s05_08a2:4956	Bojjhaṅgabhāvanārato, sāvakaguṇapāramigatosmi.	495	
PA_atk-s05_08a2:4957	“Sāvakaguṇenapi phussena, buddhiyā parisuttamabhāravā;	495	
PA_atk-s05_08a2:4958	Yaṃ saddhāsaṅgahitaṃ cittaṃ, sadā sabrahmacārīsu.	495	
PA_atk-s05_08a2:4959	“Uddhatavisova sappo, chinnavisāṇova usabho;	495	
PA_atk-s05_08a2:4960	Nikkhittamānadappova, upemi garugāravena gaṇaṃ.	496	
PA_atk-s05_08a2:4961	“Yadi rūpinī bhaveyya, paññā me vasumatīpi na sameyya;	496	
PA_atk-s05_08a2:4962	Anomadassissa bhagavato, phalametaṃ ñāṇathavanāya.	496	
PA_atk-s05_08a2:4963	“Pavattitaṃ dhammacakkaṃ, sakyaputtena tādinā;	496	
PA_atk-s05_08a2:4964	Anuvattemahaṃ sammā, ñāṇathavanāyidaṃ phalaṃ.	496	
PA_atk-s05_08a2:4965	“Mā me kadāci pāpiccho, kusīto hīnavīriyo;	496	
PA_atk-s05_08a2:4966	Appassuto anācāro, sameto ahu katthaci.	496	
PA_atk-s05_08a2:4967	“Bahussuto ca medhāvī, sīlesu susamāhito;	496	
PA_atk-s05_08a2:4968	Cetosamathānuyutto, api muddhani tiṭṭhatu.	496	
PA_atk-s05_08a2:4969	“Taṃ vo vadāmi bhaddante, tāvantettha samāgatā;	496	
PA_atk-s05_08a2:4970	Appicchā hotha santuṭṭhā, jhāyī jhānaratā sadā.	497	
PA_atk-s05_08a2:4971	“Yamahaṃ paṭhamaṃ disvā, virajo vimalo ahuṃ;	497	
PA_atk-s05_08a2:4972	So me ācariyo dhīro, assaji nāma sāvako.	497	
PA_atk-s05_08a2:4973	“Tassāhaṃ vāhasā ajja, dhammasenāpatī ahuṃ;	497	
PA_atk-s05_08a2:4974	Sabbattha pāramiṃ patvā, viharāmi anāsavo.	497	
PA_atk-s05_08a2:4975	“Yo me ācariyo āsi, assaji nāma sāvako;	497	
PA_atk-s05_08a2:4976	Yassaṃ disāyaṃ vasati, ussīsamhi karomahaṃ.	497	
PA_atk-s05_08a2:4977	“Mama kammaṃ saritvāna, gotamo sakyapuṅgavo;	497	
PA_atk-s05_08a2:4978	Bhikkhusaṅghe nisīditvā, aggaṭṭhāne ṭhapesi maṃ.	497	
PA_atk-s05_08a2:4979	“Kilesā jhāpitā mayhaṃ…pe… kataṃ buddhassa sāsana”nti.	497	
PA_atk-s05_08a2:4980_0	Aparabhāge pana satthā jetavanamahāvihāre ariyagaṇamajjhe nisinno attano sāvake tena	4980	
PA_atk-s05_08a2:4980_1	tena guṇavisesena etadagge ṭhapento – “etadaggaṃ, bhikkhave, mama sāvakānaṃ bhikkhūnaṃ	4980	
PA_atk-s05_08a2:4980_2	mahāpaññānaṃ yadidaṃ sāriputto”ti theraṃ mahāpaññabhāvena etadagge ṭhapesi. So evaṃ	4980	
PA_atk-s05_08a2:4980_3	sāvakapāramīñāṇassa matthakaṃ patvā dhammasenāpatiṭṭhāne patiṭṭhahitvā sattahitaṃ	4980	
PA_atk-s05_08a2:4980_4	karonto ekadivasaṃ sabrahmacārīnaṃ attano cariyavibhāvanamukhena aññaṃ byākaronto –	4980	
PA_atk-s05_08a2:4982	“Yathācārī yathāsato satīmā, yatasaṅkappajjhāyi appamatto;	498	
PA_atk-s05_08a2:4983	Ajjhattarato samāhitatto, eko santusito tamāhu bhikkhuṃ.	498	
PA_atk-s05_08a2:4985	“Allaṃ sukkhaṃ vā bhuñjanto, na bāḷhaṃ suhito siyā;	498	
PA_atk-s05_08a2:4986	Ūnūdaro mitāhāro, sato bhikkhu paribbaje.	498	
PA_atk-s05_08a2:4988	“Cattāro pañca ālope, abhutvā udakaṃ pive;	498	
PA_atk-s05_08a2:4989	Alaṃ phāsuvihārāya, pahitattassa bhikkhuno.	498	
PA_atk-s05_08a2:4991	“Kappiyaṃ tañce chādeti, cīvaraṃ idamatthikaṃ;	499	
PA_atk-s05_08a2:4992	Alaṃ phāsuvihārāya, pahitattassa bhikkhuno.	499	
PA_atk-s05_08a2:4994	“Pallaṅkena nisinnassa, jaṇṇuke nābhivassati;	499	
PA_atk-s05_08a2:4995	Alaṃ phāsuvihārāya, pahitattassa bhikkhuno.	499	
PA_atk-s05_08a2:4997	“Yo sukhaṃ dukkhato adda, dukkhamaddakkhi sallato;	499	
PA_atk-s05_08a2:4998	Ubhayantarena nāhosi, kena lokasmi kiṃ siyā.	499	
PA_atk-s05_08a2:5000	“Mā me kadāci pāpiccho, kusīto hīnavīriyo;	500	
PA_atk-s05_08a2:5001	Appassuto anādaro, kena lokasmi kiṃ siyā.	500	
PA_atk-s05_08a2:5003	“Bahussuto ca medhāvī, sīlesu susamāhito;	500	
PA_atk-s05_08a2:5004	Cetosamathamanuyutto, api muddhani tiṭṭhatu.	500	
PA_atk-s05_08a2:5006	“Yo papañcamanuyutto, papañcābhirato mago;	500	
PA_atk-s05_08a2:5007	Virādhayī so nibbānaṃ, yogakkhemaṃ anuttaraṃ.	500	
PA_atk-s05_08a2:5009	“Yo ca papañcaṃ hitvāna, nippapañcapathe rato;	500	
PA_atk-s05_08a2:5010	Ārādhayī so nibbānaṃ, yogakkhemaṃ anuttaraṃ.	501	
PA_atk-s05_08a2:5012	“Gāme vā yadi vāraññe, ninne vā yadi vā thale;	501	
PA_atk-s05_08a2:5013	Yattha arahanto viharanti, taṃ bhūmirāmaṇeyyakaṃ.	501	
PA_atk-s05_08a2:5015	“Ramaṇīyāni araññāni, yattha na ramatī jano;	501	
PA_atk-s05_08a2:5016	Vītarāgā ramissanti, na te kāmagavesino.	501	
PA_atk-s05_08a2:5018	“Nidhīnaṃva pavattāraṃ, yaṃ passe vajjadassinaṃ;	501	
PA_atk-s05_08a2:5019	Niggayhavādiṃ medhāviṃ, tādisaṃ paṇḍitaṃ bhaje;	501	
PA_atk-s05_08a2:5020	Tādisaṃ bhajamānassa, seyyo hoti na pāpiyo.	502	
PA_atk-s05_08a2:5022	“Ovadeyyānusāseyya, asabbhā ca nivāraye;	502	
PA_atk-s05_08a2:5023	Satañhi so piyo hoti, asataṃ hoti appiyo.	502	
PA_atk-s05_08a2:5025	“Aññassa bhagavā buddho, dhammaṃ desesi cakkhumā;	502	
PA_atk-s05_08a2:5026	Dhamme desiyamānamhi, sotamādhesimatthiko;	502	
PA_atk-s05_08a2:5027	Taṃ me amoghaṃ savanaṃ, vimuttomhi anāsavo.	502	
PA_atk-s05_08a2:5029	“Neva pubbenivāsāya, napi dibbassa cakkhuno;	502	
PA_atk-s05_08a2:5030	Cetopariyāya iddhiyā, cutiyā upapattiyā;	503	
PA_atk-s05_08a2:5031	Sotadhātuvisuddhiyā, paṇidhī me na vijjati.	503	
PA_atk-s05_08a2:5033	“Rukkhamūlaṃva nissāya, muṇḍo saṅghāṭipāruto;	503	
PA_atk-s05_08a2:5034	Paññāya uttamo thero, upatissova jhāyati.	503	
PA_atk-s05_08a2:5036	“Avitakkaṃ samāpanno, sammāsambuddhasāvako;	503	
PA_atk-s05_08a2:5037	Ariyena tuṇhībhāvena, upeto hoti tāvade.	503	
PA_atk-s05_08a2:5039	“Yathāpi pabbato selo, acalo suppatiṭṭhito;	503	
PA_atk-s05_08a2:5040	Evaṃ mohakkhayā bhikkhu, pabbatova na vedhati.	504	
PA_atk-s05_08a2:5042	“Anaṅgaṇassa posassa, niccaṃ sucigavesino;	504	
PA_atk-s05_08a2:5043	Vālaggamattaṃ pāpassa, abbhamattaṃva khāyati.	504	
PA_atk-s05_08a2:5045	“Nābhinandāmi maraṇaṃ, nābhinandāmi jīvitaṃ;	504	
PA_atk-s05_08a2:5046	Nikkhipissaṃ imaṃ kāyaṃ, sampajāno paṭissato.	504	
PA_atk-s05_08a2:5048	“Nābhinandāmi maraṇaṃ, nābhinandāmi jīvitaṃ;	504	
PA_atk-s05_08a2:5049	Kālañca paṭikaṅkhāmi, nibbisaṃ bhatako yathā.	504	
PA_atk-s05_08a2:5051	“Ubhayena midaṃ maraṇameva, nāmaraṇaṃ pacchā vā pure vā;	505	
PA_atk-s05_08a2:5052	Paṭipajjatha mā vinassatha, khaṇo vo mā upaccagā.	505	
PA_atk-s05_08a2:5054	“Nagaraṃ yathā paccantaṃ, guttaṃ santarabāhiraṃ;	505	
PA_atk-s05_08a2:5055	Evaṃ gopetha attānaṃ, khaṇo vo mā upaccagā;	505	
PA_atk-s05_08a2:5056	Khaṇātītā hi socanti, nirayamhi samappitā.	505	
PA_atk-s05_08a2:5058	“Upasanto uparato, mantabhāṇī anuddhato;	505	
PA_atk-s05_08a2:5059	Dhunāti pāpake dhamme, dumapattaṃva māluto.	505	
PA_atk-s05_08a2:5061	“Upasanto uparato, mantabhāṇī anuddhato;	506	
PA_atk-s05_08a2:5062	Appāsi pāpake dhamme, dumapattaṃva māluto.	506	
PA_atk-s05_08a2:5064	“Upasanto anāyāso, vippasanno anāvilo;	506	
PA_atk-s05_08a2:5065	Kalyāṇasīlo medhāvī, dukkhassantakaro siyā.	506	
PA_atk-s05_08a2:5067	“Na vissase ekatiyesu evaṃ, agārisu pabbajitesu cāpi;	506	
PA_atk-s05_08a2:5068	Sādhūpi hutvāna asādhu honti, asādhu hutvā puna sādhu honti.	506	
PA_atk-s05_08a2:5070	“Kāmacchando ca byāpādo, thinamiddhañca bhikkhuno;	507	
PA_atk-s05_08a2:5071	Uddhaccaṃ vicikicchā ca, pañcete cittakelisā.	507	
PA_atk-s05_08a2:5073	“Yassa sakkariyamānassa, asakkārena cūbhayaṃ;	507	
PA_atk-s05_08a2:5074	Samādhi na vikampati, appamādavihārino.	507	
PA_atk-s05_08a2:5076	“Taṃ jhāyinaṃ sātatikaṃ, sukhumadiṭṭhipassakaṃ;	507	
PA_atk-s05_08a2:5077	Upādānakkhayārāmaṃ, āhu sappuriso iti.	507	
PA_atk-s05_08a2:5079	“Mahāsamuddo pathavī, pabbato anilopi ca;	507	
PA_atk-s05_08a2:5080	Upamāya na yujjanti, satthu varavimuttiyā.	508	
PA_atk-s05_08a2:5082	“Cakkānuvattako thero, mahāñāṇī samāhito;	508	
PA_atk-s05_08a2:5083	Pathavāpaggisamāno, na rajjati na dussati.	508	
PA_atk-s05_08a2:5085	“Paññāpāramitaṃ patto, mahābuddhi mahāmati;	508	
PA_atk-s05_08a2:5086	Ajaḷo jaḷasamāno, sadā carati nibbuto.	508	
PA_atk-s05_08a2:5088	“Pariciṇṇo mayā satthā…pe… bhavanettisamūhatā.	508	
PA_atk-s05_08a2:5090	“Sampādethappamādena, esā me anusāsanī;	509	
PA_atk-s05_08a2:5091	Handāhaṃ parinibbissaṃ, vippamuttomhi sabbadhī”ti. –	509	
PA_atk-s05_08a2:5092	Imā gāthā abhāsi. Imā hi kāci gāthā therena bhāsitā, kāci theraṃ ārabbha bhagavatā bhāsitā, sabbā pacchā attano cariyapavedanavasena therena bhāsitattā therasseva gāthā ahesuṃ.	509	
PA_atk-s05_08a2:5093_0	Tattha yathācārīti yathā kāyādīhi saṃyato, saṃvuto hutvā carati viharati, yathācaraṇasīloti	5093	
PA_atk-s05_08a2:5093_1	vā yathācārī, sīlasampannoti attho. Yathāsatoti yathāsanto. Gāthāsukhatthañhi anunāsikalopaṃ	5093	
PA_atk-s05_08a2:5093_2	katvā niddeso kato, santo viya, ariyehi nibbisesoti attho. Satīmāti paramāya satiyā	5093	
PA_atk-s05_08a2:5093_3	samannāgato. Yatasaṅkappajjhāyīti sabbaso micchāsaṅkappaṃ pahāya nekkhammasaṅkappādivasena	5093	
PA_atk-s05_08a2:5093_4	saṃyatasaṅkappo hutvā ārammaṇūpanijjhānena lakkhaṇūpanijjhānena ca jhāyanasīlo. Appamattoti	5093	
PA_atk-s05_08a2:5093_5	tasmiṃyeva yathācāribhāve yatasaṅkappo hutvā jhāyanena ca pamādarahito sabbattha	5093	
PA_atk-s05_08a2:5093_6	suppatiṭṭhitasatisampajañño. Ajjhattaratoti gocarajjhatte kammaṭṭhānabhāvanāya abhirato.	5093	
PA_atk-s05_08a2:5093_7	Samāhitattoti tāya eva bhāvanāya ekaggacitto. Ekoti asahāyo gaṇasaṃsaggaṃ, kilesasaṃsaggañca	5093	
PA_atk-s05_08a2:5093_8	pahāya kāyavivekaṃ, cittavivekañca paribrūhayanto. Santusitoti paccayasantosena ca	5093	
PA_atk-s05_08a2:5093_9	bhāvanārāmasantosena ca sammadeva tusito tuṭṭho. Bhāvanāya hi uparūpari visesaṃ āvahantiyā	5093	
PA_atk-s05_08a2:5093_10	uḷāraṃ pītipāmojjaṃ uppajjati, matthakaṃ pattāya pana vattabbameva natthi. Tamāhu	50931	
PA_atk-s05_08a2:5093_11	bhikkhunti taṃ evarūpaṃ puggalaṃ sikkhattayapāripūriyā bhayaṃ ikkhanatāya bhinnakilesatāya	50931	
PA_atk-s05_08a2:5093_12	ca bhikkhūti vadanti.	50931	
PA_atk-s05_08a2:5094_0	Idāni yathāvuttasantosadvaye paccayasantosaṃ tāva dassento “allaṃ sukkhaṃ vā”tiādimāha.	5094	
PA_atk-s05_08a2:5094_1	Tattha allanti sappiādiupasekena tintaṃ siniddhaṃ. Sukkhanti tadabhāvena lūkhaṃ.	5094	
PA_atk-s05_08a2:5094_2	Vā-saddo aniyamattho, allaṃ vā sukkhaṃ vāti. Bāḷhanti ativiya. Suhitoti dhāto na	5094	
PA_atk-s05_08a2:5094_3	siyāti attho. Kathaṃ pana siyāti āha “ūnūdaro mitāhāro”ti paṇītaṃ lūkhaṃ vāpi bhojanaṃ	5094	
PA_atk-s05_08a2:5094_4	bhuñjanto bhikkhu yāvadatthaṃ abhuñjitvā ūnūdaro sallahukudaro, tato eva mitāhāro	5094	
PA_atk-s05_08a2:5094_5	parimitabhojano aṭṭhaṅgasamannāgataṃ āhāraṃ āharanto tattha mattaññutāya paccavekkhaṇasatiyā	5094	
PA_atk-s05_08a2:5094_6	ca sato hutvā paribbaje vihareyya.	5094	
PA_atk-s05_08a2:5095_0	Yathā pana ūnūdaro mitāhāro ca nāma hoti, taṃ dassetuṃ “cattāro”tiādi vuttaṃ. Tattha	5095	
PA_atk-s05_08a2:5095_1	abhutvāti cattāro vā pañca vā ālope kabaḷe abhuñjitvā tattakassa āhārassa okāsaṃ	5095	
PA_atk-s05_08a2:5095_2	ṭhapetvā pānīyaṃ piveyya. Ayañhi āhāre sallahukavutti. Nibbānañhi pesitacittassa	5095	
PA_atk-s05_08a2:5095_3	bhikkhuno phāsuvihārāya jhānādīnaṃ adhigamayogyatāya sukhavihārāya alaṃ pariyattanti	5095	
PA_atk-s05_08a2:5095_4	attho. Iminā kucchiparihāriyaṃ piṇḍapātaṃ vadanto piṇḍapāte itarītarasantosaṃ dasseti.	5095	
PA_atk-s05_08a2:5095_5	“Bhutvānā”ti vā pāṭho, so catupañcālopamattenāpi āhārena sarīraṃ yāpetuṃ samatthassa	5095	
PA_atk-s05_08a2:5095_6	ativiya thirapakatikassa puggalassa vasena vutto siyā, uttaragāthāhipi saṃsandati	5095	
PA_atk-s05_08a2:5095_7	eva appakasseva cīvarassa senāsanassa ca vakkhamānattā.	5095	
PA_atk-s05_08a2:5096_0	Kappiyanti yaṃ kappiyakappiyānulomesu khomādīsu aññataranti attho. Tañce chādetīti	5096	
PA_atk-s05_08a2:5096_1	kappiyaṃ cīvaraṃ samānaṃ chādetabbaṃ ṭhānaṃ chādeti ce, satthārā anuññātajātiyaṃ	5096	
PA_atk-s05_08a2:5096_2	santaṃ heṭṭhimantena anuññātapamāṇayuttaṃ ce hotīti attho. Idamatthikanti idaṃ payojanatthaṃ	5096	
PA_atk-s05_08a2:5096_3	satthārā vuttapayojanatthaṃ yāvadeva sītādipaṭighātanatthañceva hirīkopīnapaṭicchādanatthañcāti	5096	
PA_atk-s05_08a2:5096_4	attho. Etena kāyaparihāriyaṃ cīvaraṃ tattha itarītarasantosañca vadati.	5096	
PA_atk-s05_08a2:5097_0	Pallaṅkena nisinnassāti pallaṅkaṃ vuccati samantato ūrubaddhāsanaṃ, tena nisinnassa,	5097	
PA_atk-s05_08a2:5097_1	tisandhipallaṅkaṃ ābhujitvā nisinnassāti attho. Jaṇṇuke nābhivassatīti yassaṃ kuṭiyaṃ	5097	
PA_atk-s05_08a2:5097_2	tathā nisinnassa deve vassante jaṇṇukadvayaṃ vassodakena na temiyati, ettakampi sabbapariyantasenāsanaṃ,	5097	
PA_atk-s05_08a2:5097_3	sakkā hi tattha nisīditvā atthakāmarūpena kulaputtena sadatthaṃ nipphādetuṃ. Tenāha	5097	
PA_atk-s05_08a2:5097_4	“alaṃ phāsuvihārāya, pahitattassa bhikkhuno”ti.	5097	
PA_atk-s05_08a2:5098_0	Evaṃ thero imāhi catūhi gāthāhi ye te bhikkhū mahicchā asantuṭṭhā, tesaṃ paramukkaṃsagataṃ	5098	
PA_atk-s05_08a2:5098_1	sallekhaovādaṃ pakāsetvā idāni vedanāmukhena bhāvanārāmasantosaṃ dassento “yo sukha”ntiādimāha.	5098	
PA_atk-s05_08a2:5098_2	Tattha sukhanti sukhavedanaṃ. Dukkhatoti vipariṇāmadukkhato. Addāti addasa, vipassanāpaññāsahitāya	5098	
PA_atk-s05_08a2:5098_3	maggapaññāya yathābhūtaṃ yo apassīti attho. Sukhavedanā hi paribhogakāle assādiyamānāpi	5098	
PA_atk-s05_08a2:5098_4	visamissaṃ viya bhojanaṃ vipariṇāmakāle dukkhāyeva hoti. Tenettha dukkhānupassanaṃ	5098	
PA_atk-s05_08a2:5098_5	dasseti. Dukkhamaddakkhi sallatoti dukkhavedanaṃ yo sallanti passi. Dukkhavedanā	5098	
PA_atk-s05_08a2:5098_6	hi yathā sallaṃ sarīraṃ anupavisantampi anupavisitvā ṭhitampi uddhariyamānampi pīḷanameva	5098	
PA_atk-s05_08a2:5098_7	janeti, evaṃ uppajjamānāpi ṭhitippattāpi bhijjamānāpi vibādhatiyevāti. Etenettha	5098	
PA_atk-s05_08a2:5098_8	dukkhānupassanaṃyeva ukkaṃsetvā vadati, tena ca “yaṃ dukkhaṃ tadanattā”ti vacanato	5098	
PA_atk-s05_08a2:5098_9	vedanādvaye attattaniyagāhaṃ viniveṭheti. Ubhayantarenāti ubhayesaṃ antare, sukhadukkhavedanānaṃ	5098	
PA_atk-s05_08a2:5098_10	majjhabhūte adukkhamasukheti attho. Nāhosīti yathābhūtāvabodhane attattaniyābhinivesanaṃ	50981	
PA_atk-s05_08a2:5098_11	ahosi. Kena lokasmi kiṃ siyāti evaṃ vedanāmukhena pañcapi upādānakkhandhe parijānitvā	50981	
PA_atk-s05_08a2:5098_12	tappaṭibaddhaṃ sakalakilesajālaṃ samucchinditvā ṭhito kena nāma kilesena lokasmiṃ	50981	
PA_atk-s05_08a2:5098_13	baddho, devatādīsu kiṃ vā āyati siyā, aññadatthu chinnabandhano apaññattikova siyāti adhippāyo.	50981	
PA_atk-s05_08a2:5099_0	Idāni micchāpaṭipanne puggale garahanto sammāpaṭipanne pasaṃsanto “mā me”tiādikā	5099	
PA_atk-s05_08a2:5099_1	catasso gāthā abhāsi. Tattha mā me kadāci pāpicchoti yo asantaguṇasambhāvanicchāya	5099	
PA_atk-s05_08a2:5099_2	pāpiccho, samaṇadhamme ussāhābhāvena kusīto, tatoyeva hīnavīriyo, saccapaṭiccasamuppādādipaṭisaṃyuttassa	5099	
PA_atk-s05_08a2:5099_3	sutassa abhāvena appassuto, ovādānusāsanīsu ādarābhāvena anādaro, tādiso atihīnapuggalo	5099	
PA_atk-s05_08a2:5099_4	mama santike kadācipi mā hotu. Kasmā? Kena lokasmi kiṃ siyāti lokasmiṃ sattanikāye	5099	
PA_atk-s05_08a2:5099_5	tassa tādisassa puggalassa kena ovādena kiṃ bhavitabbaṃ, kena vā katena kiṃ siyā,	5099	
PA_atk-s05_08a2:5099_6	niratthakamevāti attho.	5099	
PA_atk-s05_08a2:5100_0	Bahussuto cāti yo puggalo sīlādipaṭisaṃyuttassa suttageyyādibhedassa bahuno sutassa	5100	
PA_atk-s05_08a2:5100_1	sambhavena bahussuto, dhammojapaññāya pārihāriyapaññāya paṭivedhapaññāya ca vasena	5100	
PA_atk-s05_08a2:5100_2	medhāvī, sīlesu ca suṭṭhu patiṭṭhitattā susamāhito, cetosamathaṃ lokiyalokuttarabhedaṃ	5100	
PA_atk-s05_08a2:5100_3	cittasamādhānaṃ anuyutto, tādiso puggalo mayhaṃ matthakepi tiṭṭhatu, pageva sahavāso.	5100	
PA_atk-s05_08a2:5101_0	Yo papañcamanuyuttoti yo pana puggalo kammārāmatādivasena rūpābhisaṅgādivasena ca	5101	
PA_atk-s05_08a2:5101_1	pavattiyā papañcanaṭṭhena taṇhādibhedaṃ papañcaṃ anuyutto, tattha ca anādīnavadassanena	5101	
PA_atk-s05_08a2:5101_2	abhirato magasadiso, so nibbānaṃ virādhayi, so nibbānā suvidūravidūre ṭhito.	5101	
PA_atk-s05_08a2:5102_0	Yo ca papañcaṃ hitvānāti yo pana puggalo taṇhāpapañcaṃ pahāya tadabhāvato nippapañcassa	5102	
PA_atk-s05_08a2:5102_1	nibbānassa pathe adhigamupāye ariyamagge rato bhāvanābhisamaye abhirato, so nibbānaṃ	5102	
PA_atk-s05_08a2:5102_2	ārādhayi sādhesi adhigacchīti attho.	5102	
PA_atk-s05_08a2:5103_0	Athekadivasaṃ thero attano kaniṭṭhabhātikassa revatattherassa kaṇṭakanicitakhadirarukkhasañchanne	5103	
PA_atk-s05_08a2:5103_1	nirudakakantāre vāsaṃ disvā taṃ pasaṃsanto “gāme vā”tiādikā dve gāthā abhāsi. Tattha	5103	
PA_atk-s05_08a2:5103_2	gāme vāti kiñcāpi arahanto gāmante kāyavivekaṃ na labhanti, cittavivekaṃ pana labhanteva.	5103	
PA_atk-s05_08a2:5103_3	Tesañhi dibbapaṭibhāgānipi ārammaṇāni cittaṃ cāletuṃ na sakkonti, tasmā gāme vā hotu	5103	
PA_atk-s05_08a2:5103_4	araññādīsu aññataraṃ vā, yattha arahanto viharanti, taṃ bhūmirāmaṇeyyakanti so bhūmippadeso	5103	
PA_atk-s05_08a2:5103_5	ramaṇīyo evāti attho.	5103	
PA_atk-s05_08a2:5104_0	Araññānīti supupphitatarusaṇḍamaṇḍitāni vimalasalilāsayasampannāni araññāni ramaṇīyānīti	5104	
PA_atk-s05_08a2:5104_1	sambandho. Yatthāti yesu araññesu vikasitesu viya ramamānesu kāmapakkhiko kāmagavesako	5104	
PA_atk-s05_08a2:5104_2	jano na ramati. Vītarāgāti vigatarāgā pana khīṇāsavā bhamaramadhukarā viya padumavanesu	5104	
PA_atk-s05_08a2:5104_3	tathārūpesu araññesu ramissantīti. Na te kāmagavesinoti yasmā te vītarāgā kāmagavesino na hontīti attho.	5104	
PA_atk-s05_08a2:5105_0	Puna thero rādhaṃ nāma duggatabrāhmaṇaṃ anukampāya pabbājetvā, upasampādetvā tameva	5105	
PA_atk-s05_08a2:5105_1	pacchāsamaṇaṃ katvā vicaranto ekadivasaṃ tassa ca subbacabhāvena tussitvā ovādaṃ	5105	
PA_atk-s05_08a2:5105_2	dento “nidhīnaṃvā”tiādimāha. Tattha nidhīnaṃvāti tattha tattha nidahitvā ṭhapitānaṃ	5105	
PA_atk-s05_08a2:5105_3	hiraññasuvaṇṇādipūrānaṃ nidhikumbhīnaṃ. Pavattāranti kicchajīvike duggatamanusse	5105	
PA_atk-s05_08a2:5105_4	anukampaṃ katvā “ehi te sukhena jīvituṃ upāyaṃ dassessāmī”ti nidhiṭṭhānaṃ netvā hatthaṃ	5105	
PA_atk-s05_08a2:5105_5	pasāretvā “imaṃ gahetvā sukhaṃ jīvāhī”ti ācikkhitāraṃ viya. Vajjadassinanti dve vajjadassino	5105	
PA_atk-s05_08a2:5105_6	– “iminā naṃ asāruppena vā khalitena vā saṅghamajjhe niggaṇhissāmī”ti randhagavesako	5105	
PA_atk-s05_08a2:5105_7	ca, aññātaṃ ñāpetukāmo ñātaṃ assādento sīlādivuddhikāmatāya taṃ taṃ vajjaṃ olokento	5105	
PA_atk-s05_08a2:5105_8	ullumpanasabhāvasaṇṭhito cāti, ayaṃ idha adhippeto. Yathā hi duggatamanusso “imaṃ	5105	
PA_atk-s05_08a2:5105_9	nidhiṃ gaṇhāhī”ti niggayhamānopi nidhidassane kopaṃ na karoti, pamuditova hoti, evaṃ	5105	
PA_atk-s05_08a2:5105_10	evarūpesu puggalesu asāruppaṃ vā khalitaṃ vā disvā ācikkhante kopo na kātabbo, tuṭṭhacitteneva	51051	
PA_atk-s05_08a2:5105_11	bhavitabbaṃ, “bhante, punapi maṃ evarūpaṃ vadeyyāthā”ti pavāretabbameva. Niggayhavādinti	51051	
PA_atk-s05_08a2:5105_12	yo vajjaṃ disvā ayaṃ me saddhivihāriko, antevāsiko, upakārakoti acintetvā vajjānurūpaṃ	51051	
PA_atk-s05_08a2:5105_13	tajjento paṇāmento daṇḍakammaṃ karonto sikkhāpeti, ayaṃ niggayhavādī nāma sammāsambuddho	51051	
PA_atk-s05_08a2:5105_14	viya. Vuttañhetaṃ – “niggayha niggayhāhaṃ, ānanda, vakkhāmi; pavayha pavayha, ānanda,	51051	
PA_atk-s05_08a2:5105_15	vakkhāmi. Yo sāro so ṭhassatī”ti. Medhāvinti dhammojapaññāya samannāgataṃ. Tādisanti	51051	
PA_atk-s05_08a2:5105_16	evarūpaṃ paṇḍitaṃ. Bhajeti payirupāseyya. Tādisañhi ācariyaṃ bhajamānassa antevāsikassa	51051	
PA_atk-s05_08a2:5105_17	seyyo hoti, na pāpiyo, vuḍḍhiyeva hoti, no parihānīti attho.	51051	
PA_atk-s05_08a2:5106_0	Athekadā assajipunabbasukehi kīṭāgirismiṃ āvāse dūsite satthārā āṇatto attano parisāya	5106	
PA_atk-s05_08a2:5106_1	mahāmoggallānena ca saddhiṃ tattha gato dhammasenāpati assajipunabbasukesu ovādaṃ	5106	
PA_atk-s05_08a2:5106_2	anādiyantesu imaṃ gāthamāha. Tattha ovadeyyāti ovādaṃ anusiṭṭhiṃ dadeyya. Anusāseyyāti	5106	
PA_atk-s05_08a2:5106_3	tasseva pariyāyavacanaṃ. Atha vā uppanne vatthusmiṃ vadanto ovadati nāma, anuppanne	5106	
PA_atk-s05_08a2:5106_4	“ayasopi te siyā”tiādiṃ anāgataṃ uddissa vadanto anusāsati nāma. Sammukhā vadanto	5106	
PA_atk-s05_08a2:5106_5	vā ovadati nāma, parammukhā dūtaṃ, sāsanaṃ vā pesetvā vadanto anusāsati nāma. Sakiṃ	5106	
PA_atk-s05_08a2:5106_6	vadanto vā ovadati nāma, punappunaṃ vadanto anusāsati nāma. Asabbhā cāti akusalā	5106	
PA_atk-s05_08a2:5106_7	dhammā ca nivāraye, kusale dhamme ca patiṭṭhāpeyyāti attho. Satañhi soti evarūpo	5106	
PA_atk-s05_08a2:5106_8	puggalo sādhūnaṃ piyo hoti. Ye pana asantā asappurisā vitiṇṇaparalokā āmisacakkhukā	5106	
PA_atk-s05_08a2:5106_9	jīvikatthāya pabbajitā, tesaṃ so ovādako anusāsako “na tvaṃ amhākaṃ upajjhāyo, na	5106	
PA_atk-s05_08a2:5106_10	ācariyo, kasmā amhe vadasī”ti evaṃ mukhasattīhi vijjhantānaṃ appiyo hotīti.	51061	
PA_atk-s05_08a2:5107_0	“Yaṃ ārabbha satthā dhammaṃ deseti, so eva upanissayasampanno”ti bhikkhūsu kathāya	5107	
PA_atk-s05_08a2:5107_1	samuṭṭhitāya “nayidameta”nti dassento “aññassā”ti gāthamāha. Tattha aññassāti attano	5107	
PA_atk-s05_08a2:5107_2	bhāgineyyaṃ dīghanakhaparibbājakaṃ sandhāyāha. Tassa hi satthārā vedanāpariggahasutte	5107	
PA_atk-s05_08a2:5107_3	desiyamāne ayaṃ mahāthero bhāvanāmagge adhigantvā sāvakapāramīñāṇassa matthakaṃ patto.	5107	
PA_atk-s05_08a2:5107_4	Sotamodhesimatthikoti satthāraṃ bījayamāno ṭhito atthiko hutvā sussūsanto sotaṃ odahiṃ.	5107	
PA_atk-s05_08a2:5107_5	Taṃ me amoghaṃ savananti taṃ tathā sutaṃ savanaṃ mayhaṃ amoghaṃ avañjhaṃ ahosi, aggasāvakena	5107	
PA_atk-s05_08a2:5107_6	pattabbaṃ sampattīnaṃ avassayo ahosi. Tenāha “vimuttomhī”tiādi.	5107	
PA_atk-s05_08a2:5108_0	Tattha neva pubbenivāsāyāti attano paresañca pubbenivāsajānanañāṇatthāya, paṇidhī	5108	
PA_atk-s05_08a2:5108_1	me neva vijjatīti yojanā. Parikammakaraṇavasena tadatthaṃ cittapaṇidhānamattampi	5108	
PA_atk-s05_08a2:5108_2	nevatthi neva ahosīti attho. Cetopariyāyāti cetopariyañāṇassa. Iddhiyāti iddhividhañāṇassa.	5108	
PA_atk-s05_08a2:5108_3	Cutiyā upapattiyāti, sattānaṃ cutiyā upapattiyā ca jānanañāṇāya cutūpapātañāṇatthāya.	5108	
PA_atk-s05_08a2:5108_4	Sotadhātuvisuddhiyāti dibbasotañāṇassa. Paṇidhī me na vijjatīti imesaṃ abhiññāvisesānaṃ	5108	
PA_atk-s05_08a2:5108_5	atthāya parikammavasena cittassa paṇidhi cittābhinīhāro me natthi nāhosīti attho.	5108	
PA_atk-s05_08a2:5108_6	Sabbaññuguṇā viya hi buddhānaṃ aggamaggādhigameneva sāvakānaṃ sabbe sāvakaguṇā hatthagatā	5108	
PA_atk-s05_08a2:5108_7	honti, na tesaṃ adhigamāya visuṃ parikammakaraṇakiccaṃ atthīti.	5108	
PA_atk-s05_08a2:5109_0	Rukkhamūlantiādikā tisso gāthā kapotakandarāyaṃ viharantassa yakkhena pahatakāle	5109	
PA_atk-s05_08a2:5109_1	samāpattibalena attano nibbikāratādīpanavasena vuttā. Tattha muṇḍoti na voropitakeso.	5109	
PA_atk-s05_08a2:5109_2	Saṅghāṭipārutoti saṅghāṭiṃ pārupitvā nisinno. “Saṅghāṭiyā supāruto”ti ca paṭhanti.	5109	
PA_atk-s05_08a2:5109_3	Paññāya uttamo theroti thero hutvā paññāya uttamo, sāvakesu paññāya seṭṭhoti attho.	5109	
PA_atk-s05_08a2:5109_4	Jhāyatīti ārammaṇūpanijjhānena lakkhaṇūpanijjhānena ca jhāyati, bahulaṃ samāpattivihārena viharatīti attho.	5109	
PA_atk-s05_08a2:5110_0	Upeto hoti tāvadeti yadā yakkhena sīse pahato, tāvadeva avitakkaṃ catutthajjhānikaphalasamāpattiṃ	5110	
PA_atk-s05_08a2:5110_1	samāpanno ariyena tuṇhībhāvena upeto samannāgato ahosi. Atītatthe hi hotīti idaṃ vattamānavacanaṃ.	5110	
PA_atk-s05_08a2:5111	Pabbatova na vedhatīti mohakkhayā bhinnasabbakileso bhikkhu. So selamayapabbato viya acalo suppatiṭṭhito iṭṭhādinā kenaci na vedhati, sabbattha nibbikāro hotīti attho.	511	
PA_atk-s05_08a2:5112_0	Athekadivasaṃ therassa asatiyā nivāsanakaṇṇe olambante aññataro sāmaṇero, “bhante,	5112	
PA_atk-s05_08a2:5112_1	parimaṇḍalaṃ nivāsetabba”nti āha. Taṃ sutvā “bhaddaṃ tayā suṭṭhu vutta”nti sirasā	5112	
PA_atk-s05_08a2:5112_2	viya sampaṭicchanto tāvadeva thokaṃ apakkamitvā parimaṇḍalaṃ nivāsetvā “mādisānaṃ	5112	
PA_atk-s05_08a2:5112_3	ayampi dosoyevā”ti dassento “anaṅgaṇassā”ti gāthamāha.	5112	
PA_atk-s05_08a2:5113_0	Puna maraṇe jīvite ca attano samacittataṃ dassento “nābhinandāmī”tiādinā dve gāthā	5113	
PA_atk-s05_08a2:5113_1	vatvā paresaṃ dhammaṃ kathento “ubhayena mida”ntiādinā gāthādvayamāha. Tattha ubhayenāti	5113	
PA_atk-s05_08a2:5113_2	ubhayesu, ubhosu kālesūti attho. Midanti ma-kāro padasandhikaro. Idaṃ maraṇameva,	5113	
PA_atk-s05_08a2:5113_3	maraṇaṃ attheva nāma, amaraṇaṃ nāma natthi. Kesu ubhosu kālesūti āha “pacchā vā pure	5113	
PA_atk-s05_08a2:5113_4	vā”ti majjhimavayassa pacchā vā jarājiṇṇakāle pure vā daharakāle maraṇameva maraṇaṃ	5113	
PA_atk-s05_08a2:5113_5	ekantikameva. Tasmā paṭipajjatha sammā paṭipattiṃ pūretha vippaṭipajjitvā mā vinassatha	5113	
PA_atk-s05_08a2:5113_6	apāyesu mahādukkhaṃ mānubhavatha. Khaṇo vo mā upaccagāti aṭṭhahi akkhaṇehi vivajjito	5113	
PA_atk-s05_08a2:5113_7	ayaṃ navamo khaṇo mā tumhe atikkamīti attho.	5113	
PA_atk-s05_08a2:5114_0	Athekadivasaṃ āyasmantaṃ mahākoṭṭhikaṃ disvā tassa guṇaṃ pakāsento “upasanto”tiādinā	5114	
PA_atk-s05_08a2:5114_1	tisso gāthā abhāsi. Tattha anuddesikavasena “dhunātī”ti vuttamevatthaṃ puna therasannissitaṃ	5114	
PA_atk-s05_08a2:5114_2	katvā vadanto “appāsī”tiādimāha. Tattha appāsīti adhunā pahāsīti attho. Anāyāsoti	5114	
PA_atk-s05_08a2:5114_3	aparissamo, kilesadukkharahitoti attho. Vippasanno anāviloti vippasanno asaddhiyādīnaṃ	5114	
PA_atk-s05_08a2:5114_4	abhāvena suṭṭhu pasannacitto anāvilasaṅkappatāya anāvilo.	5114	
PA_atk-s05_08a2:5115_0	Na vissaseti gāthā devadattaṃ saddahitvā tassa diṭṭhiṃ rocetvā ṭhite vajjiputtake	5115	
PA_atk-s05_08a2:5115_1	ārabbha vuttā. Tattha na vissaseti vissaṭṭho na bhaveyya, na saddaheyyāti attho.	5115	
PA_atk-s05_08a2:5115_2	Ekatiyesūti ekaccesu anavaṭṭhitasabhāvesu puthujjanesu. Evanti yathā tumhe “devadatto	5115	
PA_atk-s05_08a2:5115_3	sammā paṭipanno”ti vissāsaṃ āpajjittha, evaṃ. Agārisūti gahaṭṭhesu. Sādhūpi hutvānāti	5115	
PA_atk-s05_08a2:5115_4	yasmā puthujjanabhāvo nāma assapiṭṭhe ṭhapitakumbhaṇḍaṃ viya thusarāsimhi nikhātakhāṇukaṃ	5115	
PA_atk-s05_08a2:5115_5	viya ca anavaṭṭhito, tasmā ekacce ādito sādhū hutvā ṭhitāpi pacchā asādhū honti.	5115	
PA_atk-s05_08a2:5115_6	Yathā devadatto pubbe sīlasampanno abhiññāsamāpattilābhī hutvā lābhasakkārapakato	5115	
PA_atk-s05_08a2:5115_7	idāni parihīnaviseso chinnapakkhakāko viya āpāyiko jāto. Tasmā tādiso diṭṭhamattena	5115	
PA_atk-s05_08a2:5115_8	“sādhū”ti na vissāsitabbo. Ekacce pana kalyāṇamittasaṃsaggābhāvena ādito asādhū hutvāpi	5115	
PA_atk-s05_08a2:5115_9	pacchā kalyāṇasaṃsaggena sādhū hontiyeva, tasmā devadattasadise sādhupatirūpe “sādhū”ti	5115	
PA_atk-s05_08a2:5115_10	na vissāseyyāti attho.	51151	
PA_atk-s05_08a2:5116_0	Yesaṃ kāmacchandādayo cittupakkilesā avigatā, te asādhū. Yesaṃ te vigatā, te sādhūti	5116	
PA_atk-s05_08a2:5116_1	dassetuṃ “kāmacchando”ti gāthaṃ vatvā asādhāraṇato ukkaṃsagataṃ sādhulakkhaṇaṃ dassetuṃ	5116	
PA_atk-s05_08a2:5116_2	“yassa sakkariyamānassā”tiādinā gāthādvayaṃ vuttaṃ.	5116	
PA_atk-s05_08a2:5117_0	Asādhāraṇato pana ukkaṃsagataṃ taṃ dassetuṃ satthāraṃ attānañca udāharanto “mahāsamuddo”tiādikā	5117	
PA_atk-s05_08a2:5117_1	gāthā abhāsi. Tattha mahāsamuddoti ayaṃ mahāsamuddo, mahāpathavī selo pabbato, puratthimādibhedato	5117	
PA_atk-s05_08a2:5117_2	anilo ca attano acetanābhāvena iṭṭhāniṭṭhaṃ sahanti, na paṭisaṅkhānabalena, satthā	5117	
PA_atk-s05_08a2:5117_3	pana yassā arahattuppattiyā vasena uttame tādibhāve ṭhito iṭṭhādīsu sabbattha samo	5117	
PA_atk-s05_08a2:5117_4	nibbikāro, tassā satthu varavimuttiyā aggaphalavimuttiyā te mahāsamuddādayo upamāya	5117	
PA_atk-s05_08a2:5117_5	upamābhāvena na yujjanti kalabhāgampi na upentīti attho.	5117	
PA_atk-s05_08a2:5118_0	Cakkānuvattakoti satthārā vattitassa dhammacakkassa anuvattako. Theroti asekkhehi	5118	
PA_atk-s05_08a2:5118_1	sīlakkhandhādīhi samannāgamena thero. Mahāñāṇīti mahāpañño. Samāhitoti upacārappanāsamādhinā	5118	
PA_atk-s05_08a2:5118_2	anuttarasamādhinā ca samāhito. Paṭhavāpaggisamānoti iṭṭhādiārammaṇasannipāte nibbikāratāya	5118	
PA_atk-s05_08a2:5118_3	pathaviyā āpena agginā ca sadisavuttiko. Tenāha “na rajjati na dussatī”ti.	5118	
PA_atk-s05_08a2:5119_0	Paññāpāramitaṃ pattoti sāvakañāṇassa pāramiṃ pārakoṭiṃ patto. Mahābuddhīti mahāputhuhāsajavanatikkhanibbedhikabhāvappattāya	5119	
PA_atk-s05_08a2:5119_1	mahatiyā buddhiyā paññāya samannāgato. Mahāmatīti dhammanvayaveditasaṅkhātāya mahatiyā	5119	
PA_atk-s05_08a2:5119_2	nayaggāhamatiyā samannāgato. Ye hi te catubbidhā, soḷasavidhā, catucattālīsavidhā,	5119	
PA_atk-s05_08a2:5119_3	tesattatividhā ca paññappabhedā. Tesaṃ sabbaso anavasesānaṃ adhigatattā mahāpaññatā	5119	
PA_atk-s05_08a2:5119_4	divisesayogato ca ayaṃ mahāthero sātisayaṃ “mahābuddhī”ti vattabbataṃ arahati. Yathāha bhagavā –	5119	
PA_atk-s05_08a2:5120_0	“Paṇḍito, bhikkhave, sāriputto; mahāpañño, bhikkhave, sāriputto; puthupañño, bhikkhave,	5120	
PA_atk-s05_08a2:5120_1	sāriputto; hāsapañño, bhikkhave, sāriputto; javanapañño, bhikkhave, sāriputto; tikkhapañño,	5120	
PA_atk-s05_08a2:5120_2	bhikkhave, sāriputto; nibbedhikapañño, bhikkhave, sāriputto”tiādi.	5120	
PA_atk-s05_08a2:5121_0	Tatthāyaṃ paṇḍitabhāvādīnaṃ vibhāgavibhāvanā. Dhātukusalatā, āyatanakusalatā, paṭiccasamuppādakusalatā,	5121	
PA_atk-s05_08a2:5121_1	ṭhānāṭṭhānakusalatāti imehi catūhi kāraṇehi paṇḍito. Mahāpaññatādīnaṃ vibhāgadassane ayaṃ pāḷi –	5121	
PA_atk-s05_08a2:5122_0	“Katamā mahāpaññā? Mahante atthe pariggaṇhātīti mahāpaññā, mahante dhamme pariggaṇhātīti	5122	
PA_atk-s05_08a2:5122_1	mahāpaññā, mahantā niruttiyo pariggaṇhātīti mahāpaññā, mahantāni paṭibhānāni pariggaṇhātīti	5122	
PA_atk-s05_08a2:5122_2	mahāpaññā, mahante sīlakkhandhe pariggaṇhātīti mahāpaññā, mahante samādhikkhandhe	5122	
PA_atk-s05_08a2:5122_3	pariggaṇhātīti mahāpaññā, mahante paññākkhandhe pariggaṇhātīti mahāpaññā, mahante	5122	
PA_atk-s05_08a2:5122_4	vimuttikkhandhe pariggaṇhātīti mahāpaññā, mahante vimuttiñāṇadassanakkhandhe pariggaṇhātīti	5122	
PA_atk-s05_08a2:5122_5	mahāpaññā, mahantāni ṭhānāṭṭhānāni pariggaṇhātīti mahāpaññā, mahantā vihārasamāpattiyo	5122	
PA_atk-s05_08a2:5122_6	pariggaṇhātīti mahāpaññā, mahantāni ariyasaccāni pariggaṇhātīti mahāpaññā, mahante	5122	
PA_atk-s05_08a2:5122_7	satipaṭṭhāne pariggaṇhātīti mahāpaññā, mahante sammappadhāne pariggaṇhātīti mahāpaññā,	5122	
PA_atk-s05_08a2:5122_8	mahante iddhipāde pariggaṇhātīti mahāpaññā, mahantāni indriyāni pariggaṇhātīti mahāpaññā,	5122	
PA_atk-s05_08a2:5122_9	mahantāni balāni pariggaṇhātīti mahāpaññā, mahante bojjhaṅge pariggaṇhātīti mahāpaññā,	5122	
PA_atk-s05_08a2:5122_10	mahante ariyamagge pariggaṇhātīti mahāpaññā, mahantāni sāmaññaphalāni pariggaṇhātīti	51221	
PA_atk-s05_08a2:5122_11	mahāpaññā, mahantā abhiññāyo pariggaṇhātīti mahāpaññā, mahantaṃ paramatthaṃ nibbānaṃ	51221	
PA_atk-s05_08a2:5122_12	pariggaṇhātīti mahāpaññā.	51221	
PA_atk-s05_08a2:5123_0	“Katamā puthupaññā? Puthunānākhandhesu ñāṇaṃ pavattatīti puthupaññā, puthunānādhātūsu	5123	
PA_atk-s05_08a2:5123_1	ñāṇaṃ pavattatīti puthupaññā, puthunānāāyatanesu ñāṇaṃ pavattatīti puthupaññā, puthunānāpaṭiccasamuppādesu	5123	
PA_atk-s05_08a2:5123_2	ñāṇaṃ pavattatīti puthupaññā, puthunānāsuññatamanupalabbhesu ñāṇaṃ pavattatīti puthupaññā,	5123	
PA_atk-s05_08a2:5123_3	puthunānāatthesu ñāṇaṃ pavattatīti puthupaññā, puthunānādhammesu ñāṇaṃ pavattatīti	5123	
PA_atk-s05_08a2:5123_4	puthupaññā, puthunānāniruttīsu ñāṇaṃ pavattatīti puthupaññā, puthunānāpaṭibhānesu	5123	
PA_atk-s05_08a2:5123_5	ñāṇaṃ pavattatīti puthupaññā, puthunānāsīlakkhandhesu ñāṇaṃ pavattatīti puthupaññā,	5123	
PA_atk-s05_08a2:5123_6	puthunānāsamādhikkhandhesu ñāṇaṃ pavattatīti puthupaññā, puthunānāpaññākkhandhesu	5123	
PA_atk-s05_08a2:5123_7	ñāṇaṃ pavattatīti puthupaññā, puthunānāvimuttikkhandhesu ñāṇaṃ pavattatīti puthupaññā,	5123	
PA_atk-s05_08a2:5123_8	puthunānāvimuttiñāṇadassanakkhandhesu ñāṇaṃ pavattatīti puthupaññā, puthunānāṭhānāṭṭhānesu	5123	
PA_atk-s05_08a2:5123_9	ñāṇaṃ pavattatīti puthupaññā, puthunānāvihārasamāpattīsu ñāṇaṃ pavattatīti puthupaññā,	5123	
PA_atk-s05_08a2:5123_10	puthunānāariyasaccesu ñāṇaṃ pavattatīti puthupaññā, puthunānāsatipaṭṭhānesu ñāṇaṃ	51231	
PA_atk-s05_08a2:5123_11	pavattatīti puthupaññā, puthunānāsammappadhānesu ñāṇaṃ pavattatīti puthupaññā, puthunānāiddhipādesu	51231	
PA_atk-s05_08a2:5123_12	ñāṇaṃ pavattatīti puthupaññā, puthunānāindriyesu ñāṇaṃ pavattatīti puthupaññā, puthunānābalesu	51231	
PA_atk-s05_08a2:5123_13	ñāṇaṃ pavattatīti puthupaññā, puthunānābojjhaṅgesu ñāṇaṃ pavattatīti puthupaññā,	51231	
PA_atk-s05_08a2:5123_14	puthunānāariyamaggesu ñāṇaṃ pavattatīti puthupaññā, puthunānāsāmaññaphalesu ñāṇaṃ	51231	
PA_atk-s05_08a2:5123_15	pavattatīti puthupaññā, puthunānāabhiññāsu ñāṇaṃ pavattatīti puthupaññā, puthujjanasādhāraṇe	51231	
PA_atk-s05_08a2:5123_16	dhamme atikkamma paramatthe nibbāne ñāṇaṃ pavattatīti puthupaññā.	51231	
PA_atk-s05_08a2:5124_0	“Katamā hāsapaññā? Idhekacco hāsabahulo vedabahulo tuṭṭhibahulo pāmojjabahulo sīlāni	5124	
PA_atk-s05_08a2:5124_1	paripūretīti hāsapaññā, hāsabahulo…pe… pāmojjabahulo indriyasaṃvaraṃ paripūretīti	5124	
PA_atk-s05_08a2:5124_2	hāsapaññā, hāsabahulo…pe… pāmojjabahulo bhojane mattaññutaṃ paripūretīti hāsapaññā,	5124	
PA_atk-s05_08a2:5124_3	hāsabahulo…pe… pāmojjabahulo jāgariyānuyogaṃ paripūretīti hāsapaññā, hāsabahulo…pe…	5124	
PA_atk-s05_08a2:5124_4	pāmojjabahulo sīlakkhandhaṃ…pe… samādhikkhandhaṃ, paññākkhandhaṃ, vimuttikkhandhaṃ,	5124	
PA_atk-s05_08a2:5124_5	vimuttiñāṇadassanakkhandhaṃ paripūretīti…pe… paṭivijjhatīti. Vihārasamāpattiyo paripūretīti,	5124	
PA_atk-s05_08a2:5124_6	ariyasaccāni paṭivijjhatīti, satipaṭṭhāne bhāvetīti, sammappadhāne bhāvetīti, iddhipāde	5124	
PA_atk-s05_08a2:5124_7	bhāvetīti, indriyāni bhāvetīti, balāni bhāvetīti, bojjhaṅge bhāvetīti, ariyamaggaṃ	5124	
PA_atk-s05_08a2:5124_8	bhāvetīti…pe… sāmaññaphalāni sacchikarotīti hāsapaññā, hāsabahulo vedabahulo tuṭṭhibahulo	5124	
PA_atk-s05_08a2:5124_9	pāmojjabahulo abhiññāyo paṭivijjhatīti hāsapaññā; hāsabahulo vedabahulo tuṭṭhibahulo	5124	
PA_atk-s05_08a2:5124_10	pāmojjabahulo paramatthaṃ nibbānaṃ sacchikarotīti hāsapaññā.	51241	
PA_atk-s05_08a2:5125_0	“Katamā javanapaññā? Yaṃ kiñci rūpaṃ atītānāgatapaccuppannaṃ…pe… yaṃ dūre santike	5125	
PA_atk-s05_08a2:5125_1	vā, sabbaṃ rūpaṃ aniccato khippaṃ javatīti javanapaññā, dukkhato khippaṃ javatīti	5125	
PA_atk-s05_08a2:5125_2	javanapaññā, anattato khippaṃ javatīti javanapaññā; yā kāci vedanā…pe… yaṃ kiñci	5125	
PA_atk-s05_08a2:5125_3	viññāṇaṃ atītānāgatapaccuppannaṃ…pe… sabbaṃ viññāṇaṃ aniccato khippaṃ javatīti javanapaññā,	5125	
PA_atk-s05_08a2:5125_4	dukkhato khippaṃ javatīti javanapaññā, anattato khippaṃ javatīti javanapaññā. Cakkhu…pe…	5125	
PA_atk-s05_08a2:5125_5	jarāmaraṇaṃ atītānāgatapaccuppannaṃ, aniccato khippaṃ javatīti javanapaññā, dukkhato	5125	
PA_atk-s05_08a2:5125_6	khippaṃ javatīti javanapaññā, anattato khippaṃ javatīti javanapaññā.	5125	
PA_atk-s05_08a2:5126_0	“Rūpaṃ atītānāgatapaccuppannaṃ aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti	5126	
PA_atk-s05_08a2:5126_1	tulayitvā tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti	5126	
PA_atk-s05_08a2:5126_2	javanapaññā…pe… vedanā…pe… saññā… saṅkhārā… viññāṇaṃ… cakkhu…pe… jarāmaraṇaṃ atītānāgatapaccuppannaṃ	5126	
PA_atk-s05_08a2:5126_3	aniccaṃ khayaṭṭhena, dukkhaṃ bhayaṭṭhena, anattā asārakaṭṭhenāti tulayitvā tīrayitvā	5126	
PA_atk-s05_08a2:5126_4	vibhāvayitvā vibhūtaṃ katvā jarāmaraṇanirodhe nibbāne khippaṃ javatīti javanapaññā.	5126	
PA_atk-s05_08a2:5127_0	“Rūpaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ khayadhammaṃ	5127	
PA_atk-s05_08a2:5127_1	vayadhammaṃ virāgadhammaṃ nirodhadhammanti tulayitvā tīrayitvā vibhāvayitvā vibhūtaṃ	5127	
PA_atk-s05_08a2:5127_2	katvā rūpanirodhe khippaṃ javatīti javanapaññā. Vedanā…pe… saññā… saṅkhārā… viññāṇaṃ…	5127	
PA_atk-s05_08a2:5127_3	cakkhu…pe… jarāmaraṇaṃ atītānāgatapaccuppannaṃ aniccaṃ saṅkhataṃ paṭiccasamuppannaṃ	5127	
PA_atk-s05_08a2:5127_4	khayadhammaṃ vayadhammaṃ virāgadhammaṃ nirodhadhammanti tulayitvā tīrayitvā vibhāvayitvā	5127	
PA_atk-s05_08a2:5127_5	vibhūtaṃ katvā jarāmaraṇanirodhe nibbāne khippaṃ javatīti javanapaññā.	5127	
PA_atk-s05_08a2:5128_0	“Katamā tikkhapaññā? Khippaṃ kilese chindatīti tikkhapaññā, uppannaṃ kāmavitakkaṃ	5128	
PA_atk-s05_08a2:5128_1	nādhivāseti pajahati vinodeti byantīkaroti anabhāvaṃ gametīti tikkhapaññā; uppannaṃ	5128	
PA_atk-s05_08a2:5128_2	byāpādavitakkaṃ nādhivāseti pajahati vinodeti byantīkaroti anabhāvaṃ gametīti tikkhapaññā;	5128	
PA_atk-s05_08a2:5128_3	uppannaṃ vihiṃsāvitakkaṃ nādhivāseti…pe… uppannuppanne pāpake akusale dhamme nādhivāseti	5128	
PA_atk-s05_08a2:5128_4	pajahati vinodeti byantīkaroti anabhāvaṃ gametīti tikkhapaññā; uppannaṃ rāgaṃ nādhivāseti	5128	
PA_atk-s05_08a2:5128_5	pajahati vinodeti byantīkaroti anabhāvaṃ gametīti tikkhapaññā; uppannaṃ dosaṃ…pe…	5128	
PA_atk-s05_08a2:5128_6	uppannaṃ mohaṃ… uppannaṃ kodhaṃ… uppannaṃ upanāhaṃ… makkhaṃ… paḷāsaṃ… issaṃ… macchariyaṃ…	5128	
PA_atk-s05_08a2:5128_7	māyaṃ… sāṭheyyaṃ… thambhaṃ… sārambhaṃ… mānaṃ… atimānaṃ… madaṃ… pamādaṃ… sabbe kilese…	5128	
PA_atk-s05_08a2:5128_8	sabbe duccarite… sabbe abhisaṅkhāre…pe… sabbe bhavagāmikamme nādhivāseti pajahati	5128	
PA_atk-s05_08a2:5128_9	vinodeti byantīkaroti anabhāvaṃ gametīti tikkhapaññā. Ekasmiṃ āsane cattāro ca ariyamaggā,	5128	
PA_atk-s05_08a2:5128_10	cattāri sāmaññaphalāni, catasso paṭisambhidāyo, cha abhiññāyo adhigatā honti sacchikatā	51281	
PA_atk-s05_08a2:5128_11	phassitā paññāyāti tikkhapaññā.	51281	
PA_atk-s05_08a2:5129_0	“Katamā nibbedhikapaññā? Idhekacco sabbasaṅkhāresu ubbegabahulo hoti uttāsabahulo	5129	
PA_atk-s05_08a2:5129_1	ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,	5129	
PA_atk-s05_08a2:5129_2	anibbiddhapubbaṃ apadālitapubbaṃ lobhakkhandhaṃ nibbijjhati padāletīti nibbedhikapaññā,	5129	
PA_atk-s05_08a2:5129_3	anibbiddhapubbaṃ apadālitapubbaṃ dosakkhandhaṃ nibbijjhati padāletīti nibbedhikapaññā,	5129	
PA_atk-s05_08a2:5129_4	anibbiddhapubbaṃ apadālitapubbaṃ mohakkhandhaṃ nibbijjhati padāletīti nibbedhikapaññā;	5129	
PA_atk-s05_08a2:5129_5	anibbiddhapubbaṃ apadālitapubbaṃ kodhaṃ…pe… upanāhaṃ…pe… sabbe bhavagāmikamme nibbijjhati	5129	
PA_atk-s05_08a2:5129_6	padāletīti nibbedhikapaññā”ti.	5129	
PA_atk-s05_08a2:5130	Evaṃ yathāvuttavibhāgāya mahatiyā paññāya samannāgatattā “mahābuddhī”ti vuttaṃ.	513	
PA_atk-s05_08a2:5131	Apica anupadadhammavipassanāvasenāpi imassa therassa mahāpaññatā veditabbā. Vuttañhetaṃ –	513	
PA_atk-s05_08a2:5132	“Sāriputto, bhikkhave, aḍḍhamāsaṃ anupadadhammavipassanaṃ vipassati. Tatridaṃ, bhikkhave, sāriputtassa anupadadhammavipassanāya hoti.	513	
PA_atk-s05_08a2:5133_0	“Idha, bhikkhave, sāriputto vivicceva kāmehi…pe… paṭhamaṃ jhānaṃ upasampajja viharati.	5133	
PA_atk-s05_08a2:5133_1	Ye ca paṭhame jhāne dhammā vitakko ca…pe… cittekaggatā ca phasso vedanā saññā cetanā	5133	
PA_atk-s05_08a2:5133_2	cittaṃ chando adhimokkho vīriyaṃ sati upekkhā manasikāro, tyāssa dhammā anupadavavatthitā	5133	
PA_atk-s05_08a2:5133_3	honti, tyāssa dhammā viditā uppajjanti, viditā upaṭṭhahanti, viditā abbhatthaṃ gacchanti.	5133	
PA_atk-s05_08a2:5133_4	So evaṃ pajānāti ‘evaṃ kira me dhammā ahutvā sambhonti, hutvā paṭiventī’ti. So tesu	5133	
PA_atk-s05_08a2:5133_5	dhammesu anupāyo anapāyo anissito appaṭibaddho vippamutto visaṃyutto vimariyādīkatena	5133	
PA_atk-s05_08a2:5133_6	cetasā viharati. So ‘atthi uttari nissaraṇa’nti pajānāti. Tabbahulīkārā atthitvevassa hoti.	5133	
PA_atk-s05_08a2:5134_0	“Puna caparaṃ, bhikkhave, sāriputto vitakkavicārānaṃ vūpasamā…pe… dutiyaṃ jhānaṃ…	5134	
PA_atk-s05_08a2:5134_1	tatiyaṃ jhānaṃ… catutthaṃ jhānaṃ upasampajja viharati. Ākāsānañcāyatanaṃ… viññāṇañcāyatanaṃ…	5134	
PA_atk-s05_08a2:5134_2	ākiñcaññāyatanaṃ… sabbaso ākiñcaññāyatanaṃ samatikkamma nevasaññānāsaññāyatanaṃ upasampajja	5134	
PA_atk-s05_08a2:5134_3	viharati. So tāya samāpattiyā sato vuṭṭhahati, so tāya samāpattiyā sato vuṭṭhahitvā	5134	
PA_atk-s05_08a2:5134_4	ye dhammā atītā niruddhā vipariṇatā, te dhamme samanupassati “evaṃ kira me dhammā	5134	
PA_atk-s05_08a2:5134_5	ahutvā sambhonti, hutvā paṭiventī”ti. So tesu dhammesu anupāyo anapāyo anissito appaṭibaddho	5134	
PA_atk-s05_08a2:5134_6	vippamutto visaṃyutto vimariyādīkatena cetasā viharati. So ‘atthi uttari nissaraṇa’nti	5134	
PA_atk-s05_08a2:5134_7	pajānāti. Tabbahulīkārā atthitvevassa hoti.	5134	
PA_atk-s05_08a2:5135_0	“Puna caparaṃ, bhikkhave, sāriputto sabbaso nevasaññānāsaññāyatanaṃ samatikkamma	5135	
PA_atk-s05_08a2:5135_1	saññāvedayitanirodhaṃ upasampajja viharati. Paññāya cassa disvā āsavā parikkhīṇā	5135	
PA_atk-s05_08a2:5135_2	honti. So tāya samāpattiyā sato vuṭṭhahati, so tāya samāpattiyā sato vuṭṭhahitvā	5135	
PA_atk-s05_08a2:5135_3	ye dhammā atītā niruddhā vipariṇatā, te dhamme samanupassati ‘evaṃ kira me dhammā	5135	
PA_atk-s05_08a2:5135_4	ahutvā sambhonti, hutvā paṭiventī’ti. So tesu dhammesu anupāyo anapāyo anissito appaṭibaddho	5135	
PA_atk-s05_08a2:5135_5	vippamutto visaṃyutto vimariyādīkatena cetasā viharati, so ‘natthi uttari nissaraṇa’nti	5135	
PA_atk-s05_08a2:5135_6	pajānāti. Tabbahulīkārā natthitvevassa hoti.	5135	
PA_atk-s05_08a2:5136_0	“Yaṃ kho taṃ, bhikkhave, sammā vadamāno vadeyya ‘vasippatto pāramippatto ariyasmiṃ	5136	
PA_atk-s05_08a2:5136_1	sīlasmiṃ, vasippatto pāramippatto ariyasmiṃ samādhismiṃ, vasippatto pāramippatto	5136	
PA_atk-s05_08a2:5136_2	ariyāya paññāya, vasippatto pāramippatto ariyāya vimuttiyā’ti. Sāriputtamevetaṃ sammā	5136	
PA_atk-s05_08a2:5136_3	vadamāno vadeyyā”ti.	5136	
PA_atk-s05_08a2:5137_0	Evaṃ mahāputhuhāsajavanatikkhanibbedhikabhāvappattāya mahatiyā buddhiyā samannāgatattā	5137	
PA_atk-s05_08a2:5137_1	thero mahābuddhīti attho. Dhammanvayaveditā panassa sampasādanīyasuttena dīpetabbā.	5137	
PA_atk-s05_08a2:5137_2	Tattha hi sabbaññutaññāṇasadiso therassa nayaggāho vutto. Ajaḷo jaḷasamānoti sāvakesu	5137	
PA_atk-s05_08a2:5137_3	paññāya ukkaṃsagatattā sabbathāpi ajaḷo samāno paramappicchatāya attānaṃ ajānantaṃ	5137	
PA_atk-s05_08a2:5137_4	viya katvā, dassanena jaḷasadiso mandasarikkho kilesapariḷāhābhāvena nibbuto sītibhūto	5137	
PA_atk-s05_08a2:5137_5	sadā carati niccaṃ viharatīti attho.	5137	
PA_atk-s05_08a2:5138	Pariciṇṇoti gāthā therena attano katakiccataṃ pakāsentena bhāsitā, sāpi vuttatthāyeva.	513	
PA_atk-s05_08a2:5139	Sampādethappamādenāti ayaṃ pana attano parinibbānakāle sannipatitānaṃ bhikkhūnaṃ ovādadānavasena bhāsitā. Sāpi vuttatthāyevāti.	513	
PA_atk-s05_08a2:5140	Sāriputtattheragāthāvaṇṇanā niṭṭhitā.	514	
PA_atk-s05_08a2:5141	3. Ānandattheragāthāvaṇṇanā	514	
PA_atk-s05_08a2:5142_0	Pisuṇena ca kodhanenātiādikā āyasmato ānandattherassa gāthā. Kā uppatti? Ayampi purimabuddhesu	5142	
PA_atk-s05_08a2:5142_1	katādhikāro padumuttarassa bhagavato kāle haṃsavatīnagare satthu vemātikabhātā hutvā	5142	
PA_atk-s05_08a2:5142_2	nibbatti, sumanotissa nāmaṃ ahosi. Pitā panassa ānandarājā nāma. So attano puttassa	5142	
PA_atk-s05_08a2:5142_3	sumanakumārassa vayappattassa haṃsavatito vīsayojanasate ṭhāne bhoganagaraṃ adāsi.	5142	
PA_atk-s05_08a2:5142_4	So kadāci kadāci āgantvā attānañca pitarañca passati. Tadā rājā satthārañca satasahassaparimāṇaṃ	5142	
PA_atk-s05_08a2:5142_5	bhikkhusaṅghañca sayameva sakkaccaṃ upaṭṭhahi, aññesaṃ upaṭṭhātuṃ na deti.	5142	
PA_atk-s05_08a2:5143_0	Tena samayena paccanto kupito ahosi. Kumāro tassa kupitabhāvaṃ rañño anārocetvā sayameva	5143	
PA_atk-s05_08a2:5143_1	taṃ vūpasameti. Taṃ sutvā rājā tuṭṭhamānaso puttaṃ pakkosāpetvā “varaṃ te, tāta dammi,	5143	
PA_atk-s05_08a2:5143_2	varaṃ gaṇhāhī”ti āha. Kumāro “satthāraṃ bhikkhusaṅghañca temāsaṃ upaṭṭhahanto jīvitaṃ	5143	
PA_atk-s05_08a2:5143_3	avañjhaṃ kātuṃ icchāmī”ti āha. “Etaṃ na sakkā, aññaṃ vadehī”ti. “Deva, khattiyānaṃ	5143	
PA_atk-s05_08a2:5143_4	dvekathā nāma natthi, etadeva me dehi, na mayhaṃ aññena attho”ti. “Sace satthā anujānāti,	5143	
PA_atk-s05_08a2:5143_5	dinnamevā”ti. So “satthu cittaṃ jānissāmī”ti vihāraṃ gato.	5143	
PA_atk-s05_08a2:5144_0	Tena ca samayena bhagavā bhattakiccaṃ niṭṭhāpetvā gandhakuṭiṃ paviṭṭho hoti. So bhikkhū	5144	
PA_atk-s05_08a2:5144_1	upasaṅkamitvā “ahaṃ, bhante, bhagavantaṃ dassanāya āgato, dassetha me bhagavanta”nti	5144	
PA_atk-s05_08a2:5144_2	āha. Bhikkhū “sumano nāma thero satthu upaṭṭhāko, tassa santikaṃ gacchāhī”ti āhaṃsu.	5144	
PA_atk-s05_08a2:5144_3	So therassa santikaṃ gantvā vanditvā “satthāraṃ, bhante, me dassethā”ti āha. Atha	5144	
PA_atk-s05_08a2:5144_4	thero tassa passantasseva pathaviyaṃ nimujjitvā satthāraṃ upasaṅkamitvā “bhante,	5144	
PA_atk-s05_08a2:5144_5	rājaputto tumhākaṃ dassanāya āgato”ti āha. “Tena hi, bhikkhu, bahi āsanaṃ paññāpehī”ti.	5144	
PA_atk-s05_08a2:5144_6	Thero punapi tassa passantasseva buddhāsanaṃ gahetvā antogandhakuṭiyaṃ nimujjitvā	5144	
PA_atk-s05_08a2:5144_7	bahipariveṇe pātubhavitvā gandhakuṭipariveṇe āsanaṃ paññāpesi. Kumāro taṃ disvā “mahanto	5144	
PA_atk-s05_08a2:5144_8	vatāyaṃ bhikkhū”ti cittaṃ uppādesi.	5144	
PA_atk-s05_08a2:5145_0	Bhagavāpi gandhakuṭito nikkhamitvā paññattāsane nisīdi. Rājaputto satthāraṃ vanditvā,	5145	
PA_atk-s05_08a2:5145_1	paṭisanthāraṃ katvā, ayaṃ, bhante, thero tumhākaṃ sāsane vallabho maññeti. “Āma kumāra,	5145	
PA_atk-s05_08a2:5145_2	vallabho”ti? “Kiṃ katvā, bhante, esa vallabho hotī”ti?“Dānādīni puññāni katvā”ti.	5145	
PA_atk-s05_08a2:5145_3	“Bhagavā, ahampi ayaṃ thero viya anāgate buddhasāsane vallabho hotukāmo”ti satthāhaṃ	5145	
PA_atk-s05_08a2:5145_4	khandhāvārabhattaṃ nāma datvāpi sattame divase, bhante, mayā pitu santikā temāsaṃ	5145	
PA_atk-s05_08a2:5145_5	tumhākaṃ paṭijagganavaro laddho, temāsaṃ me vassāvāsaṃ adhivāsethāti. Bhagavā, “atthi	5145	
PA_atk-s05_08a2:5145_6	nu kho tattha gatena attho”ti oloketvā “atthī”ti disvā “suññāgāre kho, kumāra, tathāgatā	5145	
PA_atk-s05_08a2:5145_7	abhiramantī”ti āha. Kumāro “aññātaṃ bhagavā, aññātaṃ sugatā”ti vatvā “ahaṃ, bhante,	5145	
PA_atk-s05_08a2:5145_8	purimataraṃ gantvā vihāraṃ kāremi, mayā pesite bhikkhusatasahassena saddhiṃ āgacchathā”ti	5145	
PA_atk-s05_08a2:5145_9	paṭiññaṃ gahetvā pitu santikaṃ gantvā “dinnā me, deva, bhagavatā paṭiññā, mayā pahite	5145	
PA_atk-s05_08a2:5145_10	bhagavantaṃ peseyyāthā”ti pitaraṃ vanditvā, nikkhamitvā yojane yojane vihāraṃ karonto	51451	
PA_atk-s05_08a2:5145_11	vīsayojanasataṃ addhānaṃ gato. Gantvā ca attano nagare vihāraṭṭhānaṃ vicinanto sobhanassa	51451	
PA_atk-s05_08a2:5145_12	nāma kuṭumbikassa uyyānaṃ disvā satasahassena kiṇitvā satasahassaṃ vissajjetvā vihāraṃ	51451	
PA_atk-s05_08a2:5145_13	kāresi. Tattha bhagavato gandhakuṭiṃ sesabhikkhūnañca rattiṭṭhānadivāṭṭhānatthāya	51451	
PA_atk-s05_08a2:5145_14	kuṭileṇamaṇḍape kāretvā pākāraparikkhepaṃ dvārakoṭṭhakañca niṭṭhāpetvā pitu santikaṃ	51451	
PA_atk-s05_08a2:5145_15	pesesi “niṭṭhitaṃ mayhaṃ kiccaṃ, satthāraṃ pahiṇathā”ti.	51451	
PA_atk-s05_08a2:5146_0	Rājā bhagavantaṃ bhojetvā “bhagavā sumanassa kiccaṃ niṭṭhitaṃ, tumhākaṃ gamanaṃ paccāsīsatī”ti	5146	
PA_atk-s05_08a2:5146_1	āha. Bhagavā satasahassabhikkhuparivuto yojane yojane vihāresu vasamāno agamāsi.	5146	
PA_atk-s05_08a2:5146_2	Kumāro “satthā āgacchatī”ti sutvā yojanaṃ paccuggantvā gandhamālādīhi pūjayamāno	5146	
PA_atk-s05_08a2:5146_3	satasahassena kīte sobhane nāma uyyāne satasahassena kāritaṃ vihāraṃ pavesetvā –	5146	
PA_atk-s05_08a2:5147	“Satasahassena me kītaṃ, satasahassena māpitaṃ;	514	
PA_atk-s05_08a2:5148	Sobhanaṃ nāma uyyānaṃ, paṭiggaṇha mahāmunī”ti. –	514	
PA_atk-s05_08a2:5149_0	Taṃ niyyādesi. So vassūpanāyikadivase mahādānaṃ pavattetvā “imināva nīhārena dānaṃ	5149	
PA_atk-s05_08a2:5149_1	dadeyyāthā”ti puttadāre amacce ca kiccakaraṇīyesu ca niyojetvā sayaṃ sumanattherassa	5149	
PA_atk-s05_08a2:5149_2	vasanaṭṭhānasamīpeyeva vasanto temāsaṃ satthāraṃ upaṭṭhahanto upakaṭṭhāya pavāraṇāya	5149	
PA_atk-s05_08a2:5149_3	gāmaṃ pavisitvā sattāhaṃ mahādānaṃ pavattetvā sattame divase satthu bhikkhusatasahassassa	5149	
PA_atk-s05_08a2:5149_4	ca pādamūle ticīvarāni ṭhapetvā vanditvā, “bhante, yadetaṃ mayā sattāhaṃ khandhāvāradānato	5149	
PA_atk-s05_08a2:5149_5	paṭṭhāya puññaṃ kataṃ, na taṃ saggasampattiādīnaṃ atthāya, atha kho ahaṃ ayaṃ sumanatthero	5149	
PA_atk-s05_08a2:5149_6	viya anāgate ekassa buddhassa upaṭṭhāko bhaveyya”nti paṇidhānaṃ akāsi. Satthāpissa	5149	
PA_atk-s05_08a2:5149_7	anantarāyataṃ disvā byākaritvā pakkāmi.	5149	
PA_atk-s05_08a2:5150_0	Sopi tasmiṃ buddhuppāde vassasatasahassaṃ puññāni katvā tato parampi tattha tattha	5150	
PA_atk-s05_08a2:5150_1	bhave uḷārāni puññakammāni upacinitvā devamanussesu saṃsaranto kassapassa bhagavato	5150	
PA_atk-s05_08a2:5150_2	kāle piṇḍāya carato ekassa therassa pattaggahaṇatthaṃ uttarasāṭakaṃ datvā pūjaṃ akāsi.	5150	
PA_atk-s05_08a2:5150_3	Puna sagge nibbattitvā tato cuto bārāṇasirājā hutvā aṭṭha paccekabuddhe disvā te	5150	
PA_atk-s05_08a2:5150_4	bhojetvā attano maṅgaluyyāne aṭṭha paṇṇasālāyo kāretvā tesaṃ nisīdanatthāya aṭṭha	5150	
PA_atk-s05_08a2:5150_5	sabbaratanamayapīṭhe ceva maṇiādhārake ca paṭiyādetvā dasavassasahassāni upaṭṭhānaṃ	5150	
PA_atk-s05_08a2:5150_6	akāsi. Etāni pākaṭaṭṭhānāni.	5150	
PA_atk-s05_08a2:5151_0	Kappasatasahassaṃ pana tattha tattha bhave puññāni karontova amhākaṃ bodhisattena	5151	
PA_atk-s05_08a2:5151_1	saddhiṃ tusitapure nibbattitvā tato cuto amitodanasakkassa gehe nibbatti. Tassa sabbe	5151	
PA_atk-s05_08a2:5151_2	ñātake ānandite karonto jātoti ānandotveva nāmaṃ ahosi. So anukkamena vayappatto	5151	
PA_atk-s05_08a2:5151_3	katābhinikkhamane sammāsambodhiṃ patvā pavattitavaradhammacakke paṭhamaṃ kapilavatthuṃ	5151	
PA_atk-s05_08a2:5151_4	gantvā tato nikkhante bhagavati tassa parivāratthaṃ pabbajituṃ nikkhantehi bhaddiyādīhi	5151	
PA_atk-s05_08a2:5151_5	saddhiṃ nikkhamitvā bhagavato santike pabbajitvā nacirasseva āyasmato puṇṇassa mantāṇiputtassa	5151	
PA_atk-s05_08a2:5151_6	santike dhammakathaṃ sutvā sotāpattiphale patiṭṭhahi.	5151	
PA_atk-s05_08a2:5152_0	Tena ca samayena bhagavato paṭhamabodhiyaṃ vīsativassāni anibaddhaupaṭṭhākā ahesuṃ.	5152	
PA_atk-s05_08a2:5152_1	Ekadā nāgasamālo pattacīvaraṃ gahetvā vicari, ekadā nāgito, ekadā upavāno, ekadā	5152	
PA_atk-s05_08a2:5152_2	sunakkhatto, ekadā cundo samaṇuddeso, ekadā sāgato, ekadā meghiyo, te yebhuyyena	5152	
PA_atk-s05_08a2:5152_3	satthu cittaṃ nārādhayiṃsu. Athekadivasaṃ bhagavā gandhakuṭipariveṇe paññattavarabuddhāsane	5152	
PA_atk-s05_08a2:5152_4	bhikkhusaṅghaparivuto nisinno bhikkhū āmantesi – “ahaṃ, bhikkhave, idānimhi mahallako,	5152	
PA_atk-s05_08a2:5152_5	ekacce bhikkhū ‘iminā maggena gacchāmā’ti vutte aññena gacchanti, ekacce mayhaṃ pattacīvaraṃ	5152	
PA_atk-s05_08a2:5152_6	bhūmiyaṃ nikkhipanti, mayhaṃ nibaddhupaṭṭhākaṃ bhikkhuṃ jānāthā”ti. Taṃ sutvā bhikkhūnaṃ	5152	
PA_atk-s05_08a2:5152_7	dhammasaṃvego udapādi. Athāyasmā sāriputto uṭṭhāya bhagavantaṃ vanditvā – “ahaṃ,	5152	
PA_atk-s05_08a2:5152_8	bhante, tumhe upaṭṭhahissāmī”ti āha. Taṃ bhagavā paṭikkhipi. Etenupāyena mahāmoggallānaṃ	5152	
PA_atk-s05_08a2:5152_9	ādiṃ katvā sabbe mahāsāvakā – “ahaṃ upaṭṭhahissāmi, ahaṃ upaṭṭhahissāmī”ti uṭṭhahiṃsu	5152	
PA_atk-s05_08a2:5152_10	ṭhapetvā āyasmantaṃ ānandaṃ, tepi bhagavā paṭikkhipi. So pana tuṇhīyeva nisīdi. Atha	51521	
PA_atk-s05_08a2:5152_11	naṃ bhikkhū āhaṃsu – “āvuso, tvampi satthu upaṭṭhākaṭṭhānaṃ yācāhī”ti. Yācitvā laddhaṭṭhānaṃ	51521	
PA_atk-s05_08a2:5152_12	nāma kīdisaṃ hoti, sace ruccati, satthā sayameva vakkhatīti. Atha bhagavā “na, bhikkhave,	51521	
PA_atk-s05_08a2:5152_13	ānando aññehi ussāhetabbo, sayameva jānitvā maṃ upaṭṭhahissatī”ti āha. Tato bhikkhū	51521	
PA_atk-s05_08a2:5152_14	“uṭṭhehi, āvuso ānanda, satthāraṃ upaṭṭhākaṭṭhānaṃ yācāhī”ti āhaṃsu.	51521	
PA_atk-s05_08a2:5153_0	Thero uṭṭhahitvā “sace me, bhante, bhagavā attanā laddhaṃ paṇītacīvaraṃ na dassati,	5153	
PA_atk-s05_08a2:5153_1	paṇītapiṇḍapātaṃ na dassati, ekagandhakuṭiyaṃ vasituṃ na dassati, nimantanaṃ gahetvā	5153	
PA_atk-s05_08a2:5153_2	na gamissati, evāhaṃ bhagavantaṃ upaṭṭhahissāmī”ti āha. “Ettake guṇe labhato satthu	5153	
PA_atk-s05_08a2:5153_3	upaṭṭhāne ko bhāro”ti upavādamocanatthaṃ ime cattāro paṭikkhepā ca – “sace, bhante,	5153	
PA_atk-s05_08a2:5153_4	bhagavā mayā gahitanimantanaṃ gamissati, sacāhaṃ desantarato āgatāgate tāvadeva dassetuṃ	5153	
PA_atk-s05_08a2:5153_5	lacchāmi; yadā me kaṅkhā uppajjati, tāvadeva bhagavantaṃ upasaṅkamituṃ lacchāmi,	5153	
PA_atk-s05_08a2:5153_6	sace bhagavā parammukhā desitaṃ dhammaṃ puna mayhaṃ kathessati, evāhaṃ bhagavantaṃ	5153	
PA_atk-s05_08a2:5153_7	upaṭṭhahissāmī”ti “ettakampi satthu santike anuggahaṃ na labhatī”ti upavādamocanatthañceva	5153	
PA_atk-s05_08a2:5153_8	dhammabhaṇḍāgārikabhāvapāramīpūraṇatthañca imā catasso āyācanā cāti aṭṭha vare gahetvā	5153	
PA_atk-s05_08a2:5153_9	nibaddhupaṭṭhāko ahosi. Tasseva ṭhānantarassa atthāya kappasatasahassaṃ pūritānaṃ	5153	
PA_atk-s05_08a2:5153_10	pāramīnaṃ phalaṃ pāpuṇi. So upaṭṭhākaṭṭhānaṃ laddhadivasato paṭṭhāya dasabalaṃ duvidhena	51531	
PA_atk-s05_08a2:5153_11	udakena, tividhena dantakaṭṭhena, hatthapādaparikammena piṭṭhiparikammena, gandhakuṭipariveṇasammajjanenāti	51531	
PA_atk-s05_08a2:5153_12	evamādīhi kiccehi upaṭṭhahanto “imāya nāma velāya satthu idaṃ nāma laddhuṃ vaṭṭati,	51531	
PA_atk-s05_08a2:5153_13	idaṃ nāma kātuṃ vaṭṭatī”ti divasabhāgaṃ santikāvacaro hutvā, rattibhāge mahantaṃ	51531	
PA_atk-s05_08a2:5153_14	daṇḍadīpikaṃ gahetvā gandhakuṭipariveṇaṃ nava vāre anupariyāyati, satthari pakkosante	51531	
PA_atk-s05_08a2:5153_15	paṭivacanadānāya thinamiddhavinodanatthaṃ.	51531	
PA_atk-s05_08a2:5154_0	Atha naṃ satthā jetavane ariyagaṇamajjhe nisinno anekapariyāyena pasaṃsitvā “bahussutānaṃ	5154	
PA_atk-s05_08a2:5154_1	satimantānaṃ gatimantānaṃ dhitimantānaṃ upaṭṭhākānañca bhikkhūnaṃ aggaṭṭhāne ṭhapesi.	5154	
PA_atk-s05_08a2:5154_2	Evaṃ satthārā pañcasu ṭhānesu etadagge ṭhapito catūhi acchariyabbhutadhammehi samannāgato	5154	
PA_atk-s05_08a2:5154_3	satthu dhammakosārakkho ayaṃ mahāthero sekhova samāno satthari parinibbute heṭṭhā	5154	
PA_atk-s05_08a2:5154_4	vuttanayena bhikkhūhi samuttejito devatāya ca saṃvejito “sveyeva ca dāni dhammasaṅgīti	5154	
PA_atk-s05_08a2:5154_5	kātabbā, na kho pana metaṃ patirūpaṃ, yvāyaṃ sekho sakaraṇīyo hutvā asekhehi therehi	5154	
PA_atk-s05_08a2:5154_6	saddhiṃ dhammaṃ saṅgāyituṃ sannipātaṃ gantu”nti sañjātussāho vipassanaṃ paṭṭhapetvā	5154	
PA_atk-s05_08a2:5154_7	bahudevarattiṃ vipassanāya kammaṃ karonto caṅkame vīriyasamataṃ alabhitvā vihāraṃ	5154	
PA_atk-s05_08a2:5154_8	pavisitvā sayane nisīditvā sayitukāmo kāyaṃ āvaṭṭesi. Appattañca sīsaṃ bimbohanaṃ	5154	
PA_atk-s05_08a2:5154_9	pādā ca bhūmito muttamattā, etasmiṃ antare anupādāya āsavehi cittaṃ vimucci chaḷabhiñño	5154	
PA_atk-s05_08a2:5154_10	ahosi. Tena vuttaṃ apadāne –	51541	
PA_atk-s05_08a2:5155	“Ārāmadvārā nikkhamma, padumuttaro mahāmuni;	515	
PA_atk-s05_08a2:5156	Vassento amataṃ vuṭṭhiṃ, nibbāpesi mahājanaṃ.	515	
PA_atk-s05_08a2:5157	“Satasahassaṃ te dhīrā, chaḷabhiññā mahiddhikā;	515	
PA_atk-s05_08a2:5158	Parivārenti sambuddhaṃ, chāyāva anapāyinī.	515	
PA_atk-s05_08a2:5159	“Hatthikkhandhagato āsiṃ, setacchattaṃ varuttamaṃ;	515	
PA_atk-s05_08a2:5160	Sucārurūpaṃ disvāna, vitti me udapajjatha.	516	
PA_atk-s05_08a2:5161	“Oruyha hatthikhandhamhā, upagacchiṃ narāsabhaṃ;	516	
PA_atk-s05_08a2:5162	Ratanāmayachattaṃ me, buddhaseṭṭhassa dhārayiṃ.	516	
PA_atk-s05_08a2:5163	“Mama saṅkappamaññāya, padumuttaro mahāisi;	516	
PA_atk-s05_08a2:5164	Taṃ kathaṃ ṭhapayitvāna, imā gāthā abhāsatha.	516	
PA_atk-s05_08a2:5165	“Yo so chattamadhāresi, soṇṇālaṅkārabhūsitaṃ;	516	
PA_atk-s05_08a2:5166	Tamahaṃ kittayissāmi, suṇotha mama bhāsato.	516	
PA_atk-s05_08a2:5167	“Ito gantvā ayaṃ poso, tusitaṃ āvasissati;	516	
PA_atk-s05_08a2:5168	Anubhossati sampattiṃ, accharāhi purakkhato.	516	
PA_atk-s05_08a2:5169	“Catutiṃsatikkhattuñca, devarajjaṃ karissati;	516	
PA_atk-s05_08a2:5170	Balādhipo aṭṭhasataṃ, vasudhaṃ āvasissati.	517	
PA_atk-s05_08a2:5171	“Aṭṭhapaññāsakkhattuñca, cakkavattī bhavissati;	517	
PA_atk-s05_08a2:5172	Padesarajjaṃ vipulaṃ, mahiyā kārayissati.	517	
PA_atk-s05_08a2:5173	“Kappasatasahassamhi, okkākakulasambhavo;	517	
PA_atk-s05_08a2:5174	Gotamo nāma gottena, satthā loke bhavissati.	517	
PA_atk-s05_08a2:5175	“Sakyānaṃ kulaketussa, ñātibandhu bhavissati;	517	
PA_atk-s05_08a2:5176	Ānando nāma nāmena, upaṭṭhāko mahesino.	517	
PA_atk-s05_08a2:5177	“Ātāpī nipako cāpi, bāhusaccesu kovido;	517	
PA_atk-s05_08a2:5178	Nivātavutti atthaddho, sabbapāṭhī bhavissati.	517	
PA_atk-s05_08a2:5179	“Padhānapahitatto so, upasanto nirūpadhi;	517	
PA_atk-s05_08a2:5180	Sabbāsave pariññāya, nibbāyissatināsavo.	518	
PA_atk-s05_08a2:5181	“Santi āraññakā nāgā, kuñjarā saṭṭhihāyanā;	518	
PA_atk-s05_08a2:5182	Tidhāpabhinnā mātaṅgā, īsādantā urūḷhavā.	518	
PA_atk-s05_08a2:5183	“Anekasatasahassā, paṇḍitāpi mahiddhikā;	518	
PA_atk-s05_08a2:5184	Sabbe te buddhanāgassa, na hontupaṇidhimhi te.	518	
PA_atk-s05_08a2:5185	“Ādiyā me namassāmi, majjhime atha pacchime;	518	
PA_atk-s05_08a2:5186	Pasannacitto sumano, buddhaseṭṭhaṃ upaṭṭhahiṃ.	518	
PA_atk-s05_08a2:5187	“Ātāpī nipako cāpi, sampajāno paṭissato;	518	
PA_atk-s05_08a2:5188	Sotāpattiphalaṃ patto, sekhabhūmīsu kovido.	518	
PA_atk-s05_08a2:5189	“Satasahassito kappe, yaṃ kammamabhinīhariṃ;	518	
PA_atk-s05_08a2:5190	Tāhaṃ bhūmimanuppatto, ṭhitā saddhammamācalā.	519	
PA_atk-s05_08a2:5191	“Svāgataṃ vata me āsi…pe… kataṃ buddhassa sāsana”nti.	519	
PA_atk-s05_08a2:5192_0	Chaḷabhiñño pana hutvā saṅgītimaṇḍapaṃ pavisitvā dhammaṃ saṅgāyanto tattha tattha	5192	
PA_atk-s05_08a2:5192_1	bhikkhūnaṃ ovādadānavasena attano paṭipattidīpanādivasena ca bhāsitagāthā ekajjhaṃ	5192	
PA_atk-s05_08a2:5192_2	katvā anukkameva khuddakanikāyasaṅgāyanakāle theragāthāsu saṅgītiṃ āropento –	5192	
PA_atk-s05_08a2:5194	“Pisuṇena ca kodhanena ca, maccharinā ca vibhūtanandinā;	519	
PA_atk-s05_08a2:5195	Sakhitaṃ na kareyya paṇḍito, pāpo kāpurisena saṅgamo.	519	
PA_atk-s05_08a2:5197	“Saddhena ca pesalena ca, paññavatā bahussutena ca;	519	
PA_atk-s05_08a2:5198	Sakhitaṃ kareyya paṇḍito, bhaddo sappurisena saṅgamo.	519	
PA_atk-s05_08a2:5200	“Passa cittakataṃ bimbaṃ, arukāyaṃ samussitaṃ;	520	
PA_atk-s05_08a2:5201	Āturaṃ bahusaṅkappaṃ, yassa natthi dhuvaṃ ṭhiti.	520	
PA_atk-s05_08a2:5203	“Passa cittakataṃ rūpaṃ, maṇinā kuṇḍalena ca;	520	
PA_atk-s05_08a2:5204	Aṭṭhitacena onaddhaṃ, saha vatthehi sobhati.	520	
PA_atk-s05_08a2:5206	“Alattakakatā pādā, mukhaṃ cuṇṇakamakkhitaṃ;	520	
PA_atk-s05_08a2:5207	Alaṃ bālassa mohāya, no ca pāragavesino.	520	
PA_atk-s05_08a2:5209	“Aṭṭhapadakatā kesā, nettā añjanamakkhitā;	520	
PA_atk-s05_08a2:5210	Alaṃ bālassa mohāya, no ca pāragavesino.	521	
PA_atk-s05_08a2:5212	“Añjanīva navā cittā, pūtikāyo alaṅkato;	521	
PA_atk-s05_08a2:5213	Alaṃ bālassa mohāya, no ca pāragavesino.	521	
PA_atk-s05_08a2:5214	“Odahi migavo pāsaṃ, nāsadā vāguraṃ migo;	521	
PA_atk-s05_08a2:5215	Bhutvā nivāpaṃ gacchāma, kandante migabandhake.	521	
PA_atk-s05_08a2:5216	“Chinno pāso migavassa, nāsadā vāguraṃ migo;	521	
PA_atk-s05_08a2:5217	Bhutvā nivāpaṃ gacchāma, socante migaluddake.	521	
PA_atk-s05_08a2:5219	“Bahussuto cittakathī, buddhassa paricārako;	521	
PA_atk-s05_08a2:5220	Pannabhāro visaññutto, seyyaṃ kappeti gotamo.	522	
PA_atk-s05_08a2:5222	“Khīṇāsavo visaññutto, saṅgātīto sunibbuto;	522	
PA_atk-s05_08a2:5223	Dhāreti antimaṃ dehaṃ, jātimaraṇapāragū.	522	
PA_atk-s05_08a2:5225	“Yasmiṃ patiṭṭhitā dhammā, buddhassādiccabandhuno;	522	
PA_atk-s05_08a2:5226	Nibbānagamane magge, soyaṃ tiṭṭhati gotamo.	522	
PA_atk-s05_08a2:5228	“Dvāsīti buddhato gaṇhiṃ, dve sahassāni bhikkhuto;	522	
PA_atk-s05_08a2:5229	Caturāsītisahassāni, ye me dhammā pavattino.	522	
PA_atk-s05_08a2:5231	“Appassutāyaṃ puriso, balibaddova jīrati;	523	
PA_atk-s05_08a2:5232	Maṃsāni tassa vaḍḍhanti, paññā tassa na vaḍḍhati.	523	
PA_atk-s05_08a2:5234	“Bahussuto appassutaṃ, yo sutenātimaññati;	523	
PA_atk-s05_08a2:5235	Andho padīpadhārova, tatheva paṭibhāti maṃ.	523	
PA_atk-s05_08a2:5237	“Bahussutaṃ upāseyya, sutañca na vināsaye;	523	
PA_atk-s05_08a2:5238	Taṃ mūlaṃ brahmacariyassa, tasmā dhammadharo siyā.	523	
PA_atk-s05_08a2:5240	“Pubbāparaññū atthaññū, niruttipadakovido;	524	
PA_atk-s05_08a2:5241	Suggahītañca gaṇhāti, atthañcopaparikkhati.	524	
PA_atk-s05_08a2:5243	“Khantyā chandikato hoti, ussahitvā tuleti taṃ;	524	
PA_atk-s05_08a2:5244	Samaye so padahati, ajjhattaṃ susamāhito.	524	
PA_atk-s05_08a2:5246	“Bahussutaṃ dhammadharaṃ, sappaññaṃ buddhasāvakaṃ;	524	
PA_atk-s05_08a2:5247	Dhammaviññāṇamākaṅkhaṃ, taṃ bhajetha tathāvidhaṃ.	524	
PA_atk-s05_08a2:5249	“Bahussuto dhammadharo, kosārakkho mahesino;	524	
PA_atk-s05_08a2:5250	Cakkhu sabbassa lokassa, pūjanīyo bahussuto.	525	
PA_atk-s05_08a2:5252	“Dhammārāmo dhammarato, dhammaṃ anuvicintayaṃ;	525	
PA_atk-s05_08a2:5253	Dhammaṃ anussaraṃ bhikkhu, saddhammā na parihāyati.	525	
PA_atk-s05_08a2:5255	“Kāyamaccheragaruno, hiyyamāne anuṭṭhahe;	525	
PA_atk-s05_08a2:5256	Sarīrasukhagiddhassa, kuto samaṇaphāsutā.	525	
PA_atk-s05_08a2:5258	“Na pakkhanti disā sabbā, dhammā na paṭibhanti maṃ;	525	
PA_atk-s05_08a2:5259	Gate kalyāṇamittamhi, andhakāraṃva khāyati.	525	
PA_atk-s05_08a2:5261	“Abbhatītasahāyassa, atītagatasatthuno;	526	
PA_atk-s05_08a2:5262	Natthi etādisaṃ mittaṃ, yathā kāyagatā sati.	526	
PA_atk-s05_08a2:5264	“Ye purāṇā atītā te, navehi na sameti me;	526	
PA_atk-s05_08a2:5265	Svajja ekova jhāyāmi, vassupetova pakkhimā.	526	
PA_atk-s05_08a2:5267	“Dassanāya abhikkante, nānāverajjake bahū;	526	
PA_atk-s05_08a2:5268	Mā vārayittha sotāro, passantu samayo mamaṃ.	526	
PA_atk-s05_08a2:5270	“Dassanāya abhikkante, nānāverajjake puthu;	527	
PA_atk-s05_08a2:5271	Karoti satthā okāsaṃ, na nivāreti cakkhumā.	527	
PA_atk-s05_08a2:5273	“Paṇṇavīsati vassāni, sekhabhūtassa me sato;	527	
PA_atk-s05_08a2:5274	Na kāmasaññā uppajji, passa dhammasudhammataṃ.	527	
PA_atk-s05_08a2:5276	“Paṇṇavīsati vassāni, sekhabhūtassa me sato;	527	
PA_atk-s05_08a2:5277	Na dosasaññā uppajji, passa dhammasudhammataṃ.	527	
PA_atk-s05_08a2:5279	“Paṇṇavīsati vassāni, bhagavantaṃ upaṭṭhahiṃ;	527	
PA_atk-s05_08a2:5280	Mettena kāyakammena, chāyāva anapāyinī.	528	
PA_atk-s05_08a2:5282	“Paṇṇavīsati vassāni, bhagavantaṃ upaṭṭhahiṃ;	528	
PA_atk-s05_08a2:5283	Mettena vacīkammena, chāyāva anapāyinī.	528	
PA_atk-s05_08a2:5285	“Paṇṇavīsati vassāni, bhagavantaṃ upaṭṭhahiṃ;	528	
PA_atk-s05_08a2:5286	Mettena manokammena, chāyāva anapāyinī.	528	
PA_atk-s05_08a2:5288	“Buddhassa caṅkamantassa, piṭṭhito anucaṅkamiṃ;	528	
PA_atk-s05_08a2:5289	Dhamme desiyamānamhi, ñāṇaṃ me udapajjatha.	528	
PA_atk-s05_08a2:5291	“Ahaṃ sakaraṇīyomhi, sekho appattamānaso;	529	
PA_atk-s05_08a2:5292	Satthu ca parinibbānaṃ, yo amhaṃ anukampako.	529	
PA_atk-s05_08a2:5294	“Tadāsi yaṃ bhiṃsanakaṃ, tadāsi lomahaṃsanaṃ;	529	
PA_atk-s05_08a2:5295	Sabbakāravarūpete, sambuddhe parinibbute.	529	
PA_atk-s05_08a2:5297	“Bahussuto dhammadharo, kosārakkho mahesino;	529	
PA_atk-s05_08a2:5298	Cakkhu sabbassa lokassa, ānando parinibbuto.	529	
PA_atk-s05_08a2:5300	“Bahussuto dhammadharo, kosārakkho mahesino;	530	
PA_atk-s05_08a2:5301	Cakkhu sabbassa lokassa, andhakāre tamonudo.	530	
PA_atk-s05_08a2:5303	“Gatimanto satimanto, dhitimanto ca yo isi;	530	
PA_atk-s05_08a2:5304	Saddhammadhārako thero, ānando ratanākaro.	530	
PA_atk-s05_08a2:5306	“Pariciṇṇo mayā satthā, kataṃ buddhassa sāsanaṃ;	530	
PA_atk-s05_08a2:5307	Ohito garuko bhāro, natthi dāni punabbhavo”ti. –	530	
PA_atk-s05_08a2:5308	Imā gāthā abhāsi.	530	
PA_atk-s05_08a2:5309_0	Tattha pisuṇena cāti ādito dve gāthā chabbaggiye bhikkhū devadattapakkhiyehi bhikkhūhi	5309	
PA_atk-s05_08a2:5309_1	saddhiṃ saṃsaggaṃ karonte disvā tesaṃ ovādadānavasena vuttā. Tattha pisuṇenāti pisuṇāya	5309	
PA_atk-s05_08a2:5309_2	vācāya. Tāya hi yutto puggalo “pisuṇo”ti vutto yathā nīlaguṇayutto paṭo nīloti. Kodhanenāti	5309	
PA_atk-s05_08a2:5309_3	kujjhanasīlena. Attasampattinigūhaṇalakkhaṇassa maccherassa sambhavato maccharinā.	5309	
PA_atk-s05_08a2:5309_4	Vibhūtanandināti sattānaṃ vibhūtaṃ vibhavanaṃ vināsaṃ icchantena, vibhūtaṃ vā visuṃ	5309	
PA_atk-s05_08a2:5309_5	bhāvo bhedo, taṃ nandanena, sabbametaṃ devadattapakkhiyeva sandhāya vuttaṃ. Te hi	5309	
PA_atk-s05_08a2:5309_6	pañcavatthudīpanāya bahū jane sammāpaṭipanne bhindantā satthari bahiddhatāya thaddhamacchariyādimacchariyapakatā	5309	
PA_atk-s05_08a2:5309_7	mahājanassa mahato anatthāya paṭipajjiṃsu. Sakhitanti sahāyabhāvaṃ saṃsaggaṃ na kareyya,	5309	
PA_atk-s05_08a2:5309_8	kiṃkāraṇā? Pāpo kāpurisena saṅgamo kāpurisena pāpapuggalena samāgamo nihīno lāmako.	5309	
PA_atk-s05_08a2:5309_9	Ye hissa diṭṭhānugatiṃ āpajjanti. Tesaṃ ducintitādibhedaṃ bālalakkhaṇameva āvahati,	5309	
PA_atk-s05_08a2:5309_10	pageva vacanakarassa. Tenāha bhagavā – “yāni kānici, bhikkhave, bhayāni uppajjanti,	53091	
PA_atk-s05_08a2:5309_11	sabbāni tāni bālato uppajjanti, no paṇḍitato”tiādi.	53091	
PA_atk-s05_08a2:5310_0	Yena pana saṃsaggo kātabbo, taṃ dassetuṃ “saddhena cā”tiādi vuttaṃ. Tattha saddhenāti	5310	
PA_atk-s05_08a2:5310_1	kammakammaphalasaddhāya ceva, ratanattayasaddhāya ca samannāgatena. Pesalenāti piyasīlena	5310	
PA_atk-s05_08a2:5310_2	sīlasampannena. Paññavatāti udayatthagāminiyā nibbedhikāya paññāya vasena paññāsampannena.	5310	
PA_atk-s05_08a2:5310_3	Bahussutenāti pariyattipaṭivedhabāhusaccānaṃ pāripūriyā bahussutena. Bhaddoti tena	5310	
PA_atk-s05_08a2:5310_4	tādisena sādhunā saṅgamo bhaddo sundaro kalyāṇo diṭṭhadhammikādibhedaṃ atthaṃ āvahatīti adhippāyo.	5310	
PA_atk-s05_08a2:5311_0	Passa cittakatantiādikā satta gāthā attano rūpasampattiṃ disvā kāmasaññaṃ uppādentiyā	5311	
PA_atk-s05_08a2:5311_1	uttarāya nāma upāsikāya kāyavicchandajananatthaṃ bhāsitā. “Ambapāliṃ gaṇikaṃ disvā	5311	
PA_atk-s05_08a2:5311_2	vikkhittacittānaṃ ovādadānattha”ntipi vadanti. Tā heṭṭhā vuttatthā eva.	5311	
PA_atk-s05_08a2:5312_0	Bahussuto cittakathītiādikā dve gāthā therena arahattaṃ patvā udānavasena bhāsitā.	5312	
PA_atk-s05_08a2:5312_1	Tattha paricārakoti upaṭṭhāko. Seyyaṃ kappetīti arahattappattisamanantaraṃ sayitattā	5312	
PA_atk-s05_08a2:5312_2	vuttaṃ. Thero hi bahudeva rattiṃ caṅkamena vītināmetvā sarīraṃ utuṃ gāhāpetuṃ ovarakaṃ	5312	
PA_atk-s05_08a2:5312_3	pavisitvā sayituṃ mañcake nisinno pādā ca bhūmito muttā, appattañca sīsaṃ bimbohanaṃ,	5312	
PA_atk-s05_08a2:5312_4	etthantare arahattaṃ patvā sayi.	5312	
PA_atk-s05_08a2:5313	Khīṇāsavoti parikkhīṇacaturāsavo, tato eva catūhipi yogehi visaṃyutto, rāgasaṅgādīnaṃ atikkantattā saṅgātīto, sabbaso kilesapariḷāhassa vūpasantattā sunibbuto sītibhūtoti attho.	531	
PA_atk-s05_08a2:5314_0	Yasmiṃ patiṭṭhitā dhammāti theraṃ uddissa khīṇāsavamahābrahmunā bhāsitā gāthā. Upaṭṭhitāya	5314	
PA_atk-s05_08a2:5314_1	hi dhammasaṅgītiyā theraṃ uddissa yehi bhikkhūhi “eko bhikkhu vissagandhaṃ vāyatī”ti	5314	
PA_atk-s05_08a2:5314_2	vuttaṃ. Atha thero adhigate arahatte sattapaṇṇiguhādvāraṃ saṅghassa sāmaggīdānatthaṃ	5314	
PA_atk-s05_08a2:5314_3	āgato, tassa khīṇāsavabhāvappakāsanena suddhāvāsamahābrahmā. Te bhikkhū lajjāpento	5314	
PA_atk-s05_08a2:5314_4	“yasmiṃ patiṭṭhitā dhammā”ti gāthamāha. Tassattho – buddhassa bhagavato dhammā teneva	5314	
PA_atk-s05_08a2:5314_5	adhigatā paveditā ca paṭivedhapariyattidhammā. Yasmiṃ purisavisese patiṭṭhitā, soyaṃ	5314	
PA_atk-s05_08a2:5314_6	gottato gotamo dhammabhaṇḍāgāriko saupādisesanibbānassa adhigatattā idāni anupādisesanibbānagamane	5314	
PA_atk-s05_08a2:5314_7	magge patiṭṭhahi, tassa ekaṃsabhāgīti.	5314	
PA_atk-s05_08a2:5315_0	Athekadivasaṃ gopakamoggallāno nāma brāhmaṇo theraṃ pucchi – “tvaṃ bahussutoti buddhassa	5315	
PA_atk-s05_08a2:5315_1	sāsane pākaṭo, kittakā dhammā te satthārā bhāsitā, tayā dhāritā”ti? Tassa thero paṭivacanaṃ	5315	
PA_atk-s05_08a2:5315_2	dento “dvāsītī”ti gāthamāha. Tattha dvāsīti sahassānīti yojanā, buddhato gaṇhinti	5315	
PA_atk-s05_08a2:5315_3	sammāsambuddhato uggaṇhiṃ dvisahassādhikāni asītidhammakkhandhasahassāni satthu santikā	5315	
PA_atk-s05_08a2:5315_4	adhigaṇhinti attho. Dve sahassāni bhikkhutoti dve dhammakkhandhasahassāni bhikkhuto	5315	
PA_atk-s05_08a2:5315_5	gaṇhiṃ, dhammasenāpatiādīnaṃ bhikkhūnaṃ santikā adhigacchiṃ. Caturāsītisahassānīti	5315	
PA_atk-s05_08a2:5315_6	tadubhayaṃ samodhānetvā catusahassādhikāni asītisahassāni. Ye me dhammā pavattinoti	5315	
PA_atk-s05_08a2:5315_7	ye yathāvuttaparimāṇā dhammakkhandhā mayhaṃ paguṇā vācuggatā jivhagge parivattantīti.	5315	
PA_atk-s05_08a2:5316_0	Athekadā thero sāsane pabbajitvā vipassanādhurepi ganthadhurepi ananuyuttaṃ ekaṃ	5316	
PA_atk-s05_08a2:5316_1	puggalaṃ disvā bāhusaccābhāve ādīnavaṃ pakāsento “appassutāya”nti gāthamāha. Tattha	5316	
PA_atk-s05_08a2:5316_2	appassutāyanti ekassa dvinnaṃ vā paṇṇāsānaṃ, atha vā pana vaggānaṃ antamaso ekassa	5316	
PA_atk-s05_08a2:5316_3	dvinnaṃ vā suttantānampi uggahitānaṃ abhāvena appassuto ayaṃ, kammaṭṭhānaṃ pana uggahetvā	5316	
PA_atk-s05_08a2:5316_4	anuyuñjanto bahussutova. Balibaddova jīratīti yathā balibaddo jīramāno vaḍḍhamāno	5316	
PA_atk-s05_08a2:5316_5	neva mātu na pitu, na sesañātakānaṃ atthāya vaḍḍhati, atha kho niratthakameva jīrati;	5316	
PA_atk-s05_08a2:5316_6	evamevaṃ ayampi na upajjhāyavattaṃ karoti, na ācariyavattaṃ, na āgantukavattādīni,	5316	
PA_atk-s05_08a2:5316_7	na bhāvanaṃ anuyuñjati, niratthakameva jīrati. Maṃsāni tassa vaḍḍhantīti yathā balibaddassa	5316	
PA_atk-s05_08a2:5316_8	“kasanabhāravahanādīsu asamattho eso”ti araññe vissaṭṭhassa yathā tathā vicarantassa	5316	
PA_atk-s05_08a2:5316_9	khādantassa pivantassa maṃsāni tassa vaḍḍhanti; evamevaṃ imassāpi upajjhāyādīhi vissaṭṭhassa	5316	
PA_atk-s05_08a2:5316_10	saṅghaṃ nissāya cattāro paccaye labhitvā uddhaṃvirecanādīni katvā kāyaṃ posentassa	53161	
PA_atk-s05_08a2:5316_11	maṃsāni vaḍḍhanti thūlasarīro hutvā vicarati. Paññāti lokiyalokuttarā panassa paññā	53161	
PA_atk-s05_08a2:5316_12	ekaṅgulimattāpi na vaḍḍhati, araññe gacchalatādīni viya assa chadvārāni nissāya taṇhā	53161	
PA_atk-s05_08a2:5316_13	ceva navavidhamāno ca vaḍḍhatīti adhippāyo.	53161	
PA_atk-s05_08a2:5317_0	Bahussutoti gāthā attano bāhusaccaṃ nissāya aññaṃ atimaññantaṃ ekaṃ bhikkhuṃ uddissa	5317	
PA_atk-s05_08a2:5317_1	vuttā. Tattha sutenāti sutahetu attano bāhusaccanimittaṃ. Atimaññatīti atikkamitvā	5317	
PA_atk-s05_08a2:5317_2	maññati attānaṃ ukkaṃsento paraṃ paribhavati. Tathevāti yathā andho andhakāre telapajjotaṃ	5317	
PA_atk-s05_08a2:5317_3	dhārento ālokadānena paresaṃyeva atthāvaho, na attano, tatheva pariyattibāhusaccena	5317	
PA_atk-s05_08a2:5317_4	sutavā puggalo sutena anupapanno attano atthaṃ aparipūrento andho ñāṇālokadānena	5317	
PA_atk-s05_08a2:5317_5	paresaṃyeva atthāvaho, na attano, dīpadhāro andho viya mayhaṃ upaṭṭhātīti.	5317	
PA_atk-s05_08a2:5318_0	Idāni bāhusacce ānisaṃsaṃ dassento “bahussuta”nti gāthamāha. Tattha upāseyyāti payirupāseyya.	5318	
PA_atk-s05_08a2:5318_1	Sutañca na vināsayeti bahussutaṃ payirupāsitvā laddhaṃ sutañca na vināseyya, na susseyya	5318	
PA_atk-s05_08a2:5318_2	dhāraṇaparicayaparipucchāmanasikārehi vaḍḍheyya. Taṃ mūlaṃ brahmacariyassāti yasmā	5318	
PA_atk-s05_08a2:5318_3	bahussutaṃ payirupāsitvā laddhaṃ taṃ sutaṃ pariyattibāhusaccaṃ maggabrahmacariyassa	5318	
PA_atk-s05_08a2:5318_4	mūlaṃ padhānakāraṇaṃ. Tasmā dhammadharo siyā vimuttāyatanasīse ṭhatvā yathāsutassa	5318	
PA_atk-s05_08a2:5318_5	dhammassa dhāraṇe paṭhamaṃ pariyattidhammadharo bhaveyya.	5318	
PA_atk-s05_08a2:5319_0	Idāni pariyattibāhusaccena sādhetabbamatthaṃ dassetuṃ “pubbāparaññū”tiādi vuttaṃ.	5319	
PA_atk-s05_08a2:5319_1	Tattha pubbañca aparañca jānātīti pubbāparaññū. Ekissā hi gāthāya pubbabhāge apaññāyamānepi	5319	
PA_atk-s05_08a2:5319_2	pubbabhāge vā paññāyamāne aparabhāge apaññāyamānepi “imassa aparabhāgassa iminā pubbabhāgena,	5319	
PA_atk-s05_08a2:5319_3	imassa vā pubbabhāgassa iminā aparabhāgena bhavitabba”nti jānanto pubbāparaññū nāma.	5319	
PA_atk-s05_08a2:5319_4	Attatthādibhedaṃ tassa tassa bhāsitassa atthaṃ jānātīti atthaññū. Niruttipadakovidoti	5319	
PA_atk-s05_08a2:5319_5	niruttiyaṃ sesapadesupi cāti catūsupi paṭisambhidāsu cheko. Suggahītañca gaṇhātīti	5319	
PA_atk-s05_08a2:5319_6	teneva kovidabhāvena atthato byañjanato ca dhammaṃ sugahitameva katvā gaṇhāti. Atthañcopaparikkhatīti	5319	
PA_atk-s05_08a2:5319_7	yathāsutassa yathāpariyattassa dhammassa atthaṃ upaparikkhati “iti sīlaṃ, iti samādhi,	5319	
PA_atk-s05_08a2:5319_8	iti paññā, ime rūpārūpadhammā”ti manasā anupekkhati.	5319	
PA_atk-s05_08a2:5320_0	Khantyā chandikato hotīti tesu manasā anupekkhitesu dhammesu diṭṭhinijjhānakkhantiyā	5320	
PA_atk-s05_08a2:5320_1	nijjhānaṃ khamāpetvā rūpapariggahādimukhena vipassanābhinivese chandikato chandajāto	5320	
PA_atk-s05_08a2:5320_2	hoti. Tathābhūto ca vipassanāya kammaṃ karonto ussahitvā tuleti taṃtaṃpaccayanāmarūpadassanavasena	5320	
PA_atk-s05_08a2:5320_3	ussāhaṃ katvā tato paraṃ tilakkhaṇaṃ āropetvā tuleti “anicca”ntipi, “dukkha”ntipi,	5320	
PA_atk-s05_08a2:5320_4	“anattā”tipi taṃ nāmarūpaṃ tīreti vipassati. Samaye so padahati, ajjhattaṃ susamāhitoti	5320	
PA_atk-s05_08a2:5320_5	so evaṃ passanto paggahetabbādisamaye cittassa paggaṇhanādinā padahati, padahanto	5320	
PA_atk-s05_08a2:5320_6	ca ajjhattaṃ gocarajjhatte vipassanāsamādhinā maggasamādhinā ca suṭṭhu samāhito bhaveyya,	5320	
PA_atk-s05_08a2:5320_7	asamādhānahetubhūte kilese pajaheyya. Svāyaṃ guṇo sabbopi yasmā bahussutaṃ dhammadharaṃ	5320	
PA_atk-s05_08a2:5320_8	sappaññaṃ buddhasāvakaṃ payirupāsantassa hoti, tasmā asaṅkhataṃ dhammaṃ ārabbha dukkhādīsu	5320	
PA_atk-s05_08a2:5320_9	pariññādivisiṭṭhakiccatāya dhammaviññāṇasaṅkhātaṃ dhammañāṇaṃ ākaṅkhanto tathāvidhaṃ	5320	
PA_atk-s05_08a2:5320_10	vuttappakāraṃ kalyāṇamittaṃ bhajetha, seveyya payirupāseyyāti attho.	53201	
PA_atk-s05_08a2:5321_0	Evaṃ bahupakāratāya tassa pūjanīyakaṃ dassento “bahussuto”ti gāthamāha. Tassattho	5321	
PA_atk-s05_08a2:5321_1	– suttageyyādi bahu sutaṃ etassāti bahussuto. Tameva desanādhammaṃ suvaṇṇabhājane	5321	
PA_atk-s05_08a2:5321_2	pakkhittasīhavasā viya avinassantaṃ dhāretīti dhammadharo. Tato eva mahesino bhagavato	5321	
PA_atk-s05_08a2:5321_3	dhammakosaṃ dhammaratanaṃ ārakkhatīti kosārakkho. Yasmā sadevakassa lokassa samadassanena	5321	
PA_atk-s05_08a2:5321_4	cakkhubhūto, tasmā cakkhu sabbassa lokassa pūjanīyo mānanīyoti, bahussutabhāvena	5321	
PA_atk-s05_08a2:5321_5	bahujanassa pūjanīyabhāvadassanatthaṃ nigamanavasena punapi “bahussuto”ti vuttaṃ.	5321	
PA_atk-s05_08a2:5322_0	Evarūpaṃ kalyāṇamittaṃ labhitvāpi kārakasseva aparihāni, na akārakassāti dassento	5322	
PA_atk-s05_08a2:5322_1	“dhammārāmo”ti gāthamāha. Tattha nivāsanaṭṭhena samathavipassanādhammo ārāmo, tasmiṃ	5322	
PA_atk-s05_08a2:5322_2	eva dhamme rato abhiratoti dhammarato, tasseva dhammassa punappunaṃ vicintanena dhammaṃ	5322	
PA_atk-s05_08a2:5322_3	anuvicintayaṃ dhammaṃ āvajjento manasi karotīti attho. Anussaranti tameva dhammaṃ	5322	
PA_atk-s05_08a2:5322_4	anussaranto. Saddhammāti evarūpo bhikkhu sattatiṃsapabhedā bodhipakkhiyadhammā navavidhalokuttaradhammā	5322	
PA_atk-s05_08a2:5322_5	ca na parihāyati, na kadāci tassa tato parihāni hotīti attho.	5322	
PA_atk-s05_08a2:5323_0	Athekadivasaṃ kāye avītarāgaṃ kusītaṃ hīnavīriyaṃ kosallāyā ti nāmaṃ bhikkhuṃ saṃvejento	5323	
PA_atk-s05_08a2:5323_1	“kāyamaccheragaruno”ti gāthamāha. Tattha kāyamaccheragarunoti “kāyadaḷhībahulassa	5323	
PA_atk-s05_08a2:5323_2	kāye mamattassa ācariyupajjhāyānampi kāyena kattabbaṃ kiñci akatvā vicarantassa.	5323	
PA_atk-s05_08a2:5323_3	Hiyyamāneti attano kāye jīvite ca khaṇe khaṇe parihiyyamāne. Anuṭṭhaheti sīlādīnaṃ	5323	
PA_atk-s05_08a2:5323_4	paripūraṇavasena uṭṭhānavīriyaṃ na kareyya. Sarīrasukhagiddhassāti attano sarīrassa	5323	
PA_atk-s05_08a2:5323_5	sukhāpaneneva gedhaṃ āpannassa. Kuto samaṇaphāsutāti evarūpassa puggalassa sāmaññavasena	5323	
PA_atk-s05_08a2:5323_6	kuto sukhavihāro, phāsuvihāro na tassa vijjatīti attho.	5323	
PA_atk-s05_08a2:5324_0	Na pakkhantītiādikā āyasmato sāriputtassa dhammasenāpatino parinibbutabhāvaṃ sutvā	5324	
PA_atk-s05_08a2:5324_1	therena bhāsitā. Tattha na pakkhanti disā sabbāti puratthimādibhedā sabbā disā na	5324	
PA_atk-s05_08a2:5324_2	pakkhayanti, disāmūḷhoti attho. Dhammā na paṭibhanti manti pubbe suṭṭhu paguṇāpi	5324	
PA_atk-s05_08a2:5324_3	pariyattidhammā idāni sakkaccaṃ samannāhariyamānāpi mayhaṃ na upaṭṭhahanti. Gate	5324	
PA_atk-s05_08a2:5324_4	kalyāṇamittamhīti sadevakassa lokassa kalyāṇamittabhūte dhammasenāpatimhi anupādisesanibbānaṃ	5324	
PA_atk-s05_08a2:5324_5	gate. Andhakāraṃva khāyatīti sabbopāyaṃ loko andhakāro viya upaṭṭhāti.	5324	
PA_atk-s05_08a2:5325_0	Abbhatītasahāyassāti apagatasahāyassa, kalyāṇamittarahitassāti attho. Atītagatasatthunoti	5325	
PA_atk-s05_08a2:5325_1	āyasmato atīto hutvā nibbānagatasatthukassa, satthari parinibbuteti attho. Yathā	5325	
PA_atk-s05_08a2:5325_2	kāyagatā satīti kāyagatāsatibhāvanā takkarassa yathā ekantahitāvahā, evaṃ etādisaṃ	5325	
PA_atk-s05_08a2:5325_3	anāthassa puggalassa ekantahitāvahaṃ aññaṃ mittaṃ nāma natthi, sanāthassa aññāpi	5325	
PA_atk-s05_08a2:5325_4	bhāvanā hitāvahā evāti adhippāyo.	5325	
PA_atk-s05_08a2:5326_0	Purāṇāti porāṇā, sāriputtādike kalyāṇamitte sandhāya vadati. Navehīti navakehi. Na	5326	
PA_atk-s05_08a2:5326_1	sameti meti mayhaṃ cittaṃ na samāgacchati, na te mama cittaṃ ārādhentīti attho. Svajja	5326	
PA_atk-s05_08a2:5326_2	ekova jhāyāmīti sohaṃ ajja vuḍḍhatarehi virahito ekova hutvā jhāyāmi jhānapasuto	5326	
PA_atk-s05_08a2:5326_3	homi. Vassupetoti vassakāle kulāvakaṃ upeto pakkhī viya. “Vāsupeto”tipi pāḷi, vāsaṃ upagatoti attho.	5326	
PA_atk-s05_08a2:5327_0	Dassanāya abhikkanteti gāthā satthārā bhāsitā. Tassattho – mama dassanāya abhikkante	5327	
PA_atk-s05_08a2:5327_1	nānāvidhavidesapavāsikabahujane, ānanda, mama upasaṅkamanaṃ mā vāresi. Kasmā? Te	5327	
PA_atk-s05_08a2:5327_2	sotāro dhammassa, mamaṃ passantu, ayameva dassanāya samayoti.	5327	
PA_atk-s05_08a2:5328_0	Taṃ sutvā thero “dassanāya abhikkante”ti aparaṃ gāthamāha. Imāya hi gāthāya sambandhatthaṃ	5328	
PA_atk-s05_08a2:5328_1	purimagāthā idha nikkhittā. Teneva sacāhaṃ desantarato āgatāgate tāvadeva dassetuṃ	5328	
PA_atk-s05_08a2:5328_2	lacchāmīti etassa padassa atthasiddhiṃ dasseti.	5328	
PA_atk-s05_08a2:5329_0	Paṇṇavīsati vassānīti pañca gāthā attano aggupaṭṭhākabhāvaṃ dīpetuṃ vuttā. Āraddhakammaṭṭhānabhāvena	5329	
PA_atk-s05_08a2:5329_1	hi satthu upaṭṭhānapasutabhāvena ca therassa maggena asamucchinnāpi kāmasaññādayo	5329	
PA_atk-s05_08a2:5329_2	na uppajjiṃsu, kāyavacīmanokammāni ca sabbakālaṃ satthari mettāpubbaṅgamāni mettānuparivattāni	5329	
PA_atk-s05_08a2:5329_3	ahesuṃ. Tattha paṇṇavīsati vassānīti pañcavīsati saṃvaccharāni. Sekhabhūtassa me	5329	
PA_atk-s05_08a2:5329_4	satoti sekhabhūmiyaṃ sotāpattiphale ṭhitassa me sato. Kāmasaññāti kāmasahagatā saññā	5329	
PA_atk-s05_08a2:5329_5	na uppajji, ettha ca kāmasaññādianuppattivacanena attano āsayasuddhiṃ dasseti, “mettena	5329	
PA_atk-s05_08a2:5329_6	kāyakammenā”tiādinā payogasuddhiṃ. Tattha gandhakuṭiyaṃ paribhaṇḍakaraṇādinā satthu	5329	
PA_atk-s05_08a2:5329_7	vattapaṭivattakaraṇena ca mettaṃ kāyakammaṃ veditabbaṃ, dhammadesanākālārocanādinā	5329	
PA_atk-s05_08a2:5329_8	mettaṃ vacīkammaṃ, rahogatassa satthāraṃ uddissa hitūpasaṃhāramanasikārena mettaṃ	5329	
PA_atk-s05_08a2:5329_9	manokammaṃ. Ñāṇaṃ me udapajjathāti attano sekkhabhūmipattimāha.	5329	
PA_atk-s05_08a2:5330_0	Ahaṃ sakaraṇīyomhīti satthu parinibbāne upaṭṭhite maṇḍalamāḷaṃ pavisitvā kapisīsaṃ	5330	
PA_atk-s05_08a2:5330_1	ālambitvā sokābhibhūtena vuttagāthā. Tattha sakaraṇīyomhīti dukkhaparijānanādinā	5330	
PA_atk-s05_08a2:5330_2	karaṇīyena sakaraṇīyo amhi. Appattamānasoti anadhigatārahatto. Satthu ca parinibbānanti	5330	
PA_atk-s05_08a2:5330_3	mayhaṃ satthu parinibbānañca upaṭṭhitaṃ. Yo amhaṃ anukampakoti yo satthā mayhaṃ anuggāhako.	5330	
PA_atk-s05_08a2:5331	Tadāsi yaṃ bhiṃsanakanti gāthā satthu parinibbānakāle pathavīkampanadevadundubhiphalanādike disvā sañjātasaṃvegena vuttagāthā.	533	
PA_atk-s05_08a2:5332_0	Bahussutotiādikā tisso gāthā theraṃ pasaṃsantehi saṅgītikārehi ṭhapitā. Tattha gatimantoti	5332	
PA_atk-s05_08a2:5332_1	asadisāya ñāṇagatiyā samannāgato. Satimantoti paramena satinepakkena samannāgato.	5332	
PA_atk-s05_08a2:5332_2	Dhitimantoti asādhāraṇāya byañjanatthāvadhāraṇasamatthāya dhitisampattiyā samannāgato.	5332	
PA_atk-s05_08a2:5332_3	Ayañhi thero ekapadeyeva ṭhatvā saṭṭhipadasahassāni satthārā kathitaniyāmeneva gaṇhāti,	5332	
PA_atk-s05_08a2:5332_4	gahitañca suvaṇṇabhājane pakkhittasīhavasā viya sabbakālaṃ na vinassati, aviparītabyañjanāvadhāraṇasamatthāya	5332	
PA_atk-s05_08a2:5332_5	satipubbaṅgamāya paññāya, atthāvadhāraṇasamatthāya paññāpubbaṅgamāya satiyā ca samannāgato.	5332	
PA_atk-s05_08a2:5332_6	Tenāha bhagavā – “etadaggaṃ, bhikkhave, mama sāvakānaṃ bhikkhūnaṃ bahussutāna”ntiādi.	5332	
PA_atk-s05_08a2:5332_7	Tathā cāha dhammasenāpati – “āyasmā ānando atthakusalo”tiādi. Ratanākaroti saddhammaratanassa ākarabhūto.	5332	
PA_atk-s05_08a2:5333	Pariciṇṇoti gāthā parinibbānakāle therena bhāsitā, sā vuttatthā eva.	533	
PA_atk-s05_08a2:5334	Ānandattheragāthāvaṇṇanā niṭṭhitā.	533	
PA_atk-s05_08a2:5335	Tiṃsanipātavaṇṇanā niṭṭhitā.	533	
PA_atk-s05_08a2:5336	18. Cattālīsanipāto	533	
PA_atk-s05_08a2:5337	1. Mahākassapattheragāthāvaṇṇanā	533	
PA_atk-s05_08a2:5338_0	Cattālīsanipāte na gaṇena purakkhatotiādikā āyasmato mahākassapattherassa gāthā.	5338	
PA_atk-s05_08a2:5338_1	Kā uppatti? Ayaṃ kira padumuttarassa bhagavato kāle haṃsavatīnagare vedeho nāma asītikoṭivibhavo	5338	
PA_atk-s05_08a2:5338_2	kuṭumbiko ahosi. So buddhamāmako, dhammamāmako, saṅghamāmako upāsako hutvā viharanto	5338	
PA_atk-s05_08a2:5338_3	ekasmiṃ uposathadivase pātova subhojanaṃ bhuñjitvā uposathaṅgāni adhiṭṭhāya gandhapupphādīni	5338	
PA_atk-s05_08a2:5338_4	gahetvā vihāraṃ gantvā satthāraṃ pūjetvā vanditvā ekamantaṃ nisīdi.	5338	
PA_atk-s05_08a2:5339_0	Tasmiñca khaṇe satthā mahānisabhattheraṃ nāma tatiyasāvakaṃ “etadaggaṃ, bhikkhave,	5339	
PA_atk-s05_08a2:5339_1	mama sāvakānaṃ bhikkhūnaṃ dhutavādānaṃ, yadidaṃ nisabho”ti etadagge ṭhapesi. Upāsako	5339	
PA_atk-s05_08a2:5339_2	taṃ sutvā pasanno dhammakathāvasāne mahājane uṭṭhāya gate satthāraṃ vanditvā “sve	5339	
PA_atk-s05_08a2:5339_3	mayhaṃ bhikkhaṃ adhivāsethā”ti nimantesi. “Mahā kho, upāsaka, bhikkhusaṅgho”ti. “Kittako,	5339	
PA_atk-s05_08a2:5339_4	bhante”ti? “Aṭṭhasaṭṭhibhikkhusatasahassa”nti. “Bhante, ekaṃ sāmaṇerampi vihāre asesetvā	5339	
PA_atk-s05_08a2:5339_5	mayhaṃ bhikkhaṃ adhivāsethā”ti. Satthā adhivāsesi. Upāsako satthu adhivāsanaṃ viditvā	5339	
PA_atk-s05_08a2:5339_6	gehaṃ gantvā mahādānaṃ sajjetvā punadivase satthu kālaṃ ārocāpesi. Satthā pattacīvaramādāya	5339	
PA_atk-s05_08a2:5339_7	bhikkhusaṅghaparivuto upāsakassa gharaṃ gantvā paññattāsane nisinno dakkhiṇodakāvasāne	5339	
PA_atk-s05_08a2:5339_8	yāguādīni sampaṭicchanto bhattavissaggaṃ akāsi. Upāsakopi satthu santike nisīdi.	5339	
PA_atk-s05_08a2:5340_0	Tasmiṃ antare mahānisabhatthero piṇḍāya caranto tameva vīthiṃ paṭipajji. Upāsako	5340	
PA_atk-s05_08a2:5340_1	disvā uṭṭhāya gantvā theraṃ vanditvā “pattaṃ, bhante, dethā”ti āha. Thero pattaṃ	5340	
PA_atk-s05_08a2:5340_2	adāsi. “Bhante, idheva pavisatha, satthāpi gehe nisinno”ti. “Na vaṭṭissati, upāsakā”ti.	5340	
PA_atk-s05_08a2:5340_3	So therassa pattaṃ gahetvā piṇḍapātassa pūretvā adāsi. Tato theraṃ anugantvā nivatto	5340	
PA_atk-s05_08a2:5340_4	satthu santike nisīditvā evamāha – “mahānisabhatthero, bhante, ‘satthāpi gehe nisinno’ti	5340	
PA_atk-s05_08a2:5340_5	vuttepi pavisituṃ na icchi, atthi nu kho etassa tumhākaṃ guṇehi atirekaguṇo”ti. Buddhānañca	5340	
PA_atk-s05_08a2:5340_6	vaṇṇamaccheraṃ nāma natthi, tasmā satthā evamāha – “upāsaka, mayaṃ bhikkhaṃ āgamayamānā	5340	
PA_atk-s05_08a2:5340_7	gehe nisīdāma, so pana bhikkhu na evaṃ nisīditvā bhikkhaṃ udikkhati, mayaṃ gāmantasenāsane	5340	
PA_atk-s05_08a2:5340_8	vasāma, so araññasmiṃyeva vasati, mayaṃ channe vasāma, so abbhokāseyeva vasatī”ti	5340	
PA_atk-s05_08a2:5340_9	bhagavā “ayañca ayañcetassa guṇo”ti mahāsamuddaṃ pūrayamāno viya tassa guṇaṃ kathesi.	5340	
PA_atk-s05_08a2:5341_0	Upāsako pakatiyāpi jalamānapadīpo telena āsitto viya suṭṭhutaraṃ pasanno hutvā cintesi	5341	
PA_atk-s05_08a2:5341_1	– “kiṃ mayhaṃ aññāya sampattiyā, anāgate ekassa buddhassa santike dhutavādānaṃ aggabhāvatthāya	5341	
PA_atk-s05_08a2:5341_2	patthanaṃ karissāmī”ti. So punapi satthāraṃ nimantetvā teneva niyāmena satta divase	5341	
PA_atk-s05_08a2:5341_3	mahādānaṃ datvā sattame divase buddhappamukhassa mahābhikkhusaṅghassa ticīvarāni	5341	
PA_atk-s05_08a2:5341_4	datvā satthu pādamūle nipajjitvā evamāha – “yaṃ me, bhante, satta divase dānaṃ dentassa	5341	
PA_atk-s05_08a2:5341_5	mettaṃ kāyakammaṃ, mettaṃ vacīkammaṃ, mettaṃ manokammaṃ paccupaṭṭhitaṃ, imināhaṃ	5341	
PA_atk-s05_08a2:5341_6	na aññaṃ devasampattiṃ vā sakkamārabrahmasampattiṃ vā patthemi, idaṃ pana me kammaṃ	5341	
PA_atk-s05_08a2:5341_7	anāgate ekassa buddhassa santike mahānisabhattherena pattaṭṭhānantaraṃ pāpuṇanatthāya	5341	
PA_atk-s05_08a2:5341_8	terasadhutaṅgadharānaṃ aggabhāvassa adhikāro hotū”ti. Satthā “mahantaṃ ṭhānaṃ iminā	5341	
PA_atk-s05_08a2:5341_9	patthitaṃ, samijjhissati nu kho, no”ti olokento samijjhanabhāvaṃ disvā āha – “manāpaṃ	5341	
PA_atk-s05_08a2:5341_10	te ṭhānaṃ patthitaṃ, anāgate satasahassakappāvasāne gotamo nāma buddho uppajjissati,	53411	
PA_atk-s05_08a2:5341_11	tassa tvaṃ tatiyasāvako mahākassapatthero nāma bhavissasī”ti byākāsi. Taṃ sutvā upāsako	53411	
PA_atk-s05_08a2:5341_12	“buddhānaṃ dve kathā nāma natthī”ti punadivase pattabbaṃ viya taṃ sampattiṃ amaññittha.	53411	
PA_atk-s05_08a2:5341_13	So yāvatāyukaṃ dānaṃ datvā, sīlaṃ samādāya rakkhitvā, nānappakāraṃ kalyāṇakammaṃ	53411	
PA_atk-s05_08a2:5341_14	katvā, kālaṃ katvā, sagge nibbatti.	53411	
PA_atk-s05_08a2:5342_0	Tato paṭṭhāya devamanussesu sampattiṃ anubhavanto ito ekanavute kappe vipassisammāsambuddhe	5342	
PA_atk-s05_08a2:5342_1	bandhumatīnagaraṃ upanissāya kheme migadāye viharante devalokā cavitvā aññatarasmiṃ	5342	
PA_atk-s05_08a2:5342_2	parijiṇṇabrāhmaṇakule nibbatti. Tasmiñca kāle vipassī bhagavā sattame sattame saṃvacchare	5342	
PA_atk-s05_08a2:5342_3	dhammaṃ kathesi, mahantaṃ kolāhalaṃ hoti. Sakalajambudīpe devatā “satthā dhammaṃ	5342	
PA_atk-s05_08a2:5342_4	kathessatī”ti ārocesuṃ. Brāhmaṇo taṃ sāsanaṃ assosi. Tassa ca nivāsanasāṭako ekoyeva	5342	
PA_atk-s05_08a2:5342_5	hoti, tathā brāhmaṇiyā. Pārupanaṃ pana dvinnampi ekameva. So sakalanagare “ekasāṭakabrāhmaṇo”ti	5342	
PA_atk-s05_08a2:5342_6	paññāyi. So brāhmaṇānaṃ kenacideva kiccena sannipāte sati brāhmaṇiṃ gehe ṭhapetvā	5342	
PA_atk-s05_08a2:5342_7	sayaṃ taṃ vatthaṃ pārupitvā gacchati. Brāhmaṇīnaṃ sannipāte sati sayaṃ gehe acchati,	5342	
PA_atk-s05_08a2:5342_8	brāhmaṇī taṃ vatthaṃ pārupitvā gacchati. Tasmiṃ pana divase brāhmaṇo brāhmaṇiṃ āha	5342	
PA_atk-s05_08a2:5342_9	– “bhoti, kiṃ rattiṃ dhammaṃ suṇissasi, divā”ti? “Mayaṃ mātugāmajātikā nāma rattiṃ	5342	
PA_atk-s05_08a2:5342_10	sotuṃ na sakkoma, divā sossāmā”ti brāhmaṇaṃ gehe ṭhapetvā taṃ vatthaṃ pārupitvā upāsikāhi	53421	
PA_atk-s05_08a2:5342_11	saddhiṃ divā gantvā satthāraṃ vanditvā ekamante nisinnā dhammaṃ sutvā upāsikāhiyeva	53421	
PA_atk-s05_08a2:5342_12	saddhiṃ āgamāsi. Atha brāhmaṇo brāhmaṇiṃ gehe ṭhapetvā taṃ vatthaṃ pārupitvā vihāraṃ gato.	53421	
PA_atk-s05_08a2:5343_0	Tasmiṃ samaye satthā parisamajjhe alaṅkatadhammāsane nisinno cittabījaniṃ ādāya ākāsagaṅgaṃ	5343	
PA_atk-s05_08a2:5343_1	otārento viya, sineruṃ manthaṃ katvā sāgaraṃ nimmathento viya, dhammakathaṃ kathesi.	5343	
PA_atk-s05_08a2:5343_2	Brāhmaṇassa parisapariyante nisinnassa dhammaṃ suṇantassa paṭhamayāmasmiṃyeva sakalasarīraṃ	5343	
PA_atk-s05_08a2:5343_3	pūrayamānā pañcavaṇṇā pīti uppajji. So pārutavatthaṃ saṅgharitvā “dasabalassa dassāmī”ti	5343	
PA_atk-s05_08a2:5343_4	cintesi. Athassa ādīnavasahassaṃ dassayamānaṃ maccheraṃ uppajji. So “brāhmaṇiyā mayhañca	5343	
PA_atk-s05_08a2:5343_5	ekameva vatthaṃ, aññaṃ kiñci pārupanaṃ natthi, apārupitvā ca nāma bahi vicarituṃ	5343	
PA_atk-s05_08a2:5343_6	na sakkā”ti sabbathāpi adātukāmo ahosi, athassa nikkhante paṭhamayāme majjhimayāmepi	5343	
PA_atk-s05_08a2:5343_7	tatheva pīti uppajji. Tatheva cintetvā tatheva adātukāmo ahosi. Athassa majjhimayāme	5343	
PA_atk-s05_08a2:5343_8	nikkhante pacchimayāmepi tatheva pīti uppajji. Tadā so “yaṃ vā hotu taṃ vā pacchāpi	5343	
PA_atk-s05_08a2:5343_9	jānissāmī”ti vatthaṃ saṅgharitvā satthu pādamūle ṭhapesi. Tato vāmahatthaṃ ābhujitvā	5343	
PA_atk-s05_08a2:5343_10	dakkhiṇena hatthena tikkhattuṃ apphoṭetvā “jitaṃ me, jitaṃ me”ti tayo vāre nadi.	53431	
PA_atk-s05_08a2:5344_0	Tasmiñca samaye bandhumarājā dhammāsanassa pacchato antosāṇiyaṃ nisinno dhammaṃ suṇāti.	5344	
PA_atk-s05_08a2:5344_1	Rañño ca nāma “jitaṃ me”ti saddo amanāpo hoti. So purisaṃ pesesi – “gaccha, etaṃ	5344	
PA_atk-s05_08a2:5344_2	puccha kiṃ vadasī”ti. So tena gantvā pucchito “avasesā hatthiyānādīni āruyha asicammādīni	5344	
PA_atk-s05_08a2:5344_3	gahetvā parasenaṃ jinanti, na taṃ acchariyaṃ. Ahaṃ pana pacchato āgacchantassa kūṭagoṇassa	5344	
PA_atk-s05_08a2:5344_4	muggarena sīsaṃ bhinditvā taṃ palāpento viya maccheracittaṃ madditvā pārutavatthaṃ	5344	
PA_atk-s05_08a2:5344_5	dasabalassa adāsiṃ, taṃ me macchariyaṃ jita”nti āha. So puriso āgantvā taṃ pavattiṃ	5344	
PA_atk-s05_08a2:5344_6	rañño ārocesi. Rājā āha – “amhe, bhaṇe, dasabalassa anurūpaṃ na jānimha, brāhmaṇo	5344	
PA_atk-s05_08a2:5344_7	jānī”ti vatthayugaṃ pesesi. Taṃ disvā brāhmaṇo cintesi – “ayaṃ mayhaṃ tuṇhīnisinnassa	5344	
PA_atk-s05_08a2:5344_8	paṭhamaṃ kiñci adatvā satthu guṇe kathentassa adāsi. Satthu guṇe paṭicca uppannena	5344	
PA_atk-s05_08a2:5344_9	pana mayhaṃ ko attho”ti tampi vatthayugaṃ dasabalasseva adāsi. Rājāpi “kiṃ brāhmaṇena	5344	
PA_atk-s05_08a2:5344_10	kata”nti pucchitvā “tampi tena vatthayugaṃ tathāgatasseva dinna”nti sutvā aññānipi	53441	
PA_atk-s05_08a2:5344_11	dve vatthayugāni pesesi, so tānipi adāsi. Rājā aññānipi cattārīti evaṃ yāva dvattiṃsavatthayugāni	53441	
PA_atk-s05_08a2:5344_12	pesesi. Atha brāhmaṇo “idaṃ vaḍḍhetvā vaḍḍhetvā gahaṇaṃ viya hotī”ti attano atthāya	53441	
PA_atk-s05_08a2:5344_13	ekaṃ, brāhmaṇiyā ekanti dve vatthayugāni gahetvā tiṃsayugāni tathāgatasseva adāsi.	53441	
PA_atk-s05_08a2:5344_14	Tato paṭṭhāya ca so satthu vissāsiko jāto.	53441	
PA_atk-s05_08a2:5345_0	Atha naṃ rājā ekadivasaṃ sītasamaye satthu santike dhammaṃ suṇantaṃ disvā satasahassagghanakaṃ	5345	
PA_atk-s05_08a2:5345_1	attanā pārutarattakambalaṃ datvā āha – “ito paṭṭhāya imaṃ pārupitvā dhammaṃ suṇāhī”ti.	5345	
PA_atk-s05_08a2:5345_2	So “kiṃ me iminā kambalena imasmiṃ pūtikāye upanītenā”ti cintetvā antogandhakuṭiyaṃ	5345	
PA_atk-s05_08a2:5345_3	tathāgatassa mañcassa upari vitānaṃ katvā agamāsi. Athekadivasaṃ rājā pātova vihāraṃ	5345	
PA_atk-s05_08a2:5345_4	gantvā antogandhakuṭiyaṃ satthu santike nisīdi. Tasmiñca samaye chabbaṇṇā buddharasmiyo	5345	
PA_atk-s05_08a2:5345_5	kambale paṭihaññanti, kambalo ativiya virocati. Rājā ullokento sañjānitvā āha – “amhākaṃ,	5345	
PA_atk-s05_08a2:5345_6	bhante, esa kambalo, amhehi ekasāṭakabrāhmaṇassa dinno”ti. “Tumhehi, mahārāja, brāhmaṇo	5345	
PA_atk-s05_08a2:5345_7	pūjito, brāhmaṇena mayaṃ pūjitā”ti. Rājā “brāhmaṇo yuttaṃ aññāsi, na maya”nti pasīditvā	5345	
PA_atk-s05_08a2:5345_8	yaṃ manussānaṃ upakārabhūtaṃ, taṃ sabbaṃ aṭṭhaṭṭhakaṃ katvā sabbaṭṭhakaṃ nāma dānaṃ	5345	
PA_atk-s05_08a2:5345_9	datvā purohitaṭṭhāne ṭhapesi. Sopi “aṭṭhaṭṭhakaṃ nāla catusaṭṭhi hotī”ti catusaṭṭhi	5345	
PA_atk-s05_08a2:5345_10	salākabhattāni upanibandhāpetvā yāvajīvaṃ dānaṃ datvā sīlaṃ rakkhitvā tato cuto sagge nibbatti.	53451	
PA_atk-s05_08a2:5346_0	Puna tato cuto imasmiṃ kappe koṇāgamanassa ca bhagavato kassapadasabalassa cāti dvinnaṃ	5346	
PA_atk-s05_08a2:5346_1	buddhānaṃ antare bārāṇasiyaṃ kuṭumbiyaghare nibbatto. So vuddhimanvāya gharāvāsaṃ	5346	
PA_atk-s05_08a2:5346_2	vasanto ekadivasaṃ araññe jaṅghavihāraṃ carati. Tasmiñca samaye paccekabuddho nadītīre	5346	
PA_atk-s05_08a2:5346_3	cīvarakammaṃ karonto anuvāte appahonte saṅgharitvā ṭhapetuṃ āraddho. So disvā “kasmā,	5346	
PA_atk-s05_08a2:5346_4	bhante, saṅgharitvā ṭhapethā”ti āha. “Anuvāto nappahotī”ti. “Iminā, bhante, karothā”ti	5346	
PA_atk-s05_08a2:5346_5	uttarasāṭakaṃ datvā “nibbattanibbattaṭṭhāne me kenaci parihāni mā hotū”ti patthanaṃ paṭṭhapesi.	5346	
PA_atk-s05_08a2:5347_0	Gharepissa bhaginiyā saddhiṃ bhariyāya kalahaṃ karontiyā paccekabuddho piṇḍāya pāvisi.	5347	
PA_atk-s05_08a2:5347_1	Athassa bhaginī paccekabuddhassa piṇḍapātaṃ datvā tassa bhariyaṃ sandhāya “evarūpaṃ	5347	
PA_atk-s05_08a2:5347_2	bālaṃ yojanasatena parivajjeyya”nti patthanaṃ paṭṭhapesi. Sā gehaṅgaṇe ṭhitā sutvā	5347	
PA_atk-s05_08a2:5347_3	“imāya dinnabhattaṃ mā esa bhuñjatū”ti pattaṃ gahetvā piṇḍapātaṃ chaḍḍetvā kalalassa	5347	
PA_atk-s05_08a2:5347_4	pūretvā adāsi. Itarā disvā “bāle, tvaṃ maṃ tāva akkosa vā pahara vā, evarūpassa pana	5347	
PA_atk-s05_08a2:5347_5	dve asaṅkhyeyyāni pūritapāramissa pattato bhattaṃ chaḍḍetvā kalalaṃ dātuṃ na yutta”nti	5347	
PA_atk-s05_08a2:5347_6	āha. Athassa bhariyāya paṭisaṅkhānaṃ uppajji. Sā “tiṭṭhatha, bhante”ti kalalaṃ chaḍḍetvā	5347	
PA_atk-s05_08a2:5347_7	pattaṃ dhovitvā gandhacuṇṇena. Ubbaṭṭetvā paṇītabhattassa catumadhurassa ca pūretvā	5347	
PA_atk-s05_08a2:5347_8	upari āsittena padumagabbhavaṇṇena sappinā vijjotamānaṃ paccekabuddhassa hatthe ṭhapetvā	5347	
PA_atk-s05_08a2:5347_9	“yathā ayaṃ piṇḍapāto obhāsajāto, evaṃ obhāsajātaṃ me sarīraṃ hotū”ti patthanaṃ paṭṭhapesi.	5347	
PA_atk-s05_08a2:5347_10	Paccekabuddho anumoditvā ākāsaṃ pakkhandi.	53471	
PA_atk-s05_08a2:5348_0	Tepi jāyampatikā yāvatāyukaṃ kusalaṃ katvā sagge nibbattitvā puna tato cavitvā upāsako	5348	
PA_atk-s05_08a2:5348_1	kassapasammāsambuddhakāle bārāṇasiyaṃ asītikoṭivibhavassa seṭṭhino putto hutvā nibbatti,	5348	
PA_atk-s05_08a2:5348_2	itarāpi tādisasseva seṭṭhino dhītā hutvā nibbatti. Tassa vuddhippattassa tameva seṭṭhidhītaraṃ	5348	
PA_atk-s05_08a2:5348_3	ānayiṃsu. Tassā pubbe aniṭṭhavipākassa pāpakammassa ānubhāvena patikulaṃ paviṭṭhamattāya	5348	
PA_atk-s05_08a2:5348_4	ummārabbhantare sakalasarīraṃ ugghāṭitavaccakuṭi viya duggandhaṃ jātaṃ. Seṭṭhikumāro	5348	
PA_atk-s05_08a2:5348_5	“kassāyaṃ gandho”ti pucchitvā, “seṭṭhikaññāyā”ti sutvā, “nīharatha, nīharathā”ti	5348	
PA_atk-s05_08a2:5348_6	ābhataniyāmeneva kulagharaṃ pesesi. Sā eteneva nīhārena sattasu ṭhānesu paṭinivattitā.	5348	
PA_atk-s05_08a2:5349_0	Tena ca samayena kassapadasabalo parinibbāyi. Tassa ghanakoṭṭimāhi satasahassagghanikāhi	5349	
PA_atk-s05_08a2:5349_1	rattasuvaṇṇiṭṭhakāhi yojanubbedhaṃ cetiyaṃ ārabhiṃsu. Tasmiṃ cetiye karīyamāne sā	5349	
PA_atk-s05_08a2:5349_2	seṭṭhidhītā cintesi – “ahaṃ sattasu ṭhānesu paṭinivattitā, kiṃ me jīvitenā”ti attano	5349	
PA_atk-s05_08a2:5349_3	ābharaṇabhaṇḍaṃ bhañjāpetvā suvaṇṇiṭṭhakaṃ kāresi ratanāyataṃ vidatthivitthinnaṃ	5349	
PA_atk-s05_08a2:5349_4	caturaṅgulubbedhaṃ. Tato haritālamanosilāpiṇḍaṃ gahetvā aṭṭha uppalahatthake ādāya	5349	
PA_atk-s05_08a2:5349_5	cetiyakaraṇaṭṭhānaṃ gatā. Tasmiñca khaṇe ekā iṭṭhakāpanti parikkhipitvā āgacchamānā	5349	
PA_atk-s05_08a2:5349_6	ghaṭaniṭṭhakāya ūnā hoti, seṭṭhidhītā vaḍḍhakiṃ āha – “imaṃ iṭṭhakaṃ ettha ṭhapethā”ti.	5349	
PA_atk-s05_08a2:5349_7	“Amma, bhaddake kāle āgatāsi, sayameva ṭhapehī”ti. Sā āruyha telena haritālamanosilāpiṇḍaṃ	5349	
PA_atk-s05_08a2:5349_8	yojetvā tena bandhanena iṭṭhakaṃ patiṭṭhapetvā upari aṭṭhahi uppalahatthakehi pūjaṃ	5349	
PA_atk-s05_08a2:5349_9	katvā vanditvā “nibbattanibbattaṭṭhāne me kāyato candanagandho vāyatu, mukhato uppalagandho”ti	5349	
PA_atk-s05_08a2:5349_10	patthanaṃ katvā cetiyaṃ vanditvā padakkhiṇaṃ katvā agamāsi.	53491	
PA_atk-s05_08a2:5350_0	Atha tasmiṃyeva khaṇe yassa seṭṭhiputtassa paṭhamaṃ gehaṃ nītā, tassa taṃ ārabbha	5350	
PA_atk-s05_08a2:5350_1	sati udapādi. Nagarepi nakkhattaṃ saṅghuṭṭhaṃ hoti. So upaṭṭhāke āha – “tadā idha	5350	
PA_atk-s05_08a2:5350_2	ānītā seṭṭhidhītā atthi, kahaṃ sā”ti? “Kulagehe sāmī”ti. “Ānetha naṃ, nakkhattaṃ	5350	
PA_atk-s05_08a2:5350_3	kīḷissāmā”ti. Te gantvā taṃ vanditvā ṭhitā “kiṃ, tātā, āgatatthā”ti tāya puṭṭhā taṃ	5350	
PA_atk-s05_08a2:5350_4	pavattiṃ ācikkhiṃsu. “Tātā, mayā ābharaṇabhaṇḍena cetiyaṃ pūjitaṃ, ābharaṇaṃ me natthī”ti.	5350	
PA_atk-s05_08a2:5350_5	Te gantvā seṭṭhiputtassa ārocesuṃ. Ānetha naṃ, piḷandhanaṃ labhissatīti. Te ānayiṃsu.	5350	
PA_atk-s05_08a2:5350_6	Tassā saha gharapavesanena sakalagehaṃ candanagandho ceva nīluppalagandho ca vāyi.	5350	
PA_atk-s05_08a2:5350_7	Seṭṭhiputto taṃ pucchi – “paṭhamaṃ tava sarīrato duggandho vāyi, idāni pana te sarīrato	5350	
PA_atk-s05_08a2:5350_8	candanagandho, mukhato uppalagandho vāyati. Kiṃ eta”nti? Sā ādito paṭṭhāya attanā	5350	
PA_atk-s05_08a2:5350_9	katakammaṃ ārocesi. Seṭṭhiputto “niyyānikaṃ vata buddhasāsana”nti pasīditvā yojanikaṃ	5350	
PA_atk-s05_08a2:5350_10	suvaṇṇacetiyaṃ kambalakañcukena parikkhipitvā tattha tattha rathacakkappamāṇehi suvaṇṇapadumehi	53501	
PA_atk-s05_08a2:5350_11	alaṅkari. Tesaṃ dvādasahatthā olambakā honti.	53501	
PA_atk-s05_08a2:5351_0	So tattha yāvatāyukaṃ ṭhatvā sagge nibbattitvā tato cuto bārāṇasito yojanamatte ṭhāne	5351	
PA_atk-s05_08a2:5351_1	aññatarasmiṃ amaccakule nibbatti, seṭṭhikaññāpi devalokato cavitvā rājakule jeṭṭhadhītā	5351	
PA_atk-s05_08a2:5351_2	hutvā nibbatti. Tesu vayappattesu kumārassa vasanagāme nakkhattaṃ saṅghuṭṭhaṃ. So	5351	
PA_atk-s05_08a2:5351_3	mātaraṃ āha – “sāṭakaṃ me, amma, dehi, nakkhattaṃ kīḷissāmī”ti. Sā dhotavatthaṃ nīharitvā	5351	
PA_atk-s05_08a2:5351_4	adāsi. “Amma, thūlaṃ ida”nti āha. Sā aññaṃ nīharitvā adāsi, tampi paṭikkhipi. Atha	5351	
PA_atk-s05_08a2:5351_5	naṃ mātā āha – “tāta, yādise gehe mayaṃ jātā, natthi no ito sukhumatarassa paṭilābhāya	5351	
PA_atk-s05_08a2:5351_6	puñña”nti. “Tena hi labhanaṭṭhānaṃ gacchāmi ammā”ti. “Putta, ahaṃ ajjeva tuyhaṃ bārāṇasinagare	5351	
PA_atk-s05_08a2:5351_7	rajjapaṭilābhampi icchāmī”ti. So mātaraṃ vanditvā āha – “gacchāmi, ammā”ti. “Gaccha,	5351	
PA_atk-s05_08a2:5351_8	tātā”ti. Evaṃ kirassā cittaṃ ahosi – “kahaṃ gamissati? Idha vā ettha vā gehe nisīdissatī”ti.	5351	
PA_atk-s05_08a2:5351_9	So pana puññaniyāmena nikkhamitvā bārāṇasiṃ gantvā uyyāne maṅgalasilāpaṭṭe sasīsaṃ	5351	
PA_atk-s05_08a2:5351_10	pārupitvā nipajji. So ca bārāṇasirañño kālaṅkatassa sattamo divaso hoti.	53511	
PA_atk-s05_08a2:5352_0	Amaccā rañño sarīrakiccaṃ katvā rājaṅgaṇe nisīditvā mantayiṃsu – “rañño ekā dhītāva	5352	
PA_atk-s05_08a2:5352_1	atthi, putto natthi, arājakaṃ rajjaṃ nassati, ko rājā hotī”ti? “Tvaṃ hohi, tvaṃ hohī”ti	5352	
PA_atk-s05_08a2:5352_2	āhaṃsu. Purohito āha – “bahuṃ oloketuṃ na vaṭṭati, phussarathaṃ vissajjemā”ti. Te	5352	
PA_atk-s05_08a2:5352_3	kumudavaṇṇe cattāro sindhave yojetvā pañcavidhaṃ rājakakudhabhaṇḍaṃ setacchattañca	5352	
PA_atk-s05_08a2:5352_4	rathasmiṃyeva ṭhapetvā rathaṃ vissajjetvā pacchato tūriyāni paggaṇhāpesuṃ. Ratho	5352	
PA_atk-s05_08a2:5352_5	pācīnadvārena nikkhamitvā uyyānābhimukho ahosi. “Paricayena uyyānābhimukho gacchati,	5352	
PA_atk-s05_08a2:5352_6	nivattemā”ti keci āhaṃsu. Purohito “mā nivattayitthā”ti āha. Ratho kumāraṃ padakkhiṇaṃ	5352	
PA_atk-s05_08a2:5352_7	katvā ārohanasajjo hutvā aṭṭhāsi, purohito pārupanakaṇṇaṃ apanetvā pādatalāni olokento,	5352	
PA_atk-s05_08a2:5352_8	“tiṭṭhatu ayaṃ dīpo, dvisahassadīpaparivāresu catūsu mahādīpesu esa rajjaṃ kāretuṃ	5352	
PA_atk-s05_08a2:5352_9	yutto”ti vatvā “punapi tūriyāni paggaṇhatha, punapi paggaṇhathā”ti tikkhattuṃ tūriyāni paggaṇhāpesi.	5352	
PA_atk-s05_08a2:5353_0	Atha kumāro mukhaṃ vivaritvā oloketvā, “kena kammena āgatatthā”ti āha. “Deva, tumhākaṃ	5353	
PA_atk-s05_08a2:5353_1	rajjaṃ pāpuṇātī”ti. “Rājā kaha”nti? “Devattaṃ gato, sāmī”ti. “Kati divasā atikkantā”ti?	5353	
PA_atk-s05_08a2:5353_2	“Ajja sattamo divaso”ti. “Putto vā dhītā vā natthī”ti? “Dhītā atthi deva, putto natthī”ti.	5353	
PA_atk-s05_08a2:5353_3	“Karissāmi rajja”nti. Te tāvadeva abhisekamaṇḍapaṃ kāretvā rājadhītaraṃ sabbālaṅkārehi	5353	
PA_atk-s05_08a2:5353_4	alaṅkaritvā, uyyānaṃ ānetvā kumārassa abhisekaṃ akaṃsu. Athassa katābhisekassa satasahassagghanakaṃ	5353	
PA_atk-s05_08a2:5353_5	vatthaṃ upahariṃsu. So “kimidaṃ, tātā”ti āha. “Nivāsanavatthaṃ devā”ti. “Nanu, tātā,	5353	
PA_atk-s05_08a2:5353_6	thūla”nti? “Manussānaṃ paribhogavatthesu ito sukhumataraṃ natthi, devā”ti. “Tumhākaṃ	5353	
PA_atk-s05_08a2:5353_7	rājā evarūpaṃ nivāsesī”ti? “Āma, devā”ti. “Na maññe puññavā tumhākaṃ rājā, suvaṇṇabhiṅgāraṃ	5353	
PA_atk-s05_08a2:5353_8	āharatha, labhissāma vattha”nti. Suvaṇṇabhiṅgāraṃ āhariṃsu. So uṭṭhāya hatthe dhovitvā	5353	
PA_atk-s05_08a2:5353_9	mukhaṃ vikkhāletvā hatthena udakaṃ ādāya puratthimadisāyaṃ abbhukkiri. Tāvadeva ghanapathaviṃ	5353	
PA_atk-s05_08a2:5353_10	bhinditvā aṭṭha kapparukkhā uṭṭhahiṃsu. Puna udakaṃ gahetvā dakkhiṇāyaṃ pacchimāyaṃ	53531	
PA_atk-s05_08a2:5353_11	uttarāyanti evaṃ catūsu disāsu abbhukkiri. Sabbadisāsu aṭṭhaṭṭhakaṃ katvā dvattiṃsa	53531	
PA_atk-s05_08a2:5353_12	kapparukkhā uṭṭhahiṃsu. So ekaṃ dibbadussaṃ nivāsetvā ekaṃ pārupitvā “nandarañño	53531	
PA_atk-s05_08a2:5353_13	vijite suttakantikā itthiyo mā suttaṃ kantiṃsūti evaṃ bheriṃ carāpethā”ti vatvā chattaṃ	53531	
PA_atk-s05_08a2:5353_14	ussāpetvā alaṅkatapaṭiyatto hatthikkhandhavaragato nagaraṃ pavisitvā pāsādaṃ āruyha	53531	
PA_atk-s05_08a2:5353_15	mahāsampattiṃ anubhavi.	53531	
PA_atk-s05_08a2:5354_0	Evaṃ kāle gacchante ekadivasaṃ devī rañño mahāsampattiṃ disvā, “aho tapassī”ti kāruññākāraṃ	5354	
PA_atk-s05_08a2:5354_1	dasseti. “Kimidaṃ, devī”ti ca puṭṭhā “atimahatī te, deva, sampatti. Atīte buddhānaṃ	5354	
PA_atk-s05_08a2:5354_2	saddahitvā kalyāṇaṃ akattha, idāni anāgatassa paccayaṃ kusalaṃ na karothā”ti āha.	5354	
PA_atk-s05_08a2:5354_3	“Kassa dassāma, sīlavanto natthī”ti? “Asuñño, deva, jambudīpo arahantehi, tumhe dānameva	5354	
PA_atk-s05_08a2:5354_4	sajjetha, ahaṃ arahante lacchāmī”ti āha. Rājā punadivase pācīnadvāre dānaṃ sajjāpesi.	5354	
PA_atk-s05_08a2:5354_5	Devī pātova uposathaṅgāni adhiṭṭhāya uparipāsāde puratthābhimukhā urena nipajjitvā	5354	
PA_atk-s05_08a2:5354_6	“sace etissaṃ disāyaṃ arahanto atthi, sveva āgantvā amhākaṃ bhikkhaṃ gaṇhantū”ti	5354	
PA_atk-s05_08a2:5354_7	āha. Tassaṃ disāyaṃ arahanto nāhesuṃ, taṃ sakkāraṃ kapaṇayācakānaṃ adaṃsu. Punadivase	5354	
PA_atk-s05_08a2:5354_8	dakkhiṇadvāre dānaṃ sajjetvā tatheva akāsi, punadivase pacchimadvāre. Uttaradvāre	5354	
PA_atk-s05_08a2:5354_9	sajjitadivase pana deviyā tatheva nimantentiyā himavante vasantānaṃ padumavatiyā	5354	
PA_atk-s05_08a2:5354_10	puttānaṃ pañcasatānaṃ paccekabuddhānaṃ jeṭṭhako mahāpadumapaccekabuddho bhātike āmantesi,	53541	
PA_atk-s05_08a2:5354_11	“mārisā, nandarājā, tumhe nimanteti, adhivāsetha tassā”ti. Te adhivāsetvā punadivase	53541	
PA_atk-s05_08a2:5354_12	anotattadahe mukhaṃ dhovitvā, ākāsena āgantvā uttaradvāre otariṃsu. Manussā disvā	53541	
PA_atk-s05_08a2:5354_13	gantvā “pañcasatā, deva, paccekabuddhā āgatā”ti rañjo ārocesuṃ. Rājā saddhiṃ deviyā	53541	
PA_atk-s05_08a2:5354_14	gantvā, vanditvā, pattaṃ gahetvā paccekabuddhe pāsādaṃ āropetvā, tatra nesaṃ dānaṃ	53541	
PA_atk-s05_08a2:5354_15	datvā, bhattakiccāvasāne rājā saṅghattherassa, devī, saṅghanavakassa pādamūle nipajjitvā	53541	
PA_atk-s05_08a2:5354_16	“ayyā paccayehi na kilamissanti, mayaṃ puññena na hāyissāma. Amhākaṃ yāvajīvaṃ idha	53541	
PA_atk-s05_08a2:5354_17	nivāsāya paṭiññaṃ dethā”ti paṭiññaṃ kāretvā uyyāne pañcapaṇṇasālāsatāni pañcacaṅkamanasatānīti	53541	
PA_atk-s05_08a2:5354_18	sabbākārena nivāsanaṭṭhānāni sampādetvā tattha vasāpesuṃ.	53541	
PA_atk-s05_08a2:5355_0	Evaṃ kāle gacchante rañño paccanto kupito. So “ahaṃ paccantaṃ vūpasametuṃ gacchāmi,	5355	
PA_atk-s05_08a2:5355_1	tvaṃ paccekabuddhesu mā pamajjī”ti deviṃ ovaditvā gato. Tasmiṃ anāgateyeva paccekabuddhānaṃ	5355	
PA_atk-s05_08a2:5355_2	āyusaṅkhārā khīṇā. Mahāpadumapaccekabuddho tiyāmarattiṃ jhānakīḷaṃ kīḷitvā aruṇuggamane	5355	
PA_atk-s05_08a2:5355_3	ālambanaphalakaṃ ālambitvā ṭhitakova anupādisesāya nibbānadhātuyā parinibbāyi. Etenupāyena	5355	
PA_atk-s05_08a2:5355_4	sesāpīti sabbeva parinibbutā. Punadivase devī paccekabuddhānaṃ nisīdanaṭṭhānaṃ haritūpalittaṃ	5355	
PA_atk-s05_08a2:5355_5	kāretvā pupphāni vikiritvā, dhūpaṃ datvā tesaṃ āgamanaṃ olokayantī nisinnā āgamanaṃ	5355	
PA_atk-s05_08a2:5355_6	apassantī purisaṃ pesesi – “gaccha, tāta, jānāhi, kiṃ ayyānaṃ kiñci aphāsuka”nti?	5355	
PA_atk-s05_08a2:5355_7	So gantvā mahāpadumassa paṇṇasālāya dvāraṃ vivaritvā tattha apassanto caṅkamanaṃ	5355	
PA_atk-s05_08a2:5355_8	gantvā ālambanaphalakaṃ nissāya ṭhitaṃ disvā vanditvā “kālo, bhante”ti āha. “Parinibbutasarīraṃ	5355	
PA_atk-s05_08a2:5355_9	kiṃ kathessati? So niddāyati maññe”ti gantvā piṭṭhipāde hatthena parāmasitvā pādānaṃ	5355	
PA_atk-s05_08a2:5355_10	sītalatāya ceva thaddhatāya ca parinibbutabhāvaṃ ñatvā, dutiyassa santikaṃ agamāsi.	53551	
PA_atk-s05_08a2:5355_11	Evaṃ tatiyassāti sabbesaṃ parinibbutabhāvaṃ ñatvā rājakulaṃ gato. “Kahaṃ, tāta, paccekabuddhā”ti	53551	
PA_atk-s05_08a2:5355_12	puṭṭho “parinibbutā, devī”ti āha. Devī kandantī rodantī nikkhamitvā nāgarehi saddhiṃ	53551	
PA_atk-s05_08a2:5355_13	tattha gantvā sādhukīḷitaṃ kāretvā paccekabuddhānaṃ sarīrakiccaṃ kāretvā dhātuyo	53551	
PA_atk-s05_08a2:5355_14	gahetvā cetiyaṃ patiṭṭhāpesi.	53551	
PA_atk-s05_08a2:5356_0	Rājā paccantaṃ vūpasametvā āgato paccuggamanaṃ āgataṃ deviṃ pucchi – “kiṃ, bhadde,	5356	
PA_atk-s05_08a2:5356_1	paccekabuddhesu nappamajji, nirogā ayyā”ti? “Parinibbutā devā”ti. Rājā cinteti “evarūpānampi	5356	
PA_atk-s05_08a2:5356_2	paṇḍitānaṃ maraṇaṃ uppajjati, amhākaṃ kuto mokkho”ti. So nagaraṃ agantvā, uyyānameva	5356	
PA_atk-s05_08a2:5356_3	pavisitvā jeṭṭhaputtaṃ pakkosāpetvā, tassa rajjaṃ niyyātetvā, sayaṃ samaṇapabbajjaṃ	5356	
PA_atk-s05_08a2:5356_4	pabbaji. Devīpi “imasmiṃ pabbajite ahaṃ kiṃ karissāmī”ti tattheva uyyāne pabbajitvā	5356	
PA_atk-s05_08a2:5356_5	dvepi jhānaṃ bhāvetvā tato cutā brahmaloke nibbattiṃsu.	5356	
PA_atk-s05_08a2:5357_0	Tesu tattheva vasantesu amhākaṃ satthā loke uppajjitvā pavattitavaradhammacakko anupubbena	5357	
PA_atk-s05_08a2:5357_1	rājagahaṃ pāvisi. Satthari tattha paṭivasante ayaṃ pippalimāṇavo magadharaṭṭhe mahātitthabrāhmaṇagāme	5357	
PA_atk-s05_08a2:5357_2	kapilabrāhmaṇassa aggamahesiyā kucchimhi nibbatto. Ayaṃ bhaddā kāpilānī maddaraṭṭhe	5357	
PA_atk-s05_08a2:5357_3	sāgalanagare kosiyagottabrāhmaṇassa aggamahesiyā kucchismiṃ nibbattā. Tesaṃ anukkamena	5357	
PA_atk-s05_08a2:5357_4	vaḍḍhamānānaṃ pippalimāṇavassa vīsatime, bhaddāya soḷasame vasse sampatte mātāpitaro	5357	
PA_atk-s05_08a2:5357_5	puttaṃ oloketvā “tāta, tvaṃ vayappatto, kulavaṃso nāma patiṭṭhapetabbo”ti ativiya	5357	
PA_atk-s05_08a2:5357_6	nippīḷayiṃsu. Māṇavo āha “mayhaṃ sotapathe evarūpaṃ kathaṃ mā kathetha. Ahaṃ yāva	5357	
PA_atk-s05_08a2:5357_7	tumhe dharatha, tāva paṭijaggissāmi, tumhākaṃ accayena nikkhamitvā pabbajissāmī”ti.	5357	
PA_atk-s05_08a2:5357_8	Te katipāhaṃ atikkamitvā puna kathayiṃsu. Sopi tatheva paṭikkhipi. Tato paṭṭhāya	5357	
PA_atk-s05_08a2:5357_9	nirantaraṃ kathetiyeva.	5357	
PA_atk-s05_08a2:5358_0	Māṇavo “mama mātaraṃ saññāpessāmī”ti rattasuvaṇṇassa nikkhasahassaṃ datvā sabbakāmehi	5358	
PA_atk-s05_08a2:5358_1	santappetvā suvaṇṇakārehi ekaṃ itthirūpaṃ kārāpetvā tassa majjanaghaṭṭanādikammapariyosāne	5358	
PA_atk-s05_08a2:5358_2	taṃ rattavatthaṃ nivāsāpetvā vaṇṇasampannehi pupphehi ceva nānāalaṅkārehi ca alaṅkārāpetvā	5358	
PA_atk-s05_08a2:5358_3	mātaraṃ pakkosāpetvā āha “amma, evarūpaṃ ārammaṇaṃ labhanto gehe vasissāmi alabhanto	5358	
PA_atk-s05_08a2:5358_4	na vasissāmī”ti. Paṇḍitā brāhmaṇī cintesi – “mayhaṃ putto puññavā dinnadāno katābhinīhāro,	5358	
PA_atk-s05_08a2:5358_5	puññaṃ karonto na ekakova akāsi, addhā etena sahakatapuññā suvaṇṇarūpapaṭibhāgāva	5358	
PA_atk-s05_08a2:5358_6	bhavissatī”ti aṭṭha brāhmaṇe pakkosāpetvā sabbakāmehi santappetvā suvaṇṇarūpakaṃ	5358	
PA_atk-s05_08a2:5358_7	rathaṃ āropetvā “gacchatha, tātā, yattha amhākaṃ jātigottabhogehi samāne kule evarūpaṃ	5358	
PA_atk-s05_08a2:5358_8	dārikaṃ passatha, imameva suvaṇṇarūpakaṃ paṇṇākāraṃ katvā ethā”ti uyyojesi.	5358	
PA_atk-s05_08a2:5359_0	Te “amhākaṃ nāma etaṃ kamma”nti nikkhamitvā “kattha gamissāmā”ti cintetvā “maddaraṭṭhaṃ	5359	
PA_atk-s05_08a2:5359_1	nāma itthākaro, maddaraṭṭhaṃ gamissāmā”ti maddaraṭṭhe sāgalanagaraṃ agamaṃsu. Tattha	5359	
PA_atk-s05_08a2:5359_2	taṃ suvaṇṇarūpakaṃ nhānatitthe ṭhapetvā ekamante nisīdiṃsu. Atha bhaddāya dhātī bhaddaṃ	5359	
PA_atk-s05_08a2:5359_3	nhāpetvā, alaṅkaritvā, sirigabbhe nisīdāpetvā sayaṃ nhāyituṃ udakatitthaṃ gatā tattha	5359	
PA_atk-s05_08a2:5359_4	taṃ suvaṇṇarūpakaṃ disvā “kissāyaṃ avinītā idhāgantvā ṭhitā”ti piṭṭhipasse paharitvā	5359	
PA_atk-s05_08a2:5359_5	“suvaṇṇarūpaka”nti ñatvā “ayyadhītā me”ti saññaṃ uppādesiṃ, “ayaṃ pana me ayyadhītāya	5359	
PA_atk-s05_08a2:5359_6	nivāsanapaṭiggāhikāyāpi asadisā”ti āha. Atha naṃ te manussā parivāretvā “evarūpā	5359	
PA_atk-s05_08a2:5359_7	te sāmidhītā”ti pucchiṃsu. “Kiṃ esā, imāya suvaṇṇapaṭimāya sataguṇena sahassaguṇena	5359	
PA_atk-s05_08a2:5359_8	mayhaṃ ayyadhītā abhirūpatarā, dvādasahatthe gabbhe nisinnāya padīpakiccaṃ natthi,	5359	
PA_atk-s05_08a2:5359_9	sarīrobhāseneva tamaṃ vidhamatī”ti. “Tena hi āgacchā”ti taṃ khujjaṃ gahetvā suvaṇṇarūpakaṃ	5359	
PA_atk-s05_08a2:5359_10	rathe āropetvā kosiyagottassa brāhmaṇassa gharadvāre ṭhatvā āgamanaṃ nivedayiṃsu.	53591	
PA_atk-s05_08a2:5360_0	Brāhmaṇo paṭisanthāraṃ katvā “kuto āgatatthā”ti pucchi. “Magadharaṭṭhe mahātitthagāme	5360	
PA_atk-s05_08a2:5360_1	kapilabrāhmaṇassa gharato”ti. “Kiṃ kāraṇā āgatā”ti? “Iminā nāma kāraṇenā”ti. “Kalyāṇaṃ,	5360	
PA_atk-s05_08a2:5360_2	tātā, samajātigottavibhavo amhākaṃ brāhmaṇo, dassāmi dārika”nti paṇṇākāraṃ gaṇhi.	5360	
PA_atk-s05_08a2:5360_3	Te kapilabrāhmaṇassa sāsanaṃ pahiṇiṃsu “laddhā dārikā, kattabbaṃ karothā”ti. Taṃ	5360	
PA_atk-s05_08a2:5360_4	sāsanaṃ sutvā pippalimāṇavassa ārocayiṃsu “laddhā kira dārikā”ti. Māṇavo “ahaṃ ‘na	5360	
PA_atk-s05_08a2:5360_5	labhissantī’ti cintesiṃ, ime ‘laddhā’ti vadanti, anatthiko hutvā paṇṇaṃ pesessāmī”ti	5360	
PA_atk-s05_08a2:5360_6	rahogato paṇṇaṃ likhi “bhaddā, attano jātigottabhogānurūpaṃ gharāvāsaṃ labhatu, ahaṃ	5360	
PA_atk-s05_08a2:5360_7	nikkhamitvā pabbajissāmi, mā pacchā vippaṭisārinī ahosī”ti. Bhaddāpi “asukassa kira	5360	
PA_atk-s05_08a2:5360_8	maṃ dātukāmo”ti sutvā “paṇṇaṃ pesessāmī”ti rahogatā paṇṇaṃ likhi “ayyaputto attano	5360	
PA_atk-s05_08a2:5360_9	jātigottabhogānurūpaṃ gharāvāsaṃ labhatu, ahaṃ pabbajissāmi, mā pacchā vippaṭisārī	5360	
PA_atk-s05_08a2:5360_10	ahosī”ti. Dvepi paṇṇāni antarāmagge samāgacchiṃsu. “Idaṃ kassa paṇṇa”nti? “Pippalimāṇavena	53601	
PA_atk-s05_08a2:5360_11	bhaddāya pahita”nti. “Idaṃ kassā”ti? “Bhaddāya pippalimāṇavassa pahita”nti ca vutte	53601	
PA_atk-s05_08a2:5360_12	te dvepi vācetvā “passatha dārakānaṃ kamma”nti phāletvā araññe chaḍḍetvā aññaṃ taṃsamānaṃ	53601	
PA_atk-s05_08a2:5360_13	paṇṇaṃ likhitvā ito etto ca pesesuṃ. Iti kumārassa kumārikāya ca sadisaṃ paṇṇaṃ lokassādarahitamevāti	53601	
PA_atk-s05_08a2:5360_14	anicchamānānaṃyeva dvinnaṃ samāgamo ahosi.	53601	
PA_atk-s05_08a2:5361_0	Taṃ divasaṃyeva pippalimāṇavo ekaṃ pupphadāmaṃ ganthāpesi bhaddāpi. Tāni sayanamajjhe	5361	
PA_atk-s05_08a2:5361_1	ṭhapesuṃ bhuttasāyamāsā ubhopi “sayanaṃ āruhissāmā”ti māṇavo dakkhiṇapassena sayanaṃ	5361	
PA_atk-s05_08a2:5361_2	āruhi. Bhaddā vāmapassena abhiruhitvā āha – “yassa passe pupphāni milāyanti, tassa	5361	
PA_atk-s05_08a2:5361_3	rāgacittaṃ uppannanti vijānissāma, imaṃ pupphadāmaṃ na alliyitabba”nti. Te pana aññamaññaṃ	5361	
PA_atk-s05_08a2:5361_4	sarīrasamphassabhayena tiyāmarattiṃ niddaṃ anokkamantāva vītināmenti, divā pana hasitamattampi	5361	
PA_atk-s05_08a2:5361_5	nāhosi. Te lokāmisena asaṃsaṭṭhā yāva mātāpitaro dharanti, tāva kuṭumbaṃ avicāretvā	5361	
PA_atk-s05_08a2:5361_6	tesu kālaṅkatesu vicārayiṃsu. Mahatī māṇavassa sampatti – ekadivasaṃ sarīraṃ ubbaṭṭetvā	5361	
PA_atk-s05_08a2:5361_7	chaḍḍetabbaṃ suvaṇṇacuṇṇaṃ eva magadhanāḷiyā dvādasanāḷimattaṃ laddhuṃ vaṭṭati. Yantabaddhāni	5361	
PA_atk-s05_08a2:5361_8	saṭṭhimahātaḷākāni, kammanto dvādasayojaniko, anurādhapurapamāṇā cuddasa gāmā, cuddasa	5361	
PA_atk-s05_08a2:5361_9	hatthānīkāni, cuddasa assānīkāni, cuddasa rathānīkāni.	5361	
PA_atk-s05_08a2:5362_0	So ekadivasaṃ alaṅkataassaṃ āruyha mahājanaparivuto kammantaṃ gantvā khettakoṭiyaṃ	5362	
PA_atk-s05_08a2:5362_1	ṭhito naṅgalehi bhinnaṭṭhānato kākādayo sakuṇe gaṇḍuppādādipāṇake uddharitvā khādante	5362	
PA_atk-s05_08a2:5362_2	disvā, “tātā, ime kiṃ khādantī”ti pucchi. “Gaṇḍuppāde, ayyā”ti. “Etehi kataṃ pāpaṃ	5362	
PA_atk-s05_08a2:5362_3	kassa hotī”ti? “Tumhākaṃ, ayyā”ti. So cintesi – “sace etehi kataṃ pāpaṃ mayhaṃ hoti,	5362	
PA_atk-s05_08a2:5362_4	kiṃ me karissati sattaasītikoṭidhanaṃ, kiṃ dvādasayojano kammanto, kiṃ yantabaddhāni	5362	
PA_atk-s05_08a2:5362_5	taḷākāni, kiṃ cuddasa gāmā, sabbametaṃ bhaddāya kāpilāniyā niyyātetvā nikkhamma pabbajissāmī”ti.	5362	
PA_atk-s05_08a2:5363_0	Bhaddāpi kāpilānī tasmiṃ khaṇe antaravatthumhi tayo tilakumbhe pattharāpetvā dhātīhi	5363	
PA_atk-s05_08a2:5363_1	parivutā nisinnā kāke tilapāṇake khādamāne disvā, “ammā, kiṃ ime khādantī”ti pucchi.	5363	
PA_atk-s05_08a2:5363_2	“Pāṇake ayye”ti. “Akusalaṃ kassa hotī”ti? “Tumhākaṃ, ayye”ti. Sā cintesi – “mayhaṃ	5363	
PA_atk-s05_08a2:5363_3	catuhatthavatthaṃ nāḷikodanamattañca laddhuṃ vaṭṭati, yadi panetaṃ ettakena janena	5363	
PA_atk-s05_08a2:5363_4	kataṃ akusalaṃ mayhaṃ hoti, bhavasahassenapi vaṭṭato sīsaṃ ukkhipituṃ na sakkā. Ayyaputte	5363	
PA_atk-s05_08a2:5363_5	āgatamatteyeva sabbaṃ tassa niyyātetvā nikkhamma pabbajissāmī”ti.	5363	
PA_atk-s05_08a2:5364_0	Māṇavo āgantvā, nhatvā pāsādaṃ āruyha mahārahe pallaṅke nisīdi. Athassa cakkavattino	5364	
PA_atk-s05_08a2:5364_1	anucchavikaṃ bhojanaṃ sajjayiṃsu. Dvepi bhuñjitvā parijane nikkhante rahogatā phāsukaṭṭhāne	5364	
PA_atk-s05_08a2:5364_2	nisīdiṃsu. Tato māṇavo bhaddaṃ āha – “bhadde, imaṃ gharaṃ āgacchantī tvaṃ kittakaṃ	5364	
PA_atk-s05_08a2:5364_3	dhanaṃ āharasī”ti? “Pañcapaṇṇāsa sakaṭasahassāni, ayyā”ti. “Taṃ sabbaṃ, yā ca imasmiṃ	5364	
PA_atk-s05_08a2:5364_4	ghare sattaasītikoṭiyo yantabaddhasaṭṭhitaḷākādibhedā ca sampatti atthi, taṃ sabbañca	5364	
PA_atk-s05_08a2:5364_5	tuyhaṃyeva niyyādemī”ti. “Tumhe pana kahaṃ gacchatha, ayyā”ti? “Ahaṃ pabbajissāmī”ti.	5364	
PA_atk-s05_08a2:5364_6	“Ayya, ahampi tumhākaṃyeva āgamanaṃ olokayamānā nisinnā. Ahampi pabbajissāmī”ti.	5364	
PA_atk-s05_08a2:5364_7	Tesaṃ ādittapaṇṇakuṭi viya tayo bhavā upaṭṭhahiṃsu. Te antarāpaṇato kasāyarasapītāni	5364	
PA_atk-s05_08a2:5364_8	vatthāni mattikāpatte ca āharāpetvā aññamaññaṃ kese oropetvā “ye loke arahanto, te	5364	
PA_atk-s05_08a2:5364_9	uddissa amhākaṃ pabbajjā”ti pabbajitvā, thavikāsu patte pakkhipitvā aṃse laggetvā	5364	
PA_atk-s05_08a2:5364_10	pāsādato otariṃsu. Gehe dāsesu vā kammakaresu vā na koci sañjāni.	53641	
PA_atk-s05_08a2:5365_0	Atha ne brāhmaṇagāmato nikkhamma dāsagāmadvārena gacchante ākappakuttavasena dāsagāmavāsino	5365	
PA_atk-s05_08a2:5365_1	sañjāniṃsu. Te rodantā pādesu nipatitvā “kiṃ, amhe, anāthe karotha ayyā”ti āhaṃsu.	5365	
PA_atk-s05_08a2:5365_2	“Mayaṃ, ‘bhaṇe, ādittapaṇṇasālā viya tayo bhavā’ti pabbajimhā. Sace tumhesu ekekaṃ	5365	
PA_atk-s05_08a2:5365_3	bhujissaṃ karoma, vassasatampi nappahoti. Tumheva tumhākaṃ sīsaṃ dhovitvā bhujissā	5365	
PA_atk-s05_08a2:5365_4	hutvā jīvathā”ti vatvā tesaṃ rodantānaṃyeva pakkamiṃsu.	5365	
PA_atk-s05_08a2:5366_0	Thero purato gacchanto nivattitvā olokento cintesi – “ayaṃ, bhaddā kāpilānī, sakalajambudīpagghanikā	5366	
PA_atk-s05_08a2:5366_1	itthī mayhaṃ pacchato āgacchati, ṭhānaṃ kho panetaṃ vijjati, yaṃ kocideva evaṃ cinteyya	5366	
PA_atk-s05_08a2:5366_2	‘ime pabbajitāpi vinā bhavituṃ na sakkonti, ananucchavikaṃ karontī’ti, koci pāpena	5366	
PA_atk-s05_08a2:5366_3	manaṃ padūsetvā apāyapūrako bhaveyya, imaṃ pahāya mayhaṃ gantuṃ vaṭṭatī”ti cittaṃ	5366	
PA_atk-s05_08a2:5366_4	uppādesi. So purato gacchanto dvedhāpathaṃ disvā tassa matthake aṭṭhāsi. Bhaddāpi	5366	
PA_atk-s05_08a2:5366_5	āgantvā, vanditvā aṭṭhāsi. Atha naṃ āha – “bhadde, tādisiṃ itthiṃ mama pacchato āgacchantiṃ	5366	
PA_atk-s05_08a2:5366_6	disvā ‘ime pabbajitāpi vinā bhavituṃ na sakkontī’ti cintetvā amhesu paduṭṭhacitto	5366	
PA_atk-s05_08a2:5366_7	mahājano apāyapūrako bhaveyya. Imasmiṃ dvedhāpathe tvaṃ ekaṃ gaṇha, ahamekena gamissāmī”ti.	5366	
PA_atk-s05_08a2:5366_8	“Āma, ayya, pabbajitānaṃ mātugāmo palibodho, ‘pabbajitvāpi vinā na bhavantī’ti amhākaṃ	5366	
PA_atk-s05_08a2:5366_9	dosaṃ dassessanti, tumhe ekaṃ maggaṃ gaṇhatha, vinā bhavissāmā”ti tikkhattuṃ padakkhiṇaṃ	5366	
PA_atk-s05_08a2:5366_10	katvā catūsu ṭhānesu pañcapatiṭṭhitena vanditvā dasanakhasamodhānasamujjalaṃ añjaliṃ	53661	
PA_atk-s05_08a2:5366_11	paggayha “satasahassakappaparimāṇe addhāne kato mittasanthavo ajja bhijjatī”ti vatvā	53661	
PA_atk-s05_08a2:5366_12	“tumhe dakkhiṇajātikā nāma, tumhākaṃ dakkhiṇamaggo vaṭṭati, mayaṃ mātugāmā nāma vāmajātikā,	53661	
PA_atk-s05_08a2:5366_13	amhākaṃ vāmamaggo vaṭṭatī”ti vanditvā maggaṃ paṭipannā. Tesaṃ dvedhābhūtakāle ayaṃ	53661	
PA_atk-s05_08a2:5366_14	mahāpathavī “ahaṃ cakkavāḷasinerupabbate dhāretuṃ sakkontīpi tumhākaṃ guṇe dhāretuṃ	53661	
PA_atk-s05_08a2:5366_15	na sakkomī”ti vadantī viya viravamānā kampi, ākāse asanisaddo viya pavatti, cakkavāḷasinerupabbato unnadi.	53661	
PA_atk-s05_08a2:5367_0	Sammāsambuddho veḷuvanamahāvihāre gandhakuṭiyaṃ nisinno pathavīkampanasaddaṃ sutvā	5367	
PA_atk-s05_08a2:5367_1	“kissa nu kho pathavī kampatī”ti āvajjento “pippalimāṇavo ca bhaddā ca kāpilānī maṃ	5367	
PA_atk-s05_08a2:5367_2	uddissa appameyyaṃ sampattiṃ pahāya pabbajitā. Tesaṃ viyogaṭṭhāne ubhinnaṃ guṇabalena	5367	
PA_atk-s05_08a2:5367_3	ayaṃ pathavīkampo jāto. Mayāpi etesaṃ saṅgahaṃ kātuṃ vaṭṭatī”ti gandhakuṭito nikkhamma	5367	
PA_atk-s05_08a2:5367_4	sayameva pattacīvaramādāya asītimahātheresu kañcipi anāmantetvā tigāvutaṃ maggaṃ	5367	
PA_atk-s05_08a2:5367_5	paccuggamanaṃ katvā rājagahassa ca nālandāya ca antare bahuputtakanigrodharukkhamūle	5367	
PA_atk-s05_08a2:5367_6	pallaṅkaṃ ābhujitvā nisīdi. Nisīdanto pana aññatarapaṃsukūliko viya anisīditvā buddhavesaṃ	5367	
PA_atk-s05_08a2:5367_7	gahetvā asītihatthaghanabuddharasmiyo vissajjento nisīdi. Iti tasmiṃ khaṇe paṇṇacchattasakaṭacakkakūṭāgārādippamāṇā	5367	
PA_atk-s05_08a2:5367_8	buddharasmiyo ito cito ca vippharantiyo vidhāvantiyo candasahassasūriyasahassauggamanakālo	5367	
PA_atk-s05_08a2:5367_9	viya kurumānā taṃ vanantaṃ ekobhāsaṃ akaṃsu. Dvattiṃsamahāpurisalakkhaṇasiriyā samujjalatārāgaṇena	5367	
PA_atk-s05_08a2:5367_10	viya gaganaṃ, supupphitakamalakuvalayena viya salilaṃ, vanantaṃ virocittha. Nigrodharukkhassa	53671	
PA_atk-s05_08a2:5367_11	nāma khandho seto hoti, pattāni nīlāni, pakkāni rattāni. Tasmiṃ pana divase satasākho	53671	
PA_atk-s05_08a2:5367_12	nigrodho suvaṇṇavaṇṇova ahosi.	53671	
PA_atk-s05_08a2:5368_0	Mahākassapatthero “ayaṃ amhākaṃ satthā bhavissati, imaṃ ahaṃ uddissa pabbajito”ti	5368	
PA_atk-s05_08a2:5368_1	diṭṭhaṭṭhānato paṭṭhāya oṇatoṇatova gantvā tīsu ṭhānesu vanditvā “satthā me, bhante,	5368	
PA_atk-s05_08a2:5368_2	bhagavā, sāvakohamasmi, satthā me, bhante, bhagavā sāvakohamasmī”ti āha. Atha naṃ	5368	
PA_atk-s05_08a2:5368_3	bhagavā āha “kassapa, sace tvaṃ imaṃ nipaccakāraṃ mahāpathaviyā kareyyāsi, sāpi dhāretuṃ	5368	
PA_atk-s05_08a2:5368_4	na sakkuṇeyya. Tathāgatassa evaṃ guṇamahantataṃ jānatā tayā kato nipaccakāro mayhaṃ,	5368	
PA_atk-s05_08a2:5368_5	lomampi cāletuṃ na sakkoti. Nisīda, kassapa, dāyajjaṃ te dassāmī”ti. Athassa bhagavā	5368	
PA_atk-s05_08a2:5368_6	tīhi ovādehi upasampadamadāsi. Datvā bahuputtakanigrodhamūlato nikkhamitvā theraṃ	5368	
PA_atk-s05_08a2:5368_7	pacchāsamaṇaṃ katvā maggaṃ paṭipajji. Satthu sarīraṃ dvattiṃsamahāpurisalakkhaṇavicittaṃ,	5368	
PA_atk-s05_08a2:5368_8	mahākassapassa sarīraṃ sattamahāpurisalakkhaṇapaṭimaṇḍitaṃ, so kañcanamahānāvāya	5368	
PA_atk-s05_08a2:5368_9	pacchābaddho viya satthu padānupadikaṃ anugacchi. Satthā thokaṃ maggaṃ gantvā maggā	5368	
PA_atk-s05_08a2:5368_10	okkamma aññatarasmiṃ rukkhamūle nisajjākāraṃ dassesi. Thero “nisīditukāmo satthā”ti	53681	
PA_atk-s05_08a2:5368_11	ñatvā attano pārupitapaṭapilotikasaṅghāṭiṃ catugguṇaṃ katvā paññapesi.	53681	
PA_atk-s05_08a2:5369_0	Satthā tattha nisīditvā hatthena cīvaraṃ parimajjanto “mudukā kho tyāyaṃ, kassapa,	5369	
PA_atk-s05_08a2:5369_1	paṭapilotikasaṅghāṭī”ti āha. Thero “satthā mama saṅghāṭiyā mudubhāvaṃ katheti, pārupitukāmo	5369	
PA_atk-s05_08a2:5369_2	bhavissatī”ti ñatvā “pārupatu, bhante, bhagavā saṅghāṭi”nti āha. “Tvaṃ kiṃ pārupissasi,	5369	
PA_atk-s05_08a2:5369_3	kassapā”ti? “Tumhākaṃ nivāsanaṃ labhanto pārupissāmi, bhante”ti. “Kiṃ pana tvaṃ,	5369	
PA_atk-s05_08a2:5369_4	kassapa, imaṃ paribhogajiṇṇaṃ paṃsukūlaṃ dhāretuṃ sakkhissasi? Mayā hi imassa paṃsukūlassa	5369	
PA_atk-s05_08a2:5369_5	gahitadivase udakapariyantaṃ katvā mahāpathavī kampi, imaṃ buddhānaṃ paribhogajiṇṇacīvaraṃ	5369	
PA_atk-s05_08a2:5369_6	nāma na sakkā parittaguṇena dhāretuṃ, paṭibalenevidaṃ paṭipattipūraṇasamatthena jātipaṃsukūlikena	5369	
PA_atk-s05_08a2:5369_7	dhāretuṃ vaṭṭatī”ti vatvā therena saddhiṃ cīvaraṃ parivattesi.	5369	
PA_atk-s05_08a2:5370_0	Evaṃ pana cīvaraparivattanaṃ katvā therassa pārutacīvaraṃ bhagavā pārupi, satthu	5370	
PA_atk-s05_08a2:5370_1	cīvaraṃ thero. Tasmiṃ samaye acetanāpi ayaṃ mahāpathavī “dukkaraṃ, bhante, akattha,	5370	
PA_atk-s05_08a2:5370_2	attanā pārutacīvaraṃ sāvakassa dinnapubbo nāma natthi, ahaṃ tumhākaṃ guṇaṃ dhāretuṃ	5370	
PA_atk-s05_08a2:5370_3	na sakkomī”ti vadantī viya udakapariyantaṃ katvā kampi. Theropi “laddhaṃ dāni mayā	5370	
PA_atk-s05_08a2:5370_4	buddhānaṃ paribhogacīvaraṃ, kiṃ me idāni uttari kattabbaṃ atthī”ti unnatiṃ akatvā	5370	
PA_atk-s05_08a2:5370_5	buddhānaṃ santikeyeva terasa dhutaguṇe samādāya sattadivasamattaṃ puthujjano ahosi,	5370	
PA_atk-s05_08a2:5370_6	aṭṭhame divase saha paṭisambhidāhi arahattaṃ pāpuṇi. Tena vuttaṃ apadāne –	5370	
PA_atk-s05_08a2:5371	“Padumuttarassa bhagavato, lokajeṭṭhassa tādino;	537	
PA_atk-s05_08a2:5372	Nibbute lokanāthamhi, pūjaṃ kubbanti satthuno.	537	
PA_atk-s05_08a2:5373	“Udaggacittā janatā, āmoditapamoditā;	537	
PA_atk-s05_08a2:5374	Tesu saṃvegajātesu, pīti se udapajjatha.	537	
PA_atk-s05_08a2:5375	“Ñātimitte samānetvā, idaṃ vacanamabraviṃ;	537	
PA_atk-s05_08a2:5376	Parinibbuto mahāvīro, handa pūjaṃ karomase.	537	
PA_atk-s05_08a2:5377	“Sādhūti te paṭissutvā, bhiyyo hāsaṃ janiṃsu me;	537	
PA_atk-s05_08a2:5378	Buddhasmiṃ lokanāthamhi, kāhāma puññasañcayaṃ.	537	
PA_atk-s05_08a2:5379	“Agghiyaṃ sukataṃ katvā, satahatthasamuggataṃ;	537	
PA_atk-s05_08a2:5380	Diyaḍḍhahatthapatthaṭaṃ, vimānaṃ nabhamuggataṃ.	538	
PA_atk-s05_08a2:5381	“Katvāna hammiyaṃ tattha, tālapantīhi cittitaṃ;	538	
PA_atk-s05_08a2:5382	Sakaṃ cittaṃ pasādetvā, cetiyaṃ pūjayuttamaṃ.	538	
PA_atk-s05_08a2:5383	“Aggikkhandhova jalito, kiṃsuko iva phullito;	538	
PA_atk-s05_08a2:5384	Indalaṭṭhīva ākāse, obhāseti catuddisā.	538	
PA_atk-s05_08a2:5385	“Tattha cittaṃ pasādetvā, katvāna kusalaṃ bahuṃ;	538	
PA_atk-s05_08a2:5386	Pubbakammaṃ saritvāna, tidasaṃ upapajjahaṃ.	538	
PA_atk-s05_08a2:5387	“Sahassayuttaṃ hayavāhiṃ, dibbayānamadhiṭṭhito;	538	
PA_atk-s05_08a2:5388	Ubbiddhaṃ bhavanaṃ mayhaṃ, sattabhūmaṃ samuggataṃ.	538	
PA_atk-s05_08a2:5389	“Kūṭāgārasahassāni, sabbasoṇṇamayā ahuṃ;	538	
PA_atk-s05_08a2:5390	Jalanti sakatejena, disā sabbā pabhāsayaṃ.	539	
PA_atk-s05_08a2:5391	“Santi aññepi niyyūhā, lohitaṅgamayā tadā;	539	
PA_atk-s05_08a2:5392	Tepi jotanti ābhāya, samantā caturo disā.	539	
PA_atk-s05_08a2:5393	“Puññakammābhinibbattā, kūṭāgārā sunimmitā;	539	
PA_atk-s05_08a2:5394	Maṇimayāpi jotanti, disā dasa samantato.	539	
PA_atk-s05_08a2:5395	“Tesaṃ ujjotamānānaṃ, obhāso vipulo ahu;	539	
PA_atk-s05_08a2:5396	Sabbe deve abhibhomi, puññakammassidaṃ phalaṃ.	539	
PA_atk-s05_08a2:5397	“Saṭṭhikappasahassamhi, ubbiddho nāma khattiyo;	539	
PA_atk-s05_08a2:5398	Cāturanto vijitāvī, pathaviṃ āvasiṃ ahaṃ.	539	
PA_atk-s05_08a2:5399	“Tatheva bhaddake kappe, tiṃsakkhattuṃ ahosahaṃ;	539	
PA_atk-s05_08a2:5400	Sakakammābhiraddhomhi, cakkavattī mahabbalo.	540	
PA_atk-s05_08a2:5401	“Sattaratanasampanno, catudīpamhi issaro;	540	
PA_atk-s05_08a2:5402	Tatthāpi bhavanaṃ mayhaṃ, indalaṭṭhīva uggataṃ.	540	
PA_atk-s05_08a2:5403	“Āyāmato catubbīsaṃ, vitthārena ca dvādasa;	540	
PA_atk-s05_08a2:5404	Rammaṇaṃ nāma nagaraṃ, daḷhapākāratoraṇaṃ.	540	
PA_atk-s05_08a2:5405	“Āyāmato pañcasataṃ, vitthārena tadaḍḍhakaṃ;	540	
PA_atk-s05_08a2:5406	Ākiṇṇaṃ janakāyehi, tidasānaṃ puraṃ viya.	540	
PA_atk-s05_08a2:5407	“Yathā sūcighare sūcī, pakkhittā paṇṇavīsati;	540	
PA_atk-s05_08a2:5408	Aññamaññaṃ paghaṭṭenti, ākiṇṇaṃ hoti laṅkataṃ.	540	
PA_atk-s05_08a2:5409	“Evampi nagaraṃ mayhaṃ, hatthissarathasaṃkulaṃ;	540	
PA_atk-s05_08a2:5410	Manussehi sadākiṇṇaṃ, rammaṇaṃ nagaruttamaṃ.	541	
PA_atk-s05_08a2:5411	“Tattha bhutvā pivitvā ca, puna devattanaṃ gato;	541	
PA_atk-s05_08a2:5412	Bhave pacchimake mayhaṃ, ahosi kulasampadā.	541	
PA_atk-s05_08a2:5413	“Brahmaññakulasambhūto, mahāratanasañcayo;	541	
PA_atk-s05_08a2:5414	Asītikoṭiyo hitvā, hiraññassāpi pabbajiṃ.	541	
PA_atk-s05_08a2:5415	“Paṭisambhidā catasso…pe… kataṃ buddhassa sāsana”nti.	541	
PA_atk-s05_08a2:5416_0	Atha naṃ satthā “kassapo, bhikkhave, candūpamo kulāni upasaṅkamati apakasseva kāyaṃ,	5416	
PA_atk-s05_08a2:5416_1	apakassa cittaṃ, niccanavako kulesu appagabbho”ti evamādinā pasaṃsitvā aparabhāge	5416	
PA_atk-s05_08a2:5416_2	ariyagaṇamajjhe nisinno “etadaggaṃ, bhikkhave, mama sāvakānaṃ bhikkhūnaṃ dhutavādānaṃ	5416	
PA_atk-s05_08a2:5416_3	yadidaṃ mahākassapo”ti dhutaṅgadharānaṃ aggaṭṭhāne ṭhapesi. So vivekābhiratikittanamukhena	5416	
PA_atk-s05_08a2:5416_4	bhikkhūnaṃ ovādaṃ dento attano paṭipattiṃ pakāsento –	5416	
PA_atk-s05_08a2:5418	“Na gaṇena purakkhato care, vimano hoti samādhi dullabho;	541	
PA_atk-s05_08a2:5419	Nānājanasaṅgaho dukho, iti disvāna gaṇaṃ na rocaye.	541	
PA_atk-s05_08a2:5421	“Na kulāni upabbaje muni, vimano hoti samādhi dullabho;	542	
PA_atk-s05_08a2:5422	So ussukko rasānugiddho, atthaṃ riñcati yo sukhāvaho.	542	
PA_atk-s05_08a2:5424	“Paṅkoti hi naṃ avedayuṃ, yāyaṃ vandanapūjanā kulesu;	542	
PA_atk-s05_08a2:5425	Sukhumaṃ sallaṃ durubbahaṃ, sakkāro kāpurisena dujjaho.	542	
PA_atk-s05_08a2:5427	“Senāsanamhā oruyha, nagaraṃ piṇḍāya pāvisiṃ;	542	
PA_atk-s05_08a2:5428	Bhuñjantaṃ purisaṃ kuṭṭhiṃ, sakkaccaṃ taṃ upaṭṭhahiṃ.	542	
PA_atk-s05_08a2:5430	“So me pakkena hatthena, ālopaṃ upanāmayi;	543	
PA_atk-s05_08a2:5431	Ālopaṃ pakkhipantassa, aṅguli cettha chijjatha.	543	
PA_atk-s05_08a2:5433	“Kuṭṭamūlañca nissāya, ālopaṃ taṃ abhuñjisaṃ;	543	
PA_atk-s05_08a2:5434	Bhuñjamāne vā bhutte vā, jegucchaṃ me na vijjati.	543	
PA_atk-s05_08a2:5436	“Uttiṭṭhapiṇḍo āhāro, pūtimuttañca osadhaṃ;	543	
PA_atk-s05_08a2:5437	Senāsanaṃ rukkhamūlaṃ, paṃsukūlañca cīvaraṃ;	543	
PA_atk-s05_08a2:5438	Yassete abhisambhutvā, sa ve cātuddiso naro.	543	
PA_atk-s05_08a2:5440	“Yattha eke vihaññanti, āruhantā siluccayaṃ;	544	
PA_atk-s05_08a2:5441	Tattha buddhassa dāyādo, sampajāno paṭissato;	544	
PA_atk-s05_08a2:5442	Iddhibalenupatthaddho, kassapo abhirūhati.	544	
PA_atk-s05_08a2:5444	“Piṇḍapātapaṭikkanto, selamāruyha kassapo;	544	
PA_atk-s05_08a2:5445	Jhāyati anupādāno, pahīnabhayabheravo.	544	
PA_atk-s05_08a2:5447	“Piṇḍapātapaṭikkanto, selamāruyha kassapo;	544	
PA_atk-s05_08a2:5448	Jhāyati anupādāno, ḍayhamānesu nibbuto.	544	
PA_atk-s05_08a2:5450	“Piṇḍapātapaṭikkanto, selamāruyha kassapo;	545	
PA_atk-s05_08a2:5451	Jhāyati anupādāno, katakicco anāsavo.	545	
PA_atk-s05_08a2:5453	“Karerimālāvitatā, bhūmibhāgā manoramā;	545	
PA_atk-s05_08a2:5454	Kuñjarābhirudā rammā, te selā ramayanti maṃ.	545	
PA_atk-s05_08a2:5456	“Nīlabbhavaṇṇā rucirā, vārisītā sucindharā;	545	
PA_atk-s05_08a2:5457	Indagopakasañchannā, te selā ramayanti maṃ.	545	
PA_atk-s05_08a2:5459	“Nīlabbhakūṭasadisā, kūṭāgāravarūpamā;	545	
PA_atk-s05_08a2:5460	Vāraṇābhirudā rammā, te selā ramayanti maṃ.	546	
PA_atk-s05_08a2:5462	“Abhivuṭṭhā rammatalā, nagā isibhi sevitā;	546	
PA_atk-s05_08a2:5463	Abbhunnaditā sikhīhi, te selā ramayanti maṃ.	546	
PA_atk-s05_08a2:5465	“Alaṃ jhāyitukāmassa, pahitattassa me sato;	546	
PA_atk-s05_08a2:5466	Alaṃ me atthakāmassa, pahitattassa bhikkhuno.	546	
PA_atk-s05_08a2:5468	“Alaṃ me phāsukāmassa, pahitattassa bhikkhuno;	546	
PA_atk-s05_08a2:5469	Alaṃ me yogakāmassa, pahitattassa tādino.	546	
PA_atk-s05_08a2:5471	“Umāpupphena samānā, gaganāvabbhachāditā;	547	
PA_atk-s05_08a2:5472	Nānādijagaṇākiṇṇā, te selā ramayanti maṃ.	547	
PA_atk-s05_08a2:5474	“Anākiṇṇā gahaṭṭhehi, migasaṅghanisevitā;	547	
PA_atk-s05_08a2:5475	Nānādijagaṇākiṇṇā, te selā ramayanti maṃ.	547	
PA_atk-s05_08a2:5477	“Acchodikā puthusilā, gonaṅgulamigāyutā;	547	
PA_atk-s05_08a2:5478	Ambusevālasañchannā, te selā ramayanti maṃ.	547	
PA_atk-s05_08a2:5480	“Na pañcaṅgikena tūriyena, rati me hoti tādisī;	548	
PA_atk-s05_08a2:5481	Yathā ekaggacittassa, sammā dhammaṃ vipassato.	548	
PA_atk-s05_08a2:5483	“Kammaṃ bahukaṃ na kāraye, parivajjeyya janaṃ na uyyame;	548	
PA_atk-s05_08a2:5484	Ussukko so rasānugiddho, atthaṃ riñcati yo sukhāvaho.	548	
PA_atk-s05_08a2:5486	“Kammaṃ bahukaṃ na kāraye, parivajjeyya anattaneyyametaṃ;	548	
PA_atk-s05_08a2:5487	Kicchati kāyo kilamati, dukkhito so samathaṃ na vindati.	548	
PA_atk-s05_08a2:5489	“Oṭṭhappahatamattena, attānampi na passati;	548	
PA_atk-s05_08a2:5490	Patthaddhagīvo carati, ahaṃ seyyoti maññati.	549	
PA_atk-s05_08a2:5492	“Aseyyo seyyasamānaṃ, bālo maññati attānaṃ;	549	
PA_atk-s05_08a2:5493	Na taṃ viññū pasaṃsanti, patthaddhamānasaṃ naraṃ.	549	
PA_atk-s05_08a2:5495	“Yo ca seyyohamasmīti, nāhaṃ seyyoti vā pana;	549	
PA_atk-s05_08a2:5496	Hīno taṃsadiso vāti, vidhāsu na vikampati.	549	
PA_atk-s05_08a2:5498	“Paññavantaṃ tathā tādiṃ, sīlesu susamāhitaṃ;	549	
PA_atk-s05_08a2:5499	Cetosamathamanuyuttaṃ, tañce viññū pasaṃsare.	549	
PA_atk-s05_08a2:5501	“Yassa sabrahmacārīsu, gāravo nūpalabbhati;	550	
PA_atk-s05_08a2:5502	Ārakā hoti saddhammā, nabhato puthavī yathā.	550	
PA_atk-s05_08a2:5504	“Yesañca hiri ottappaṃ, sadā sammā upaṭṭhitaṃ;	550	
PA_atk-s05_08a2:5505	Virūḷhabrahmacariyā te, tesaṃ khīṇā punabbhavā.	550	
PA_atk-s05_08a2:5507	“Uddhato capalo bhikkhu, paṃsukūlena pāruto;	550	
PA_atk-s05_08a2:5508	Kapīva sīhacammena, na so tenupasobhati.	550	
PA_atk-s05_08a2:5510	“Anuddhato acapalo, nipako saṃvutindriyo;	551	
PA_atk-s05_08a2:5511	Sobhati paṃsukūlena, sīhova girigabbhare.	551	
PA_atk-s05_08a2:5513	“Ete sambahulā devā, iddhimanto yasassino;	551	
PA_atk-s05_08a2:5514	Dasadevasahassāni, sabbe te brahmakāyikā.	551	
PA_atk-s05_08a2:5516	“Dhammasenāpatiṃ vīraṃ, mahājhāyiṃ samāhitaṃ;	551	
PA_atk-s05_08a2:5517	Sāriputtaṃ namassantā, tiṭṭhanti pañjalīkatā.	551	
PA_atk-s05_08a2:5519	“Namo te purisājañña, namo te purisuttama;	551	
PA_atk-s05_08a2:5520	Yassa te nābhijānāma, yampi nissāya jhāyati.	552	
PA_atk-s05_08a2:5522	“Accheraṃ vata buddhānaṃ, gambhīro gocaro sako;	552	
PA_atk-s05_08a2:5523	Ye mayaṃ nābhijānāma, vālavedhisamāgatā.	552	
PA_atk-s05_08a2:5525	“Taṃ tathā devakāyehi, pūjitaṃ pūjanārahaṃ;	552	
PA_atk-s05_08a2:5526	Sāriputtaṃ tadā disvā, kappinassa sitaṃ ahu.	552	
PA_atk-s05_08a2:5528	“Yāvatā buddhakhettamhi, ṭhapayitvā mahāmuniṃ;	552	
PA_atk-s05_08a2:5529	Dhutaguṇe visiṭṭhohaṃ, sadiso me na vijjati.	552	
PA_atk-s05_08a2:5531	“Pariciṇṇo mayā satthā, kataṃ buddhassa sāsanaṃ;	553	
PA_atk-s05_08a2:5532	Ohito garuko bhāro, natthi dāni punabbhavo.	553	
PA_atk-s05_08a2:5534	“Na cīvare na sayane, bhojane nupalimpati;	553	
PA_atk-s05_08a2:5535	Gotamo anappameyyo, mūḷālapupphaṃ vimalaṃva;	553	
PA_atk-s05_08a2:5536	Ambunā nekkhammaninno, tibhavābhinissaṭo.	553	
PA_atk-s05_08a2:5538	“Satipaṭṭhānagīvo so, saddhāhattho mahāmuni;	553	
PA_atk-s05_08a2:5539	Paññāsīso mahāñāṇī, sadā carati nibbuto”ti. –	553	
PA_atk-s05_08a2:5540	Imā gāthā abhāsi. Tattha ādito tisso gāthā gaṇesu kulesu ca saṃsaṭṭhe bhikkhū disvā tesaṃ ovādadānavasena vuttā.	554	
PA_atk-s05_08a2:5541_0	Tattha na gaṇena purakkhato careti bhikkhugaṇehi purakkhato parivārito hutvā na careyya	5541	
PA_atk-s05_08a2:5541_1	na vihareyya. Kasmā? Vimano hoti samādhi dullabho gaṇaṃ pariharantassa dukkhuppattiyā	5541	
PA_atk-s05_08a2:5541_2	byākulamanatāya, uddesena ovādena anusāsaniyā anuggahaṃ karonto yathānusiṭṭhaṃ appaṭipattiyā	5541	
PA_atk-s05_08a2:5541_3	ca vimano vikāribhūtacitto hoti, tato saṃsaggena ekaggataṃ alabhantassa samādhi dullabho	5541	
PA_atk-s05_08a2:5541_4	hoti. Tathārūpassa hi upacārasamādhimattampi na ijjhati, pageva itaro. Nānājanasaṅgahoti	5541	
PA_atk-s05_08a2:5541_5	nānajjhāsayassa nānārucikassa janassa peyyakhajjādinā saṅgaho. Dukhoti kiccho kasiro.	5541	
PA_atk-s05_08a2:5541_6	Iti disvānāti evaṃ gaṇasaṅgahe bahuvidhaṃ ādīnavaṃ disvā ñāṇacakkhunā oloketvā. Gaṇaṃ	5541	
PA_atk-s05_08a2:5541_7	gaṇavāsaṃ na rocaye na roceyya na iccheyya.	5541	
PA_atk-s05_08a2:5542_0	Na kulāni upabbaje munīti imasmiṃ sāsane pabbajito khattiyādikulūpako hutvā na upagaccheyya.	5542	
PA_atk-s05_08a2:5542_1	Kiṃkāraṇā? Vimano hoti samādhi dullabho. So ussukko kulūpasaṅkamane ussukkaṃ āpanno	5542	
PA_atk-s05_08a2:5542_2	kulesu laddhabbesu madhurādirasesu anugiddho gedhaṃ āpanno tattha uppannesu kiccakaraṇīyesu	5542	
PA_atk-s05_08a2:5542_3	attanāva yogaṃ āpajjanto. Atthaṃ riñcati yo sukhāvahoti yo attano maggaphalanibbānasukhāvaho	5542	
PA_atk-s05_08a2:5542_4	taṃ sīlavisuddhiādisaṅkhātaṃ atthaṃ riñcati jahati, nānuyuñjatīti attho.	5542	
PA_atk-s05_08a2:5543	Tatiyagāthā heṭṭhā vuttā eva.	554	
PA_atk-s05_08a2:5544_0	Senāsanamhā oruyhātiādikā catasso gāthā paccayesu attano santosadassanamukhena “bhikkhunā	5544	
PA_atk-s05_08a2:5544_1	nāma evaṃ paṭipajjitabba”nti bhikkhūnaṃ ovādadānavasena vuttā. Tattha senāsanamhā	5544	
PA_atk-s05_08a2:5544_2	oruyhāti pabbatasenāsanattā vuttaṃ. Sakkaccaṃ taṃ upaṭṭhahinti taṃ kuṭṭhipurisaṃ	5544	
PA_atk-s05_08a2:5544_3	uḷārasampattiṃ pāpetukāmatāya bhikkhāya atthiko hutvā paṇītabhikkhadāyakaṃ kulaṃ	5544	
PA_atk-s05_08a2:5544_4	mahicchapuggalo viya ādarena upagantvā aṭṭhāsiṃ.	5544	
PA_atk-s05_08a2:5545	Pakkenāti aṭṭhigatakuṭṭharogatāya upakkena kuthitena. Aṅguli cettha chijjathāti ettha patte tassa aṅguli chijjitvā āhārena saddhiṃ patatīti attho.	554	
PA_atk-s05_08a2:5546_0	Kuṭṭamūlaṃ nissāyāti tassa purisassa pasādajananatthaṃ tādise gharabhittisamīpe nisīditvā	5546	
PA_atk-s05_08a2:5546_1	ālopaṃ taṃ abhuñjisaṃ paribhuñjiṃ. Ayaṃ pana therassa paṭipatti sikkhāpade apaññatteti	5546	
PA_atk-s05_08a2:5546_2	daṭṭhabbaṃ. Paṭikkūle ca appaṭikkūle iva appaṭikkūlasaññitāya ariyiddhiyā ukkaṃsagatattā	5546	
PA_atk-s05_08a2:5546_3	therassa taṃ ajjhoharantassa jigucchā na uppajji, puthujjanassa pana tādisaṃ bhuñjantassa	5546	
PA_atk-s05_08a2:5546_4	antāni nikkhameyyuṃ. Tenāha “bhuñjamāne vā bhutte vā, jegucchaṃ me na vijjatī”ti.	5546	
PA_atk-s05_08a2:5547_0	Uttiṭṭhapiṇḍoti uttiṭṭhitvā paresaṃ gharadvāre ṭhatvā gahetabbapiṇḍo, jaṅghabalaṃ	5547	
PA_atk-s05_08a2:5547_1	nissāya anugharaṃ gantvā laddhabbamissakabhikkhāti attho. Pūtimuttanti gomuttaparibhāvitaharīṭakādi	5547	
PA_atk-s05_08a2:5547_2	ca. Yassete abhisambhutvāti, yo bhikkhu ete uttiṭṭhapiṇḍādayo cattāro paccaye antimantena	5547	
PA_atk-s05_08a2:5547_3	abhiramitvā paribhuñjati. Sa ve cātuddiso naroti so puggalo ekaṃsena cātuddiso puratthimādicatudisāyogyo,	5547	
PA_atk-s05_08a2:5547_4	katthaci appaṭigho yāya kāyaci disāya viharituṃ sakkotīti attho.	5547	
PA_atk-s05_08a2:5548_0	Atha thero attano mahallakakāle manussehi “kathaṃ, bhante, tumhe evarūpāya jarāya	5548	
PA_atk-s05_08a2:5548_1	vattamānāya dine dine pabbataṃ abhiruhathā”ti vutte “yattha eke”tiādikā catasso gāthā	5548	
PA_atk-s05_08a2:5548_2	abhāsi. Tattha yatthāti yasmiṃ pacchimavaye. Eketi ekacce. Vihaññantīti sarīrakilamathena	5548	
PA_atk-s05_08a2:5548_3	cittena vighātaṃ āpajjanti. Siluccayanti pabbataṃ. Tatthāti tasmiṃ jarājiṇṇakālepi.	5548	
PA_atk-s05_08a2:5548_4	Sampajāno paṭissatoti iminā cittakhedābhāvaṃ dasseti, iddhibalenupatthaddhoti iminā sarīrakhedābhāvaṃ.	5548	
PA_atk-s05_08a2:5549	Bhayahetūnaṃ kilesānaṃ samucchinnattā pahīnabhayabheravo.	554	
PA_atk-s05_08a2:5550	Ḍayhamānesūti rāgaggiādīhi ekādasahi aggīhi sattesu ḍayhamānesu. Saṃkilesapariḷāhābhāvena nibbuto sītibhūto.	555	
PA_atk-s05_08a2:5551_0	Puna manussehi “kiṃ, bhante, jiṇṇakālepi araññapabbateyeva viharatha, nanu ime veḷuvanādayo	5551	
PA_atk-s05_08a2:5551_1	vihārā manoramā”ti vutte araññapabbatā eva mayhaṃ manoramāti dassento “karerimālāvitatā”tiādikā	5551	
PA_atk-s05_08a2:5551_2	dvādasa gāthā abhāsi. Tattha karerimālāvitatāti varuṇarukkhapantīhi samāgatā. “Kālavaṇṇapupphehi	5551	
PA_atk-s05_08a2:5551_3	otthaṭā”tipi vadanti. Kuñjarābhirudāti paṭighosādiguṇībhūtehi hatthīnaṃ gocaresīnaṃ	5551	
PA_atk-s05_08a2:5551_4	gajjitehi abhitthanitā.	5551	
PA_atk-s05_08a2:5552_0	Abhivuṭṭhāti mahāmeghena abhippavuṭṭhā. Rammatalāti teneva rajojallapaṇṇeyyādīnaṃ	5552	
PA_atk-s05_08a2:5552_1	apagamena ramaṇīyatalā. Nagāti desantaraṃ agamanato “nagā”ti selamayatāya “selā”ti	5552	
PA_atk-s05_08a2:5552_2	ca laddhanāmā pabbatā. Abbhunnaditā sikhīhīti madhurassarena unnaditā.	5552	
PA_atk-s05_08a2:5553	Alanti yuttaṃ samatthaṃ vā. Jhāyitukāmassa atthakāmassātiādīsupi iminā nayena yojetabbaṃ. Bhikkhunoti bhinnakilesabhikkhuno, meti sambandho.	555	
PA_atk-s05_08a2:5554	Umāpupphena samānāti mecakanibhatāya umākusumasadisā. Gaganāvabbha chāditāti tato eva saradassa gaganaabbhā viya kāḷameghasañchāditā, nīlavaṇṇāti attho.	555	
PA_atk-s05_08a2:5555_0	Anākiṇṇāti asaṃkiṇṇā asambādhā. Pañcaṅgikenāti ātatādīhi pañcahi aṅgehi yuttena tūriyena	5555	
PA_atk-s05_08a2:5555_1	parivāriyamānassa tādisīpi na hoti, yathā yādisī ekaggacittassa samāhitacittassa	5555	
PA_atk-s05_08a2:5555_2	sammadeva rūpārūpadhammaṃ aniccādivasena vipassantassa rati hoti. Tenāha bhagavā –	5555	
PA_atk-s05_08a2:5556	“Yato yato sammasati, khandhānaṃ udayabbayaṃ;	555	
PA_atk-s05_08a2:5557	Labhatī pītipāmojjaṃ, amataṃ taṃ vijānata”nti.	555	
PA_atk-s05_08a2:5558_0	Kammaṃ bahukantiādinā dve gāthā kammārāmānaṃ paccayagiddhānaṃ bhikkhūnaṃ ovādadānavasena	5558	
PA_atk-s05_08a2:5558_1	vuttā. Tattha kammaṃ bahukaṃ na kārayeti kammārāmo hutvā bahuṃ nāma kammaṃ na kāraye	5558	
PA_atk-s05_08a2:5558_2	na adhiṭṭhahe, khaṇḍaphullapaṭisaṅkharaṇaṃ pana satthārā anuññātameva. Parivajjeyya	5558	
PA_atk-s05_08a2:5558_3	jananti akalyāṇamittabhūtaṃ janaṃ vajjeyya. Na uyyameti paccayuppādanagaṇabandhādivasena vāyāmaṃ na kareyya.	5558	
PA_atk-s05_08a2:5559_0	Anattaneyyametanti etaṃ navakammādhiṭṭhānādikaṃ attano atthāvahaṃ na hotīti attho.	5559	
PA_atk-s05_08a2:5559_1	Tattha kāraṇamāha “kicchati kāyo kilamatī”ti. Navakammādipasutassa hi tahaṃ tahaṃ	5559	
PA_atk-s05_08a2:5559_2	vicarato kāyasukhādialābhena kicchappatto hoti kilamati khedaṃ āpajjati, tena ca	5559	
PA_atk-s05_08a2:5559_3	kāyakilamathena dukkhito. Vatthuvisadaattaneyyakiriyādīnaṃ abhāvena so puggalo samathaṃ	5559	
PA_atk-s05_08a2:5559_4	na vindati cittasamādhānaṃ na labhatīti.	5559	
PA_atk-s05_08a2:5560_0	Oṭṭhappahatamattenātiādinā dve gāthā sutaparamassa paṇḍitamānino garahavasena, tato	5560	
PA_atk-s05_08a2:5560_1	parā dve paṇḍitassa pasaṃsāvasena vuttā. Tattha oṭṭhappahatamattenāti sajjhāyasīsena	5560	
PA_atk-s05_08a2:5560_2	oṭṭhaparivattanamattena, buddhavacanaṃ sajjhāyakaraṇamattenāti attho. Attānampi na	5560	
PA_atk-s05_08a2:5560_3	passatīti anatthaññutāya attano paccakkhabhūtampi atthaṃ na jānāti, yāthāvato attano	5560	
PA_atk-s05_08a2:5560_4	pamāṇaṃ na paricchindatīti attho. Patthaddhagīvo caratīti “ahaṃ bahussuto, satimā,	5560	
PA_atk-s05_08a2:5560_5	paññavā, na mayā sadiso añño atthī”ti mānatthaddho hutvā garuṭṭhāniyānampi apacitiṃ	5560	
PA_atk-s05_08a2:5560_6	adassento ayosalākaṃ gilitvā ṭhito viya thaddhagīvo carati. Ahaṃ seyyoti maññatīti	5560	
PA_atk-s05_08a2:5560_7	ahameva seyyo uttamoti maññati.	5560	
PA_atk-s05_08a2:5561_0	Aseyyo seyyasamānaṃ, bālo maññati attānanti ayaṃ aseyyo hīno samāno aññena seyyena	5561	
PA_atk-s05_08a2:5561_1	uttamena samānaṃ sadisaṃ katvā attānaṃ bālo mandabuddhi bālabhāveneva maññatīti.	5561	
PA_atk-s05_08a2:5561_2	Na taṃ viññū pasaṃsantīti taṃ tādisaṃ bālaṃ paggahitacittatāya patthaddhamānasaṃ	5561	
PA_atk-s05_08a2:5561_3	thambhitattaṃ naraṃ viññū paṇḍitā na pasaṃsanti, aññadatthu garahantiyeva.	5561	
PA_atk-s05_08a2:5562_0	Seyyohamasmīti yo pana paṇḍito puggalo “seyyohamasmī”ti vā hīnasadisamānavasena “nāhaṃ	5562	
PA_atk-s05_08a2:5562_1	seyyo”ti vā kañcipi mānaṃ ajappento vidhāsu navasu mānakoṭṭhāsesu kassacipi vasena na vikampati.	5562	
PA_atk-s05_08a2:5563_0	Paññavantanti aggaphalapaññāvasena paññavantaṃ iṭṭhādīsu tādibhāvappattiyā tādiṃ,	5563	
PA_atk-s05_08a2:5563_1	asekkhaphalasīlesu suṭṭhu patiṭṭhitattā sīlesu susamāhitaṃ, arahattaphalasamāpattisamāpajjanena	5563	
PA_atk-s05_08a2:5563_2	cetosamathamanuyuttanti tādisaṃ sabbaso pahīnamānaṃ khīṇāsavaṃ viññū buddhādayo paṇḍitā	5563	
PA_atk-s05_08a2:5563_3	pasaṃsare vaṇṇenti thomentīti attho.	5563	
PA_atk-s05_08a2:5564	Puna aññataraṃ dubbacaṃ bhikkhuṃ disvā dovacassatāya ādīnavaṃ, sovacassatāya ānisaṃsañca pakāsento “yassa sabrahmacārīsū”tiādikā dve gāthā abhāsi. Tā vuttatthā eva.	556	
PA_atk-s05_08a2:5565_0	Puna uddhataṃ unnaḷaṃ ekaṃ bhikkhuṃ disvā uddhatādibhāve dosaṃ, anuddhatādibhāve	5565	
PA_atk-s05_08a2:5565_1	ca guṇaṃ vibhāvento “uddhato capalo bhikkhū”tiādikā dve gāthā abhāsi. Tattha kapīva	5565	
PA_atk-s05_08a2:5565_2	sīhacammenāti sīhacammena pāruto makkaṭo viya. So uddhatādidosasaṃyutto bhikkhu tena	5565	
PA_atk-s05_08a2:5565_3	paṃsukūlena ariyaddhajena na upasobhati ariyaguṇānaṃ abhāvato.	5565	
PA_atk-s05_08a2:5566	Yo pana upasobhati, taṃ dassetuṃ “anuddhato”tiādi vuttaṃ;	556	
PA_atk-s05_08a2:5567_0	Ete sambahulātiādikā pañca gāthā āyasmantaṃ sāriputtaṃ namassante brahmakāyike deve	5567	
PA_atk-s05_08a2:5567_1	disvā āyasmato kappinassa sitapātukammanimittaṃ vuttā. Tattha eteti tesaṃ paccakkhatāya	5567	
PA_atk-s05_08a2:5567_2	vuttaṃ. Sambahulāti bahubhāvato, taṃ pana bahubhāvaṃ “dasadevasahassānī”ti paricchinditvā	5567	
PA_atk-s05_08a2:5567_3	āha. Devāti upapattidevā. Taṃ tesaṃ devabhāvaṃ aññehi visesetvā dassento “sabbe te	5567	
PA_atk-s05_08a2:5567_4	brahmakāyikā”ti āha. Yasmā te attano upapattiddhiyā mahatiyā deviddhiyā samannāgatā	5567	
PA_atk-s05_08a2:5567_5	parivārasampannā ca, tasmā āha “iddhimanto yasassino”ti.	5567	
PA_atk-s05_08a2:5568_0	“Ko nu senāpati bhoto”ti pucchāya vissajjanavasena “mayā pavattitaṃ dhammacakkaṃ	5568	
PA_atk-s05_08a2:5568_1	anuttaraṃ sāriputto anuvattetī”ti vadantena bhagavatā āyasmato sāriputtattherassa	5568	
PA_atk-s05_08a2:5568_2	dhammasenāpatibhāvo anuññātoti āha – “dhammasenāpatiṃ vīraṃ mahājhāyiṃ samāhitaṃ	5568	
PA_atk-s05_08a2:5568_3	sāriputta”nti. Tattha vīranti kilesamārādīnaṃ nimmathanena vīriyavantaṃ mahāvikkantaṃ.	5568	
PA_atk-s05_08a2:5568_4	Mahājhāyinti dibbavihārādīnaṃ ukkaṃsagamanena mahantaṃ jhāyiṃ. Tato eva sabbaso vikkhepaviddhaṃsanavasena	5568	
PA_atk-s05_08a2:5568_5	samāhitaṃ. Namassantāti sirasi añjaliṃ paggayha namassamānā tiṭṭhanti.	5568	
PA_atk-s05_08a2:5569	Yampi nissāyāti yaṃ nu kho ārammaṇaṃ nissāya ārabbha jhāyatīti nābhijānāmāti puthujjanabhāvena brahmāno evaṃ āhaṃsu.	556	
PA_atk-s05_08a2:5570_0	Accheraṃ vatāti acchariyaṃ vata. Buddhānanti catusaccabuddhānaṃ. Gambhīro gocaro	5570	
PA_atk-s05_08a2:5570_1	sakoti paramagambhīro atiduddaso duranubodho puthujjanehi asādhāraṇo avisayo. Idāni	5570	
PA_atk-s05_08a2:5570_2	tassa gambhīrabhāve kāraṇaṃ dassetuṃ “ye maya”ntiādi vuttaṃ. Tattha vālavedhisamāgatāti	5570	
PA_atk-s05_08a2:5570_3	ye mayaṃ vālavedhidhanuggahasadisā atisukhumampi visayaṃ paṭivijjhituṃ samatthā āgatā	5570	
PA_atk-s05_08a2:5570_4	upaparikkhantā nābhijānāma, gambhīro vata buddhānaṃ visayoti attho. Taṃ tathā devakāyehīti	5570	
PA_atk-s05_08a2:5570_5	taṃ tathārūpaṃ sāriputtaṃ sadevakassa lokassa pūjanārahaṃ tehi brahmakāyikehi tadā	5570	
PA_atk-s05_08a2:5570_6	tathā pūjitaṃ disvā āyasmato mahākappinassa sitaṃ ahosi. Imesaṃ lokasammatānaṃ brahmūnampi	5570	
PA_atk-s05_08a2:5570_7	avisayo, yattha sāvakānaṃ visayoti.	5570	
PA_atk-s05_08a2:5571_0	Yāvatā buddhakhettamhīti gāthā therena attānaṃ ārabbha sīhanādaṃ nadantena bhāsitā.	5571	
PA_atk-s05_08a2:5571_1	Tattha buddhakhettamhīti āṇākhettaṃ sandhāya vadati. Ṭhapayitvā mahāmuninti sammāsambuddhaṃ	5571	
PA_atk-s05_08a2:5571_2	ṭhapetvā. Buddhā hi bhagavanto dhutaguṇehipi sabbasattehi paramukkaṃsagatā eva, kevalaṃ	5571	
PA_atk-s05_08a2:5571_3	pana mahākaruṇāsañcoditamānasā sattānaṃ tādisaṃ mahantaṃ upakāraṃ oloketvā gāmantasenāsanavāsādiṃ	5571	
PA_atk-s05_08a2:5571_4	anuvattantīti taṃ taṃ dhutadhammavirodhī hoti. Dhutaguṇeti kilesānaṃ dhutena guṇena	5571	
PA_atk-s05_08a2:5571_5	āraññakādibhāvena apekkhitaguṇe. Karaṇatthe vā etaṃ bhummavacanaṃ. Sadiso me na vijjati,	5571	
PA_atk-s05_08a2:5571_6	kuto pana uttarīti adhippāyo. Tathā hesa thero tattha aggaṭṭhāne ṭhapito.	5571	
PA_atk-s05_08a2:5572_0	Na cīvareti gāthāya “ṭhapayitvā mahāmuni”nti vuttamevatthaṃ pākaṭataraṃ karoti, cīvarādīsu	5572	
PA_atk-s05_08a2:5572_1	taṇhāya anupalepo dhutaṅgaphalaṃ. Tattha na cīvare sampatte taṇhālepenāti yojanā.	5572	
PA_atk-s05_08a2:5572_2	Sayaneti senāsane. Gotamoti bhagavantaṃ gottena kitteti. Anappameyyoti pamāṇakarakilesābhāvato	5572	
PA_atk-s05_08a2:5572_3	aparimāṇaguṇatāya ca anappameyyo. Muḷālapupphaṃ vimalaṃva ambunāti yathā nimmalaṃ	5572	
PA_atk-s05_08a2:5572_4	virajaṃ naḷinaṃ udakena na limpati, evaṃ gotamo bhagavā taṇhālepādinā na limpatīti	5572	
PA_atk-s05_08a2:5572_5	attho. Nekkhammaninno abhinikkhammaninno tato eva tibhavābhinissaṭo bhavattayato	5572	
PA_atk-s05_08a2:5572_6	vinissaṭo visaṃyutto.	5572	
PA_atk-s05_08a2:5573_0	Yesaṃ satipaṭṭhānagīvādīnaṃ bhāvanāpāripūriyā yattha katthaci anupalitto nekkhammaninnova	5573	
PA_atk-s05_08a2:5573_1	ahosi, te aṅgabhūte dassento “satipaṭṭhānagīvo”ti osānagāthamāha. Tattha guṇarāsito	5573	
PA_atk-s05_08a2:5573_2	uttamaṅgabhūtāya paññāya adhiṭṭhānabhāvato satipaṭṭhānaṃ gīvā etassāti satipaṭṭhānagīvo,	5573	
PA_atk-s05_08a2:5573_3	anavajjadhammānaṃ ādāne saddhā hattho etassāti saddhāhattho. Guṇasarīrassa uttamaṅgabhāvato	5573	
PA_atk-s05_08a2:5573_4	paññā sīsaṃ etassāti paññāsīso. Mahāsamudāgamanatāya mahāvisayatāya mahānubhāvatāya	5573	
PA_atk-s05_08a2:5573_5	mahābalatāya ca mahantaṃ sabbaññutasaṅkhātaṃ ñāṇaṃ etassa atthīti mahāñāṇī. Sadā	5573	
PA_atk-s05_08a2:5573_6	sabbakālaṃ nibbuto sītibhūto carati. “Susamāhito…pe… nāgo”ti suttapadañcettha nidassetabbaṃ.	5573	
PA_atk-s05_08a2:5573_7	Yaṃ panettha atthato avibhattaṃ, taṃ heṭṭhā vuttanayameva.	5573	
PA_atk-s05_08a2:5574	Mahākassapattheragāthāvaṇṇanā niṭṭhitā.	557	
PA_atk-s05_08a2:5575	Cattālīsanipātavaṇṇanā niṭṭhitā.	557	
PA_atk-s05_08a2:5576	19. Paññāsanipāto	557	
PA_atk-s05_08a2:5577	1. Tālapuṭattheragāthāvaṇṇanā	557	
PA_atk-s05_08a2:5578_0	Paññāsanipāte kadā nuhantiādikā āyasmato tālapuṭattherassa gāthā. Kā uppatti? Ayampi	5578	
PA_atk-s05_08a2:5578_1	purimabuddhesu katādhikāro tattha tattha bhave vivaṭṭūpanissayaṃ kusalaṃ upacinitvā	5578	
PA_atk-s05_08a2:5578_2	imasmiṃ buddhuppāde rājagahe aññatarasmiṃ naṭakule nibbattitvā viññutaṃ patto kulānurūpesu	5578	
PA_atk-s05_08a2:5578_3	naccaṭṭhānesu nipphattiṃ gantvā sakalajambudīpe pākaṭo naṭagāmaṇi ahosi. So pañcasatamātugāmaparivāro	5578	
PA_atk-s05_08a2:5578_4	mahatā naṭavibhavena gāmanigamarājadhānīsu samajjaṃ dassetvā, mahantaṃ pūjāsakkāraṃ	5578	
PA_atk-s05_08a2:5578_5	labhitvā, vicaranto rājagahaṃ āgantvā, nagaravāsīnaṃ samajjaṃ dassetvā, laddhasammānasakkāro	5578	
PA_atk-s05_08a2:5578_6	ñāṇassa paripākaṃ gatattā satthu santikaṃ gantvā, vanditvā ekamantaṃ nisinno bhagavantaṃ	5578	
PA_atk-s05_08a2:5578_7	etadavoca – “sutametaṃ, bhante, pubbakānaṃ ācariyapācariyānaṃ naṭānaṃ bhāsamānānaṃ	5578	
PA_atk-s05_08a2:5578_8	‘yo so naṭo raṅgamajjhe samajjamajjhe saccālikena janaṃ hāseti rameti, so kāyassa	5578	
PA_atk-s05_08a2:5578_9	bhedā paraṃ maraṇā pahāsānaṃ devānaṃ sahabyataṃ upapajjatī’ti, idha bhagavā kimāhā”ti.	5578	
PA_atk-s05_08a2:5578_10	Atha naṃ bhagavā tikkhattuṃ paṭikkhipi “mā maṃ etaṃ pucchī”ti. Catutthavāraṃ puṭṭho	55781	
PA_atk-s05_08a2:5578_11	āha – “gāmaṇi, ime sattā pakatiyāpi rāgabandhanabaddhā dosabandhanabaddhā mohabandhanabaddhā	55781	
PA_atk-s05_08a2:5578_12	tesaṃ bhiyyopi rajanīye dosanīye mohanīye dhamme upasaṃharanto pamādetvā kāyassa	55781	
PA_atk-s05_08a2:5578_13	bhedā paraṃ maraṇā niraye upapajjati. Sace panassa evaṃdiṭṭhi hoti ‘yo so naṭo raṅgamajjhe	55781	
PA_atk-s05_08a2:5578_14	samajjamajjhe saccālikena janaṃ hāseti rameti, so kāyassa bhedā paraṃ maraṇā pahāsānaṃ	55781	
PA_atk-s05_08a2:5578_15	devānaṃ sahabyataṃ upapajjatī”’ti sāssa hoti micchādiṭṭhi. Micchādiṭṭhissa ca dvinnaṃ	55781	
PA_atk-s05_08a2:5578_16	gatīnaṃ aññatarā gati icchitabbā, nirayassa vā tiracchānayoniyā vāti. Taṃ sutvā tālapuṭo	55781	
PA_atk-s05_08a2:5578_17	gāmaṇi parodi. Nanu gāmaṇi pageva mayā paṭikkhitto “mā maṃ etaṃ pucchī”ti ? “Nāhaṃ,	55781	
PA_atk-s05_08a2:5578_18	bhante, etaṃ rodāmi, yaṃ maṃ bhagavā naṭānaṃ abhisamparāyaṃ evamāhā”ti. Api cāhaṃ,	55781	
PA_atk-s05_08a2:5578_19	bhante, pubbakehi ācariyapācariyehi naṭehi vañcito “naṭo mahājanassa naṭasamajjaṃ	55781	
PA_atk-s05_08a2:5578_20	dassetvā sugatiṃ upapajjatī”ti. So satthu santike dhammaṃ sutvā paṭiladdhasaddho	55782	
PA_atk-s05_08a2:5578_21	pabbajitvā laddhūpasampanno vipassanāya kammaṃ karonto nacirasseva arahattaṃ pāpuṇi,	55782	
PA_atk-s05_08a2:5578_22	adhigatārahatto pana arahattappattito pubbe yenākārena attano cittaṃ niggaṇhanavasena	55782	
PA_atk-s05_08a2:5578_23	yonisomanasikāro udapādi, taṃ anekadhā vibhajitvā dassetuṃ –	55782	
PA_atk-s05_08a2:5580	“Kadā nuhaṃ pabbatakandarāsu, ekākiyo addutiyo vihassaṃ;	558	
PA_atk-s05_08a2:5581	Aniccato sabbabhavaṃ vipassaṃ, taṃ me idaṃ taṃ nu kadā bhavissati.	558	
PA_atk-s05_08a2:5583	“Kadā nuhaṃ bhinnapaṭandharo muni, kāsāvavattho amamo nirāso;	558	
PA_atk-s05_08a2:5584	Rāgañca dosañca tatheva mohaṃ, hantvā sukhī pavanagato vihassaṃ.	558	
PA_atk-s05_08a2:5586	“Kadā aniccaṃ vadharoganīḷaṃ, kāyaṃ imaṃ maccujarāyupaddutaṃ;	558	
PA_atk-s05_08a2:5587	Vipassamāno vītabhayo vihassaṃ, eko vane taṃ nu kadā bhavissati.	558	
PA_atk-s05_08a2:5589	“Kadā nuhaṃ bhayajananiṃ dukhāvahaṃ, taṇhālataṃ bahuvidhānuvattaniṃ;	558	
PA_atk-s05_08a2:5590	Paññāmayaṃ tikhiṇamasiṃ gahetvā, chetvā vase tampi kadā bhavissati.	559	
PA_atk-s05_08a2:5592	“Kadā nu paññāmayamuggatejaṃ, satthaṃ isīnaṃ sahasādiyitvā;	559	
PA_atk-s05_08a2:5593	Māraṃ sasenaṃ sahasā bhañjissaṃ, sīhāsane taṃ nu kadā bhavissati.	559	
PA_atk-s05_08a2:5595	“Kadā nuhaṃ sabbhi samāgamesu, diṭṭho bhave dhammagarūhi tādibhi;	559	
PA_atk-s05_08a2:5596	Yāthāvadassīhi jitindriyehi, padhāniyo taṃ nu kadā bhavissati.	559	
PA_atk-s05_08a2:5598	“Kadā nu maṃ tandi khudā pipāsā, vātātapā kīṭasarīsapā vā;	559	
PA_atk-s05_08a2:5599	Na bādhayissanti na taṃ giribbaje, atthatthiyaṃ taṃ nu kadā bhavissati.	559	
PA_atk-s05_08a2:5601	“Kadā nu kho yaṃ viditaṃ mahesinā, cattāri saccāni sududdasāni;	560	
PA_atk-s05_08a2:5602	Samāhitatto satimā agacchaṃ, paññāya taṃ taṃ nu kadā bhavissati.	560	
PA_atk-s05_08a2:5604	“Kadā nu rūpe amite ca sadde, gandhe rase phusitabbe ca dhamme;	560	
PA_atk-s05_08a2:5605	Ādittatohaṃ samathehi yutto, paññāya dacchaṃ tadidaṃ kadā me.	560	
PA_atk-s05_08a2:5607	“Kadā nuhaṃ dubbacanena vutto, tato nimittaṃ vimano na hessaṃ;	560	
PA_atk-s05_08a2:5608	Atho pasatthopi tato nimittaṃ, tuṭṭho na hessaṃ tadidaṃ kadā me.	560	
PA_atk-s05_08a2:5610	“Kadā nu kaṭṭhe ca tiṇe latā ca, khandhe imehaṃ amite ca dhamme;	561	
PA_atk-s05_08a2:5611	Ajjhattikāneva ca bāhirāni ca, samaṃ tuleyyaṃ tadidaṃ kadā me.	561	
PA_atk-s05_08a2:5613	“Kadā nu maṃ pāvusakālamegho, navena toyena sacīvaraṃ vane;	561	
PA_atk-s05_08a2:5614	Isippayātamhi pathe vajantaṃ, ovassate taṃ nu kadā bhavissati.	561	
PA_atk-s05_08a2:5616	“Kadā mayūrassa sikhaṇḍino vane, dijassa sutvā girigabbhare rutaṃ;	561	
PA_atk-s05_08a2:5617	Paccuṭṭhahitvā amatassa pattiyā, saṃcintaye taṃ nu kadā bhavissati.	561	
PA_atk-s05_08a2:5619	“Kadā nu gaṅgaṃ yamunaṃ sarassatiṃ, pātālakhittaṃ vaḷavāmukhañca;	561	
PA_atk-s05_08a2:5620	Asajjamāno patareyyamiddhiyā, vibhiṃsanaṃ taṃ nu kadā bhavissati.	562	
PA_atk-s05_08a2:5622	“Kadā nu nāgova asaṅgacārī, padālaye kāmaguṇesu chandaṃ;	562	
PA_atk-s05_08a2:5623	Nibbajjayaṃ sabbasubhaṃ nimittaṃ, jhāne yuto taṃ nu kadā bhavissati.	562	
PA_atk-s05_08a2:5625	“Kadā iṇaṭṭova daliddako nidhiṃ, ārādhayitvā dhanikehi pīḷito;	562	
PA_atk-s05_08a2:5626	Tuṭṭho bhavissaṃ adhigamma sāsanaṃ, mahesino taṃ nu kadā bhavissati.	562	
PA_atk-s05_08a2:5628	“Bahūni vassāni tayāmhi yācito, agāravāsena alaṃ nu te idaṃ;	562	
PA_atk-s05_08a2:5629	Taṃ dāni maṃ pabbajitaṃ samānaṃ, kiṃkāraṇā citta tuvaṃ na yuñjasi.	562	
PA_atk-s05_08a2:5631	“Nanu ahaṃ citta tayāmhi yācito, giribbaje citrachadā vihaṅgamā;	563	
PA_atk-s05_08a2:5632	Mahindaghosatthanitābhigajjino, te taṃ ramessanti vanamhi jhāyinaṃ.	563	
PA_atk-s05_08a2:5634	“Kulamhi mitte ca piye ca ñātake, khiḍḍāratiṃ kāmaguṇañca loke;	563	
PA_atk-s05_08a2:5635	Sabbaṃ pahāya imamajjhupāgato, athopi tvaṃ citta na mayha tussasi.	563	
PA_atk-s05_08a2:5637	“Mameva etaṃ na hi tvaṃ paresaṃ, sannāhakāle paridevitena kiṃ;	563	
PA_atk-s05_08a2:5638	Sabbaṃ idaṃ calamiti pekkhamāno, abhinikkhamiṃ amatapadaṃ jigīsaṃ.	563	
PA_atk-s05_08a2:5640	“Suyuttavādī dvipadānamuttamo, mahābhisakko naradammasārathi;	564	
PA_atk-s05_08a2:5641	Cittaṃ calaṃ makkaṭasannibhaṃ iti, avītarāgena sudunnivārayaṃ.	564	
PA_atk-s05_08a2:5643	“Kāmā hi citrā madhurā manoramā, aviddasū yattha sitā puthujjanā;	564	
PA_atk-s05_08a2:5644	Te dukkhamicchanti punabbhavesino, cittena nītā niraye nirākatā.	564	
PA_atk-s05_08a2:5646	“Mayūrakoñcābhirutamhi kānane, dīpīhi byagghehi purakkhato vasaṃ;	564	
PA_atk-s05_08a2:5647	Kāye apekkhaṃ jaha mā virādhaya, itissu maṃ citta pure niyuñjasi.	564	
PA_atk-s05_08a2:5649	“Bhāvehi jhānāni ca indriyāni ca, balāni bojjhaṅgasamādhibhāvanā;	564	
PA_atk-s05_08a2:5650	Tisso ca vijjā phusa buddhasāsane, itissu maṃ citta pure niyuñjasi.	565	
PA_atk-s05_08a2:5652	“Bhāvehi maggaṃ amatassa pattiyā, niyyānikaṃ sabbadukhakkhayogadhaṃ;	565	
PA_atk-s05_08a2:5653	Aṭṭhaṅgikaṃ sabbakilesasodhanaṃ, itissu maṃ citta pure niyuñjasi.	565	
PA_atk-s05_08a2:5655	“Dukkhanti khandhe paṭipassa yoniso, yato ca dukkhaṃ samudeti taṃ jaha;	565	
PA_atk-s05_08a2:5656	Idheva dukkhassa karohi antaṃ, itissu maṃ citta pure niyuñjasi.	565	
PA_atk-s05_08a2:5658	“Aniccaṃ dukkhanti vipassa yoniso, suññaṃ anattāti aghaṃ vadhanti ca;	565	
PA_atk-s05_08a2:5659	Manovicāre uparundha cetaso, itissu maṃ citta pure niyuñjasi.	565	
PA_atk-s05_08a2:5661	“Muṇḍo virūpo abhisāpamāgato, kapālahatthova kulesu bhikkhasu;	566	
PA_atk-s05_08a2:5662	Yuñjassu satthuvacane mahesino, itissu maṃ citta pure niyuñjasi.	566	
PA_atk-s05_08a2:5664	“Susaṃvutatto visikhantare caraṃ, kulesu kāmesu asaṅgamānaso;	566	
PA_atk-s05_08a2:5665	Cando yathā dosinapuṇṇamāsiyā, itissu maṃ citta pure niyuñjasi.	566	
PA_atk-s05_08a2:5667	“Āraññiko hohi ca piṇḍapātiko, sosāniko hohi ca paṃsukūliko;	566	
PA_atk-s05_08a2:5668	Nesajjiko hohi sadā dhute rato, itissu maṃ citta pure niyuñjasi.	566	
PA_atk-s05_08a2:5670	“Ropetva rukkhāni yathā phalesī, mūle taruṃ chettu tameva icchasi;	567	
PA_atk-s05_08a2:5671	Tathūpamaṃ cittamidaṃ karosi, yaṃ maṃ aniccamhi cale niyuñjasi.	567	
PA_atk-s05_08a2:5673	“Arūpa dūraṅgama ekacāri, na te karissaṃ vacanaṃ idānihaṃ;	567	
PA_atk-s05_08a2:5674	Dukkhā hi kāmā kaṭukā mahabbhayā, nibbānamevābhimano carissaṃ.	567	
PA_atk-s05_08a2:5676	“Nāhaṃ alakkhyā ahirikkatāya vā,	567	
PA_atk-s05_08a2:5677	Na cittahetū na ca dūrakantanā;	567	
PA_atk-s05_08a2:5678	Ājīvahetū ca ahaṃ na nikkhamiṃ,	567	
PA_atk-s05_08a2:5679	Kato ca te citta paṭissavo mayā.	567	
PA_atk-s05_08a2:5681	“Appicchatā sappurisehi vaṇṇitā, makkhappahānaṃ vūpasamo dukhassa;	568	
PA_atk-s05_08a2:5682	Itissu maṃ citta tadā niyuñjasi, idāni tvaṃ gacchasi pubbaciṇṇaṃ.	568	
PA_atk-s05_08a2:5684	“Taṇhā avijjā ca piyāpiyañca, subhāni rūpāni sukhā ca vedanā;	568	
PA_atk-s05_08a2:5685	Manāpiyā kāmaguṇā ca vantā, vante ahaṃ āvamituṃ na ussahe.	568	
PA_atk-s05_08a2:5687	“Sabbattha te citta vaco kataṃ mayā, bahūsu jātīsu namesi kopito;	568	
PA_atk-s05_08a2:5688	Ajjhattasambhavo kataññutāya te, dukkhe ciraṃ saṃsaritaṃ tayā kate.	568	
PA_atk-s05_08a2:5690	“Tvaññeva no citta karosi brāhmaṇo, tvaṃ khattiyo rājadasī karosi;	569	
PA_atk-s05_08a2:5691	Vessā ca suddā ca bhavāma ekadā, devattanaṃ vāpi taveva vāhasā.	569	
PA_atk-s05_08a2:5693	“Taveva hetū asurā bhavāmase, tvaṃmūlakaṃ nerayikā bhavāmase;	569	
PA_atk-s05_08a2:5694	Atho tiracchānagatāpi ekadā, petattanaṃ vāpi taveva vāhasā.	569	
PA_atk-s05_08a2:5696	“Nanu dubbhissasi maṃ punappunaṃ, muhuṃ muhuṃ cāraṇikaṃva dassayaṃ;	569	
PA_atk-s05_08a2:5697	Ummattakeneva mayā palobhasi, kiñcāpi te citta virādhitaṃ mayā.	569	
PA_atk-s05_08a2:5699	“Idaṃ pure cittamacāri cārikaṃ, yenicchakaṃ yatthakāmaṃ yathāsukhaṃ;	569	
PA_atk-s05_08a2:5700	Tadajjahaṃ niggahessāmi yoniso, hatthippabhinnaṃ viya aṅgusaggaho.	570	
PA_atk-s05_08a2:5702	“Satthā ca me lokamimaṃ adhiṭṭhahi, aniccato addhuvato asārato;	570	
PA_atk-s05_08a2:5703	Pakkhanda maṃ citta jinassa sāsane, tārehi oghā mahatā suduttarā.	570	
PA_atk-s05_08a2:5705	“Na te idaṃ citta yathā purāṇakaṃ, nāhaṃ alaṃ tuyha vase nivattituṃ;	570	
PA_atk-s05_08a2:5706	Mahesino pabbajitomhi sāsane, na mādisā honti vināsadhārino.	570	
PA_atk-s05_08a2:5708	“Nagā samuddā saritā vasundharā, disā catasso vidisā adho divā;	570	
PA_atk-s05_08a2:5709	Sabbe aniccā tibhavā upaddutā, kuhiṃ gato citta sukhaṃ ramissasi.	570	
PA_atk-s05_08a2:5711	“Dhitipparaṃ kiṃ mama citta kāhisi, na te alaṃ citta vasānuvattako;	571	
PA_atk-s05_08a2:5712	Na jātu bhastaṃ ubhatomukhaṃ chupe, dhiratthu pūraṃ navasotasandaniṃ.	571	
PA_atk-s05_08a2:5714	“Varāhaeṇeyyavigāḷhasevite, pabbhārakuṭṭe pakateva sundare;	571	
PA_atk-s05_08a2:5715	Navambunā pāvusasittakānane, tahiṃ guhāgehagato ramissasi.	571	
PA_atk-s05_08a2:5717	“Sunīlagīvā susikhā supekhunā, sucittapattacchadanā vihaṅgamā;	571	
PA_atk-s05_08a2:5718	Sumañjughosatthanitābhigajjino, te taṃ ramessanti vanamhi jhāyinaṃ.	571	
PA_atk-s05_08a2:5720	“Vuṭṭhamhi deve caturaṅgule tiṇe, saṃpupphite meghanibhamhi kānane;	572	
PA_atk-s05_08a2:5721	Nagantare viṭapisamo sayissaṃ, taṃ me mudū hehiti tūlasannibhaṃ.	572	
PA_atk-s05_08a2:5723	“Tathā tu kassāmi yathāpi issaro, yaṃ labbhati tenapi hotu me alaṃ;	572	
PA_atk-s05_08a2:5724	Na tāhaṃ kassāmi yathā atandito, biḷārabhastaṃva yathā sumadditaṃ.	572	
PA_atk-s05_08a2:5726	“Tathā tu kassāmi yathāpi issaro, yaṃ labbhati tenapi hotu me alaṃ;	572	
PA_atk-s05_08a2:5727	Viriyena taṃ mayha vasānayissaṃ, gajaṃva mattaṃ kusalaṅkusaggaho.	572	
PA_atk-s05_08a2:5729	“Tayā sudantena avaṭṭhitena hi, hayena yoggācariyova ujjunā;	572	
PA_atk-s05_08a2:5730	Pahomi maggaṃ paṭipajjituṃ sivaṃ, cittānurakkhīhi sadā nisevitaṃ.	573	
PA_atk-s05_08a2:5732	“Ārammaṇe taṃ balasā nibandhisaṃ, nāgaṃva thambhamhi daḷhāya rajjuyā;	573	
PA_atk-s05_08a2:5733	Taṃ me suguttaṃ satiyā subhāvitaṃ, anissitaṃ sabbabhavesu hehisi.	573	
PA_atk-s05_08a2:5735	“Paññāya chetvā vipathānusārinaṃ, yogena niggayha pathe nivesiya;	573	
PA_atk-s05_08a2:5736	Disvā samudayaṃ vibhavañca sambhavaṃ, dāyādako hehisi aggavādino.	573	
PA_atk-s05_08a2:5738	“Catubbipallāsavasaṃ adhiṭṭhitaṃ, gāmaṇḍalaṃva parinesi citta maṃ;	573	
PA_atk-s05_08a2:5739	Nanu saṃyojanabandhanacchidaṃ, saṃsevase kāruṇikaṃ mahāmuniṃ.	573	
PA_atk-s05_08a2:5741	“Migo yathā seri sucittakānane, rammaṃ giriṃ pāvusaabbhamāliniṃ;	574	
PA_atk-s05_08a2:5742	Anākule tattha nage ramissaṃ, asaṃsayaṃ citta parā bhavissasi.	574	
PA_atk-s05_08a2:5744	“Ye tuyha chandena vasena vattino,	574	
PA_atk-s05_08a2:5745	Narā ca nārī ca anubhonti yaṃ sukhaṃ;	574	
PA_atk-s05_08a2:5746	Aviddasū māravasānuvattino,	574	
PA_atk-s05_08a2:5747	Bhavābhinandī tava citta sāvakā”ti.	574	
PA_atk-s05_08a2:5748_0	Tattha kadā nuhanti kadā nu ahaṃ. Pabbatakandarāsūti pabbatesu ca kandaresu ca, pabbatassa	5748	
PA_atk-s05_08a2:5748_1	vā kandarāsu. Ekākiyoti ekako. Addutiyoti nittaṇho. Taṇhā hi purisassa dutiyā nāma.	5748	
PA_atk-s05_08a2:5748_2	Vihassanti viharissāmi. Aniccato sabbabhavaṃ vipassanti kāmabhavādibhedaṃ sabbampi	5748	
PA_atk-s05_08a2:5748_3	bhavaṃ “hutvā abhāvaṭṭhena anicca”nti vipassanto kadā nu viharissanti yojanā. Nidassanamattañcetaṃ,	5748	
PA_atk-s05_08a2:5748_4	“yadaniccaṃ taṃ dukkhaṃ, yaṃ dukkhaṃ tadanattā”ti vacanato itarampi lakkhaṇadvayaṃ	5748	
PA_atk-s05_08a2:5748_5	vuttamevāti daṭṭhabbaṃ. Taṃ me idaṃ taṃ nu kadā bhavissatīti taṃ idaṃ me parivitakkitaṃ	5748	
PA_atk-s05_08a2:5748_6	kadā nu bhavissati, kadā nu kho matthakaṃ pāpuṇissatīti attho. Taṃ nūti cettha tanti	5748	
PA_atk-s05_08a2:5748_7	nipātamattaṃ. Ayañhettha saṅkhepattho – kadā nu kho ahaṃ mahāgajo viya saṅkhalikabandhanaṃ,	5748	
PA_atk-s05_08a2:5748_8	gihibandhanaṃ chinditvā pabbajitvā kāyavivekaṃ paribrūhayanto ekākī pabbatakandarāsu	5748	
PA_atk-s05_08a2:5748_9	adutiyo sabbattha nirapekkho sabbasaṅkhāragataṃ aniccādito vipassanto viharissāmīti.	5748	
PA_atk-s05_08a2:5749_0	Bhinnapaṭandharoti bhinnavatthadharo, gāthāsukhatthaṃ nakārāgamaṃ katvā vuttaṃ. Satthakacchinnaagghaphassavaṇṇabhinnaṃ	5749	
PA_atk-s05_08a2:5749_1	paṭacīvaraṃ dhārentoti attho. Munīti pabbajito. Amamoti kule vā gaṇe vā mamattābhāvena	5749	
PA_atk-s05_08a2:5749_2	amamo. Katthacipi ārammaṇe āsīsanāya abhāvena nirāso. Hantvā sukhī pavanagato vihassanti	5749	
PA_atk-s05_08a2:5749_3	rāgādike kilese ariyamaggena samucchinditvā maggasukhena phalasukhena sukhī mahāvanagato	5749	
PA_atk-s05_08a2:5749_4	kadā nu kho ahaṃ viharissāmi.	5749	
PA_atk-s05_08a2:5750_0	Vadharoganīḷanti maraṇassa ca rogassa ca kulāvakabhūtaṃ. Kāyaṃ imanti imaṃ khandhapañcakasaṅkhātaṃ	5750	
PA_atk-s05_08a2:5750_1	kāyaṃ. Khandhapañcakopi hi “avijjāgatassa, bhikkhave, purisapuggalassa taṇhānugatassa	5750	
PA_atk-s05_08a2:5750_2	ayameva kāyo bahiddhā nāmarūpa”ntiādīsu kāyo vuccati. Maccujarāyupaddutanti maraṇena	5750	
PA_atk-s05_08a2:5750_3	ceva jarāya ca pīḷitaṃ, vipassamāno ahaṃ bhayahetupahānena vītabhayo, taṃ nu kadā bhavissatīti attho.	5750	
PA_atk-s05_08a2:5751_0	Bhayajananinti pañcavīsatiyā mahābhayānaṃ uppādakāraṇabhūtaṃ kāyikassa ca cetasikassa	5751	
PA_atk-s05_08a2:5751_1	ca sakalassapi vaṭṭadukkhassa āvahanato dukhāvahaṃ. Taṇhālataṃ bahuvidhānuvattaninti	5751	
PA_atk-s05_08a2:5751_2	bahuvidhañca ārammaṇaṃ bhavameva vā anuvattati santanotīti bahuvidhānuvattaniṃ, taṇhāsaṅkhātalataṃ.	5751	
PA_atk-s05_08a2:5751_3	Paññāmayanti maggapaññāmayaṃ sunisitaṃ asikhaggaṃ vīriyapaggahitena saddhāhatthena	5751	
PA_atk-s05_08a2:5751_4	gahetvā samucchinditvā “kadā nuhaṃ vase”ti yaṃ parivitakkitaṃ, tampi kadā bhavissatīti yojanā.	5751	
PA_atk-s05_08a2:5752_0	Uggatejanti samathavipassanāvasena nisitatāya tikkhatejaṃ. Satthaṃ isīnanti buddhapaccekabuddhaariyasāvakaisīnaṃ	5752	
PA_atk-s05_08a2:5752_1	satthabhūtaṃ. Māraṃ sasenaṃ sahasā bhañjissanti kilesasenāya sasenaṃ abhisaṅkhārādimāraṃ	5752	
PA_atk-s05_08a2:5752_2	sahasā sīghameva bhañjissāmi. Sīhāsaneti thirāsane, aparājitapallaṅketi attho.	5752	
PA_atk-s05_08a2:5753_0	Sabbhi samāgamesu diṭṭho bhaveti dhammagāravayuttatāya dhammagarūhi tādilakkhaṇappattiyā	5753	
PA_atk-s05_08a2:5753_1	tādīhi aviparītadassitāya yāthāvadassīhi ariyamaggeneva pāpajitindriyatāya jitindriyehi	5753	
PA_atk-s05_08a2:5753_2	buddhādīhi sādhūhi samāgamesu “kadā nu ahaṃ padhāniyoti diṭṭho bhaveyya”nti yaṃ me	5753	
PA_atk-s05_08a2:5753_3	parivitakkitaṃ, taṃ nu kadā bhavissatīti yojanā. Iminā nayena sabbattha padayojanā	5753	
PA_atk-s05_08a2:5753_4	veditabbā, padatthamattameva vaṇṇayissāma.	5753	
PA_atk-s05_08a2:5754_0	Tandīti ālasiyaṃ. Khudāti jighacchā. Kīṭasarīsapāti kīṭañceva sarīsapā ca. Na bādhayissantīti	5754	
PA_atk-s05_08a2:5754_1	maṃ na byādhayissanti sukhadukkhasomanassadomanassānaṃ jhānehi paṭibāhitattāti adhippāyo.	5754	
PA_atk-s05_08a2:5754_2	Giribbajeti pabbatakandarāya. Atthatthiyanti sadatthasaṅkhātena atthena atthikaṃ.	5754	
PA_atk-s05_08a2:5755_0	Yaṃ viditaṃ mahesināti yaṃ catusaccaṃ mahesinā sammāsambuddhena sayambhūñāṇena ñātaṃ	5755	
PA_atk-s05_08a2:5755_1	paṭividdhaṃ, tāni cattāri saccāni anupacitakusalasambhārehi suṭṭhu duddasāni maggasamādhinā	5755	
PA_atk-s05_08a2:5755_2	samāhitatto, sammāsatiyā satimā, ariyamaggapaññāya ahaṃ agacchaṃ paṭivijjhissaṃ adhigamissanti attho.	5755	
PA_atk-s05_08a2:5756_0	Rūpeti cakkhuviññeyyarūpe. Amiteti ñāṇena amite, aparicchinne apariññāteti attho.	5756	
PA_atk-s05_08a2:5756_1	Phusitabbeti, phoṭṭhabbe. Dhammeti manoviññeyyadhamme. Amiteti vā aparimāṇe nīlādivasena	5756	
PA_atk-s05_08a2:5756_2	anekabhedabhinne rūpe bherisaddādivasena, mūlarasādivasena, kakkhaḷamudutādivasena,	5756	
PA_atk-s05_08a2:5756_3	sukhadukkhādivasena ca, anekabhedasaddādike cāti attho. Ādittatoti ekādasahi aggīhi	5756	
PA_atk-s05_08a2:5756_4	ādittabhāvato. Samathehi yuttoti jhānavipassanāmaggasamādhīhi samannāgato. Paññāya	5756	
PA_atk-s05_08a2:5756_5	dacchanti vipassanāpaññāsahitāya maggapaññāya dakkhissaṃ.	5756	
PA_atk-s05_08a2:5757	Dubbacanena vuttoti duruttavacanena ghaṭṭito. Tato nimittanti pharusavācāhetu. Vimano na hessanti domanassito na bhaveyyaṃ. Athoti atha. Pasatthoti kenaci pasaṃsito.	575	
PA_atk-s05_08a2:5758_0	Kaṭṭheti dārukkhandhe. Tiṇeti tiṇānaṃ khandhe. Imeti ime mama santatipariyāpanne	5758	
PA_atk-s05_08a2:5758_1	pañca khandhe. Amite ca dhammeti tato aññena indriyakkhandhena amite rūpadhamme.	5758	
PA_atk-s05_08a2:5758_2	Tenāha – “ajjhattikāneva ca bāhirāni cā”ti. Samaṃ tuleyyanti aniccādivasena ceva	5758	
PA_atk-s05_08a2:5758_3	asārādiupamāvasena ca sabbaṃ samameva katvā tīreyyaṃ.	5758	
PA_atk-s05_08a2:5759_0	Isippayātamhi pathe vajantanti buddhādīhi mahesīhi sammadeva payāte samathavipassanāmagge	5759	
PA_atk-s05_08a2:5759_1	vajantaṃ paṭipajjantaṃ. Pāvusasamaye kālamegho navena toyena vassodakena sacīvaraṃ	5759	
PA_atk-s05_08a2:5759_2	pavane kadā nu ovassati, temetīti attano abbhokāsikabhāvaparivitakkitaṃ dasseti.	5759	
PA_atk-s05_08a2:5760_0	Mayūrassa sikhaṇḍino vane dijassāti mātukucchito aṇḍakosato cāti dvikkhattuṃ jāyanavasena	5760	
PA_atk-s05_08a2:5760_1	dijassa, sikhāsambhavena sikhaṇḍino ca mayūrassa vane kadā pana girigabbhare rutaṃ	5760	
PA_atk-s05_08a2:5760_2	kekāravaṃ sutvā velaṃ sallakkhitvā sayanato vuṭṭhahitvā amatassa pattiyā nibbānādhigamāya.	5760	
PA_atk-s05_08a2:5760_3	Saṃcintayeti vuccamāne bhave aniccādito manasi kareyyaṃ vipasseyyanti attho.	5760	
PA_atk-s05_08a2:5761_0	Gaṅgaṃ yamunaṃ sarassatinti etā mahānadiyo asajjamāno bhāvanāmayāya iddhiyā kadā	5761	
PA_atk-s05_08a2:5761_1	nu patareyyanti yojanā. Pātālakhittaṃ baḷavāmukhañcāti pātāya alaṃ pariyattanti pātālaṃ,	5761	
PA_atk-s05_08a2:5761_2	tadeva khittaṃ, pathaviyā saṇṭhahanakāle tathā ṭhitanti pātālakhittaṃ. Yojanasatikādibhedāni	5761	
PA_atk-s05_08a2:5761_3	samuddassa antopathaviyā tīraṭṭhānāni, yesu kānici nāgādīnaṃ vasanaṭṭhānāni honti,	5761	
PA_atk-s05_08a2:5761_4	kānici suññāniyeva hutvā tiṭṭhanti. Baḷavāmukhanti mahāsamudde mahantaṃ āvaṭṭamukhaṃ.	5761	
PA_atk-s05_08a2:5761_5	Mahānirayadvārassa hi vivaṭakāle mahāaggikkhandho tato nikkhanto tadabhimukhaṃ anekayojanasatāyāmavitthāraṃ	5761	
PA_atk-s05_08a2:5761_6	heṭṭhā samuddapadesaṃ ḍahati, tasmiṃ daḍḍhe upari udakaṃ āvaṭṭākārena paribbhamantaṃ	5761	
PA_atk-s05_08a2:5761_7	mahatā saddena heṭṭhā nipatati. Tattha baḷavāmukhasamaññā, iti tañca pātālakhittaṃ	5761	
PA_atk-s05_08a2:5761_8	baḷavāmukhañca vibhiṃsanaṃ bhayānakaṃ asajjamāno iddhiyā kadā nu patareyyanti yaṃ	5761	
PA_atk-s05_08a2:5761_9	parivitakkitaṃ, taṃ kadā nu bhavissati, bhāvanāmayaṃ iddhiṃ nibbattetvā kadā nu evaṃ	5761	
PA_atk-s05_08a2:5761_10	iddhiṃ vaḷañjissāmīti attho.	57611	
PA_atk-s05_08a2:5762_0	Nāgova asaṅgacārī padālayeti yathā mattavāraṇo daḷhathambhaṃ bhinditvā ayasaṅkhalikaṃ	5762	
PA_atk-s05_08a2:5762_1	viddhaṃsetvā asaṅgacārī vanaṃ pavisitvā eko adutiyo hutvā attano rucivasena carati,	5762	
PA_atk-s05_08a2:5762_2	evamahaṃ kadā nu sabbasubhaṃ nimittaṃ nibbajjayaṃ niravasesato vajjayanto kāmacchandavaso	5762	
PA_atk-s05_08a2:5762_3	ahutvā jhāne yuto payutto kāmaguṇesu chandaṃ sammadeva padāleyyaṃ chindeyyaṃ pajaheyyanti	5762	
PA_atk-s05_08a2:5762_4	yaṃ parivitakkitaṃ, taṃ nu kadā bhavissati.	5762	
PA_atk-s05_08a2:5763_0	Iṇaṭṭova daliddako nidhiṃ ārādhayitvāti yathā koci daliddo jīvikapakato iṇaṃ gahetvā	5763	
PA_atk-s05_08a2:5763_1	taṃ sodhetuṃ asakkonto iṇaṭṭo iṇena aṭṭito dhanikehi pīḷito nidhiṃ ārādhayitvā adhigantvā	5763	
PA_atk-s05_08a2:5763_2	iṇañca sodhetvā sukhena ca jīvanto tuṭṭho bhaveyya, evaṃ ahampi kadā nu iṇasadisaṃ	5763	
PA_atk-s05_08a2:5763_3	kāmacchandaṃ pahāya mahesino ariyadhanasampuṇṇatāya maṇikanakādiratanasampuṇṇanidhisadisaṃ	5763	
PA_atk-s05_08a2:5763_4	buddhassa sāsanaṃ adhigantvā tuṭṭho bhaveyyanti yaṃ parivitakkitaṃ, taṃ kadā nu bhavissatīti.	5763	
PA_atk-s05_08a2:5764_0	Evaṃ pabbajjato pubbe nekkhammavitakkavasena pavattaṃ attano vitakkapavattiṃ dassetvā	5764	
PA_atk-s05_08a2:5764_1	idāni pabbajitvā yehākārehi attānaṃ ovaditvā adhigacchi, te dassento “bahūni vassānī”tiādikā	5764	
PA_atk-s05_08a2:5764_2	gāthā abhāsi. Tattha bahūni vassāni tayāmhi yācito, agāravāsena alaṃ nu te idanti	5764	
PA_atk-s05_08a2:5764_3	anekasaṃvaccharāni vividhadukkhānubandhena agāramajjhe vāsena alaṃ pariyattameva	5764	
PA_atk-s05_08a2:5764_4	teti, ambho citta, idaṃ tayā anekāni saṃvaccharāni ahaṃ amhi nanu yācito. Taṃ dāni	5764	
PA_atk-s05_08a2:5764_5	maṃ pabbajitaṃ samānanti taṃ maṃ tayā tathā ussāhanena pabbajitaṃ samānaṃ kena kāraṇena	5764	
PA_atk-s05_08a2:5764_6	citta tuvaṃ na yuñjasi, samathavipassanaṃ chaḍḍetvā nihīne ālasiye niyojesīti attho.	5764	
PA_atk-s05_08a2:5765_0	Nanu ahaṃ, citta, tayāmhi yācitoti, ambho citta, ahaṃ tayā nanu yācito amhi āyācito	5765	
PA_atk-s05_08a2:5765_1	maññe. Yadi yācito, kasmā idāni tadanurūpaṃ na paṭipajjasīti adhippāyo. “Giribbaje”tiādinā	5765	
PA_atk-s05_08a2:5765_2	yācitākāraṃ dasseti. Citrachadā vihaṅgamā vicitrapekhuṇapakkhino, mayūrāti attho.	5765	
PA_atk-s05_08a2:5765_3	Mahindaghosatthanitābhigajjinoti jalaghosatthanitena hetunā suṭṭhu gajjanasīlā. Te	5765	
PA_atk-s05_08a2:5765_4	taṃ ramessanti vanamhi jhāyinanti te mayūrā taṃ vane jhānapasutaṃ ramessantīti nanu	5765	
PA_atk-s05_08a2:5765_5	tayā yācitoti dasseti.	5765	
PA_atk-s05_08a2:5766	Kulamhīti kulaparivaṭṭe. Imamajjhupāgatoti imaṃ araññaṭṭhānaṃ pabbajjaṃ vā ajjhupāgato. Athopi tvaṃ, citta, na mayha tussasīti tvaṃ anuvattitvā ṭhitampi maṃ nārādhessasīti attho.	576	
PA_atk-s05_08a2:5767_0	Mameva etaṃ na hi tvaṃ paresanti etaṃ, citta, mameva tasmā tvaṃ paresaṃ na hosi.	5767	
PA_atk-s05_08a2:5767_1	Tvaṃ pana aññesaṃ viya katvā sannāhakāle kilesamāre yujjhituṃ bhāvanāsannāhakāle	5767	
PA_atk-s05_08a2:5767_2	nati vatvā paridevitena kiṃ payojanaṃ, idāni taṃ aññathā vattituṃ na dassāmīti adhippāyo.	5767	
PA_atk-s05_08a2:5767_3	Sabbaṃ idaṃ calamiti pekkhamānoti yasmā “idaṃ cittaṃ aññañca sabbaṃ tebhūmakasaṅkhāraṃ	5767	
PA_atk-s05_08a2:5767_4	calaṃ anavaṭṭhita”nti paññācakkhunā olokento gehato kāmehi ca abhinikkhamiṃ amatapadaṃ	5767	
PA_atk-s05_08a2:5767_5	nibbānaṃ jigīsaṃ pariyesanto, tasmā, citta, ananuvattanto nibbānaṃ pariyesanameva karomīti adhippāyo.	5767	
PA_atk-s05_08a2:5768	Avītarāgena sudunnivārayaṃ cittaṃ calaṃ makkaṭasannibhaṃ vanamakkaṭasadisaṃ iti suyuttavādī subhāsitavādī dvipadānamuttamo mahābhisakko naradammasārathīti yojanā.	576	
PA_atk-s05_08a2:5769_0	Aviddasū yattha sitā puthujjanāti yattha yesu vatthukāmesu kilesakāmesu ca sitā paṭibaddhā	5769	
PA_atk-s05_08a2:5769_1	te andhaputhujjanā tena kāmarāgena punabbhavesino ekanteneva dukkhamicchanti. Icchantā	5769	
PA_atk-s05_08a2:5769_2	ca cittena nītā niraye nirākatāti cittavasikā nirayasaṃvattanikaṃ kammaṃ karontā	5769	
PA_atk-s05_08a2:5769_3	hitasukhato nirākatā hutvā attano citteneva niraye nītā na aññathāti cittasseva niggahetabbataṃ dasseti.	5769	
PA_atk-s05_08a2:5770_0	Punapi cittaṃyeva niggahetuṃ mantento “mayūrakoñcābhirutamhī”tiādimāha. Tattha mayūrakoñcābhirutamhīti	5770	
PA_atk-s05_08a2:5770_1	sikhīhi sārasehi ca abhikūjite. Dīpīhi byagghehi purakkhato vasanti mettāvihāritāya	5770	
PA_atk-s05_08a2:5770_2	evarūpehi tiracchānagatehi purakkhato parivārito hutvā vane vasanto, etena suññabhāvaparibrūhanamāha.	5770	
PA_atk-s05_08a2:5770_3	Kāye apekkhaṃ jahāti sabbaso kāye nirapekkho jaha, etena pahitattataṃ vadati. Mā	5770	
PA_atk-s05_08a2:5770_4	virādhayāti imaṃ sudullabhaṃ navamaṃ khaṇaṃ mā virādhehi. Itissu maṃ, citta, pure	5770	
PA_atk-s05_08a2:5770_5	niyuñjasīti evañhi tvaṃ, citta, maṃ pabbajjato pubbe sammāpaṭipattiyaṃ uyyojesīti attho.	5770	
PA_atk-s05_08a2:5771_0	Bhāvehīti uppādehi vaḍḍhehi ca. Jhānānīti paṭhamādīni cattāri jhānāni. Indriyānīti	5771	
PA_atk-s05_08a2:5771_1	saddhādīni pañcindriyāni. Balānīti tāniyeva pañca balāni. Bojjhaṅgasamādhibhāvanāti	5771	
PA_atk-s05_08a2:5771_2	satta bojjhaṅge catasso samādhibhāvanā ca. Tisso ca vijjāti pubbenivāsañāṇādikā tisso	5771	
PA_atk-s05_08a2:5771_3	vijjā ca. Phusa pāpuṇāhi buddhasāsane sammāsambuddhaovāde ṭhito.	5771	
PA_atk-s05_08a2:5772	Niyyānikanti vaṭṭadukkhato niyhānavahaṃ. Sabbadukkhakkhayogadhanti amatogadhaṃ nibbānapatiṭṭhaṃ nibbānārammaṇaṃ. Sabbakilesasodhananti anavasesakilesamalavisodhanaṃ.	577	
PA_atk-s05_08a2:5773_0	Khandheti upādānakkhandhe. Paṭipassa yonisoti rogato gaṇḍato sallato aghato ābādhatoti	5773	
PA_atk-s05_08a2:5773_1	evamādīhi vividhehi pakārehi vipassanāñāṇena sammā upāyena nayena passa. Taṃ jahāti	5773	
PA_atk-s05_08a2:5773_2	taṃ dukkhassa samudayaṃ taṇhaṃ pajaha, samucchinda. Idhevāti imasmiṃyeva attabhāve.	5773	
PA_atk-s05_08a2:5774_0	Aniccantiādi antavantato aniccantikato tāvakālikato niccapaṭikkhepato ca aniccanti	5774	
PA_atk-s05_08a2:5774_1	vā passa. Dukkhanti te udayabbayapaṭipīḷanato sappaṭibhayato dukkhamato sukhapaṭikkhepato	5774	
PA_atk-s05_08a2:5774_2	dukkhanti vā passa. Suññanti avasavattanato asāmikato asārato attapaṭikkhepato ca	5774	
PA_atk-s05_08a2:5774_3	suññaṃ, tato eva anattāti. Vigarahitabbato avaḍḍhiābādhanato ca aghanti ca vadhanti	5774	
PA_atk-s05_08a2:5774_4	ca vipassa yonisoti yojanā. Manovicāre uparundha cetasoti manovicārasaññino gehasitasomanassupavicārādike	5774	
PA_atk-s05_08a2:5774_5	aṭṭhārasa cetaso uparundha vārehi nirodhehi.	5774	
PA_atk-s05_08a2:5775_0	Muṇḍoti muṇḍabhāvaṃ upagato, ohāritakesamassuko. Virūpoti tena muṇḍabhāvena parūḷhalomatāya	5775	
PA_atk-s05_08a2:5775_1	chinnabhinnakāsāya vatthatāya virūpo vevaṇṇiyaṃ upagato. Abhisāpamāgatoti “piṇḍolo	5775	
PA_atk-s05_08a2:5775_2	vicarati pattapāṇī”ti ariyehi kātabbaṃ abhisāpaṃ upagato. Vuttañhetaṃ – “abhisāpoyaṃ,	5775	
PA_atk-s05_08a2:5775_3	bhikkhave, lokasmiṃ piṇḍolo vicarasi pattapāṇī”ti. Tenāha “kapālahatthova kulesu	5775	
PA_atk-s05_08a2:5775_4	bhikkhasū”ti. Yuñjassu satthuvacaneti sammāsambuddhassa ovāde yogaṃ karohi anuyuñjassu.	5775	
PA_atk-s05_08a2:5776_0	Susaṃvutattoti suṭṭhu kāyavācācittehi sammadeva saṃvuto. Visikhantare caranti bhikkhācariyāya	5776	
PA_atk-s05_08a2:5776_1	icchāvisesesu caranto. Cando yathā dosinapuṇṇamāsiyāti vigatadosāya puṇṇamāya kulesu	5776	
PA_atk-s05_08a2:5776_2	niccanavasāya pāsādikatāya candimā viya carāti yojanā.	5776	
PA_atk-s05_08a2:5777_0	Sadā dhute ratoti sabbakālañca dhutaguṇe abhirato. Tathūpamaṃ cittamidaṃ karosīti	5777	
PA_atk-s05_08a2:5777_1	yathā koci puriso phalāni icchanto phalarukkhe ropetvā tato aladdhaphalova te mūlato	5777	
PA_atk-s05_08a2:5777_2	chindituṃ icchati, citta, tvaṃ tathūpamaṃ tappaṭibhāgaṃ idaṃ karosi. Yaṃ maṃ aniccamhi	5777	
PA_atk-s05_08a2:5777_3	cale niyuñjasīti yaṃ maṃ pabbajjāya niyojetvā pabbajitvā addhāgataṃ pabbajjāphalaṃ	5777	
PA_atk-s05_08a2:5777_4	aniccamhi cale saṃsāramukhe niyuñjasi niyojanavasena pavattesi.	5777	
PA_atk-s05_08a2:5778_0	Rūpābhāvato arūpā. Cittassa hi tādisaṃ saṇṭhānaṃ nīlādivaṇṇabhedo vā natthi, tasmā	5778	
PA_atk-s05_08a2:5778_1	vuttaṃ arūpāti. Dūraṭṭhānappavattiyā dūraṅgama. Yadipi cittassa makkaṭasuttamattampi	5778	
PA_atk-s05_08a2:5778_2	puratthimādidisābhāgena gamanaṃ nāma natthi, dūre santaṃ pana ārammaṇaṃ sampaṭicchatīti	5778	
PA_atk-s05_08a2:5778_3	dūraṅgama. Ekoyeva hutvā caraṇavasena pavattanato ekacāri, antamaso dve tīṇipi cittāni	5778	
PA_atk-s05_08a2:5778_4	ekato uppajjituṃ samatthāni nāma natthi, ekameva pana cittaṃ ekasmiṃ santāne uppajjati.	5778	
PA_atk-s05_08a2:5778_5	Tasmiṃ niruddhe aparampi ekameva uppajjati, tasmā ekacāri. Na te karissaṃ vacanaṃ	5778	
PA_atk-s05_08a2:5778_6	idānihanti yadipi pubbe tava vase anuvattiṃ, idāni pana satthu ovādaṃ laddhakālato	5778	
PA_atk-s05_08a2:5778_7	paṭṭhāya cittavasiko na bhavissāmi. Kasmāti ce? Dukkhā hi kāmā kaṭukā mahabbhayā	5778	
PA_atk-s05_08a2:5778_8	kāmā nāmete atītepi dukkhā, āyatimpi kaṭukaphalā, attānuvādādibhedena mahatā bhayena	5778	
PA_atk-s05_08a2:5778_9	anubandhantā mahabbhayā. Nibbānamevābhimano carissaṃ tasmā nibbānameva uddissa abhimukhacitto viharissaṃ.	5778	
PA_atk-s05_08a2:5779	Tameva nibbānābhimukhabhāvaṃ dassento “nāhaṃ alakkhyā”tiādimāha. Tattha nāhaṃ alakkhyāti alakkhikatāya nissirīkatāya nāhaṃ gehato nikkhaminti yojanā.	577	
PA_atk-s05_08a2:5780_0	Ahirikkatāyāti yathāvajjaṃ keḷiṃ karonto viya nillajjatāya. Cittahetūti ekadā nigaṇṭho,	5780	
PA_atk-s05_08a2:5780_1	ekadā paribbājakādiko honto anavaṭṭhitacitto puriso viya cittavasiko hutvā. Dūrakantanāti	5780	
PA_atk-s05_08a2:5780_2	rājādīhi mettaṃ katvā tesu dubbhitvā dubbhibhāvena. Ājīvahetūti ājīvakāraṇā jīvikāpakato	5780	
PA_atk-s05_08a2:5780_3	hutvā ājīvikābhayena ahaṃ na nikkhamiṃ na pabbajiṃ. Kato ca te, citta, paṭissavo	5780	
PA_atk-s05_08a2:5780_4	mayāti, “pabbajitakālato paṭṭhāya na tava vase vattāmi, mameva pana vase vattāmī”ti,	5780	
PA_atk-s05_08a2:5780_5	citta, mayā nanu paṭiññā katāti dasseti.	5780	
PA_atk-s05_08a2:5781_0	Appicchatā sappurisehi vaṇṇitāti “paccayesu sabbaso appicchā nāma sādhū”ti buddhādīhi	5781	
PA_atk-s05_08a2:5781_1	pasaṭṭhā, tathā makkhappahānaṃ paresaṃ guṇe makkhanassa pahānaṃ vūpasamo sabbassa	5781	
PA_atk-s05_08a2:5781_2	dukkhassa vūpasamo nibbāpanaṃ sappurisehi vaṇṇitaṃ. Itissu maṃ, citta, tadā niyuñjasi,	5781	
PA_atk-s05_08a2:5781_3	“samma, tayā tesu guṇesu patiṭṭhātabba”nti, citta, tvaṃ evaṃ tadā niyuñjasi. Idāni	5781	
PA_atk-s05_08a2:5781_4	tvaṃ gacchasi pubbaciṇṇaṃ idāni maṃ tvaṃ pahāya attano purimāciṇṇaṃ mahicchatādiṃ	5781	
PA_atk-s05_08a2:5781_5	paṭipajjasi, kiṃ nāmetanti adhippāyo.	5781	
PA_atk-s05_08a2:5782_0	Yamatthaṃ sandhāya “gacchasi pubbaciṇṇa”nti vuttaṃ. Taṃ dassetuṃ “taṇhā avijjā cā”tiādi	5782	
PA_atk-s05_08a2:5782_1	vuttaṃ. Tattha taṇhāti paccayesu taṇhā, avijjāti tattheva ādīnavapaṭicchādikā avijjā.	5782	
PA_atk-s05_08a2:5782_2	Piyāpiyanti puttadārādīsu pemasaṅkhāto piyabhāvo ceva pantasenāsanesu adhikusaladhammesu	5782	
PA_atk-s05_08a2:5782_3	anabhiratisaṅkhāto appiyabhāvo ca ubhayattha anurodhapaṭivirodho. Subhāni rūpānīti	5782	
PA_atk-s05_08a2:5782_4	ajjhattaṃ bahiddhā ca subharūpāni. Sukhā vedanāti iṭṭhārammaṇe paṭicca uppajjanasukhavedanā.	5782	
PA_atk-s05_08a2:5782_5	Manāpiyā kāmaguṇāti vuttāvasesā manoramā kāmakoṭṭhāsā. Vantāti nirūpato taṃnissitassa	5782	
PA_atk-s05_08a2:5782_6	chandarāgassa vikkhambhanapahānena chaḍḍitatāya pariccattatāya ca vantā. Vante ahaṃ	5782	
PA_atk-s05_08a2:5782_7	āvamituṃ na ussaheti evaṃ te chaḍḍite puna paccāvamituṃ ahaṃ na sakkomi, pariccattā eva hontīti vadati.	5782	
PA_atk-s05_08a2:5783_0	Sabbatthāti sabbesu bhavesu sabbāsu yonīsu sabbāsu gatīsu viññāṇaṭṭhitīsu ca. Vaco	5783	
PA_atk-s05_08a2:5783_1	kataṃ mayāti, ambho citta, tava vacanaṃ mayā kataṃ. Karonto ca bahūsu jātīsu na mesi	5783	
PA_atk-s05_08a2:5783_2	kopitoti anekāsu jātīsu pana mayā na kopito asi. Mayā neva paribhavito. Tathāpi ajjhattasambhavo	5783	
PA_atk-s05_08a2:5783_3	attani sambhūto hutvāpi tava akataññutāya dukkhe cīraṃ saṃsaritaṃ tayā kateti tayā	5783	
PA_atk-s05_08a2:5783_4	nibbattite anādimati saṃsāradukkhe sucirakālaṃ mayā saṃsaritaṃ paribbhamitaṃ.	5783	
PA_atk-s05_08a2:5784_0	Idāni “dukkhe ciraṃ saṃsaritaṃ tayā kate”ti saṅkhepato vuttamatthaṃ uppattibhedena	5784	
PA_atk-s05_08a2:5784_1	gatibhedena ca vitthārato dassento “tvaññevā”tiādimāha. Tattha rājadasīti rājā asi,	5784	
PA_atk-s05_08a2:5784_2	dakāro padasandhikaro, vessā ca suddā ca bhavāma ekadā taveva vāhasāti yojanā. Devattanaṃ	5784	
PA_atk-s05_08a2:5784_3	vāpīti devabhāvaṃ vāpi tvaṃyeva no amhākaṃ, citta, karosīti yojanā. Vāhasāti kāraṇabhāvena.	5784	
PA_atk-s05_08a2:5785	Taveva hetūti taveva hetubhāvena. Tvaṃmūlakanti tvaṃnimittaṃ.	578	
PA_atk-s05_08a2:5786_0	Nanu dubbhissasi maṃ punappunanti punappunaṃ dubbhissasi nuna, yathā pubbe tvaṃ anantāsu	5786	
PA_atk-s05_08a2:5786_1	jātīsu, citta, mittapaṭirūpako sapatto hutvā mayhaṃ punappunaṃ dubbhi, idāni tathā	5786	
PA_atk-s05_08a2:5786_2	dubbhissasi maññe, pubbe viya cāretuṃ na dassāmīti adhippāyo. Muhuṃ muhuṃ cāraṇikaṃva	5786	
PA_atk-s05_08a2:5786_3	dassayanti abhiṇhato caraṇārahaṃ viya mano dassento caraṇārahaṃ purisaṃ vañcetvā	5786	
PA_atk-s05_08a2:5786_4	caragopakaṃ nipphādento viya punappunaṃ taṃ taṃ bhavaṃ dassento. Ummattakeneva mayā	5786	
PA_atk-s05_08a2:5786_5	palobhasīti ummattakapurisena viya mayā saddhiṃ kīḷanto taṃ taṃ palobhanīyaṃ dassetvā	5786	
PA_atk-s05_08a2:5786_6	palobhasi. Kiñcāpi te, citta, virādhitaṃ mayāti, ambho citta, kiṃ nāma te mayā viraddhaṃ,	5786	
PA_atk-s05_08a2:5786_7	taṃ kathehīti adhippāyo.	5786	
PA_atk-s05_08a2:5787_0	Idaṃ pure cittanti idaṃ cittaṃ nāma ito pubbe rūpādīsu ārammaṇesu rajjanādinā, yena	5787	
PA_atk-s05_08a2:5787_1	ākārena icchati, yattheva cassa kāmo uppajjati, tassa vasena yatthakāmaṃ yathā vicarantassa	5787	
PA_atk-s05_08a2:5787_2	sukhaṃ hoti, tatheva ca caranto yathāsukhaṃ dīgharattaṃ cārikaṃ acari. Ajjāhaṃ pabhinnamadaṃ	5787	
PA_atk-s05_08a2:5787_3	mattahatthiṃ hatthācariyasaṅkhāto cheko aṅkusaggaho aṅkusena viya yonisomanasikārena	5787	
PA_atk-s05_08a2:5787_4	naṃ niggahessāmi, nassa vītikkamituṃ dassāmīti.	5787	
PA_atk-s05_08a2:5788_0	Satthā ca me lokamimaṃ adhiṭṭhahīti mama satthā sammāsambuddho imaṃ anavasesakhandhalokaṃ	5788	
PA_atk-s05_08a2:5788_1	ñāṇena adhiṭṭhahi. Kinti? Hutvā abhāvaṭṭhena aniccato, kassacipi dhuvassa thāvarassa	5788	
PA_atk-s05_08a2:5788_2	abhāvato addhuvato sukhasārādīnaṃ abhāvato asārato. Pakkhanda maṃ, citta, jinassa	5788	
PA_atk-s05_08a2:5788_3	sāsaneti tasmā yāthāvato paṭipajjituṃ, citta, maṃ jinassa bhagavato sāsane pakkhandehi	5788	
PA_atk-s05_08a2:5788_4	anuppavesehi. “Pakkhandima”ntipi pāḷi, jinassa sāsane imaṃ lokaṃ ñāṇena pakkhanda,	5788	
PA_atk-s05_08a2:5788_5	yāthāvato tārehi, pakkhandanto ca vipassanāñāṇamaggena yāpento suduttarato mahantato	5788	
PA_atk-s05_08a2:5788_6	saṃsāramahoghato maṃ tārehi.	5788	
PA_atk-s05_08a2:5789_0	Na te idaṃ, citta, yathā purāṇakanti, ambho citta, idaṃ attabhāvagehaṃ porāṇakaṃ	5789	
PA_atk-s05_08a2:5789_1	viya tava na hotīti attho. Kasmā? Nāhaṃ alaṃ tuyha vase nivattitunti idānāhaṃ tava	5789	
PA_atk-s05_08a2:5789_2	vase nivattituṃ na yutto. Yasmā mahesino bhagavato pabbajitomhi sāsane. Pabbajitakālato	5789	
PA_atk-s05_08a2:5789_3	ca paṭṭhāya samaṇā nāma mādisāva na honti vināsadhārino, ekaṃsato samaṇāyeva hontīti attho.	5789	
PA_atk-s05_08a2:5790_0	Nagāti sineruhimavantādayo sabbe pabbatā. Samuddāti puratthimasamuddādayo sītasamuddādayo,	5790	
PA_atk-s05_08a2:5790_1	na sabbe samuddā. Saritāti gaṅgādayo sabbā nadiyo ca. Vasundharāti pathavī. Disā	5790	
PA_atk-s05_08a2:5790_2	catassoti puratthimādibhedā catasso disā. Vidisāti puratthimadakkhiṇādayo catasso	5790	
PA_atk-s05_08a2:5790_3	anudisā. Adhoti heṭṭhā yāva udakasandhārakavāyukhandhā. Divāti devalokā. Divāggahaṇena	5790	
PA_atk-s05_08a2:5790_4	cettha tattha gate sattasaṅkhāre vadati. Sabbe aniccā tibhavā upaddutāti sabbe kāmabhavādayo	5790	
PA_atk-s05_08a2:5790_5	tayo bhavā aniccā ceva jātiādīhi rāgādīhi kilesehi upaddutā pīḷitā ca, na ettha kiñci	5790	
PA_atk-s05_08a2:5790_6	khemaṭṭhānaṃ nāma atthi, tadabhāvato kuhiṃ gato, citta, sukhaṃ ramissasi, tasmā tato	5790	
PA_atk-s05_08a2:5790_7	nissaraṇañcettha pariyesāhīti adhippāyo.	5790	
PA_atk-s05_08a2:5791_0	Dhitipparanti dhitiparāyaṇaṃ paramaṃ thirabhāve ṭhitaṃ mamaṃ, citta, kiṃ kāhisi,	5791	
PA_atk-s05_08a2:5791_1	tato īsakampi maṃ cāletuṃ nāsakkhissasīti attho. Tenāha “na te alaṃ, citta, vasānuvattako”ti.	5791	
PA_atk-s05_08a2:5791_2	Idāni tamevatthaṃ pākaṭataraṃ katvā dassento “na jātu bhastaṃ ubhatomukhaṃ chupe,	5791	
PA_atk-s05_08a2:5791_3	dhiratthu pūraṃ navasotasandani”nti āha. Tattha bhastanti ruttiṃ. Ubhatomukhanti	5791	
PA_atk-s05_08a2:5791_4	putoḷiyā ubhatomukhaṃ. Na jātu chupeti ekaṃseneva pādenāpi na chupeyya, tathā dhiratthu	5791	
PA_atk-s05_08a2:5791_5	pūraṃ navasotasandaninti nānappakārassa asucino pūraṃ navahi sotehi vaṇamukhehi asucisandaniṃ	5791	
PA_atk-s05_08a2:5791_6	savatiṃ. Tāya vaccakuṭiyā dhī atthu, tassā garahā hotu.	5791	
PA_atk-s05_08a2:5792_0	Evaṃ aṭṭhavīsatiyā gāthāhi niggaṇhanavasena cittaṃ ovaditvā idāni vivekaṭṭhānācikkhaṇādinā	5792	
PA_atk-s05_08a2:5792_1	sampahaṃsento “varāhaeṇeyyavigāḷhasevite”tiādimāha. Tattha varāhaeṇeyyavigāḷhaseviteti	5792	
PA_atk-s05_08a2:5792_2	varāhehi ceva eṇeyyehi ca ogāhetvā sevite. Pabbhārakuṭṭeti pabbhāraṭṭhāne ceva pabbatasikhare	5792	
PA_atk-s05_08a2:5792_3	ca. Pakateva sundareti pakatiyā eva sundare atittimanohare. “Pakativasundhare”ti	5792	
PA_atk-s05_08a2:5792_4	vā pāṭho, pākatike bhūmipadeseti attho. Navambunā pāvusasittakānaneti pāvusavasena	5792	
PA_atk-s05_08a2:5792_5	vuṭṭhena meghodakena upasittavasse sutheve vane. Tahiṃ guhāgehagato ramissasīti tasmiṃ	5792	
PA_atk-s05_08a2:5792_6	pabbatakānane guhāsaṅkhātaṃ gehaṃ upagato bhāvanāratiyā abhiramissasi.	5792	
PA_atk-s05_08a2:5793	Te taṃ ramessantīti te mayūrādayo vanasaññaṃ uppādentā taṃ ramessantīti attho.	579	
PA_atk-s05_08a2:5794_0	Vuṭṭhamhi deveti meghe adhippavuṭṭhe. Caturaṅgule tiṇeti teneva gassodakapātena tattha	5794	
PA_atk-s05_08a2:5794_1	tattha tiṇe surattavaṇṇakambalasadise caturaṅgule jāte. Saṃpupphite meghanibhamhi	5794	
PA_atk-s05_08a2:5794_2	kānaneti pāvusameghasaṅkāse kānane sammadeva pupphite. Nagantareti pabbatantare.	5794	
PA_atk-s05_08a2:5794_3	Viṭapisamo sayissanti tarusadiso apariggaho hutvā nipajjissaṃ. Taṃ me mudū hehiti	5794	
PA_atk-s05_08a2:5794_4	tūlasannibhanti taṃ tiṇapaccattharaṇaṃ mudu sukhasamphassaṃ tūlasannibhaṃ tūlikasadisaṃ	5794	
PA_atk-s05_08a2:5794_5	sayanaṃ me bhavissati.	5794	
PA_atk-s05_08a2:5795_0	Tathā tu kassāmi yathāpi issaroti yathā koci issarapuriso attano vacanakaradāsādiṃ	5795	
PA_atk-s05_08a2:5795_1	vase vatteti, ahampi, citta, taṃ tathā karissāmi, mayhaṃ vase vattemiyeva. Kathaṃ?	5795	
PA_atk-s05_08a2:5795_2	Yaṃ labbhati tenapi hotu me alanti catūsu paccayesu yaṃ yādisaṃ vā tādisaṃ vā labbhati,	5795	
PA_atk-s05_08a2:5795_3	tena ca mayhaṃ alaṃ pariyattaṃ hotu. Etena idaṃ dasseti – yasmā idhekacce sattā taṇhuppādahetu	5795	
PA_atk-s05_08a2:5795_4	cittassa vase anuvattanti, ahaṃ pana taṇhuppādaṃ dūrato vajjento cittaṃ dāsaṃ viya	5795	
PA_atk-s05_08a2:5795_5	karonto attano vase vattemīti. Na tāhaṃ kassāmi yathā atandito, biḷārabhastaṃva yathā	5795	
PA_atk-s05_08a2:5795_6	sumadditanti citta taṇhuppādaparivajjanahetu, puna tanti cittaṃ āmasati, yathā aññopi	5795	
PA_atk-s05_08a2:5795_7	koci sammappadhānayogena bhāvanāya atandito attano cittaṃ kammakkhamaṃ, kammayoggaṃ	5795	
PA_atk-s05_08a2:5795_8	karoti, tathā ahampi, citta, taṃ kammakkhamaṃ, kammayoggaṃ mayhaṃ vase vattaṃ karissāmi.	5795	
PA_atk-s05_08a2:5795_9	Yathā kiṃ? Biḷārabhastaṃva yathā sumadditaṃ, naiti nipātamattaṃ. Yathā suṭṭhu madditaṃ	5795	
PA_atk-s05_08a2:5795_10	biḷārabhastaṃ kammakkhamaṃ, kammayoggaṃ sukhena pariharaṇīyañca hoti, tathāhaṃ taṃ karissāmi.	57951	
PA_atk-s05_08a2:5796_0	Vīriyena taṃ mayha vasānayissanti, ambho citta, taṃ attano vīriyena bhāvanābalaṃ	5796	
PA_atk-s05_08a2:5796_1	uppādetvā tena mayhaṃ vasaṃ ānayissaṃ. Gajaṃva mattaṃ kusalaṅkusaggahoti yathā kusalo	5796	
PA_atk-s05_08a2:5796_2	cheko aṅkusaggaho hatthācariyo attano sikkhābalena mattahatthiṃ attano vasaṃ āneti, tathevāti attho.	5796	
PA_atk-s05_08a2:5797_0	Tayā sudantena avaṭṭhitena hīti hīti nipātamattaṃ, citta, samathavipassanābhāvanāhi	5797	
PA_atk-s05_08a2:5797_1	suṭṭhu dantena tato eva sammadeva vipassanāvīthiṃ paṭipannattā avaṭṭhitena tayā.	5797	
PA_atk-s05_08a2:5797_2	Hayena yoggācariyova ujjunāti yathā sudantena sudantattā eva ujunā avaṅkagatinā assājānīyena	5797	
PA_atk-s05_08a2:5797_3	yoggācariyo assadammasārathi akhemaṭṭhānato khemantabhūmiṃ paṭipajjituṃ sakkoti,	5797	
PA_atk-s05_08a2:5797_4	evaṃ pahomi maggaṃ paṭipajjituṃ sivanti asivabhāvakarānaṃ kilesānaṃ abhāvena sivaṃ.	5797	
PA_atk-s05_08a2:5797_5	Cittānurakkhīhīti attano cittaṃ anurakkhaṇasīlehi buddhādīhi sabbakālaṃ sevitaṃ ariyamaggaṃ	5797	
PA_atk-s05_08a2:5797_6	ahaṃ paṭipajjituṃ adhigantuṃ pahomi sakkomīti.	5797	
PA_atk-s05_08a2:5798_0	Ārammaṇe taṃ balasā nibandhisaṃ, nāgaṃva thambhamhi daḷhāya rajjuyāti yathā hatthācariyo	5798	
PA_atk-s05_08a2:5798_1	mahāhatthiṃ āḷānathambhe daḷhāya thirāya rajjuyā nibandhati, evamahaṃ, citta, kammaṭṭhānārammaṇe	5798	
PA_atk-s05_08a2:5798_2	bhāvanābalena nibandhissaṃ. Taṃ me suguttaṃ satiyā subhāvitanti taṃ tvaṃ, citta,	5798	
PA_atk-s05_08a2:5798_3	mama satiyā suguttaṃ subhāvitañca hutvā. Anissitaṃ sabbabhavesu hehisīti ariyamaggabhāvanādibalena	5798	
PA_atk-s05_08a2:5798_4	kāmabhavādīsu sabbesupi bhavesu taṇhādinissayehi anissitaṃ bhavissasi.	5798	
PA_atk-s05_08a2:5799_0	Paññāya chetvā vipathānusārinanti uppathagāminaṃ āyatanasamudayaṃ yāthāvato disvā	5799	
PA_atk-s05_08a2:5799_1	yena samudayena uppathagāmī, tassa kilesavissandanaṃ kilesavipphanditaṃ indriyasaṃvarūpanissayāya	5799	
PA_atk-s05_08a2:5799_2	paṭisaṅkhānapaññāya chinditvā sotavicchedanavasena āvaraṇaṃ katvā. Yogena niggayhāti	5799	
PA_atk-s05_08a2:5799_3	vipassanābhāvanāsaṅkhātena yogena sāmatthiyavidhamanena niggahetvā. Pathe nivesiyāti	5799	
PA_atk-s05_08a2:5799_4	vipassanāvīthiyaṃ nivesetvā, patiṭṭhapetvā. Yadā pana vipassanā ussukkāpitā maggena	5799	
PA_atk-s05_08a2:5799_5	ghaṭṭeti, tadā maggapaññāya “yaṃkiñci samudayadhammaṃ, sabbaṃ taṃ nirodhadhamma”nti	5799	
PA_atk-s05_08a2:5799_6	nidassanena sabbaso āyatanasamudayassa vibhavaṃ sambhavañca asammohato disvā sadevake	5799	
PA_atk-s05_08a2:5799_7	loke aggavādino sammāsambuddhassa dāyādo orasaputto hehisi bhavissasīti attho.	5799	
PA_atk-s05_08a2:5800_0	Catubbipallāsavasaṃ adhiṭṭhitanti anicce niccanti, asubhe subhanti, dukkhe sukhanti,	5800	
PA_atk-s05_08a2:5800_1	anattani attāti imesaṃ catunnaṃ vipallāsānaṃ vasaṃ adhiṭṭhitaṃ anuvattantaṃ. Gāmaṇḍalaṃva	5800	
PA_atk-s05_08a2:5800_2	parinesi, citta, manti, ambho citta, maṃ gāmadārakaṃ viya parikaḍḍhasi, ito cito	5800	
PA_atk-s05_08a2:5800_3	parikaḍḍhasi. Nanu saṃyojanabandhanacchidanti saṃyojanasaṅkhātānaṃ dasannaṃ bandhanānaṃ	5800	
PA_atk-s05_08a2:5800_4	chedakaṃ kāruṇikaṃ mahāmuniṃ sammāsambuddhaṃ saṃsevasi nanu, “tathārūpe mahānubhāve	5800	
PA_atk-s05_08a2:5800_5	dūratova vajjesi, mādise pana tapassine yathāruci parinesī”ti appasādalesena satthāraṃ pasaṃsati.	5800	
PA_atk-s05_08a2:5801_0	Migo yathāti yathā migo rukkhagacchalatādīhi suṭṭhu cittavicitte anākule kānane seri	5801	
PA_atk-s05_08a2:5801_1	sayaṃvasī ramati. Rammaṃ giriṃ pāvusaabbhamālininti evaṃ pāvusakāle samantato sumālinīhi	5801	
PA_atk-s05_08a2:5801_2	thalajajalajamālāhi samannāgatattā abbhamāliniṃ janavivittatāya manoramatāya ca rammaṃ	5801	
PA_atk-s05_08a2:5801_3	pabbataṃ labhitvā tattha nage ramissaṃ, asaṃsayaṃ ekaṃseneva tvaṃ, citta, parābhavissasi,	5801	
PA_atk-s05_08a2:5801_4	saṃsārabyasanehi ṭhassasīti attho.	5801	
PA_atk-s05_08a2:5802_0	Ye tuyha chandena vasena vattinoti sabbe puthujjane cittasāmaññena gahetvā vadati.	5802	
PA_atk-s05_08a2:5802_1	Tassattho – ye naranāriyo, ambho citta, tuyhaṃ chandena vasena ruciyā ṭhitā yaṃ gehanissitaṃ	5802	
PA_atk-s05_08a2:5802_2	sukhaṃ anubhonti anubhavissanti, te aviddasū andhabālā, māravasānuvattino kilesamārādīnaṃ	5802	
PA_atk-s05_08a2:5802_3	vase anuvattanasīlā, bhavābhinandī kāmādibhavameva abhinandanato, tava sāvakā anusiṭṭhikarā.	5802	
PA_atk-s05_08a2:5802_4	Mayaṃ pana sammāsambuddhassa sāvakā, na tuyhaṃ vase anuvattāmāti.	5802	
PA_atk-s05_08a2:5803_0	Evaṃ thero pubbe attano uppannaṃ yonisomanasikāraṃ cittassa niggaṇhanavasena pavattaṃ	5803	
PA_atk-s05_08a2:5803_1	nānappakārato vibhajitvā samīpe ṭhitānaṃ bhikkhūnaṃ ovādadānavasena dhammaṃ kathesi.	5803	
PA_atk-s05_08a2:5803_2	Yaṃ panettha antarantarā atthato na vibhattaṃ, taṃ heṭṭhā vuttanayattā uttānatthamevāti.	5803	
PA_atk-s05_08a2:5804	Tālapuṭattheragāthāvaṇṇanā niṭṭhitā.	580	
PA_atk-s05_08a2:5805	Paññāsanipātavaṇṇanā niṭṭhitā.	580	
PA_atk-s05_08a2:5806	20. Saṭṭhinipāto	580	
PA_atk-s05_08a2:5807	1. Mahāmoggallānattheragāthāvaṇṇanā	580	
PA_atk-s05_08a2:5808_0	Saṭṭhinipāte āraññikātiādikā āyasmato mahāmoggallānattherassa gāthā. Kā uppatti?	5808	
PA_atk-s05_08a2:5808_1	Tassa vatthu dhammasenāpativatthumhi vuttameva. Thero hi pabbajitadivasato sattame	5808	
PA_atk-s05_08a2:5808_2	divase magadharaṭṭhe kallavālagāmakaṃ upanissāya samaṇadhammaṃ karonto thinamiddhe	5808	
PA_atk-s05_08a2:5808_3	okkante satthārā – “moggallāna, moggallāna, mā, brāhmaṇa, ariyaṃ tuṇhībhāvaṃ pamādo”tiādinā	5808	
PA_atk-s05_08a2:5808_4	saṃvejito thinamiddhaṃ vinodetvā bhagavatā vuccamānaṃ dhātukammaṭṭhānaṃ suṇanto eva	5808	
PA_atk-s05_08a2:5808_5	vipassanaṃ vaḍḍhetvā paṭipāṭiyā uparimaggattayaṃ upagantvā aggaphalakkhaṇe sāvakapāramīñāṇassa	5808	
PA_atk-s05_08a2:5808_6	matthakaṃ pāpuṇi. Tena vuttaṃ apadāne –	5808	
PA_atk-s05_08a2:5809	“Anomadassī bhagavā, lokajeṭṭho narāsabho;	580	
PA_atk-s05_08a2:5810	Vihāsi himavantamhi, devasaṅghapurakkhato.	581	
PA_atk-s05_08a2:5811	“Varuṇo nāma nāmena, nāgarājā ahaṃ tadā;	581	
PA_atk-s05_08a2:5812	Kāmarūpī vikubbāmi, mahodadhinivāsahaṃ.	581	
PA_atk-s05_08a2:5813	“Saṅgaṇiyaṃ gaṇaṃ hitvā, tūriyaṃ paṭṭhapesahaṃ;	581	
PA_atk-s05_08a2:5814	Sambuddhaṃ parivāretvā, vādesuṃ accharā tadā.	581	
PA_atk-s05_08a2:5815	“Vajjamānesu tūresu, devā tūrāni vajjayuṃ;	581	
PA_atk-s05_08a2:5816	Ubhinnaṃ saddaṃ sutvāna, buddhopi sampabujjhatha.	581	
PA_atk-s05_08a2:5817	“Nimantetvāna sambuddhaṃ, sakaṃ bhavanupāgamiṃ;	581	
PA_atk-s05_08a2:5818	Āsanaṃ paññapetvāna, kālamārocayiṃ ahaṃ.	581	
PA_atk-s05_08a2:5819	“Khīṇāsavasahassehi, parivuto lokanāyako;	581	
PA_atk-s05_08a2:5820	Obhāsento disā sabbā, bhavanaṃ me upāgami.	582	
PA_atk-s05_08a2:5821	“Upaviṭṭhaṃ mahāvīraṃ, devadevaṃ narāsabhaṃ;	582	
PA_atk-s05_08a2:5822	Sabhikkhusaṅghaṃ tappesiṃ, annapānenahaṃ tadā.	582	
PA_atk-s05_08a2:5823	“Anumodi mahāvīro, sayambhū aggapuggalo;	582	
PA_atk-s05_08a2:5824	Bhikkhusaṅghe nisīditvā, imā gāthā abhāsatha.	582	
PA_atk-s05_08a2:5825	“Yo so saṅghaṃ apūjesi, buddhañca lokanāyakaṃ;	582	
PA_atk-s05_08a2:5826	Tena cittappasādena, devalokaṃ gamissati.	582	
PA_atk-s05_08a2:5827	“Sattasattatikkhattuñca, devarajjaṃ karissati;	582	
PA_atk-s05_08a2:5828	Pathabyā rajjaṃ aṭṭhasataṃ, vasudhaṃ āvasissati.	582	
PA_atk-s05_08a2:5829	“Pañcapaññāsakkhattuñca, cakkavattī bhavissati;	582	
PA_atk-s05_08a2:5830	Bhogā asaṅkhiyā tassa, uppajjissanti tāvade.	583	
PA_atk-s05_08a2:5831	“Aparimeyye ito kappe, okkākakulasambhavo;	583	
PA_atk-s05_08a2:5832	Gotamo nāma gottena, satthā loke bhavissati.	583	
PA_atk-s05_08a2:5833	“Nirayā so cavitvāna, manussattaṃ gamissati;	583	
PA_atk-s05_08a2:5834	Kolito nāma nāmena, brahmabandhu bhavissati.	583	
PA_atk-s05_08a2:5835	“So pacchā pabbajitvāna, kusalamūlena codito;	583	
PA_atk-s05_08a2:5836	Gotamassa bhagavato, dutiyo hessati sāvako.	583	
PA_atk-s05_08a2:5837	“Āraddhavīriyo pahitatto, iddhiyā pāramiṃ gato;	583	
PA_atk-s05_08a2:5838	Sabbāsave pariññāya, nibbāyissatināsavo.	583	
PA_atk-s05_08a2:5839	“Pāpamittopanissāya, kāmarāgavasaṃ gato;	583	
PA_atk-s05_08a2:5840	Mātaraṃ pitarañcāpi, ghātayiṃ duṭṭhamānaso.	584	
PA_atk-s05_08a2:5841	“Yaṃ yaṃ yonupapajjāmi, nirayaṃ atha mānusaṃ;	584	
PA_atk-s05_08a2:5842	Pāpakammasamaṅgitā, bhinnasīso marāmahaṃ.	584	
PA_atk-s05_08a2:5843	“Idaṃ pacchimakaṃ mayhaṃ, carimo vattate bhavo;	584	
PA_atk-s05_08a2:5844	Idhāpi ediso mayhaṃ, maraṇakāle bhavissati.	584	
PA_atk-s05_08a2:5845	“Pavivekamanuyutto, samādhibhāvanārato;	584	
PA_atk-s05_08a2:5846	Sabbāsave pariññāya, viharāmi anāsavo.	584	
PA_atk-s05_08a2:5847	“Dharaṇimpi sugambhīraṃ, bahalaṃ duppadhaṃsiyaṃ;	584	
PA_atk-s05_08a2:5848	Vāmaṅguṭṭhena khobheyyaṃ, iddhiyā pāramiṃ gato.	584	
PA_atk-s05_08a2:5849	“Asmimānaṃ na passāmi, māno mayhaṃ na vijjati;	584	
PA_atk-s05_08a2:5850	Sāmaṇere upādāya, garucittaṃ karomahaṃ.	585	
PA_atk-s05_08a2:5851	“Aparimeyye ito kappe, yaṃ kammamabhinīhariṃ;	585	
PA_atk-s05_08a2:5852	Tāhaṃ bhūmimanuppatto, pattomhi āsavakkhayaṃ.	585	
PA_atk-s05_08a2:5853	“Paṭisambhidā catasso…pe… kataṃ buddhassa sāsana”nti.	585	
PA_atk-s05_08a2:5854_0	Atha naṃ satthā aparabhāge jetavanamahāvihāre ariyagaṇamajjhe nisinno tena tena guṇena	5854	
PA_atk-s05_08a2:5854_1	attano sāvake etadagge ṭhapento “etadaggaṃ, bhikkhave, mama sāvakānaṃ bhikkhūnaṃ	5854	
PA_atk-s05_08a2:5854_2	iddhimantānaṃ yadidaṃ mahāmoggallāno”ti iddhimantatāya etadagge ṭhapesi. Tena evaṃ	5854	
PA_atk-s05_08a2:5854_3	satthārā etadagge ṭhapitena sāvakapāramiyā matthakaṃ pattena mahātherena taṃ taṃ	5854	
PA_atk-s05_08a2:5854_4	nimittaṃ āgamma tattha tattha bhāsitā gāthā, tā saṅgītikāle dhammasaṅgāhakehi –	5854	
PA_atk-s05_08a2:5856	“Āraññikā piṇḍapātikā, uñchāpattāgate ratā;	585	
PA_atk-s05_08a2:5857	Dālemu maccuno senaṃ, ajjhattaṃ susamāhitā.	585	
PA_atk-s05_08a2:5859	“Āraññikā piṇḍapātikā, uñchāpattāgate ratā;	585	
PA_atk-s05_08a2:5860	Dhunāma maccuno senaṃ, naḷāgāraṃva kuñjaro.	586	
PA_atk-s05_08a2:5862	“Rukkhamūlikā sātatikā, uñchāpattāgate ratā;	586	
PA_atk-s05_08a2:5863	Dālemu maccuno senaṃ, ajjhattaṃ susamāhitā.	586	
PA_atk-s05_08a2:5865	“Rukkhamūlikā sātatikā, uñchāpattāgate ratā;	586	
PA_atk-s05_08a2:5866	Dhunāma maccuno senaṃ, naḷāgāraṃva kuñjaro.	586	
PA_atk-s05_08a2:5868	“Aṭṭhikaṅkalakuṭike, maṃsanhārupasibbite;	586	
PA_atk-s05_08a2:5869	Dhiratthu pure duggandhe, paragatte mamāyase.	586	
PA_atk-s05_08a2:5871	“Tava sarīraṃ navasotaṃ, duggandhakaraṃ paribandhaṃ;	587	
PA_atk-s05_08a2:5872	Bhikkhu parivajjayate taṃ, mīḷhañca yathā sucikāmo.	587	
PA_atk-s05_08a2:5874	“Evañce taṃ jano jaññā, yathā jānāmi taṃ ahaṃ;	587	
PA_atk-s05_08a2:5875	Ārakā parivajjeyya, gūthaṭṭhānaṃva pāvuse.	587	
PA_atk-s05_08a2:5877	“Evametaṃ mahāvīra, yathā samaṇa bhāsasi;	587	
PA_atk-s05_08a2:5878	Ettha ceke visīdanti, paṅkamhiva jaraggavo.	587	
PA_atk-s05_08a2:5880	“Ākāsamhi haliddiyā, yo maññetha rajetave;	588	
PA_atk-s05_08a2:5881	Aññena vāpi raṅgena, vighātudayameva taṃ.	588	
PA_atk-s05_08a2:5883	“Tadākāsasamaṃ cittaṃ, ajjhattaṃ susamāhitaṃ;	588	
PA_atk-s05_08a2:5884	Mā pāpacitte āsādi, aggikhandhaṃva pakkhimā.	588	
PA_atk-s05_08a2:5886	“Passa cittakataṃ bimbaṃ, arukāyaṃ samussitaṃ;	588	
PA_atk-s05_08a2:5887	Āturaṃ bahusaṅkappaṃ, yassa natthi dhuvaṃ ṭhiti.	588	
PA_atk-s05_08a2:5889	“Passa cittakataṃ rūpaṃ, maṇinā kuṇḍalena ca;	588	
PA_atk-s05_08a2:5890	Aṭṭhiṃ tacena onaddhaṃ, saha vatthehi sobhati.	589	
PA_atk-s05_08a2:5892	“Alattakakatā pādā, mukhaṃ cuṇṇakamakkhitaṃ;	589	
PA_atk-s05_08a2:5893	Alaṃ bālassa mohāya, no ca pāragavesino.	589	
PA_atk-s05_08a2:5895	“Aṭṭhāpadakatā kesā, nettā añjanamakkhitā;	589	
PA_atk-s05_08a2:5896	Alaṃ bālassa mohāya, no ca pāragavesino.	589	
PA_atk-s05_08a2:5898	“Añjanīva navā cittā, pūtikāyo alaṅkato;	589	
PA_atk-s05_08a2:5899	Alaṃ bālassa mohāya, no ca pāragavesino.	589	
PA_atk-s05_08a2:5901	“Odahi migavo pāsaṃ, nāsadā vāguraṃ migo;	590	
PA_atk-s05_08a2:5902	Bhutvā nivāpaṃ gacchāma, kaddante migabandhake.	590	
PA_atk-s05_08a2:5904	“Chinno pāso migavassa, nāsadā vāguraṃ migo;	590	
PA_atk-s05_08a2:5905	Bhutvā nivāpaṃ gacchāma, socante migaluddake.	590	
PA_atk-s05_08a2:5907	“Tadāsi yaṃ bhiṃsanakaṃ, tadāsi lomahaṃsanaṃ;	590	
PA_atk-s05_08a2:5908	Anekākārasampanne, sāriputtamhi nibbute.	590	
PA_atk-s05_08a2:5910	“Aniccā vata saṅkhārā, uppādavayadhammino;	591	
PA_atk-s05_08a2:5911	Uppajjitvā nirujjhanti, tesaṃ vūpasamo sukho.	591	
PA_atk-s05_08a2:5913	“Sukhumaṃ te paṭivijjhanti, vālaggaṃ usunā yathā;	591	
PA_atk-s05_08a2:5914	Ye pañcakkhandhe passanti, parato no ca attato.	591	
PA_atk-s05_08a2:5916	“Ye ca passanti saṅkhāre, parato no ca attato;	591	
PA_atk-s05_08a2:5917	Paccabyādhiṃsu nipuṇaṃ, vālaggaṃ usunā yathā.	591	
PA_atk-s05_08a2:5919	“Sattiyā viya omaṭṭho, ḍayhamānova matthake;	591	
PA_atk-s05_08a2:5920	Kāmarāgappahānāya, sato bhikkhu paribbaje.	592	
PA_atk-s05_08a2:5922	“Sattiyā viya omaṭṭho, ḍayhamānova matthake;	592	
PA_atk-s05_08a2:5923	Bhavarāgappahānāya, sato bhikkhu paribbaje.	592	
PA_atk-s05_08a2:5925	“Codito bhāvitattena, sarīrantimadhārinā;	592	
PA_atk-s05_08a2:5926	Migāramātupāsādaṃ, pādaṅguṭṭhena kampayiṃ.	592	
PA_atk-s05_08a2:5928	“Nayidaṃ sithilamārabbha, nayidaṃ appena thāmasā;	592	
PA_atk-s05_08a2:5929	Nibbānamadhigantabbaṃ, sabbaganthapamocanaṃ.	592	
PA_atk-s05_08a2:5931	“Ayañca daharo bhikkhu, ayamuttamaporiso;	593	
PA_atk-s05_08a2:5932	Dhāreti antimaṃ dehaṃ, jetvā māraṃ savāhanaṃ.	593	
PA_atk-s05_08a2:5934	“Vivaramanupabhanti vijjutā, vebhārassa ca paṇḍavassa ca;	593	
PA_atk-s05_08a2:5935	Nagavivaragato jhāyati, putto appaṭimassa tādino.	593	
PA_atk-s05_08a2:5937	“Upasanto uparato, pantasenāsano muni;	593	
PA_atk-s05_08a2:5938	Dāyādo buddhaseṭṭhassa, brahmunā abhivandito.	593	
PA_atk-s05_08a2:5940	“Upasantaṃ uparataṃ, pantasenāsanaṃ muniṃ;	594	
PA_atk-s05_08a2:5941	Dāyādaṃ buddhaseṭṭhassa, vanda brāhmaṇa kassapaṃ.	594	
PA_atk-s05_08a2:5943	“Yo ca jātisataṃ gacche, sabbā brāhmaṇajātiyo;	594	
PA_atk-s05_08a2:5944	Sottiyo vedasampanno, manussesu punappunaṃ.	594	
PA_atk-s05_08a2:5946	“Ajjhāyakopi ce assa, tiṇṇaṃ vedāna pāragū;	594	
PA_atk-s05_08a2:5947	Etassa vandanāyetaṃ, kalaṃ nāgghati soḷasiṃ.	594	
PA_atk-s05_08a2:5949	“Yo so aṭṭha vimokkhāni, purebhattaṃ aphassayi;	594	
PA_atk-s05_08a2:5950	Anulomaṃ paṭilomaṃ, tato piṇḍāya gacchati.	595	
PA_atk-s05_08a2:5952	“Tādisaṃ bhikkhuṃ māsādi, māttānaṃ khaṇi brāhmaṇa;	595	
PA_atk-s05_08a2:5953	Abhippasādehi manaṃ, arahantamhi tādine;	595	
PA_atk-s05_08a2:5954	Khippaṃ pañjaliko vanda, mā te vijaṭi matthakaṃ.	595	
PA_atk-s05_08a2:5956	“Neso passati saddhammaṃ, saṃsārena purakkhato;	595	
PA_atk-s05_08a2:5957	Adhogamaṃ jimhapathaṃ, kummaggamanudhāvati.	595	
PA_atk-s05_08a2:5959	“Kimīva mīḷhasallitto, saṅkhāre adhimucchito;	595	
PA_atk-s05_08a2:5960	Pagāḷho lābhasakkāre, tuccho gacchati poṭṭhilo.	596	
PA_atk-s05_08a2:5962	“Imañca passa āyantaṃ, sāriputtaṃ sudassanaṃ;	596	
PA_atk-s05_08a2:5963	Vimuttaṃ ubhatobhāge, ajjhattaṃ susamāhitaṃ.	596	
PA_atk-s05_08a2:5965	“Visallaṃ khīṇasaṃyogaṃ, tevijjaṃ maccuhāyinaṃ;	596	
PA_atk-s05_08a2:5966	Dakkhiṇeyyaṃ manussānaṃ, puññakkhettaṃ anuttaraṃ.	596	
PA_atk-s05_08a2:5967	1187. “Ete sambahulā devā, iddhimanto yasassino.	596	
PA_atk-s05_08a2:5968	Dasa devasahassāni, sabbe brahmapurohitā;	596	
PA_atk-s05_08a2:5969	Moggallānaṃ namassantā, tiṭṭhanti pañjalīkatā.	596	
PA_atk-s05_08a2:5971	“Namo te purisājañña, namo te purisuttama;	597	
PA_atk-s05_08a2:5972	Yassa te āsavā khīṇā, dakkhiṇeyyosi mārisa.	597	
PA_atk-s05_08a2:5974	“Pūjito naradevena, uppanno maraṇābhibhū;	597	
PA_atk-s05_08a2:5975	Puṇḍarīkaṃva toyena, saṅkhārenupalimpati.	597	
PA_atk-s05_08a2:5977	“Yassa muhuttena sahassadhā loko, saṃvidito sabrahmakappo vasi;	597	
PA_atk-s05_08a2:5978	Iddhiguṇe cutupapāte kāle, passati devatā sa bhikkhu.	597	
PA_atk-s05_08a2:5980	“Sāriputtova paññāya, sīlena upasamena ca;	598	
PA_atk-s05_08a2:5981	Yopi pāraṅgato bhikkhu, etāvaparamo siyā.	598	
PA_atk-s05_08a2:5983	“Koṭisatasahassassa, attabhāvaṃ khaṇena nimmine;	598	
PA_atk-s05_08a2:5984	Ahaṃ vikubbanāsu kusalo, vasībhūtomhi iddhiyā.	598	
PA_atk-s05_08a2:5986	“Samādhivijjāvasipāramīgato, moggallānagotto asitassa sāsane;	598	
PA_atk-s05_08a2:5987	Dhīro samucchindi samāhitindriyo, nāgo yathā pūtilataṃva bandhanaṃ.	598	
PA_atk-s05_08a2:5989	“Pariciṇṇo mayā satthā, kataṃ buddhassa sāsanaṃ;	598	
PA_atk-s05_08a2:5990	Ohito garuko bhāro, bhavanetti samūhatā.	599	
PA_atk-s05_08a2:5992	“Yassa catthāya pabbajito, agārasmānagāriyaṃ;	599	
PA_atk-s05_08a2:5993	So me attho anuppatto, sabbasaṃyojanakkhayo.	599	
PA_atk-s05_08a2:5995	“Kīdiso nirayo āsi, yattha dussī apaccatha;	599	
PA_atk-s05_08a2:5996	Vidhuraṃ sāvakamāsajja, kakusandhañca brāhmaṇaṃ.	599	
PA_atk-s05_08a2:5998	“Sataṃ āsi ayosaṅkū, sabbe paccattavedanā;	599	
PA_atk-s05_08a2:5999	Īdiso nirayo āsi, yattha dussī apaccatha;	599	
PA_atk-s05_08a2:6000	Vidhuraṃ sāvakamāsajja, kakusandhañca brāhmaṇaṃ.	600	
PA_atk-s05_08a2:6002	“Yo etamabhijānāti, bhikkhu buddhassa sāvako;	600	
PA_atk-s05_08a2:6003	Tādisaṃ bhikkhumāsajja, kaṇha dukkhaṃ nigacchasi.	600	
PA_atk-s05_08a2:6005	“Majjhesarasmiṃ tiṭṭhanti, vimānā kappaṭhāyino;	600	
PA_atk-s05_08a2:6006	Veḷuriyavaṇṇā rucirā, accimanto pabhassarā;	600	
PA_atk-s05_08a2:6007	Accharā tattha naccanti, puthu nānattavaṇṇiyo.	600	
PA_atk-s05_08a2:6009	“Yo etamabhijānāti…pe… kaṇha dukkhaṃ nigacchasi.	600	
PA_atk-s05_08a2:6011	“Yo ve buddhena codito, bhikkhusaṅghassa pekkhato;	601	
PA_atk-s05_08a2:6012	Migāramātupāsādaṃ, pādaṅguṭṭhena kampayi.	601	
PA_atk-s05_08a2:6014	“Yo etamabhijānāti…pe… kaṇha dukkhaṃ nigacchasi.	601	
PA_atk-s05_08a2:6016	“Yo vejayantapāsādaṃ, pādaṅguṭṭhena kampayi;	601	
PA_atk-s05_08a2:6017	Iddhibalenupatthaddho, saṃvejesi ca devatā.	601	
PA_atk-s05_08a2:6019	“Yo etamabhijānāti…pe… kaṇha dukkhaṃ nigacchasi.	601	
PA_atk-s05_08a2:6021	“Yo vejayantapāsāde, sakkaṃ so paripucchati;	602	
PA_atk-s05_08a2:6022	Api āvuso jānāsi, taṇhakkhayavimuttiyo;	602	
PA_atk-s05_08a2:6023	Tassa sakko viyākāsi, pañhaṃ puṭṭho yathātathaṃ.	602	
PA_atk-s05_08a2:6025	“Yo etamabhijānāti…pe… kaṇha dukkhaṃ nigacchasi.	602	
PA_atk-s05_08a2:6027	“Yo brahmānaṃ paripucchati, sudhammāyaṃ ṭhito sabhaṃ;	602	
PA_atk-s05_08a2:6028	Ajjāpi tyāvuso sā diṭṭhi, yā te diṭṭhi pure ahu;	602	
PA_atk-s05_08a2:6029	Passasi vītivattantaṃ, brahmaloke pabhassaraṃ.	602	
PA_atk-s05_08a2:6031	“Tassa brahmā viyākāsi, pañhaṃ puṭṭho yathātathaṃ;	603	
PA_atk-s05_08a2:6032	Na me mārisa sā diṭṭhi, yā me diṭṭhi pure ahu.	603	
PA_atk-s05_08a2:6034	“Passāmi vītivattantaṃ, brahmaloke pabhassaraṃ;	603	
PA_atk-s05_08a2:6035	Sohaṃ ajja kathaṃ vajjaṃ, ahaṃ niccomhi sassato.	603	
PA_atk-s05_08a2:6037	“Yo etamabhijānāti…pe… kaṇha dukkhaṃ nigacchasi.	603	
PA_atk-s05_08a2:6039	“Yo mahāneruno kūṭaṃ, vimokkhena aphassayi;	603	
PA_atk-s05_08a2:6040	Vanaṃ pubbavidehānaṃ, ye ca bhūmisayā narā.	604	
PA_atk-s05_08a2:6042	“Yo etamabhijānāti, bhikkhu buddhassa sāvako;	604	
PA_atk-s05_08a2:6043	Tādisaṃ bhikkhumāsajja, kaṇha dukkhaṃ nigacchasi.	604	
PA_atk-s05_08a2:6045	“Na ve aggi cetayati, ahaṃ bālaṃ ḍahāmiti;	604	
PA_atk-s05_08a2:6046	Bālova jalitaṃ aggiṃ, āsajja naṃ paḍayhati.	604	
PA_atk-s05_08a2:6048	“Evameva tuvaṃ māra, āsajja naṃ tathāgataṃ;	604	
PA_atk-s05_08a2:6049	Sayaṃ ḍahissasi attānaṃ, bālo aggiṃva samphusaṃ.	604	
PA_atk-s05_08a2:6051	“Apuññaṃ pasavī māro, āsajja naṃ tathāgataṃ;	605	
PA_atk-s05_08a2:6052	Kinnu maññasi pāpima, na me pāpaṃ vipaccati.	605	
PA_atk-s05_08a2:6054	“Karato te cīyate pāpaṃ, cirarattāya antaka;	605	
PA_atk-s05_08a2:6055	Māra nibbinda buddhamhā, āsaṃ mākāsi bhikkhusu.	605	
PA_atk-s05_08a2:6057	“Iti māraṃ atajjesi, bhikkhu bhesakaḷāvane;	605	
PA_atk-s05_08a2:6058	Tato so dummano yakkho, tatthevantaradhāyathā”ti. –	605	
PA_atk-s05_08a2:6059	Itthaṃ sudaṃ āyasmā mahāmoggallāno thero gāthāyo abhāsitthāti.	605	
PA_atk-s05_08a2:6060	Iminā anukkamena ekaccaṃ saṅgahaṃ āropetvā ṭhapitā.	606	
PA_atk-s05_08a2:6061_0	Tattha “āraññikā”tiādikā catasso gāthā bhikkhūnaṃ ovādadānavasena bhāsitā. Āraññikāti	6061	
PA_atk-s05_08a2:6061_1	gāmantasenāsanaṃ paṭikkhipitvā āraññakadhutaṅgasamādānena āraññikā. Saṅghabhattaṃ	6061	
PA_atk-s05_08a2:6061_2	paṭikkhipitvā piṇḍapātikaṅgasamādānena piṇḍapātikā, ghare ghare laddhapiṇḍapātena	6061	
PA_atk-s05_08a2:6061_3	yāpanakā. Uñchāpattāgate ratāti uñchācariyāya patte āgate pattapariyāpanne ratā,	6061	
PA_atk-s05_08a2:6061_4	teneva abhiratā santuṭṭhā. Dālemu maccuno senanti attānaṃ anatthajanane sahāyabhāvūpagamanato	6061	
PA_atk-s05_08a2:6061_5	maccurājassa senābhūtaṃ kilesavāhiniṃ samucchindema. Ajjhattaṃ susamāhitāti gocarajjhattesu	6061	
PA_atk-s05_08a2:6061_6	suṭṭhu samāhitā hutvā, etenassa padālanupāyamāha.	6061	
PA_atk-s05_08a2:6062	Dhunāmāti niddhunāma viddhaṃsema.	606	
PA_atk-s05_08a2:6063	Sātatikāti sātaccakārino bhāvanāya satatapavattavīriyā.	606	
PA_atk-s05_08a2:6064_0	“Aṭṭhikaṅkalakuṭike”tiādikā catasso gāthā attānaṃ palobhetuṃ upagatāya gaṇikāya ovādavasena	6064	
PA_atk-s05_08a2:6064_1	abhāsi. Tattha aṭṭhikaṅkalakuṭiketi aṭṭhisaṅkhalikāmayakuṭike. Nhārupasibbiteti navahi	6064	
PA_atk-s05_08a2:6064_2	nhārusatehi samantato sibbite. Araññe kuṭiyo dārudaṇḍe ussāpetvā valliādīhi bandhitvā	6064	
PA_atk-s05_08a2:6064_3	kariyanti, tvaṃ pana paramajegucchena aṭṭhikaṅkalena paramajeguccheheva nhārūhi bandhitvā	6064	
PA_atk-s05_08a2:6064_4	katā, ativiya jegucchā paṭikkūlā cāti dasseti. Dhiratthu pūre duggandheti kesalomādino	6064	
PA_atk-s05_08a2:6064_5	nānappakārassa asucino pūre paripuṇṇe, tato eva duggandhe dhiratthu tava dhīkāro	6064	
PA_atk-s05_08a2:6064_6	hotu. Paragatte mamāyaseti idañca te duggandhassa upari phoṭasamuṭṭhānaṃ parissayaṃ	6064	
PA_atk-s05_08a2:6064_7	evaṃ asuciduggandhaṃ jegucchaṃ paṭikkūlasamādānaṃ tādise eva aññasmiṃ padese soṇasiṅgālakimikulādīnaṃ	6064	
PA_atk-s05_08a2:6064_8	gattabhūte kaḷevare mamattaṃ karosi.	6064	
PA_atk-s05_08a2:6065_0	Gūthabhasteti gūthabharitabhastasadise. Taconaddheti tacena onaddhe chavimattapaṭicchāditakibbise.	6065	
PA_atk-s05_08a2:6065_1	Uragaṇḍipisācinīti ure ṭhitagaṇḍadvayavatī bhayānakabhāvato anatthāvahato ca pisācasadisī.	6065	
PA_atk-s05_08a2:6065_2	Yāni sandanti sabbadāti yāni nava sotāni, nava vaṇamukhāni sabbadā rattindivaṃ sandanti,	6065	
PA_atk-s05_08a2:6065_3	savanti, asuciṃ paggharanti.	6065	
PA_atk-s05_08a2:6066_0	Paribandhanti sammāpaṭipattiparibandhabhūtaṃ. Bhikkhūti saṃsāre bhayaṃ ikkhanto bhinnakileso	6066	
PA_atk-s05_08a2:6066_1	vā dūrato parivajjayateti mamattaṃ na karoti. Mīḷhañca yathā sucikāmoti ca-iti nipātamattaṃ.	6066	
PA_atk-s05_08a2:6066_2	Yathā sucijātiko sucimeva icchanto sasīsaṃ nhāto mīḷhaṃ disvā dūratova parivajjesi,	6066	
PA_atk-s05_08a2:6066_3	evamevaṃ bhikkhūti attho.	6066	
PA_atk-s05_08a2:6067_0	Evañce taṃ jano jaññā, yathā jānāmi taṃ ahanti evaṃ sarīrasaññitaṃ asucipuñjaṃ yathā	6067	
PA_atk-s05_08a2:6067_1	ahaṃ yathābhūtaṃ jānāmi, evameva mahājano jāneyya, taṃ ārakā dūratova parivajjeyya.	6067	
PA_atk-s05_08a2:6067_2	Gūthaṭṭhānaṃva pāvuseti pāvusakāle kilinnāsuciṃ nirantaraṃ gūthaṭṭhānaṃ viya sucijātiko.	6067	
PA_atk-s05_08a2:6067_3	Yasmā pana taṃ yathābhūtaṃ na jānāti, tasmā tattha nimuggo sīsaṃ na ukkhipatīti adhippāyo.	6067	
PA_atk-s05_08a2:6068_0	Evaṃ therena sarīre dose vibhāvite sā gaṇikā lajjāvanatamukhā there gāravaṃ paccupaṭṭhapetvā	6068	
PA_atk-s05_08a2:6068_1	“evametaṃ mahāvīrā”ti gāthaṃ vatvā theraṃ vanditvā aṭṭhāsi. Tattha ettha ceketi evaṃ	6068	
PA_atk-s05_08a2:6068_2	pākaṭapaṭikkūlasabhāvepi etasmiṃ kāye ekacce sattā āsattibalavatāya visīdanti visādaṃ	6068	
PA_atk-s05_08a2:6068_3	āpajjanti. Paṅkamhiva jaraggavo mahākaddamakucchiyaṃ sampatitadubbalabalibaddo viya	6068	
PA_atk-s05_08a2:6068_4	byasanameva pāpuṇantīti attho.	6068	
PA_atk-s05_08a2:6069_0	Puna taṃ thero mādise evarūpā paṭipatti niratthakā vighātāvahā evāti dassento “ākāsamhī”tiādinā	6069	
PA_atk-s05_08a2:6069_1	gāthādvayamāha. Tassattho – yo puggalo haliddiyā aññena vā raṅgajātena ākāsaṃ rañjituṃ	6069	
PA_atk-s05_08a2:6069_2	maññeyya, tassa taṃ kammaṃ vighātudayaṃ cittavighātāvahameva siyā, yathā taṃ avisaye yogo.	6069	
PA_atk-s05_08a2:6070_0	Tadākāsasamaṃ cittanti tayidaṃ mama cittaṃ ākāsasamaṃ katthaci alaggabhāvena ajjhattaṃ	6070	
PA_atk-s05_08a2:6070_1	suṭṭhu samāhitaṃ, tasmā mā pāpacitte āsādīti kāmesu nimuggatāya lāmakacitte nihīnacitte	6070	
PA_atk-s05_08a2:6070_2	mādise mā āsādehi. Aggikhandhaṃva pakkhimāti pakkhimā salabho aggikkhandhaṃ āsādento	6070	
PA_atk-s05_08a2:6070_3	anatthameva pāpuṇāti, evaṃ sampadamidaṃ tuyhanti dasseti.	6070	
PA_atk-s05_08a2:6071	Passa cittakatantiādikā satta gāthā tameva gaṇikaṃ disvā vipallattacittānaṃ bhikkhūnaṃ ovādadānavasena vuttā. Taṃ sutvā sā gaṇikā maṅkubhūtā āgatamaggeneva palātā.	607	
PA_atk-s05_08a2:6072	Tadāsītiādikā catasso gāthā āyasmato sāriputtattherassa parinibbānaṃ ārabbha vuttā. Tattha anekākārasampanneti anekehi sīlasaṃvarādippakārehi paripuṇṇe.	607	
PA_atk-s05_08a2:6073_0	Sukhumaṃ te paṭivijjhantīti te yogino atisukhumaṃ paṭivijjhanti nāma. Yathā kiṃ?	6073	
PA_atk-s05_08a2:6073_1	Vālaggaṃ usunā yathā yathā satadhābhinnassa vālassa ekaṃ aṃsu aggaṃ rattandhakāratimisāya	6073	
PA_atk-s05_08a2:6073_2	vijjullatobhāsena vijjhantā viyāti attho. Ke pana teti āha “ye pañcakkhandhe passanti,	6073	
PA_atk-s05_08a2:6073_3	parato no ca attato”ti. Tattha paratoti anattato. Tassa attaggāhapaṭikkhepadassanañhetaṃ.	6073	
PA_atk-s05_08a2:6073_4	Tenāha “no ca attato”ti. Etena anattato abhivuṭṭhitassa ariyamaggassa vasena dukkhasacce	6073	
PA_atk-s05_08a2:6073_5	pariññābhisamayaṃ āha, tadavinābhāvato pana itaresampi abhisamayānaṃ suppaṭivijjhatā	6073	
PA_atk-s05_08a2:6073_6	vuttā eva hotīti daṭṭhabbaṃ. Keci pana “anatthakārakato pare nāma pañcupādānakkhandhāti	6073	
PA_atk-s05_08a2:6073_7	‘parato passantī’ti iminā visesato sabbopi sammadeva vutto”ti vadanti. Paccabyādhiṃsūti paṭivijjhiṃsu.	6073	
PA_atk-s05_08a2:6074	Sattiyā viya omaṭṭhoti paṭhamagāthā tissattheraṃ ārabbha vuttā, dutiyā vaḍḍhamānattheraṃ. Tā heṭṭhā vuttatthāva.	607	
PA_atk-s05_08a2:6075	Codito bhāvitattenāti gāthā pāsādakampanasuttantaṃ ārabbha vuttā. Tattha bhāvitattena sarīrantimadhārināti bhagavantaṃ sandhāya vadati.	607	
PA_atk-s05_08a2:6076_0	Nayidaṃ sithilamārabbhātiādikā dve gāthā hīnavīriyaṃ vedanāmakaṃ daharabhikkhuṃ ārabbha	6076	
PA_atk-s05_08a2:6076_1	vuttā. Tattha sithilamārabbhāti sithilaṃ katvā vīriyaṃ akatvā. Appena thāmasāti appakena	6076	
PA_atk-s05_08a2:6076_2	vīriyabalena nayidaṃ nibbānaṃ adhigantabbaṃ, mahanteneva pana catubbidhasammappadhānavīriyena pattabbanti attho.	6076	
PA_atk-s05_08a2:6077	Vivaramanupabhantītiādikā dve gāthā attano vivekabhāvaṃ ārabbha vuttā. Tattha brahmunā abhivanditoti mahābrahmunā sadevakena lokena ca abhimukhena hutvā thomito namassito ca.	607	
PA_atk-s05_08a2:6078_0	Upasantaṃ uparatantiādikā pañca gāthā rājagahaṃ piṇḍāya pavisantaṃ mahākassapattheraṃ	6078	
PA_atk-s05_08a2:6078_1	disvā “kāḷakaṇṇī mayā diṭṭhā”ti oloketvā ṭhitaṃ sāriputtattherassa bhāgineyyaṃ micchādiṭṭhibrāhmaṇaṃ	6078	
PA_atk-s05_08a2:6078_2	disvā tassa anukampāya “ayaṃ brāhmaṇo mā nassī”ti ariyūpavādapaṭighātatthaṃ “theraṃ	6078	
PA_atk-s05_08a2:6078_3	vandāhī”ti taṃ uyyojentena vuttā. Tattha jātisataṃ gaccheti jātīnaṃ sataṃ upagaccheyya.	6078	
PA_atk-s05_08a2:6078_4	Sottiyoti sottiyajātiko. Vedasampannoti ñāṇasampanno. Etassāti therassa. Ayañhettha	6078	
PA_atk-s05_08a2:6078_5	saṅkhepattho – yo puggalo uditoditā asambhinnā satabrāhmaṇajātiyo anupaṭipāṭiyā uppajjanavasena	6078	
PA_atk-s05_08a2:6078_6	upagaccheyya, tattha ca brāhmaṇānaṃ vijjāsu nipphattiṃ gato tiṇṇaṃ vedānaṃ pāragū	6078	
PA_atk-s05_08a2:6078_7	siyā brāhmaṇavattañca pūrento, tassetaṃ vijjādianuṭṭhānaṃ etassa mahākassapattherassa	6078	
PA_atk-s05_08a2:6078_8	vandanāya vandanāmayapuññassa soḷasiṃ kalaṃ nāgghati, vandanāmayapuññameva tato mahantataranti.	6078	
PA_atk-s05_08a2:6079_0	Aṭṭha vimokkhānīti rūpajjhānādike aṭṭha vimokkhe. Bhāvanāvasena hi laddhāni rūpajjhānāni	6079	
PA_atk-s05_08a2:6079_1	paccanīkadhammehi suṭṭhu vimuttataṃ abhirativasena ārammaṇe nirāsaṅgañca pavattiṃ	6079	
PA_atk-s05_08a2:6079_2	upādāya “vimokkhānī”ti vuccanti. Nirodhasamāpatti pana paccanīkadhammehi vimuttattā	6079	
PA_atk-s05_08a2:6079_3	eva. Idha pana jhānameva veditabbaṃ. Anulomaṃ paṭilomanti paṭhamajjhānato paṭṭhāya	6079	
PA_atk-s05_08a2:6079_4	yāva nevasaññānāsaññāyatanā anulomaṃ, nevasaññānāsaññāyatanato paṭṭhāya yāva paṭhamajjhānā	6079	
PA_atk-s05_08a2:6079_5	paṭilomaṃ. Purebhattanti bhattakiccato pureyeva. Aphassayīti anekākāravokārā samāpattiyo	6079	
PA_atk-s05_08a2:6079_6	samāpajji. Tato piṇḍāya gacchatīti tato samāpattito vuṭṭhāya, tato vā samāpattisamāpajjitato	6079	
PA_atk-s05_08a2:6079_7	pacchā idāni piṇḍāya gacchatīti tadahu pavattaṃ therassa paṭipattiṃ sandhāya vadati.	6079	
PA_atk-s05_08a2:6079_8	Thero pana divase divase tatheva paṭipajjati.	6079	
PA_atk-s05_08a2:6080_0	Tādisaṃ bhikkhuṃ māsādīti yādisassa guṇā ekadesena vuttā, tādisaṃ tathārūpaṃ buddhānubuddhaṃ	6080	
PA_atk-s05_08a2:6080_1	mahākhīṇāsavaṃ bhikkhuṃ mā āsādehi. Māttānaṃ khaṇi brāhmaṇāti āsādanena ca, brāhmaṇa,	6080	
PA_atk-s05_08a2:6080_2	mā attānaṃ khaṇi, ariyūpavādena attano kusaladhammaṃ vā ummulehi. Abhippasādehi mananti	6080	
PA_atk-s05_08a2:6080_3	“sādhurūpo vata ayaṃ samaṇo”ti attano cittaṃ pasādehi. Mā te vijaṭi matthakanti tava	6080	
PA_atk-s05_08a2:6080_4	matthakaṃ tasmiṃ katena aparādhena sattadhā mā phali. Tasmā tassa paṭikāratthaṃ khippameva	6080	
PA_atk-s05_08a2:6080_5	pañjaliko vandāti. Brāhmaṇo taṃ sutvā bhīto saṃviggo lomahaṭṭhajāto tāvadeva theraṃ khamāpesi.	6080	
PA_atk-s05_08a2:6081_0	Neso passatītiādikā dve gāthā poṭṭhilaṃ nāma bhikkhuṃ sammā apaṭipajjantaṃ micchājīvakataṃ	6081	
PA_atk-s05_08a2:6081_1	disvā codanāvasena vuttā. Tattha neso passati saddhammanti eso poṭṭhilo bhikkhu sataṃ	6081	
PA_atk-s05_08a2:6081_2	buddhādīnaṃ dhammaṃ maggaphalanibbānaṃ na passati. Kasmā? Saṃsārena purakkhato saṃsārabandhanaavijjādinā	6081	
PA_atk-s05_08a2:6081_3	purakkhato apāyesu nibbattanato adhogamaṃ heṭṭhāgāmiṃ māyāsāṭheyyānugatattā jimhapathaṃ	6081	
PA_atk-s05_08a2:6081_4	micchāmaggabhāvato kummaggabhūtaṃ micchājīvaṃ anudhāvati anuparivattati.	6081	
PA_atk-s05_08a2:6082_0	Kimīva mīḷhasallittoti gūthakimī viya mīḷhena samantato litto kilesāsucivimissite	6082	
PA_atk-s05_08a2:6082_1	saṅkhāre adhimucchito ajjhāpanno. Pagāḷho lābhasakkāreti lābhe ca sakkāre ca taṇhāvasena	6082	
PA_atk-s05_08a2:6082_2	pakārato gāḷho ogāḷho. Tuccho gacchati poṭṭhiloti adhisīlasikkhābhāvato tuccho asāro	6082	
PA_atk-s05_08a2:6082_3	hutvā poṭṭhilo bhikkhu gacchati pavattati.	6082	
PA_atk-s05_08a2:6083_0	Imañca passātiādikā dve gāthā āyasmantaṃ sāriputtaṃ pasaṃsantena vuttā. Tattha imañca	6083	
PA_atk-s05_08a2:6083_1	passāti āyasmantaṃ sāriputtattheraṃ disvā pasannamānaso attano cittaṃ ālapati. Sudassananti	6083	
PA_atk-s05_08a2:6083_2	asekkhānaṃ sīlakkhandhānañceva pāripūriyā sāvakapāramīñāṇassa ca pāripūriyā sundaradassanaṃ.	6083	
PA_atk-s05_08a2:6083_3	Vimuttaṃ ubhatobhāgeti ubhatobhāgato vimuttattā ubhatobhāgavimuttaṃ ubhatobhāgeti	6083	
PA_atk-s05_08a2:6083_4	arūpasamāpattiyā rūpakāyato, maggena nāmakāyato, yathārahaṃ tehiyeva vikkhambhanasamucchedabhāgehi	6083	
PA_atk-s05_08a2:6083_5	vimuttanti attho. Sabbaso rāgasallādīnaṃ abhāvena visallaṃ kāmādiyogānaṃ sammadeva	6083	
PA_atk-s05_08a2:6083_6	khīṇattā khīṇasaṃyogaṃ suparisuddhassa vijjāttayassa adhigatattā tevijjaṃ maccurājassa	6083	
PA_atk-s05_08a2:6083_7	bhañjitattā maccuhāyinaṃ passāti yojanā.	6083	
PA_atk-s05_08a2:6084_0	Ete sambahulātiādikā gāthā āyasmatā sāriputtattherena mahāmoggallānattheraṃ pasaṃsantena	6084	
PA_atk-s05_08a2:6084_1	vuttā. Tattha pūjito naradevenāti narehi ca devehi ca paramāya pūjāya pūjito. Uppanno	6084	
PA_atk-s05_08a2:6084_2	maraṇābhibhūti loke uppanno hutvā maraṇaṃ abhibhavitvā ṭhito. Atha vā pūjito naradevena	6084	
PA_atk-s05_08a2:6084_3	sammāsambuddhena kāraṇabhūtena ariyāya jātiyā uppanno. Sammāsambuddho hi paṭhamaṃ	6084	
PA_atk-s05_08a2:6084_4	kammunā naro manusso hutvā pacchāpi ariyāya jātiyā uttamo devo devātidevo ahosi,	6084	
PA_atk-s05_08a2:6084_5	tasmā “naradevo”ti vuccati. Pūjito naradevena bhagavatā pasaṃsāvasena uppanno maraṇābhibhūte	6084	
PA_atk-s05_08a2:6084_6	loke uppanno hutvā maraṇābhibhū maccuhāyī. Puṇḍarīkaṃva toyena udakena puṇḍarīkaṃ	6084	
PA_atk-s05_08a2:6084_7	viya saṅkhāragate taṇhādiṭṭhilepena na upalimpati, katthacipi anissitoti attho.	6084	
PA_atk-s05_08a2:6085_0	Yassāti yena. Muhutteti khaṇamatte kāle. Sahassadhāti sahassapakāro. Lokoti okāsaloko.	6085	
PA_atk-s05_08a2:6085_1	Ayañhettha attho – yena mahiddhikena āyasmatā mahāmoggallānena sahassilokadhātu khaṇeneva	6085	
PA_atk-s05_08a2:6085_2	sammadeva vidito, paccakkhato ñāto sabrahmakappo mahābrahmasadiso āvajjanādivasībhāvappattiyā	6085	
PA_atk-s05_08a2:6085_3	iddhisampadāya cutūpapāte ca vasī. Kāle passatīti tadanurūpe kāle dibbena cakkhunā devatā passatīti.	6085	
PA_atk-s05_08a2:6086_0	Sāriputtovātiādikā gāthā āyasmatā mahāmoggallānena attano guṇe pakāsentena vuttā.	6086	
PA_atk-s05_08a2:6086_1	Tattha sāriputtovāti gāthāya ayaṃ saṅkhepattho – paññāya paññāsampadāya, sīlena sīlasampattiyā,	6086	
PA_atk-s05_08a2:6086_2	upasamena kilesavūpasamena, yo bhikkhu pāraṅgato pāraṃ pariyantaṃ ukkaṃsaṃ gato so	6086	
PA_atk-s05_08a2:6086_3	sāriputto sāvakehi paññādīhi guṇehi paramukkaṃsagato. Paññāya sīlena hi paramukkaṃsagato.	6086	
PA_atk-s05_08a2:6086_4	Etāvaparamo siyā etaparamo eva, natthi tato uttarīti. Imaṃ pana thero yathā sāriputto	6086	
PA_atk-s05_08a2:6086_5	paññāya uttamo, tathā ahaṃ samādhinā uttamoti dīpetuṃ avoca. Tenevāha “koṭisatasahassassā”tiādi.	6086	
PA_atk-s05_08a2:6087_0	Tattha khaṇena nimmineti khaṇeneva koṭisatasahassaattabhāvaṃ nimmineyya nimmituṃ	6087	
PA_atk-s05_08a2:6087_1	samattho. Tassa nimminane na mayhaṃ bhāro atthi. Vikubbanāsu kusalo, vasībhūtomhi	6087	
PA_atk-s05_08a2:6087_2	iddhiyāti na kevalaṃ manomayavikubbanāsu eva, sabbāyapi iddhiyā vasībhāvappatto amhi.	6087	
PA_atk-s05_08a2:6088_0	Samādhivijjāvasipāramīgatoti savitakkasavicārādisamādhīsu ceva pubbenivāsañāṇādivijjāsu	6088	
PA_atk-s05_08a2:6088_1	ca vasībhāvena pāramiṃ koṭiṃ patto asi. Tassa taṇhānissayādirahitassa satthu sāsane	6088	
PA_atk-s05_08a2:6088_2	yathāvuttehi guṇehi ukkaṃsagato. Dhitisampannatāya dhīro, moggallānagotto moggallāno,	6088	
PA_atk-s05_08a2:6088_3	suṭṭhu ṭhapitaindriyatāya samāhitindriyo, yathā hatthināgo pūtilatābandhanaṃ sukheneva	6088	
PA_atk-s05_08a2:6088_4	chindati, evaṃ sakalaṃ kilesabandhanaṃ samucchindi evāti.	6088	
PA_atk-s05_08a2:6089_0	Kīdiso nirayo āsītiādayo gāthā koṭṭhaṃ anupavisitvā nikkhamitvā ṭhitamāraṃ tajjentena	6089	
PA_atk-s05_08a2:6089_1	therena vuttā. Tattha kīdisoti kiṃpakāro. Yattha dussīti yasmiṃ niraye “dussī”ti	6089	
PA_atk-s05_08a2:6089_2	evaṃnāmo māro. Apaccathāti nirayagginā apacci. Vidhuraṃ sāvakanti vidhuraṃ nāma kakusandhassa	6089	
PA_atk-s05_08a2:6089_3	bhagavato aggasāvakaṃ. Āsajjāti ghaṭṭayitvā bādhitvā. Kakusandhañca brāhmaṇanti kakusandhañca	6089	
PA_atk-s05_08a2:6089_4	sammāsambuddhaṃ āsajjāti attho. Bhagavantaṃ uddissa kumāraṃ āvisitvā mārena khittā	6089	
PA_atk-s05_08a2:6089_5	sakkharā therassa sīse pati.	6089	
PA_atk-s05_08a2:6090_0	Sataṃ āsi ayosaṅkūti tasmiṃ kira niraye upapannānaṃ tigāvuto attabhāvo hoti, dussīmārassāpi	6090	
PA_atk-s05_08a2:6090_1	tādisova ahosi. Atha nirayapālā tālakkhandhappamāṇānaṃ ayosūlānaṃ ādittānaṃ sampajjalitānaṃ	6090	
PA_atk-s05_08a2:6090_2	sajotibhūtānaṃ satameva gahetvā “imasmiṃva te ṭhāne ṭhitena hadayena cintetvā pāpaṃ	6090	
PA_atk-s05_08a2:6090_3	kata”nti sudhādoṇiyaṃ sudhaṃ koṭṭentā viya hadayamajjhaṃ koṭṭetvā paṇṇāsa janā pādābhimukhā,	6090	
PA_atk-s05_08a2:6090_4	paṇṇāsa janā sīsābhimukhā koṭṭentā gacchanti, evaṃ gacchantā ca pañcahi vassasatehi	6090	
PA_atk-s05_08a2:6090_5	ubho ante patvā puna nivattamānā pañcahi vassasatehi hadayamajjhaṃ upagacchanti,	6090	
PA_atk-s05_08a2:6090_6	taṃ sandhāya vuttaṃ “sataṃ āsi ayosaṅkū”ti. Sabbe paccattavedanāti sayameva pāṭiyekkavedanājanakā.	6090	
PA_atk-s05_08a2:6090_7	Sā kira vedanā mahānirayavedanāto dukkhatarā hoti, yathā hi sinehapānasattāhato parihārasattāhaṃ	6090	
PA_atk-s05_08a2:6090_8	dukkhataraṃ, evaṃ mahānirayadukkhato ussade vuṭṭhānavedanā dukkhatarā. Īdiso nirayo	6090	
PA_atk-s05_08a2:6090_9	āsīti imasmiṃ ṭhāne devadūtasuttena nirayo dīpetabbo.	6090	
PA_atk-s05_08a2:6091_0	Yo etamabhijānātīti yo mahābhiñño etaṃ kammaphalañca hatthatale ṭhapitaāmalakaṃ viya	6091	
PA_atk-s05_08a2:6091_1	abhimukhaṃ katvā paccakkhato jānāti. Bhikkhu buddhassa sāvakoti bhinnakileso bhikkhu	6091	
PA_atk-s05_08a2:6091_2	sammāsambuddhassa sāvako. Kaṇha, dukkhaṃ nigacchasīti ekantakāḷakehi pāpadhammehi	6091	
PA_atk-s05_08a2:6091_3	samannāgatattā, kaṇha māra, dukkhaṃ vindissasi.	6091	
PA_atk-s05_08a2:6092_0	Majjhesarasminti mahāsamuddassa majjhe kira udakaṃ vatthuṃ katvā nibbattavimānāni	6092	
PA_atk-s05_08a2:6092_1	kappaṭṭhitikāni honti. Tenāha “vimānā kappaṭhāyino”ti. Tesaṃ veḷuriyassa viya vaṇṇo	6092	
PA_atk-s05_08a2:6092_2	hoti, pabbatamatthake jalitanaḷaggikhandho viya ca etesaṃ acciyo jotanti, tena te	6092	
PA_atk-s05_08a2:6092_3	ativiya pabhassarā pabhāsampannā honti. Tenāha “veḷuriyavaṇṇā rucirā, accimanto pabhassarā”ti.	6092	
PA_atk-s05_08a2:6092_4	Puthu nānattavaṇṇiyoti nīlādivasena nānattavaṇṇā bahū accharā tattha tesu vimānesu naccanti.	6092	
PA_atk-s05_08a2:6093	Yo etamabhijānātīti yo etaṃ vimānaṃ vatthuṃ paccakkhaṃ katvā jānāti. Ayañhi attho vimānapetavatthūhi dīpetabbo.	609	
PA_atk-s05_08a2:6094_0	Buddhena coditoti sammāsambuddhena codito uyyojito. Bhikkhusaṅghassa pekkhatoti mahato	6094	
PA_atk-s05_08a2:6094_1	bhikkhusaṅghassa passantassa. Migāramātupāsādaṃ pādaṅguṭṭhena kampayīti pubbārāme	6094	
PA_atk-s05_08a2:6094_2	visākhāya mahāupāsikāya kāritaṃ sahassagabbhapaṭimaṇḍitaṃ mahāpāsādaṃ attano pādaṅguṭṭhena	6094	
PA_atk-s05_08a2:6094_3	kampesiṃ. Ekasmiñhi samaye pubbārāme yathāvuttapāsāde bhagavati viharante sambahulā	6094	
PA_atk-s05_08a2:6094_4	navakatarā bhikkhū uparipāsāde nisinnā satthārampi acintetvā tiracchānakathaṃ kathetumāraddhā,	6094	
PA_atk-s05_08a2:6094_5	taṃ sutvā bhagavā te saṃvejetvā attano dhammadesanāya bhājanabhūte kātukāmo āyasmantaṃ	6094	
PA_atk-s05_08a2:6094_6	mahāmoggallānattheraṃ āmantesi – “passasi tvaṃ, moggallāna, nave bhikkhū tiracchānakathamanuyutte”ti.	6094	
PA_atk-s05_08a2:6094_7	Taṃ sutvā thero satthu ajjhāsayaṃ ñatvā abhiññāpādakaṃ āpokasiṇārammaṇaṃ catutthajjhānaṃ	6094	
PA_atk-s05_08a2:6094_8	samāpajjitvā vuṭṭhāya “pāsādassa patiṭṭhitokāsaṃ udakaṃ hotū”ti adhiṭṭhāya pāsādamatthake	6094	
PA_atk-s05_08a2:6094_9	thūpikaṃ pādaṅguṭṭhena pahari, pāsādo onamitvā ekena passena aṭṭhāsi. Punapi pahari,	6094	
PA_atk-s05_08a2:6094_10	aparena passena aṭṭhāsi. Te bhikkhū bhītā saṃviggā pāsādassa patanabhayena tato nikkhamitvā	60941	
PA_atk-s05_08a2:6094_11	bhagavato samīpe aṭṭhaṃsu. Satthā tesaṃ ajjhāsayaṃ oloketvā dhammaṃ deseti. Taṃ sutvā	60941	
PA_atk-s05_08a2:6094_12	tesu keci sotāpattiphale patiṭṭhahiṃsu, keci sakadāgāmiphale, keci anāgāmiphale,	60941	
PA_atk-s05_08a2:6094_13	keci arahattaphale patiṭṭhahiṃsu. Svāyamattho pāsādakampanasuttena dīpetabbo.	60941	
PA_atk-s05_08a2:6095_0	Vejayantapāsādanti so vejayantapāsādo tāvatiṃsabhavane yojanasahassubbedho anekasahassaniyyūhakūṭāgārapaṭimaṇḍito	6095	
PA_atk-s05_08a2:6095_1	devāsurasaṅgāme asure jinitvā sakke devānaminde nagaramajjhe ṭhite uṭṭhito vijayantena	6095	
PA_atk-s05_08a2:6095_2	nibbattattā “vejayanto”ti laddhanāmo pāsādo, taṃ sandhāyāha “vejayantapāsāda”nti.	6095	
PA_atk-s05_08a2:6095_3	Tampi hi ayaṃ thero pādaṅguṭṭhena kampesi. Ekasmiñhi samaye bhagavantaṃ pubbārāme	6095	
PA_atk-s05_08a2:6095_4	viharantaṃ sakko devarājā upasaṅkamitvā taṇhāsaṅkhayavimuttiṃ pucchi. Tassa bhagavā	6095	
PA_atk-s05_08a2:6095_5	vissajjeti. So taṃ sutvā attamano pamudito abhivādetvā padakkhiṇaṃ katvā attano devalokameva	6095	
PA_atk-s05_08a2:6095_6	gato. Athāyasmā mahāmoggallāno evaṃ cintesi – “ayaṃ sakko bhagavantaṃ upasaṅkamitvā	6095	
PA_atk-s05_08a2:6095_7	evarūpaṃ gambhīraṃ nibbānapaṭisaṃyuttaṃ pañhaṃ pucchi, bhagavatā ca pañho vissajjito,	6095	
PA_atk-s05_08a2:6095_8	kinnu kho jānitvā gato, udāhu ajānitvā? Yaṃnūnāhaṃ devalokaṃ gantvā tamatthaṃ jāneyya”nti.	6095	
PA_atk-s05_08a2:6095_9	So tāvadeva tāvatiṃsabhavanaṃ gantvā sakkaṃ devānamindaṃ tamatthaṃ pucchi. Sakko	6095	
PA_atk-s05_08a2:6095_10	dibbasampattiyā pamatto hutvā vikkhepaṃ akāsi. Thero tassa saṃvegajananatthaṃ vejayantapāsādaṃ	60951	
PA_atk-s05_08a2:6095_11	pādaṅguṭṭhena kampesi. Tena vuttaṃ –	60951	
PA_atk-s05_08a2:6096	“Yo vejayantapāsādaṃ, pādaṅguṭṭhena kampayi;	609	
PA_atk-s05_08a2:6097	Iddhibalenupatthaddho, saṃvejesi ca devatā”ti.	609	
PA_atk-s05_08a2:6098	Ayaṃ panattho cūḷataṇhāsaṅkhayavimuttisuttena dīpetabbo. Kampitākāro heṭṭhā vuttoyeva.	609	
PA_atk-s05_08a2:6099_0	Sakkaṃ so paripucchatīti yathāvuttameva therassa taṇhāsaṅkhayavimuttipucchaṃ sandhāya	6099	
PA_atk-s05_08a2:6099_1	vuttaṃ. Tenāha “api, āvuso, jānāsi, taṇhakkhayavimuttiyo”ti. Tassa sakko viyākāsīti	6099	
PA_atk-s05_08a2:6099_2	idaṃ therena pāsādakampane kate saṃviggahadayena pamādaṃ pahāya yoniso manasi karitvā	6099	
PA_atk-s05_08a2:6099_3	pañhassa byākatabhāvaṃ sandhāya vuttaṃ. Satthārā desitaniyāmeneva hi so tadā kathesi.	6099	
PA_atk-s05_08a2:6099_4	Tenāha “pañhaṃ puṭṭho yathātatha”nti. Tattha sakkaṃ so paripucchatīti sakkaṃ devarājaṃ	6099	
PA_atk-s05_08a2:6099_5	so moggallānatthero satthārā desitāya taṇhāsaṅkhayavimuttiyā sammadeva gahitabhāvaṃ	6099	
PA_atk-s05_08a2:6099_6	pucchi. Atītatthe hi idaṃ vattamānavacanaṃ. Api, āvuso, jānāsīti, āvuso, api jānāsi,	6099	
PA_atk-s05_08a2:6099_7	kiṃ jānāsi? Taṇhakkhayavimuttiyoti yathā taṇhāsaṅkhayavimuttiyo satthārā tuyhaṃ desitā,	6099	
PA_atk-s05_08a2:6099_8	tathā kiṃ jānāsīti pucchi. Taṇhakkhayavimuttiyoti vā taṇhāsaṅkhayavimuttisuttassa desanaṃ pucchati.	6099	
PA_atk-s05_08a2:6100_0	Brahmānanti mahābrahmānaṃ. Sudhammāyaṃ ṭhito sabhanti sudhammāya sabhāya. Ayaṃ pana	6100	
PA_atk-s05_08a2:6100_1	brahmaloke sudhammasabhāva, na tāvatiṃsabhavane, sudhammasabhāvirahito devaloko nāma	6100	
PA_atk-s05_08a2:6100_2	natthi. Ajjāpi tyāvuso, sā diṭṭhi, yā te diṭṭhi pure ahūti imaṃ brahmalokaṃ upagantuṃ	6100	
PA_atk-s05_08a2:6100_3	samattho natthi koci samaṇo vā brāhmaṇo vā, satthu idhāgamanato pubbe yā tuyhaṃ diṭṭhi	6100	
PA_atk-s05_08a2:6100_4	ahosi, kiṃ ajjāpi idānipi sā diṭṭhi na vigatāti? Passasi vītivattantaṃ, brahmaloke	6100	
PA_atk-s05_08a2:6100_5	pabhassaranti brahmaloke vītipatantaṃ mahākappinamahākassapādīhi sāvakehi parivāritassa	6100	
PA_atk-s05_08a2:6100_6	tejodhātuṃ samāpajjitvā nisinnassa sasāvakassa bhagavato obhāsaṃ passasīti attho.	6100	
PA_atk-s05_08a2:6100_7	Ekasmiñhi samaye bhagavā brahmaloke sudhammāya sabhāya sannipatitvā sannisinnassa	6100	
PA_atk-s05_08a2:6100_8	– “atthi nu kho koci samaṇo vā brāhmaṇo vā evaṃmahiddhiko, yo idha āgantuṃ sakkuṇeyyā”ti	6100	
PA_atk-s05_08a2:6100_9	cintentassa brahmuno cittamaññāya tattha gantvā brahmuno matthake ākāse nisinno tejodhātuṃ	6100	
PA_atk-s05_08a2:6100_10	samāpajjitvā obhāsaṃ muñcanto mahāmoggallānādīnaṃ āgamanaṃ cintesi. Saha cintanena	61001	
PA_atk-s05_08a2:6100_11	tepi tattha gantvā satthāraṃ vanditvā satthu ajjhāsayaṃ ñatvā tejodhātuṃ samāpajjitvā	61001	
PA_atk-s05_08a2:6100_12	paccekadisāsu nisīditvā obhāsaṃ vissajjitvā sakalabrahmaloko ekobhāso ahosi. Satthā	61001	
PA_atk-s05_08a2:6100_13	brahmuno kallacittataṃ ñatvā catusaccapakāsanaṃ dhammaṃ desesi. Desanāpariyosāne	61001	
PA_atk-s05_08a2:6100_14	anekāni brahmasahassāni maggaphalesu patiṭṭhahiṃsu, taṃ sandhāya codento “ajjāpi	61001	
PA_atk-s05_08a2:6100_15	tyāvuso, sā diṭṭhī”ti gāthamāha. Ayaṃ panattho bakabrahmasuttena dīpetabbo. Vuttañhetaṃ –	61001	
PA_atk-s05_08a2:6101_0	“Ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme. Tena	6101	
PA_atk-s05_08a2:6101_1	kho pana samayena aññatarassa brahmuno evarūpaṃ pāpakaṃ diṭṭhigataṃ uppannaṃ hoti	6101	
PA_atk-s05_08a2:6101_2	– ‘natthi so samaṇo vā brāhmaṇo vā, yo idha āgaccheyyā’ti. Atha kho bhagavā tassa	6101	
PA_atk-s05_08a2:6101_3	brahmuno cetasā cetoparivitakkamaññāya seyyathāpi nāma balavā puriso samiñjitaṃ vā	6101	
PA_atk-s05_08a2:6101_4	bāhaṃ pasāreyya, pasāritaṃ vā bāhaṃ samiñjeyya, evameva jetavane antarahito tasmiṃ	6101	
PA_atk-s05_08a2:6101_5	brahmaloke pāturahosi. Atha kho bhagavā tassa brahmuno upari vehāsaṃ pallaṅkena nisīdi	6101	
PA_atk-s05_08a2:6101_6	tejodhātuṃ samāpajjitvā.	6101	
PA_atk-s05_08a2:6102_0	“Atha kho āyasmato mahāmoggallānassa etadahosi – ‘kahaṃ nu kho bhagavā etarahi viharatī’ti?	6102	
PA_atk-s05_08a2:6102_1	Addasā kho āyasmā mahāmoggallāno bhagavantaṃ dibbena cakkhunā visuddhena atikkantamānusakena	6102	
PA_atk-s05_08a2:6102_2	tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi	6102	
PA_atk-s05_08a2:6102_3	nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya,	6102	
PA_atk-s05_08a2:6102_4	evameva jetavane antarahito tasmiṃ brahmaloke pāturahosi. Atha kho āyasmā mahāmoggallāno	6102	
PA_atk-s05_08a2:6102_5	puratthimaṃ disaṃ nissāya tassa brahmuno uparivehāsaṃ pallaṅkena nisīdi tejodhātuṃ	6102	
PA_atk-s05_08a2:6102_6	samāpajjitvā nīcataraṃ bhagavato.	6102	
PA_atk-s05_08a2:6103_0	“Atha kho āyasmato mahākassapassa etadahosi – ‘kahaṃ nu kho bhagavā etarahi viharatī’ti?	6103	
PA_atk-s05_08a2:6103_1	Addasā kho āyasmā mahākassapo bhagavantaṃ dibbena cakkhunā visuddhena atikkantamānusakena	6103	
PA_atk-s05_08a2:6103_2	tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi	6103	
PA_atk-s05_08a2:6103_3	nāma balavā puriso…pe… evameva jetavane antarahito tasmiṃ brahmaloke pāturahosi.	6103	
PA_atk-s05_08a2:6103_4	Atha kho āyasmā mahākassapo dakkhiṇaṃ disaṃ nissāya tassa brahmuno uparivehāsaṃ pallaṅkena	6103	
PA_atk-s05_08a2:6103_5	nisīdi tejodhātuṃ samāpajjitvā nīcataraṃ bhagavato.	6103	
PA_atk-s05_08a2:6104_0	“Atha kho āyasmato mahākappinassa etadahosi – ‘kahaṃ nu kho bhagavā etarahi viharatī’ti?	6104	
PA_atk-s05_08a2:6104_1	Addasā kho āyasmā mahākappino bhagavantaṃ dibbena cakkhunā visuddhena atikkantamānusakena	6104	
PA_atk-s05_08a2:6104_2	tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi	6104	
PA_atk-s05_08a2:6104_3	nāma balavā puriso…pe… evameva jetavane antarahito tasmiṃ brahmaloke pāturahosi.	6104	
PA_atk-s05_08a2:6104_4	Atha kho āyasmā mahākappino pacchimaṃ disaṃ nissāya tassa brahmuno. Uparivehāsaṃ	6104	
PA_atk-s05_08a2:6104_5	pallaṅkena nisīdi tejodhātuṃ samāpajjitvā nīcataraṃ bhagavato.	6104	
PA_atk-s05_08a2:6105_0	“Atha kho āyasmato anuruddhassa etadahosi – ‘kahaṃ nu kho bhagavā etarahi viharatī’ti?	6105	
PA_atk-s05_08a2:6105_1	Addasā kho āyasmā anuruddho bhagavantaṃ dibbena cakkhunā visuddhena atikkantamānusakena	6105	
PA_atk-s05_08a2:6105_2	tassa brahmuno uparivehāsaṃ pallaṅkena nisinnaṃ tejodhātuṃ samāpannaṃ. Disvāna seyyathāpi	6105	
PA_atk-s05_08a2:6105_3	nāma balavā puriso…pe… evameva jetavane antarahito tasmiṃ brahmaloke pāturahosi.	6105	
PA_atk-s05_08a2:6105_4	Atha kho āyasmā anuruddho uttaraṃ disaṃ nissāya tassa brahmuno uparivehāsaṃ pallaṅkena	6105	
PA_atk-s05_08a2:6105_5	nisīdi tejodhātuṃ samāpajjitvā nīcataraṃ bhagavato. Atha kho āyasmā mahāmoggallāno	6105	
PA_atk-s05_08a2:6105_6	taṃ brahmānaṃ gāthāya ajjhabhāsi –	6105	
PA_atk-s05_08a2:6106	“Ajjāpi te āvuso sā diṭṭhi, yā te diṭṭhi pure ahu;	610	
PA_atk-s05_08a2:6107	Passasi vītivattantaṃ, brahmaloke pabhassaranti.	610	
PA_atk-s05_08a2:6108	“Na me mārisa sā diṭṭhi, yā me diṭṭhi pure ahu;	610	
PA_atk-s05_08a2:6109	Passāmi vītivattantaṃ, brahmaloke pabhassaraṃ;	610	
PA_atk-s05_08a2:6110	Svāhaṃ ajja kathaṃ vajjaṃ, ahaṃ niccomhi sassato”ti.	611	
PA_atk-s05_08a2:6111_0	“Atha kho bhagavā taṃ brahmānaṃ saṃvejetvā seyyathāpi nāma balavā puriso…pe… evameva	6111	
PA_atk-s05_08a2:6111_1	tasmiṃ brahmaloke antarahito jetavane pāturahosi. Atha kho so brahmā aññataraṃ brahmapārisajjaṃ	6111	
PA_atk-s05_08a2:6111_2	āmantesi – ‘ehi tvaṃ, mārisa, yenāyasmā mahāmoggallāno tenupasaṅkama, upasaṅkamitvā	6111	
PA_atk-s05_08a2:6111_3	āyasmantaṃ mahāmoggallānaṃ evaṃ vadehi ‘atthi nu kho mārisa moggallāna, aññepi tassa	6111	
PA_atk-s05_08a2:6111_4	bhagavato sāvakā evaṃmahiddhikā evaṃmahānubhāvā seyyathāpi bhavaṃ moggallāno, kassapo,	6111	
PA_atk-s05_08a2:6111_5	kappino, anuruddho”’ti. “Evaṃ, mārisā”ti kho so brahmapārisajjo tassa brahmuno paṭissutvā	6111	
PA_atk-s05_08a2:6111_6	yenāyasmā mahāmoggallāno tenupasaṅkami, upasaṅkamitvā āyasmantaṃ mahāmoggallānaṃ	6111	
PA_atk-s05_08a2:6111_7	etadavoca – “atthi nu kho, mārisa moggallāna, aññepi tassa bhagavato sāvakā evaṃmahiddhikā	6111	
PA_atk-s05_08a2:6111_8	evaṃmahānubhāvā seyyathāpi bhavaṃ moggallāno, kassapo, kappino, anuruddho”ti. Atha	6111	
PA_atk-s05_08a2:6111_9	kho āyasmā mahāmoggallāno taṃ brahmapārisajjaṃ gāthāya ajjhabhāsi –	6111	
PA_atk-s05_08a2:6112	“Tevijjā iddhipattā ca, cetopariyāyakovidā;	611	
PA_atk-s05_08a2:6113	Khīṇāsavā arahanto, bahū buddhassa sāvakā”ti.	611	
PA_atk-s05_08a2:6114_0	“Atha kho so brahmapārisajjo āyasmato mahāmoggallānassa bhāsitaṃ abhinanditvā anumoditvā	6114	
PA_atk-s05_08a2:6114_1	yena so brahmā tenupasaṅkami, upasaṅkamitvā taṃ brahmānaṃ etadavoca – āyasmā, mārisa	6114	
PA_atk-s05_08a2:6114_2	mahāmoggallāno evamāha –	6114	
PA_atk-s05_08a2:6115	“Tevijjā iddhipattā ca, cetopariyāyakovidā;	611	
PA_atk-s05_08a2:6116	Khīṇāsavā arahanto, bahū buddhassa sāvakā”ti.	611	
PA_atk-s05_08a2:6117	“Idamavoca so brahmapārisajjo. Attamano ca so brahmā tassa brahmapārisajjassa bhāsitaṃ abhinandī”ti.	611	
PA_atk-s05_08a2:6118	Idaṃ sandhāya vuttaṃ “ayaṃ panattho bakabrahmasuttena dīpetabbo”ti.	611	
PA_atk-s05_08a2:6119_0	Mahāneruno kūṭanti kūṭasīsena sakalameva sinerupabbatarājaṃ vadati. Vimokkhena aphassayīti	6119	
PA_atk-s05_08a2:6119_1	jhānavimokkhanissayena abhiññāṇena phassayīti adhippāyo. Vananti jambudīpaṃ. So hi	6119	
PA_atk-s05_08a2:6119_2	vanabahulatāya “vana”nti vutto. Tenāha “jambusaṇḍassa issaro”ti. Pubbavidehānanti	6119	
PA_atk-s05_08a2:6119_3	pubbavidehaṭṭhānaṃ, pubbavidehanti attho. Ye ca bhūmisayā narāti bhūmisayā narā nāma	6119	
PA_atk-s05_08a2:6119_4	aparagoyānakā ca uttarakurukā ca manussā. Te hi gehābhāvato “bhūmisayā”ti vuttā.	6119	
PA_atk-s05_08a2:6119_5	Tepi sabbe aphassayīti sambandho. Ayaṃ panattho nandopanandadamanena dīpetabbo –	6119	
PA_atk-s05_08a2:6120_0	“Ekasmiṃ kira samaye anāthapiṇḍiko gahapati bhagavato dhammadesanaṃ sutvā ‘sve, bhante,	6120	
PA_atk-s05_08a2:6120_1	pañcahi bhikkhusatehi saddhiṃ mayhaṃ gehe bhikkhaṃ gaṇhathā’ti nimantetvā pakkāmi.	6120	
PA_atk-s05_08a2:6120_2	Taṃdivasañca bhagavato paccūsasamaye dasasahassilokadhātuṃ olokentassa nandopanando	6120	
PA_atk-s05_08a2:6120_3	nāma nāgarājā ñāṇamukhe āpāthaṃ āgacchi. Bhagavā ‘ayaṃ nāgarājā mayhaṃ ñāṇamukhe	6120	
PA_atk-s05_08a2:6120_4	āpāthaṃ āgacchati, kiṃ nu kho bhavissatī’ti āvajjento saraṇagamanassa upanissayaṃ	6120	
PA_atk-s05_08a2:6120_5	disvā ‘ayaṃ micchādiṭṭhiko tīsu ratanesu appasanno, ko nu kho imaṃ micchādiṭṭhito	6120	
PA_atk-s05_08a2:6120_6	vimoceyyā’ti āvajjento mahāmoggallānattheraṃ addasa.	6120	
PA_atk-s05_08a2:6121_0	“Tato pabhātāya rattiyā sarīrapaṭijagganaṃ katvā āyasmantaṃ ānandaṃ āmantesi – ‘ānanda,	6121	
PA_atk-s05_08a2:6121_1	pañcannaṃ bhikkhusatānaṃ ārocehi tathāgato devacārikaṃ gacchatī’ti. Taṃdivasañca	6121	
PA_atk-s05_08a2:6121_2	nandopanandassa āpānabhūmiṃ sajjayiṃsu. So dibbaratanapallaṅke dibbena setacchattena	6121	
PA_atk-s05_08a2:6121_3	dhāriyamāno tividhanāṭakehi ceva nāgaparisāya ca parivuto dibbabhājanesu upaṭṭhāpitaṃ	6121	
PA_atk-s05_08a2:6121_4	annapānavidhiṃ olokayamāno nisinno hoti. Atha kho bhagavā yathā nāgarājā passati,	6121	
PA_atk-s05_08a2:6121_5	tathā katvā tassa vimānamatthakeneva pañcahi bhikkhusatehi saddhiṃ tāvatiṃsadevalokābhimukho pāyāsi.	6121	
PA_atk-s05_08a2:6122_0	“Tena kho pana samayena nandopanandassa nāgarājassa evarūpaṃ pāpakaṃ diṭṭhigataṃ	6122	
PA_atk-s05_08a2:6122_1	uppannaṃ hoti – ‘ime hi nāma muṇḍakā samaṇakā amhākaṃ uparibhavanena devānaṃ tāvatiṃsānaṃ	6122	
PA_atk-s05_08a2:6122_2	bhavanaṃ pavisantipi nikkhamantipi, na idāni ito paṭṭhāya imesaṃ amhākaṃ matthake	6122	
PA_atk-s05_08a2:6122_3	pādapaṃsuṃ okirantānaṃ gantuṃ dassāmī’ti uṭṭhāya sinerupādaṃ gantvā taṃ attabhāvaṃ	6122	
PA_atk-s05_08a2:6122_4	vijahitvā sineruṃ sattakkhattuṃ bhogehi parikkhipitvā upari phaṇaṃ katvā tāvatiṃsabhavanaṃ	6122	
PA_atk-s05_08a2:6122_5	avakujjena phaṇena paṭiggahetvā adassanaṃ gamesi.	6122	
PA_atk-s05_08a2:6123_0	“Atha kho āyasmā raṭṭhapālo bhagavantaṃ etadavoca – ‘pubbe, bhante, imasmiṃ padese	6123	
PA_atk-s05_08a2:6123_1	ṭhito sineruṃ passāmi, sineruparibhaṇḍaṃ passāmi, tāvatiṃsaṃ passāmi, vejayantaṃ	6123	
PA_atk-s05_08a2:6123_2	passāmi, vejayantassa pāsādassa upari dhajaṃ passāmi. Ko nu kho, bhante, hetu ko	6123	
PA_atk-s05_08a2:6123_3	paccayo, yaṃ etarahi neva sineruṃ passāmi…pe… na vejayantassa pāsādassa upari dhajaṃ	6123	
PA_atk-s05_08a2:6123_4	passāmī’ti? Ayaṃ, raṭṭhapāla, nandopanando nāma nāgarājā tumhākaṃ kupito sineruṃ	6123	
PA_atk-s05_08a2:6123_5	sattakkhattuṃ bhogehi parikkhipitvā upari phaṇena paṭicchādetvā andhakāraṃ katvā	6123	
PA_atk-s05_08a2:6123_6	ṭhitoti. ‘Damemi naṃ, bhante’ti. Na bhagavā naṃ anujāni. Atha kho āyasmā bhaddiyo	6123	
PA_atk-s05_08a2:6123_7	āyasmā rāhuloti anukkamena sabbepi bhikkhū uṭṭhahiṃsu. Na bhagavā anujāni.	6123	
PA_atk-s05_08a2:6124_0	“Avasāne mahāmoggallānatthero ‘ahaṃ, bhante, damemi na’nti āha. ‘Damehi, moggallānā’ti	6124	
PA_atk-s05_08a2:6124_1	bhagavā anujāni. Thero attabhāvaṃ vijahitvā mahantaṃ nāgarājavaṇṇaṃ abhinimminitvā	6124	
PA_atk-s05_08a2:6124_2	nandopanandaṃ cuddasakkhattuṃ bhogehi parikkhipitvā tassa phaṇassa matthake attano	6124	
PA_atk-s05_08a2:6124_3	phaṇaṃ ṭhapetvā sinerunā saddhiṃ abhinippīḷesi. Nāgarājā dhūmāyi. Thero ‘na tuyhaṃyeva	6124	
PA_atk-s05_08a2:6124_4	sarīre dhūmo atthi, mayhampi atthī’ti dhūmāyi. Nāgarājassa dhūmo theraṃ na bādhati.	6124	
PA_atk-s05_08a2:6124_5	Therassa pana dhūmo nāgarājaṃ bādhati. Tato nāgarājā pajjali. Theropi ‘na tuyhaṃyeva	6124	
PA_atk-s05_08a2:6124_6	sarīre aggi atthi, mayhampi atthī’ti pajjali. Nāgarājassa tejo theraṃ na bādhati,	6124	
PA_atk-s05_08a2:6124_7	therassa pana tejo nāgarājaṃ bādhati. Nāgarājā ‘ayaṃ maṃ sinerunā abhinippīḷetvā	6124	
PA_atk-s05_08a2:6124_8	dhūmāyati ceva pajjalati cā’ti cintetvā, ‘bho, tuvaṃ kosī’ti paṭipucchi. Ahaṃ kho,	6124	
PA_atk-s05_08a2:6124_9	nanda, moggallānoti. Bhante, attano bhikkhubhāvena tiṭṭhāhī”ti.	6124	
PA_atk-s05_08a2:6125_0	“Thero taṃ attabhāvaṃ vijahitvā tassa dakkhiṇakaṇṇasotena pavisitvā vāmakaṇṇasotena	6125	
PA_atk-s05_08a2:6125_1	nikkhami, vāmakaṇṇasotena pavisitvā dakkhiṇakaṇṇasotena nikkhami. Tathā dakkhiṇanāsasotena	6125	
PA_atk-s05_08a2:6125_2	pavisitvā vāmanāsasotena nikkhami, vāmanāsasotena pavisitvā dakkhiṇanāsasotena nikkhami.	6125	
PA_atk-s05_08a2:6125_3	Tato nāgarājā mukhaṃ vivari. Thero mukhena pavisitvā antokucchiyaṃ pācīnena ca pacchimena	6125	
PA_atk-s05_08a2:6125_4	ca caṅkamati. Bhagavā ‘moggallāna, manasi karohi mahiddhiko nāgo’ti āha. Thero ‘mayhaṃ	6125	
PA_atk-s05_08a2:6125_5	kho, bhante, cattāro iddhipādā bhāvitā bahulīkatā yānīkatā vatthukatā anuṭṭhitā paricitā	6125	
PA_atk-s05_08a2:6125_6	susamāraddhā, tiṭṭhatu, bhante, nandopanando, ahaṃ nandopanandasadisānaṃ nāgarājānaṃ	6125	
PA_atk-s05_08a2:6125_7	satampi sahassampi satasahassampi dameyya’nti āha.	6125	
PA_atk-s05_08a2:6126_0	“Nāgarājā cintesi – ‘pavisanto tāva me na diṭṭho, nikkhamanakāle dāni naṃ dāṭhāntare	6126	
PA_atk-s05_08a2:6126_1	pakkhipitvā saṅkhādissāmī’ti cintetvā ‘nikkhamatha, bhante, mā maṃ antokucchiyaṃ	6126	
PA_atk-s05_08a2:6126_2	aparāparaṃ caṅkamanto bādhayitthā’ti āha. Thero nikkhamitvā bahi aṭṭhāsi. Nāgarājā	6126	
PA_atk-s05_08a2:6126_3	‘ayaṃ so’ti disvā nāsavātaṃ vissajji. Thero catutthajjhānaṃ samāpajji, lomakūpampissa	6126	
PA_atk-s05_08a2:6126_4	vāto cāletuṃ nāsakkhi. ‘Avasesā bhikkhū kira ādito paṭṭhāya sabbapāṭihāriyāni kātuṃ	6126	
PA_atk-s05_08a2:6126_5	sakkuṇeyyuṃ, imaṃ pana ṭhānaṃ patvā evaṃ khippanisantino hutvā samāpajjituṃ nāsakkhissantī’ti	6126	
PA_atk-s05_08a2:6126_6	nesaṃ bhagavā nāgarājadamanaṃ nānujāni.	6126	
PA_atk-s05_08a2:6127_0	“Nāgarājā ‘ahaṃ imassa samaṇassa nāsavātena lomakūpampi cāletuṃ nāsakkhiṃ, mahiddhiko	6127	
PA_atk-s05_08a2:6127_1	so samaṇo’ti cintesi. Thero attabhāvaṃ vijahitvā supaṇṇarūpaṃ nimminitvā supaṇṇavātaṃ	6127	
PA_atk-s05_08a2:6127_2	dassento nāgarājānaṃ anubandhi, nāgarājā taṃ attabhāvaṃ vijahitvā māṇavakavaṇṇaṃ	6127	
PA_atk-s05_08a2:6127_3	abhinimminitvā, ‘bhante, tumhākaṃ saraṇaṃ gacchāmī’ti vadanto therassa pāde vandi.	6127	
PA_atk-s05_08a2:6127_4	Thero ‘satthā, nando āgato, ehi tvaṃ, gamissāmā’ti nāgarājānaṃ dametvā nibbisaṃ katvā,	6127	
PA_atk-s05_08a2:6127_5	gahetvā bhagavato santikaṃ agamāsi. Nāgarājā bhagavantaṃ vanditvā ‘bhante, tumhākaṃ	6127	
PA_atk-s05_08a2:6127_6	saraṇaṃ gacchāmī’ti āha. Bhagavā ‘sukhī hohi, nāgarājā’ti vatvā bhikkhusaṅghaparivuto	6127	
PA_atk-s05_08a2:6127_7	anāthapiṇḍikassa nivesanaṃ agamāsi.	6127	
PA_atk-s05_08a2:6128_0	“Anāthapiṇḍiko ‘kiṃ, bhante, atidivā āgatatthā’ti āha. Moggallānassa ca nandopanandassa	6128	
PA_atk-s05_08a2:6128_1	ca saṅgāmo ahosīti. Kassa pana, bhante, jayo, kassa parājayoti? Moggallānassa jayo,	6128	
PA_atk-s05_08a2:6128_2	nandassa parājayoti. Anāthapiṇḍiko ‘adhivāsetu me, bhante, bhagavā sattāhaṃ ekapaṭipāṭiyā	6128	
PA_atk-s05_08a2:6128_3	bhattaṃ, sattāhaṃ therassa sakkāraṃ karissāmī’ti vatvā sattāhaṃ buddhappamukhānaṃ	6128	
PA_atk-s05_08a2:6128_4	pañcannaṃ bhikkhusatānaṃ mahāsakkāraṃ akāsi. Tena vuttaṃ – ‘nandopanandadamanena dīpetabbo”’ti.	6128	
PA_atk-s05_08a2:6129	Yo etamabhijānātīti etaṃ yathāvuttaṃ vimokkhaṃ phusanakaraṇavasena jānāti.	612	
PA_atk-s05_08a2:6130_0	Na ve aggi cetayati, ahaṃ bālaṃ ḍahāmīti evaṃ na aggi abhisaṃceteti, nāpi ḍahanāya	6130	
PA_atk-s05_08a2:6130_1	payogaṃ parakkamaṃ karoti, bālo eva pana “ayaṃ mandāgatī”ti anijalantaṃ viya jalitaṃ	6130	
PA_atk-s05_08a2:6130_2	aggiṃ āsajja naṃ paḍayhati, evameva, māra, na mayaṃ ḍahitukāmā, bādhetukāmā, tvaññeva	6130	
PA_atk-s05_08a2:6130_3	pana tathā āgamanādiatthena tathāgataṃ aggikhandhasadisaṃ ariyasāvakaṃ āsajja attānaṃ	6130	
PA_atk-s05_08a2:6130_4	ḍahissasi, ḍahadukkhato na muñcissasi.	6130	
PA_atk-s05_08a2:6131	Apuññaṃ pasavīti apuññaṃ paṭilabhati. Na me pāpaṃ vipaccatīti mama pāpaṃ na vipaccati, kiṃ nu, māra, evaṃ maññasi nayidamatthi.	613	
PA_atk-s05_08a2:6132_0	Karoto te cīyate pāpanti ekaṃsena karontassa te pāpaṃ cirarattāya cirakālaṃ anatthāya	6132	
PA_atk-s05_08a2:6132_1	dukkhāya upacīyati. Māra, nibbinda buddhamhāti catusaccabuddhato buddhasāvakato nibbinda	6132	
PA_atk-s05_08a2:6132_2	nibbijja parato kammaṃ. Āsaṃ mākāsi bhikkhusūti “bhikkhū virodhemi vihesemī”ti etaṃ āsaṃ mākāsi.	6132	
PA_atk-s05_08a2:6133_0	Itīti evaṃ. Māraṃ atajjesīti, “māra, nibbinda…pe… bhikkhusū”ti āyasmā mahāmoggallāno.	6133	
PA_atk-s05_08a2:6133_1	Bhesakaḷāvaneti evaṃnāmake araññe. Tatoti tajjanahetu. So dummano yakkhoti so māro	6133	
PA_atk-s05_08a2:6133_2	domanassiko hutvā tattheva tasmiṃyeva ṭhāne antaradhāyi, adassanaṃ agamāsi. Ayañca	6133	
PA_atk-s05_08a2:6133_3	gāthā dhammasaṅgāyanakāle ṭhapitā. Yaṃ panettha antarantarā atthato na vibhattaṃ,	6133	
PA_atk-s05_08a2:6133_4	taṃ heṭṭhā vuttanayattā uttānameva.	6133	
PA_atk-s05_08a2:6134_0	Evamayaṃ mahāthero māraṃ tajjetvā devacārikānarakacārikādivasena aññehi sāvakehi	6134	
PA_atk-s05_08a2:6134_1	asādhāraṇaṃ sattūpakāraṃ katvā āyupariyosāne parinibbāyi. Parinibbāyanto ca anomadassissa	6134	
PA_atk-s05_08a2:6134_2	bhagavato pādamūle paṇidhānaṃ katvā tato paṭṭhāya tattha tattha bhave uḷārāni puññāni	6134	
PA_atk-s05_08a2:6134_3	katvā sāvakapāramiyā matthake ṭhitopi antarā katassa pāpakammassa vasena uṭṭhitāya	6134	
PA_atk-s05_08a2:6134_4	kammapilotikāya titthiyehi uyyojitehi corehi bādhito anappakaṃ sarīrakhedaṃ katvā	6134	
PA_atk-s05_08a2:6134_5	parinibbāyi. Tena vuttaṃ apadāne –	6134	
PA_atk-s05_08a2:6135	“Anomadassī bhagavā, lokajeṭṭho narāsabho;	613	
PA_atk-s05_08a2:6136	Vihāsi himavantamhi, devasaṅghapurakkhato.	613	
PA_atk-s05_08a2:6137	“Bhagavā tato otaritvā, vicari cārikaṃ jino;	613	
PA_atk-s05_08a2:6138	Sattakāyaṃ anuggaṇhanto, bārāṇasiṃ upāgami.	613	
PA_atk-s05_08a2:6139	“Khīṇāsavasahassehi, parivuto lokanāyako;	613	
PA_atk-s05_08a2:6140	Obhāsento disā sabbā, virocittha mahāmuni.	614	
PA_atk-s05_08a2:6141	“Tadāhaṃ gahapati hutvā, saradena mahiddhinā;	614	
PA_atk-s05_08a2:6142	Uyyojito sahāyena, satthāraṃ upasaṅkamiṃ.	614	
PA_atk-s05_08a2:6143	“Upasaṅkamitvāna sambuddhaṃ, nimantetvā tathāgataṃ;	614	
PA_atk-s05_08a2:6144	Attano bhavanaṃ nesi, mānayanto mahāmuniṃ.	614	
PA_atk-s05_08a2:6145	“Upaṭṭhitaṃ mahāvīraṃ, devadevaṃ narāsabhaṃ;	614	
PA_atk-s05_08a2:6146	Sabhikkhusaṅghaṃ tappemi, annapānenahaṃ tadā.	614	
PA_atk-s05_08a2:6147	“Anumodi mahāvīro, sayambhū aggapuggalo;	614	
PA_atk-s05_08a2:6148	Bhikkhusaṅghe nisīditvā, imā gāthā abhāsatha.	614	
PA_atk-s05_08a2:6149	“Yaṃ so saṅghamapūjesi, buddhañca lokanāyakaṃ;	614	
PA_atk-s05_08a2:6150	Tena cittappasādena, devalokaṃ gamissati.	615	
PA_atk-s05_08a2:6151	“Sattasattatikkhattuñca, devarajjaṃ karissati;	615	
PA_atk-s05_08a2:6152	Pathabyā rajjaṃ aṭṭhasataṃ, vasudhaṃ āvasissati.	615	
PA_atk-s05_08a2:6153	“Pañcapaññāsakkhattuñca, cakkavattī bhavissati;	615	
PA_atk-s05_08a2:6154	Bhogā asaṅkhiyā tassa, uppajjissanti tāvade.	615	
PA_atk-s05_08a2:6155	“Aparimeyye ito kappe, okkākakulasambhavo;	615	
PA_atk-s05_08a2:6156	Gotamo nāma gottena, satthā loke bhavissati.	615	
PA_atk-s05_08a2:6157	“Nirayā so cavitvāna, manussattaṃ gamissati;	615	
PA_atk-s05_08a2:6158	Kolito nāma nāmena, brahmabandhu bhavissati.	615	
PA_atk-s05_08a2:6159	“So pacchā pabbajitvāna, kusalamūlena codito;	615	
PA_atk-s05_08a2:6160	Gotamassa bhagavato, dutiyo hessati sāvako.	616	
PA_atk-s05_08a2:6161	“Āraddhavīriyo pahitatto, iddhiyā pāramiṃ gato;	616	
PA_atk-s05_08a2:6162	Sabbāsave pariññāya, nibbāyissatināsavo.	616	
PA_atk-s05_08a2:6163	“Pāpamittopanissāya, kāmarāgavasaṃ gato;	616	
PA_atk-s05_08a2:6164	Mātaraṃ pitarañcāpi, ghātayiṃ duṭṭhamānaso.	616	
PA_atk-s05_08a2:6165	“Yaṃ yaṃ yonupapajjāmi, nirayaṃ atha mānusaṃ;	616	
PA_atk-s05_08a2:6166	Pāpakammasamaṅgitā, bhinnasīso marāmahaṃ.	616	
PA_atk-s05_08a2:6167	“Idaṃ pacchimakaṃ mayhaṃ, carimo vattate bhavo;	616	
PA_atk-s05_08a2:6168	Idhāpi ediso mayhaṃ, maraṇakāle bhavissati.	616	
PA_atk-s05_08a2:6169	“Pavivekamanuyutto, samādhibhāvanārato;	616	
PA_atk-s05_08a2:6170	Sabbāsave pariññāya, viharāmi anāsavo.	617	
PA_atk-s05_08a2:6171	“Dharaṇimpi sugambhīraṃ, bahalaṃ duppadhaṃsiyaṃ;	617	
PA_atk-s05_08a2:6172	Vāmaṅguṭṭhena khobheyyaṃ, iddhiyā pāramiṃ gato.	617	
PA_atk-s05_08a2:6173	“Asmimānaṃ na passāmi, māno mayhaṃ na vijjati;	617	
PA_atk-s05_08a2:6174	Sāmaṇere upādāya, garucittaṃ karomahaṃ.	617	
PA_atk-s05_08a2:6175	“Aparimeyye ito kappe, yaṃ kammamabhinīhariṃ;	617	
PA_atk-s05_08a2:6176	Tāhaṃ bhūmimanuppatto, pattomhi āsavakkhayaṃ.	617	
PA_atk-s05_08a2:6177	“Paṭisambhidā catasso…pe… kataṃ buddhassa sāsana”nti.	617	
PA_atk-s05_08a2:6178	Mahāmoggallānattheragāthāvaṇṇanā niṭṭhitā.	617	
PA_atk-s05_08a2:6179	Saṭṭhinipātavaṇṇanā niṭṭhitā.	617	
PA_atk-s05_08a2:6180	21. Mahānipāto	618	
PA_atk-s05_08a2:6181	1. Vaṅgīsattheragāthāvaṇṇanā	618	
PA_atk-s05_08a2:6182_0	Sattatinipāte nikkhantaṃ vata maṃ santantiādikā āyasmato vaṅgīsattherassa gāthā.	6182	
PA_atk-s05_08a2:6182_1	Kā uppatti? Ayaṃ kira padumuttarabuddhakāle haṃsavatīnagare mahābhogakule nibbatto,	6182	
PA_atk-s05_08a2:6182_2	purimanayeneva vihāraṃ gantvā dhammaṃ suṇanto satthāraṃ ekaṃ bhikkhuṃ paṭibhānavantānaṃ	6182	
PA_atk-s05_08a2:6182_3	aggaṭṭhāne ṭhapentaṃ disvā satthu adhikārakammaṃ katvā – “ahampi anāgate paṭibhānavantānaṃ	6182	
PA_atk-s05_08a2:6182_4	aggo bhaveyya”nti patthanaṃ katvā, satthārā byākato yāvajīvaṃ kusalaṃ katvā devamanussesu	6182	
PA_atk-s05_08a2:6182_5	saṃsaranto imasmiṃ buddhuppāde sāvatthiyaṃ brāhmaṇakule nibbattitvā vaṅgīsoti laddhanāmo	6182	
PA_atk-s05_08a2:6182_6	tayo bede uggaṇhanto ācariyaṃ ārādhetvā, chavasīsamantaṃ nāma sikkhitvā chavasīsaṃ	6182	
PA_atk-s05_08a2:6182_7	nakhena ākoṭetvā “ayaṃ satto asukayoniyaṃ nibbatto”ti jānāti.	6182	
PA_atk-s05_08a2:6183_0	Brāhmaṇā “ayaṃ amhākaṃ jīvitamaggo”ti ñatvā vaṅgīsaṃ gahetvā paṭicchannayāne nisīdāpetvā	6183	
PA_atk-s05_08a2:6183_1	gāmanigamarājadhāniyo vicaranti. Vaṅgīsopi tivassamatthake matānampi sīsaṃ āharāpetvā	6183	
PA_atk-s05_08a2:6183_2	nakhena ākoṭetvā “ayaṃ satto asukayoniyaṃ nibbatto”ti vatvā mahājanassa kaṅkhacchedanatthaṃ	6183	
PA_atk-s05_08a2:6183_3	te te jane āvāhetvā attano attano gatiṃ kathāpeti. Tena tasmiṃ mahājano abhippasīdati.	6183	
PA_atk-s05_08a2:6183_4	So taṃ nissāya mahājanassa hatthato satampi sahassampi labhatīti. Brāhmaṇā vaṅgīsamādāya	6183	
PA_atk-s05_08a2:6183_5	yathāruciṃ vicaritvā puna sāvatthiṃ agamaṃsu. Vaṅgīso satthu guṇe sutvā satthāraṃ	6183	
PA_atk-s05_08a2:6183_6	upasaṅkamitukāmo ahosi. Brāhmaṇā “samaṇo gotamo māyāya taṃ āvaṭṭessatī”ti paṭikkhipiṃsu.	6183	
PA_atk-s05_08a2:6183_7	Vaṅgīso tesaṃ vacanaṃ anādiyitvā satthu santikaṃ gantvā madhurapaṭisanthāraṃ katvā ekamantaṃ nisīdi.	6183	
PA_atk-s05_08a2:6184_0	Taṃ satthā pucchi – “vaṅgīsa, kiñci sippaṃ jānāsī”ti? “Āma, bho gotama, chavasīsamantaṃ	6184	
PA_atk-s05_08a2:6184_1	nāma jānāmi. Tena tivassamatthake matānampi sīsaṃ nakhena ākoṭetvā nibbattaṭṭhānaṃ	6184	
PA_atk-s05_08a2:6184_2	jānāmī”ti. Satthā tassa ekaṃ niraye nibbattassa sīsaṃ dassesi, ekaṃ manussesu, ekaṃ	6184	
PA_atk-s05_08a2:6184_3	devesu, ekaṃ parinibbutassa sīsaṃ dassesi. So paṭhamaṃ sīsaṃ ākoṭetvā, “bho gotama,	6184	
PA_atk-s05_08a2:6184_4	ayaṃ satto niraye nibbatto”ti āha. “Sādhu, vaṅgīsa, suṭṭhu tayā diṭṭhaṃ. Ayaṃ satto	6184	
PA_atk-s05_08a2:6184_5	kuhiṃ nibbatto”ti pucchi. “Manussaloke”ti. “Ayaṃ kuhi”nti? “Devaloke”ti tiṇṇannampi	6184	
PA_atk-s05_08a2:6184_6	nibbattaṭṭhānaṃ kathesi. Parinibbutassa pana sīsaṃ nakhena ākoṭento neva antaṃ na	6184	
PA_atk-s05_08a2:6184_7	koṭiṃ passi. Atha naṃ satthā “na sakkosi vaṅgīsā”ti pucchi. “Upaparikkhāmi tāvā”ti	6184	
PA_atk-s05_08a2:6184_8	punappunaṃ parivattetvā ākoṭentopi bāhirakamantena khīṇāsavassa gatiṃ kathaṃ jānissati,	6184	
PA_atk-s05_08a2:6184_9	athassa matthakato sedo mucci. So lajjitvā tuṇhībhūto aṭṭhāsi. Atha naṃ satthā –	6184	
PA_atk-s05_08a2:6184_10	“kilamasi, vaṅgīsā”ti āha. “Āma, bho gotama, imassa uppannaṭṭhānaṃ jānituṃ na sakkomi,	61841	
PA_atk-s05_08a2:6184_11	sace tumhe jānātha, kathethā”ti. “Vaṅgīsa, ahaṃ etampi jānāmi, ito uttaritarampi jānāmī”ti vatvā –	61841	
PA_atk-s05_08a2:6185	“Cutiṃ yo vedi sattānaṃ, upapattiñca sabbaso;	618	
PA_atk-s05_08a2:6186	Asattaṃ sugataṃ buddhaṃ, tamahaṃ brūmi brāhmaṇaṃ.	618	
PA_atk-s05_08a2:6187	“Yassa gatiṃ na jānanti, devā gandhabbamānusā;	618	
PA_atk-s05_08a2:6188	Khīṇāsavaṃ arahantaṃ, tamahaṃ brūmi brāhmaṇa”nti. –	618	
PA_atk-s05_08a2:6189_0	Imā dve gāthā abhāsi. Vaṅgīso “tena hi, bho gotama, taṃ vijjaṃ me dethā”ti apacitiṃ	6189	
PA_atk-s05_08a2:6189_1	dassetvā satthu santike nisīdi. Satthā “amhehi samānaliṅgassa demā”ti āha. Vaṅgīso	6189	
PA_atk-s05_08a2:6189_2	“yaṃkiñci katvā mayā imaṃ mantaṃ gahetuṃ vaṭṭatī”ti brāhmaṇe āha – “tumhe mayi pabbajante	6189	
PA_atk-s05_08a2:6189_3	mā cintayittha, ahaṃ mantaṃ uggaṇhitvā sakalajambudīpe jeṭṭhako bhavissāmi, tumhākampi	6189	
PA_atk-s05_08a2:6189_4	tena bhaddakameva bhavissatī”ti mantatthāya satthusantikaṃ upasaṅkamitvā pabbajjaṃ	6189	
PA_atk-s05_08a2:6189_5	yāci. Tadā ca thero nigrodhakappo bhagavato santike ṭhito hoti, taṃ bhagavā āṇāpesi	6189	
PA_atk-s05_08a2:6189_6	– “nigrodhakappa, imaṃ pabbājehī”ti. So satthu āṇāya taṃ pabbājesi. Athassa satthā	6189	
PA_atk-s05_08a2:6189_7	“mantaparivāraṃ tāva uggaṇhāhī”ti dvattiṃsākārakammaṭṭhānaṃ vipassanākammaṭṭhānañca	6189	
PA_atk-s05_08a2:6189_8	ācikkhi. So dvattiṃsākāraṃ sajjhāyantova vipassanaṃ paṭṭhapesi. Brāhmaṇā vaṅgīsaṃ	6189	
PA_atk-s05_08a2:6189_9	upasaṅkamitvā “kiṃ, bho vaṅgīsa, samaṇasma gotamassa santike sippaṃ sikkhita”nti	6189	
PA_atk-s05_08a2:6189_10	pucchiṃsu. “Kiṃ sippasikkhanena, gacchatha tumhe, na mayhaṃ tumhehi kattabbakicca”nti.	61891	
PA_atk-s05_08a2:6189_11	Brāhmaṇā “tvampi dāni samaṇassa gotamassa vasaṃ āpanno, māyāya āvaṭṭito, kiṃ mayaṃ	61891	
PA_atk-s05_08a2:6189_12	tava santike karissāmā”ti āgatamaggeneva pakkamiṃsu. Vaṅgīsatthero vipassanaṃ vaḍḍhetvā	61891	
PA_atk-s05_08a2:6189_13	arahattaṃ sacchākāsi. Tena vuttaṃ apadāne –	61891	
PA_atk-s05_08a2:6190	“Padumuttaro nāma jino, sabbadhammesu cakkhumā;	619	
PA_atk-s05_08a2:6191	Ito satasahassamhi, kappe uppajji nāyako.	619	
PA_atk-s05_08a2:6192	“Yathāpi sāgare ūmi, gagane viya tārakā;	619	
PA_atk-s05_08a2:6193	Evaṃ pāvacanaṃ tassa, arahantehi cittitaṃ.	619	
PA_atk-s05_08a2:6194	“Sadevāsuranāgehi, manujehi purakkhato;	619	
PA_atk-s05_08a2:6195	Samaṇabrāhmaṇākiṇṇe, janamajjhe jinuttamo.	619	
PA_atk-s05_08a2:6196	“Pabhāhi anurañjanto, loke lokantagū jino;	619	
PA_atk-s05_08a2:6197	Vacanena vibodhento, veneyyapadumāni so.	619	
PA_atk-s05_08a2:6198	“Vesārajjehi sampanno, catūhi purisuttamo;	619	
PA_atk-s05_08a2:6199	Pahīnabhayasārajjo, khemappatto visārado.	619	
PA_atk-s05_08a2:6200	“Āsabhaṃ pavaraṃ ṭhānaṃ, buddhabhūmiñca kevalaṃ;	620	
PA_atk-s05_08a2:6201	Paṭijānāti lokaggo, natthi sañcodako kvaci.	620	
PA_atk-s05_08a2:6202	“Sīhanādamasambhītaṃ, nadato tassa tādino;	620	
PA_atk-s05_08a2:6203	Devā naro vā brahmā vā, paṭivattā na vijjati.	620	
PA_atk-s05_08a2:6204	“Desento pavaraṃ dhammaṃ, santārento sadevakaṃ;	620	
PA_atk-s05_08a2:6205	Dhammacakkaṃ pavatteti, parisāsu visārado.	620	
PA_atk-s05_08a2:6206	“Paṭibhānavataṃ aggaṃ, sāvakaṃ sādhusammataṃ;	620	
PA_atk-s05_08a2:6207	Guṇaṃ bahuṃ pakittetvā, etadagge ṭhapesi taṃ.	620	
PA_atk-s05_08a2:6208	“Tadāhaṃ haṃsavatiyaṃ, brāhmaṇo sādhusammato;	620	
PA_atk-s05_08a2:6209	Sabbavedavidū jāto, vāgīso vādisūdano.	620	
PA_atk-s05_08a2:6210	“Upecca taṃ mahāvīraṃ, sutvāhaṃ dhammadesanaṃ;	621	
PA_atk-s05_08a2:6211	Pītivaraṃ paṭilabhiṃ, sāvakassa guṇe rato.	621	
PA_atk-s05_08a2:6212	“Nimantetvāva sugataṃ, sasaṅghaṃ lokanandanaṃ;	621	
PA_atk-s05_08a2:6213	Sattāhaṃ bhojayitvāhaṃ, dussehacchādayiṃ tadā.	621	
PA_atk-s05_08a2:6214	“Nipacca sirasā pāde, katokāso katañjalī;	621	
PA_atk-s05_08a2:6215	Ekamantaṃ ṭhito haṭṭho, santhaviṃ jinamuttamaṃ.	621	
PA_atk-s05_08a2:6216	“Namo te vādimaddana, namo te isisattama;	621	
PA_atk-s05_08a2:6217	Namo te sabbalokagga, namo te abhayaṃ kara.	621	
PA_atk-s05_08a2:6218	“Namo te māramathana, namo te diṭṭhisūdana;	621	
PA_atk-s05_08a2:6219	Namo te santisukhada, namo te saraṇaṃ kara.	621	
PA_atk-s05_08a2:6220	“Anāthānaṃ bhavaṃ nātho, bhītānaṃ abhayappado;	622	
PA_atk-s05_08a2:6221	Vissāmabhūmi santānaṃ, saraṇaṃ saraṇesinaṃ.	622	
PA_atk-s05_08a2:6222	“Evamādīhi sambuddhaṃ, santhavitvā mahāguṇaṃ;	622	
PA_atk-s05_08a2:6223	Avocaṃ vādisūdassa, gatiṃ pappomi bhikkhuno.	622	
PA_atk-s05_08a2:6224	“Tadā avoca bhagavā, anantapaṭibhānavā;	622	
PA_atk-s05_08a2:6225	Yo so buddhaṃ abhojesi, sattāhaṃ sahasāvakaṃ.	622	
PA_atk-s05_08a2:6226	“Guṇañca me pakittesi, pasanno sehi pāṇibhi;	622	
PA_atk-s05_08a2:6227	Eso patthayate ṭhānaṃ, vādisūdassa bhikkhuno.	622	
PA_atk-s05_08a2:6228	“Anāgatamhi addhāne, lacchase taṃ manorathaṃ;	622	
PA_atk-s05_08a2:6229	Devamānusasampattiṃ, anubhotvā anappakaṃ.	622	
PA_atk-s05_08a2:6230	“Satasahassito kappe, okkākakulasambhavo;	623	
PA_atk-s05_08a2:6231	Gotamo nāma gottena, satthā loke bhavissati.	623	
PA_atk-s05_08a2:6232	“Tassa dhammesu dāyādo, oraso dhammanimmito;	623	
PA_atk-s05_08a2:6233	Vaṅgīso nāma nāmena, hessati satthu sāvako.	623	
PA_atk-s05_08a2:6234	“Taṃ sutvā mudito hutvā, yāvajīvaṃ tadā jinaṃ;	623	
PA_atk-s05_08a2:6235	Paccayehi upaṭṭhāsiṃ, mettacitto tathāgataṃ.	623	
PA_atk-s05_08a2:6236	“Tena kammena sukatena, cetanāpaṇidhīhi ca;	623	
PA_atk-s05_08a2:6237	Jahitvā mānusaṃ dehaṃ, tusitaṃ agamāsahaṃ.	623	
PA_atk-s05_08a2:6238	“Pacchime ca bhave dāni, jāto vippakule ahaṃ;	623	
PA_atk-s05_08a2:6239	Paccājāto yadā āsiṃ, jātiyā sattavassiko.	623	
PA_atk-s05_08a2:6240	“Sabbavedavidū jāto, vādasatthavisārado;	624	
PA_atk-s05_08a2:6241	Vādissaro cittakathī, paravādappamaddano.	624	
PA_atk-s05_08a2:6242	“Vaṅge jātoti vaṅgīso, vacane issaroti vā;	624	
PA_atk-s05_08a2:6243	Vaṅgīso iti me nāmaṃ, abhavī lokasammataṃ.	624	
PA_atk-s05_08a2:6244	“Yadāhaṃ viññutaṃ patto, ṭhito paṭhamayobbane;	624	
PA_atk-s05_08a2:6245	Tadā rājagahe ramme, sāriputtamahaddasaṃ.	624	
PA_atk-s05_08a2:6246	“Piṇḍāya vicarantaṃ taṃ, pattapāṇiṃ susaṃvutaṃ;	624	
PA_atk-s05_08a2:6247	Alolakkhiṃ mitabhāṇiṃ, yugamattaṃ nidakkhitaṃ.	624	
PA_atk-s05_08a2:6248	“Taṃ disvā vimhito hutvā, avocaṃ mamanucchavaṃ;	624	
PA_atk-s05_08a2:6249	Kaṇikāraṃva nicitaṃ, cittaṃ gāthāpadaṃ ahaṃ.	624	
PA_atk-s05_08a2:6250	“Ācikkhi so me satthāraṃ, sambuddhaṃ lokanāyakaṃ;	625	
PA_atk-s05_08a2:6251	Tadā so paṇḍito vīro, uttariṃ samavoca me.	625	
PA_atk-s05_08a2:6252	“Virāgasaṃhitaṃ vākyaṃ, katvā duddasamuttamaṃ;	625	
PA_atk-s05_08a2:6253	Vicittapaṭibhānehi, tosito tena tādinā.	625	
PA_atk-s05_08a2:6254	“Nipacca sirasā pāde, pabbājehīti maṃ bravi;	625	
PA_atk-s05_08a2:6255	Tato maṃ sa mahāpañño, buddhaseṭṭhamupānayi.	625	
PA_atk-s05_08a2:6256	“Nipacca sirasā pāde, nisīdiṃ satthu santike;	625	
PA_atk-s05_08a2:6257	Mamāha vadataṃ seṭṭho, kacci vaṅgīsa jānāsi.	625	
PA_atk-s05_08a2:6258	“Kiñci sippanti tassāhaṃ, jānāmīti ca abraviṃ;	625	
PA_atk-s05_08a2:6259	Matasīsaṃ vanacchuddhaṃ, api bārasavassikaṃ;	625	
PA_atk-s05_08a2:6260	Tava vijjāvisesena, sace sakkosi vācaya.	626	
PA_atk-s05_08a2:6261	“Āmoti me paṭiññāte, tīṇi sīsāni dassayi;	626	
PA_atk-s05_08a2:6262	Nirayanaradevesu, upapanne avācayiṃ.	626	
PA_atk-s05_08a2:6263	“Tadā khīṇāsavasseva, sīsaṃ dassesi nāyako;	626	
PA_atk-s05_08a2:6264	Tatohaṃ vihatārabbho, pabbajjaṃ samayācisaṃ.	626	
PA_atk-s05_08a2:6265	“Pabbajitvāna sugataṃ, santhavāmi tahiṃ tahiṃ;	626	
PA_atk-s05_08a2:6266	Tato maṃ kabbavittosi, ujjhāyantiha bhikkhavo.	626	
PA_atk-s05_08a2:6267	“Tato vīmaṃsanatthaṃ me, āha buddho vināyako;	626	
PA_atk-s05_08a2:6268	Takkikā panimā gāthā, ṭhānaso paṭibhanti taṃ.	626	
PA_atk-s05_08a2:6269	“Na kabbavittohaṃ vīra, ṭhānaso paṭibhanti maṃ;	626	
PA_atk-s05_08a2:6270	Tena hi dāni vaṅgīsa, ṭhānaso santhavāhi maṃ.	627	
PA_atk-s05_08a2:6271	“Tadāhaṃ santhaviṃ vīraṃ, gāthāhi isisattamaṃ;	627	
PA_atk-s05_08a2:6272	Ṭhānaso me tadā tuṭṭho, jino agge ṭhapesi maṃ.	627	
PA_atk-s05_08a2:6273	“Paṭibhānena cittena, aññesamatimaññahaṃ;	627	
PA_atk-s05_08a2:6274	Pesale tena saṃviggo, arahattamapāpuṇiṃ.	627	
PA_atk-s05_08a2:6275	“Paṭibhānavataṃ aggo, añño koci na vijjati;	627	
PA_atk-s05_08a2:6276	Yathāyaṃ bhikkhu vaṅgīso, evaṃ dhāretha bhikkhavo.	627	
PA_atk-s05_08a2:6277	“Satasahasse kataṃ kammaṃ, phalaṃ dassesi me idha;	627	
PA_atk-s05_08a2:6278	Sumutto saravegova, kilese jhāpayiṃ mama.	627	
PA_atk-s05_08a2:6279	“Kilesā jhāpitā mayhaṃ, bhavā sabbe samūhatā;	627	
PA_atk-s05_08a2:6280	Nāgova bandhanaṃ chetvā, viharāmi anāsavo.	628	
PA_atk-s05_08a2:6281	“Svāgataṃ vata me āsi, buddhaseṭṭhassa santike;	628	
PA_atk-s05_08a2:6282	Tisso vijjā anuppattā, kataṃ buddhassa sāsanaṃ.	628	
PA_atk-s05_08a2:6283	“Paṭisambhidā catasso, vimokkhāpi ca aṭṭhime;	628	
PA_atk-s05_08a2:6284	Chaḷabhiññā sacchikatā, kataṃ buddhassa sāsana”nti.	628	
PA_atk-s05_08a2:6285_0	Arahā pana hutvā thero satthu santikaṃ gacchanto cakkhupathato paṭṭhāya candena,	6285	
PA_atk-s05_08a2:6285_1	sūriyena, ākāsena, mahāsamuddena, sinerunā pabbatarājena, sīhena migaraññā, hatthināgenāti	6285	
PA_atk-s05_08a2:6285_2	tena tena saddhiṃ upamento anekehi padasatehi satthāraṃ vaṇṇentova upagacchati. Tena	6285	
PA_atk-s05_08a2:6285_3	taṃ satthā saṅghamajjhe nisinno paṭibhānavantānaṃ aggaṭṭhāne ṭhapesi. Atha therena	6285	
PA_atk-s05_08a2:6285_4	arahattappattito pubbe ca pacchā ca taṃ taṃ cittaṃ āgamma bhāsitā. Theraṃ uddissa	6285	
PA_atk-s05_08a2:6285_5	ānandattherādīhi bhāsitā ca –	6285	
PA_atk-s05_08a2:6287	“Nikkhantaṃ vata maṃ santaṃ, agārasmānagāriyaṃ;	628	
PA_atk-s05_08a2:6288	Vitakkā upadhāvanti, pagabbhā kaṇhato ime.	628	
PA_atk-s05_08a2:6290	“Uggaputtā mahissāsā, sikkhitā daḷhadhammino;	629	
PA_atk-s05_08a2:6291	Samantā parikireyyuṃ, sahassaṃ apalāyinaṃ.	629	
PA_atk-s05_08a2:6293	“Sacepi ettakā bhiyyo, āgamissanti itthiyo;	629	
PA_atk-s05_08a2:6294	Neva maṃ byādhayissanti, dhamme samhi patiṭṭhito.	629	
PA_atk-s05_08a2:6296	“Sakkhī hi me sutaṃ etaṃ, buddhassādiccabandhuno;	629	
PA_atk-s05_08a2:6297	Nibbānagamanaṃ maggaṃ, tattha me nirato mano.	629	
PA_atk-s05_08a2:6299	“Evañce maṃ viharantaṃ, pāpima upagacchasi;	629	
PA_atk-s05_08a2:6300	Tathā maccu karissāmi, na me maggampi dakkhasi.	630	
PA_atk-s05_08a2:6302	“Aratiñca ratiñca pahāya, sabbaso gehasitañca vitakkaṃ;	630	
PA_atk-s05_08a2:6303	Vanathaṃ na kareyya kuhiñci, nibbanatho avanatho sa bhikkhu.	630	
PA_atk-s05_08a2:6305	“Yamidha pathaviñca vehāsaṃ, rūpagataṃ jagatogadhaṃ kiñci;	630	
PA_atk-s05_08a2:6306	Parijīyati sabbamaniccaṃ, evaṃ samecca caranti mutattā.	630	
PA_atk-s05_08a2:6308	“Upadhīsu janā gadhitāse, diṭṭhasute paṭighe ca mute ca;	630	
PA_atk-s05_08a2:6309	Ettha vinodaya chandamanejo, yo hettha na limpati muni tamāhu.	630	
PA_atk-s05_08a2:6311	“Atha saṭṭhisitā savitakkā, puthujjanatāya adhammā niviṭṭhā;	631	
PA_atk-s05_08a2:6312	Na ca vaggagatassa kuhiñci, no pana duṭṭhullagāhī sa bhikkhu.	631	
PA_atk-s05_08a2:6314	“Dabbo cirarattasamāhito, akuhako nipako apihālu;	631	
PA_atk-s05_08a2:6315	Santaṃ padaṃ ajjhagamā muni, paṭicca parinibbuto kaṅkhati kālaṃ.	631	
PA_atk-s05_08a2:6317	“Mānaṃ pajahassu gotama, mānapathañca jahassu asesaṃ;	631	
PA_atk-s05_08a2:6318	Mānapathamhi sa mucchito, vippaṭisārīhuvā cirarattaṃ.	631	
PA_atk-s05_08a2:6320	“Makkhena makkhitā pajā, mānahatā nirayaṃ papatanti;	632	
PA_atk-s05_08a2:6321	Socanti janā cirarattaṃ, mānahatā nirayaṃ upapannā.	632	
PA_atk-s05_08a2:6323	“Na hi socati bhikkhu kadāci, maggajino sammā paṭipanno;	632	
PA_atk-s05_08a2:6324	Kittiñca sukhañcānubhoti, dhammadasoti tamāhu tathattaṃ.	632	
PA_atk-s05_08a2:6326	“Tasmā akhilo idha padhānavā, nīvaraṇāni pahāya visuddho;	632	
PA_atk-s05_08a2:6327	Mānañca pahāya asesaṃ, vijjāyantakaro samitāvī.	632	
PA_atk-s05_08a2:6329	“Kāmarāgena ḍayhāmi, cittaṃ me pariḍayhati;	632	
PA_atk-s05_08a2:6330	Sādhu nibbāpanaṃ brūhi, anukampāya gotama.	633	
PA_atk-s05_08a2:6332	“Saññāya vipariyesā, cittaṃ te pariḍayhati;	633	
PA_atk-s05_08a2:6333	Nimittaṃ parivajjehi, subhaṃ rāgūpasaṃhitaṃ.	633	
PA_atk-s05_08a2:6335	“Asubhāya cittaṃ bhāvehi, ekaggaṃ susamāhitaṃ;	633	
PA_atk-s05_08a2:6336	Sati kāyagatā tyatthu, nibbidābahulo bhava.	633	
PA_atk-s05_08a2:6338	“Animittañca bhāvehi, mānānusayamujjaha;	633	
PA_atk-s05_08a2:6339	Tato mānābhisamayā, upasanto carissasi.	633	
PA_atk-s05_08a2:6341	“Tameva vācaṃ bhāseyya, yāyattānaṃ na tāpaye;	634	
PA_atk-s05_08a2:6342	Pare ca na vihiṃseyya, sā ve vācā subhāsitā.	634	
PA_atk-s05_08a2:6344	“Piyavācameva bhāseyya, yā vācā paṭinanditā;	634	
PA_atk-s05_08a2:6345	Yaṃ anādāya pāpāni, paresaṃ bhāsate piyaṃ.	634	
PA_atk-s05_08a2:6347	“Saccaṃ ve amatā vācā, esa dhammo sanantano;	634	
PA_atk-s05_08a2:6348	Sacce atthe ca dhamme ca, āhu santo patiṭṭhitā.	634	
PA_atk-s05_08a2:6350	“Yaṃ buddho bhāsati vācaṃ, khemaṃ nibbānapattiyā;	635	
PA_atk-s05_08a2:6351	Dukkhassantakiriyāya, sā ve vācānamuttamā.	635	
PA_atk-s05_08a2:6353	“Gambhīrapañño medhāvī, maggāmaggassa kovido;	635	
PA_atk-s05_08a2:6354	Sāriputto mahāpañño, dhammaṃ deseti bhikkhunaṃ.	635	
PA_atk-s05_08a2:6356	“Saṃkhittenapi deseti, vitthārenapi bhāsati;	635	
PA_atk-s05_08a2:6357	Sālikāyiva nigghoso, paṭibhānaṃ udiyyati.	635	
PA_atk-s05_08a2:6359	“Tassa taṃ desayantassa, suṇanti madhuraṃ giraṃ;	635	
PA_atk-s05_08a2:6360	Sarena rajanīyena, savanīyena vaggunā;	636	
PA_atk-s05_08a2:6361	Udaggacittā muditā, sotaṃ odhenti bhikkhavo.	636	
PA_atk-s05_08a2:6363	“Ajja pannarase visuddhiyā, bhikkhū pañcasatā samāgatā;	636	
PA_atk-s05_08a2:6364	Saṃyojanabandhanacchidā, anīghā khīṇapunabbhavā isī.	636	
PA_atk-s05_08a2:6366	“Cakkavattī yathā rājā, amaccaparivārito;	636	
PA_atk-s05_08a2:6367	Samantā anupariyeti, sāgarantaṃ mahiṃ imaṃ.	636	
PA_atk-s05_08a2:6369	“Evaṃ vijitasaṅgāmaṃ, satthavāhaṃ anuttaraṃ;	636	
PA_atk-s05_08a2:6370	Sāvakā payirupāsanti, tevijjā maccuhāyino.	637	
PA_atk-s05_08a2:6372	“Sabbe bhagavato puttā, palāpettha na vijjati;	637	
PA_atk-s05_08a2:6373	Taṇhāsallassa hantāraṃ, vande ādiccabandhunaṃ.	637	
PA_atk-s05_08a2:6375	“Parosahassaṃ bhikkhūnaṃ, sugataṃ payirupāsati;	637	
PA_atk-s05_08a2:6376	Desentaṃ virajaṃ dhammaṃ, nibbānaṃ akutobhayaṃ.	637	
PA_atk-s05_08a2:6378	“Suṇanti dhammaṃ vimalaṃ, sammāsambuddhadesitaṃ;	637	
PA_atk-s05_08a2:6379	Sobhati vata sambuddho, bhikkhusaṅghapurakkhato.	637	
PA_atk-s05_08a2:6381	“Nāganāmosi bhagavā, isīnaṃ isisattamo;	638	
PA_atk-s05_08a2:6382	Mahāmeghova hutvāna, sāvake abhivassasi.	638	
PA_atk-s05_08a2:6384	“Divā vihārā nikkhamma, satthudassanakamyatā;	638	
PA_atk-s05_08a2:6385	Sāvako te mahāvīra, pāde vandati vaṅgiso.	638	
PA_atk-s05_08a2:6387	“Ummaggapathaṃ mārassa, abhibhuyya carati pabhijja khīlāni;	638	
PA_atk-s05_08a2:6388	Taṃ passatha bandhapamuñca karaṃ, asitaṃva bhāgaso pavibhajja.	638	
PA_atk-s05_08a2:6390	“Oghassa hi nitaraṇatthaṃ, anekavihitaṃ maggaṃ akkhāsi;	639	
PA_atk-s05_08a2:6391	Tasmiñca amate akkhāte, dhammadasā ṭhitā asaṃhīrā.	639	
PA_atk-s05_08a2:6393	“Pajjotakaro ativijjha, sabbaṭhitīnaṃ atikkamamaddasa;	639	
PA_atk-s05_08a2:6394	Ñatvā ca sacchikatvā ca, aggaṃ so desayi dasaddhānaṃ.	639	
PA_atk-s05_08a2:6396	“Evaṃ sudesite dhamme, ko pamādo vijānataṃ dhammaṃ;	639	
PA_atk-s05_08a2:6397	Tasmā hi tassa bhagavato sāsane, appamatto sadā namassamanusikkhe.	639	
PA_atk-s05_08a2:6399	“Buddhānubuddho yo thero, koṇḍañño tibbanikkamo;	639	
PA_atk-s05_08a2:6400	Lābhī sukhavihārānaṃ, vivekānaṃ abhiṇhaso.	640	
PA_atk-s05_08a2:6402	“Yaṃ sāvakena pattabbaṃ, satthu sāsanakārinā;	640	
PA_atk-s05_08a2:6403	Sabbassa taṃ anuppattaṃ, appamattassa sikkhato.	640	
PA_atk-s05_08a2:6405	“Mahānubhāvo tevijjo, cetopariyakovido;	640	
PA_atk-s05_08a2:6406	Koṇḍañño buddhadāyādo, pāde vandati satthuno.	640	
PA_atk-s05_08a2:6408	“Nagassa passe āsīnaṃ, muniṃ dukkhassa pāraguṃ;	640	
PA_atk-s05_08a2:6409	Sāvakā payirupāsanti, tevijjā maccuhāyino.	640	
PA_atk-s05_08a2:6411	“Cetasā anupariyeti, moggallāno mahiddhiko;	641	
PA_atk-s05_08a2:6412	Cittaṃ nesaṃ samanvesaṃ, vippamuttaṃ nirūpadhiṃ.	641	
PA_atk-s05_08a2:6414	“Evaṃ sabbaṅgasampannaṃ, muniṃ dukkhassa pāraguṃ;	641	
PA_atk-s05_08a2:6415	Anekākārasampannaṃ, payirupāsanti gotamaṃ.	641	
PA_atk-s05_08a2:6417	“Cando yathā vigatavalāhake nabhe, virocati vītamalova bhāṇumā;	641	
PA_atk-s05_08a2:6418	Evampi aṅgīrasa tvaṃ mahāmuni, atirocasi yasasā sabbalokaṃ.	641	
PA_atk-s05_08a2:6420	“Kāveyyamattā vicarimha pubbe, gāmā gāmaṃ purā puraṃ;	642	
PA_atk-s05_08a2:6421	Athaddasāma sambuddhaṃ, sabbadhammāna pāraguṃ.	642	
PA_atk-s05_08a2:6423	“So me dhammamadesesi, muni dukkhassa pāragū;	642	
PA_atk-s05_08a2:6424	Dhammaṃ sutvā pasīdimha, saddhā no udapajjatha.	642	
PA_atk-s05_08a2:6426	“Tassāhaṃ vacanaṃ sutvā, khandhe āyatanāni ca;	642	
PA_atk-s05_08a2:6427	Dhātuyo ca viditvāna, pabbajiṃ anagāriyaṃ.	642	
PA_atk-s05_08a2:6429	“Bahūnaṃ vata atthāya, uppajjanti tathāgatā;	642	
PA_atk-s05_08a2:6430	Itthīnaṃ purisānañca, ye te sāsanakārakā.	643	
PA_atk-s05_08a2:6432	“Tesaṃ kho vata atthāya, bodhimajjhagamā muni;	643	
PA_atk-s05_08a2:6433	Bhikkhūnaṃ bhikkhunīnañca, ye niyāmagataddasā.	643	
PA_atk-s05_08a2:6435	“Sudesitā cakkhumatā, buddhenādiccabandhunā;	643	
PA_atk-s05_08a2:6436	Cattāri ariyasaccāni, anukampāya pāṇinaṃ.	643	
PA_atk-s05_08a2:6438	“Dukkhaṃ dukkhasamuppādaṃ, dukkhassa ca atikkamaṃ;	643	
PA_atk-s05_08a2:6439	Ariyaṃ caṭṭhaṅgikaṃ maggaṃ, dukkhūpasamagāminaṃ.	643	
PA_atk-s05_08a2:6441	“Evamete tathā vuttā, diṭṭhā me te yathā tathā;	644	
PA_atk-s05_08a2:6442	Sadattho me anuppatto, kataṃ buddhassa sāsanaṃ.	644	
PA_atk-s05_08a2:6444	“Svāgataṃ vata me āsi, mama buddhassa santike;	644	
PA_atk-s05_08a2:6445	Suvibhattesu dhammesu, yaṃ seṭṭhaṃ tadupāgamiṃ.	644	
PA_atk-s05_08a2:6447	“Abhiññāpāramippatto, sotadhātu visodhitā;	644	
PA_atk-s05_08a2:6448	Tevijjo iddhipattomhi, cetopariyakovido.	644	
PA_atk-s05_08a2:6450	“Pucchāmi satthāramanomapaññaṃ, diṭṭheva dhamme yo vicikicchānaṃ chettā;	645	
PA_atk-s05_08a2:6451	Aggāḷave kālamakāsi bhikkhu, ñāto yasassī abhinibbutatto.	645	
PA_atk-s05_08a2:6453	“Nigrodhakappo iti tassa nāmaṃ, tayā kataṃ bhagavā brāhmaṇassa;	645	
PA_atk-s05_08a2:6454	So taṃ namassaṃ acari mutyapekho, āraddhavīriyo daḷhadhammadassī.	645	
PA_atk-s05_08a2:6456	“Taṃ sāvakaṃ sakka mayampi sabbe, aññātumicchāma samantacakkhu;	645	
PA_atk-s05_08a2:6457	Samavaṭṭhitā no savanāya sotā, tuvaṃ no satthā tvamanuttarosi.	645	
PA_atk-s05_08a2:6459	“Chinda no vicikicchaṃ brūhi metaṃ, parinibbutaṃ vedaya bhūripañña;	645	
PA_atk-s05_08a2:6460	Majjheva no bhāsa samantacakkhu, sakkova devāna sahassanetto.	646	
PA_atk-s05_08a2:6462	“Ye keci ganthā idha mohamaggā, aññāṇapakkhā vicikicchaṭhānā;	646	
PA_atk-s05_08a2:6463	Tathāgataṃ patvā na te bhavanti, cakkhuñhi etaṃ paramaṃ narānaṃ.	646	
PA_atk-s05_08a2:6465	“No ce hi jātu puriso kilese, vāto yathā abbhaghanaṃ vihāne;	646	
PA_atk-s05_08a2:6466	Tamovassa nivuto sabbaloko, jotimantopi na pabhāseyyuṃ.	646	
PA_atk-s05_08a2:6468	“Dhīrā ca pajjotakarā bhavanti, taṃ taṃ ahaṃ vīra tatheva maññe;	646	
PA_atk-s05_08a2:6469	Vipassinaṃ jānamupāgamimha, parisāsu no āvikarohi kappaṃ.	646	
PA_atk-s05_08a2:6471	“Khippaṃ giraṃ eraya vaggu vagguṃ, haṃsova paggayha saṇikaṃ nikūja;	647	
PA_atk-s05_08a2:6472	Bindussarena suvikappitena, sabbeva te ujjugatā suṇoma.	647	
PA_atk-s05_08a2:6474	“Pahīnajātimaraṇaṃ asesaṃ, niggayha dhonaṃ vadessāmi dhammaṃ;	647	
PA_atk-s05_08a2:6475	Na kāmakāro hi puthujjanānaṃ, saṅkheyyakāro ca tathāgatānaṃ.	647	
PA_atk-s05_08a2:6477	“Sampannaveyyākaraṇaṃ tavedaṃ, samujjupaññassa samuggahītaṃ;	647	
PA_atk-s05_08a2:6478	Ayamañjali pacchimo suppaṇāmito, mā mohayī jānamanomapañña.	647	
PA_atk-s05_08a2:6480	“Paroparaṃ ariyadhammaṃ viditvā, mā mohayī jānamanomavīriya;	648	
PA_atk-s05_08a2:6481	Vāriṃ yathā ghammani ghammatatto, vācābhikaṅkhāmi sutaṃ pavassa.	648	
PA_atk-s05_08a2:6483	“Yadatthikaṃ brahmacariyaṃ acarī, kappāyano kaccissataṃ amoghaṃ;	648	
PA_atk-s05_08a2:6484	Nibbāyi so ādu saupādiseso, yathā vimutto ahu taṃ suṇoma.	648	
PA_atk-s05_08a2:6486	“Acchecchi taṇhaṃ idha nāmarūpe, (iti bhagavā,)	648	
PA_atk-s05_08a2:6487	Kaṇhassa sotaṃ dīgharattānusayitaṃ;	648	
PA_atk-s05_08a2:6488	Atāri jātiṃ maraṇaṃ asesaṃ, iccabravi bhagavā pañcaseṭṭho.	648	
PA_atk-s05_08a2:6490	“Esa sutvā pasīdāmi, vaco te isisattama;	649	
PA_atk-s05_08a2:6491	Amoghaṃ kira me puṭṭhaṃ, na maṃ vañcesi brāhmaṇo.	649	
PA_atk-s05_08a2:6493	“Yathā vādī tathā kārī, ahu buddhassa sāvako;	649	
PA_atk-s05_08a2:6494	Acchecchi maccuno jālaṃ, tataṃ māyāvino daḷhaṃ.	649	
PA_atk-s05_08a2:6496	“Addasa bhagavā ādiṃ, upādānassa kappiyo;	649	
PA_atk-s05_08a2:6497	Accagā vata kappāno, maccudheyyaṃ suduttaraṃ.	649	
PA_atk-s05_08a2:6499	“Taṃ devadevaṃ vandāmi, puttaṃ te dvipaduttama;	649	
PA_atk-s05_08a2:6500	Anujātaṃ mahāvīraṃ, nāgaṃ nāgassa orasa”nti. –	650	
PA_atk-s05_08a2:6501_0	Imā gāthā saṅgītikāle ekajjhaṃ katvā saṅgahaṃ āropitā. Tattha “nikkhantaṃ vata maṃ	6501	
PA_atk-s05_08a2:6501_1	santa”ntiādayo pañca gāthā āyasmā vaṅgīso navo acirapabbajito hutvā vihāraṃ upagatā	6501	
PA_atk-s05_08a2:6501_2	alaṅkatapaṭiyattā sambahulā itthiyo disvā uppannarāgo taṃ vinodento abhāsi.	6501	
PA_atk-s05_08a2:6502_0	Tattha nikkhantaṃ vata maṃ santaṃ, agārasmānagāriyanti agārato nikkhantaṃ anagāriyaṃ	6502	
PA_atk-s05_08a2:6502_1	pabbajitaṃ maṃ samānaṃ. Vitakkāti kāmavitakkādayo pāpavitakkā. Upadhāvantīti mama	6502	
PA_atk-s05_08a2:6502_2	cittaṃ upagacchanti. Pagabbhāti pāgabbhiyayuttā vasino. “Ayaṃ gehato nikkhamitvā	6502	
PA_atk-s05_08a2:6502_3	pabbajito, nayimaṃ anuddhaṃsituṃ yutta”nti evaṃ aparihārato nillajjā. Kaṇhatoti kāḷato,	6502	
PA_atk-s05_08a2:6502_4	lāmakabhāvatoti attho. Imeti tesaṃ attano paccakkhatā vuttā.	6502	
PA_atk-s05_08a2:6503_0	Asuddhajīvino parivārayuttā manussā uggakiccatāya “uggā”ti vuccanti, tesaṃ puttā	6503	
PA_atk-s05_08a2:6503_1	uggaputtā. Mahissāsāti mahāissāsā. Sikkhitāti dvādasa vassāni ācariyakule uggahitasippā.	6503	
PA_atk-s05_08a2:6503_2	Daḷhadhamminoti, daḷhadhanuno. Daḷhadhanu nāma dvisahassathāmaṃ vuccati. Dvisahassathāmanti,	6503	
PA_atk-s05_08a2:6503_3	ca yassa āropitassa jiyāya bandho lohasīsādīnaṃ bhāro daṇḍe gahetvā yāva kaṇḍapamāṇā	6503	
PA_atk-s05_08a2:6503_4	nabhaṃ ukkhittassa pathavito muccati. Samantā parikireyyunti samantato kaṇḍe khipeyyuṃ.	6503	
PA_atk-s05_08a2:6503_5	Kittakāti ce āha “sahassaṃ apalāyina”nti. Yuddhe aparaṃ mukhānaṃ sahassamattānaṃ.	6503	
PA_atk-s05_08a2:6503_6	Idaṃ vuttaṃ hoti – sikkhitā katahatthā uggā daḷhadhanuno mahissāsā uggaputtā sahassamattā	6503	
PA_atk-s05_08a2:6503_7	kadācipi yuddhe parājayaṃ apattā appamattā samantato ṭhatvā thambhaṃ upanissāya sacepi	6503	
PA_atk-s05_08a2:6503_8	vasseyyuṃ. Tādisehipi issāsasahassehi samantā sare parikirīyante susikkhito puriso	6503	
PA_atk-s05_08a2:6503_9	daṇḍaṃ gahetvā sabbe sare attano sarīre apatamāne katvā pādamūle pāteyya. Tattha	6503	
PA_atk-s05_08a2:6503_10	ekopi issāso dve sare ekato khipanto nāma natthi. Itthiyo pana rūpārammaṇādivasena	65031	
PA_atk-s05_08a2:6503_11	pañca pañca sare ekato khipanti, evaṃ khipantiyo. Ettakā bhiyyoti imāhi itthīhi bhiyyopi	65031	
PA_atk-s05_08a2:6503_12	bahū itthiyo attano itthikuttahāsabhāvādito vidhaṃsenti.	65031	
PA_atk-s05_08a2:6504_0	Sakkhī hi me sutaṃ etanti sammukhā mayā etaṃ sutaṃ. Nibbānagamanaṃ magganti liṅgavipallāsena	6504	
PA_atk-s05_08a2:6504_1	vuttaṃ, nibbānagāmimaggoti attho, vipassanaṃ sandhāyāha. Tattha me nirato manoti	6504	
PA_atk-s05_08a2:6504_2	tasmiṃ vipassanāmagge mayhaṃ cittaṃ nirataṃ.	6504	
PA_atk-s05_08a2:6505_0	Evañce maṃ viharantanti evaṃ aniccaasubhajjhānabhāvanāya ca vipassanābhāvanāya ca	6505	
PA_atk-s05_08a2:6505_1	viharantaṃ maṃ. Pāpimāti kilesamāraṃ ālapati. Tathā maccu karissāmi, na me maggampi	6505	
PA_atk-s05_08a2:6505_2	dakkhasīti mayā kataṃ maggampi yathā na passasi, tathā maccu antaṃ karissāmīti yojanā.	6505	
PA_atk-s05_08a2:6506_0	Aratiñcātiādikā pañca gāthā attano santāne uppanne aratiādike vinodentena vuttā.	6506	
PA_atk-s05_08a2:6506_1	Tattha aratinti adhikusalesu dhammesu pantasenāsanesu ca ukkaṇṭhanaṃ. Ratinti pañcakāmaguṇaratiṃ.	6506	
PA_atk-s05_08a2:6506_2	Pahāyāti pajahitvā. Sabbaso gehasitañca vitakkanti, gehanissitaṃ puttadārādipaṭisaṃyuttaṃ	6506	
PA_atk-s05_08a2:6506_3	ñātivitakkādiñca micchāvitakkaṃ anavasesato pahāya. Vanathaṃ na kareyya kuhiñcīti	6506	
PA_atk-s05_08a2:6506_4	ajjhattikabāhirappabhede sabbasmiṃ vatthusmiṃ taṇhaṃ na kareyyaṃ. Nibbanatho avanatho	6506	
PA_atk-s05_08a2:6506_5	sa bhikkhūti yo hi sabbena sabbaṃ nittaṇho, tato eva katthacipi nandiyā abhāvato	6506	
PA_atk-s05_08a2:6506_6	avanatho, so bhikkhu nāma saṃsāre bhayassa sammadeva ikkhaṇatāya bhinnakilesatāya cāti attho.	6506	
PA_atk-s05_08a2:6507_0	Yamidha pathaviñca vehāsaṃ, rūpagataṃ jagatogadhaṃ kiñcīti yaṃkiñci idha pathavīgataṃ	6507	
PA_atk-s05_08a2:6507_1	bhūminissitaṃ vehāsaṃ vehāsaṭṭhaṃ devalokanissitaṃ rūpagataṃ rūpajātaṃ ruppanasabhāvaṃ	6507	
PA_atk-s05_08a2:6507_2	jagatogadhaṃ lokikaṃ bhavattayapariyāpannaṃ saṅkhataṃ. Parijīyati sabbamaniccanti	6507	
PA_atk-s05_08a2:6507_3	sabbaṃ taṃ jarābhibhūtaṃ, tato eva aniccaṃ tato eva dukkhaṃ anattāti evaṃ tilakkhaṇāropanaṃ	6507	
PA_atk-s05_08a2:6507_4	āha. Ayaṃ therassa mahāvipassanāti vadanti. Evaṃ samecca caranti mutattāti evaṃ samecca	6507	
PA_atk-s05_08a2:6507_5	abhisamecca vipassanāpaññāsahitāya maggapaññāya paṭivijjhitvā mutattā pariññātattabhāvā	6507	
PA_atk-s05_08a2:6507_6	paṇḍitā caranti viharanti.	6507	
PA_atk-s05_08a2:6508_0	Upadhīsūti khandhūpadhiādīsu. Janāti andhaputhujjanā. Gadhitāseti paṭibaddhacittā.	6508	
PA_atk-s05_08a2:6508_1	Ettha hi visesato kāmaguṇūpadhīsu chando apanetabboti dassento āha diṭṭhasute paṭighe	6508	
PA_atk-s05_08a2:6508_2	ca mute cāti. Diṭṭhasuteti diṭṭhe ceva sute ca, rūpasaddesūti attho. Paṭigheti ghaṭṭanīye	6508	
PA_atk-s05_08a2:6508_3	phoṭṭhabbe. Muteti vuttāvasese mute, gandharasesūti vuttaṃ hoti. Sāratthapakāsaniyaṃ	6508	
PA_atk-s05_08a2:6508_4	“paṭighapadena gandharasā gahitā, mutapadena phoṭṭhabbārammaṇa”nti vuttaṃ. Ettha	6508	
PA_atk-s05_08a2:6508_5	vinodaya chandamanejoti etasmiṃ diṭṭhādibhede pañcakāmaguṇe kāmacchandaṃ vinodehi,	6508	
PA_atk-s05_08a2:6508_6	tathā sati sabbattha anejo avikappo bhavasi. Yo hettha na limpati muni tamāhūti yo	6508	
PA_atk-s05_08a2:6508_7	hi ettha kāmaguṇe taṇhālepena na limpati, taṃ moneyyadhammaṭṭhato “munī”ti paṇḍitā	6508	
PA_atk-s05_08a2:6508_8	vadanti. “Atha saṭṭhisitā”ti pāḷīti adhippāyena keci “saṭṭhidhammārammaṇanissitā”ti	6508	
PA_atk-s05_08a2:6508_9	atthaṃ vadanti. “Aṭṭhasaṭṭhisitā savitakkā”ti pana pāḷi, appakañhi ūnaṃ adhikaṃ vā	6508	
PA_atk-s05_08a2:6508_10	na gaṇanūpagaṃ hotīti. Aṭṭhasaṭṭhisitāti dvāsaṭṭhidiṭṭhigatasannissitā micchāvitakkāti	65081	
PA_atk-s05_08a2:6508_11	atthoti keci vadanti. Diṭṭhigatikā ca sattāvāsābhāvaladdhiṃ ajjhūpagatāti adhiccasamuppannavādaṃ	65081	
PA_atk-s05_08a2:6508_12	ṭhapetvā itaresaṃ vasena “atha saṭṭhisitā savitakkā”ti vuttaṃ. Yathā hi taṇhālepābhāvena	65081	
PA_atk-s05_08a2:6508_13	bhikkhūti vuccati, evaṃ diṭṭhilepābhāvenapīti dassetuṃ “atha saṭṭhisitā”tiādi vuttaṃ.	65081	
PA_atk-s05_08a2:6508_14	Puthujjanatāya adhammā niviṭṭhāti te pana micchāvitakkā niccādigāhavasena adhammā	65081	
PA_atk-s05_08a2:6508_15	dhammato apetā puthujjanatāyaṃ andhabāle niviṭṭhā abhiniviṭṭhā. Na ca vaggagatassa	65081	
PA_atk-s05_08a2:6508_16	kuhiñcīti yattha katthaci vatthusmiṃ sassatavādādimicchādiṭṭhivaggagato, taṃladdhiko	65081	
PA_atk-s05_08a2:6508_17	na ca assa bhaveyya. Aṭṭhakathāyaṃ pana “atha saṭṭhisitā savitakkā, puthū janatāya	65081	
PA_atk-s05_08a2:6508_18	adhammā niviṭṭhā”ti padaṃ uddharitvā atha cha ārammaṇanissitā puthū adhammavitakkā	65081	
PA_atk-s05_08a2:6508_19	janatāya niviṭṭhāti vuttaṃ. Tathā na ca vaggagatassa kuhiñcīti tesaṃ vasena na katthaci	65081	
PA_atk-s05_08a2:6508_20	kilesavaggagato bhaveyyāti ca vuttaṃ. No pana duṭṭhullagāhī sa bhikkhūti yo kilesehi	65082	
PA_atk-s05_08a2:6508_21	dūsitattā ativiya duṭṭhullatā ca duṭṭhullānaṃ micchāvādānaṃ gaṇhanasīlo ca no assa	65082	
PA_atk-s05_08a2:6508_22	no bhaveyya, so bhikkhu nāma hotīti.	65082	
PA_atk-s05_08a2:6509_0	Dabboti dabbajātiko paṇḍito. Cirarattasamāhitoti cirakālato paṭṭhāya samāhito. Akuhakoti	6509	
PA_atk-s05_08a2:6509_1	kohaññarahito asaṭho amāyāvī. Nipakoti nipuṇo cheko. Apihālūti nittaṇho. Santaṃ padaṃ	6509	
PA_atk-s05_08a2:6509_2	ajjhagamāti, nibbānaṃ adhigato. Moneyyadhammasamannāgatato muni. Parinibbutoti ārammaṇakaraṇavasena	6509	
PA_atk-s05_08a2:6509_3	nibbānaṃ paṭicca saupādisesāya nibbānadhātuyā parinibbuto. Kaṅkhati kālanti idāni	6509	
PA_atk-s05_08a2:6509_4	anupādisesanibbānatthāya kālaṃ āgameti. Na tassa kiñci karaṇīyaṃ atthi, yathā ediso	6509	
PA_atk-s05_08a2:6509_5	bhavissati, tathā attānaṃ sampādetīti adhippāyo.	6509	
PA_atk-s05_08a2:6510_0	Mānaṃ pajahassūtiādayo catasso gāthā paṭibhānasampattiṃ nissāya attano pavattamānaṃ	6510	
PA_atk-s05_08a2:6510_1	mānaṃ vinodentena vuttā. Tattha mānaṃ pajahassūti seyyamānādinavavidhaṃ mānaṃ pariccaja.	6510	
PA_atk-s05_08a2:6510_2	Gotamāti gotamagottassa bhagavato sāvakattā attānaṃ gotamagottaṃ katvā ālapati. Mānapathanti	6510	
PA_atk-s05_08a2:6510_3	mānassa pavattiṭṭhānabhūtaṃ ayonisomanasikāraparikkhittaṃ jātiādiṃ tappaṭibaddhakilesappahānena	6510	
PA_atk-s05_08a2:6510_4	jahassu pajaha. Asesanti sabbameva. Mānapathamhi sa mucchitoti mānavatthunimittaṃ	6510	
PA_atk-s05_08a2:6510_5	mucchaṃ āpanno. Vippaṭisārīhuvā cirarattanti imasmiṃ mānapathānuyogakkhaṇe vītivatte	6510	
PA_atk-s05_08a2:6510_6	pubbeva arahattaṃ pāpuṇissa, “naṭṭhohamasmī”ti vippaṭisārī ahuvā ahosi.	6510	
PA_atk-s05_08a2:6511_0	Makkhena makkhitā pajāti sūrādinā attānaṃ ukkaṃsetvā pare vambhetvā paraguṇamakkhanalakkhaṇena	6511	
PA_atk-s05_08a2:6511_1	makkhena pisitattā makkhī. Puggalo hi yathā yathā paresaṃ guṇe makkheti, tathā tathā	6511	
PA_atk-s05_08a2:6511_2	attano guṇe puñjati nirākaroti nāma. Mānahatāti mānena hataguṇā. Nirayaṃ papatantīti	6511	
PA_atk-s05_08a2:6511_3	nirayaṃ upapajjanti.	6511	
PA_atk-s05_08a2:6512_0	Maggajinoti maggena vijitakileso. Kittiñca sukhañcāti viññūhi pasaṃsitañca kāyikacetasikasukhañca	6512	
PA_atk-s05_08a2:6512_1	anubhotīti paṭilabhati. Dhammadasoti tamāhu tathattanti taṃ tathabhāvaṃ sammāpaṭipannaṃ	6512	
PA_atk-s05_08a2:6512_2	yāthāvato dhammadassīti paṇḍitā āhu.	6512	
PA_atk-s05_08a2:6513_0	Akhiloti pañcacetokhilarahito. Padhānavāti sammappadhānavīriyasampanno. Visuddhoti	6513	
PA_atk-s05_08a2:6513_1	nīvaraṇasaṅkhātavalāhakāpagamena visuddhamānaso. Asesanti navavidhampi mānaṃ aggamaggena	6513	
PA_atk-s05_08a2:6513_2	pajahitvā. Vijjāyantakaro samitāvīti sabbaso samitakileso tividhāya vijjāya pariyosānappatto	6513	
PA_atk-s05_08a2:6513_3	hotīti attānaṃ ovadati.	6513	
PA_atk-s05_08a2:6514_0	Athekadivasaṃ āyasmā ānando aññatarena rājamahāmattena nimantito pubbaṇhasamayaṃ	6514	
PA_atk-s05_08a2:6514_1	tassa gehaṃ gantvā paññatte āsane nisīdi āyasmatā vaṅgīsena pacchāsamaṇena. Atha	6514	
PA_atk-s05_08a2:6514_2	tasmiṃ gehe itthiyo sabbālaṅkārapaṭimaṇḍitā theraṃ upasaṅkamitvā, vanditvā pañhaṃ	6514	
PA_atk-s05_08a2:6514_3	pucchanti, dhammaṃ suṇanti. Athāyasmato vaṅgīsassa navapabbajitassa ārammaṇaṃ pariggahetuṃ	6514	
PA_atk-s05_08a2:6514_4	asakkontassa visabhāgārammaṇe rāgo uppajji. So saddho ujujātiko kulaputto “ayaṃ me	6514	
PA_atk-s05_08a2:6514_5	rāgo vaḍḍhitvā diṭṭhadhammikaṃ samparāyikampi atthaṃ nāseyyā”ti cintetvā yathānisinnova	6514	
PA_atk-s05_08a2:6514_6	therassa attano pavattiṃ āvikaronto “kāmarāgenā”ti gāthamāha. Tattha yadipi kilesarajjanapariḷāho	6514	
PA_atk-s05_08a2:6514_7	kāyampi bādhati, cittaṃ pana bādhento cirataraṃ bādhetīti dassetuṃ “kāmarāgena ḍayhāmī”ti	6514	
PA_atk-s05_08a2:6514_8	vatvā “cittaṃ me pariḍayhatī”ti vuttaṃ. Nibbāpananti rāganibbāpanakāraṇaṃ rāgapariḷāhassa	6514	
PA_atk-s05_08a2:6514_9	nibbāpanasamatthaṃ ovādaṃ karohīti attho.	6514	
PA_atk-s05_08a2:6515_0	Saññāya vipariyesātiādikā gāthā tena yācitena āyasmatā ānandena vuttā. Vipariyesāti	6515	
PA_atk-s05_08a2:6515_1	vipallāsena asubhe subhanti pavattena viparītaggāhena. Nimittanti kilesajanakanimittaṃ.	6515	
PA_atk-s05_08a2:6515_2	Parivajjehīti paribbaja. Subhaṃ rāgūpasaṃhitanti rāgavaḍḍhanārammaṇaṃ subhaṃ parivajjento	6515	
PA_atk-s05_08a2:6515_3	asubhasaññāya parivajjeyya, sabbattha anabhiratisaññāya. Tasmā tadubhayampi dassento	6515	
PA_atk-s05_08a2:6515_4	“asubhāyā”tiādimāha.	6515	
PA_atk-s05_08a2:6516_0	Tattha asubhāyāti asubhānupassanāya. Cittaṃ bhāvehi ekaggaṃ susamāhitanti attano	6516	
PA_atk-s05_08a2:6516_1	cittavikkhepābhāvena ekaggaṃ ārammaṇesu susamāhitaṃ appitaṃ katvā bhāvehi tava asubhānupassanaṃ	6516	
PA_atk-s05_08a2:6516_2	sukaraṃ akkhāmīti. Sati kāyagatā tyatthūti vuttakāyagatāsatibhāvanā tayā bhāvitā	6516	
PA_atk-s05_08a2:6516_3	bahulīkatā hotūti attho. Nibbidābahulo bhavāti attabhāve sabbasmiñca nibbedabahulo hohi.	6516	
PA_atk-s05_08a2:6517_0	Animittañca bhāvehīti niccanimittādīnaṃ ugghāṭanena visesato aniccānupassanā animittā	6517	
PA_atk-s05_08a2:6517_1	nāma, tato mānānusayamujjahāti taṃ bhāvento maggapaṭipāṭiyā aggamaggādhigamena mānānusayaṃ	6517	
PA_atk-s05_08a2:6517_2	samucchinda. Mānābhisamayāti mānassa dassanābhisamayā ceva pahānābhisamayā ca. Upasantoti	6517	
PA_atk-s05_08a2:6517_3	sabbaso rāgādīnaṃ santatāya upasanto carissasi viharissasīti attho.	6517	
PA_atk-s05_08a2:6518_0	Tameva vācantiādikā catasso gāthā bhagavatā subhāsitasutte desite somanassajātena	6518	
PA_atk-s05_08a2:6518_1	therena bhagavantaṃ sammukhā abhitthavantena vuttā. Yāyattānaṃ na tāpayeti yāya vācāya	6518	
PA_atk-s05_08a2:6518_2	hetubhūtāya attānaṃ vippaṭisārena na tāpeyya na viheṭheyya. Pare ca na vihiṃseyyāti	6518	
PA_atk-s05_08a2:6518_3	pare ca parehi bhindanto na bādheyya. Sā ve vācā subhāsitāti sā vācā ekaṃsena subhāsitā	6518	
PA_atk-s05_08a2:6518_4	nāma, tasmā tameva vācaṃ bhāseyyāti yojanā. Imāya gāthāya apisuṇavācāvasena bhagavantaṃ thometi.	6518	
PA_atk-s05_08a2:6519_0	Paṭinanditāti paṭimukhabhāvena nanditā piyāyitā sampati āyatiñca suṇantehi sampaṭicchitā.	6519	
PA_atk-s05_08a2:6519_1	Yaṃ anādāyāti yaṃ vācaṃ bhāsanto pāpāni paresaṃ appiyāni aniṭṭhāni pharusavacanāni	6519	
PA_atk-s05_08a2:6519_2	anādāya aggahetvā atthabyañjanamadhuraṃ piyameva dīpeti. Tameva piyavācaṃ bhāseyyāti	6519	
PA_atk-s05_08a2:6519_3	piyavācāvasena abhitthavi.	6519	
PA_atk-s05_08a2:6520_0	Amatāti sādhubhāvena amatasadisā. Vuttañhetaṃ – “saccaṃ have sādhutaraṃ rasāna”nti.	6520	
PA_atk-s05_08a2:6520_1	Nibbānāmatapaccayattā vā amatā. Esa dhammo sanantanoti yā ayaṃ saccavācā nāma, esa	6520	
PA_atk-s05_08a2:6520_2	porāṇo dhammo cariyā paveṇi. Idameva hi porāṇānaṃ āciṇṇaṃ yaṃ te na alikaṃ bhāsiṃsu.	6520	
PA_atk-s05_08a2:6520_3	Tenāha – “sacce atthe ca dhamme ca, āhu santo patiṭṭhitā”ti. Tattha sacce patiṭṭhitattā	6520	
PA_atk-s05_08a2:6520_4	eva attano ca paresañca atthe patiṭṭhitā, atthe patiṭṭhitattā eva dhamme patiṭṭhitā	6520	
PA_atk-s05_08a2:6520_5	hontīti veditabbā. Saccavisesanameva vā etaṃ. Idañhi vuttaṃ hoti – sacce patiṭṭhitā.	6520	
PA_atk-s05_08a2:6520_6	Kīdise? Atthe ca dhamme ca, yaṃ paresaṃ atthato anapetattā atthaṃ anuparodhakaraṃ,	6520	
PA_atk-s05_08a2:6520_7	dhammato anapetattā dhammaṃ dhammikameva atthaṃ sādhetīti. Imāya gāthāya saccavācāvasena	6520	
PA_atk-s05_08a2:6520_8	abhitthavi. Khemanti abhayaṃ nirupaddavaṃ. Kena kāraṇenāti ce? Nibbānapattiyā dukkhassantakiriyāya,	6520	
PA_atk-s05_08a2:6520_9	yasmā kilesanibbānaṃ pāpeti, vaṭṭadukkhassa ca antakiriyāya saṃvaṭṭati, tasmā khemanti	6520	
PA_atk-s05_08a2:6520_10	attho. Atha vā yaṃ buddho nibbānapattiyā vā dukkhassantakiriyāya vāti dvinnaṃ nibbānadhātūnaṃ	65201	
PA_atk-s05_08a2:6520_11	atthāya khemamaggappakāsanato khemaṃ vācaṃ bhāsati. Sā ve vācānamuttamāti sā vācā	65201	
PA_atk-s05_08a2:6520_12	sabbavācānaṃ seṭṭhāti evamettha attho daṭṭhabbo. Imāya gāthāya mantāvacanavasena	65201	
PA_atk-s05_08a2:6520_13	bhagavantaṃ abhitthavanto arahattanikūṭena thomanaṃ pariyosāpeti.	65201	
PA_atk-s05_08a2:6521_0	Gambhīrapaññoti tisso gāthā āyasmato sāriputtattherassa pasaṃsanavasena vuttā. Tattha	6521	
PA_atk-s05_08a2:6521_1	gambhīrapaññoti gambhīresu khandhāyatanādīsu pavattāya nipuṇāya paññāya samannāgatattā	6521	
PA_atk-s05_08a2:6521_2	gambhīrapañño. Medhāsaṅkhātāya dhammojapaññāya samannāgatattā medhāvī. “Ayaṃ duggatiyā	6521	
PA_atk-s05_08a2:6521_3	maggo, ayaṃ sugatiyā maggo, ayaṃ nibbānassa maggo”ti evaṃ magge ca amagge ca kovidatāya	6521	
PA_atk-s05_08a2:6521_4	maggāmaggassa kovido. Mahatiyā sāvakapāramīñāṇassa matthakaṃ pattāya paññāya vasena	6521	
PA_atk-s05_08a2:6521_5	mahāpañño. Dhammaṃ deseti bhikkhunanti sammadeva pavattiṃ nivattiṃ vibhāvento bhikkhūnaṃ	6521	
PA_atk-s05_08a2:6521_6	dhammaṃ deseti. Tassā pana desanāya pavattiākāraṃ dassetuṃ “saṃkhittenapī”tiādi vuttaṃ.	6521	
PA_atk-s05_08a2:6522_0	Tattha saṃkhittenapīti “cattārimāni, āvuso, ariyasaccāni. Katamāni cattāri? Dukkhaṃ	6522	
PA_atk-s05_08a2:6522_1	ariyasaccaṃ…pe… imāni kho, āvuso, cattāri ariyasaccāni, tasmā tihāvuso, idaṃ dukkhanti	6522	
PA_atk-s05_08a2:6522_2	yogo karaṇīyo”ti evaṃ saṃkhittenapi deseti. “Katamañcāvuso, dukkhaṃ ariyasaccaṃ?	6522	
PA_atk-s05_08a2:6522_3	Jātipi dukkhā”tiādinā nayena tāneva vibhajanto vitthārenapi bhāsati. Khandhādidesanāsupi	6522	
PA_atk-s05_08a2:6522_4	eseva nayo. Sālikāyiva nigghosoti yathā madhuraṃ ambapakkaṃ sāyitvā pakkhehi vātaṃ	6522	
PA_atk-s05_08a2:6522_5	datvā madhuraravaṃ nicchārentiyā sālikāya nigghoso, evaṃ therassa dhammaṃ kathentassa	6522	
PA_atk-s05_08a2:6522_6	madhuro nigghoso hoti. Dhammasenāpatissa hi pittādīnaṃ vasena apalibuddhavacanaṃ	6522	
PA_atk-s05_08a2:6522_7	hoti, ayadaṇḍena pahaṭakaṃsathālako viya saddo niccharati. Paṭibhānaṃ udiyyatīti	6522	
PA_atk-s05_08a2:6522_8	kathetukamyatāya sati samuddato vīciyo viya uparūpari anantaṃ paṭibhānaṃ uṭṭhahati.	6522	
PA_atk-s05_08a2:6523_0	Tassāti dhammasenāpatissa. Tanti dhammaṃ desentassa. Suṇantīti yaṃ no thero katheti,	6523	
PA_atk-s05_08a2:6523_1	taṃ no sossāmāti ādarajātā suṇanti. Madhuranti iṭṭhaṃ. Rajanīyenāti kantena. Savanīyenāti	6523	
PA_atk-s05_08a2:6523_2	kaṇṇasukhena. Vaggunāti maṭṭhena manoharena. Udaggacittāti odagyapītiyā vasena udaggacittā	6523	
PA_atk-s05_08a2:6523_3	alīnacittā. Muditāti āmoditā pāmojjena samannāgatā. Odhentīti avadahanti aññāya cittaṃ	6523	
PA_atk-s05_08a2:6523_4	upaṭṭhapentā sotaṃ upanenti.	6523	
PA_atk-s05_08a2:6524_0	Ajja pannarasetiādikā catasso gāthā pavāraṇāsuttantadesanāya satthāraṃ mahābhikkhusaṅghaparivutaṃ	6524	
PA_atk-s05_08a2:6524_1	nisinnaṃ disvā thomentena vuttā. Tattha pannaraseti yasmiñhi samaye bhagavā pubbārāme	6524	
PA_atk-s05_08a2:6524_2	nisīdanto sāyanhasamaye sampattaparisāya kālayuttaṃ samayayuttaṃ dhammaṃ desetvā,	6524	
PA_atk-s05_08a2:6524_3	udakakoṭṭhake gattāni parisiñcitvā, vatthanivasano ekaṃsaṃ sugatamahācīvaraṃ katvā,	6524	
PA_atk-s05_08a2:6524_4	migāramātupāsāde majjhimathambhaṃ nissāya paññattavarabuddhāsane nisīditvā, samantato	6524	
PA_atk-s05_08a2:6524_5	nisinnaṃ bhikkhusaṅghaṃ anuviloketvā tadahuposathe pavāraṇādivase nisinno hoti, imasmiṃ	6524	
PA_atk-s05_08a2:6524_6	pannarasīuposatheti attho. Visuddhiyāti visuddhatthāya visuddhipavāraṇāya. Bhikkhū	6524	
PA_atk-s05_08a2:6524_7	pañcasatā samāgatāti, pañcasatamattā bhikkhū satthāraṃ parivāretvā nisajjavasena	6524	
PA_atk-s05_08a2:6524_8	ceva ajjhāsayavasena ca samāgatā. Te ca saṃyojanabandhanacchidāti saṃyojanasaṅkhāte	6524	
PA_atk-s05_08a2:6524_9	santānassa bandhanabhūte kilese chinditvā ṭhitā. Tato eva anīghā khīṇapunabbhavā	6524	
PA_atk-s05_08a2:6524_10	isīti kilesadukkhābhāvena nidukkhā khīṇapunabbhavā, asekkhānaṃ sīlakkhandhādīnaṃ esitabhāvena isīti.	65241	
PA_atk-s05_08a2:6525_0	Vijitasaṅgāmanti vijitakilesasaṅgāmattā vijitamārabalattā vijitasaṅgāmaṃ. Satthavāhanti	6525	
PA_atk-s05_08a2:6525_1	aṭṭhaṅgike ariyamaggarathe āropetvā veneyyasatte vāheti saṃsārakantārato uttāretīti	6525	
PA_atk-s05_08a2:6525_2	bhagavā satthavāho. Tenāha brahmā sahampati “uṭṭhehi, vīra, vijitasaṅgāma, satthavāhā”ti,	6525	
PA_atk-s05_08a2:6525_3	taṃ satthavāhaṃ anuttaraṃ satthāraṃ sāvakā payirupāsanti. Tevijjā maccuhāyinoti evarūpehi	6525	
PA_atk-s05_08a2:6525_4	sāvakehi parivārito cakkavatti viya rājā amaccaparivārito janapadacārikavasena samantā	6525	
PA_atk-s05_08a2:6525_5	anupariyetīti yojanā.	6525	
PA_atk-s05_08a2:6526	Palāpoti tuccho antosārarahito, sīlarahitoti attho. Vande ādiccabandhunanti ādiccabandhuṃ satthāraṃ dasabalaṃ vandāmīti vadati.	652	
PA_atk-s05_08a2:6527_0	Parosahassantiādikā catasso gāthā nibbānapaṭisaṃyuttāya dhammiyā kathāya bhikkhūnaṃ	6527	
PA_atk-s05_08a2:6527_1	dhammaṃ desentaṃ bhagavantaṃ thomentena vuttā. Tattha parosahassanti atirekasahassaṃ,	6527	
PA_atk-s05_08a2:6527_2	aḍḍhateḷasāni bhikkhusahassāni sandhāya vuttaṃ. Akutobhayanti nibbāne kutocipi bhayaṃ	6527	
PA_atk-s05_08a2:6527_3	natthi. Nibbānaṃ pattassa ca kutocipi bhayaṃ natthīti nibbānaṃ akutobhayaṃ nāma.	6527	
PA_atk-s05_08a2:6528_0	“Āguṃ na karotī”tiādinā vuttakāraṇehi bhagavā nāgoti vuccatīti nāganāmosi bhagavāti.	6528	
PA_atk-s05_08a2:6528_1	Isīnaṃ isisattamoti sāvakapaccekabuddhaisīnaṃ uttamo isi, vipassīsammāsambuddhato	6528	
PA_atk-s05_08a2:6528_2	paṭṭhāya isīnaṃ vā sattamako isi. Mahāmeghovāti cātuddīpikamahāmegho viya hutvā.	6528	
PA_atk-s05_08a2:6529	Divā vihārāti paṭisallānaṭṭhānato. Sāvako te, mahāvīra, pāde vandati vaṅgīsoti idaṃ thero arahattaṃ patvā attano visesādhigamaṃ pakāsento vadati.	652	
PA_atk-s05_08a2:6530_0	Ummaggapathantiādikā catasso gāthā bhagavatā “kiṃ nu te, vaṅgīsa, imā gāthāyo pubbe	6530	
PA_atk-s05_08a2:6530_1	parivitakkitā, udāhu ṭhānaso cetā paṭibhantī”ti pucchitena ṭhānaso paṭibhantīti dassentena	6530	
PA_atk-s05_08a2:6530_2	vuttā. Kasmā panevaṃ taṃ bhagavā avoca? Saṅghamajjhe kira kathā udapādi – “vaṅgīsatthero	6530	
PA_atk-s05_08a2:6530_3	vissaṭṭhagantho neva uddesena, na paripucchāya, na yonisomanasikārena kammaṃ karoti.	6530	
PA_atk-s05_08a2:6530_4	Gāthaṃ bandhanto vaṇṇapadāni karonto vicaratī”ti. Atha bhagavā “ime bhikkhū vaṅgīsassa	6530	
PA_atk-s05_08a2:6530_5	paṭibhānasampattiṃ na jānanti, ahamassa paṭibhānasampattiṃ jānāpessāmī”ti cintetvā	6530	
PA_atk-s05_08a2:6530_6	“kiṃ nu kho, vaṅgīsā”tiādinā pucchati. Ummaggapathanti anekāni kilesuppajjanapathāni.	6530	
PA_atk-s05_08a2:6530_7	Vaṭṭappasutapathatāya hi pathanti vuttaṃ. Pabhijja khīlānīti rāgādikhīlāni pañca	6530	
PA_atk-s05_08a2:6530_8	bhinditvā carasi. Taṃ passathāti evaṃ abhibhuyya ca chinditvā ca carantaṃ buddhaṃ	6530	
PA_atk-s05_08a2:6530_9	passatha. Bandhapamuñcakaranti bandhanamocanakaraṃ. Asitanti anissitaṃ. Bhāgaso paṭibhajjāti	6530	
PA_atk-s05_08a2:6530_10	satipaṭṭhānādikoṭṭhāsato dhammaṃ paṭibhajjanīyaṃ katvā. Pavibhajjātipi pāṭho. Uddesādikoṭṭhāsato	65301	
PA_atk-s05_08a2:6530_11	pakārena vibhajitvā vibhajitvā dhammaṃ desetīti attho.	65301	
PA_atk-s05_08a2:6531_0	Oghassāti kāmādicaturoghassa. Anekavihitanti satipaṭṭhānādivasena anekavidhaṃ aṭṭhatiṃsāya	6531	
PA_atk-s05_08a2:6531_1	vā kammaṭṭhānānaṃ vasena anekappakāraṃ amatāvahaṃ maggaṃ akkhāsi abhāsi. Tasmiñca	6531	
PA_atk-s05_08a2:6531_2	amate akkhāteti tasmiṃ tena akkhāte amate amatāvahe. Dhammadasāti dhammassa passitāro.	6531	
PA_atk-s05_08a2:6531_3	Ṭhitā asaṃhīrāti kenaci asaṃhāriyā hutvā patiṭṭhitā. Ativijjhāti ativijjhitvā. Sabbaṭṭhitīnanti	6531	
PA_atk-s05_08a2:6531_4	sabbesaṃ diṭṭhiṭṭhānānaṃ viññāṇaṭṭhitīnaṃ vā. Atikkamamaddasāti atikkamabhūtaṃ nibbānaṃ	6531	
PA_atk-s05_08a2:6531_5	addasa. Agganti uttamaṃ dhammaṃ. Aggeti vā pāṭho, paṭhamataranti attho. Dasaddhānanti	6531	
PA_atk-s05_08a2:6531_6	pañcavaggiyānaṃ aggaṃ dhammaṃ, agge vā ādito desayīti attho.	6531	
PA_atk-s05_08a2:6532	Tasmāti yasmā “esa dhammo sudesito”ti jānantena pamādo na kātabbo, tasmā anusikkheti tisso sikkhā vipassanāpaṭipāṭiyā maggapaṭipāṭiyā ca sikkheyya.	653	
PA_atk-s05_08a2:6533_0	Buddhānubuddhotiādikā tisso gāthā āyasmato aññātakoṇḍaññattherassa thomanavasena	6533	
PA_atk-s05_08a2:6533_1	vuttā. Tattha buddhānubuddhoti buddhānaṃ anubuddho. Buddhā hi paṭhamaṃ cattāri saccāni	6533	
PA_atk-s05_08a2:6533_2	bujjhiṃsu, pacchā thero sabbapaṭhamaṃ, tasmā buddhānubuddhoti. Thirehi sīlakkhandhādīhi	6533	
PA_atk-s05_08a2:6533_3	samannāgatattā thero, akuppadhammoti attho. Tibbanikkamoti daḷhavīriyo. Sukhavihārānanti	6533	
PA_atk-s05_08a2:6533_4	diṭṭhadhammasukhavihārānaṃ. Vivekānanti tiṇṇampi vivekānaṃ. Sabbassa tanti yaṃ sabbasāvakena	6533	
PA_atk-s05_08a2:6533_5	pattabbaṃ, assa anena taṃ anuppattaṃ. Appamattassa sikkhatoti appamattena hutvā sikkhantena.	6533	
PA_atk-s05_08a2:6534_0	Tevijjo cetopariyakovidoti chasu abhiññāsu catasso vadati, itarā dve yadipi na vuttā,	6534	
PA_atk-s05_08a2:6534_1	thero pana chaḷabhiññova. Yasmā theraṃ himavante chaddantadahato āgantvā bhagavati	6534	
PA_atk-s05_08a2:6534_2	paramanipaccakāraṃ dassetvā, vandantaṃ disvā pasannamānasena bhagavato sammukhā theraṃ	6534	
PA_atk-s05_08a2:6534_3	abhitthavantena imā gāthā vuttā, tasmā “koṇḍañño buddhadāyādo, pāde vandati satthuno”ti vuttaṃ.	6534	
PA_atk-s05_08a2:6535_0	Nagassa passetiādikā tisso gāthā pañcahi bhikkhusatehi saddhiṃ sabbeheva arahantehi	6535	
PA_atk-s05_08a2:6535_1	bhagavati kāḷasilāyaṃ viharante āyasmā mahāmoggallāno tesaṃ bhikkhūnaṃ cittaṃ samanvesanto	6535	
PA_atk-s05_08a2:6535_2	arahattaphalavimuttiṃ passittha. Taṃ disvā āyasmā vaṅgīso bhagavantaṃ there ca abhitthavanto	6535	
PA_atk-s05_08a2:6535_3	abhāsi. Tattha nagassa passeti isigilipabbatassa passe kāḷasilāyaṃ. Āsīnanti nisinnaṃ.	6535	
PA_atk-s05_08a2:6536	Cetasāti attano cetopariyañāṇena. Cittaṃ nesaṃ samanvesanti tesaṃ khīṇāsavabhikkhūnaṃ cittaṃ samanvesanto. Anupariyetīti anukkamena paricchindati.	653	
PA_atk-s05_08a2:6537_0	Evaṃ sabbaṅgasampannaṃ “muniṃ dukkhassa pāragu”nti vuttāya satthusampattiyā ceva	6537	
PA_atk-s05_08a2:6537_1	“tevijjā maccuhāyino”ti vuttāya sāvakasampattiyā cāti sabbehi aṅgehi sampannaṃ samannāgataṃ.	6537	
PA_atk-s05_08a2:6537_2	Muninti hi iminā padena monasaṅkhātena ñāṇena satthu anavasesañeyyāvabodho vuttoti	6537	
PA_atk-s05_08a2:6537_3	anāvaraṇañāṇena dasabalañāṇādīnaṃ saṅgaho kato hoti, tenassa ñāṇasampadaṃ dasseti.	6537	
PA_atk-s05_08a2:6537_4	Dukkhassa pāragunti iminā pahānasampadaṃ. Tadubhayena ca satthu ānubhāvasampadādayo	6537	
PA_atk-s05_08a2:6537_5	dassitā honti. Tevijjā maccuhāyinoti iminā sāvakānaṃ ñāṇasampattidīpanena ca nibbānadhātuyā	6537	
PA_atk-s05_08a2:6537_6	adhigamadīpanena ca padadvayena satthusāvakasampatti dassitā hoti. Tathā hi yathāvuttamatthaṃ	6537	
PA_atk-s05_08a2:6537_7	pākaṭataraṃ kātuṃ “muniṃ dukkhassa pāraguṃ. Anekākārasampannaṃ, payirupāsanti gotama”nti	6537	
PA_atk-s05_08a2:6537_8	vuttaṃ. Tattha anekākārasampannanti anekehi ākārehi sampannaṃ, anekākāraguṇasamannāgatanti attho.	6537	
PA_atk-s05_08a2:6538_0	Cando yathāti gāthā bhagavantaṃ campānagare gaggarāya pokkharaṇiyā tīre mahatā bhikkhusaṅghena	6538	
PA_atk-s05_08a2:6538_1	anekehi ca devanāgasahassehi parivutaṃ attano vaṇṇena ca yasasā ca virocamānaṃ disvā	6538	
PA_atk-s05_08a2:6538_2	somanassajātena abhitthavantena vuttā. Tattha cando yathā vigatavalāhake nabheti	6538	
PA_atk-s05_08a2:6538_3	yathā saradasamaye apagatavalāhake valāhakasadisena aññena ca mahikādinā upakkilesena	6538	
PA_atk-s05_08a2:6538_4	vimutte ākāse puṇṇacando virocati, vītamalova bhāṇumāti teneva valāhakādiupakkilesavigamena	6538	
PA_atk-s05_08a2:6538_5	vigatamalo bhāṇumā sūriyo yathā virocati. Evampi, aṅgīrasa, tvanti evaṃ aṅgehi niccharaṇajutīhi	6538	
PA_atk-s05_08a2:6538_6	jutimanta tvampi mahāmuni bhagavā, atirocasi attano yasasā sadevakaṃ lokaṃ atikkamitvā virocasīti.	6538	
PA_atk-s05_08a2:6539_0	Kāveyyamattātiādikā dasa gāthā arahattaṃ patvā attano paṭipattiṃ paccavekkhitvā satthu	6539	
PA_atk-s05_08a2:6539_1	attano ca guṇe vibhāventena vuttā. Tattha kāveyyamattāti kāveyyena kabbakaraṇena	6539	
PA_atk-s05_08a2:6539_2	mattā mānitā sambhāvitā guṇodayaṃ āpannā. Addasāmāti addasimhā.	6539	
PA_atk-s05_08a2:6540	Addhā no udapajjathāti ratanattayaṃ addhā amhākaṃ upakāratthāya uppajji.	654	
PA_atk-s05_08a2:6541_0	Vacananti saccapaṭisaṃyuttaṃ dhammakathaṃ. Khandhe āyatanāni ca dhātuyo cāti pañcakkhandhe	6541	
PA_atk-s05_08a2:6541_1	dvādasāyatanāni, aṭṭhārasa dhātuyo ca. Imasmiṃ ṭhāne khandhādikathā vattabbā. Sā	6541	
PA_atk-s05_08a2:6541_2	visuddhimagge vitthāritā evāti tattha vuttanayeneva veditabbā. Viditvānāti rūpādivibhāgādito	6541	
PA_atk-s05_08a2:6541_3	aniccatādito ca pubbabhāgañāṇena jānitvā.	6541	
PA_atk-s05_08a2:6542	Ye te sāsanakārakāti ye te sattā tathāgatānaṃ sāsanakārakā, tesaṃ bahūnaṃ atthāya vata uppajjanti tathāgatā.	654	
PA_atk-s05_08a2:6543_0	Ye niyāmagataddasāti niyāmo eva niyāmagataṃ, ye bhikkhū bhikkhuniyo ca sammattaniyāmaṃ	6543	
PA_atk-s05_08a2:6543_1	addasaṃsu adhigacchiṃsu. Tesaṃ atthāya vata bodhiṃ sammāsambodhiṃ ajjhagamā, muni bhagavāti yojanā.	6543	
PA_atk-s05_08a2:6544_0	Sudesitāti veneyyajjhāsayānurūpaṃ saṅkhepato vitthārato ca suṭṭhu desitā. Cakkhumatāti	6544	
PA_atk-s05_08a2:6544_1	pañcahi cakkhūhi cakkhumatā. Attahitakāmehi araṇīyāni karaṇīyāni ariyabhāvakarāni,	6544	
PA_atk-s05_08a2:6544_2	ariyassa vā bhagavato saccānīti ariyasaccāni. Dukkhantiādi tesaṃ ariyasaccānaṃ sarūpadassanaṃ.	6544	
PA_atk-s05_08a2:6544_3	Imasmiṃ ṭhāne ariyasaccakathā vattabbā, sā sabbākārato visuddhimagge vitthāritāti	6544	
PA_atk-s05_08a2:6544_4	tattha vuttanayeneva veditabbā. Evamete tathāti ete dukkhādayo ariyasaccadhammā evaṃ	6544	
PA_atk-s05_08a2:6544_5	dukkhādippakārena tathā avitathā anaññathā. Vuttā diṭṭhā me te yathā tathāti yathā	6544	
PA_atk-s05_08a2:6544_6	satthārā vuttā, tathā mayā diṭṭhā, ariyamaggañāṇena paṭividdhattā evaṃ tesaṃ. Sadattho	6544	
PA_atk-s05_08a2:6544_7	me anuppatto arahattaṃ mayā sacchikataṃ. Tato ca kataṃ buddhassa bhagavato sāsanaṃ	6544	
PA_atk-s05_08a2:6544_8	ovādānusiṭṭhiyaṃ anupatiṭṭho.	6544	
PA_atk-s05_08a2:6545	Svāgataṃ vata me āsīti suāgamanaṃ vata me ahosi. Mama buddhassa santiketi mama sambuddhassa bhagavato santike samīpe.	654	
PA_atk-s05_08a2:6546	Abhiññāpāramippattoti channampi abhiññānaṃ pāramiṃ, ukkaṃsaṃ adhigato. Iminā hi padena vuttamevatthaṃ vivarituṃ “sotadhātu visodhitā”tiādi vuttaṃ.	654	
PA_atk-s05_08a2:6547_0	Pucchāmi satthārantiādikā dvādasa gāthā attano upajjhāyassa parinibbutabhāvaṃ pucchantena	6547	
PA_atk-s05_08a2:6547_1	vuttā. Āyasmato nigrodhakappattherassa hi parinibbānakāle āyasmā vaṅgīso asammukhā	6547	
PA_atk-s05_08a2:6547_2	ahosi. Diṭṭhapubbañca tena tassa hatthakukkuccādi, pubbavāsanāvasena hi tādisañca	6547	
PA_atk-s05_08a2:6547_3	āyasmato pilindavacchassa vasalavādena samudācāro viya khīṇāsavānampi hotiyeva. Tena	6547	
PA_atk-s05_08a2:6547_4	“parinibbuto nu kho me upajjhāyo, udāhu no”ti uppannaparivitakko satthāraṃ pucchi.	6547	
PA_atk-s05_08a2:6547_5	Tena vuttaṃ – “upajjhāyassa parinibbutabhāvaṃ pucchantena vuttā”ti. Tattha satthāranti	6547	
PA_atk-s05_08a2:6547_6	diṭṭhadhammikādīhi veneyyānaṃ anusāsakaṃ. Anomapaññanti omaṃ vuccati parittaṃ lāmakaṃ.	6547	
PA_atk-s05_08a2:6547_7	Na omapaññaṃ anomapaññaṃ, mahāpaññanti attho. Diṭṭheva dhammeti paccakkhameva, imasmiṃyeva	6547	
PA_atk-s05_08a2:6547_8	attabhāveti attho. Vicikicchānanti saṃsayānaṃ evarūpānaṃ vā parivitakkānaṃ chettā.	6547	
PA_atk-s05_08a2:6547_9	Aggāḷaveti aggāḷavacetiyasaṅkhāte vihāre. Ñātoti pākaṭo. Yasassīti lābhasakkārasampanno.	6547	
PA_atk-s05_08a2:6547_10	Abhinibbutattoti upasantasabhāvo apariḍayhamānacitto.	65471	
PA_atk-s05_08a2:6548_0	Tayā katanti tādise chāyāsampanne nigrodharukkhamūle nisinnattā “nigrodhakappo”ti	6548	
PA_atk-s05_08a2:6548_1	tayā kataṃ nāmaṃ. Iti so yathā attanā upalakkhitaṃ tathā vadati. Bhagavā pana na	6548	
PA_atk-s05_08a2:6548_2	nisinnattā eva taṃ tathā ālapati, api ca kho tattha arahattaṃ pattattāpi. Brāhmaṇassāti	6548	
PA_atk-s05_08a2:6548_3	jātiṃ sandhāya vadati. So kira brāhmaṇamahāsālakulā pabbajito. Namassaṃ acarinti	6548	
PA_atk-s05_08a2:6548_4	namassamāno vihāsiṃ. Mutyapekhoti nibbāne patiṭṭhito.	6548	
PA_atk-s05_08a2:6549	Daḷhadhammadassīti bhagavantaṃ ālapati. Daḷhadhammañhi nibbānaṃ abhijjanaṭṭhena, tañca bhagavā passi dassesi ca.	654	
PA_atk-s05_08a2:6550_0	Sakkātipi bhagavantameva kulanāmena ālapati. Mayampi sabbeti, niravasesaparisaṃ saṅgaṇhitvā	6550	
PA_atk-s05_08a2:6550_1	attānaṃ dassento vadati. Samantacakkhūtipi bhagavantameva sabbaññutaññāṇena ālapati.	6550	
PA_atk-s05_08a2:6550_2	Samavaṭṭhitāti sammā avaṭṭhitā, ābhogaṃ katvā ṭhitā. Noti amhākaṃ. Savanāyāti imassa	6550	
PA_atk-s05_08a2:6550_3	pañhassa veyyākaraṇaṃ savanatthāya. Sotāti sotadhātuyā. Tuvaṃ no satthā tvamanuttarosīti	6550	
PA_atk-s05_08a2:6550_4	thutivacanavasena vadati.	6550	
PA_atk-s05_08a2:6551_0	Chinda no vicikicchanti vicikicchāpaṭirūpakaṃ taṃ parivitakkaṃ sandhāyāha. Akusalavicikicchāya	6551	
PA_atk-s05_08a2:6551_1	pana thero nibbicikicchova. Brūhi metanti brūhi me etaṃ. Yaṃ mayā yācitosi “taṃ sāvakaṃ,	6551	
PA_atk-s05_08a2:6551_2	sakka, mayampi sabbe aññātumicchāmā”ti yācitova, taṃ brāhmaṇaṃ parinibbutaṃ vedaya	6551	
PA_atk-s05_08a2:6551_3	bhūripañña. Majjheva no bhāsā”ti parinibbutaṃ jānitvā mahāpañña bhagavā majjheva	6551	
PA_atk-s05_08a2:6551_4	amhākaṃ sabbesaṃ bhāsa, yathā sabbe mayaṃ jāneyyāma. Sakkova devāna sahassanettoti,	6551	
PA_atk-s05_08a2:6551_5	idaṃ pana thutivacanameva. Apicettha ayamadhippāyo – yathā sakko sahassanetto devānaṃ	6551	
PA_atk-s05_08a2:6551_6	majjhe tehi sakkaccaṃ sampaṭicchitavacanaṃ bhāsati, evaṃ amhākaṃ majjhe amhehi sampaṭicchitavacanaṃ bhāsāti.	6551	
PA_atk-s05_08a2:6552_0	Ye kecīti imampi gāthaṃ bhagavantaṃ thunanto vattukāmataṃ janetuṃ bhaṇati. Tassattho	6552	
PA_atk-s05_08a2:6552_1	– ye keci abhijjhādayo ganthā, tesaṃ appahāne sati mohavicikicchānaṃ pahānābhāvato	6552	
PA_atk-s05_08a2:6552_2	mohamaggāti ca, aññāṇapakkhāti ca, vicikicchaṭhānāti ca vuccanti. Sabbe te tathāgataṃ	6552	
PA_atk-s05_08a2:6552_3	patvā tathāgatassa desanābalena viddhaṃsitā bhavanti, nassanti. Kiṃkāraṇanti? Cakkhuñhi	6552	
PA_atk-s05_08a2:6552_4	etaṃ paramaṃ narānaṃ, yasmā tathāgato sabbaganthavidhamanena paññācakkhujananato	6552	
PA_atk-s05_08a2:6552_5	narānaṃ paramaṃ cakkhunti vuttaṃ hoti.	6552	
PA_atk-s05_08a2:6553_0	No ce hi jātūti imampi gāthaṃ thunanto eva vattukāmataṃ janento bhaṇati. Tattha jātūti	6553	
PA_atk-s05_08a2:6553_1	ekaṃsavacanaṃ. Purisoti bhagavantaṃ sandhāyāha. Jotimantoti paññājotisampannā sāriputtādayo.	6553	
PA_atk-s05_08a2:6553_2	Idaṃ vuttaṃ hoti – yadi bhagavā puratthimādibhedo vāto viya abbhaghanaṃ desanāvegena	6553	
PA_atk-s05_08a2:6553_3	kilese vihaneyya, tato yathā abbhaghananivuto loko tamova hoti ekandhakāro, evaṃ	6553	
PA_atk-s05_08a2:6553_4	sabbopi loko aññāṇanivuto tamova siyā. Ye cāpi ime idāni jotimanto khāyanti sāriputtādayo,	6553	
PA_atk-s05_08a2:6553_5	tepi na bhāseyyuṃ, na dīpeyyunti.	6553	
PA_atk-s05_08a2:6554_0	Dhīrā cāti imampi gāthaṃ purimanayenevāha. Tassattho – dhīrā ca paṇḍitapurisā, pajjotakarā	6554	
PA_atk-s05_08a2:6554_1	bhavanti paññāpajjotaṃ uppādenti. Taṃ tasmā ahaṃ taṃ vīra padhānavīriyasamannāgata	6554	
PA_atk-s05_08a2:6554_2	bhagavā, tatheva maññe dhīro pajjotakarotveva maññāmi. Mayampi vipassinaṃ sabbadhamme	6554	
PA_atk-s05_08a2:6554_3	yathābhūtaṃ passantaṃ bhagavantaṃ jānantā eva upāgamimhā. Tasmā “parisāsu no āvikarohi	6554	
PA_atk-s05_08a2:6554_4	kappaṃ parinibbutova yathā nigrodhakappaṃ āvikarohi pakāsehī”ti.	6554	
PA_atk-s05_08a2:6555_0	Khippanti imampi gāthaṃ purimanayeneva āha. Tassattho – bhagavā khippaṃ giraṃ eraya	6555	
PA_atk-s05_08a2:6555_1	vaggu vagguṃ acirāyamāno vācaṃ bhāsa vaggu manoharaṃ. Haṃsova yathā suvaṇṇahaṃso	6555	
PA_atk-s05_08a2:6555_2	gocaraṃ pariggaṇhanto jātassaravanasaṇḍaṃ disvā gīvaṃ paggayha pakkhe uddhunitvā	6555	
PA_atk-s05_08a2:6555_3	haṭṭhatuṭṭho saṇikaṃ ataramāno vagguṃ nikūjati giraṃ nicchāreti, evamevaṃ tvaṃ saṇikaṃ	6555	
PA_atk-s05_08a2:6555_4	nikūja iminā mahāpurisalakkhaṇaññatarena bindussarena suṭṭhu vikappitena abhisaṅkhatena,	6555	
PA_atk-s05_08a2:6555_5	ete mayaṃ sabbe ujugatā avikkhittamānasā hutvā tava nikūjaṃ suṇomāti.	6555	
PA_atk-s05_08a2:6556_0	Pahīnajātimaraṇanti, idampi purimanayeneva āha. Tattha na sissatīti aseso, taṃ asesaṃ,	6556	
PA_atk-s05_08a2:6556_1	sotāpannādayo viya kiñci asesetvā pahīnajātimaraṇanti vuttaṃ hoti. Niggayhāti nibandhitvā,	6556	
PA_atk-s05_08a2:6556_2	dhonanti dhutasabbapāpaṃ. Vadessāmīti kathāpessāmi dhammaṃ. Na kāmakāro hohi puthujjanānanti	6556	
PA_atk-s05_08a2:6556_3	puthujjanasekkhādīnaṃ tividhānaṃ janānaṃ kāmakāro natthi, te yaṃ icchanti ñātuṃ vā	6556	
PA_atk-s05_08a2:6556_4	vattuṃ vā, taṃ na sakkonti. Saṅkheyyakāro ca tathāgatānanti tathāgatānaṃ pana vīmaṃsakāro	6556	
PA_atk-s05_08a2:6556_5	paññāpubbaṅgamakiriyā, te yaṃ icchanti ñātuṃ vā vattuṃ vā, taṃ sakkontiyevāti adhippāyo.	6556	
PA_atk-s05_08a2:6557_0	Idāni taṃ saṅkheyyakāraṃ pakāsento “sampannaveyyākaraṇa”nti gāthamāha. Tassattho	6557	
PA_atk-s05_08a2:6557_1	– tathā hi tava bhagavā idaṃ samujjupaññassa sabbattha appaṭihatabhāvena ujugatapaññassa	6557	
PA_atk-s05_08a2:6557_2	sammadeva vuttaṃ pavattitaṃ sampannaveyyākaraṇaṃ “santatimahāmatto sattatālamattaṃ	6557	
PA_atk-s05_08a2:6557_3	abbhuggantvā parinibbāyissati, suppabuddho sakko sattame divase pathaviṃ pavisissatī”ti	6557	
PA_atk-s05_08a2:6557_4	evamādiṃ samuggahitaṃ sammadeva uggahitaṃ aviparītaṃ diṭṭhaṃ, puna suṭṭhutaraṃ añjaliṃ	6557	
PA_atk-s05_08a2:6557_5	paṇāmetvā āha. Ayamañjali pacchimo suppaṇāmitoti ayaṃ aparopi añjali suṭṭhutaraṃ	6557	
PA_atk-s05_08a2:6557_6	paṇāmito. Mā mohayī jānanti mā no avacanena mohayi, jānanto tassa gatiṃ. Anomapaññāti	6557	
PA_atk-s05_08a2:6557_7	bhagavantaṃ ālapati.	6557	
PA_atk-s05_08a2:6558_0	Paroparanti imaṃ pana gāthaṃ aparenapi pariyāyena amohanameva yācanto āha. Tattha	6558	
PA_atk-s05_08a2:6558_1	paroparanti lokuttaralokiyavasena sundarāsundaraṃ dūre santike vā. Ariyadhammanti	6558	
PA_atk-s05_08a2:6558_2	catusaccadhammaṃ. Viditvāti paṭivijjhitvā. Jānanti sabbaṃ ñeyyadhammaṃ jānanto. Vācābhikaṅkhāmīti	6558	
PA_atk-s05_08a2:6558_3	yathā ghammani ghammakāle uṇhābhitatto puriso kilanto tasito vāriṃ, evaṃ te vācaṃ	6558	
PA_atk-s05_08a2:6558_4	abhikaṅkhāmi. Sutaṃ pavassāti sutasaṅkhātaṃ saddāyatanaṃ pavassa pagghara muñca pavatta.	6558	
PA_atk-s05_08a2:6558_5	“Sutassa vassā”tipi pāḷi. Vuttapakārassa saddāyatanassa vuṭṭhiṃ vassāti attho.	6558	
PA_atk-s05_08a2:6559_0	Idāni yādisaṃ vācaṃ abhikaṅkhati, taṃ pakāsento “yadatthika”nti gāthamāha. Tattha	6559	
PA_atk-s05_08a2:6559_1	kappāyanoti kappameva pūjāvasena vadati. Yathā vimuttoti “kiṃ anupādisesāya nibbānadhātuyā	6559	
PA_atk-s05_08a2:6559_2	yathā asekkho, udāhu saupādisesāya yathā sekkho”ti vā pucchati. Sesamettha pākaṭameva.	6559	
PA_atk-s05_08a2:6560_0	Evaṃ dvādasahi gāthāhi yācito bhagavā taṃ viyākaronto “acchecchī”tiādimāha. Tattha	6560	
PA_atk-s05_08a2:6560_1	acchecchi taṇhaṃ idha nāmarūpe (iti bhagavā) kaṇhassa sotaṃ dīgharattānusayitanti	6560	
PA_atk-s05_08a2:6560_2	imasmiṃ nāmarūpe kāmataṇhādibhedā taṇhā dīgharattaṃ appahīnaṭṭhena anusayitā kaṇhanāmakassa	6560	
PA_atk-s05_08a2:6560_3	mārassa sotantipi vuccati. Taṃ kaṇhassa sotamutaṃ dīgharattānusayitaṃ idha nāmarūpe	6560	
PA_atk-s05_08a2:6560_4	taṇhaṃ kappāyano chindi. Iti bhagavāti idaṃ pana saṅgītikārānaṃ vacanaṃ. Atāri jātiṃ	6560	
PA_atk-s05_08a2:6560_5	maraṇaṃ asesanti so taṃ taṇhaṃ chetvā asesaṃ jātimaraṇaṃ atari anupādisesāya parinibbāyīti	6560	
PA_atk-s05_08a2:6560_6	dasseti, iccabravi bhagavā pañcaseṭṭhoti āyasmatā vaṅgīsena puṭṭho bhagavā evaṃ avoca	6560	
PA_atk-s05_08a2:6560_7	pañcahi saddhādīhi indriyehi anaññasādhāraṇehi cakkhūhi vā seṭṭho. Atha vā pañcaseṭṭhoti	6560	
PA_atk-s05_08a2:6560_8	pañcahi sīlādīhi dhammakkhandhehi, pañcahi vā hetusampadādīhi seṭṭho uttamo pavaroti	6560	
PA_atk-s05_08a2:6560_9	saṅgītikārānamevidampi vacanaṃ.	6560	
PA_atk-s05_08a2:6561_0	Evaṃ vutte bhagavato bhāsitaṃ abhinandamānaso āyasmā vaṅgīso “esa sutvā”tiādikā gāthāyo	6561	
PA_atk-s05_08a2:6561_1	āha. Tattha paṭhamagāthāyaṃ na maṃ vañcesīti yasmā parinibbuto, tasmā tassa parinibbutabhāvaṃ	6561	
PA_atk-s05_08a2:6561_2	icchantaṃ maṃ na vañcesi, na visaṃvādesīti attho. Sesaṃ pākaṭameva.	6561	
PA_atk-s05_08a2:6562_0	Dutiyagāthāyaṃ yasmā mutyapekho vihāsi, tasmā taṃ sandhāyāha “yathā vādī tathā kārī,	6562	
PA_atk-s05_08a2:6562_1	ahu buddhassa sāvako”ti. Maccuno jālaṃ tata”nti tebhūmakavaṭṭe vitthataṃ mārassa	6562	
PA_atk-s05_08a2:6562_2	taṇhājālaṃ. Māyāvinoti bahumāyassa. “Tathā māyāvino”tipi keci paṭhanti, tesaṃ yo	6562	
PA_atk-s05_08a2:6562_3	anekāhi māyāhi anekakkhattuṃ bhagavantaṃ upasaṅkami. Tassa tathā māyāvinoti adhippāyo.	6562	
PA_atk-s05_08a2:6563_0	Tatiyagāthāya ādinti mūlakāraṇaṃ. Upādānassāti vaṭṭassa. Vaṭṭaṃ daḷhehi kammakilesehi	6563	
PA_atk-s05_08a2:6563_1	upādātabbaṭṭhena “upādāna”nti vuttaṃ. Tassa upādānassa ādiṃ avijjātaṇhādibhedaṃ kāraṇaṃ	6563	
PA_atk-s05_08a2:6563_2	ñāṇacakkhunā addasa. Kappo kappiyoti evaṃ vattuṃ vaṭṭati bhagavāti adhippāyena vadati.	6563	
PA_atk-s05_08a2:6563_3	Accagā vatāti atikkanto vata. Maccudheyyanti maccu ettha dhiyyatīti maccudheyyaṃ,	6563	
PA_atk-s05_08a2:6563_4	tebhūmakavaṭṭaṃ suduttaraṃ accagā vatāti vedajāto vadati.	6563	
PA_atk-s05_08a2:6564_0	Idāni satthari attano upajjhāye ca pasannamānaso pasannākāraṃ vibhāvento “taṃ devadeva”nti	6564	
PA_atk-s05_08a2:6564_1	osānagāthamāha. Tattha taṃ devadevaṃ vandāmīti sammutidevo, upapattidevo, visuddhidevoti	6564	
PA_atk-s05_08a2:6564_2	tesaṃ sabbesampi devānaṃ uttamadevatāya devadevaṃ dvipaduttama bhagavā taṃ vandāmi.	6564	
PA_atk-s05_08a2:6564_3	Na kevalaṃ taṃyeva, atha kho tava saccābhisambodhiyā anudhammajātattā anujātaṃ, māravijayena	6564	
PA_atk-s05_08a2:6564_4	mahāvīriyatāya mahāvīraṃ, āguakaraṇādiatthena nāgaṃ tava ure vāyāmajanitajātitāya	6564	
PA_atk-s05_08a2:6564_5	orasaṃ puttaṃ nigrodhakappañca vandāmi.	6564	
PA_atk-s05_08a2:6565_0	Evamete subhūtiādayo vaṅgīsapariyosānā dvisataṃ catusaṭṭhi ca mahātherā idha pāḷiyaṃ	6565	
PA_atk-s05_08a2:6565_1	ārūḷhā, te sabbe yathā sammāsambuddhassa sāvakabhāvena ekavidhā. Tathā asekkhabhāvena,	6565	
PA_atk-s05_08a2:6565_2	ukkhittapalighatāya saṃkiṇṇaparikkhatāya, abbuḷhesikatāya, niraggaḷatāya, pannaddhajatāya,	6565	
PA_atk-s05_08a2:6565_3	pannabhāratāya, visaṃyuttatāya, dasasu ariyavāsesu vuṭṭhavāsatāya ca. Tathā hi te	6565	
PA_atk-s05_08a2:6565_4	pañcaṅgavippahīnā, chaḷaṅgasamannāgatā, ekārakkhā, caturāpassenā, panuṇṇapaccekasaccā,	6565	
PA_atk-s05_08a2:6565_5	samavayasaṭṭhesanā, anāvilasaṅkappā, passaddhakāyasaṅkhārā, suvimuttacittā, suvimuttapaññā	6565	
PA_atk-s05_08a2:6565_6	ca. Iti evamādinā nayena ekavidhā.	6565	
PA_atk-s05_08a2:6566_0	Ehibhikkhubhāvena upasampannā, na ehibhikkhubhāvena upasampannāti duvidhā. Tattha	6566	
PA_atk-s05_08a2:6566_1	aññāsi koṇḍaññappamukhā pañcavaggiyattherā, yasatthero, tassa sahāyabhūtā vimalo	6566	
PA_atk-s05_08a2:6566_2	subāhu puṇṇaji gavampatīti cattāro, aparepi tassa sahāyabhūtā pañcapaññāsa, tiṃsa	6566	
PA_atk-s05_08a2:6566_3	bhaddavaggiyā, uruvelakassapappamukhā sahassapurāṇajaṭilā, dve aggasāvakā, tesaṃ	6566	
PA_atk-s05_08a2:6566_4	parivārabhūtā aḍḍhaterasasatā paribbājakā, coro aṅgulimālattheroti sabbe sahassaṃ	6566	
PA_atk-s05_08a2:6566_5	paññāsādhikāni tīṇi satāni ca honti. Tenetaṃ vuccati –	6566	
PA_atk-s05_08a2:6567	“Satattayaṃ sahassañca, paññāsañca punāpare;	656	
PA_atk-s05_08a2:6568	Ete therā mahāpaññā, sabbeva ehibhikkhukā”ti.	656	
PA_atk-s05_08a2:6569_0	Na kevalañca ete eva, atha kho aññepi bahū santi. Seyyathidaṃ – selo brāhmaṇo, tassa	6569	
PA_atk-s05_08a2:6569_1	antevāsikabhūtā tisatabrāhmaṇā, mahākappino, tassa parivārabhūtaṃ purisasahassaṃ,	6569	
PA_atk-s05_08a2:6569_2	suddhodanamahārājena pesitā kapilavatthuvāsino dasasahassapurisā, mahābāvariyabrāhmaṇassa	6569	
PA_atk-s05_08a2:6569_3	antevāsikabhūtā ajitādayo soḷasa sahassaparimāṇāti. Evaṃ vuttato aññe na ehibhikkhubhāvena	6569	
PA_atk-s05_08a2:6569_4	upasampadā, te pana saraṇagamanūpasampadā, ovādapaṭiggahaṇūpasampadā, pañhābyākaraṇūpasampadā,	6569	
PA_atk-s05_08a2:6569_5	ñatticatutthakammūpasampadāti imehi catūhi ākārehi laddhūpasampadā. Ādito hi ehibhikkhubhāvūpagatā	6569	
PA_atk-s05_08a2:6569_6	therā, tesaṃ bhagavā pabbajjaṃ viya tīhi saraṇagamaneheva upasampadampi anuññāsi,	6569	
PA_atk-s05_08a2:6569_7	ayaṃ saraṇagamanūpasampadā. Yā pana –	6569	
PA_atk-s05_08a2:6570_0	“Tasmātiha te, kassapa, evaṃ sikkhitabbaṃ – ‘tibbaṃ me hirottappaṃ, paccupaṭṭhitaṃ	6570	
PA_atk-s05_08a2:6570_1	bhavissati theresu navesu majjhimesū’ti, evaṃ hi te, kassapa, sikkhitabbaṃ. Tasmātiha	6570	
PA_atk-s05_08a2:6570_2	te, kassapa, evaṃ sikkhitabbaṃ – ‘yaṃkiñci dhammaṃ suṇissāmi kusalūpasaṃhitaṃ, sabbaṃ	6570	
PA_atk-s05_08a2:6570_3	taṃ aṭṭhiṃ katvā manasi karitvā sabbacetasā samannāharitvā ohitasoto dhammaṃ suṇissāmī’ti,	6570	
PA_atk-s05_08a2:6570_4	evañhi te, kassapa, sikkhitabbaṃ. Tasmātiha te, kassapa, evaṃ sikkhitabbaṃ – ‘sātasahagatā	6570	
PA_atk-s05_08a2:6570_5	ca me kāyagatā sati na vijahissatī’ti, evañhi te, kassapa, sikkhitabba”nti.	6570	
PA_atk-s05_08a2:6571_0	Imassa ovādassa paṭiggahaṇena mahākassapattherassa anuññātaupasampadā, ayaṃ ovādapaṭiggahaṇūpasampadā	6571	
PA_atk-s05_08a2:6571_1	nāma. Yā pubbārāme caṅkamantena bhagavatā “uddhumātakasaññāti vā sopāka ‘rūpasaññā’ti	6571	
PA_atk-s05_08a2:6571_2	vā ime dhammā nānatthā nānābyañjanā, udāhu ekatthā byañjanameva nāna”ntiādinā asubhanissitesu	6571	
PA_atk-s05_08a2:6571_3	pañhesu pucchitesu bhagavantaṃ upasaṅkamantena sattavassikena sopākasāmaṇerena “uddhumātakasaññāti	6571	
PA_atk-s05_08a2:6571_4	vā bhagavā ‘rūpasaññā’ti vā ime dhammā ekatthā, byañjanameva nāna”ntiādinā vissajjitesu	6571	
PA_atk-s05_08a2:6571_5	“iminā sabbaññutaññāṇena saddhiṃ saṃsanditvā ime pañhā byākatā”ti āraddhacittena	6571	
PA_atk-s05_08a2:6571_6	bhagavatā anuññātaupasampadā. Ayaṃ pañhābyākaraṇūpasampadā nāma. Ñatticatutthakammūpasampadā pākaṭāva.	6571	
PA_atk-s05_08a2:6572_0	Yathā ehibhikkhubhāvena upasampadā, na ehibhikkhubhāvena upasampadāti duvidhā, evaṃ	6572	
PA_atk-s05_08a2:6572_1	sammukhāparammukhābhedatopi duvidhā. Ye hi satthu dharamānakāle ariyāya jātiyā jātā,	6572	
PA_atk-s05_08a2:6572_2	te aññāsikoṇḍaññādayo sammukhasāvakā nāma. Ye pana bhagavato parinibbānato pacchā	6572	
PA_atk-s05_08a2:6572_3	adhigatavisesā, te satipi satthu dhammasarīrassa paccakkhabhāve satthu sarīrassa	6572	
PA_atk-s05_08a2:6572_4	apaccakkhabhāvato parammukhasāvakā nāma.	6572	
PA_atk-s05_08a2:6573	Tathā ubhatobhāgavimuttapaññāvimuttatāvasena, idha pāḷiyaṃ āgatā pana ubhatobhāgavimuttā evāti veditabbā. Vuttañhetaṃ apadāne –	657	
PA_atk-s05_08a2:6574	“Vimokkhāpi ca aṭṭhime, chaḷabhiññā sacchikatā”ti.	657	
PA_atk-s05_08a2:6575_0	Tathā sāpadānānapadānabhedato, yesañhi purimesu sammāsambuddhesu paccekabuddhabuddhasāvakesupi	6575	
PA_atk-s05_08a2:6575_1	puññakiriyāvasena pavattitaṃ sāvakapāramitāsaṅkhātaṃ atthi apadānaṃ, te sāpadānā,	6575	
PA_atk-s05_08a2:6575_2	seyyathāpi apadānapāḷiyaṃ āgatā therā. Yesaṃ pana taṃ natthi, te anapadānā.	6575	
PA_atk-s05_08a2:6576_0	Kiṃ pana sabbena sabbaṃ pubbahetusampattiyā vinā saccābhisambodho sambhavatīti? Na	6576	
PA_atk-s05_08a2:6576_1	sambhavati. Na hi upanissayasampattirahitassa ariyamaggādhigamo atthi, tassa sudukkaradurabhisambhavasabhāvato.	6576	
PA_atk-s05_08a2:6576_2	Yathāha “taṃ kiṃ maññatha, bhikkhave, katamaṃ nu kho dukkarataraṃ vā durabhisambhavataraṃ	6576	
PA_atk-s05_08a2:6576_3	vā”tiādi. Yadi evaṃ kasmā vuttaṃ – “yesaṃ pana taṃ natthi, te anapadānā”ti? Nayidamevaṃ	6576	
PA_atk-s05_08a2:6576_4	daṭṭhabbaṃ “ye sabbena sabbaṃ upanissayasampattirahitā, te anapadānā”ti tādisānaṃ	6576	
PA_atk-s05_08a2:6576_5	idha anadhippetattā. Yesaṃ pana atiukkaṃsagataṃ apadānaṃ natthi, te idha “anapadānā”ti	6576	
PA_atk-s05_08a2:6576_6	vuttā, na sabbena sabbaṃ upanissayarahitāyeva. Tathā hi ime sattā buddhuppādesu acchariyācinteyyaguṇavibhūtivitthataṃ	6576	
PA_atk-s05_08a2:6576_7	buddhānaṃ ānubhāvaṃ passantā catuppamāṇikassa lokassa sabbathāpi pasādāvahattā satthari	6576	
PA_atk-s05_08a2:6576_8	saddhaṃ paṭilabhanti. Tathā saddhammassavanena, sāvakānaṃ sammāpaṭipattidassanena,	6576	
PA_atk-s05_08a2:6576_9	kadāci mahābodhisattānaṃ sammāsambodhiyā cittābhinīhāradassanena, tesaṃ santike ovādānusāsanapaṭilābhena	6576	
PA_atk-s05_08a2:6576_10	ca saddhamme saddhaṃ paṭilabhanti, te tattha paṭiladdhasaddhā yadipi saṃsāre nibbāne	65761	
PA_atk-s05_08a2:6576_11	ca ādīnavānisaṃse passanti, mahārajakkhatāya pana yogakkhemaṃ anabhisambhunantā antarantarā	65761	
PA_atk-s05_08a2:6576_12	vivaṭṭūpanissayaṃ kusalabījaṃ attano santāne ropentiyeva sappurisūpanissayassa bahūkārabhāvato. Tenāha –	65761	
PA_atk-s05_08a2:6577	“Yadimassa lokanāthassa, virajjhissāma sāsanaṃ;	657	
PA_atk-s05_08a2:6578	Anāgatamhi addhāne, hessāma sammukhā imaṃ.	657	
PA_atk-s05_08a2:6579	“Yathā manussā nadiṃ tarantā, paṭititthaṃ virajjhiya;	657	
PA_atk-s05_08a2:6580	Heṭṭhātitthe gahetvāna, uttaranti mahānadiṃ.	658	
PA_atk-s05_08a2:6581	“Evameva mayaṃ sabbe, yadi muñcāmimaṃ jinaṃ;	658	
PA_atk-s05_08a2:6582	Anāgatamhi addhāne, hessāma sammukhā ima”nti.	658	
PA_atk-s05_08a2:6583_0	Evaṃ vivaṭṭaṃ uddissa uppāditakusalacittaṃ satasahassādhikacatuasaṅkhyeyyakālantare	6583	
PA_atk-s05_08a2:6583_1	vimokkhādhigamassa upanissayo na hotīti na sakkā vattuṃ. Pageva patthanāvasena adhikāraṃ	6583	
PA_atk-s05_08a2:6583_2	katvā pavattitaṃ. Evaṃ duvidhāpete.	6583	
PA_atk-s05_08a2:6584_0	Aggasāvakā, mahāsāvakā, pakatisāvakāti tividhā. Tesu āyasmā aññāsikoṇḍañño, vappo,	6584	
PA_atk-s05_08a2:6584_1	bhaddiyo, mahānāmo, assaji, nālako, yaso, vimalo, subāhu, puṇṇaji, gavampati, uruvelakassapo,	6584	
PA_atk-s05_08a2:6584_2	nadīkassapo, gayākassapo, sāriputto, mahāmoggallāno, mahākassapo, mahākaccāyano,	6584	
PA_atk-s05_08a2:6584_3	mahākoṭṭhiko, mahākappino, mahācundo, anuruddho, kaṅkhārevato, ānando, nandako, bhagu,	6584	
PA_atk-s05_08a2:6584_4	nando, kimilo, bhaddiyo, rāhulo, sīvali, upāli, dabbo, upaseno, khadiravaniyarevato,	6584	
PA_atk-s05_08a2:6584_5	puṇṇo mantāṇiputto, puṇṇo sunāparantako, soṇo kuṭikaṇṇo, soṇo koḷivīso, rādho, subhūti,	6584	
PA_atk-s05_08a2:6584_6	aṅgulimālo, vakkali, kāḷudāyī, mahāudāyī, pilindavaccho, sobhito, kumārakassapo,	6584	
PA_atk-s05_08a2:6584_7	raṭṭhapālo, vaṅgīso, sabhiyo, selo, upavāno, meghiyo, sāgato, nāgito, lakuṇḍakabhaddiyo,	6584	
PA_atk-s05_08a2:6584_8	piṇḍolabhāradvājo, mahāpanthako, cūḷapanthako, bākulo, kuṇḍadhāno, dārucīriyo, yasojo,	6584	
PA_atk-s05_08a2:6584_9	ajito, tissametteyyo, puṇṇako, mettagū, dhotako, upasivo, nando, hemako, todeyyo,	6584	
PA_atk-s05_08a2:6584_10	kappo, jatukaṇṇi, bhadrāvudho, udayo, posālo, mogharājā, piṅgiyoti ete asītimahāsāvakā nāma.	65841	
PA_atk-s05_08a2:6585_0	Kasmā pana te eva therā “mahāsāvakā”ti vuccantīti? Abhinīhārassa mahantabhāvato.	6585	
PA_atk-s05_08a2:6585_1	Tathā hi dve aggasāvakāpi mahāsāvakesu antogadhā. Te hi sāvakapāramīñāṇassa matthakappattiyā	6585	
PA_atk-s05_08a2:6585_2	sāvakesu aggadhammādhigamena aggaṭṭhāne ṭhitāpi abhinīhāramahantatāsāmaññena “mahāsāvakā”tipi	6585	
PA_atk-s05_08a2:6585_3	vuccanti. Itare pana pakatisāvakehi sātisayamahābhinīhārā. Tathā hi te padumuttarassa	6585	
PA_atk-s05_08a2:6585_4	bhagavato kāle katapaṇidhānā. Tato eva sātisayaṃ abhiññāsamāpattīsu vasino pabhinnapaṭisambhidā	6585	
PA_atk-s05_08a2:6585_5	ca. Kāmaṃ sabbepi arahanto sīlavisuddhiādike sampādetvā catūsu satipaṭṭhānesu patiṭṭhitacittā	6585	
PA_atk-s05_08a2:6585_6	satta bojjhaṅge yathābhūtaṃ bhāvetvā maggapaṭipāṭiyā anavasesato kilese khepetvā	6585	
PA_atk-s05_08a2:6585_7	aggaphale patiṭṭhahanti, tathāpi yathā saddhāvimuttato diṭṭhippattassa, paññāvimuttato	6585	
PA_atk-s05_08a2:6585_8	ca ubhatobhāgavimuttassa pubbabhāgabhāvanāviseso addhā icchito viseso, evaṃ abhinīhāramahantatāpubbayogamahantatāhi	6585	
PA_atk-s05_08a2:6585_9	attasantāne sātisayaguṇavisesassa nipphāditattā sīlādiguṇehi mahantā sāvakāti mahāsāvakā.	6585	
PA_atk-s05_08a2:6585_10	Tesuyeva pana ye bodhipakkhiyadhammesu pāmokkhabhāvena dhurabhūtānaṃ sammādiṭṭhisammāsamādhīnaṃ	65851	
PA_atk-s05_08a2:6585_11	sātisayakiccantarabhāvanipphattiyā kāraṇabhūtāya tajjābhinīhārābhinihatāya sakkaccaṃ	65851	
PA_atk-s05_08a2:6585_12	nirantaraṃ cirakālaṃ samāhitāya sammāpaṭipattiyā yathākkamaṃ paññāya samādhismiñca	65851	
PA_atk-s05_08a2:6585_13	ukkaṃsapāramippattiyā savisesaṃ sabbaguṇehi aggabhāve ṭhitā. Te sāriputtamoggallānā	65851	
PA_atk-s05_08a2:6585_14	satipi mahāsāvakatte sāvakapāramiyā matthake sabbasāvakānaṃ aggabhāve ṭhitattā abhinīhāramahantabhāvato,	65851	
PA_atk-s05_08a2:6585_15	pubbayogamahantabhāvato ca “aggasāvakā”icceva vuccanti. Ye pana ariyasāvakā aggasāvakā	65851	
PA_atk-s05_08a2:6585_16	viya ca mahāsāvakā viya ca na parimitāva, atha kho anekasatā anekasahassā, te pakatisāvakā.	65851	
PA_atk-s05_08a2:6585_17	Idha pāḷiyaṃ ārūḷhā pana parimitāva gāthāvasena pariggahitattā. Tathāpi mahāsāvakesupi	65851	
PA_atk-s05_08a2:6585_18	keci idha pāḷiyaṃ nārūḷhā.	65851	
PA_atk-s05_08a2:6586_0	Evaṃ tividhāpi te animittavimokkhādibhedato tividhā, vimokkhasamadhigamavasenapi	6586	
PA_atk-s05_08a2:6586_1	tividhā. Tayo hi ime vimokkhā suññato vimokkho, animitto vimokkho, appaṇihito vimokkhoti.	6586	
PA_atk-s05_08a2:6586_2	Te ca vimokkhā suññatādīhi aniccānupassanādīhi tīhi anupassanāhi adhigantabbā. Ādito	6586	
PA_atk-s05_08a2:6586_3	hi aniccādīsu yena kenaci ākārena vipassanābhiniveso hoti. Yadā pana vuṭṭhānagāminiyā	6586	
PA_atk-s05_08a2:6586_4	vipassanāya aniccākārato saṅkhāre sammasantiyā maggavuṭṭhānaṃ hoti, tadā vipassanā	6586	
PA_atk-s05_08a2:6586_5	satipi rāganimittādīnaṃ samugghāṭane saṅkhāranimittaṃ pana sā na vissajjetīti nippariyāyena	6586	
PA_atk-s05_08a2:6586_6	animittanāmaṃ alabhamānā attano maggassa animittanāmaṃ dātuṃ na sakkotīti. Kiñcāpi	6586	
PA_atk-s05_08a2:6586_7	abhidhamme animittavimokkho na uddhaṭo, suttante pana rāgādinimittānaṃ samugghāṭena labbhatīti.	6586	
PA_atk-s05_08a2:6587	“Animittañca bhāvehi, mānānusayamujjaha;	658	
PA_atk-s05_08a2:6588	Tato mānābhisamayā, upasanto carissasī”ti. –	658	
PA_atk-s05_08a2:6589_0	Ādinā hi vipassanāya animittavimokkhabhāvo anuttarassa animittavimokkhabhāvo ca vutto.	6589	
PA_atk-s05_08a2:6589_1	Yadā vuṭṭhānagāminiyā vipassanāya dukkhato saṅkhāre sammasantiyā maggavuṭṭhānaṃ hoti,	6589	
PA_atk-s05_08a2:6589_2	tadā vipassanā rāgapaṇidhiādīnaṃ samugghāṭanena appaṇihitanāmaṃ labhatīti appaṇihitavimokkhaṃ	6589	
PA_atk-s05_08a2:6589_3	nāma hoti. Tadanantaro ca maggo appaṇihitavimokkho. Yadā pana vuṭṭhānagāminiyā vipassanāya	6589	
PA_atk-s05_08a2:6589_4	anattākārena sammasantiyā maggavuṭṭhānaṃ hoti, tadā vipassanā attadiṭṭhiyā samugghāṭanena	6589	
PA_atk-s05_08a2:6589_5	suññatanāmaṃ labhatīti suññatavimokkhaṃ nāma hoti. Tadanantaro ca maggo suññatavimokkho	6589	
PA_atk-s05_08a2:6589_6	nāma hoti. Imesu aggamaggabhūtesu tīsu vimokkhesu imesaṃ therānaṃ keci animittavimokkhena	6589	
PA_atk-s05_08a2:6589_7	muttā, keci appaṇihitavimokkhena, keci suññatavimokkhena. Tena vuttaṃ – “animittavimokkhādibhedato	6589	
PA_atk-s05_08a2:6589_8	tividhā, vimokkhasamadhigamenapi tividhā”ti.	6589	
PA_atk-s05_08a2:6590_0	Paṭipadāvibhāgena catubbidhā. Catasso hi paṭipadā – dukkhapaṭipadā dandhābhiññā,	6590	
PA_atk-s05_08a2:6590_1	dukkhapaṭipadā khippābhiññā, sukhapaṭipadā dandhābhiññā, sukhapaṭipadā khippābhiññāti.	6590	
PA_atk-s05_08a2:6590_2	Tattha rūpamukhādīsu vipassanābhinivesesu yo rūpamukhena vipassanaṃ abhinivisitvā	6590	
PA_atk-s05_08a2:6590_3	cattāri mahābhūtāni pariggahetvā upādārūpaṃ pariggaṇhāti arūpaṃ pariggaṇhāti, rūpārūpaṃ	6590	
PA_atk-s05_08a2:6590_4	pana pariggaṇhanto dukkhena kasirena kilamanto pariggahetuṃ sakkoti, tassa dukkhapaṭipadā	6590	
PA_atk-s05_08a2:6590_5	nāma hoti, pariggahitarūpārūpassa pana vipassanāparivāse maggapātubhāvadandhatāya	6590	
PA_atk-s05_08a2:6590_6	dandhābhiññā nāma hoti. Yopi rūpārūpaṃ pariggahetvā nāmarūpaṃ vavatthapento dukkhena	6590	
PA_atk-s05_08a2:6590_7	kasirena kilamanto vavatthapeti, vavatthapite ca nāmarūpe vipassanāparivāsaṃ vasanto	6590	
PA_atk-s05_08a2:6590_8	cirena maggaṃ uppādetuṃ sakkoti, tassapi dukkhapaṭipadā dandhābhiññā nāma hoti. Aparo	6590	
PA_atk-s05_08a2:6590_9	nāmarūpampi vavatthapetvā paccaye pariggaṇhanto dukkhena kasirena kilamanto pariggaṇhāti.	6590	
PA_atk-s05_08a2:6590_10	Paccaye ca pariggahetvā vipassanāparivāsaṃ vasanto cirena maggaṃ uppādeti, evampi	65901	
PA_atk-s05_08a2:6590_11	dukkhapaṭipadā dandhābhiññā nāma hoti. Aparo paccayepi pariggahetvā lakkhaṇāni paṭivijjhanto	65901	
PA_atk-s05_08a2:6590_12	dukkhena kasirena kilamanto paṭivijjhati, paṭividdhalakkhaṇo ca vipassanāparivāsaṃ	65901	
PA_atk-s05_08a2:6590_13	vasanto cirena maggaṃ uppādeti, evampi dukkhapaṭipadā dandhābhiññā nāma hoti. Aparo	65901	
PA_atk-s05_08a2:6590_14	lakkhaṇānipi paṭivijjhitvā vipassanāñāṇe tikkhe sūre pasanne vahante uppannavipassanānikantiṃ	65901	
PA_atk-s05_08a2:6590_15	pariyādiyamāno dukkhena kasirena kilamanto pariyādiyati, nikantiñca pariyādiyitvā	65901	
PA_atk-s05_08a2:6590_16	vipassanāparivāsaṃ vasanto cirena maggaṃ uppādeti, evampi dukkhapaṭipadā dandhābhiññā	65901	
PA_atk-s05_08a2:6590_17	nāma hoti. Yathāvuttāsuyeva paṭipadāsu maggapātubhāvassa khippatāya dukkhapaṭipadā	65901	
PA_atk-s05_08a2:6590_18	khippābhiññā, tāsaṃ pana paṭipadānaṃ akicchasiddhiyaṃ maggapātubhāvassa dandhatāya	65901	
PA_atk-s05_08a2:6590_19	khippatāya ca yathākkamaṃ sukhapaṭipadā dandhābhiññā, sukhapaṭipadā khippābhiññā	65901	
PA_atk-s05_08a2:6590_20	ca veditabbā. Imāsaṃ catassannaṃ paṭipadānaṃ vasena aggamaggappattiyā therānaṃ catubbidhatā	65902	
PA_atk-s05_08a2:6590_21	veditabbā. Na hi paṭipadāhi vinā ariyamaggādhigamo atthi. Tathā hi abhidhamme “yasmiṃ	65902	
PA_atk-s05_08a2:6590_22	samaye lokuttaraṃ jhānaṃ bhāveti niyyānikaṃ apacayagāmiṃ…pe… dukkhapaṭipadaṃ dandhābhiñña”ntiādinā	65902	
PA_atk-s05_08a2:6590_23	paṭipadāya saddhiṃyeva ariyamaggo vibhatto, tena vuttaṃ “paṭipadāvibhāgena catubbidhā”ti.	65902	
PA_atk-s05_08a2:6591_0	Indriyādhikavibhāgena pañcavidhā. Satipi nesaṃ saccābhisambodhasāmaññe ekacce therā	6591	
PA_atk-s05_08a2:6591_1	saddhuttarā, seyyathāpi thero vakkali; ekacce vīriyuttarā, seyyathāpi thero mahāsoṇo,	6591	
PA_atk-s05_08a2:6591_2	koḷivīso; ekacce satuttarā, seyyathāpi thero sobhito, ekacce samādhuttarā, seyyathāpi	6591	
PA_atk-s05_08a2:6591_3	thero cūḷapanthako, ekacce paññuttarā, seyyathāpi thero ānando. Tathā hi so gatimantatāya	6591	
PA_atk-s05_08a2:6591_4	atthakosallādivantatāya ca pasaṃsito, ayañca vibhāgo pubbabhāge labbhamānavisesavasena	6591	
PA_atk-s05_08a2:6591_5	vutto. Aggamaggakkhaṇe pana sesānampi indriyānaṃ ekasabhāvā icchitāti.	6591	
PA_atk-s05_08a2:6592_0	Tathā pāramippattā, paṭisambhidāppattā, chaḷabhiññā, tevijjā, sukkhavipassakāti pañcavidhā.	6592	
PA_atk-s05_08a2:6592_1	Sāvakesu hi ekacce sāvakapāramiyā matthakappattā, yathā taṃ āyasmā sāriputto, āyasmā	6592	
PA_atk-s05_08a2:6592_2	ca mahāmoggallāno; ekacce atthapaṭisambhidā dhammapaṭisambhidā niruttipaṭisambhidā	6592	
PA_atk-s05_08a2:6592_3	paṭibhānapaṭisambhidāti imāsaṃ catunnaṃ paṭisambhidānaṃ vasena paṭisambhidāppattā;	6592	
PA_atk-s05_08a2:6592_4	ekacce iddhividhañāṇādīnaṃ abhiññānaṃ vasena chaḷabhiññā; ekacce pubbenivāsañāṇādīnaṃ	6592	
PA_atk-s05_08a2:6592_5	tissannaṃ vijjānaṃ vasena tevijjā. Ye pana khaṇikasamādhimatte ṭhatvā vipassanaṃ	6592	
PA_atk-s05_08a2:6592_6	paṭṭhapetvā adhigataaggamaggā, te ādito antarantarā ca samādhijena jhānaṅgena vipassanābbhantaraṃ	6592	
PA_atk-s05_08a2:6592_7	paṭisandhānānaṃ abhāvā sukkhā vipassanā etesanti sukkhavipassakā nāma. Ayañca vibhāgo	6592	
PA_atk-s05_08a2:6592_8	sāvakānaṃ sādhāraṇabhāvaṃ upaparikkhitvā vutto. Idha pāḷiyaṃ āgatā nattheva sukkhavipassakā. Tenevāha –	6592	
PA_atk-s05_08a2:6593	“Paṭisambhidā catasso, vimokkhāpi ca aṭṭhime;	659	
PA_atk-s05_08a2:6594	Chaḷabhiññā sacchikatā, kataṃ buddhassa sāsana”ntiādi. ;	659	
PA_atk-s05_08a2:6595	Evaṃ pāramippattādivasena pañcavidhā.	659	
PA_atk-s05_08a2:6596	Animittādivasena chabbidhā animittavimuttotiādayo.	659	
PA_atk-s05_08a2:6597_0	Saddhādhuro, paññādhuroti duvidhā. Tathā appaṇihitavimutto paññāvimutto cāti. Evaṃ	6597	
PA_atk-s05_08a2:6597_1	animittavimuttādivasena ca pariyāyavimuttabhedena sattavidhā. Catūsu hi arūpasamāpattīsu	6597	
PA_atk-s05_08a2:6597_2	ekamekaṃ pādakaṃ katvā vipassanaṃ ārabhitvā arahattaṃ pattā cattāro, nirodhato vuṭṭhāya	6597	
PA_atk-s05_08a2:6597_3	arahattaṃ patto cāti pañca, ubhatobhāgavimuttā, saddhādhurapaññādhuravasena dve paññāvimuttāti	6597	
PA_atk-s05_08a2:6597_4	evaṃ vimuttibhedena sattavidhā.	6597	
PA_atk-s05_08a2:6598_0	Dhurapaṭipadāvibhāgena aṭṭhavidhā. Yo hi dukkhapaṭipadāya dandhābhiññāya niyyāti,	6598	
PA_atk-s05_08a2:6598_1	so saddhādhurapaññādhuravasena duvidhā, tathā sesapaṭipadāsupīti evaṃ dhurapaṭipadāvibhāgena aṭṭhavidhā.	6598	
PA_atk-s05_08a2:6599	Vimuttibhedena navavidhā. Pañca ubhatobhāgavimuttā, dve paññāvimuttā, paññāvimuttiyaṃ cetovimuttiyañca pāramippattā dve aggasāvakā cāti evaṃ navavidhā.	659	
PA_atk-s05_08a2:6600_0	Vimuttivaseneva dasavidhā. Catūsu arūpāvacarajjhānesu ca ekamekaṃ pādakaṃ katvā arahattaṃ	6600	
PA_atk-s05_08a2:6600_1	pattā cattāro, sukkhavipassakoti pañca paññāvimuttā, yathāvuttā ca ubhatobhāgavimuttā	6600	
PA_atk-s05_08a2:6600_2	cāti evaṃ vimuttibhedeneva dasavidhā. Te yathāvuttena dhurabhedena bhijjamānā vīsati	6600	
PA_atk-s05_08a2:6600_3	honti. Paṭipadābhedena bhijjamānā cattālīsaṃ honti. Puna paṭipadābhedena dhurabhedena	6600	
PA_atk-s05_08a2:6600_4	ca bhijjamānā asīti honti. Atha te suññatavimuttādivibhāgena bhijjamānā cattālīsādhikā	6600	
PA_atk-s05_08a2:6600_5	dve satāni honti. Puna indriyādhikabhāvena bhijjamānā dvisatuttaraṃ sahassaṃ hontīti.	6600	
PA_atk-s05_08a2:6600_6	Evaṃ attano guṇavasena anekabhedavibhattesu maggaṭṭhaphalaṭṭhesu ariyasāvakesu ye	6600	
PA_atk-s05_08a2:6600_7	attano paṭipattipavattiādike ca vibhāventi. Ye “channā me kuṭikā”tiādikā gāthā udānādivasena	6600	
PA_atk-s05_08a2:6600_8	abhāsiṃsu. Te ca idha gāthāmukhena saṅgahaṃ ārūḷhā. Tenāha – “sīhānaṃva nadantānaṃ…pe…	6600	
PA_atk-s05_08a2:6600_9	phusitvā accutaṃ pada”nti. Evamettha pakiṇṇakakathā veditabbā.	6600	
PA_atk-s05_08a2:6601	Vaṅgīsattheragāthāvaṇṇanā niṭṭhitā.	660	
PA_atk-s05_08a2:6602	Mahānipātavaṇṇanā niṭṭhitā.	660	
PA_atk-s05_08a2:6603	Badaratitthamahāvihāravāsinā ācariyadhammapālattherena katā	660	
PA_atk-s05_08a2:6604	Theragāthāvaṇṇanā niṭṭhitā.	660	
