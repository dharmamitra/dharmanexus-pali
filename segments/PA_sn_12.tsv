segmentnr	original	folio	analyzed
PA_sn_12:1.0.1	Saṁyutta Nikāya 12.1	1	
PA_sn_12:1.0.2	1. Buddhavagga	1	
PA_sn_12:1.0.3	Paṭiccasamuppādasutta	1	
PA_sn_12:1.1.1	Evaṁ me sutaṁ—	1	
PA_sn_12:1.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	1	
PA_sn_12:1.1.3	Tatra kho bhagavā bhikkhū āmantesi:	1	
PA_sn_12:1.1.4	“bhikkhavo”ti.	1	
PA_sn_12:1.1.5	“Bhadante”ti te bhikkhū bhagavato paccassosuṁ.	1	
PA_sn_12:1.1.6	Bhagavā etadavoca:	1	
PA_sn_12:1.1.7	“paṭiccasamuppādaṁ vo, bhikkhave, desessāmi.	1	
PA_sn_12:1.1.8	Taṁ suṇātha, sādhukaṁ manasi karotha, bhāsissāmī”ti.	1	
PA_sn_12:1.1.9	“Evaṁ, bhante”ti kho te bhikkhū bhagavato paccassosuṁ.	1	
PA_sn_12:1.1.10	Bhagavā etadavoca:	1	
PA_sn_12:1.2.1	“Katamo ca, bhikkhave, paṭiccasamuppādo?	1	
PA_sn_12:1.2.2	Avijjāpaccayā, bhikkhave, saṅkhārā;	1	
PA_sn_12:1.2.3	saṅkhārapaccayā viññāṇaṁ;	1	
PA_sn_12:1.2.4	viññāṇapaccayā nāmarūpaṁ;	1	
PA_sn_12:1.2.5	nāmarūpapaccayā saḷāyatanaṁ;	1	
PA_sn_12:1.2.6	saḷāyatanapaccayā phasso;	1	
PA_sn_12:1.2.7	phassapaccayā vedanā;	1	
PA_sn_12:1.2.8	vedanāpaccayā taṇhā;	1	
PA_sn_12:1.2.9	taṇhāpaccayā upādānaṁ;	1	
PA_sn_12:1.2.10	upādānapaccayā bhavo;	1	
PA_sn_12:1.2.11	bhavapaccayā jāti;	1	
PA_sn_12:1.2.12	jātipaccayā jarāmaraṇaṁ sokaparidevadukkhadomanassupāyāsā sambhavanti.	1	
PA_sn_12:1.2.13	Evametassa kevalassa dukkhakkhandhassa samudayo hoti.	1	
PA_sn_12:1.2.14	Ayaṁ vuccati, bhikkhave, paṭiccasamuppādo.	1	
PA_sn_12:1.3.1	Avijjāya tveva asesavirāganirodhā saṅkhāranirodho;	1	
PA_sn_12:1.3.2	saṅkhāranirodhā viññāṇanirodho;	1	
PA_sn_12:1.3.3	viññāṇanirodhā nāmarūpanirodho;	1	
PA_sn_12:1.3.4	nāmarūpanirodhā saḷāyatananirodho;	1	
PA_sn_12:1.3.5	saḷāyatananirodhā phassanirodho;	1	
PA_sn_12:1.3.6	phassanirodhā vedanānirodho;	1	
PA_sn_12:1.3.7	vedanānirodhā taṇhānirodho;	1	
PA_sn_12:1.3.8	taṇhānirodhā upādānanirodho;	1	
PA_sn_12:1.3.9	upādānanirodhā bhavanirodho;	1	
PA_sn_12:1.3.10	bhavanirodhā jātinirodho;	1	
PA_sn_12:1.3.11	jātinirodhā jarāmaraṇaṁ sokaparidevadukkhadomanassupāyāsā nirujjhanti.	1	
PA_sn_12:1.3.12	Evametassa kevalassa dukkhakkhandhassa nirodho hotī”ti.	1	
PA_sn_12:1.3.13	Idamavoca bhagavā.	1	
PA_sn_12:1.3.14	Attamanā te bhikkhū bhagavato bhāsitaṁ abhinandunti.	1	
PA_sn_12:1.3.15	Paṭhamaṁ.	1	
PA_sn_12:2.0.1	Saṁyutta Nikāya 12.2	2	
PA_sn_12:2.0.2	1. Buddhavagga	2	
PA_sn_12:2.0.3	Vibhaṅgasutta	2	
PA_sn_12:2.1.1	Sāvatthiyaṁ viharati.	2	
PA_sn_12:2.1.2	“Paṭiccasamuppādaṁ vo, bhikkhave, desessāmi vibhajissāmi.	2	
PA_sn_12:2.1.3	Taṁ suṇātha, sādhukaṁ manasi karotha, bhāsissāmī”ti.	2	
PA_sn_12:2.1.4	“Evaṁ, bhante”ti kho te bhikkhū bhagavato paccassosuṁ.	2	
PA_sn_12:2.1.5	Bhagavā etadavoca:	2	
PA_sn_12:2.2.1	“Katamo ca, bhikkhave, paṭiccasamuppādo?	2	
PA_sn_12:2.2.2	Avijjāpaccayā, bhikkhave, saṅkhārā;	2	
PA_sn_12:2.2.3	saṅkhārapaccayā viññāṇaṁ;	2	
PA_sn_12:2.2.4	viññāṇapaccayā nāmarūpaṁ;	2	
PA_sn_12:2.2.5	nāmarūpapaccayā saḷāyatanaṁ;	2	
PA_sn_12:2.2.6	saḷāyatanapaccayā phasso;	2	
PA_sn_12:2.2.7	phassapaccayā vedanā;	2	
PA_sn_12:2.2.8	vedanāpaccayā taṇhā;	2	
PA_sn_12:2.2.9	taṇhāpaccayā upādānaṁ;	2	
PA_sn_12:2.2.10	upādānapaccayā bhavo;	2	
PA_sn_12:2.2.11	bhavapaccayā jāti;	2	
PA_sn_12:2.2.12	jātipaccayā jarāmaraṇaṁ sokaparidevadukkhadomanassupāyāsā sambhavanti.	2	
PA_sn_12:2.2.13	Evametassa kevalassa dukkhakkhandhassa samudayo hoti.	2	
PA_sn_12:2.3.1	Katamañca, bhikkhave, jarāmaraṇaṁ?	2	
PA_sn_12:2.3.2	Yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko;	2	
PA_sn_12:2.3.3	ayaṁ vuccati jarā.	2	
PA_sn_12:2.3.4	Yā tesaṁ tesaṁ sattānaṁ tamhā tamhā sattanikāyā cuti cavanatā bhedo antaradhānaṁ maccu maraṇaṁ kālakiriyā khandhānaṁ bhedo kaḷevarassa nikkhepo (…),	2	
PA_sn_12:2.3.5	idaṁ vuccati maraṇaṁ.	2	
PA_sn_12:2.3.6	Iti ayañca jarā, idañca maraṇaṁ.	2	
PA_sn_12:2.3.7	Idaṁ vuccati, bhikkhave, jarāmaraṇaṁ.	2	
PA_sn_12:2.4.1	Katamā ca, bhikkhave, jāti?	2	
PA_sn_12:2.4.2	Yā tesaṁ tesaṁ sattānaṁ tamhi tamhi sattanikāye jāti sañjāti okkanti abhinibbatti khandhānaṁ pātubhāvo āyatanānaṁ paṭilābho.	2	
PA_sn_12:2.4.3	Ayaṁ vuccati, bhikkhave, jāti.	2	
PA_sn_12:2.5.1	Katamo ca, bhikkhave, bhavo?	2	
PA_sn_12:2.5.2	Tayome, bhikkhave, bhavā—	2	
PA_sn_12:2.5.3	kāmabhavo, rūpabhavo, arūpabhavo.	2	
PA_sn_12:2.5.4	Ayaṁ vuccati, bhikkhave, bhavo.	2	
PA_sn_12:2.6.1	Katamañca, bhikkhave, upādānaṁ?	2	
PA_sn_12:2.6.2	Cattārimāni, bhikkhave, upādānāni—	2	
PA_sn_12:2.6.3	kāmupādānaṁ, diṭṭhupādānaṁ, sīlabbatupādānaṁ, attavādupādānaṁ.	2	
PA_sn_12:2.6.4	Idaṁ vuccati, bhikkhave, upādānaṁ.	2	
PA_sn_12:2.7.1	Katamā ca, bhikkhave, taṇhā?	2	
PA_sn_12:2.7.2	Chayime, bhikkhave, taṇhākāyā—	2	
PA_sn_12:2.7.3	rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā.	2	
PA_sn_12:2.7.4	Ayaṁ vuccati, bhikkhave, taṇhā.	2	
PA_sn_12:2.8.1	Katamā ca, bhikkhave, vedanā?	2	
PA_sn_12:2.8.2	Chayime, bhikkhave, vedanākāyā—	2	
PA_sn_12:2.8.3	cakkhusamphassajā vedanā, sotasamphassajā vedanā, ghānasamphassajā vedanā, jivhāsamphassajā vedanā, kāyasamphassajā vedanā, manosamphassajā vedanā.	2	
PA_sn_12:2.8.4	Ayaṁ vuccati, bhikkhave, vedanā.	2	
PA_sn_12:2.9.1	Katamo ca, bhikkhave, phasso?	2	
PA_sn_12:2.9.2	Chayime, bhikkhave, phassakāyā—	2	
PA_sn_12:2.9.3	cakkhusamphasso, sotasamphasso, ghānasamphasso, jivhāsamphasso, kāyasamphasso, manosamphasso.	2	
PA_sn_12:2.9.4	Ayaṁ vuccati, bhikkhave, phasso.	2	
PA_sn_12:2.10.1	Katamañca, bhikkhave, saḷāyatanaṁ?	2	
PA_sn_12:2.10.2	Cakkhāyatanaṁ, sotāyatanaṁ, ghānāyatanaṁ, jivhāyatanaṁ, kāyāyatanaṁ, manāyatanaṁ—	2	
PA_sn_12:2.10.3	idaṁ vuccati, bhikkhave, saḷāyatanaṁ.	2	
PA_sn_12:2.11.1	Katamañca, bhikkhave, nāmarūpaṁ?	2	
PA_sn_12:2.11.2	Vedanā, saññā, cetanā, phasso, manasikāro—	2	
PA_sn_12:2.11.3	idaṁ vuccati nāmaṁ.	2	
PA_sn_12:2.11.4	Cattāro ca mahābhūtā, catunnañca mahābhūtānaṁ upādāyarūpaṁ.	2	
PA_sn_12:2.11.5	Idaṁ vuccati rūpaṁ.	2	
PA_sn_12:2.11.6	Iti idañca nāmaṁ, idañca rūpaṁ.	2	
PA_sn_12:2.11.7	Idaṁ vuccati, bhikkhave, nāmarūpaṁ.	2	
PA_sn_12:2.12.1	Katamañca, bhikkhave, viññāṇaṁ?	2	
PA_sn_12:2.12.2	Chayime, bhikkhave, viññāṇakāyā—	2	
PA_sn_12:2.12.3	cakkhuviññāṇaṁ, sotaviññāṇaṁ, ghānaviññāṇaṁ, jivhāviññāṇaṁ, kāyaviññāṇaṁ, manoviññāṇaṁ.	2	
PA_sn_12:2.12.4	Idaṁ vuccati, bhikkhave, viññāṇaṁ.	2	
PA_sn_12:2.13.1	Katame ca, bhikkhave, saṅkhārā?	2	
PA_sn_12:2.13.2	Tayome, bhikkhave, saṅkhārā—	2	
PA_sn_12:2.13.3	kāyasaṅkhāro, vacīsaṅkhāro, cittasaṅkhāro.	2	
PA_sn_12:2.13.4	Ime vuccanti, bhikkhave, saṅkhārā.	2	
PA_sn_12:2.14.1	Katamā ca, bhikkhave, avijjā?	2	
PA_sn_12:2.14.2	Yaṁ kho, bhikkhave, dukkhe aññāṇaṁ, dukkhasamudaye aññāṇaṁ, dukkhanirodhe aññāṇaṁ, dukkhanirodhagāminiyā paṭipadāya aññāṇaṁ.	2	
PA_sn_12:2.14.3	Ayaṁ vuccati, bhikkhave, avijjā.	2	
PA_sn_12:2.15.1	Iti kho, bhikkhave, avijjāpaccayā saṅkhārā;	2	
PA_sn_12:2.15.2	saṅkhārapaccayā viññāṇaṁ …pe…	2	
PA_sn_12:2.15.3	evametassa kevalassa dukkhakkhandhassa samudayo hoti.	2	
PA_sn_12:2.15.4	Avijjāya tveva asesavirāganirodhā saṅkhāranirodho;	2	
PA_sn_12:2.15.5	saṅkhāranirodhā viññāṇanirodho …pe…	2	
PA_sn_12:2.15.6	evametassa kevalassa dukkhakkhandhassa nirodho hotī”ti.	2	
PA_sn_12:2.15.7	Dutiyaṁ.	2	
PA_sn_12:3.0.1	Saṁyutta Nikāya 12.3	3	
PA_sn_12:3.0.2	1. Buddhavagga	3	
PA_sn_12:3.0.3	Paṭipadāsutta	3	
PA_sn_12:3.1.1	Sāvatthiyaṁ viharati …pe…	3	
PA_sn_12:3.1.2	“micchāpaṭipadañca vo, bhikkhave, desessāmi sammāpaṭipadañca.	3	
PA_sn_12:3.1.3	Taṁ suṇātha, sādhukaṁ manasi karotha, bhāsissāmī”ti.	3	
PA_sn_12:3.1.4	“Evaṁ, bhante”ti kho te bhikkhū bhagavato paccassosuṁ.	3	
PA_sn_12:3.1.5	Bhagavā etadavoca:	3	
PA_sn_12:3.2.1	“Katamā ca, bhikkhave, micchāpaṭipadā?	3	
PA_sn_12:3.2.2	Avijjāpaccayā, bhikkhave, saṅkhārā;	3	
PA_sn_12:3.2.3	saṅkhārapaccayā viññāṇaṁ …pe…	3	
PA_sn_12:3.2.4	evametassa kevalassa dukkhakkhandhassa samudayo hoti.	3	
PA_sn_12:3.2.5	Ayaṁ vuccati, bhikkhave, micchāpaṭipadā.	3	
PA_sn_12:3.3.1	Katamā ca, bhikkhave, sammāpaṭipadā?	3	
PA_sn_12:3.3.2	Avijjāya tveva asesavirāganirodhā saṅkhāranirodho;	3	
PA_sn_12:3.3.3	saṅkhāranirodhā viññāṇanirodho …pe…	3	
PA_sn_12:3.3.4	evametassa kevalassa dukkhakkhandhassa nirodho hoti.	3	
PA_sn_12:3.3.5	Ayaṁ vuccati, bhikkhave, sammāpaṭipadā”ti.	3	
PA_sn_12:3.3.6	Tatiyaṁ.	3	
PA_sn_12:4.0.1	Saṁyutta Nikāya 12.4	4	
PA_sn_12:4.0.2	1. Buddhavagga	4	
PA_sn_12:4.0.3	Vipassīsutta	4	
PA_sn_12:4.1.1	Sāvatthiyaṁ viharati …pe…	4	
PA_sn_12:4.1.2	“vipassissa, bhikkhave, bhagavato arahato sammāsambuddhassa pubbeva sambodhā anabhisambuddhassa bodhisattasseva sato etadahosi:	4	
PA_sn_12:4.1.3	‘kicchaṁ vatāyaṁ loko āpanno jāyati ca jīyati ca mīyati ca cavati ca upapajjati ca.	4	
PA_sn_12:4.1.4	Atha ca panimassa dukkhassa nissaraṇaṁ nappajānāti jarāmaraṇassa.	4	
PA_sn_12:4.1.5	Kudāssu nāma imassa dukkhassa nissaraṇaṁ paññāyissati jarāmaraṇassā’ti?	4	
PA_sn_12:4.2.1	Atha kho, bhikkhave, vipassissa bodhisattassa etadahosi:	4	
PA_sn_12:4.2.2	‘kimhi nu kho sati jarāmaraṇaṁ hoti, kiṁpaccayā jarāmaraṇan’ti?	4	
PA_sn_12:4.2.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.2.4	‘jātiyā kho sati jarāmaraṇaṁ hoti, jātipaccayā jarāmaraṇan’ti.	4	
PA_sn_12:4.3.1	Atha kho, bhikkhave, vipassissa bodhisattassa etadahosi:	4	
PA_sn_12:4.3.2	‘kimhi nu kho sati jāti hoti, kiṁpaccayā jātī’ti?	4	
PA_sn_12:4.3.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.3.4	‘bhave kho sati jāti hoti, bhavapaccayā jātī’ti.	4	
PA_sn_12:4.4.1	Atha kho, bhikkhave, vipassissa bodhisattassa etadahosi:	4	
PA_sn_12:4.4.2	‘kimhi nu kho sati bhavo hoti, kiṁpaccayā bhavo’ti?	4	
PA_sn_12:4.4.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.4.4	‘upādāne kho sati bhavo hoti, upādānapaccayā bhavo’ti.	4	
PA_sn_12:4.5.1	Atha kho, bhikkhave, vipassissa bodhisattassa etadahosi:	4	
PA_sn_12:4.5.2	‘kimhi nu kho sati upādānaṁ hoti, kiṁpaccayā upādānan’ti?	4	
PA_sn_12:4.5.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.5.4	‘taṇhāya kho sati upādānaṁ hoti, taṇhāpaccayā upādānan’ti.	4	
PA_sn_12:4.6.1	Atha kho, bhikkhave, vipassissa bodhisattassa etadahosi:	4	
PA_sn_12:4.6.2	‘kimhi nu kho sati taṇhā hoti, kiṁpaccayā taṇhā’ti?	4	
PA_sn_12:4.6.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.6.4	‘vedanāya kho sati taṇhā hoti, vedanāpaccayā taṇhā’ti.	4	
PA_sn_12:4.7.1	Atha kho, bhikkhave, vipassissa bodhisattassa etadahosi:	4	
PA_sn_12:4.7.2	‘kimhi nu kho sati vedanā hoti, kiṁpaccayā vedanā’ti?	4	
PA_sn_12:4.7.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.7.4	‘phasse kho sati vedanā hoti, phassapaccayā vedanā’ti.	4	
PA_sn_12:4.8.1	Atha kho, bhikkhave, vipassissa bodhisattassa etadahosi:	4	
PA_sn_12:4.8.2	‘kimhi nu kho sati phasso hoti, kiṁpaccayā phasso’ti?	4	
PA_sn_12:4.8.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.8.4	‘saḷāyatane kho sati phasso hoti, saḷāyatanapaccayā phasso’ti.	4	
PA_sn_12:4.9.1	Atha kho, bhikkhave, vipassissa bodhisattassa etadahosi:	4	
PA_sn_12:4.9.2	‘kimhi nu kho sati saḷāyatanaṁ hoti, kiṁpaccayā saḷāyatanan’ti?	4	
PA_sn_12:4.9.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.9.4	‘nāmarūpe kho sati saḷāyatanaṁ hoti, nāmarūpapaccayā saḷāyatanan’ti.	4	
PA_sn_12:4.10.1	Atha kho, bhikkhave, vipassissa bodhisattassa etadahosi:	4	
PA_sn_12:4.10.2	‘kimhi nu kho sati nāmarūpaṁ hoti, kiṁpaccayā nāmarūpan’ti?	4	
PA_sn_12:4.10.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.10.4	‘viññāṇe kho sati nāmarūpaṁ hoti, viññāṇapaccayā nāmarūpan’ti.	4	
PA_sn_12:4.11.1	Atha kho, bhikkhave, vipassissa bodhisattassa etadahosi:	4	
PA_sn_12:4.11.2	‘kimhi nu kho sati viññāṇaṁ hoti, kiṁpaccayā viññāṇan’ti?	4	
PA_sn_12:4.11.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.11.4	‘saṅkhāresu kho sati viññāṇaṁ hoti, saṅkhārapaccayā viññāṇan’ti.	4	
PA_sn_12:4.12.1	Atha kho, bhikkhave, vipassissa bodhisattassa etadahosi:	4	
PA_sn_12:4.12.2	‘kimhi nu kho sati saṅkhārā honti, kiṁpaccayā saṅkhārā’ti?	4	
PA_sn_12:4.12.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.12.4	‘avijjāya kho sati saṅkhārā honti, avijjāpaccayā saṅkhārā’ti.	4	
PA_sn_12:4.13.1	Iti hidaṁ avijjāpaccayā saṅkhārā;	4	
PA_sn_12:4.13.2	saṅkhārapaccayā viññāṇaṁ …pe…	4	
PA_sn_12:4.13.3	evametassa kevalassa dukkhakkhandhassa samudayo hoti.	4	
PA_sn_12:4.13.4	‘Samudayo, samudayo’ti kho, bhikkhave, vipassissa bodhisattassa pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	4	
PA_sn_12:4.14.1	Atha kho, bhikkhave, vipassissa bodhisattassa etadahosi:	4	
PA_sn_12:4.14.2	‘kimhi nu kho asati jarāmaraṇaṁ na hoti, kissa nirodhā jarāmaraṇanirodho’ti?	4	
PA_sn_12:4.14.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.14.4	‘jātiyā kho asati jarāmaraṇaṁ na hoti, jātinirodhā jarāmaraṇanirodho’ti.	4	
PA_sn_12:4.15.1	Atha kho, bhikkhave, vipassissa bodhisattassa etadahosi:	4	
PA_sn_12:4.15.2	‘kimhi nu kho asati jāti na hoti, kissa nirodhā jātinirodho’ti?	4	
PA_sn_12:4.15.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.15.4	‘bhave kho asati jāti na hoti, bhavanirodhā jātinirodho’ti.	4	
PA_sn_12:4.16.1	Atha kho, bhikkhave, vipassissa bodhisattassa etadahosi:	4	
PA_sn_12:4.16.2	‘kimhi nu kho asati bhavo na hoti, kissa nirodhā bhavanirodho’ti?	4	
PA_sn_12:4.16.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.16.4	‘upādāne kho asati bhavo na hoti, upādānanirodhā bhavanirodho’ti.	4	
PA_sn_12:4.17.1	Atha kho, bhikkhave, vipassissa bodhisattassa etadahosi:	4	
PA_sn_12:4.17.2	‘kimhi nu kho asati upādānaṁ na hoti, kissa nirodhā upādānanirodho’ti?	4	
PA_sn_12:4.17.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.17.4	‘taṇhāya kho asati upādānaṁ na hoti, taṇhānirodhā upādānanirodho’ti.	4	
PA_sn_12:4.18.1	Atha kho, bhikkhave, vipassissa bodhisattassa etadahosi:	4	
PA_sn_12:4.18.2	‘kimhi nu kho asati taṇhā na hoti, kissa nirodhā taṇhānirodho’ti?	4	
PA_sn_12:4.18.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.18.4	‘vedanāya kho asati taṇhā na hoti, vedanānirodhā taṇhānirodho’ti.	4	
PA_sn_12:4.19.1	Atha kho, bhikkhave, vipassissa bodhisattassa etadahosi:	4	
PA_sn_12:4.19.2	‘kimhi nu kho asati vedanā na hoti, kissa nirodhā vedanānirodho’ti?	4	
PA_sn_12:4.19.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.19.4	‘phasse kho asati vedanā na hoti, phassanirodhā vedanānirodho’ti.	4	
PA_sn_12:4.20.1	Atha kho, bhikkhave, vipassissa bodhisattassa etadahosi:	4	
PA_sn_12:4.20.2	‘kimhi nu kho asati phasso na hoti, kissa nirodhā phassanirodho’ti?	4	
PA_sn_12:4.20.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.20.4	‘saḷāyatane kho asati phasso na hoti, saḷāyatananirodhā phassanirodho’ti.	4	
PA_sn_12:4.21.1	Atha kho, bhikkhave, vipassissa bodhisattassa etadahosi:	4	
PA_sn_12:4.21.2	‘kimhi nu kho asati saḷāyatanaṁ na hoti, kissa nirodhā saḷāyatananirodho’ti?	4	
PA_sn_12:4.21.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.21.4	‘nāmarūpe kho asati saḷāyatanaṁ na hoti, nāmarūpanirodhā saḷāyatananirodho’ti.	4	
PA_sn_12:4.22.1	Atha kho, bhikkhave, vipassissa bodhisattassa etadahosi:	4	
PA_sn_12:4.22.2	‘kimhi nu kho asati nāmarūpaṁ na hoti, kissa nirodhā nāmarūpanirodho’ti?	4	
PA_sn_12:4.22.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.22.4	‘viññāṇe kho asati nāmarūpaṁ na hoti, viññāṇanirodhā nāmarūpanirodho’ti.	4	
PA_sn_12:4.23.1	Atha kho, bhikkhave, vipassissa bodhisattassa etadahosi:	4	
PA_sn_12:4.23.2	‘kimhi nu kho asati viññāṇaṁ na hoti, kissa nirodhā viññāṇanirodho’ti?	4	
PA_sn_12:4.23.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.23.4	‘saṅkhāresu kho asati viññāṇaṁ na hoti, saṅkhāranirodhā viññāṇanirodho’ti.	4	
PA_sn_12:4.24.1	Atha kho, bhikkhave, vipassissa bodhisattassa etadahosi:	4	
PA_sn_12:4.24.2	‘kimhi nu kho asati saṅkhārā na honti, kissa nirodhā saṅkhāranirodho’ti?	4	
PA_sn_12:4.24.3	Atha kho, bhikkhave, vipassissa bodhisattassa yoniso manasikārā ahu paññāya abhisamayo:	4	
PA_sn_12:4.24.4	‘avijjāya kho asati saṅkhārā na honti, avijjānirodhā saṅkhāranirodho’ti.	4	
PA_sn_12:4.25.1	Iti hidaṁ avijjānirodhā saṅkhāranirodho;	4	
PA_sn_12:4.25.2	saṅkhāranirodhā viññāṇanirodho …pe…	4	
PA_sn_12:4.25.3	evametassa kevalassa dukkhakkhandhassa nirodho hotīti.	4	
PA_sn_12:4.25.4	‘Nirodho, nirodho’ti kho, bhikkhave, vipassissa bodhisattassa pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādī”ti.	4	
PA_sn_12:4.25.5	Catutthaṁ.	4	
PA_sn_12:4.26.1	(Sattannampi buddhānaṁ evaṁ vitthāretabbo.)	4	
PA_sn_12:5.0.1	Saṁyutta Nikāya 12.5	5	
PA_sn_12:5.0.2	1. Buddhavagga	5	
PA_sn_12:5.0.3	Sikhīsutta	5	
PA_sn_12:5.1.1	“Sikhissa, bhikkhave, bhagavato arahato sammāsambuddhassa …pe….	5	
PA_sn_12:6.0.1	Saṁyutta Nikāya 12.6	6	
PA_sn_12:6.0.2	1. Buddhavagga	6	
PA_sn_12:6.0.3	Vessabhūsutta	6	
PA_sn_12:6.1.1	“Vessabhussa, bhikkhave, bhagavato arahato sammāsambuddhassa …pe….	6	
PA_sn_12:7.0.1	Saṁyutta Nikāya 12.7	7	
PA_sn_12:7.0.2	1. Buddhavagga	7	
PA_sn_12:7.0.3	Kakusandhasutta	7	
PA_sn_12:7.1.1	“Kakusandhassa, bhikkhave, bhagavato arahato sammāsambuddhassa …pe….	7	
PA_sn_12:8.0.1	Saṁyutta Nikāya 12.8	8	
PA_sn_12:8.0.2	1. Buddhavagga	8	
PA_sn_12:8.0.3	Koṇāgamanasutta	8	
PA_sn_12:8.1.1	“Koṇāgamanassa, bhikkhave, bhagavato arahato sammāsambuddhassa …pe….	8	
PA_sn_12:9.0.1	Saṁyutta Nikāya 12.9	9	
PA_sn_12:9.0.2	1. Buddhavagga	9	
PA_sn_12:9.0.3	Kassapasutta	9	
PA_sn_12:9.1.1	“Kassapassa, bhikkhave, bhagavato arahato sammāsambuddhassa …pe….	9	
PA_sn_12:10.0.1	Saṁyutta Nikāya 12.10	10	
PA_sn_12:10.0.2	1. Buddhavagga	10	
PA_sn_12:10.0.3	Gotamasutta	10	
PA_sn_12:10.1.1	“Pubbeva me, bhikkhave, sambodhā anabhisambuddhassa bodhisattasseva sato etadahosi:	10	
PA_sn_12:10.1.2	‘kicchaṁ vatāyaṁ loko āpanno jāyati ca jīyati ca mīyati ca cavati ca upapajjati ca.	10	
PA_sn_12:10.1.3	Atha ca panimassa dukkhassa nissaraṇaṁ nappajānāti jarāmaraṇassa.	10	
PA_sn_12:10.1.4	Kudāssu nāma imassa dukkhassa nissaraṇaṁ paññāyissati jarāmaraṇassā’ti?	10	
PA_sn_12:10.2.1	Tassa mayhaṁ, bhikkhave, etadahosi:	10	
PA_sn_12:10.2.2	‘kimhi nu kho sati jarāmaraṇaṁ hoti, kiṁpaccayā jarāmaraṇan’ti?	10	
PA_sn_12:10.2.3	Tassa mayhaṁ, bhikkhave, yoniso manasikārā ahu paññāya abhisamayo:	10	
PA_sn_12:10.2.4	‘jātiyā kho sati jarāmaraṇaṁ hoti, jātipaccayā jarāmaraṇan’ti.	10	
PA_sn_12:10.3.1	Tassa mayhaṁ, bhikkhave, etadahosi:	10	
PA_sn_12:10.3.2	‘kimhi nu kho sati jāti hoti …pe…	10	
PA_sn_12:10.3.3	bhavo …	10	
PA_sn_12:10.3.4	upādānaṁ …	10	
PA_sn_12:10.3.5	taṇhā …	10	
PA_sn_12:10.3.6	vedanā …	10	
PA_sn_12:10.3.7	phasso …	10	
PA_sn_12:10.3.8	saḷāyatanaṁ …	10	
PA_sn_12:10.3.9	nāmarūpaṁ …	10	
PA_sn_12:10.3.10	viññāṇaṁ …	10	
PA_sn_12:10.3.11	saṅkhārā honti, kiṁpaccayā saṅkhārā’ti?	10	
PA_sn_12:10.3.12	Tassa mayhaṁ, bhikkhave, yoniso manasikārā ahu paññāya abhisamayo:	10	
PA_sn_12:10.3.13	‘avijjāya kho sati saṅkhārā honti, avijjāpaccayā saṅkhārā’ti.	10	
PA_sn_12:10.4.1	Iti hidaṁ avijjāpaccayā saṅkhārā;	10	
PA_sn_12:10.4.2	saṅkhārapaccayā viññāṇaṁ …pe…	10	
PA_sn_12:10.4.3	evametassa kevalassa dukkhakkhandhassa samudayo hoti.	10	
PA_sn_12:10.4.4	‘Samudayo, samudayo’ti kho me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādi.	10	
PA_sn_12:10.5.1	Tassa mayhaṁ, bhikkhave, etadahosi:	10	
PA_sn_12:10.5.2	‘kimhi nu kho asati jarāmaraṇaṁ na hoti, kissa nirodhā jarāmaraṇanirodho’ti?	10	
PA_sn_12:10.5.3	Tassa mayhaṁ, bhikkhave, yoniso manasikārā ahu paññāya abhisamayo:	10	
PA_sn_12:10.5.4	‘jātiyā kho asati jarāmaraṇaṁ na hoti, jātinirodhā jarāmaraṇanirodho’ti.	10	
PA_sn_12:10.6.1	Tassa mayhaṁ, bhikkhave, etadahosi:	10	
PA_sn_12:10.6.2	‘kimhi nu kho asati jāti na hoti …pe…	10	
PA_sn_12:10.6.3	bhavo …	10	
PA_sn_12:10.6.4	upādānaṁ …	10	
PA_sn_12:10.6.5	taṇhā …	10	
PA_sn_12:10.6.6	vedanā …	10	
PA_sn_12:10.6.7	phasso …	10	
PA_sn_12:10.6.8	saḷāyatanaṁ …	10	
PA_sn_12:10.6.9	nāmarūpaṁ …	10	
PA_sn_12:10.6.10	viññāṇaṁ …	10	
PA_sn_12:10.6.11	saṅkhārā na honti, kissa nirodhā saṅkhāranirodho’ti?	10	
PA_sn_12:10.6.12	Tassa mayhaṁ, bhikkhave, yoniso manasikārā ahu paññāya abhisamayo:	10	
PA_sn_12:10.6.13	‘avijjāya kho asati saṅkhārā na honti, avijjānirodhā saṅkhāranirodho’ti.	10	
PA_sn_12:10.7.1	Iti hidaṁ avijjānirodhā saṅkhāranirodho;	10	
PA_sn_12:10.7.2	saṅkhāranirodhā viññāṇanirodho …pe…	10	
PA_sn_12:10.7.3	evametassa kevalassa dukkhakkhandhassa nirodho hoti.	10	
PA_sn_12:10.7.4	‘Nirodho, nirodho’ti kho me, bhikkhave, pubbe ananussutesu dhammesu cakkhuṁ udapādi, ñāṇaṁ udapādi, paññā udapādi, vijjā udapādi, āloko udapādī”ti.	10	
PA_sn_12:10.7.5	Dasamo.	10	
PA_sn_12:10.7.6	Buddhavaggo paṭhamo.	10	
PA_sn_12:10.8.0	Tassuddānaṁ	10	
PA_sn_12:10.8.1	Desanā vibhaṅgapaṭipadā ca,	10	
PA_sn_12:10.8.2	Vipassī sikhī ca vessabhū;	10	
PA_sn_12:10.8.3	Kakusandho koṇāgamano kassapo,	10	
PA_sn_12:10.8.4	Mahāsakyamuni ca gotamoti.	10	
PA_sn_12:11.0.1	Saṁyutta Nikāya 12.11	11	
PA_sn_12:11.0.2	2. Āhāravagga	11	
PA_sn_12:11.0.3	Āhārasutta	11	
PA_sn_12:11.1.1	Evaṁ me sutaṁ—	11	
PA_sn_12:11.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme …	11	
PA_sn_12:11.1.3	“cattārome, bhikkhave, āhārā bhūtānaṁ vā sattānaṁ ṭhitiyā sambhavesīnaṁ vā anuggahāya.	11	
PA_sn_12:11.1.4	Katame cattāro?	11	
PA_sn_12:11.1.5	Kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṁ catutthaṁ.	11	
PA_sn_12:11.1.6	Ime kho, bhikkhave, cattāro āhārā bhūtānaṁ vā sattānaṁ ṭhitiyā sambhavesīnaṁ vā anuggahāya.	11	
PA_sn_12:11.2.1	Ime, bhikkhave, cattāro āhārā kiṁnidānā kiṁsamudayā kiṁjātikā kiṁpabhavā?	11	
PA_sn_12:11.2.2	Ime cattāro āhārā taṇhānidānā taṇhāsamudayā taṇhājātikā taṇhāpabhavā.	11	
PA_sn_12:11.2.3	Taṇhā cāyaṁ, bhikkhave, kiṁnidānā kiṁsamudayā kiṁjātikā kiṁpabhavā?	11	
PA_sn_12:11.2.4	Taṇhā vedanānidānā vedanāsamudayā vedanājātikā vedanāpabhavā.	11	
PA_sn_12:11.2.5	Vedanā cāyaṁ, bhikkhave, kiṁnidānā kiṁsamudayā kiṁjātikā kiṁpabhavā?	11	
PA_sn_12:11.2.6	Vedanā phassanidānā phassasamudayā phassajātikā phassapabhavā.	11	
PA_sn_12:11.2.7	Phasso cāyaṁ, bhikkhave, kiṁnidāno kiṁsamudayo kiṁjātiko kiṁpabhavo?	11	
PA_sn_12:11.2.8	Phasso saḷāyatananidāno saḷāyatanasamudayo saḷāyatanajātiko saḷāyatanapabhavo.	11	
PA_sn_12:11.2.9	Saḷāyatanañcidaṁ, bhikkhave, kiṁnidānaṁ kiṁsamudayaṁ kiṁjātikaṁ kiṁpabhavaṁ?	11	
PA_sn_12:11.2.10	Saḷāyatanaṁ nāmarūpanidānaṁ nāmarūpasamudayaṁ nāmarūpajātikaṁ nāmarūpapabhavaṁ.	11	
PA_sn_12:11.2.11	Nāmarūpañcidaṁ, bhikkhave, kiṁnidānaṁ kiṁsamudayaṁ kiṁjātikaṁ kiṁpabhavaṁ?	11	
PA_sn_12:11.2.12	Nāmarūpaṁ viññāṇanidānaṁ viññāṇasamudayaṁ viññāṇajātikaṁ viññāṇapabhavaṁ.	11	
PA_sn_12:11.2.13	Viññāṇañcidaṁ, bhikkhave, kiṁnidānaṁ kiṁsamudayaṁ kiṁjātikaṁ kiṁpabhavaṁ?	11	
PA_sn_12:11.2.14	Viññāṇaṁ saṅkhāranidānaṁ saṅkhārasamudayaṁ saṅkhārajātikaṁ saṅkhārapabhavaṁ.	11	
PA_sn_12:11.2.15	Saṅkhārā cime, bhikkhave, kiṁnidānā kiṁsamudayā kiṁjātikā kiṁpabhavā?	11	
PA_sn_12:11.2.16	Saṅkhārā avijjānidānā avijjāsamudayā avijjājātikā avijjāpabhavā.	11	
PA_sn_12:11.3.1	Iti kho, bhikkhave, avijjāpaccayā saṅkhārā;	11	
PA_sn_12:11.3.2	saṅkhārapaccayā viññāṇaṁ …pe…	11	
PA_sn_12:11.3.3	evametassa kevalassa dukkhakkhandhassa samudayo hoti.	11	
PA_sn_12:11.3.4	Avijjāya tveva asesavirāganirodhā saṅkhāranirodho;	11	
PA_sn_12:11.3.5	saṅkhāranirodhā viññāṇanirodho …pe…	11	
PA_sn_12:11.3.6	evametassa kevalassa dukkhakkhandhassa nirodho hotī”ti.	11	
PA_sn_12:11.3.7	Paṭhamaṁ.	11	
PA_sn_12:12.0.1	Saṁyutta Nikāya 12.12	12	
PA_sn_12:12.0.2	2. Āhāravagga	12	
PA_sn_12:12.0.3	Moḷiyaphaggunasutta	12	
PA_sn_12:12.1.1	Sāvatthiyaṁ viharati.	12	
PA_sn_12:12.1.2	“Cattārome, bhikkhave, āhārā bhūtānaṁ vā sattānaṁ ṭhitiyā sambhavesīnaṁ vā anuggahāya.	12	
PA_sn_12:12.1.3	Katame cattāro?	12	
PA_sn_12:12.1.4	Kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṁ catutthaṁ.	12	
PA_sn_12:12.1.5	Ime kho, bhikkhave, cattāro āhārā bhūtānaṁ vā sattānaṁ ṭhitiyā sambhavesīnaṁ vā anuggahāyā”ti.	12	
PA_sn_12:12.2.1	Evaṁ vutte, āyasmā moḷiyaphagguno bhagavantaṁ etadavoca:	12	
PA_sn_12:12.2.2	“ko nu kho, bhante, viññāṇāhāraṁ āhāretī”ti?	12	
PA_sn_12:12.2.3	“No kallo pañho”ti bhagavā avoca:	12	
PA_sn_12:12.2.4	“‘āhāretī’ti ahaṁ na vadāmi.	12	
PA_sn_12:12.2.5	‘Āhāretī’ti cāhaṁ vadeyyaṁ, tatrassa kallo pañho:	12	
PA_sn_12:12.2.6	‘ko nu kho, bhante, āhāretī’ti?	12	
PA_sn_12:12.2.7	Evañcāhaṁ na vadāmi.	12	
PA_sn_12:12.2.8	Evaṁ maṁ avadantaṁ yo evaṁ puccheyya:	12	
PA_sn_12:12.2.9	‘kissa nu kho, bhante, viññāṇāhāro’ti, esa kallo pañho.	12	
PA_sn_12:12.2.10	Tatra kallaṁ veyyākaraṇaṁ:	12	
PA_sn_12:12.2.11	‘viññāṇāhāro āyatiṁ punabbhavābhinibbattiyā paccayo, tasmiṁ bhūte sati saḷāyatanaṁ, saḷāyatanapaccayā phasso’”ti.	12	
PA_sn_12:12.3.1	“Ko nu kho, bhante, phusatī”ti?	12	
PA_sn_12:12.3.2	“No kallo pañho”ti bhagavā avoca:	12	
PA_sn_12:12.3.3	“‘phusatī’ti ahaṁ na vadāmi.	12	
PA_sn_12:12.3.4	‘Phusatī’ti cāhaṁ vadeyyaṁ, tatrassa kallo pañho:	12	
PA_sn_12:12.3.5	‘ko nu kho, bhante, phusatī’ti?	12	
PA_sn_12:12.3.6	Evañcāhaṁ na vadāmi.	12	
PA_sn_12:12.3.7	Evaṁ maṁ avadantaṁ yo evaṁ puccheyya:	12	
PA_sn_12:12.3.8	‘kiṁpaccayā nu kho, bhante, phasso’ti, esa kallo pañho.	12	
PA_sn_12:12.3.9	Tatra kallaṁ veyyākaraṇaṁ:	12	
PA_sn_12:12.3.10	‘saḷāyatanapaccayā phasso, phassapaccayā vedanā’”ti.	12	
PA_sn_12:12.4.1	“Ko nu kho, bhante, vedayatī”ti?	12	
PA_sn_12:12.4.2	“No kallo pañho”ti bhagavā avoca:	12	
PA_sn_12:12.4.3	“‘vedayatī’ti ahaṁ na vadāmi.	12	
PA_sn_12:12.4.4	‘Vedayatī’ti cāhaṁ vadeyyaṁ, tatrassa kallo pañho:	12	
PA_sn_12:12.4.5	‘ko nu kho, bhante, vedayatī’ti?	12	
PA_sn_12:12.4.6	Evañcāhaṁ na vadāmi.	12	
PA_sn_12:12.4.7	Evaṁ maṁ avadantaṁ yo evaṁ puccheyya:	12	
PA_sn_12:12.4.8	‘kiṁpaccayā nu kho, bhante, vedanā’ti, esa kallo pañho.	12	
PA_sn_12:12.4.9	Tatra kallaṁ veyyākaraṇaṁ:	12	
PA_sn_12:12.4.10	‘phassapaccayā vedanā, vedanāpaccayā taṇhā’”ti.	12	
PA_sn_12:12.5.1	“Ko nu kho, bhante, tasatī”ti?	12	
PA_sn_12:12.5.2	“No kallo pañho”ti bhagavā avoca:	12	
PA_sn_12:12.5.3	“‘tasatī’ti ahaṁ na vadāmi.	12	
PA_sn_12:12.5.4	‘Tasatī’ti cāhaṁ vadeyyaṁ, tatrassa kallo pañho:	12	
PA_sn_12:12.5.5	‘ko nu kho, bhante, tasatī’ti?	12	
PA_sn_12:12.5.6	Evañcāhaṁ na vadāmi.	12	
PA_sn_12:12.5.7	Evaṁ maṁ avadantaṁ yo evaṁ puccheyya:	12	
PA_sn_12:12.5.8	‘kiṁpaccayā nu kho, bhante, taṇhā’ti, esa kallo pañho.	12	
PA_sn_12:12.5.9	Tatra kallaṁ veyyākaraṇaṁ:	12	
PA_sn_12:12.5.10	‘vedanāpaccayā taṇhā, taṇhāpaccayā upādānan’”ti.	12	
PA_sn_12:12.6.1	“Ko nu kho, bhante, upādiyatī”ti?	12	
PA_sn_12:12.6.2	“No kallo pañho”ti bhagavā avoca:	12	
PA_sn_12:12.6.3	“‘upādiyatī’ti ahaṁ na vadāmi.	12	
PA_sn_12:12.6.4	‘Upādiyatī’ti cāhaṁ vadeyyaṁ, tatrassa kallo pañho:	12	
PA_sn_12:12.6.5	‘ko nu kho, bhante, upādiyatī’ti?	12	
PA_sn_12:12.6.6	Evañcāhaṁ na vadāmi.	12	
PA_sn_12:12.6.7	Evaṁ maṁ avadantaṁ yo evaṁ puccheyya:	12	
PA_sn_12:12.6.8	‘kiṁpaccayā nu kho, bhante, upādānan’ti, esa kallo pañho.	12	
PA_sn_12:12.6.9	Tatra kallaṁ veyyākaraṇaṁ:	12	
PA_sn_12:12.6.10	‘taṇhāpaccayā upādānaṁ;	12	
PA_sn_12:12.6.11	upādānapaccayā bhavo’ti …pe…	12	
PA_sn_12:12.6.12	evametassa kevalassa dukkhakkhandhassa samudayo hoti.	12	
PA_sn_12:12.7.1	Channaṁ tveva, phagguna, phassāyatanānaṁ asesavirāganirodhā phassanirodho;	12	
PA_sn_12:12.7.2	phassanirodhā vedanānirodho;	12	
PA_sn_12:12.7.3	vedanānirodhā taṇhānirodho;	12	
PA_sn_12:12.7.4	taṇhānirodhā upādānanirodho;	12	
PA_sn_12:12.7.5	upādānanirodhā bhavanirodho;	12	
PA_sn_12:12.7.6	bhavanirodhā jātinirodho;	12	
PA_sn_12:12.7.7	jātinirodhā jarāmaraṇaṁ sokaparidevadukkhadomanassupāyāsā nirujjhanti.	12	
PA_sn_12:12.7.8	Evametassa kevalassa dukkhakkhandhassa nirodho hotī”ti.	12	
PA_sn_12:12.7.9	Dutiyaṁ.	12	
PA_sn_12:13.0.1	Saṁyutta Nikāya 12.13	13	
PA_sn_12:13.0.2	2. Āhāravagga	13	
PA_sn_12:13.0.3	Samaṇabrāhmaṇasutta	13	
PA_sn_12:13.1.1	Sāvatthiyaṁ viharati.	13	
PA_sn_12:13.1.2_0	“Ye hi keci, bhikkhave, samaṇā vā brāhmaṇā vā jarāmaraṇaṁ nappajānanti, jarāmaraṇasamudayaṁ	13	
PA_sn_12:13.1.2_1	nappajānanti, jarāmaraṇanirodhaṁ nappajānanti, jarāmaraṇanirodhagāminiṁ paṭipadaṁ nappajānanti;	13	
PA_sn_12:13.1.3	jātiṁ …pe…	13	
PA_sn_12:13.1.4	bhavaṁ …	13	
PA_sn_12:13.1.5	upādānaṁ …	13	
PA_sn_12:13.1.6	taṇhaṁ …	13	
PA_sn_12:13.1.7	vedanaṁ …	13	
PA_sn_12:13.1.8	phassaṁ …	13	
PA_sn_12:13.1.9	saḷāyatanaṁ …	13	
PA_sn_12:13.1.10	nāmarūpaṁ …	13	
PA_sn_12:13.1.11	viññāṇaṁ …	13	
PA_sn_12:13.1.12	saṅkhāre nappajānanti, saṅkhārasamudayaṁ nappajānanti, saṅkhāranirodhaṁ nappajānanti, saṅkhāranirodhagāminiṁ paṭipadaṁ nappajānanti,	13	
PA_sn_12:13.1.13_0	na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā	13	
PA_sn_12:13.1.13_1	brāhmaṇasammatā; na ca pana te āyasmanto sāmaññatthaṁ vā brahmaññatthaṁ vā diṭṭheva	13	
PA_sn_12:13.1.13_2	dhamme sayaṁ abhiññā sacchikatvā upasampajja viharanti.	13	
PA_sn_12:13.2.1	Ye ca kho keci, bhikkhave, samaṇā vā brāhmaṇā vā jarāmaraṇaṁ pajānanti, jarāmaraṇasamudayaṁ pajānanti, jarāmaraṇanirodhaṁ pajānanti, jarāmaraṇanirodhagāminiṁ paṭipadaṁ pajānanti;	13	
PA_sn_12:13.2.2	jātiṁ …pe…	13	
PA_sn_12:13.2.3	bhavaṁ …	13	
PA_sn_12:13.2.4	upādānaṁ …	13	
PA_sn_12:13.2.5	taṇhaṁ …	13	
PA_sn_12:13.2.6	vedanaṁ …	13	
PA_sn_12:13.2.7	phassaṁ …	13	
PA_sn_12:13.2.8	saḷāyatanaṁ …	13	
PA_sn_12:13.2.9	nāmarūpaṁ …	13	
PA_sn_12:13.2.10	viññāṇaṁ …	13	
PA_sn_12:13.2.11	saṅkhāre pajānanti, saṅkhārasamudayaṁ pajānanti, saṅkhāranirodhaṁ pajānanti, saṅkhāranirodhagāminiṁ paṭipadaṁ pajānanti,	13	
PA_sn_12:13.2.12_0	te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu	13	
PA_sn_12:13.2.12_1	ca brāhmaṇasammatā; te ca panāyasmanto sāmaññatthañca brahmaññatthañca diṭṭheva dhamme	13	
PA_sn_12:13.2.12_2	sayaṁ abhiññā sacchikatvā upasampajja viharantī”ti.	13	
PA_sn_12:13.2.13	Tatiyaṁ.	13	
PA_sn_12:14.0.1	Saṁyutta Nikāya 12.14	14	
PA_sn_12:14.0.2	2. Āhāravagga	14	
PA_sn_12:14.0.3	Dutiyasamaṇabrāhmaṇasutta	14	
PA_sn_12:14.1.1	Sāvatthiyaṁ viharati.	14	
PA_sn_12:14.1.2_0	“Ye hi keci, bhikkhave, samaṇā vā brāhmaṇā vā ime dhamme nappajānanti, imesaṁ dhammānaṁ	14	
PA_sn_12:14.1.2_1	samudayaṁ nappajānanti, imesaṁ dhammānaṁ nirodhaṁ nappajānanti, imesaṁ dhammānaṁ	14	
PA_sn_12:14.1.2_2	nirodhagāminiṁ paṭipadaṁ nappajānanti, katame dhamme nappajānanti, katamesaṁ dhammānaṁ	14	
PA_sn_12:14.1.2_3	samudayaṁ nappajānanti, katamesaṁ dhammānaṁ nirodhaṁ nappajānanti, katamesaṁ dhammānaṁ	14	
PA_sn_12:14.1.2_4	nirodhagāminiṁ paṭipadaṁ nappajānanti?	14	
PA_sn_12:14.2.1	Jarāmaraṇaṁ nappajānanti, jarāmaraṇasamudayaṁ nappajānanti, jarāmaraṇanirodhaṁ nappajānanti, jarāmaraṇanirodhagāminiṁ paṭipadaṁ nappajānanti;	14	
PA_sn_12:14.2.2	jātiṁ …pe…	14	
PA_sn_12:14.2.3	bhavaṁ …	14	
PA_sn_12:14.2.4	upādānaṁ …	14	
PA_sn_12:14.2.5	taṇhaṁ …	14	
PA_sn_12:14.2.6	vedanaṁ …	14	
PA_sn_12:14.2.7	phassaṁ …	14	
PA_sn_12:14.2.8	saḷāyatanaṁ …	14	
PA_sn_12:14.2.9	nāmarūpaṁ …	14	
PA_sn_12:14.2.10	viññāṇaṁ …	14	
PA_sn_12:14.2.11	saṅkhāre nappajānanti, saṅkhārasamudayaṁ nappajānanti, saṅkhāranirodhaṁ nappajānanti, saṅkhāranirodhagāminiṁ paṭipadaṁ nappajānanti.	14	
PA_sn_12:14.2.12	Ime dhamme nappajānanti, imesaṁ dhammānaṁ samudayaṁ nappajānanti, imesaṁ dhammānaṁ nirodhaṁ nappajānanti, imesaṁ dhammānaṁ nirodhagāminiṁ paṭipadaṁ nappajānanti.	14	
PA_sn_12:14.2.13_0	Na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā	14	
PA_sn_12:14.2.13_1	brāhmaṇasammatā, na ca pana te āyasmanto sāmaññatthaṁ vā brahmaññatthaṁ vā diṭṭheva	14	
PA_sn_12:14.2.13_2	dhamme sayaṁ abhiññā sacchikatvā upasampajja viharanti.	14	
PA_sn_12:14.3.1_0	Ye ca kho keci, bhikkhave, samaṇā vā brāhmaṇā vā ime dhamme pajānanti, imesaṁ dhammānaṁ	14	
PA_sn_12:14.3.1_1	samudayaṁ pajānanti, imesaṁ dhammānaṁ nirodhaṁ pajānanti, imesaṁ dhammānaṁ nirodhagāminiṁ	14	
PA_sn_12:14.3.1_2	paṭipadaṁ pajānanti, katame dhamme pajānanti, katamesaṁ dhammānaṁ samudayaṁ pajānanti,	14	
PA_sn_12:14.3.1_3	katamesaṁ dhammānaṁ nirodhaṁ pajānanti, katamesaṁ dhammānaṁ nirodhagāminiṁ paṭipadaṁ pajānanti?	14	
PA_sn_12:14.4.1	Jarāmaraṇaṁ pajānanti, jarāmaraṇasamudayaṁ pajānanti, jarāmaraṇanirodhaṁ pajānanti, jarāmaraṇanirodhagāminiṁ paṭipadaṁ pajānanti;	14	
PA_sn_12:14.4.2	jātiṁ …pe…	14	
PA_sn_12:14.4.3	bhavaṁ …	14	
PA_sn_12:14.4.4	upādānaṁ …	14	
PA_sn_12:14.4.5	taṇhaṁ …	14	
PA_sn_12:14.4.6	vedanaṁ …	14	
PA_sn_12:14.4.7	phassaṁ …	14	
PA_sn_12:14.4.8	saḷāyatanaṁ …	14	
PA_sn_12:14.4.9	nāmarūpaṁ …	14	
PA_sn_12:14.4.10	viññāṇaṁ …	14	
PA_sn_12:14.4.11	saṅkhāre pajānanti, saṅkhārasamudayaṁ pajānanti, saṅkhāranirodhaṁ pajānanti, saṅkhāranirodhagāminiṁ paṭipadaṁ pajānanti.	14	
PA_sn_12:14.4.12	Ime dhamme pajānanti, imesaṁ dhammānaṁ samudayaṁ pajānanti, imesaṁ dhammānaṁ nirodhaṁ pajānanti, imesaṁ dhammānaṁ nirodhagāminiṁ paṭipadaṁ pajānanti.	14	
PA_sn_12:14.4.13_0	Te kho me, bhikkhave, samaṇā vā brāhmaṇā vā samaṇesu ceva samaṇasammatā, brāhmaṇesu	14	
PA_sn_12:14.4.13_1	ca brāhmaṇasammatā. Te ca panāyasmanto sāmaññatthañca brahmaññatthañca diṭṭheva dhamme	14	
PA_sn_12:14.4.13_2	sayaṁ abhiññā sacchikatvā upasampajja viharantī”ti.	14	
PA_sn_12:14.4.14	Catutthaṁ.	14	
PA_sn_12:15.0.1	Saṁyutta Nikāya 12.15	15	
PA_sn_12:15.0.2	2. Āhāravagga	15	
PA_sn_12:15.0.3	Kaccānagottasutta	15	
PA_sn_12:15.1.1	Sāvatthiyaṁ viharati.	15	
PA_sn_12:15.1.2	Atha kho āyasmā kaccānagotto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā kaccānagotto bhagavantaṁ etadavoca:	15	
PA_sn_12:15.1.3	“‘sammādiṭṭhi sammādiṭṭhī’ti, bhante, vuccati.	15	
PA_sn_12:15.1.4	Kittāvatā nu kho, bhante, sammādiṭṭhi hotī”ti?	15	
PA_sn_12:15.2.1	“Dvayanissito khvāyaṁ, kaccāna, loko yebhuyyena—atthitañceva natthitañca.	15	
PA_sn_12:15.2.2	Lokasamudayaṁ kho, kaccāna, yathābhūtaṁ sammappaññāya passato yā loke natthitā sā na hoti.	15	
PA_sn_12:15.2.3	Lokanirodhaṁ kho, kaccāna, yathābhūtaṁ sammappaññāya passato yā loke atthitā sā na hoti.	15	
PA_sn_12:15.2.4	Upayupādānābhinivesavinibandho khvāyaṁ, kaccāna, loko yebhuyyena.	15	
PA_sn_12:15.2.5	Tañcāyaṁ upayupādānaṁ cetaso adhiṭṭhānaṁ abhinivesānusayaṁ na upeti na upādiyati nādhiṭṭhāti: ‘attā me’ti.	15	
PA_sn_12:15.2.6	‘Dukkhameva uppajjamānaṁ uppajjati, dukkhaṁ nirujjhamānaṁ nirujjhatī’ti na kaṅkhati na vicikicchati aparapaccayā ñāṇamevassa ettha hoti.	15	
PA_sn_12:15.2.7	Ettāvatā kho, kaccāna, sammādiṭṭhi hoti.	15	
PA_sn_12:15.3.1	‘Sabbamatthī’ti kho, kaccāna, ayameko anto.	15	
PA_sn_12:15.3.2	‘Sabbaṁ natthī’ti ayaṁ dutiyo anto.	15	
PA_sn_12:15.3.3	Ete te, kaccāna, ubho ante anupagamma majjhena tathāgato dhammaṁ deseti:	15	
PA_sn_12:15.3.4	‘avijjāpaccayā saṅkhārā;	15	
PA_sn_12:15.3.5	saṅkhārapaccayā viññāṇaṁ …pe…	15	
PA_sn_12:15.3.6	evametassa kevalassa dukkhakkhandhassa samudayo hoti.	15	
PA_sn_12:15.3.7	Avijjāya tveva asesavirāganirodhā saṅkhāranirodho;	15	
PA_sn_12:15.3.8	saṅkhāranirodhā viññāṇanirodho …pe…	15	
PA_sn_12:15.3.9	evametassa kevalassa dukkhakkhandhassa nirodho hotī’”ti.	15	
PA_sn_12:15.3.10	Pañcamaṁ.	15	
PA_sn_12:16.0.1	Saṁyutta Nikāya 12.16	16	
PA_sn_12:16.0.2	2. Āhāravagga	16	
PA_sn_12:16.0.3	Dhammakathikasutta	16	
PA_sn_12:16.1.1	Sāvatthiyaṁ …	16	
PA_sn_12:16.1.2	Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca:	16	
PA_sn_12:16.1.3	“‘dhammakathiko dhammakathiko’ti, bhante, vuccati.	16	
PA_sn_12:16.1.4	Kittāvatā nu kho, bhante, dhammakathiko hotī”ti?	16	
PA_sn_12:16.2.1	“Jarāmaraṇassa ce bhikkhu nibbidāya virāgāya nirodhāya dhammaṁ deseti, ‘dhammakathiko bhikkhū’ti alaṁvacanāya.	16	
PA_sn_12:16.2.2	Jarāmaraṇassa ce bhikkhu nibbidāya virāgāya nirodhāya paṭipanno hoti, ‘dhammānudhammappaṭipanno bhikkhū’ti alaṁvacanāya.	16	
PA_sn_12:16.2.3	Jarāmaraṇassa ce bhikkhu nibbidā virāgā nirodhā anupādāvimutto hoti, ‘diṭṭhadhammanibbānappatto bhikkhū’ti alaṁvacanāya.	16	
PA_sn_12:16.3.1	Jātiyā ce bhikkhu …pe…	16	
PA_sn_12:16.3.2	bhavassa ce bhikkhu …	16	
PA_sn_12:16.3.3	upādānassa ce bhikkhu …	16	
PA_sn_12:16.3.4	taṇhāya ce bhikkhu …	16	
PA_sn_12:16.3.5	vedanāya ce bhikkhu …	16	
PA_sn_12:16.3.6	phassassa ce bhikkhu …	16	
PA_sn_12:16.3.7	saḷāyatanassa ce bhikkhu …	16	
PA_sn_12:16.3.8	nāmarūpassa ce bhikkhu …	16	
PA_sn_12:16.3.9	viññāṇassa ce bhikkhu …	16	
PA_sn_12:16.3.10	saṅkhārānañce bhikkhu …	16	
PA_sn_12:16.3.11	avijjāya ce bhikkhu nibbidāya virāgāya nirodhāya dhammaṁ deseti, ‘dhammakathiko bhikkhū’ti alaṁvacanāya.	16	
PA_sn_12:16.3.12	Avijjāya ce bhikkhu nibbidāya virāgāya nirodhāya paṭipanno hoti, ‘dhammānudhammappaṭipanno bhikkhū’ti alaṁvacanāya.	16	
PA_sn_12:16.3.13	Avijjāya ce bhikkhu nibbidā virāgā nirodhā anupādāvimutto hoti, ‘diṭṭhadhammanibbānappatto bhikkhū’ti alaṁvacanāyā”ti.	16	
PA_sn_12:16.3.14	Chaṭṭhaṁ.	16	
PA_sn_12:17.0.1	Saṁyutta Nikāya 12.17	17	
PA_sn_12:17.0.2	2. Āhāravagga	17	
PA_sn_12:17.0.3	Acelakassapasutta	17	
PA_sn_12:17.1.1	Evaṁ me sutaṁ—	17	
PA_sn_12:17.1.2	ekaṁ samayaṁ bhagavā rājagahe viharati veḷuvane kalandakanivāpe.	17	
PA_sn_12:17.1.3	Atha kho bhagavā pubbaṇhasamayaṁ nivāsetvā pattacīvaramādāya rājagahaṁ piṇḍāya pāvisi.	17	
PA_sn_12:17.1.4	Addasā kho acelo kassapo bhagavantaṁ dūratova āgacchantaṁ.	17	
PA_sn_12:17.1.5	Disvāna yena bhagavā tenupasaṅkami; upasaṅkamitvā bhagavatā saddhiṁ sammodi.	17	
PA_sn_12:17.1.6	Sammodanīyaṁ kathaṁ sāraṇīyaṁ vītisāretvā ekamantaṁ aṭṭhāsi. Ekamantaṁ ṭhito kho acelo kassapo bhagavantaṁ etadavoca:	17	
PA_sn_12:17.1.7	“puccheyyāma mayaṁ bhavantaṁ gotamaṁ kañcideva desaṁ, sace no bhavaṁ gotamo okāsaṁ karoti pañhassa veyyākaraṇāyā”ti.	17	
PA_sn_12:17.1.8	“Akālo kho tāva, kassapa, pañhassa;	17	
PA_sn_12:17.1.9	antaragharaṁ paviṭṭhamhā”ti.	17	
PA_sn_12:17.2.1	Dutiyampi kho acelo kassapo bhagavantaṁ etadavoca:	17	
PA_sn_12:17.2.2	“puccheyyāma mayaṁ bhavantaṁ gotamaṁ kañcideva desaṁ, sace no bhavaṁ gotamo okāsaṁ karoti pañhassa veyyākaraṇāyā”ti.	17	
PA_sn_12:17.2.3	“Akālo kho tāva, kassapa, pañhassa;	17	
PA_sn_12:17.2.4	antaragharaṁ paviṭṭhamhā”ti.	17	
PA_sn_12:17.2.5	Tatiyampi kho acelo kassapo …pe…	17	
PA_sn_12:17.2.6	antaragharaṁ paviṭṭhamhāti.	17	
PA_sn_12:17.2.7	Evaṁ vutte, acelo kassapo bhagavantaṁ etadavoca:	17	
PA_sn_12:17.2.8	“na kho pana mayaṁ bhavantaṁ gotamaṁ bahudeva pucchitukāmā”ti.	17	
PA_sn_12:17.2.9	“Puccha, kassapa, yadākaṅkhasī”ti.	17	
PA_sn_12:17.3.1	“Kiṁ nu kho, bho gotama, ‘sayaṅkataṁ dukkhan’ti?	17	
PA_sn_12:17.3.2	‘Mā hevaṁ, kassapā’ti bhagavā avoca.	17	
PA_sn_12:17.3.3	‘Kiṁ pana, bho gotama, paraṅkataṁ dukkhan’ti?	17	
PA_sn_12:17.3.4	‘Mā hevaṁ, kassapā’ti bhagavā avoca.	17	
PA_sn_12:17.3.5	‘Kiṁ nu kho, bho gotama, sayaṅkatañca paraṅkatañca dukkhan’ti?	17	
PA_sn_12:17.3.6	‘Mā hevaṁ, kassapā’ti bhagavā avoca.	17	
PA_sn_12:17.3.7	‘Kiṁ pana, bho gotama, asayaṅkāraṁ aparaṅkāraṁ adhiccasamuppannaṁ dukkhan’ti?	17	
PA_sn_12:17.3.8	‘Mā hevaṁ, kassapā’ti bhagavā avoca.	17	
PA_sn_12:17.3.9	‘Kiṁ nu kho, bho gotama, natthi dukkhan’ti?	17	
PA_sn_12:17.3.10	‘Na kho, kassapa, natthi dukkhaṁ.	17	
PA_sn_12:17.3.11	Atthi kho, kassapa, dukkhan’ti.	17	
PA_sn_12:17.3.12	‘Tena hi bhavaṁ gotamo dukkhaṁ na jānāti, na passatī’ti.	17	
PA_sn_12:17.3.13	‘Na khvāhaṁ, kassapa, dukkhaṁ na jānāmi, na passāmi.	17	
PA_sn_12:17.3.14	Jānāmi khvāhaṁ, kassapa, dukkhaṁ;	17	
PA_sn_12:17.3.15	passāmi khvāhaṁ, kassapa, dukkhan’”ti.	17	
PA_sn_12:17.4.1	“Kiṁ nu kho, bho gotama, ‘sayaṅkataṁ dukkhan’ti iti puṭṭho samāno ‘mā hevaṁ, kassapā’ti vadesi.	17	
PA_sn_12:17.4.2	‘Kiṁ pana, bho gotama, paraṅkataṁ dukkhan’ti iti puṭṭho samāno ‘mā hevaṁ, kassapā’ti vadesi.	17	
PA_sn_12:17.4.3	‘Kiṁ nu kho, bho gotama, sayaṅkatañca paraṅkatañca dukkhan’ti iti puṭṭho samāno ‘mā hevaṁ, kassapā’ti vadesi.	17	
PA_sn_12:17.4.4	‘Kiṁ pana, bho gotama, asayaṅkāraṁ aparaṅkāraṁ adhiccasamuppannaṁ dukkhan’ti iti puṭṭho samāno ‘mā hevaṁ, kassapā’ti vadesi.	17	
PA_sn_12:17.4.5	‘Kiṁ nu kho, bho gotama, natthi dukkhan’ti iti puṭṭho samāno ‘na kho, kassapa, natthi dukkhaṁ, atthi kho, kassapa, dukkhan’ti vadesi.	17	
PA_sn_12:17.4.6	‘Tena hi bhavaṁ gotamo dukkhaṁ na jānāti na passatī’ti iti puṭṭho samāno ‘na khvāhaṁ, kassapa, dukkhaṁ na jānāmi na passāmi.	17	
PA_sn_12:17.4.7	Jānāmi khvāhaṁ, kassapa, dukkhaṁ;	17	
PA_sn_12:17.4.8	passāmi khvāhaṁ, kassapa, dukkhan’ti vadesi.	17	
PA_sn_12:17.4.9	Ācikkhatu ca me, bhante, bhagavā dukkhaṁ.	17	
PA_sn_12:17.4.10	Desetu ca me, bhante, bhagavā dukkhan”ti.	17	
PA_sn_12:17.5.1	“‘So karoti so paṭisaṁvedayatī’ti kho, kassapa, ādito sato ‘sayaṅkataṁ dukkhan’ti iti vadaṁ sassataṁ etaṁ pareti.	17	
PA_sn_12:17.5.2	‘Añño karoti añño paṭisaṁvedayatī’ti kho, kassapa, vedanābhitunnassa sato ‘paraṅkataṁ dukkhan’ti iti vadaṁ ucchedaṁ etaṁ pareti.	17	
PA_sn_12:17.5.3	Ete te, kassapa, ubho ante anupagamma majjhena tathāgato dhammaṁ deseti:	17	
PA_sn_12:17.5.4	‘avijjāpaccayā saṅkhārā;	17	
PA_sn_12:17.5.5	saṅkhārapaccayā viññāṇaṁ …pe…	17	
PA_sn_12:17.5.6	evametassa kevalassa dukkhakkhandhassa samudayo hoti.	17	
PA_sn_12:17.5.7	Avijjāya tveva asesavirāganirodhā saṅkhāranirodho;	17	
PA_sn_12:17.5.8	saṅkhāranirodhā viññāṇanirodho …pe…	17	
PA_sn_12:17.5.9	evametassa kevalassa dukkhakkhandhassa nirodho hotī’”ti.	17	
PA_sn_12:17.6.1	Evaṁ vutte, acelo kassapo bhagavantaṁ etadavoca:	17	
PA_sn_12:17.6.2	“abhikkantaṁ, bhante, abhikkantaṁ, bhante.	17	
PA_sn_12:17.6.3	Seyyathāpi, bhante, nikkujjitaṁ vā ukkujjeyya …pe… ‘cakkhumanto rūpāni dakkhantī’ti; evamevaṁ bhagavatā anekapariyāyena dhammo pakāsito.	17	
PA_sn_12:17.6.4	Esāhaṁ, bhante, bhagavantaṁ saraṇaṁ gacchāmi dhammañca bhikkhusaṅghañca.	17	
PA_sn_12:17.6.5	Labheyyāhaṁ, bhante, bhagavato santike pabbajjaṁ, labheyyaṁ upasampadan”ti.	17	
PA_sn_12:17.7.1_0	“Yo kho, kassapa, aññatitthiyapubbo imasmiṁ dhammavinaye ākaṅkhati pabbajjaṁ, ākaṅkhati	17	
PA_sn_12:17.7.1_1	upasampadaṁ, so cattāro māse parivasati. Catunnaṁ māsānaṁ accayena āraddhacittā bhikkhū	17	
PA_sn_12:17.7.1_2	pabbājenti upasampādenti bhikkhubhāvāya.	17	
PA_sn_12:17.7.2	Api ca mayā puggalavemattatā viditā”ti.	17	
PA_sn_12:17.8.1_0	“Sace, bhante, aññatitthiyapubbo imasmiṁ dhammavinaye ākaṅkhati pabbajjaṁ, ākaṅkhati	17	
PA_sn_12:17.8.1_1	upasampadaṁ, cattāro māse parivasati. Catunnaṁ māsānaṁ accayena āraddhacittā bhikkhū	17	
PA_sn_12:17.8.1_2	pabbājenti upasampādenti bhikkhubhāvāya. Ahaṁ cattāri vassāni parivasissāmi, catunnaṁ	17	
PA_sn_12:17.8.1_3	vassānaṁ accayena āraddhacittā bhikkhū pabbājentu upasampādentu bhikkhubhāvāyā”ti.	17	
PA_sn_12:17.9.1	Alattha kho acelo kassapo bhagavato santike pabbajjaṁ, alattha upasampadaṁ.	17	
PA_sn_12:17.9.2_0	Acirūpasampanno ca panāyasmā kassapo eko vūpakaṭṭho appamatto ātāpī pahitatto viharanto	17	
PA_sn_12:17.9.2_1	nacirasseva—yassatthāya kulaputtā sammadeva agārasmā anagāriyaṁ pabbajanti tadanuttaraṁ—brahmacariyapariyosānaṁ	17	
PA_sn_12:17.9.2_2	diṭṭheva dhamme sayaṁ abhiññā sacchikatvā upasampajja vihāsi.	17	
PA_sn_12:17.9.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	17	
PA_sn_12:17.9.4	Aññataro ca panāyasmā kassapo arahataṁ ahosīti.	17	
PA_sn_12:17.9.5	Sattamaṁ.	17	
PA_sn_12:18.0.1	Saṁyutta Nikāya 12.18	18	
PA_sn_12:18.0.2	2. Āhāravagga	18	
PA_sn_12:18.0.3	Timbarukasutta	18	
PA_sn_12:18.1.1	Sāvatthiyaṁ viharati.	18	
PA_sn_12:18.1.2	Atha kho timbaruko paribbājako yena bhagavā tenupasaṅkami; upasaṅkamitvā bhagavatā saddhiṁ sammodi.	18	
PA_sn_12:18.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho timbaruko paribbājako bhagavantaṁ etadavoca:	18	
PA_sn_12:18.2.1	“Kiṁ nu kho, bho gotama, sayaṅkataṁ sukhadukkhanti?	18	
PA_sn_12:18.2.2	Mā hevaṁ, timbarukāti bhagavā avoca.	18	
PA_sn_12:18.2.3	Kiṁ pana, bho gotama, paraṅkataṁ sukhadukkhanti?	18	
PA_sn_12:18.2.4	Mā hevaṁ, timbarukāti bhagavā avoca.	18	
PA_sn_12:18.2.5	Kiṁ nu kho, bho gotama, sayaṅkatañca paraṅkatañca sukhadukkhanti?	18	
PA_sn_12:18.2.6	Mā hevaṁ, timbarukāti bhagavā avoca.	18	
PA_sn_12:18.2.7	Kiṁ pana, bho gotama, asayaṅkāraṁ aparaṅkāraṁ adhiccasamuppannaṁ sukhadukkhanti?	18	
PA_sn_12:18.2.8	Mā hevaṁ, timbarukāti bhagavā avoca.	18	
PA_sn_12:18.2.9	Kiṁ nu kho, bho gotama, natthi sukhadukkhanti?	18	
PA_sn_12:18.2.10	Na kho, timbaruka, natthi sukhadukkhaṁ;	18	
PA_sn_12:18.2.11	atthi kho, timbaruka, sukhadukkhanti.	18	
PA_sn_12:18.2.12	Tena hi bhavaṁ gotamo sukhadukkhaṁ na jānāti, na passatīti?	18	
PA_sn_12:18.2.13	Na khvāhaṁ, timbaruka, sukhadukkhaṁ na jānāmi, na passāmi.	18	
PA_sn_12:18.2.14	Jānāmi khvāhaṁ, timbaruka, sukhadukkhaṁ;	18	
PA_sn_12:18.2.15	passāmi khvāhaṁ, timbaruka, sukhadukkhan”ti.	18	
PA_sn_12:18.3.1	“‘Kiṁ nu kho, bho gotama, sayaṅkataṁ sukhadukkhan’ti iti puṭṭho samāno ‘mā hevaṁ, timbarukā’ti vadesi.	18	
PA_sn_12:18.3.2	‘Kiṁ pana, bho gotama, paraṅkataṁ sukhadukkhan’ti iti puṭṭho samāno ‘mā hevaṁ, timbarukā’ti vadesi.	18	
PA_sn_12:18.3.3	‘Kiṁ nu kho, bho gotama, sayaṅkatañca paraṅkatañca sukhadukkhan’ti iti puṭṭho samāno ‘mā hevaṁ, timbarukā’ti vadesi.	18	
PA_sn_12:18.3.4	‘Kiṁ pana, bho gotama, asayaṅkāraṁ aparaṅkāraṁ adhiccasamuppannaṁ sukhadukkhan’ti iti puṭṭho samāno ‘mā hevaṁ, timbarukā’ti vadesi.	18	
PA_sn_12:18.3.5	‘Kiṁ nu kho, bho gotama, natthi sukhadukkhan’ti iti puṭṭho samāno ‘na kho, timbaruka, natthi sukhadukkhaṁ;	18	
PA_sn_12:18.3.6	atthi kho, timbaruka, sukhadukkhan’ti vadesi.	18	
PA_sn_12:18.3.7	‘Tena hi bhavaṁ gotamo sukhadukkhaṁ na jānāti, na passatī’ti iti puṭṭho samāno ‘na khvāhaṁ, timbaruka, sukhadukkhaṁ na jānāmi, na passāmi.	18	
PA_sn_12:18.3.8	Jānāmi khvāhaṁ, timbaruka, sukhadukkhaṁ;	18	
PA_sn_12:18.3.9	passāmi khvāhaṁ, timbaruka, sukhadukkhan’ti vadesi.	18	
PA_sn_12:18.3.10	Ācikkhatu ca me bhavaṁ gotamo sukhadukkhaṁ.	18	
PA_sn_12:18.3.11	Desetu ca me bhavaṁ gotamo sukhadukkhan”ti.	18	
PA_sn_12:18.4.1	“‘Sā vedanā, so vedayatī’ti kho, timbaruka, ādito sato ‘sayaṅkataṁ sukhadukkhan’ti evampāhaṁ na vadāmi.	18	
PA_sn_12:18.4.2	‘Aññā vedanā, añño vedayatī’ti kho, timbaruka, vedanābhitunnassa sato ‘paraṅkataṁ sukhadukkhan’ti evampāhaṁ na vadāmi.	18	
PA_sn_12:18.4.3	Ete te, timbaruka, ubho ante anupagamma majjhena tathāgato dhammaṁ deseti:	18	
PA_sn_12:18.4.4	‘avijjāpaccayā saṅkhārā;	18	
PA_sn_12:18.4.5	saṅkhārapaccayā viññāṇaṁ …pe…	18	
PA_sn_12:18.4.6	evametassa kevalassa dukkhakkhandhassa samudayo hoti.	18	
PA_sn_12:18.4.7	Avijjāya tveva asesavirāganirodhā saṅkhāranirodho;	18	
PA_sn_12:18.4.8	saṅkhāranirodhā viññāṇanirodho …pe…	18	
PA_sn_12:18.4.9	evametassa kevalassa dukkhakkhandhassa nirodho hotī’”ti.	18	
PA_sn_12:18.5.1	Evaṁ vutte, timbaruko paribbājako bhagavantaṁ etadavoca:	18	
PA_sn_12:18.5.2	“abhikkantaṁ, bho gotama …pe…	18	
PA_sn_12:18.5.3	esāhaṁ bhavantaṁ gotamaṁ saraṇaṁ gacchāmi dhammañca bhikkhusaṅghañca.	18	
PA_sn_12:18.5.4	Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	18	
PA_sn_12:18.5.5	Aṭṭhamaṁ.	18	
PA_sn_12:19.0.1	Saṁyutta Nikāya 12.19	19	
PA_sn_12:19.0.2	2. Āhāravagga	19	
PA_sn_12:19.0.3	Bālapaṇḍitasutta	19	
PA_sn_12:19.1.1	Sāvatthiyaṁ viharati.	19	
PA_sn_12:19.1.2	“Avijjānīvaraṇassa, bhikkhave, bālassa taṇhāya sampayuttassa evamayaṁ kāyo samudāgato.	19	
PA_sn_12:19.1.3	Iti ayañceva kāyo bahiddhā ca nāmarūpaṁ, itthetaṁ dvayaṁ, dvayaṁ paṭicca phasso saḷevāyatanāni, yehi phuṭṭho bālo sukhadukkhaṁ paṭisaṁvedayati etesaṁ vā aññatarena.	19	
PA_sn_12:19.2.1	Avijjānīvaraṇassa, bhikkhave, paṇḍitassa taṇhāya sampayuttassa evamayaṁ kāyo samudāgato.	19	
PA_sn_12:19.2.2	Iti ayañceva kāyo bahiddhā ca nāmarūpaṁ, itthetaṁ dvayaṁ, dvayaṁ paṭicca phasso saḷevāyatanāni, yehi phuṭṭho paṇḍito sukhadukkhaṁ paṭisaṁvedayati etesaṁ vā aññatarena.	19	
PA_sn_12:19.3.1	Tatra, bhikkhave, ko viseso ko adhippayāso kiṁ nānākaraṇaṁ paṇḍitassa bālenā”ti?	19	
PA_sn_12:19.3.2_0	“Bhagavaṁmūlakā no, bhante, dhammā, bhagavaṁnettikā, bhagavaṁpaṭisaraṇā. Sādhu vata,	19	
PA_sn_12:19.3.2_1	bhante, bhagavantaṁyeva paṭibhātu etassa bhāsitassa attho. Bhagavato sutvā bhikkhū dhāressantī”ti.	19	
PA_sn_12:19.4.1	“Tena hi, bhikkhave, suṇātha, sādhukaṁ manasi karotha, bhāsissāmī”ti.	19	
PA_sn_12:19.4.2	“Evaṁ, bhante”ti kho te bhikkhū bhagavato paccassosuṁ.	19	
PA_sn_12:19.4.3	Bhagavā etadavoca:	19	
PA_sn_12:19.5.1	“Yāya ca, bhikkhave, avijjāya nivutassa bālassa yāya ca taṇhāya sampayuttassa ayaṁ kāyo samudāgato, sā ceva avijjā bālassa appahīnā sā ca taṇhā aparikkhīṇā.	19	
PA_sn_12:19.5.2	Taṁ kissa hetu?	19	
PA_sn_12:19.5.3	Na, bhikkhave, bālo acari brahmacariyaṁ sammā dukkhakkhayāya.	19	
PA_sn_12:19.5.4	Tasmā bālo kāyassa bhedā kāyūpago hoti,	19	
PA_sn_12:19.5.5	so kāyūpago samāno na parimuccati jātiyā jarāmaraṇena sokehi paridevehi dukkhehi domanassehi upāyāsehi.	19	
PA_sn_12:19.5.6	Na parimuccati dukkhasmāti vadāmi.	19	
PA_sn_12:19.6.1	Yāya ca, bhikkhave, avijjāya nivutassa paṇḍitassa yāya ca taṇhāya sampayuttassa ayaṁ kāyo samudāgato, sā ceva avijjā paṇḍitassa pahīnā, sā ca taṇhā parikkhīṇā.	19	
PA_sn_12:19.6.2	Taṁ kissa hetu?	19	
PA_sn_12:19.6.3	Acari, bhikkhave, paṇḍito brahmacariyaṁ sammā dukkhakkhayāya.	19	
PA_sn_12:19.6.4	Tasmā paṇḍito kāyassa bhedā na kāyūpago hoti.	19	
PA_sn_12:19.6.5	So akāyūpago samāno parimuccati jātiyā jarāmaraṇena sokehi paridevehi dukkhehi domanassehi upāyāsehi.	19	
PA_sn_12:19.6.6	Parimuccati dukkhasmāti vadāmi.	19	
PA_sn_12:19.6.7	Ayaṁ kho, bhikkhave, viseso, ayaṁ adhippayāso, idaṁ nānākaraṇaṁ paṇḍitassa bālena yadidaṁ brahmacariyavāso”ti.	19	
PA_sn_12:19.6.8	Navamaṁ.	19	
PA_sn_12:20.0.1	Saṁyutta Nikāya 12.20	20	
PA_sn_12:20.0.2	2. Āhāravagga	20	
PA_sn_12:20.0.3	Paccayasutta	20	
PA_sn_12:20.1.1	Sāvatthiyaṁ viharati.	20	
PA_sn_12:20.1.2	“Paṭiccasamuppādañca vo, bhikkhave, desessāmi paṭiccasamuppanne ca dhamme.	20	
PA_sn_12:20.1.3	Taṁ suṇātha, sādhukaṁ manasi karotha, bhāsissāmī”ti.	20	
PA_sn_12:20.1.4	“Evaṁ, bhante”ti kho te bhikkhū bhagavato paccassosuṁ.	20	
PA_sn_12:20.1.5	Bhagavā etadavoca:	20	
PA_sn_12:20.2.1	“Katamo ca, bhikkhave, paṭiccasamuppādo?	20	
PA_sn_12:20.2.2	Jātipaccayā, bhikkhave, jarāmaraṇaṁ.	20	
PA_sn_12:20.2.3	Uppādā vā tathāgatānaṁ anuppādā vā tathāgatānaṁ, ṭhitāva sā dhātu dhammaṭṭhitatā dhammaniyāmatā idappaccayatā.	20	
PA_sn_12:20.2.4	Taṁ tathāgato abhisambujjhati abhisameti.	20	
PA_sn_12:20.2.5	Abhisambujjhitvā abhisametvā ācikkhati deseti paññāpeti paṭṭhapeti vivarati vibhajati uttānīkaroti.	20	
PA_sn_12:20.2.6	‘Passathā’ti cāha:	20	
PA_sn_12:20.2.7	‘jātipaccayā, bhikkhave, jarāmaraṇaṁ’.	20	
PA_sn_12:20.3.1	Bhavapaccayā, bhikkhave, jāti …pe…	20	
PA_sn_12:20.3.2	upādānapaccayā, bhikkhave, bhavo …	20	
PA_sn_12:20.3.3	taṇhāpaccayā, bhikkhave, upādānaṁ …	20	
PA_sn_12:20.3.4	vedanāpaccayā, bhikkhave, taṇhā …	20	
PA_sn_12:20.3.5	phassapaccayā, bhikkhave, vedanā …	20	
PA_sn_12:20.3.6	saḷāyatanapaccayā, bhikkhave, phasso …	20	
PA_sn_12:20.3.7	nāmarūpapaccayā, bhikkhave, saḷāyatanaṁ …	20	
PA_sn_12:20.3.8	viññāṇapaccayā, bhikkhave, nāmarūpaṁ …	20	
PA_sn_12:20.3.9	saṅkhārapaccayā, bhikkhave, viññāṇaṁ …	20	
PA_sn_12:20.3.10	avijjāpaccayā, bhikkhave, saṅkhārā	20	
PA_sn_12:20.3.11	uppādā vā tathāgatānaṁ anuppādā vā tathāgatānaṁ, ṭhitāva sā dhātu dhammaṭṭhitatā dhammaniyāmatā idappaccayatā.	20	
PA_sn_12:20.3.12	Taṁ tathāgato abhisambujjhati abhisameti.	20	
PA_sn_12:20.3.13	Abhisambujjhitvā abhisametvā ācikkhati deseti paññāpeti paṭṭhapeti vivarati vibhajati uttānīkaroti.	20	
PA_sn_12:20.3.14	‘Passathā’ti cāha:	20	
PA_sn_12:20.3.15	‘avijjāpaccayā, bhikkhave, saṅkhārā’.	20	
PA_sn_12:20.3.16	Iti kho, bhikkhave, yā tatra tathatā avitathatā anaññathatā idappaccayatā—	20	
PA_sn_12:20.3.17	ayaṁ vuccati, bhikkhave, paṭiccasamuppādo.	20	
PA_sn_12:20.4.1	Katame ca, bhikkhave, paṭiccasamuppannā dhammā?	20	
PA_sn_12:20.4.2	Jarāmaraṇaṁ, bhikkhave, aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ.	20	
PA_sn_12:20.4.3	Jāti, bhikkhave, aniccā saṅkhatā paṭiccasamuppannā khayadhammā vayadhammā virāgadhammā nirodhadhammā.	20	
PA_sn_12:20.4.4	Bhavo, bhikkhave, anicco saṅkhato paṭiccasamuppanno khayadhammo vayadhammo virāgadhammo nirodhadhammo.	20	
PA_sn_12:20.4.5	Upādānaṁ bhikkhave …pe…	20	
PA_sn_12:20.4.6	taṇhā, bhikkhave …	20	
PA_sn_12:20.4.7	vedanā, bhikkhave …	20	
PA_sn_12:20.4.8	phasso, bhikkhave …	20	
PA_sn_12:20.4.9	saḷāyatanaṁ, bhikkhave …	20	
PA_sn_12:20.4.10	nāmarūpaṁ, bhikkhave …	20	
PA_sn_12:20.4.11	viññāṇaṁ, bhikkhave …	20	
PA_sn_12:20.4.12	saṅkhārā, bhikkhave …	20	
PA_sn_12:20.4.13	avijjā, bhikkhave, aniccā saṅkhatā paṭiccasamuppannā khayadhammā vayadhammā virāgadhammā nirodhadhammā.	20	
PA_sn_12:20.4.14	Ime vuccanti, bhikkhave, paṭiccasamuppannā dhammā.	20	
PA_sn_12:20.5.1	Yato kho, bhikkhave, ariyasāvakassa ‘ayañca paṭiccasamuppādo, ime ca paṭiccasamuppannā dhammā’ yathābhūtaṁ sammappaññāya sudiṭṭhā honti, so vata pubbantaṁ vā paṭidhāvissati:	20	
PA_sn_12:20.5.2_0	‘ahosiṁ nu kho ahaṁ atītamaddhānaṁ, nanu kho ahosiṁ atītamaddhānaṁ, kiṁ nu kho ahosiṁ	20	
PA_sn_12:20.5.2_1	atītamaddhānaṁ, kathaṁ nu kho ahosiṁ atītamaddhānaṁ, kiṁ hutvā kiṁ ahosiṁ nu kho	20	
PA_sn_12:20.5.2_2	ahaṁ atītamaddhānan’ti;	20	
PA_sn_12:20.5.3	aparantaṁ vā upadhāvissati:	20	
PA_sn_12:20.5.4_0	‘bhavissāmi nu kho ahaṁ anāgatamaddhānaṁ, nanu kho bhavissāmi anāgatamaddhānaṁ, kiṁ	20	
PA_sn_12:20.5.4_1	nu kho bhavissāmi anāgatamaddhānaṁ, kathaṁ nu kho bhavissāmi anāgatamaddhānaṁ, kiṁ	20	
PA_sn_12:20.5.4_2	hutvā kiṁ bhavissāmi nu kho ahaṁ anāgatamaddhānan’ti;	20	
PA_sn_12:20.5.5	etarahi vā paccuppannaṁ addhānaṁ ajjhattaṁ kathaṅkathī bhavissati:	20	
PA_sn_12:20.5.6	‘ahaṁ nu khosmi, no nu khosmi, kiṁ nu khosmi, kathaṁ nu khosmi, ayaṁ nu kho satto kuto āgato, so kuhiṁ gamissatī’ti—	20	
PA_sn_12:20.5.7	netaṁ ṭhānaṁ vijjati.	20	
PA_sn_12:20.5.8	Taṁ kissa hetu?	20	
PA_sn_12:20.5.9	Tathā hi, bhikkhave, ariyasāvakassa ayañca paṭiccasamuppādo ime ca paṭiccasamuppannā dhammā yathābhūtaṁ sammappaññāya sudiṭṭhā”ti.	20	
PA_sn_12:20.5.10	Dasamaṁ.	20	
PA_sn_12:20.5.11	Āhāravaggo dutiyo.	20	
PA_sn_12:20.6.0	Tassuddānaṁ	20	
PA_sn_12:20.6.1	Āhāraṁ phagguno ceva,	20	
PA_sn_12:20.6.2	Dve ca samaṇabrāhmaṇā;	20	
PA_sn_12:20.6.3	Kaccānagotta dhammakathikaṁ,	20	
PA_sn_12:20.6.4	Acelaṁ timbarukena ca;	20	
PA_sn_12:20.6.5	Bālapaṇḍitato ceva,	20	
PA_sn_12:20.6.6	Dasamo paccayena cāti.	20	
PA_sn_12:21.0.1	Saṁyutta Nikāya 12.21	21	
PA_sn_12:21.0.2	3. Dasabalavagga	21	
PA_sn_12:21.0.3	Dasabalasutta	21	
PA_sn_12:21.1.1	Sāvatthiyaṁ viharati.	21	
PA_sn_12:21.1.2	“Dasabalasamannāgato, bhikkhave, tathāgato catūhi ca vesārajjehi samannāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti—	21	
PA_sn_12:21.1.3	iti rūpaṁ iti rūpassa samudayo iti rūpassa atthaṅgamo,	21	
PA_sn_12:21.1.4	iti vedanā iti vedanāya samudayo iti vedanāya atthaṅgamo,	21	
PA_sn_12:21.1.5	iti saññā iti saññāya samudayo iti saññāya atthaṅgamo,	21	
PA_sn_12:21.1.6	iti saṅkhārā iti saṅkhārānaṁ samudayo iti saṅkhārānaṁ atthaṅgamo,	21	
PA_sn_12:21.1.7	iti viññāṇaṁ iti viññāṇassa samudayo iti viññāṇassa atthaṅgamo.	21	
PA_sn_12:21.1.8	Iti imasmiṁ sati idaṁ hoti, imassuppādā idaṁ uppajjati.	21	
PA_sn_12:21.1.9	Imasmiṁ asati idaṁ na hoti, imassa nirodhā idaṁ nirujjhati.	21	
PA_sn_12:21.1.10	Yadidaṁ avijjāpaccayā saṅkhārā;	21	
PA_sn_12:21.1.11	saṅkhārapaccayā viññāṇaṁ …pe…	21	
PA_sn_12:21.1.12	evametassa kevalassa dukkhakkhandhassa samudayo hoti.	21	
PA_sn_12:21.1.13	Avijjāya tveva asesavirāganirodhā saṅkhāranirodho;	21	
PA_sn_12:21.1.14	saṅkhāranirodhā viññāṇanirodho …pe…	21	
PA_sn_12:21.1.15	evametassa kevalassa dukkhakkhandhassa nirodho hotī”ti.	21	
PA_sn_12:21.1.16	Paṭhamaṁ.	21	
PA_sn_12:22.0.1	Saṁyutta Nikāya 12.22	22	
PA_sn_12:22.0.2	3. Dasabalavagga	22	
PA_sn_12:22.0.3	Dutiyadasabalasutta	22	
PA_sn_12:22.1.1	Sāvatthiyaṁ viharati.	22	
PA_sn_12:22.1.2	“Dasabalasamannāgato, bhikkhave, tathāgato catūhi ca vesārajjehi samannāgato āsabhaṁ ṭhānaṁ paṭijānāti, parisāsu sīhanādaṁ nadati, brahmacakkaṁ pavatteti:	22	
PA_sn_12:22.1.3	‘iti rūpaṁ iti rūpassa samudayo iti rūpassa atthaṅgamo,	22	
PA_sn_12:22.1.4	iti vedanā iti vedanāya samudayo iti vedanāya atthaṅgamo,	22	
PA_sn_12:22.1.5	iti saññā iti saññāya samudayo iti saññāya atthaṅgamo,	22	
PA_sn_12:22.1.6	iti saṅkhārā iti saṅkhārānaṁ samudayo iti saṅkhārānaṁ atthaṅgamo,	22	
PA_sn_12:22.1.7	iti viññāṇaṁ iti viññāṇassa samudayo iti viññāṇassa atthaṅgamo.	22	
PA_sn_12:22.1.8	Iti imasmiṁ sati idaṁ hoti, imassuppādā idaṁ uppajjati;	22	
PA_sn_12:22.1.9	imasmiṁ asati idaṁ na hoti imassa nirodhā idaṁ nirujjhati.	22	
PA_sn_12:22.1.10	Yadidaṁ avijjāpaccayā saṅkhārā;	22	
PA_sn_12:22.1.11	saṅkhārapaccayā viññāṇaṁ …pe…	22	
PA_sn_12:22.1.12	evametassa kevalassa dukkhakkhandhassa samudayo hoti.	22	
PA_sn_12:22.1.13	Avijjāya tveva asesavirāganirodhā saṅkhāranirodho;	22	
PA_sn_12:22.1.14	saṅkhāranirodhā viññāṇanirodho …pe…	22	
PA_sn_12:22.1.15	evametassa kevalassa dukkhakkhandhassa nirodho hoti’.	22	
PA_sn_12:22.2.1	Evaṁ svākkhāto, bhikkhave, mayā dhammo uttāno vivaṭo pakāsito chinnapilotiko.	22	
PA_sn_12:22.2.2	Evaṁ svākkhāte kho, bhikkhave, mayā dhamme uttāne vivaṭe pakāsite chinnapilotike alameva saddhāpabbajitena kulaputtena vīriyaṁ ārabhituṁ:	22	
PA_sn_12:22.2.3_0	‘kāmaṁ taco ca nhāru ca aṭṭhi ca avasissatu, sarīre upassussatu maṁsalohitaṁ. Yaṁ	22	
PA_sn_12:22.2.3_1	taṁ purisathāmena purisavīriyena purisaparakkamena pattabbaṁ, na taṁ apāpuṇitvā vīriyassa	22	
PA_sn_12:22.2.3_2	saṇṭhānaṁ bhavissatī’ti.	22	
PA_sn_12:22.3.1	Dukkhaṁ, bhikkhave, kusīto viharati vokiṇṇo pāpakehi akusalehi dhammehi, mahantañca sadatthaṁ parihāpeti.	22	
PA_sn_12:22.3.2	Āraddhavīriyo ca kho, bhikkhave, sukhaṁ viharati pavivitto pāpakehi akusalehi dhammehi, mahantañca sadatthaṁ paripūreti.	22	
PA_sn_12:22.3.3	Na, bhikkhave, hīnena aggassa patti hoti.	22	
PA_sn_12:22.3.4	Aggena ca kho, bhikkhave, aggassa patti hoti.	22	
PA_sn_12:22.3.5	Maṇḍapeyyamidaṁ, bhikkhave, brahmacariyaṁ, satthā sammukhībhūto.	22	
PA_sn_12:22.3.6	Tasmātiha, bhikkhave, vīriyaṁ ārabhatha appattassa pattiyā, anadhigatassa adhigamāya, asacchikatassa sacchikiriyāya.	22	
PA_sn_12:22.3.7	‘Evaṁ no ayaṁ amhākaṁ pabbajjā avañjhā bhavissati saphalā saudrayā.	22	
PA_sn_12:22.3.8	Yesañca mayaṁ paribhuñjāma cīvarapiṇḍapātasenāsanagilānappaccayabhesajjaparikkhāraṁ tesaṁ te kārā amhesu mahapphalā bhavissanti mahānisaṁsā’ti—	22	
PA_sn_12:22.3.9	evañhi vo, bhikkhave, sikkhitabbaṁ.	22	
PA_sn_12:22.3.10	Attatthaṁ vā hi, bhikkhave, sampassamānena alameva appamādena sampādetuṁ;	22	
PA_sn_12:22.3.11	paratthaṁ vā hi, bhikkhave, sampassamānena alameva appamādena sampādetuṁ;	22	
PA_sn_12:22.3.12	ubhayatthaṁ vā hi, bhikkhave, sampassamānena alameva appamādena sampādetun”ti.	22	
PA_sn_12:22.3.13	Dutiyaṁ.	22	
PA_sn_12:23.0.1	Saṁyutta Nikāya 12.23	23	
PA_sn_12:23.0.2	3. Dasabalavagga	23	
PA_sn_12:23.0.3	Upanisasutta	23	
PA_sn_12:23.1.1	Sāvatthiyaṁ viharati.	23	
PA_sn_12:23.1.2	“Jānato ahaṁ, bhikkhave, passato āsavānaṁ khayaṁ vadāmi, no ajānato no apassato.	23	
PA_sn_12:23.1.3	Kiñca, bhikkhave, jānato kiṁ passato āsavānaṁ khayo hoti?	23	
PA_sn_12:23.1.4	Iti rūpaṁ iti rūpassa samudayo iti rūpassa atthaṅgamo,	23	
PA_sn_12:23.1.5	iti vedanā …pe…	23	
PA_sn_12:23.1.6	iti saññā …	23	
PA_sn_12:23.1.7	iti saṅkhārā …	23	
PA_sn_12:23.1.8	iti viññāṇaṁ iti viññāṇassa samudayo iti viññāṇassa atthaṅgamoti.	23	
PA_sn_12:23.1.9	Evaṁ kho, bhikkhave, jānato evaṁ passato āsavānaṁ khayo hoti.	23	
PA_sn_12:23.2.1	Yampissa taṁ, bhikkhave, khayasmiṁ khayeñāṇaṁ, tampi saupanisaṁ vadāmi, no anupanisaṁ.	23	
PA_sn_12:23.2.2	Kā ca, bhikkhave, khayeñāṇassa upanisā?	23	
PA_sn_12:23.2.3	‘Vimuttī’tissa vacanīyaṁ.	23	
PA_sn_12:23.2.4	Vimuttimpāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.2.5	Kā ca, bhikkhave, vimuttiyā upanisā?	23	
PA_sn_12:23.2.6	‘Virāgo’tissa vacanīyaṁ.	23	
PA_sn_12:23.2.7	Virāgampāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.2.8	Kā ca, bhikkhave, virāgassa upanisā?	23	
PA_sn_12:23.2.9	‘Nibbidā’tissa vacanīyaṁ.	23	
PA_sn_12:23.2.10	Nibbidampāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.2.11	Kā ca, bhikkhave, nibbidāya upanisā?	23	
PA_sn_12:23.2.12	‘Yathābhūtañāṇadassanan’tissa vacanīyaṁ.	23	
PA_sn_12:23.2.13	Yathābhūtañāṇadassanampāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.2.14	Kā ca, bhikkhave, yathābhūtañāṇadassanassa upanisā?	23	
PA_sn_12:23.2.15	‘Samādhī’tissa vacanīyaṁ.	23	
PA_sn_12:23.2.16	Samādhimpāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.3.1	Kā ca, bhikkhave, samādhissa upanisā?	23	
PA_sn_12:23.3.2	‘Sukhan’tissa vacanīyaṁ.	23	
PA_sn_12:23.3.3	Sukhampāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.3.4	Kā ca, bhikkhave, sukhassa upanisā?	23	
PA_sn_12:23.3.5	‘Passaddhī’tissa vacanīyaṁ.	23	
PA_sn_12:23.3.6	Passaddhimpāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.3.7	Kā ca, bhikkhave, passaddhiyā upanisā?	23	
PA_sn_12:23.3.8	‘Pītī’tissa vacanīyaṁ.	23	
PA_sn_12:23.3.9	Pītimpāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.3.10	Kā ca, bhikkhave, pītiyā upanisā?	23	
PA_sn_12:23.3.11	‘Pāmojjan’tissa vacanīyaṁ.	23	
PA_sn_12:23.3.12	Pāmojjampāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.3.13	Kā ca, bhikkhave, pāmojjassa upanisā?	23	
PA_sn_12:23.3.14	‘Saddhā’tissa vacanīyaṁ.	23	
PA_sn_12:23.3.15	Saddhampāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.4.1	Kā ca, bhikkhave, saddhāya upanisā?	23	
PA_sn_12:23.4.2	‘Dukkhan’tissa vacanīyaṁ.	23	
PA_sn_12:23.4.3	Dukkhampāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.4.4	Kā ca, bhikkhave, dukkhassa upanisā?	23	
PA_sn_12:23.4.5	‘Jātī’tissa vacanīyaṁ.	23	
PA_sn_12:23.4.6	Jātimpāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.4.7	Kā ca, bhikkhave, jātiyā upanisā?	23	
PA_sn_12:23.4.8	‘Bhavo’tissa vacanīyaṁ.	23	
PA_sn_12:23.4.9	Bhavampāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.4.10	Kā ca, bhikkhave, bhavassa upanisā?	23	
PA_sn_12:23.4.11	‘Upādānan’tissa vacanīyaṁ.	23	
PA_sn_12:23.4.12	Upādānampāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.4.13	Kā ca, bhikkhave, upādānassa upanisā?	23	
PA_sn_12:23.4.14	‘Taṇhā’tissa vacanīyaṁ.	23	
PA_sn_12:23.4.15	Taṇhampāhaṁ, bhikkhave, saupanisaṁ vadāmi, no anupanisaṁ.	23	
PA_sn_12:23.5.1	Kā ca, bhikkhave, taṇhāya upanisā?	23	
PA_sn_12:23.5.2	‘Vedanā’tissa vacanīyaṁ …pe…	23	
PA_sn_12:23.5.3	‘phasso’tissa vacanīyaṁ …	23	
PA_sn_12:23.5.4	‘saḷāyatanan’tissa vacanīyaṁ …	23	
PA_sn_12:23.5.5	‘nāmarūpan’tissa vacanīyaṁ …	23	
PA_sn_12:23.5.6	‘viññāṇan’tissa vacanīyaṁ …	23	
PA_sn_12:23.5.7	‘saṅkhārā’tissa vacanīyaṁ.	23	
PA_sn_12:23.5.8	Saṅkhārepāhaṁ, bhikkhave, saupanise vadāmi, no anupanise.	23	
PA_sn_12:23.5.9	Kā ca, bhikkhave, saṅkhārānaṁ upanisā?	23	
PA_sn_12:23.5.10	‘Avijjā’tissa vacanīyaṁ.	23	
PA_sn_12:23.6.1	Iti kho, bhikkhave, avijjūpanisā saṅkhārā,	23	
PA_sn_12:23.6.2	saṅkhārūpanisaṁ viññāṇaṁ,	23	
PA_sn_12:23.6.3	viññāṇūpanisaṁ nāmarūpaṁ,	23	
PA_sn_12:23.6.4	nāmarūpūpanisaṁ saḷāyatanaṁ,	23	
PA_sn_12:23.6.5	saḷāyatanūpaniso phasso,	23	
PA_sn_12:23.6.6	phassūpanisā vedanā,	23	
PA_sn_12:23.6.7	vedanūpanisā taṇhā,	23	
PA_sn_12:23.6.8	taṇhūpanisaṁ upādānaṁ,	23	
PA_sn_12:23.6.9	upādānūpaniso bhavo,	23	
PA_sn_12:23.6.10	bhavūpanisā jāti,	23	
PA_sn_12:23.6.11	jātūpanisaṁ dukkhaṁ,	23	
PA_sn_12:23.6.12	dukkhūpanisā saddhā,	23	
PA_sn_12:23.6.13	saddhūpanisaṁ pāmojjaṁ,	23	
PA_sn_12:23.6.14	pāmojjūpanisā pīti,	23	
PA_sn_12:23.6.15	pītūpanisā passaddhi,	23	
PA_sn_12:23.6.16	passaddhūpanisaṁ sukhaṁ,	23	
PA_sn_12:23.6.17	sukhūpaniso samādhi,	23	
PA_sn_12:23.6.18	samādhūpanisaṁ yathābhūtañāṇadassanaṁ,	23	
PA_sn_12:23.6.19	yathābhūtañāṇadassanūpanisā nibbidā,	23	
PA_sn_12:23.6.20	nibbidūpaniso virāgo,	23	
PA_sn_12:23.6.21	virāgūpanisā vimutti,	23	
PA_sn_12:23.6.22	vimuttūpanisaṁ khayeñāṇaṁ.	23	
PA_sn_12:23.7.1_0	Seyyathāpi, bhikkhave, uparipabbate thullaphusitake deve vassante taṁ udakaṁ yathāninnaṁ	23	
PA_sn_12:23.7.1_1	pavattamānaṁ pabbatakandarapadarasākhā paripūreti. Pabbatakandarapadarasākhāparipūrā	23	
PA_sn_12:23.7.1_2	kusobbhe paripūrenti. Kusobbhā paripūrā mahāsobbhe paripūrenti. Mahāsobbhā paripūrā	23	
PA_sn_12:23.7.1_3	kunnadiyo paripūrenti. Kunnadiyo paripūrā mahānadiyo paripūrenti. Mahānadiyo paripūrā	23	
PA_sn_12:23.7.1_4	mahāsamuddaṁ paripūrenti.	23	
PA_sn_12:23.8.1_0	Evameva kho, bhikkhave, avijjūpanisā saṅkhārā, saṅkhārūpanisaṁ viññāṇaṁ, viññāṇūpanisaṁ	23	
PA_sn_12:23.8.1_1	nāmarūpaṁ, nāmarūpūpanisaṁ saḷāyatanaṁ, saḷāyatanūpaniso phasso, phassūpanisā vedanā,	23	
PA_sn_12:23.8.1_2	vedanūpanisā taṇhā, taṇhūpanisaṁ upādānaṁ, upādānūpaniso bhavo, bhavūpanisā jāti,	23	
PA_sn_12:23.8.1_3	jātūpanisaṁ dukkhaṁ, dukkhūpanisā saddhā, saddhūpanisaṁ pāmojjaṁ, pāmojjūpanisā pīti,	23	
PA_sn_12:23.8.1_4	pītūpanisā passaddhi, passaddhūpanisaṁ sukhaṁ, sukhūpaniso samādhi, samādhūpanisaṁ	23	
PA_sn_12:23.8.1_5	yathābhūtañāṇadassanaṁ, yathābhūtañāṇadassanūpanisā nibbidā, nibbidūpaniso virāgo,	23	
PA_sn_12:23.8.1_6	virāgūpanisā vimutti, vimuttūpanisaṁ khayeñāṇan”ti.	23	
PA_sn_12:23.8.2	Tatiyaṁ.	23	
PA_sn_12:24.0.1	Saṁyutta Nikāya 12.24	24	
PA_sn_12:24.0.2	3. Dasabalavagga	24	
PA_sn_12:24.0.3	Aññatitthiyasutta	24	
PA_sn_12:24.1.1	Rājagahe viharati veḷuvane.	24	
PA_sn_12:24.1.2	Atha kho āyasmā sāriputto pubbaṇhasamayaṁ nivāsetvā pattacīvaramādāya rājagahaṁ piṇḍāya pāvisi.	24	
PA_sn_12:24.1.3	Atha kho āyasmato sāriputtassa etadahosi:	24	
PA_sn_12:24.1.4	“atippago kho tāva rājagahe piṇḍāya carituṁ.	24	
PA_sn_12:24.1.5	Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan”ti.	24	
PA_sn_12:24.2.1	Atha kho āyasmā sāriputto yena aññatitthiyānaṁ paribbājakānaṁ ārāmo tenupasaṅkami; upasaṅkamitvā tehi aññatitthiyehi paribbājakehi saddhiṁ sammodi.	24	
PA_sn_12:24.2.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinnaṁ kho āyasmantaṁ sāriputtaṁ te aññatitthiyā paribbājakā etadavocuṁ:	24	
PA_sn_12:24.3.1	“Santāvuso sāriputta, eke samaṇabrāhmaṇā kammavādā sayaṅkataṁ dukkhaṁ paññapenti.	24	
PA_sn_12:24.3.2	Santi panāvuso sāriputta, eke samaṇabrāhmaṇā kammavādā paraṅkataṁ dukkhaṁ paññapenti.	24	
PA_sn_12:24.3.3	Santāvuso sāriputta, eke samaṇabrāhmaṇā kammavādā sayaṅkatañca paraṅkatañca dukkhaṁ paññapenti.	24	
PA_sn_12:24.3.4	Santi panāvuso sāriputta, eke samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti.	24	
PA_sn_12:24.3.5	Idha, panāvuso sāriputta, samaṇo gotamo kiṁvādī kimakkhāyī?	24	
PA_sn_12:24.3.6_0	Kathaṁ byākaramānā ca mayaṁ vuttavādino ceva samaṇassa gotamassa assāma, na ca samaṇaṁ	24	
PA_sn_12:24.3.6_1	gotamaṁ abhūtena abbhācikkheyyāma, dhammassa cānudhammaṁ byākareyyāma, na ca koci	24	
PA_sn_12:24.3.6_2	sahadhammiko vādānupāto gārayhaṁ ṭhānaṁ āgaccheyyā”ti?	24	
PA_sn_12:24.4.1	“Paṭiccasamuppannaṁ kho, āvuso, dukkhaṁ vuttaṁ bhagavatā.	24	
PA_sn_12:24.4.2	Kiṁ paṭicca?	24	
PA_sn_12:24.4.3	Phassaṁ paṭicca.	24	
PA_sn_12:24.4.4	Iti vadaṁ vuttavādī ceva bhagavato assa, na ca bhagavantaṁ abhūtena abbhācikkheyya, dhammassa cānudhammaṁ byākareyya, na ca koci sahadhammiko vādānupāto gārayhaṁ ṭhānaṁ āgaccheyya.	24	
PA_sn_12:24.5.1	Tatrāvuso, ye te samaṇabrāhmaṇā kammavādā sayaṅkataṁ dukkhaṁ paññapenti tadapi phassapaccayā.	24	
PA_sn_12:24.5.2	Yepi te samaṇabrāhmaṇā kammavādā paraṅkataṁ dukkhaṁ paññapenti tadapi phassapaccayā.	24	
PA_sn_12:24.5.3	Yepi te samaṇabrāhmaṇā kammavādā sayaṅkatañca paraṅkatañca dukkhaṁ paññapenti tadapi phassapaccayā.	24	
PA_sn_12:24.5.4	Yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti tadapi phassapaccayā.	24	
PA_sn_12:24.6.1	Tatrāvuso, ye te samaṇabrāhmaṇā kammavādā sayaṅkataṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati.	24	
PA_sn_12:24.6.2	Yepi te samaṇabrāhmaṇā kammavādā paraṅkataṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati.	24	
PA_sn_12:24.6.3	Yepi te samaṇabrāhmaṇā kammavādā sayaṅkatañca paraṅkatañca dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati.	24	
PA_sn_12:24.6.4	Yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjatī”ti.	24	
PA_sn_12:24.7.1	Assosi kho āyasmā ānando āyasmato sāriputtassa tehi aññatitthiyehi paribbājakehi saddhiṁ imaṁ kathāsallāpaṁ.	24	
PA_sn_12:24.7.2	Atha kho āyasmā ānando rājagahe piṇḍāya caritvā pacchābhattaṁ piṇḍapātapaṭikkanto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	24	
PA_sn_12:24.7.3	Ekamantaṁ nisinno kho āyasmā ānando yāvatako āyasmato sāriputtassa tehi aññatitthiyehi paribbājakehi saddhiṁ ahosi kathāsallāpo taṁ sabbaṁ bhagavato ārocesi.	24	
PA_sn_12:24.8.1	“Sādhu sādhu, ānanda, yathā taṁ sāriputto sammā byākaramāno byākareyya.	24	
PA_sn_12:24.8.2	Paṭiccasamuppannaṁ kho, ānanda, dukkhaṁ vuttaṁ mayā.	24	
PA_sn_12:24.8.3	Kiṁ paṭicca?	24	
PA_sn_12:24.8.4	Phassaṁ paṭicca.	24	
PA_sn_12:24.8.5	Iti vadaṁ vuttavādī ceva me assa, na ca maṁ abhūtena abbhācikkheyya, dhammassa cānudhammaṁ byākareyya, na ca koci sahadhammiko vādānupāto gārayhaṁ ṭhānaṁ āgaccheyya.	24	
PA_sn_12:24.9.1	Tatrānanda, ye te samaṇabrāhmaṇā kammavādā sayaṅkataṁ dukkhaṁ paññapenti tadapi phassapaccayā.	24	
PA_sn_12:24.9.2	Yepi te …pe…	24	
PA_sn_12:24.9.3	yepi te …pe…	24	
PA_sn_12:24.9.4	yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti tadapi phassapaccayā.	24	
PA_sn_12:24.10.1	Tatrānanda, yepi te samaṇabrāhmaṇā kammavādā sayaṅkataṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati.	24	
PA_sn_12:24.10.2	Yepi te …pe…	24	
PA_sn_12:24.10.3	yepi te …pe…	24	
PA_sn_12:24.10.4	yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati.	24	
PA_sn_12:24.11.1	Ekamidāhaṁ, ānanda, samayaṁ idheva rājagahe viharāmi veḷuvane kalandakanivāpe.	24	
PA_sn_12:24.11.2	Atha khvāhaṁ, ānanda, pubbaṇhasamayaṁ nivāsetvā pattacīvaramādāya rājagahaṁ piṇḍāya pāvisiṁ.	24	
PA_sn_12:24.11.3	Tassa mayhaṁ, ānanda, etadahosi:	24	
PA_sn_12:24.11.4	‘atippago kho tāva rājagahe piṇḍāya carituṁ.	24	
PA_sn_12:24.11.5	Yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyan’ti.	24	
PA_sn_12:24.12.1	Atha khvāhaṁ, ānanda, yena aññatitthiyānaṁ paribbājakānaṁ ārāmo tenupasaṅkamiṁ; upasaṅkamitvā tehi aññatitthiyehi paribbājakehi saddhiṁ sammodiṁ.	24	
PA_sn_12:24.12.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁ. Ekamantaṁ nisinnaṁ kho maṁ, ānanda, te aññatitthiyā paribbājakā etadavocuṁ:	24	
PA_sn_12:24.13.1	‘Santāvuso gotama, eke samaṇabrāhmaṇā kammavādā sayaṅkataṁ dukkhaṁ paññapenti.	24	
PA_sn_12:24.13.2	Santi panāvuso gotama, eke samaṇabrāhmaṇā kammavādā paraṅkataṁ dukkhaṁ paññapenti.	24	
PA_sn_12:24.13.3	Santāvuso gotama, eke samaṇabrāhmaṇā kammavādā sayaṅkatañca paraṅkatañca dukkhaṁ paññapenti.	24	
PA_sn_12:24.13.4	Santi panāvuso gotama, eke samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti.	24	
PA_sn_12:24.13.5	Idha no āyasmā gotamo kiṁvādī kimakkhāyī?	24	
PA_sn_12:24.13.6_0	Kathaṁ byākaramānā ca mayaṁ vuttavādino ceva āyasmato gotamassa assāma, na ca āyasmantaṁ	24	
PA_sn_12:24.13.6_1	gotamaṁ abhūtena abbhācikkheyyāma, dhammassa cānudhammaṁ byākareyyāma, na ca koci	24	
PA_sn_12:24.13.6_2	sahadhammiko vādānupāto gārayhaṁ ṭhānaṁ āgaccheyyā’ti?	24	
PA_sn_12:24.14.1	Evaṁ vuttāhaṁ, ānanda, te aññatitthiye paribbājake etadavocaṁ:	24	
PA_sn_12:24.14.2	‘paṭiccasamuppannaṁ kho, āvuso, dukkhaṁ vuttaṁ mayā.	24	
PA_sn_12:24.14.3	Kiṁ paṭicca?	24	
PA_sn_12:24.14.4	Phassaṁ paṭicca.	24	
PA_sn_12:24.14.5	Iti vadaṁ vuttavādī ceva me assa, na ca maṁ abhūtena abbhācikkheyya, dhammassa cānudhammaṁ byākareyya, na ca koci sahadhammiko vādānupāto gārayhaṁ ṭhānaṁ āgaccheyyāti.	24	
PA_sn_12:24.15.1	Tatrāvuso, ye te samaṇabrāhmaṇā kammavādā sayaṅkataṁ dukkhaṁ paññapenti tadapi phassapaccayā.	24	
PA_sn_12:24.15.2	Yepi te …pe…	24	
PA_sn_12:24.15.3	yepi te …pe…	24	
PA_sn_12:24.15.4	yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti tadapi phassapaccayā.	24	
PA_sn_12:24.16.1	Tatrāvuso, ye te samaṇabrāhmaṇā kammavādā sayaṅkataṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati.	24	
PA_sn_12:24.16.2	Yepi te …pe…	24	
PA_sn_12:24.16.3	yepi te …pe…	24	
PA_sn_12:24.16.4	yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjatī’”ti.	24	
PA_sn_12:24.17.1	“Acchariyaṁ bhante, abbhutaṁ bhante.	24	
PA_sn_12:24.17.2	Yatra hi nāma ekena padena sabbo attho vutto bhavissati.	24	
PA_sn_12:24.17.3	Siyā nu kho, bhante, esevattho vitthārena vuccamāno gambhīro ceva assa gambhīrāvabhāso cā”ti?	24	
PA_sn_12:24.18.1	“Tena hānanda, taññevettha paṭibhātū”ti.	24	
PA_sn_12:24.18.2	“Sace maṁ, bhante, evaṁ puccheyyuṁ:	24	
PA_sn_12:24.18.3	‘jarāmaraṇaṁ, āvuso ānanda, kiṁnidānaṁ kiṁsamudayaṁ kiṁjātikaṁ kiṁpabhavan’ti?	24	
PA_sn_12:24.18.4	Evaṁ puṭṭhohaṁ, bhante, evaṁ byākareyyaṁ:	24	
PA_sn_12:24.18.5	‘jarāmaraṇaṁ kho, āvuso, jātinidānaṁ jātisamudayaṁ jātijātikaṁ jātipabhavan’ti.	24	
PA_sn_12:24.18.6	Evaṁ puṭṭhohaṁ, bhante, evaṁ byākareyyaṁ.	24	
PA_sn_12:24.19.1	Sace maṁ, bhante, evaṁ puccheyyuṁ:	24	
PA_sn_12:24.19.2	‘jāti panāvuso ānanda, kiṁnidānā kiṁsamudayā kiṁjātikā kiṁpabhavā’ti?	24	
PA_sn_12:24.19.3	Evaṁ puṭṭhohaṁ, bhante, evaṁ byākareyyaṁ:	24	
PA_sn_12:24.19.4	‘jāti kho, āvuso, bhavanidānā bhavasamudayā bhavajātikā bhavappabhavā’ti.	24	
PA_sn_12:24.19.5	Evaṁ puṭṭhohaṁ, bhante, evaṁ byākareyyaṁ.	24	
PA_sn_12:24.20.1	Sace maṁ, bhante, evaṁ puccheyyuṁ:	24	
PA_sn_12:24.20.2	‘bhavo panāvuso ānanda, kiṁnidāno kiṁsamudayo kiṁjātiko kiṁpabhavo’ti?	24	
PA_sn_12:24.20.3	Evaṁ puṭṭhohaṁ, bhante, evaṁ byākareyyaṁ:	24	
PA_sn_12:24.20.4	‘bhavo kho, āvuso, upādānanidāno upādānasamudayo upādānajātiko upādānappabhavo’ti.	24	
PA_sn_12:24.20.5	Evaṁ puṭṭhohaṁ, bhante, evaṁ byākareyyaṁ.	24	
PA_sn_12:24.21.1	Sace maṁ, bhante, evaṁ puccheyyuṁ—	24	
PA_sn_12:24.21.2	upādānaṁ panāvuso …pe…	24	
PA_sn_12:24.21.3	taṇhā panāvuso …pe…	24	
PA_sn_12:24.21.4	vedanā panāvuso …pe…	24	
PA_sn_12:24.21.5	sace maṁ, bhante, evaṁ puccheyyuṁ:	24	
PA_sn_12:24.21.6	‘phasso panāvuso ānanda, kiṁnidāno kiṁsamudayo kiṁjātiko kiṁpabhavo’ti?	24	
PA_sn_12:24.21.7	Evaṁ puṭṭhohaṁ, bhante, evaṁ byākareyyaṁ:	24	
PA_sn_12:24.21.8	‘phasso kho, āvuso, saḷāyatananidāno saḷāyatanasamudayo saḷāyatanajātiko saḷāyatanappabhavo’ti.	24	
PA_sn_12:24.21.9	‘Channaṁ tveva, āvuso, phassāyatanānaṁ asesavirāganirodhā phassanirodho;	24	
PA_sn_12:24.21.10	phassanirodhā vedanānirodho;	24	
PA_sn_12:24.21.11	vedanānirodhā taṇhānirodho;	24	
PA_sn_12:24.21.12	taṇhānirodhā upādānanirodho;	24	
PA_sn_12:24.21.13	upādānanirodhā bhavanirodho;	24	
PA_sn_12:24.21.14	bhavanirodhā jātinirodho;	24	
PA_sn_12:24.21.15	jātinirodhā jarāmaraṇaṁ sokaparidevadukkhadomanassupāyāsā nirujjhanti.	24	
PA_sn_12:24.21.16	Evametassa kevalassa dukkhakkhandhassa nirodho hotī’ti.	24	
PA_sn_12:24.21.17	Evaṁ puṭṭhohaṁ, bhante, evaṁ byākareyyan”ti.	24	
PA_sn_12:24.21.18	Catutthaṁ.	24	
PA_sn_12:25.0.1	Saṁyutta Nikāya 12.25	25	
PA_sn_12:25.0.2	3. Dasabalavagga	25	
PA_sn_12:25.0.3	Bhūmijasutta	25	
PA_sn_12:25.1.1	Sāvatthiyaṁ viharati.	25	
PA_sn_12:25.1.2	Atha kho āyasmā bhūmijo sāyanhasamayaṁ paṭisallānā vuṭṭhito yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi.	25	
PA_sn_12:25.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā bhūmijo āyasmantaṁ sāriputtaṁ etadavoca:	25	
PA_sn_12:25.2.1	“Santāvuso sāriputta, eke samaṇabrāhmaṇā kammavādā sayaṅkataṁ sukhadukkhaṁ paññapenti.	25	
PA_sn_12:25.2.2	Santi panāvuso sāriputta, eke samaṇabrāhmaṇā kammavādā paraṅkataṁ sukhadukkhaṁ paññapenti.	25	
PA_sn_12:25.2.3	Santāvuso sāriputta, eke samaṇabrāhmaṇā kammavādā sayaṅkatañca paraṅkatañca sukhadukkhaṁ paññapenti.	25	
PA_sn_12:25.2.4	Santi panāvuso sāriputta, eke samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti.	25	
PA_sn_12:25.2.5	Idha no, āvuso sāriputta, bhagavā kiṁvādī kimakkhāyī,	25	
PA_sn_12:25.2.6_0	kathaṁ byākaramānā ca mayaṁ vuttavādino ceva bhagavato assāma, na ca bhagavantaṁ	25	
PA_sn_12:25.2.6_1	abhūtena abbhācikkheyyāma, dhammassa cānudhammaṁ byākareyyāma, na ca koci sahadhammiko	25	
PA_sn_12:25.2.6_2	vādānupāto gārayhaṁ ṭhānaṁ āgaccheyyā”ti?	25	
PA_sn_12:25.3.1	“Paṭiccasamuppannaṁ kho, āvuso, sukhadukkhaṁ vuttaṁ bhagavatā.	25	
PA_sn_12:25.3.2	Kiṁ paṭicca?	25	
PA_sn_12:25.3.3	Phassaṁ paṭicca.	25	
PA_sn_12:25.3.4	Iti vadaṁ vuttavādī ceva bhagavato assa, na ca bhagavantaṁ abhūtena abbhācikkheyya, dhammassa cānudhammaṁ byākareyya, na ca koci sahadhammiko vādānupāto gārayhaṁ ṭhānaṁ āgaccheyya.	25	
PA_sn_12:25.4.1	Tatrāvuso, ye te samaṇabrāhmaṇā kammavādā sayaṅkataṁ sukhadukkhaṁ paññapenti, tadapi phassapaccayā.	25	
PA_sn_12:25.4.2	Yepi te …pe…	25	
PA_sn_12:25.4.3	yepi te …pe…	25	
PA_sn_12:25.4.4	yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti, tadapi phassapaccayā.	25	
PA_sn_12:25.5.1	Tatrāvuso, ye te samaṇabrāhmaṇā kammavādā sayaṅkataṁ sukhadukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati.	25	
PA_sn_12:25.5.2	Yepi te …pe…	25	
PA_sn_12:25.5.3	yepi te …pe…	25	
PA_sn_12:25.5.4	yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjatī”ti.	25	
PA_sn_12:25.6.1	Assosi kho āyasmā ānando āyasmato sāriputtassa āyasmatā bhūmijena saddhiṁ imaṁ kathāsallāpaṁ.	25	
PA_sn_12:25.6.2	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	25	
PA_sn_12:25.6.3	Ekamantaṁ nisinno kho āyasmā ānando yāvatako āyasmato sāriputtassa āyasmatā bhūmijena saddhiṁ ahosi kathāsallāpo taṁ sabbaṁ bhagavato ārocesi.	25	
PA_sn_12:25.7.1	“Sādhu sādhu, ānanda, yathā taṁ sāriputto sammā byākaramāno byākareyya.	25	
PA_sn_12:25.7.2	Paṭiccasamuppannaṁ kho, ānanda, sukhadukkhaṁ vuttaṁ mayā.	25	
PA_sn_12:25.7.3	Kiṁ paṭicca?	25	
PA_sn_12:25.7.4	Phassaṁ paṭicca.	25	
PA_sn_12:25.7.5	Iti vadaṁ vuttavādī ceva me assa, na ca maṁ abhūtena abbhācikkheyya, dhammassa cānudhammaṁ byākareyya, na ca koci sahadhammiko vādānupāto gārayhaṁ ṭhānaṁ āgaccheyya.	25	
PA_sn_12:25.8.1	Tatrānanda, ye te samaṇabrāhmaṇā kammavādā sayaṅkataṁ sukhadukkhaṁ paññapenti tadapi phassapaccayā.	25	
PA_sn_12:25.8.2	Yepi te …pe…	25	
PA_sn_12:25.8.3	yepi te …pe…	25	
PA_sn_12:25.8.4	yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti tadapi phassapaccayā.	25	
PA_sn_12:25.9.1	Tatrānanda, ye te samaṇabrāhmaṇā kammavādā sayaṅkataṁ sukhadukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati.	25	
PA_sn_12:25.9.2	Yepi te …pe…	25	
PA_sn_12:25.9.3	yepi te …pe…	25	
PA_sn_12:25.9.4	yepi te samaṇabrāhmaṇā kammavādā asayaṅkāraṁ aparaṅkāraṁ adhiccasamuppannaṁ sukhadukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati.	25	
PA_sn_12:25.10.1	Kāye vā hānanda, sati kāyasañcetanāhetu uppajjati ajjhattaṁ sukhadukkhaṁ.	25	
PA_sn_12:25.10.2	Vācāya vā hānanda, sati vacīsañcetanāhetu uppajjati ajjhattaṁ sukhadukkhaṁ.	25	
PA_sn_12:25.10.3	Mane vā hānanda, sati manosañcetanāhetu uppajjati ajjhattaṁ sukhadukkhaṁ avijjāpaccayā ca.	25	
PA_sn_12:25.11.1	Sāmaṁ vā taṁ, ānanda, kāyasaṅkhāraṁ abhisaṅkharoti, yaṁpaccayāssa taṁ uppajjati ajjhattaṁ sukhadukkhaṁ.	25	
PA_sn_12:25.11.2	Pare vā taṁ, ānanda, kāyasaṅkhāraṁ abhisaṅkharonti, yaṁpaccayāssa taṁ uppajjati ajjhattaṁ sukhadukkhaṁ.	25	
PA_sn_12:25.11.3	Sampajāno vā taṁ, ānanda, kāyasaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ.	25	
PA_sn_12:25.11.4	Asampajāno vā taṁ, ānanda, kāyasaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ.	25	
PA_sn_12:25.12.1	Sāmaṁ vā taṁ, ānanda, vacīsaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ.	25	
PA_sn_12:25.12.2	Pare vā taṁ, ānanda, vacīsaṅkhāraṁ abhisaṅkharonti yaṁpaccayāssa taṁ uppajjati ajjhattaṁ sukhadukkhaṁ.	25	
PA_sn_12:25.12.3	Sampajāno vā taṁ, ānanda …pe…	25	
PA_sn_12:25.12.4	asampajāno vā taṁ, ānanda, vacīsaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ.	25	
PA_sn_12:25.13.1	Sāmaṁ vā taṁ, ānanda, manosaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ.	25	
PA_sn_12:25.13.2	Pare vā taṁ, ānanda, manosaṅkhāraṁ abhisaṅkharonti yaṁpaccayāssa taṁ uppajjati ajjhattaṁ sukhadukkhaṁ.	25	
PA_sn_12:25.13.3	Sampajāno vā taṁ, ānanda …pe…	25	
PA_sn_12:25.13.4	asampajāno vā taṁ, ānanda, manosaṅkhāraṁ abhisaṅkharoti yaṁpaccayāssa taṁ uppajjati ajjhattaṁ sukhadukkhaṁ.	25	
PA_sn_12:25.14.1	Imesu, ānanda, dhammesu avijjā anupatitā.	25	
PA_sn_12:25.14.2_0	Avijjāya tveva, ānanda, asesavirāganirodhā so kāyo na hoti yaṁpaccayāssa taṁ uppajjati	25	
PA_sn_12:25.14.2_1	ajjhattaṁ sukhadukkhaṁ. Sā vācā na hoti yaṁpaccayāssa taṁ uppajjati ajjhattaṁ sukhadukkhaṁ.	25	
PA_sn_12:25.14.2_2	So mano na hoti yaṁpaccayāssa taṁ uppajjati ajjhattaṁ sukhadukkhaṁ.	25	
PA_sn_12:25.14.3	Khettaṁ taṁ na hoti …pe… vatthu taṁ na hoti …pe… āyatanaṁ taṁ na hoti …pe… adhikaraṇaṁ taṁ na hoti yaṁpaccayāssa taṁ uppajjati ajjhattaṁ sukhadukkhan”ti.	25	
PA_sn_12:25.14.4	Pañcamaṁ.	25	
PA_sn_12:26.0.1	Saṁyutta Nikāya 12.26	26	
PA_sn_12:26.0.2	3. Dasabalavagga	26	
PA_sn_12:26.0.3	Upavāṇasutta	26	
PA_sn_12:26.1.1	Sāvatthiyaṁ viharati.	26	
PA_sn_12:26.1.2	Atha kho āyasmā upavāṇo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā upavāṇo bhagavantaṁ etadavoca:	26	
PA_sn_12:26.2.1	“Santi pana, bhante, eke samaṇabrāhmaṇā sayaṅkataṁ dukkhaṁ paññapenti.	26	
PA_sn_12:26.2.2	Santi pana, bhante, eke samaṇabrāhmaṇā paraṅkataṁ dukkhaṁ paññapenti.	26	
PA_sn_12:26.2.3	Santi pana, bhante, eke samaṇabrāhmaṇā sayaṅkatañca paraṅkatañca dukkhaṁ paññapenti.	26	
PA_sn_12:26.2.4	Santi pana, bhante, eke samaṇabrāhmaṇā asayaṅkāraṁ aparaṅkāraṁ adhiccasamuppannaṁ dukkhaṁ paññapenti.	26	
PA_sn_12:26.2.5_0	Idha no, bhante, bhagavā kiṁvādī kimakkhāyī kathaṁ byākaramānā ca mayaṁ vuttavādino	26	
PA_sn_12:26.2.5_1	ceva bhagavato assāma, na ca bhagavantaṁ abhūtena abbhācikkheyyāma, dhammassa cānudhammaṁ	26	
PA_sn_12:26.2.5_2	byākareyyāma, na ca koci sahadhammiko vādānupāto gārayhaṁ ṭhānaṁ āgaccheyyā”ti?	26	
PA_sn_12:26.3.1	“Paṭiccasamuppannaṁ kho, upavāṇa, dukkhaṁ vuttaṁ mayā.	26	
PA_sn_12:26.3.2	Kiṁ paṭicca?	26	
PA_sn_12:26.3.3	Phassaṁ paṭicca.	26	
PA_sn_12:26.3.4	Iti vadaṁ vuttavādī ceva me assa, na ca maṁ abhūtena abbhācikkheyya, dhammassa cānudhammaṁ byākareyya, na ca koci sahadhammiko vādānupāto gārayhaṁ ṭhānaṁ āgaccheyya.	26	
PA_sn_12:26.4.1	Tatra, upavāṇa, ye te samaṇabrāhmaṇā sayaṅkataṁ dukkhaṁ paññapenti, tadapi phassapaccayā.	26	
PA_sn_12:26.4.2	Yepi te …pe…	26	
PA_sn_12:26.4.3	yepi te …pe…	26	
PA_sn_12:26.4.4	yepi te samaṇabrāhmaṇā asayaṅkāraṁ aparaṅkāraṁ adhiccasamuppannaṁ dukkhaṁ paññapenti tadapi phassapaccayā.	26	
PA_sn_12:26.5.1	Tatra, upavāṇa, ye te samaṇabrāhmaṇā sayaṅkataṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjati.	26	
PA_sn_12:26.5.2	Yepi te …pe…	26	
PA_sn_12:26.5.3	yepi te …pe…	26	
PA_sn_12:26.5.4	yepi te samaṇabrāhmaṇā asayaṅkāraṁ aparaṅkāraṁ adhiccasamuppannaṁ dukkhaṁ paññapenti, te vata aññatra phassā paṭisaṁvedissantīti netaṁ ṭhānaṁ vijjatī”ti.	26	
PA_sn_12:26.5.5	Chaṭṭhaṁ.	26	
PA_sn_12:27.0.1	Saṁyutta Nikāya 12.27	27	
PA_sn_12:27.0.2	3. Dasabalavagga	27	
PA_sn_12:27.0.3	Paccayasutta	27	
PA_sn_12:27.1.1	Sāvatthiyaṁ viharati.	27	
PA_sn_12:27.1.2	“Avijjāpaccayā, bhikkhave, saṅkhārā;	27	
PA_sn_12:27.1.3	saṅkhārapaccayā viññāṇaṁ …pe…	27	
PA_sn_12:27.1.4	evametassa kevalassa dukkhakkhandhassa samudayo hoti.	27	
PA_sn_12:27.2.1	Katamañca, bhikkhave, jarāmaraṇaṁ?	27	
PA_sn_12:27.2.2	Yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko—	27	
PA_sn_12:27.2.3	ayaṁ vuccati jarā.	27	
PA_sn_12:27.2.4	Yā tesaṁ tesaṁ sattānaṁ tamhā tamhā sattanikāyā cuti cavanatā bhedo antaradhānaṁ maccu maraṇaṁ kālakiriyā khandhānaṁ bhedo kaḷevarassa nikkhepo;	27	
PA_sn_12:27.2.5	idaṁ vuccati maraṇaṁ.	27	
PA_sn_12:27.2.6	Iti ayañca jarā idañca maraṇaṁ.	27	
PA_sn_12:27.2.7	Idaṁ vuccati, bhikkhave, jarāmaraṇaṁ.	27	
PA_sn_12:27.2.8	Jātisamudayā jarāmaraṇasamudayo;	27	
PA_sn_12:27.2.9	jātinirodhā jarāmaraṇanirodho.	27	
PA_sn_12:27.2.10	Ayameva ariyo aṭṭhaṅgiko maggo jarāmaraṇanirodhagāminī paṭipadā.	27	
PA_sn_12:27.2.11	Seyyathidaṁ—sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi.	27	
PA_sn_12:27.3.1	Katamā ca, bhikkhave, jāti …pe…	27	
PA_sn_12:27.3.2	katamo ca, bhikkhave, bhavo …	27	
PA_sn_12:27.3.3	katamañca, bhikkhave, upādānaṁ …	27	
PA_sn_12:27.3.4	katamā ca, bhikkhave, taṇhā …	27	
PA_sn_12:27.3.5	katamā ca, bhikkhave, vedanā …	27	
PA_sn_12:27.3.6	katamo ca, bhikkhave, phasso …	27	
PA_sn_12:27.3.7	katamañca, bhikkhave, saḷāyatanaṁ …	27	
PA_sn_12:27.3.8	katamañca, bhikkhave, nāmarūpaṁ …	27	
PA_sn_12:27.3.9	katamañca, bhikkhave, viññāṇaṁ …?	27	
PA_sn_12:27.4.1	Katame ca, bhikkhave, saṅkhārā?	27	
PA_sn_12:27.4.2	Tayome, bhikkhave, saṅkhārā—	27	
PA_sn_12:27.4.3	kāyasaṅkhāro, vacīsaṅkhāro, cittasaṅkhāro.	27	
PA_sn_12:27.4.4	Ime vuccanti, bhikkhave, saṅkhārā.	27	
PA_sn_12:27.4.5	Avijjāsamudayā saṅkhārasamudayo;	27	
PA_sn_12:27.4.6	avijjānirodhā saṅkhāranirodho.	27	
PA_sn_12:27.4.7	Ayameva ariyo aṭṭhaṅgiko maggo saṅkhāranirodhagāminī paṭipadā.	27	
PA_sn_12:27.4.8	Seyyathidaṁ—sammādiṭṭhi …pe… sammāsamādhi.	27	
PA_sn_12:27.5.1	Yato kho, bhikkhave, ariyasāvako evaṁ paccayaṁ pajānāti, evaṁ paccayasamudayaṁ pajānāti, evaṁ paccayanirodhaṁ pajānāti, evaṁ paccayanirodhagāminiṁ paṭipadaṁ pajānāti.	27	
PA_sn_12:27.5.2_0	Ayaṁ vuccati, bhikkhave, ariyasāvako diṭṭhisampanno itipi, dassanasampanno itipi,	27	
PA_sn_12:27.5.2_1	āgato imaṁ saddhammaṁ itipi, passati imaṁ saddhammaṁ itipi, sekkhena ñāṇena samannāgato	27	
PA_sn_12:27.5.2_2	itipi, sekkhāya vijjāya samannāgato itipi, dhammasotaṁ samāpanno itipi, ariyo nibbedhikapañño	27	
PA_sn_12:27.5.2_3	itipi, amatadvāraṁ āhacca tiṭṭhati itipī”ti.	27	
PA_sn_12:27.5.3	Sattamaṁ.	27	
PA_sn_12:28.0.1	Saṁyutta Nikāya 12.28	28	
PA_sn_12:28.0.2	3. Dasabalavagga	28	
PA_sn_12:28.0.3	Bhikkhusutta	28	
PA_sn_12:28.1.1	Sāvatthiyaṁ viharati.	28	
PA_sn_12:28.1.2	“Tatra kho …pe…	28	
PA_sn_12:28.1.3	idha, bhikkhave, bhikkhu jarāmaraṇaṁ pajānāti, jarāmaraṇasamudayaṁ pajānāti, jarāmaraṇanirodhaṁ pajānāti, jarāmaraṇanirodhagāminiṁ paṭipadaṁ pajānāti, jātiṁ pajānāti …pe…	28	
PA_sn_12:28.1.4	bhavaṁ pajānāti …	28	
PA_sn_12:28.1.5	upādānaṁ pajānāti …	28	
PA_sn_12:28.1.6	taṇhaṁ pajānāti …	28	
PA_sn_12:28.1.7	vedanaṁ pajānāti …	28	
PA_sn_12:28.1.8	phassaṁ pajānāti …	28	
PA_sn_12:28.1.9	saḷāyatanaṁ pajānāti …	28	
PA_sn_12:28.1.10	nāmarūpaṁ pajānāti …	28	
PA_sn_12:28.1.11	viññāṇaṁ pajānāti …	28	
PA_sn_12:28.1.12	saṅkhāre pajānāti, saṅkhārasamudayaṁ pajānāti, saṅkhāranirodhaṁ pajānāti, saṅkhāranirodhagāminiṁ paṭipadaṁ pajānāti.	28	
PA_sn_12:28.2.1	Katamañca, bhikkhave, jarāmaraṇaṁ?	28	
PA_sn_12:28.2.2	Yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko—	28	
PA_sn_12:28.2.3	ayaṁ vuccati jarā.	28	
PA_sn_12:28.2.4	Yā tesaṁ tesaṁ sattānaṁ tamhā tamhā sattanikāyā cuti cavanatā bhedo antaradhānaṁ maccu maraṇaṁ kālakiriyā khandhānaṁ bhedo kaḷevarassa nikkhepo;	28	
PA_sn_12:28.2.5	idaṁ vuccati maraṇaṁ.	28	
PA_sn_12:28.2.6	Iti ayañca jarā idañca maraṇaṁ.	28	
PA_sn_12:28.2.7	Idaṁ vuccati, bhikkhave, jarāmaraṇaṁ.	28	
PA_sn_12:28.2.8	Jātisamudayā jarāmaraṇasamudayo;	28	
PA_sn_12:28.2.9	jātinirodhā jarāmaraṇanirodho.	28	
PA_sn_12:28.2.10	Ayameva ariyo aṭṭhaṅgiko maggo jarāmaraṇanirodhagāminī paṭipadā.	28	
PA_sn_12:28.2.11	Seyyathidaṁ—sammādiṭṭhi …pe… sammāsamādhi.	28	
PA_sn_12:28.3.1	Katamā ca, bhikkhave, jāti …pe…	28	
PA_sn_12:28.3.2	katamo ca, bhikkhave, bhavo …	28	
PA_sn_12:28.3.3	katamañca, bhikkhave, upādānaṁ …	28	
PA_sn_12:28.3.4	katamā ca, bhikkhave, taṇhā …	28	
PA_sn_12:28.3.5	vedanā …	28	
PA_sn_12:28.3.6	phasso …	28	
PA_sn_12:28.3.7	saḷāyatanaṁ …	28	
PA_sn_12:28.3.8	nāmarūpaṁ …	28	
PA_sn_12:28.3.9	viññāṇaṁ ….	28	
PA_sn_12:28.4.1	Katame ca, bhikkhave, saṅkhārā?	28	
PA_sn_12:28.4.2	Tayome, bhikkhave, saṅkhārā—	28	
PA_sn_12:28.4.3	kāyasaṅkhāro, vacīsaṅkhāro, cittasaṅkhāro.	28	
PA_sn_12:28.4.4	Ime vuccanti, bhikkhave, saṅkhārā.	28	
PA_sn_12:28.4.5	Avijjāsamudayā saṅkhārasamudayo;	28	
PA_sn_12:28.4.6	avijjānirodhā saṅkhāranirodho.	28	
PA_sn_12:28.4.7	Ayameva ariyo aṭṭhaṅgiko maggo saṅkhāranirodhagāminī paṭipadā.	28	
PA_sn_12:28.4.8	Seyyathidaṁ—sammādiṭṭhi …pe… sammāsamādhi.	28	
PA_sn_12:28.5.1_0	Yato kho, bhikkhave, bhikkhu evaṁ jarāmaraṇaṁ pajānāti, evaṁ jarāmaraṇasamudayaṁ	28	
PA_sn_12:28.5.1_1	pajānāti, evaṁ jarāmaraṇanirodhaṁ pajānāti, evaṁ jarāmaraṇanirodhagāminiṁ paṭipadaṁ	28	
PA_sn_12:28.5.1_2	pajānāti, evaṁ jātiṁ pajānāti …pe…	28	
PA_sn_12:28.5.2	bhavaṁ …	28	
PA_sn_12:28.5.3	upādānaṁ …	28	
PA_sn_12:28.5.4	taṇhaṁ …	28	
PA_sn_12:28.5.5	vedanaṁ …	28	
PA_sn_12:28.5.6	phassaṁ …	28	
PA_sn_12:28.5.7	saḷāyatanaṁ …	28	
PA_sn_12:28.5.8	nāmarūpaṁ …	28	
PA_sn_12:28.5.9	viññāṇaṁ …	28	
PA_sn_12:28.5.10	saṅkhāre …	28	
PA_sn_12:28.5.11	saṅkhārasamudayaṁ …	28	
PA_sn_12:28.5.12	saṅkhāranirodhaṁ …	28	
PA_sn_12:28.5.13	evaṁ saṅkhāranirodhagāminiṁ paṭipadaṁ pajānāti.	28	
PA_sn_12:28.5.14_0	Ayaṁ vuccati, bhikkhave, bhikkhu diṭṭhisampanno itipi, dassanasampanno itipi, āgato	28	
PA_sn_12:28.5.14_1	imaṁ saddhammaṁ itipi, passati imaṁ saddhammaṁ itipi, sekkhena ñāṇena samannāgato	28	
PA_sn_12:28.5.14_2	itipi, sekkhāya vijjāya samannāgato itipi, dhammasotaṁ samāpanno itipi, ariyo nibbedhikapañño	28	
PA_sn_12:28.5.14_3	itipi, amatadvāraṁ āhacca tiṭṭhati itipī”ti.	28	
PA_sn_12:28.5.15	Aṭṭhamaṁ.	28	
PA_sn_12:29.0.1	Saṁyutta Nikāya 12.29	29	
PA_sn_12:29.0.2	3. Dasabalavagga	29	
PA_sn_12:29.0.3	Samaṇabrāhmaṇasutta	29	
PA_sn_12:29.1.1	Sāvatthiyaṁ viharati.	29	
PA_sn_12:29.1.2	“Tatra kho …pe…	29	
PA_sn_12:29.1.3_0	ye hi keci, bhikkhave, samaṇā vā brāhmaṇā vā jarāmaraṇaṁ na parijānanti, jarāmaraṇasamudayaṁ	29	
PA_sn_12:29.1.3_1	na parijānanti, jarāmaraṇanirodhaṁ na parijānanti, jarāmaraṇanirodhagāminiṁ paṭipadaṁ	29	
PA_sn_12:29.1.3_2	na parijānanti, jātiṁ na parijānanti …pe…	29	
PA_sn_12:29.1.4	bhavaṁ …	29	
PA_sn_12:29.1.5	upādānaṁ …	29	
PA_sn_12:29.1.6	taṇhaṁ …	29	
PA_sn_12:29.1.7	vedanaṁ …	29	
PA_sn_12:29.1.8	phassaṁ …	29	
PA_sn_12:29.1.9	saḷāyatanaṁ …	29	
PA_sn_12:29.1.10	nāmarūpaṁ …	29	
PA_sn_12:29.1.11	viññāṇaṁ …	29	
PA_sn_12:29.1.12	saṅkhāre …	29	
PA_sn_12:29.1.13	saṅkhārasamudayaṁ …	29	
PA_sn_12:29.1.14	saṅkhāranirodhaṁ …	29	
PA_sn_12:29.1.15	saṅkhāranirodhagāminiṁ paṭipadaṁ na parijānanti.	29	
PA_sn_12:29.1.16_0	Na mete, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā	29	
PA_sn_12:29.1.16_1	brāhmaṇasammatā. Na ca panete āyasmanto sāmaññatthaṁ vā brahmaññatthaṁ vā diṭṭheva	29	
PA_sn_12:29.1.16_2	dhamme sayaṁ abhiññā sacchikatvā upasampajja viharanti.	29	
PA_sn_12:29.2.1_0	Ye ca kho keci, bhikkhave, samaṇā vā brāhmaṇā vā jarāmaraṇaṁ parijānanti, jarāmaraṇasamudayaṁ	29	
PA_sn_12:29.2.1_1	parijānanti, jarāmaraṇanirodhaṁ parijānanti, jarāmaraṇanirodhagāminiṁ paṭipadaṁ parijānanti,	29	
PA_sn_12:29.2.1_2	jātiṁ parijānanti …pe…	29	
PA_sn_12:29.2.2	bhavaṁ …	29	
PA_sn_12:29.2.3	upādānaṁ …	29	
PA_sn_12:29.2.4	taṇhaṁ …	29	
PA_sn_12:29.2.5	vedanaṁ …	29	
PA_sn_12:29.2.6	phassaṁ …	29	
PA_sn_12:29.2.7	saḷāyatanaṁ …	29	
PA_sn_12:29.2.8	nāmarūpaṁ …	29	
PA_sn_12:29.2.9	viññāṇaṁ …	29	
PA_sn_12:29.2.10	saṅkhāre parijānanti, saṅkhārasamudayaṁ parijānanti, saṅkhāranirodhaṁ parijānanti, saṅkhāranirodhagāminiṁ paṭipadaṁ parijānanti.	29	
PA_sn_12:29.2.11_0	Te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu	29	
PA_sn_12:29.2.11_1	ca brāhmaṇasammatā. Te ca panāyasmanto sāmaññatthañca brahmaññatthañca diṭṭheva dhamme	29	
PA_sn_12:29.2.11_2	sayaṁ abhiññā sacchikatvā upasampajja viharantī”ti.	29	
PA_sn_12:29.2.12	Navamaṁ.	29	
PA_sn_12:30.0.1	Saṁyutta Nikāya 12.30	30	
PA_sn_12:30.0.2	3. Dasabalavagga	30	
PA_sn_12:30.0.3	Dutiyasamaṇabrāhmaṇasutta	30	
PA_sn_12:30.1.1	Sāvatthiyaṁ viharati.	30	
PA_sn_12:30.1.2	“Tatra kho …pe…	30	
PA_sn_12:30.1.3_0	ye hi keci, bhikkhave, samaṇā vā brāhmaṇā vā jarāmaraṇaṁ nappajānanti, jarāmaraṇasamudayaṁ	30	
PA_sn_12:30.1.3_1	nappajānanti, jarāmaraṇanirodhaṁ nappajānanti, jarāmaraṇanirodhagāminiṁ paṭipadaṁ	30	
PA_sn_12:30.1.3_2	nappajānanti te vata jarāmaraṇaṁ samatikkamma ṭhassantīti netaṁ ṭhānaṁ vijjati.	30	
PA_sn_12:30.1.4	Jātiṁ nappajānanti …pe…	30	
PA_sn_12:30.1.5	bhavaṁ …	30	
PA_sn_12:30.1.6	upādānaṁ …	30	
PA_sn_12:30.1.7	taṇhaṁ …	30	
PA_sn_12:30.1.8	vedanaṁ …	30	
PA_sn_12:30.1.9	phassaṁ …	30	
PA_sn_12:30.1.10	saḷāyatanaṁ …	30	
PA_sn_12:30.1.11	nāmarūpaṁ …	30	
PA_sn_12:30.1.12	viññāṇaṁ …	30	
PA_sn_12:30.1.13_0	saṅkhāre nappajānanti, saṅkhārasamudayaṁ nappajānanti, saṅkhāranirodhaṁ nappajānanti,	30	
PA_sn_12:30.1.13_1	saṅkhāranirodhagāminiṁ paṭipadaṁ nappajānanti te vata saṅkhāre samatikkamma ṭhassantīti	30	
PA_sn_12:30.1.13_2	netaṁ ṭhānaṁ vijjati.	30	
PA_sn_12:30.2.1_0	Ye ca kho keci, bhikkhave, samaṇā vā brāhmaṇā vā jarāmaraṇaṁ pajānanti, jarāmaraṇasamudayaṁ	30	
PA_sn_12:30.2.1_1	pajānanti, jarāmaraṇanirodhaṁ pajānanti, jarāmaraṇanirodhagāminiṁ paṭipadaṁ pajānanti	30	
PA_sn_12:30.2.1_2	te vata jarāmaraṇaṁ samatikkamma ṭhassantīti ṭhānametaṁ vijjati.	30	
PA_sn_12:30.2.2	Jātiṁ pajānanti …pe…	30	
PA_sn_12:30.2.3	bhavaṁ …	30	
PA_sn_12:30.2.4	upādānaṁ …	30	
PA_sn_12:30.2.5	taṇhaṁ …	30	
PA_sn_12:30.2.6	vedanaṁ …	30	
PA_sn_12:30.2.7	phassaṁ …	30	
PA_sn_12:30.2.8	saḷāyatanaṁ …	30	
PA_sn_12:30.2.9	nāmarūpaṁ …	30	
PA_sn_12:30.2.10	viññāṇaṁ …	30	
PA_sn_12:30.2.11	saṅkhāre pajānanti, saṅkhārasamudayaṁ pajānanti, saṅkhāranirodhaṁ pajānanti, saṅkhāranirodhagāminiṁ paṭipadaṁ pajānanti.	30	
PA_sn_12:30.2.12	Te vata saṅkhāre samatikkamma ṭhassantīti ṭhānametaṁ vijjatī”ti.	30	
PA_sn_12:30.2.13	Dasamaṁ.	30	
PA_sn_12:30.2.14	Dasabalavaggo tatiyo.	30	
PA_sn_12:30.3.0	Tassuddānaṁ	30	
PA_sn_12:30.3.1	Dve dasabalā upanisā ca,	30	
PA_sn_12:30.3.2	Aññatitthiyabhūmijo;	30	
PA_sn_12:30.3.3	Upavāṇo paccayo bhikkhu,	30	
PA_sn_12:30.3.4	Dve ca samaṇabrāhmaṇāti.	30	
PA_sn_12:31.0.1	Saṁyutta Nikāya 12.31	31	
PA_sn_12:31.0.2	4. Kaḷārakhattiyavagga	31	
PA_sn_12:31.0.3	Bhūtasutta	31	
PA_sn_12:31.1.1	Ekaṁ samayaṁ bhagavā sāvatthiyaṁ viharati.	31	
PA_sn_12:31.1.2	Tatra kho bhagavā āyasmantaṁ sāriputtaṁ āmantesi:	31	
PA_sn_12:31.1.3	“vuttamidaṁ, sāriputta, pārāyane ajitapañhe:	31	
PA_sn_12:31.2.1	‘Ye ca saṅkhātadhammāse,	31	
PA_sn_12:31.2.2	ye ca sekkhā puthū idha;	31	
PA_sn_12:31.2.3	Tesaṁ me nipako iriyaṁ,	31	
PA_sn_12:31.2.4	puṭṭho pabrūhi mārisā’ti.	31	
PA_sn_12:31.3.1	Imassa nu kho, sāriputta, saṅkhittena bhāsitassa kathaṁ vitthārena attho daṭṭhabbo”ti?	31	
PA_sn_12:31.3.2	Evaṁ vutte, āyasmā sāriputto tuṇhī ahosi.	31	
PA_sn_12:31.4.1	Dutiyampi kho bhagavā āyasmantaṁ sāriputtaṁ āmantesi …pe…	31	
PA_sn_12:31.4.2	dutiyampi kho āyasmā sāriputto tuṇhī ahosi.	31	
PA_sn_12:31.4.3	Tatiyampi kho bhagavā āyasmantaṁ sāriputtaṁ āmantesi:	31	
PA_sn_12:31.4.4	“vuttamidaṁ, sāriputta, pārāyane ajitapañhe:	31	
PA_sn_12:31.5.1	‘Ye ca saṅkhātadhammāse,	31	
PA_sn_12:31.5.2	ye ca sekkhā puthū idha;	31	
PA_sn_12:31.5.3	Tesaṁ me nipako iriyaṁ,	31	
PA_sn_12:31.5.4	puṭṭho pabrūhi mārisā’ti.	31	
PA_sn_12:31.6.1	Imassa nu kho, sāriputta, saṅkhittena bhāsitassa kathaṁ vitthārena attho daṭṭhabbo”ti?	31	
PA_sn_12:31.6.2	Tatiyampi kho āyasmā sāriputto tuṇhī ahosi.	31	
PA_sn_12:31.7.1	“Bhūtamidanti, sāriputta, passasī”ti?	31	
PA_sn_12:31.7.2	“Bhūtamidanti, bhante, yathābhūtaṁ sammappaññāya passati.	31	
PA_sn_12:31.7.3	Bhūtamidanti yathābhūtaṁ sammappaññāya disvā bhūtassa nibbidāya virāgāya nirodhāya paṭipanno hoti.	31	
PA_sn_12:31.7.4	Tadāhārasambhavanti yathābhūtaṁ sammappaññāya passati.	31	
PA_sn_12:31.7.5	Tadāhārasambhavanti yathābhūtaṁ sammappaññāya disvā āhārasambhavassa nibbidāya virāgāya nirodhāya paṭipanno hoti.	31	
PA_sn_12:31.7.6	Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya passati.	31	
PA_sn_12:31.7.7	Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya disvā nirodhadhammassa nibbidāya virāgāya nirodhāya paṭipanno hoti.	31	
PA_sn_12:31.7.8	Evaṁ kho, bhante, sekkho hoti.	31	
PA_sn_12:31.8.1	Kathañca, bhante, saṅkhātadhammo hoti?	31	
PA_sn_12:31.8.2	Bhūtamidanti, bhante, yathābhūtaṁ sammappaññāya passati.	31	
PA_sn_12:31.8.3	Bhūtamidanti yathābhūtaṁ sammappaññāya disvā bhūtassa nibbidā virāgā nirodhā anupādā vimutto hoti.	31	
PA_sn_12:31.8.4	Tadāhārasambhavanti yathābhūtaṁ sammappaññāya passati.	31	
PA_sn_12:31.8.5	Tadāhārasambhavanti yathābhūtaṁ sammappaññāya disvā āhārasambhavassa nibbidā virāgā nirodhā anupādā vimutto hoti.	31	
PA_sn_12:31.8.6	Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya passati.	31	
PA_sn_12:31.8.7	Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya disvā nirodhadhammassa nibbidā virāgā nirodhā anupādā vimutto hoti.	31	
PA_sn_12:31.8.8	Evaṁ kho, bhante, saṅkhātadhammo hoti.	31	
PA_sn_12:31.8.9	Iti kho, bhante, yaṁ taṁ vuttaṁ pārāyane ajitapañhe:	31	
PA_sn_12:31.9.1	‘Ye ca saṅkhātadhammāse,	31	
PA_sn_12:31.9.2	ye ca sekkhā puthū idha;	31	
PA_sn_12:31.9.3	Tesaṁ me nipako iriyaṁ,	31	
PA_sn_12:31.9.4	puṭṭho pabrūhi mārisā’ti.	31	
PA_sn_12:31.10.1	Imassa khvāhaṁ, bhante, saṅkhittena bhāsitassa evaṁ vitthārena atthaṁ ājānāmī”ti.	31	
PA_sn_12:31.11.1	“Sādhu sādhu, sāriputta, bhūtamidanti, sāriputta, yathābhūtaṁ sammappaññāya passati.	31	
PA_sn_12:31.11.2	Bhūtamidanti yathābhūtaṁ sammappaññāya disvā bhūtassa nibbidāya virāgāya nirodhāya paṭipanno hoti.	31	
PA_sn_12:31.11.3	Tadāhārasambhavanti yathābhūtaṁ sammappaññāya passati.	31	
PA_sn_12:31.11.4	Tadāhārasambhavanti yathābhūtaṁ sammappaññāya disvā āhārasambhavassa nibbidāya virāgāya nirodhāya paṭipanno hoti.	31	
PA_sn_12:31.11.5	Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya passati.	31	
PA_sn_12:31.11.6	Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya disvā nirodhadhammassa nibbidāya virāgāya nirodhāya paṭipanno hoti.	31	
PA_sn_12:31.11.7	Evaṁ kho, sāriputta, sekkho hoti.	31	
PA_sn_12:31.12.1	Kathañca, sāriputta, saṅkhātadhammo hoti?	31	
PA_sn_12:31.12.2	Bhūtamidanti, sāriputta, yathābhūtaṁ sammappaññāya passati.	31	
PA_sn_12:31.12.3	Bhūtamidanti yathābhūtaṁ sammappaññāya disvā bhūtassa nibbidā virāgā nirodhā anupādā vimutto hoti.	31	
PA_sn_12:31.12.4	Tadāhārasambhavanti yathābhūtaṁ sammappaññāya passati.	31	
PA_sn_12:31.12.5	Tadāhārasambhavanti yathābhūtaṁ sammappaññāya disvā āhārasambhavassa nibbidā virāgā nirodhā anupādā vimutto hoti.	31	
PA_sn_12:31.12.6	Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññāya passati.	31	
PA_sn_12:31.12.7	Tadāhāranirodhā yaṁ bhūtaṁ taṁ nirodhadhammanti yathābhūtaṁ sammappaññā disvā nirodhadhammassa nibbidā virāgā nirodhā anupādā vimutto hoti.	31	
PA_sn_12:31.12.8	Evaṁ kho, sāriputta, saṅkhātadhammo hoti.	31	
PA_sn_12:31.12.9	Iti kho, sāriputta, yaṁ taṁ vuttaṁ pārāyane ajitapañhe:	31	
PA_sn_12:31.13.1	‘Ye ca saṅkhātadhammāse,	31	
PA_sn_12:31.13.2	ye ca sekkhā puthū idha;	31	
PA_sn_12:31.13.3	Tesaṁ me nipako iriyaṁ,	31	
PA_sn_12:31.13.4	puṭṭho pabrūhi mārisā’ti.	31	
PA_sn_12:31.14.1	Imassa kho, sāriputta, saṅkhittena bhāsitassa evaṁ vitthārena attho daṭṭhabbo”ti.	31	
PA_sn_12:31.14.2	Paṭhamaṁ.	31	
PA_sn_12:32.0.1	Saṁyutta Nikāya 12.32	32	
PA_sn_12:32.0.2	4. Kaḷārakhattiyavagga	32	
PA_sn_12:32.0.3	Kaḷārasutta	32	
PA_sn_12:32.1.1	Sāvatthiyaṁ viharati.	32	
PA_sn_12:32.1.2	Atha kho kaḷārakhattiyo bhikkhu yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi.	32	
PA_sn_12:32.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho kaḷārakhattiyo bhikkhu āyasmantaṁ sāriputtaṁ etadavoca:	32	
PA_sn_12:32.1.4	“moḷiyaphagguno, āvuso sāriputta, bhikkhu sikkhaṁ paccakkhāya hīnāyāvatto”ti.	32	
PA_sn_12:32.1.5	“Na hi nūna so āyasmā imasmiṁ dhammavinaye assāsamalatthā”ti.	32	
PA_sn_12:32.2.1	“Tena hāyasmā sāriputto imasmiṁ dhammavinaye assāsaṁ patto”ti?	32	
PA_sn_12:32.3.1	“Na khvāhaṁ, āvuso, kaṅkhāmī”ti.	32	
PA_sn_12:32.3.2	“Āyatiṁ, panāvuso”ti?	32	
PA_sn_12:32.4.1	“Na khvāhaṁ, āvuso, vicikicchāmī”ti.	32	
PA_sn_12:32.5.1_0	Atha kho kaḷārakhattiyo bhikkhu uṭṭhāyāsanā yena bhagavā tenupasaṅkami; upasaṅkamitvā	32	
PA_sn_12:32.5.1_1	bhagavantaṁ abhivādetvā ekamantaṁ nisīdi. Ekamantaṁ nisinno kho kaḷārakhattiyo bhikkhu	32	
PA_sn_12:32.5.1_2	bhagavantaṁ etadavoca:	32	
PA_sn_12:32.5.2	“āyasmatā, bhante, sāriputtena aññā byākatā:	32	
PA_sn_12:32.5.3	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti.	32	
PA_sn_12:32.6.1	Atha kho bhagavā aññataraṁ bhikkhuṁ āmantesi:	32	
PA_sn_12:32.6.2	“ehi tvaṁ, bhikkhu, mama vacanena sāriputtaṁ āmantehi:	32	
PA_sn_12:32.6.3	‘satthā taṁ, āvuso sāriputta, āmantetī’”ti.	32	
PA_sn_12:32.6.4	“Evaṁ, bhante”ti kho so bhikkhu bhagavato paṭissutvā yenāyasmā sāriputto tenupasaṅkami; upasaṅkamitvā āyasmantaṁ sāriputtaṁ etadavoca:	32	
PA_sn_12:32.6.5	“satthā taṁ, āvuso sāriputta, āmantetī”ti.	32	
PA_sn_12:32.6.6_0	“Evaṁ, āvuso”ti kho āyasmā sāriputto tassa bhikkhuno paṭissutvā yena bhagavā tenupasaṅkami;	32	
PA_sn_12:32.6.6_1	upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ	32	
PA_sn_12:32.6.6_2	sāriputtaṁ bhagavā etadavoca:	32	
PA_sn_12:32.6.7	“saccaṁ kira tayā, sāriputta, aññā byākatā:	32	
PA_sn_12:32.6.8	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmī”ti?	32	
PA_sn_12:32.6.9	“Na kho, bhante, etehi padehi etehi byañjanehi attho vutto”ti.	32	
PA_sn_12:32.6.10	“Yena kenacipi, sāriputta, pariyāyena kulaputto aññaṁ byākaroti, atha kho byākataṁ byākatato daṭṭhabban”ti.	32	
PA_sn_12:32.6.11	“Nanu ahampi, bhante, evaṁ vadāmi:	32	
PA_sn_12:32.6.12	‘na kho, bhante, etehi padehi etehi byañjanehi attho vutto’”ti.	32	
PA_sn_12:32.7.1	“Sace taṁ, sāriputta, evaṁ puccheyyuṁ:	32	
PA_sn_12:32.7.2	‘kathaṁ jānatā pana tayā, āvuso sāriputta, kathaṁ passatā aññā byākatā—	32	
PA_sn_12:32.7.3	khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti.	32	
PA_sn_12:32.7.4	Evaṁ puṭṭho tvaṁ, sāriputta, kinti byākareyyāsī”ti?	32	
PA_sn_12:32.8.1	“Sace maṁ, bhante, evaṁ puccheyyuṁ:	32	
PA_sn_12:32.8.2	‘kathaṁ jānatā pana tayā, āvuso sāriputta, kathaṁ passatā aññā byākatā—	32	
PA_sn_12:32.8.3	khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti;	32	
PA_sn_12:32.8.4	evaṁ puṭṭhohaṁ, bhante, evaṁ byākareyyaṁ:	32	
PA_sn_12:32.8.5	‘yaṁnidānā, āvuso, jāti, tassa nidānassa khayā khīṇasmiṁ khīṇāmhīti viditaṁ.	32	
PA_sn_12:32.8.6	Khīṇāmhīti viditvā—	32	
PA_sn_12:32.8.7	khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti.	32	
PA_sn_12:32.8.8	Evaṁ puṭṭhohaṁ, bhante, evaṁ byākareyyan”ti.	32	
PA_sn_12:32.9.1	“Sace pana taṁ, sāriputta, evaṁ puccheyyuṁ:	32	
PA_sn_12:32.9.2	‘jāti panāvuso sāriputta, kiṁnidānā kiṁsamudayā kiṁjātikā kiṁpabhavā’ti?	32	
PA_sn_12:32.9.3	Evaṁ puṭṭho taṁ, sāriputta, kinti byākareyyāsī”ti?	32	
PA_sn_12:32.9.4	“Sace maṁ, bhante, evaṁ puccheyyuṁ:	32	
PA_sn_12:32.9.5	‘jāti panāvuso sāriputta, kiṁnidānā kiṁsamudayā kiṁjātikā kiṁpabhavā’ti?	32	
PA_sn_12:32.9.6	Evaṁ puṭṭhohaṁ, bhante, evaṁ byākareyyaṁ:	32	
PA_sn_12:32.9.7	‘jāti kho, āvuso, bhavanidānā bhavasamudayā bhavajātikā bhavappabhavā’ti.	32	
PA_sn_12:32.9.8	Evaṁ puṭṭhohaṁ, bhante, evaṁ byākareyyan”ti.	32	
PA_sn_12:32.10.1	“Sace pana taṁ, sāriputta, evaṁ puccheyyuṁ:	32	
PA_sn_12:32.10.2	‘bhavo panāvuso sāriputta, kiṁnidāno kiṁsamudayo kiṁjātiko kiṁpabhavo’ti?	32	
PA_sn_12:32.10.3	Evaṁ puṭṭho tvaṁ, sāriputta, kinti byākareyyāsī”ti?	32	
PA_sn_12:32.10.4	“Sace maṁ, bhante, evaṁ puccheyyuṁ:	32	
PA_sn_12:32.10.5	‘bhavo panāvuso sāriputta, kiṁnidāno kiṁsamudayo kiṁjātiko kiṁpabhavo’ti?	32	
PA_sn_12:32.10.6	Evaṁ puṭṭhohaṁ, bhante, evaṁ byākareyyaṁ:	32	
PA_sn_12:32.10.7	‘bhavo kho, āvuso, upādānanidāno upādānasamudayo upādānajātiko upādānappabhavo’ti.	32	
PA_sn_12:32.10.8	Evaṁ puṭṭhohaṁ, bhante, evaṁ byākareyyan”ti.	32	
PA_sn_12:32.11.1	“Sace pana taṁ, sāriputta, evaṁ puccheyyuṁ:	32	
PA_sn_12:32.11.2	‘upādānaṁ panāvuso …pe…	32	
PA_sn_12:32.11.3	sace pana taṁ, sāriputta, evaṁ puccheyyuṁ—	32	
PA_sn_12:32.11.4	taṇhā panāvuso sāriputta, kiṁnidānā kiṁsamudayā kiṁjātikā kiṁpabhavā’ti?	32	
PA_sn_12:32.11.5	Evaṁ puṭṭho tvaṁ, sāriputta, kinti byākareyyāsī”ti?	32	
PA_sn_12:32.11.6	“Sace maṁ, bhante, evaṁ puccheyyuṁ:	32	
PA_sn_12:32.11.7	‘taṇhā panāvuso sāriputta, kiṁnidānā kiṁsamudayā kiṁjātikā kiṁpabhavā’ti?	32	
PA_sn_12:32.11.8	Evaṁ puṭṭhohaṁ, bhante, evaṁ byākareyyaṁ:	32	
PA_sn_12:32.11.9	‘taṇhā kho, āvuso, vedanānidānā vedanāsamudayā vedanājātikā vedanāpabhavā’ti.	32	
PA_sn_12:32.11.10	Evaṁ puṭṭhohaṁ, bhante, evaṁ byākareyyan”ti.	32	
PA_sn_12:32.12.1	“Sace pana taṁ, sāriputta, evaṁ puccheyyuṁ:	32	
PA_sn_12:32.12.2	‘kathaṁ jānato pana te, āvuso sāriputta, kathaṁ passato yā vedanāsu nandī sā na upaṭṭhāsī’ti.	32	
PA_sn_12:32.12.3	Evaṁ puṭṭho tvaṁ, sāriputta, kinti byākareyyāsī”ti?	32	
PA_sn_12:32.12.4	“Sace maṁ, bhante, evaṁ puccheyyuṁ:	32	
PA_sn_12:32.12.5	‘kathaṁ jānato pana te, āvuso sāriputta, kathaṁ passato yā vedanāsu nandī sā na upaṭṭhāsī’ti evaṁ puṭṭhohaṁ, bhante, evaṁ byākareyyaṁ:	32	
PA_sn_12:32.12.6	‘tisso kho imā, āvuso, vedanā.	32	
PA_sn_12:32.12.7	Katamā tisso?	32	
PA_sn_12:32.12.8	Sukhā vedanā, dukkhā vedanā, adukkhamasukhā vedanā.	32	
PA_sn_12:32.12.9	Imā kho, āvuso, tisso vedanā aniccā.	32	
PA_sn_12:32.12.10	Yadaniccaṁ taṁ dukkhanti	32	
PA_sn_12:32.12.11	viditaṁ, yā vedanāsu nandī sā na upaṭṭhāsī’ti.	32	
PA_sn_12:32.12.12	Evaṁ, puṭṭhohaṁ, bhante, evaṁ byākareyyan”ti.	32	
PA_sn_12:32.13.1	“Sādhu sādhu, sāriputta.	32	
PA_sn_12:32.13.2	Ayampi kho, sāriputta, pariyāyo, etasseva atthassa saṅkhittena veyyākaraṇāya:	32	
PA_sn_12:32.13.3	‘yaṁ kiñci vedayitaṁ taṁ dukkhasmin’”ti.	32	
PA_sn_12:32.14.1	“Sace pana taṁ, sāriputta, evaṁ puccheyyuṁ:	32	
PA_sn_12:32.14.2	‘kathaṁ vimokkhā pana tayā, āvuso sāriputta, aññā byākatā—	32	
PA_sn_12:32.14.3	khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti?	32	
PA_sn_12:32.14.4	Evaṁ puṭṭho tvaṁ, sāriputta, kinti byākareyyāsī”ti?	32	
PA_sn_12:32.14.5	“Sace maṁ, bhante, evaṁ puccheyyuṁ:	32	
PA_sn_12:32.14.6	‘kathaṁ vimokkhā pana tayā, āvuso sāriputta, aññā byākatā—	32	
PA_sn_12:32.14.7	khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmī’ti.	32	
PA_sn_12:32.14.8	Evaṁ puṭṭhohaṁ, bhante, evaṁ byākareyyaṁ:	32	
PA_sn_12:32.14.9	‘ajjhattaṁ vimokkhā khvāhaṁ, āvuso, sabbupādānakkhayā tathā sato viharāmi yathā sataṁ viharantaṁ āsavā nānussavanti, attānañca nāvajānāmī’ti.	32	
PA_sn_12:32.14.10	Evaṁ puṭṭhohaṁ, bhante, evaṁ byākareyyan”ti.	32	
PA_sn_12:32.15.1	“Sādhu sādhu, sāriputta.	32	
PA_sn_12:32.15.2	Ayampi kho sāriputta, pariyāyo etasseva atthassa saṅkhittena veyyākaraṇāya—	32	
PA_sn_12:32.15.3	ye āsavā samaṇena vuttā tesvāhaṁ na kaṅkhāmi, te me pahīnāti na vicikicchāmī”ti.	32	
PA_sn_12:32.15.4	Idamavoca bhagavā.	32	
PA_sn_12:32.15.5	Idaṁ vatvā sugato uṭṭhāyāsanā vihāraṁ pāvisi.	32	
PA_sn_12:32.16.1	Tatra kho āyasmā sāriputto acirapakkantassa bhagavato bhikkhū āmantesi:	32	
PA_sn_12:32.16.2	“pubbe appaṭisaṁviditaṁ maṁ, āvuso, bhagavā paṭhamaṁ pañhaṁ apucchi, tassa me ahosi dandhāyitattaṁ.	32	
PA_sn_12:32.16.3	Yato ca kho me, āvuso, bhagavā paṭhamaṁ pañhaṁ anumodi, tassa mayhaṁ, āvuso, etadahosi—	32	
PA_sn_12:32.16.4	divasañcepi maṁ bhagavā etamatthaṁ puccheyya aññamaññehi padehi aññamaññehi pariyāyehi, divasampāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehi.	32	
PA_sn_12:32.16.5	Rattiñcepi maṁ bhagavā etamatthaṁ puccheyya aññamaññehi padehi aññamaññehi pariyāyehi, rattimpāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehi.	32	
PA_sn_12:32.16.6_0	Rattindivaṁ cepi maṁ bhagavā etamatthaṁ puccheyya aññamaññehi padehi aññamaññehi	32	
PA_sn_12:32.16.6_1	pariyāyehi, rattindivampāhaṁ bhagavato etamatthaṁ byākareyyaṁ aññamaññehi padehi	32	
PA_sn_12:32.16.6_2	aññamaññehi pariyāyehi.	32	
PA_sn_12:32.16.7	Dve rattindivāni cepi maṁ bhagavā etamatthaṁ puccheyya …pe…	32	
PA_sn_12:32.16.8	dve rattindivānipāhaṁ bhagavato etamatthaṁ byākareyyaṁ …pe…	32	
PA_sn_12:32.16.9	tīṇi rattindivāni cepi maṁ bhagavā etamatthaṁ puccheyya …pe…	32	
PA_sn_12:32.16.10	tīṇi rattindivānipāhaṁ bhagavato etamatthaṁ byākareyyaṁ …pe…	32	
PA_sn_12:32.16.11	cattāri rattindivāni cepi maṁ bhagavā etamatthaṁ puccheyya …pe…	32	
PA_sn_12:32.16.12	cattāri rattindivānipāhaṁ bhagavato etamatthaṁ byākareyyaṁ …pe…	32	
PA_sn_12:32.16.13	pañca rattindivāni cepi maṁ bhagavā etamatthaṁ puccheyya …pe…	32	
PA_sn_12:32.16.14	pañca rattindivānipāhaṁ bhagavato etamatthaṁ byākareyyaṁ …pe…	32	
PA_sn_12:32.16.15	cha rattindivāni cepi maṁ bhagavā etamatthaṁ puccheyya …pe…	32	
PA_sn_12:32.16.16	cha rattindivānipāhaṁ bhagavato etamatthaṁ byākareyyaṁ …pe…	32	
PA_sn_12:32.16.17_0	satta rattindivāni cepi maṁ bhagavā etamatthaṁ puccheyya aññamaññehi padehi aññamaññehi	32	
PA_sn_12:32.16.17_1	pariyāyehi, satta rattindivānipāhaṁ bhagavato etamatthaṁ byākareyyaṁ aññamaññehi	32	
PA_sn_12:32.16.17_2	padehi aññamaññehi pariyāyehī”ti.	32	
PA_sn_12:32.17.1_0	Atha kho kaḷārakhattiyo bhikkhu uṭṭhāyāsanā yena bhagavā tenupasaṅkami; upasaṅkamitvā	32	
PA_sn_12:32.17.1_1	bhagavantaṁ abhivādetvā ekamantaṁ nisīdi. Ekamantaṁ nisinno kho kaḷārakhattiyo bhikkhu	32	
PA_sn_12:32.17.1_2	bhagavantaṁ etadavoca:	32	
PA_sn_12:32.17.2	“āyasmatā, bhante, sāriputtena sīhanādo nadito—	32	
PA_sn_12:32.17.3	pubbe appaṭisaṁviditaṁ maṁ, āvuso, bhagavā paṭhamaṁ pañhaṁ apucchi, tassa me ahosi dandhāyitattaṁ.	32	
PA_sn_12:32.17.4	Yato ca kho me, āvuso, bhagavā paṭhamaṁ pañhaṁ anumodi, tassa mayhaṁ, āvuso, etadahosi—	32	
PA_sn_12:32.17.5	divasañcepi maṁ bhagavā etamatthaṁ puccheyya aññamaññehi padehi aññamaññehi pariyāyehi, divasampāhaṁ bhagavato etamatthaṁ byākareyyaṁ aññamaññehi padehi aññamaññehi pariyāyehi;	32	
PA_sn_12:32.17.6	rattiñcepi …pe…	32	
PA_sn_12:32.17.7	rattindivañcepi maṁ bhagavā …pe…	32	
PA_sn_12:32.17.8	dve rattindivāni cepi maṁ bhagavā …pe…	32	
PA_sn_12:32.17.9	tīṇi …	32	
PA_sn_12:32.17.10	cattāri …	32	
PA_sn_12:32.17.11	pañca …	32	
PA_sn_12:32.17.12	cha …	32	
PA_sn_12:32.17.13_0	satta rattindivāni cepi maṁ bhagavā etamatthaṁ puccheyya aññamaññehi padehi aññamaññehi	32	
PA_sn_12:32.17.13_1	pariyāyehi, satta rattindivānipāhaṁ bhagavato etamatthaṁ byākareyyaṁ aññamaññehi	32	
PA_sn_12:32.17.13_2	padehi aññamaññehi pariyāyehī”ti.	32	
PA_sn_12:32.18.1_0	“Sā hi, bhikkhu, sāriputtassa dhammadhātu suppaṭividdhā, yassā dhammadhātuyā suppaṭividdhattā	32	
PA_sn_12:32.18.1_1	divasaṁ cepāhaṁ sāriputtaṁ etamatthaṁ puccheyyaṁ aññamaññehi padehi aññamaññehi pariyāyehi,	32	
PA_sn_12:32.18.1_2	divasampi me sāriputto etamatthaṁ byākareyya aññamaññehi padehi aññamaññehi pariyāyehi.	32	
PA_sn_12:32.18.2	Rattiṁ cepāhaṁ sāriputtaṁ etamatthaṁ puccheyyaṁ aññamaññehi padehi aññamaññehi pariyāyehi, rattimpi me sāriputto etamatthaṁ byākareyya …pe…	32	
PA_sn_12:32.18.3	rattindivaṁ cepāhaṁ sāriputtaṁ etamatthaṁ puccheyyaṁ, rattindivampi me sāriputto etamatthaṁ byākareyya …	32	
PA_sn_12:32.18.4	dve rattindivāni cepāhaṁ sāriputtaṁ etamatthaṁ puccheyyaṁ, dve rattindivānipi me sāriputto etamatthaṁ byākareyya …	32	
PA_sn_12:32.18.5	tīṇi rattindivāni cepāhaṁ sāriputtaṁ etamatthaṁ puccheyyaṁ, tīṇi rattindivānipi me sāriputto etamatthaṁ byākareyya …	32	
PA_sn_12:32.18.6	cattāri rattindivāni cepāhaṁ sāriputtaṁ etamatthaṁ puccheyyaṁ, cattāri rattindivānipi me sāriputto etamatthaṁ byākareyya …	32	
PA_sn_12:32.18.7	pañca rattindivāni cepāhaṁ sāriputtaṁ etamatthaṁ puccheyyaṁ, pañca rattindivānipi me sāriputto etamatthaṁ byākareyya …	32	
PA_sn_12:32.18.8	cha rattindivāni cepāhaṁ sāriputtaṁ etamatthaṁ puccheyyaṁ, cha rattindivānipi me sāriputto etamatthaṁ byākareyya …	32	
PA_sn_12:32.18.9_0	satta rattindivāni cepāhaṁ sāriputtaṁ etamatthaṁ puccheyyaṁ aññamaññehi padehi aññamaññehi	32	
PA_sn_12:32.18.9_1	pariyāyehi, satta rattindivānipi me sāriputto etamatthaṁ byākareyya aññamaññehi padehi	32	
PA_sn_12:32.18.9_2	aññamaññehi pariyāyehī”ti.	32	
PA_sn_12:32.18.10	Dutiyaṁ.	32	
PA_sn_12:33.0.1	Saṁyutta Nikāya 12.33	33	
PA_sn_12:33.0.2	4. Kaḷārakhattiyavagga	33	
PA_sn_12:33.0.3	Ñāṇavatthusutta	33	
PA_sn_12:33.1.1	Sāvatthiyaṁ …	33	
PA_sn_12:33.1.2	“Catucattārīsaṁ vo, bhikkhave, ñāṇavatthūni desessāmi,	33	
PA_sn_12:33.1.3	taṁ suṇātha, sādhukaṁ manasi karotha, bhāsissāmī”ti.	33	
PA_sn_12:33.1.4	“Evaṁ, bhante”ti kho te bhikkhū bhagavato paccassosuṁ.	33	
PA_sn_12:33.1.5	Bhagavā etadavoca:	33	
PA_sn_12:33.2.1	“Katamāni, bhikkhave, catucattārīsaṁ ñāṇavatthūni?	33	
PA_sn_12:33.2.2	Jarāmaraṇe ñāṇaṁ, jarāmaraṇasamudaye ñāṇaṁ, jarāmaraṇanirodhe ñāṇaṁ, jarāmaraṇanirodhagāminiyā paṭipadāya ñāṇaṁ;	33	
PA_sn_12:33.2.3	jātiyā ñāṇaṁ, jātisamudaye ñāṇaṁ, jātinirodhe ñāṇaṁ, jātinirodhagāminiyā paṭipadāya ñāṇaṁ;	33	
PA_sn_12:33.2.4	bhave ñāṇaṁ, bhavasamudaye ñāṇaṁ, bhavanirodhe ñāṇaṁ, bhavanirodhagāminiyā paṭipadāya ñāṇaṁ;	33	
PA_sn_12:33.2.5	upādāne ñāṇaṁ, upādānasamudaye ñāṇaṁ, upādānanirodhe ñāṇaṁ, upādānanirodhagāminiyā paṭipadāya ñāṇaṁ;	33	
PA_sn_12:33.2.6	taṇhāya ñāṇaṁ, taṇhāsamudaye ñāṇaṁ, taṇhānirodhe ñāṇaṁ, taṇhānirodhagāminiyā paṭipadāya ñāṇaṁ;	33	
PA_sn_12:33.2.7	vedanāya ñāṇaṁ, vedanāsamudaye ñāṇaṁ, vedanānirodhe ñāṇaṁ, vedanānirodhagāminiyā paṭipadāya ñāṇaṁ;	33	
PA_sn_12:33.2.8	phasse ñāṇaṁ …pe…	33	
PA_sn_12:33.2.9	saḷāyatane ñāṇaṁ …	33	
PA_sn_12:33.2.10	nāmarūpe ñāṇaṁ …	33	
PA_sn_12:33.2.11	viññāṇe ñāṇaṁ …	33	
PA_sn_12:33.2.12	saṅkhāresu ñāṇaṁ, saṅkhārasamudaye ñāṇaṁ, saṅkhāranirodhe ñāṇaṁ, saṅkhāranirodhagāminiyā paṭipadāya ñāṇaṁ.	33	
PA_sn_12:33.2.13	Imāni vuccanti, bhikkhave, catucattārīsaṁ ñāṇavatthūni.	33	
PA_sn_12:33.3.1	Katamañca, bhikkhave, jarāmaraṇaṁ?	33	
PA_sn_12:33.3.2	Yā tesaṁ tesaṁ sattānaṁ tamhi tamhi sattanikāye jarā jīraṇatā khaṇḍiccaṁ pāliccaṁ valittacatā āyuno saṁhāni indriyānaṁ paripāko,	33	
PA_sn_12:33.3.3	ayaṁ vuccati jarā.	33	
PA_sn_12:33.3.4	Yā tesaṁ tesaṁ sattānaṁ tamhā tamhā sattanikāyā cuti cavanatā bhedo antaradhānaṁ maccu maraṇaṁ kālakiriyā khandhānaṁ bhedo kaḷevarassa nikkhepo.	33	
PA_sn_12:33.3.5	Idaṁ vuccati maraṇaṁ.	33	
PA_sn_12:33.3.6	Iti ayañca jarā, idañca maraṇaṁ;	33	
PA_sn_12:33.3.7	idaṁ vuccati, bhikkhave, jarāmaraṇaṁ.	33	
PA_sn_12:33.4.1	Jātisamudayā jarāmaraṇasamudayo;	33	
PA_sn_12:33.4.2	jātinirodhā jarāmaraṇanirodho;	33	
PA_sn_12:33.4.3	ayameva ariyo aṭṭhaṅgiko maggo jarāmaraṇanirodhagāminī paṭipadā, seyyathidaṁ—	33	
PA_sn_12:33.4.4	sammādiṭṭhi …pe… sammāsamādhi.	33	
PA_sn_12:33.5.1_0	Yato kho, bhikkhave, ariyasāvako evaṁ jarāmaraṇaṁ pajānāti, evaṁ jarāmaraṇasamudayaṁ	33	
PA_sn_12:33.5.1_1	pajānāti, evaṁ jarāmaraṇanirodhaṁ pajānāti, evaṁ jarāmaraṇanirodhagāminiṁ paṭipadaṁ	33	
PA_sn_12:33.5.1_2	pajānāti, idamassa dhamme ñāṇaṁ.	33	
PA_sn_12:33.5.2	So iminā dhammena diṭṭhena viditena akālikena pattena pariyogāḷhena atītānāgatena yaṁ neti.	33	
PA_sn_12:33.6.1_0	Ye kho keci atītamaddhānaṁ samaṇā vā brāhmaṇā vā jarāmaraṇaṁ abbhaññaṁsu, jarāmaraṇasamudayaṁ	33	
PA_sn_12:33.6.1_1	abbhaññaṁsu, jarāmaraṇanirodhaṁ abbhaññaṁsu, jarāmaraṇanirodhagāminiṁ paṭipadaṁ abbhaññaṁsu,	33	
PA_sn_12:33.6.1_2	sabbete evameva abbhaññaṁsu, seyyathāpāhaṁ etarahi.	33	
PA_sn_12:33.7.1_0	Yepi hi keci anāgatamaddhānaṁ samaṇā vā brāhmaṇā vā jarāmaraṇaṁ abhijānissanti, jarāmaraṇasamudayaṁ	33	
PA_sn_12:33.7.1_1	abhijānissanti, jarāmaraṇanirodhaṁ abhijānissanti, jarāmaraṇanirodhagāminiṁ paṭipadaṁ	33	
PA_sn_12:33.7.1_2	abhijānissanti, sabbete evameva abhijānissanti, seyyathāpāhaṁ etarahīti.	33	
PA_sn_12:33.7.2	Idamassa anvaye ñāṇaṁ.	33	
PA_sn_12:33.8.1	Yato kho, bhikkhave, ariyasāvakassa imāni dve ñāṇāni parisuddhāni honti pariyodātāni—	33	
PA_sn_12:33.8.2	dhamme ñāṇañca anvaye ñāṇañca.	33	
PA_sn_12:33.8.3_0	Ayaṁ vuccati, bhikkhave, ariyasāvako diṭṭhisampanno itipi, dassanasampanno itipi,	33	
PA_sn_12:33.8.3_1	āgato imaṁ saddhammaṁ itipi, passati imaṁ saddhammaṁ itipi, sekkhena ñāṇena samannāgato	33	
PA_sn_12:33.8.3_2	itipi, sekkhāya vijjāya samannāgato itipi, dhammasotaṁ samāpanno itipi, ariyo nibbedhikapañño	33	
PA_sn_12:33.8.3_3	itipi, amatadvāraṁ āhacca tiṭṭhati itipīti.	33	
PA_sn_12:33.9.1	Katamā ca, bhikkhave, jāti …	33	
PA_sn_12:33.9.2	katamo ca, bhikkhave, bhavo …	33	
PA_sn_12:33.9.3	katamañca, bhikkhave, upādānaṁ …	33	
PA_sn_12:33.9.4	katamā ca, bhikkhave, taṇhā …	33	
PA_sn_12:33.9.5	katamā ca, bhikkhave, vedanā …	33	
PA_sn_12:33.9.6	katamo ca, bhikkhave, phasso …	33	
PA_sn_12:33.9.7	katamañca, bhikkhave, saḷāyatanaṁ …	33	
PA_sn_12:33.9.8	katamañca, bhikkhave, nāmarūpaṁ …	33	
PA_sn_12:33.9.9	katamañca, bhikkhave, viññāṇaṁ …	33	
PA_sn_12:33.9.10	katame ca, bhikkhave, saṅkhārā?	33	
PA_sn_12:33.9.11	Tayome, bhikkhave, saṅkhārā—	33	
PA_sn_12:33.9.12	kāyasaṅkhāro, vacīsaṅkhāro, cittasaṅkhāroti.	33	
PA_sn_12:33.9.13	Ime vuccanti, bhikkhave, saṅkhārā.	33	
PA_sn_12:33.10.1	Avijjāsamudayā saṅkhārasamudayo;	33	
PA_sn_12:33.10.2	avijjānirodhā saṅkhāranirodho;	33	
PA_sn_12:33.10.3	ayameva ariyo aṭṭhaṅgiko maggo saṅkhāranirodhagāminī paṭipadā, seyyathidaṁ—	33	
PA_sn_12:33.10.4	sammādiṭṭhi …pe… sammāsamādhi.	33	
PA_sn_12:33.11.1_0	Yato kho, bhikkhave, ariyasāvako evaṁ saṅkhāre pajānāti, evaṁ saṅkhārasamudayaṁ pajānāti,	33	
PA_sn_12:33.11.1_1	evaṁ saṅkhāranirodhaṁ pajānāti, evaṁ saṅkhāranirodhagāminiṁ paṭipadaṁ pajānāti, idamassa dhamme ñāṇaṁ.	33	
PA_sn_12:33.11.2	So iminā dhammena diṭṭhena viditena akālikena pattena pariyogāḷhena atītānāgatena yaṁ neti.	33	
PA_sn_12:33.12.1_0	Ye kho keci atītamaddhānaṁ samaṇā vā brāhmaṇā vā saṅkhāre abbhaññaṁsu, saṅkhārasamudayaṁ	33	
PA_sn_12:33.12.1_1	abbhaññaṁsu, saṅkhāranirodhaṁ abbhaññaṁsu, saṅkhāranirodhagāminiṁ paṭipadaṁ abbhaññaṁsu,	33	
PA_sn_12:33.12.1_2	sabbete evameva abbhaññaṁsu, seyyathāpāhaṁ etarahi.	33	
PA_sn_12:33.13.1_0	Ye hipi keci anāgatamaddhānaṁ samaṇā vā brāhmaṇā vā saṅkhāre abhijānissanti, saṅkhārasamudayaṁ	33	
PA_sn_12:33.13.1_1	abhijānissanti, saṅkhāranirodhaṁ abhijānissanti, saṅkhāranirodhagāminiṁ paṭipadaṁ	33	
PA_sn_12:33.13.1_2	abhijānissanti, sabbete evameva abhijānissanti, seyyathāpāhaṁ etarahi.	33	
PA_sn_12:33.13.2	Idamassa anvaye ñāṇaṁ.	33	
PA_sn_12:33.14.1	Yato kho, bhikkhave, ariyasāvakassa imāni dve ñāṇāni parisuddhāni honti pariyodātāni—	33	
PA_sn_12:33.14.2	dhamme ñāṇañca anvaye ñāṇañca.	33	
PA_sn_12:33.14.3_0	Ayaṁ vuccati, bhikkhave, ariyasāvako diṭṭhisampanno itipi, dassanasampanno itipi,	33	
PA_sn_12:33.14.3_1	āgato imaṁ saddhammaṁ itipi, passati imaṁ saddhammaṁ itipi, sekkhena ñāṇena samannāgato	33	
PA_sn_12:33.14.3_2	itipi, sekkhāya vijjāya samannāgato itipi, dhammasotaṁ samāpanno itipi, ariyo nibbedhikapañño	33	
PA_sn_12:33.14.3_3	itipi, amatadvāraṁ āhacca tiṭṭhati itipī”ti.	33	
PA_sn_12:33.14.4	Tatiyaṁ.	33	
PA_sn_12:34.0.1	Saṁyutta Nikāya 12.34	34	
PA_sn_12:34.0.2	4. Kaḷārakhattiyavagga	34	
PA_sn_12:34.0.3	Dutiyañāṇavatthusutta	34	
PA_sn_12:34.1.1	Sāvatthiyaṁ viharati.	34	
PA_sn_12:34.1.2	“Sattasattari vo, bhikkhave, ñāṇavatthūni desessāmi.	34	
PA_sn_12:34.1.3	Taṁ suṇātha, sādhukaṁ manasi karotha, bhāsissāmī”ti.	34	
PA_sn_12:34.1.4	“Evaṁ, bhante”ti kho te bhikkhū bhagavato paccassosuṁ.	34	
PA_sn_12:34.1.5	Bhagavā etadavoca:	34	
PA_sn_12:34.2.1	“Katamāni, bhikkhave, sattasattari ñāṇavatthūni?	34	
PA_sn_12:34.2.2	Jātipaccayā jarāmaraṇanti ñāṇaṁ;	34	
PA_sn_12:34.2.3	asati jātiyā natthi jarāmaraṇanti ñāṇaṁ;	34	
PA_sn_12:34.2.4	atītampi addhānaṁ jātipaccayā jarāmaraṇanti ñāṇaṁ, asati jātiyā natthi jarāmaraṇanti ñāṇaṁ;	34	
PA_sn_12:34.2.5	anāgatampi addhānaṁ jātipaccayā jarāmaraṇanti ñāṇaṁ, asati jātiyā natthi jarāmaraṇanti ñāṇaṁ;	34	
PA_sn_12:34.2.6	yampissa taṁ dhammaṭṭhitiñāṇaṁ tampi khayadhammaṁ vayadhammaṁ virāgadhammaṁ nirodhadhammanti ñāṇaṁ.	34	
PA_sn_12:34.3.1	Bhavapaccayā jātīti ñāṇaṁ …pe…	34	
PA_sn_12:34.3.2	upādānapaccayā bhavoti ñāṇaṁ …	34	
PA_sn_12:34.3.3	taṇhāpaccayā upādānanti ñāṇaṁ …	34	
PA_sn_12:34.3.4	vedanāpaccayā taṇhāti ñāṇaṁ …	34	
PA_sn_12:34.3.5	phassapaccayā vedanāti ñāṇaṁ …	34	
PA_sn_12:34.3.6	saḷāyatanapaccayā phassoti ñāṇaṁ …	34	
PA_sn_12:34.3.7	nāmarūpapaccayā saḷāyatananti ñāṇaṁ …	34	
PA_sn_12:34.3.8	viññāṇapaccayā nāmarūpanti ñāṇaṁ …	34	
PA_sn_12:34.3.9	saṅkhārapaccayā viññāṇanti ñāṇaṁ;	34	
PA_sn_12:34.3.10	avijjāpaccayā saṅkhārāti ñāṇaṁ, asati avijjāya natthi saṅkhārāti ñāṇaṁ;	34	
PA_sn_12:34.3.11	atītampi addhānaṁ avijjāpaccayā saṅkhārāti ñāṇaṁ, asati avijjāya natthi saṅkhārāti ñāṇaṁ;	34	
PA_sn_12:34.3.12	anāgatampi addhānaṁ avijjāpaccayā saṅkhārāti ñāṇaṁ, asati avijjāya natthi saṅkhārāti ñāṇaṁ;	34	
PA_sn_12:34.3.13	yampissa taṁ dhammaṭṭhitiñāṇaṁ tampi khayadhammaṁ vayadhammaṁ virāgadhammaṁ nirodhadhammanti ñāṇaṁ.	34	
PA_sn_12:34.3.14	Imāni vuccanti, bhikkhave, sattasattari ñāṇavatthūnī”ti.	34	
PA_sn_12:34.3.15	Catutthaṁ.	34	
PA_sn_12:35.0.1	Saṁyutta Nikāya 12.35	35	
PA_sn_12:35.0.2	4. Kaḷārakhattiyavagga	35	
PA_sn_12:35.0.3	Avijjāpaccayasutta	35	
PA_sn_12:35.1.1	Sāvatthiyaṁ viharati.	35	
PA_sn_12:35.1.2	“Avijjāpaccayā, bhikkhave, saṅkhārā;	35	
PA_sn_12:35.1.3	saṅkhārapaccayā viññāṇaṁ …pe…	35	
PA_sn_12:35.1.4	evametassa kevalassa dukkhakkhandhassa samudayo hotī”ti.	35	
PA_sn_12:35.1.5	Evaṁ vutte, aññataro bhikkhu bhagavantaṁ etadavoca:	35	
PA_sn_12:35.1.6	“‘katamaṁ nu kho, bhante, jarāmaraṇaṁ, kassa ca panidaṁ jarāmaraṇan’ti?	35	
PA_sn_12:35.1.7_0	‘No kallo pañho’ti bhagavā avoca, ‘katamaṁ jarāmaraṇaṁ, kassa ca panidaṁ jarāmaraṇan’ti	35	
PA_sn_12:35.1.7_1	iti vā, bhikkhu, yo vadeyya, ‘aññaṁ jarāmaraṇaṁ aññassa ca panidaṁ jarāmaraṇan’ti,	35	
PA_sn_12:35.1.7_2	iti vā, bhikkhu, yo vadeyya, ubhayametaṁ ekatthaṁ byañjanameva nānaṁ.	35	
PA_sn_12:35.1.8	Taṁ jīvaṁ taṁ sarīranti vā, bhikkhu, diṭṭhiyā sati brahmacariyavāso na hoti.	35	
PA_sn_12:35.1.9	Aññaṁ jīvaṁ aññaṁ sarīranti vā, bhikkhu, diṭṭhiyā sati brahmacariyavāso na hoti.	35	
PA_sn_12:35.1.10	Ete te, bhikkhu, ubho ante anupagamma majjhena tathāgato dhammaṁ deseti:	35	
PA_sn_12:35.1.11	‘jātipaccayā jarāmaraṇan’”ti.	35	
PA_sn_12:35.2.1	“Katamā nu kho, bhante, jāti, kassa ca panāyaṁ jātī”ti?	35	
PA_sn_12:35.2.2_0	“No kallo pañho”ti bhagavā avoca, “‘katamā jāti, kassa ca panāyaṁ jātī’ti iti vā,	35	
PA_sn_12:35.2.2_1	bhikkhu, yo vadeyya, ‘aññā jāti aññassa ca panāyaṁ jātī’ti iti vā, bhikkhu, yo vadeyya,	35	
PA_sn_12:35.2.2_2	ubhayametaṁ ekatthaṁ byañjanameva nānaṁ.	35	
PA_sn_12:35.2.3	Taṁ jīvaṁ taṁ sarīranti vā, bhikkhu, diṭṭhiyā sati brahmacariyavāso na hoti.	35	
PA_sn_12:35.2.4	Aññaṁ jīvaṁ aññaṁ sarīranti vā, bhikkhu, diṭṭhiyā sati brahmacariyavāso na hoti.	35	
PA_sn_12:35.2.5	Ete te, bhikkhu, ubho ante anupagamma majjhena tathāgato dhammaṁ deseti:	35	
PA_sn_12:35.2.6	‘bhavapaccayā jātī’”ti.	35	
PA_sn_12:35.3.1	“Katamo nu kho, bhante, bhavo, kassa ca panāyaṁ bhavo”ti?	35	
PA_sn_12:35.3.2_0	“No kallo pañho”ti bhagavā avoca, “‘katamo bhavo, kassa ca panāyaṁ bhavo’ti iti vā,	35	
PA_sn_12:35.3.2_1	bhikkhu, yo vadeyya, ‘añño bhavo aññassa ca panāyaṁ bhavo’ti iti vā, bhikkhu, yo	35	
PA_sn_12:35.3.2_2	vadeyya, ubhayametaṁ ekatthaṁ byañjanameva nānaṁ.	35	
PA_sn_12:35.3.3	Taṁ jīvaṁ taṁ sarīranti vā, bhikkhu, diṭṭhiyā sati brahmacariyavāso na hoti;	35	
PA_sn_12:35.3.4	aññaṁ jīvaṁ aññaṁ sarīranti vā, bhikkhu, diṭṭhiyā sati brahmacariyavāso na hoti.	35	
PA_sn_12:35.3.5	Ete te, bhikkhu, ubho ante anupagamma majjhena tathāgato dhammaṁ deseti:	35	
PA_sn_12:35.3.6	‘upādānapaccayā bhavo’ti …pe…	35	
PA_sn_12:35.3.7	‘taṇhāpaccayā upādānanti …	35	
PA_sn_12:35.3.8	vedanāpaccayā taṇhāti …	35	
PA_sn_12:35.3.9	phassapaccayā vedanāti …	35	
PA_sn_12:35.3.10	saḷāyatanapaccayā phassoti …	35	
PA_sn_12:35.3.11	nāmarūpapaccayā saḷāyatananti …	35	
PA_sn_12:35.3.12	viññāṇapaccayā nāmarūpanti …	35	
PA_sn_12:35.3.13	saṅkhārapaccayā viññāṇan’”ti.	35	
PA_sn_12:35.4.1	“Katame nu kho, bhante, saṅkhārā, kassa ca panime saṅkhārā”ti?	35	
PA_sn_12:35.4.2_0	“No kallo pañho”ti bhagavā avoca, “‘katame saṅkhārā kassa ca panime saṅkhārā’ti iti	35	
PA_sn_12:35.4.2_1	vā, bhikkhu, yo vadeyya, ‘aññe saṅkhārā aññassa ca panime saṅkhārā’ti iti vā, bhikkhu,	35	
PA_sn_12:35.4.2_2	yo vadeyya, ubhayametaṁ ekatthaṁ byañjanameva nānaṁ.	35	
PA_sn_12:35.4.3	Taṁ jīvaṁ taṁ sarīranti vā, bhikkhu, diṭṭhiyā sati brahmacariyavāso na hoti;	35	
PA_sn_12:35.4.4	aññaṁ jīvaṁ aññaṁ sarīranti vā, bhikkhu, diṭṭhiyā sati brahmacariyavāso na hoti.	35	
PA_sn_12:35.4.5	Ete te, bhikkhu, ubho ante anupagamma majjhena tathāgato dhammaṁ deseti:	35	
PA_sn_12:35.4.6	‘avijjāpaccayā saṅkhārā’”ti.	35	
PA_sn_12:35.5.1	“Avijjāya tveva, bhikkhu, asesavirāganirodhā yānissa tāni visūkāyikāni visevitāni vipphanditāni kānici kānici.	35	
PA_sn_12:35.5.2_0	‘Katamaṁ jarāmaraṇaṁ, kassa ca panidaṁ jarāmaraṇaṁ’ iti vā, ‘aññaṁ jarāmaraṇaṁ, aññassa	35	
PA_sn_12:35.5.2_1	ca panidaṁ jarāmaraṇaṁ’ iti vā, ‘taṁ jīvaṁ taṁ sarīraṁ’ iti vā, ‘aññaṁ jīvaṁ aññaṁ sarīraṁ’ iti vā.	35	
PA_sn_12:35.5.3	Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammāni.	35	
PA_sn_12:35.6.1	Avijjāya tveva, bhikkhu, asesavirāganirodhā yānissa tāni visūkāyikāni visevitāni vipphanditāni kānici kānici.	35	
PA_sn_12:35.6.2	‘Katamā jāti, kassa ca panāyaṁ jāti’ iti vā, ‘aññā jāti, aññassa ca panāyaṁ jāti’ iti vā, ‘taṁ jīvaṁ taṁ sarīraṁ’ iti vā, ‘aññaṁ jīvaṁ aññaṁ sarīraṁ’ iti vā.	35	
PA_sn_12:35.6.3	Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammāni.	35	
PA_sn_12:35.7.1	Avijjāya tveva, bhikkhu, asesavirāganirodhā yānissa tāni visūkāyikāni visevitāni vipphanditāni kānici kānici.	35	
PA_sn_12:35.7.2	Katamo bhavo …pe…	35	
PA_sn_12:35.7.3	katamaṁ upādānaṁ …	35	
PA_sn_12:35.7.4	katamā taṇhā …	35	
PA_sn_12:35.7.5	katamā vedanā …	35	
PA_sn_12:35.7.6	katamo phasso …	35	
PA_sn_12:35.7.7	katamaṁ saḷāyatanaṁ …	35	
PA_sn_12:35.7.8	katamaṁ nāmarūpaṁ …	35	
PA_sn_12:35.7.9	katamaṁ viññāṇaṁ …pe….	35	
PA_sn_12:35.8.1	Avijjāya tveva, bhikkhu, asesavirāganirodhā yānissa tāni visūkāyikāni visevitāni vipphanditāni kānici kānici.	35	
PA_sn_12:35.8.2	‘Katame saṅkhārā, kassa ca panime saṅkhārā’ iti vā, ‘aññe saṅkhārā, aññassa ca panime saṅkhārā’ iti vā, ‘taṁ jīvaṁ taṁ sarīraṁ’ iti vā, ‘aññaṁ jīvaṁ, aññaṁ sarīraṁ’ iti vā.	35	
PA_sn_12:35.8.3	Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammānī”ti.	35	
PA_sn_12:35.8.4	Pañcamaṁ.	35	
PA_sn_12:36.0.1	Saṁyutta Nikāya 12.36	36	
PA_sn_12:36.0.2	4. Kaḷārakhattiyavagga	36	
PA_sn_12:36.0.3	Dutiyaavijjāpaccayasutta	36	
PA_sn_12:36.1.1	Sāvatthiyaṁ viharati.	36	
PA_sn_12:36.1.2	“Avijjāpaccayā, bhikkhave, saṅkhārā;	36	
PA_sn_12:36.1.3	saṅkhārapaccayā viññāṇaṁ …pe…	36	
PA_sn_12:36.1.4	evametassa kevalassa dukkhakkhandhassa samudayo hoti.	36	
PA_sn_12:36.2.1_0	‘Katamaṁ jarāmaraṇaṁ, kassa ca panidaṁ jarāmaraṇan’ti iti vā, bhikkhave, yo vadeyya,	36	
PA_sn_12:36.2.1_1	‘aññaṁ jarāmaraṇaṁ, aññassa ca panidaṁ jarāmaraṇan’ti iti vā, bhikkhave, yo vadeyya,	36	
PA_sn_12:36.2.1_2	ubhayametaṁ ekatthaṁ byañjanameva nānaṁ.	36	
PA_sn_12:36.2.2	‘Taṁ jīvaṁ taṁ sarīraṁ’ iti vā, bhikkhave, diṭṭhiyā sati brahmacariyavāso na hoti.	36	
PA_sn_12:36.2.3	‘Aññaṁ jīvaṁ aññaṁ sarīraṁ’ iti vā, bhikkhave, diṭṭhiyā sati brahmacariyavāso na hoti.	36	
PA_sn_12:36.2.4	Ete te, bhikkhave, ubho ante anupagamma majjhena tathāgato dhammaṁ deseti:	36	
PA_sn_12:36.2.5	‘jātipaccayā jarāmaraṇan’ti.	36	
PA_sn_12:36.3.1	Katamā jāti …pe…	36	
PA_sn_12:36.3.2	katamo bhavo …	36	
PA_sn_12:36.3.3	katamaṁ upādānaṁ …	36	
PA_sn_12:36.3.4	katamā taṇhā …	36	
PA_sn_12:36.3.5	katamā vedanā …	36	
PA_sn_12:36.3.6	katamo phasso …	36	
PA_sn_12:36.3.7	katamaṁ saḷāyatanaṁ …	36	
PA_sn_12:36.3.8	katamaṁ nāmarūpaṁ …	36	
PA_sn_12:36.3.9	katamaṁ viññāṇaṁ …	36	
PA_sn_12:36.3.10_0	katame saṅkhārā, kassa ca panime saṅkhārāti iti vā, bhikkhave, yo vadeyya, ‘aññe	36	
PA_sn_12:36.3.10_1	saṅkhārā aññassa ca panime saṅkhārā’ti iti vā, bhikkhave, yo vadeyya, ubhayametaṁ	36	
PA_sn_12:36.3.10_2	ekatthaṁ byañjanameva nānaṁ.	36	
PA_sn_12:36.3.11	‘Taṁ jīvaṁ taṁ sarīraṁ’ iti vā, bhikkhave, diṭṭhiyā sati brahmacariyavāso na hoti.	36	
PA_sn_12:36.3.12	‘Aññaṁ jīvaṁ aññaṁ sarīraṁ’ iti vā, bhikkhave, diṭṭhiyā sati brahmacariyavāso na hoti.	36	
PA_sn_12:36.3.13	Ete te, bhikkhave, ubho ante anupagamma majjhena tathāgato dhammaṁ deseti:	36	
PA_sn_12:36.3.14	‘avijjāpaccayā saṅkhārā’ti.	36	
PA_sn_12:36.4.1	Avijjāya tveva, bhikkhave, asesavirāganirodhā yānissa tāni visūkāyikāni visevitāni vipphanditāni kānici kānici.	36	
PA_sn_12:36.4.2_0	‘Katamaṁ jarāmaraṇaṁ, kassa ca panidaṁ jarāmaraṇaṁ’ iti vā, ‘aññaṁ jarāmaraṇaṁ, aññassa	36	
PA_sn_12:36.4.2_1	ca panidaṁ jarāmaraṇaṁ’ iti vā, ‘taṁ jīvaṁ taṁ sarīraṁ’ iti vā, ‘aññaṁ jīvaṁ, aññaṁ sarīraṁ’ iti vā.	36	
PA_sn_12:36.4.3	Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammāni.	36	
PA_sn_12:36.5.1	Avijjāya tveva, bhikkhave, asesavirāganirodhā yānissa tāni visūkāyikāni visevitāni vipphanditāni kānici kānici.	36	
PA_sn_12:36.5.2	Katamā jāti …pe…	36	
PA_sn_12:36.5.3	katamo bhavo …	36	
PA_sn_12:36.5.4	katamaṁ upādānaṁ …	36	
PA_sn_12:36.5.5	katamā taṇhā …	36	
PA_sn_12:36.5.6	katamā vedanā …	36	
PA_sn_12:36.5.7	katamo phasso …	36	
PA_sn_12:36.5.8	katamaṁ saḷāyatanaṁ …	36	
PA_sn_12:36.5.9	katamaṁ nāmarūpaṁ …	36	
PA_sn_12:36.5.10	katamaṁ viññāṇaṁ …	36	
PA_sn_12:36.5.11	‘katame saṅkhārā, kassa ca panime saṅkhārā’ iti vā, ‘aññe saṅkhārā, aññassa ca panime saṅkhārā’ iti vā; ‘taṁ jīvaṁ taṁ sarīraṁ’ iti vā, ‘aññaṁ jīvaṁ aññaṁ sarīraṁ’ iti vā.	36	
PA_sn_12:36.5.12	Sabbānissa tāni pahīnāni bhavanti ucchinnamūlāni tālāvatthukatāni anabhāvaṅkatāni āyatiṁ anuppādadhammānī”ti.	36	
PA_sn_12:36.5.13	Chaṭṭhaṁ.	36	
PA_sn_12:37.0.1	Saṁyutta Nikāya 12.37	37	
PA_sn_12:37.0.2	4. Kaḷārakhattiyavagga	37	
PA_sn_12:37.0.3	Natumhasutta	37	
PA_sn_12:37.1.1	Sāvatthiyaṁ viharati.	37	
PA_sn_12:37.1.2	“Nāyaṁ, bhikkhave, kāyo tumhākaṁ napi aññesaṁ.	37	
PA_sn_12:37.1.3	Purāṇamidaṁ, bhikkhave, kammaṁ abhisaṅkhataṁ abhisañcetayitaṁ vedaniyaṁ daṭṭhabbaṁ.	37	
PA_sn_12:37.2.1	Tatra kho, bhikkhave, sutavā ariyasāvako paṭiccasamuppādaññeva sādhukaṁ yoniso manasi karoti:	37	
PA_sn_12:37.2.2	‘iti imasmiṁ sati idaṁ hoti, imassuppādā idaṁ uppajjati;	37	
PA_sn_12:37.2.3	imasmiṁ asati idaṁ na hoti, imassa nirodhā idaṁ nirujjhati, yadidaṁ—	37	
PA_sn_12:37.2.4	avijjāpaccayā saṅkhārā;	37	
PA_sn_12:37.2.5	saṅkhārapaccayā viññāṇaṁ …pe…	37	
PA_sn_12:37.2.6	evametassa kevalassa dukkhakkhandhassa samudayo hoti.	37	
PA_sn_12:37.2.7	Avijjāya tveva asesavirāganirodhā saṅkhāranirodho;	37	
PA_sn_12:37.2.8	saṅkhāranirodhā viññāṇanirodho …pe…	37	
PA_sn_12:37.2.9	evametassa kevalassa dukkhakkhandhassa nirodho hotī’”ti.	37	
PA_sn_12:37.2.10	Sattamaṁ.	37	
PA_sn_12:38.0.1	Saṁyutta Nikāya 12.38	38	
PA_sn_12:38.0.2	4. Kaḷārakhattiyavagga	38	
PA_sn_12:38.0.3	Cetanāsutta	38	
PA_sn_12:38.1.1	Sāvatthiyaṁ viharati.	38	
PA_sn_12:38.1.2	“Yañca, bhikkhave, ceteti yañca pakappeti yañca anuseti, ārammaṇametaṁ hoti viññāṇassa ṭhitiyā.	38	
PA_sn_12:38.1.3	Ārammaṇe sati patiṭṭhā viññāṇassa hoti.	38	
PA_sn_12:38.1.4	Tasmiṁ patiṭṭhite viññāṇe virūḷhe āyatiṁ punabbhavābhinibbatti hoti.	38	
PA_sn_12:38.1.5	Āyatiṁ punabbhavābhinibbattiyā sati āyatiṁ jāti jarāmaraṇaṁ sokaparidevadukkhadomanassupāyāsā sambhavanti.	38	
PA_sn_12:38.1.6	Evametassa kevalassa dukkhakkhandhassa samudayo hoti.	38	
PA_sn_12:38.2.1	No ce, bhikkhave, ceteti no ce pakappeti, atha ce anuseti, ārammaṇametaṁ hoti viññāṇassa ṭhitiyā.	38	
PA_sn_12:38.2.2	Ārammaṇe sati patiṭṭhā viññāṇassa hoti.	38	
PA_sn_12:38.2.3	Tasmiṁ patiṭṭhite viññāṇe virūḷhe āyatiṁ punabbhavābhinibbatti hoti.	38	
PA_sn_12:38.2.4	Āyatiṁ punabbhavābhinibbattiyā sati āyatiṁ jāti jarāmaraṇaṁ sokaparidevadukkhadomanassupāyāsā sambhavanti.	38	
PA_sn_12:38.2.5	Evametassa kevalassa dukkhakkhandhassa samudayo hoti.	38	
PA_sn_12:38.3.1	Yato ca kho, bhikkhave, no ceva ceteti no ca pakappeti no ca anuseti, ārammaṇametaṁ na hoti viññāṇassa ṭhitiyā.	38	
PA_sn_12:38.3.2	Ārammaṇe asati patiṭṭhā viññāṇassa na hoti.	38	
PA_sn_12:38.3.3	Tadappatiṭṭhite viññāṇe avirūḷhe āyatiṁ punabbhavābhinibbatti na hoti.	38	
PA_sn_12:38.3.4	Āyatiṁ punabbhavābhinibbattiyā asati āyatiṁ jāti jarāmaraṇaṁ sokaparidevadukkhadomanassupāyāsā nirujjhanti.	38	
PA_sn_12:38.3.5	Evametassa kevalassa dukkhakkhandhassa nirodho hotī”ti.	38	
PA_sn_12:38.3.6	Aṭṭhamaṁ.	38	
PA_sn_12:39.0.1	Saṁyutta Nikāya 12.39	39	
PA_sn_12:39.0.2	4. Kaḷārakhattiyavagga	39	
PA_sn_12:39.0.3	Dutiyacetanāsutta	39	
PA_sn_12:39.1.1	Sāvatthiyaṁ viharati.	39	
PA_sn_12:39.1.2	“Yañca, bhikkhave, ceteti yañca pakappeti yañca anuseti, ārammaṇametaṁ hoti viññāṇassa ṭhitiyā.	39	
PA_sn_12:39.1.3	Ārammaṇe sati patiṭṭhā viññāṇassa hoti.	39	
PA_sn_12:39.1.4	Tasmiṁ patiṭṭhite viññāṇe virūḷhe nāmarūpassa avakkanti hoti.	39	
PA_sn_12:39.1.5	Nāmarūpapaccayā saḷāyatanaṁ;	39	
PA_sn_12:39.1.6	saḷāyatanapaccayā phasso;	39	
PA_sn_12:39.1.7	phassapaccayā vedanā …pe…	39	
PA_sn_12:39.1.8	taṇhā …	39	
PA_sn_12:39.1.9	upādānaṁ …	39	
PA_sn_12:39.1.10	bhavo …	39	
PA_sn_12:39.1.11	jāti …	39	
PA_sn_12:39.1.12	jarāmaraṇaṁ …	39	
PA_sn_12:39.1.13	sokaparidevadukkhadomanassupāyāsā sambhavanti.	39	
PA_sn_12:39.1.14	Evametassa kevalassa dukkhakkhandhassa samudayo hoti.	39	
PA_sn_12:39.2.1	No ce, bhikkhave, ceteti no ce pakappeti, atha ce anuseti, ārammaṇametaṁ hoti viññāṇassa ṭhitiyā.	39	
PA_sn_12:39.2.2	Ārammaṇe sati patiṭṭhā viññāṇassa hoti.	39	
PA_sn_12:39.2.3	Tasmiṁ patiṭṭhite viññāṇe virūḷhe nāmarūpassa avakkanti hoti.	39	
PA_sn_12:39.2.4	Nāmarūpapaccayā saḷāyatanaṁ …pe…	39	
PA_sn_12:39.2.5	evametassa kevalassa dukkhakkhandhassa samudayo hoti.	39	
PA_sn_12:39.3.1	Yato ca kho, bhikkhave, no ceva ceteti no ca pakappeti no ca anuseti, ārammaṇametaṁ na hoti viññāṇassa ṭhitiyā.	39	
PA_sn_12:39.3.2	Ārammaṇe asati patiṭṭhā viññāṇassa na hoti.	39	
PA_sn_12:39.3.3	Tadappatiṭṭhite viññāṇe avirūḷhe nāmarūpassa avakkanti na hoti.	39	
PA_sn_12:39.3.4	Nāmarūpanirodhā saḷāyatananirodho …pe…	39	
PA_sn_12:39.3.5	evametassa kevalassa dukkhakkhandhassa nirodho hotī”ti.	39	
PA_sn_12:39.3.6	Navamaṁ.	39	
PA_sn_12:40.0.1	Saṁyutta Nikāya 12.40	40	
PA_sn_12:40.0.2	4. Kaḷārakhattiyavagga	40	
PA_sn_12:40.0.3	Tatiyacetanāsutta	40	
PA_sn_12:40.1.1	Sāvatthiyaṁ viharati.	40	
PA_sn_12:40.1.2	“Yañca, bhikkhave, ceteti yañca pakappeti yañca anuseti ārammaṇametaṁ hoti viññāṇassa ṭhitiyā.	40	
PA_sn_12:40.1.3	Ārammaṇe sati patiṭṭhā viññāṇassa hoti.	40	
PA_sn_12:40.1.4	Tasmiṁ patiṭṭhite viññāṇe virūḷhe nati hoti.	40	
PA_sn_12:40.1.5	Natiyā sati āgatigati hoti.	40	
PA_sn_12:40.1.6	Āgatigatiyā sati cutūpapāto hoti.	40	
PA_sn_12:40.1.7	Cutūpapāte sati āyatiṁ jāti jarāmaraṇaṁ sokaparidevadukkhadomanassupāyāsā sambhavanti.	40	
PA_sn_12:40.1.8	Evametassa kevalassa dukkhakkhandhassa samudayo hoti.	40	
PA_sn_12:40.2.1	No ce, bhikkhave, ceteti no ce pakappeti atha ce anuseti, ārammaṇametaṁ hoti viññāṇassa ṭhitiyā.	40	
PA_sn_12:40.2.2	Ārammaṇe sati patiṭṭhā viññāṇassa hoti.	40	
PA_sn_12:40.2.3	Tasmiṁ patiṭṭhite viññāṇe virūḷhe nati hoti.	40	
PA_sn_12:40.2.4	Natiyā sati āgatigati hoti.	40	
PA_sn_12:40.2.5	Āgatigatiyā sati cutūpapāto hoti.	40	
PA_sn_12:40.2.6	Cutūpapāte sati āyatiṁ jāti jarāmaraṇaṁ sokaparidevadukkhadomanassupāyāsā sambhavanti.	40	
PA_sn_12:40.2.7	Evametassa kevalassa dukkhakkhandhassa samudayo hoti.	40	
PA_sn_12:40.3.1	Yato ca kho, bhikkhave, no ceva ceteti no ca pakappeti no ca anuseti, ārammaṇametaṁ na hoti viññāṇassa ṭhitiyā.	40	
PA_sn_12:40.3.2	Ārammaṇe asati patiṭṭhā viññāṇassa na hoti.	40	
PA_sn_12:40.3.3	Tadappatiṭṭhite viññāṇe avirūḷhe nati na hoti.	40	
PA_sn_12:40.3.4	Natiyā asati āgatigati na hoti.	40	
PA_sn_12:40.3.5	Āgatigatiyā asati cutūpapāto na hoti.	40	
PA_sn_12:40.3.6	Cutūpapāte asati āyatiṁ jāti jarāmaraṇaṁ sokaparidevadukkhadomanassupāyāsā nirujjhanti.	40	
PA_sn_12:40.3.7	Evametassa kevalassa dukkhakkhandhassa nirodho hotī”ti.	40	
PA_sn_12:40.3.8	Dasamaṁ.	40	
PA_sn_12:40.3.9	Kaḷārakhattiyavaggo catuttho.	40	
PA_sn_12:40.4.0	Tassuddānaṁ	40	
PA_sn_12:40.4.1	Bhūtamidaṁ kaḷārañca,	40	
PA_sn_12:40.4.2	duve ca ñāṇavatthūni;	40	
PA_sn_12:40.4.3	Avijjāpaccayā ca dve,	40	
PA_sn_12:40.4.4	natumhā cetanā tayoti.	40	
PA_sn_12:41.0.1	Saṁyutta Nikāya 12.41	41	
PA_sn_12:41.0.2	5. Gahapativagga	41	
PA_sn_12:41.0.3	Pañcaverabhayasutta	41	
PA_sn_12:41.1.1	Sāvatthiyaṁ viharati.	41	
PA_sn_12:41.1.2_0	Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ	41	
PA_sn_12:41.1.2_1	abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:	41	
PA_sn_12:41.2.1_0	“Yato kho, gahapati, ariyasāvakassa pañca bhayāni verāni vūpasantāni honti, catūhi	41	
PA_sn_12:41.2.1_1	ca sotāpattiyaṅgehi samannāgato hoti, ariyo cassa ñāyo paññāya sudiṭṭho hoti suppaṭividdho,	41	
PA_sn_12:41.2.1_2	so ākaṅkhamāno attanāva attānaṁ byākareyya:	41	
PA_sn_12:41.2.2	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyano’ti.	41	
PA_sn_12:41.3.1	Katamāni pañca bhayāni verāni vūpasantāni honti?	41	
PA_sn_12:41.3.2_0	Yaṁ, gahapati, pāṇātipātī pāṇātipātapaccayā diṭṭhadhammikampi bhayaṁ veraṁ pasavati,	41	
PA_sn_12:41.3.2_1	samparāyikampi bhayaṁ veraṁ pasavati, cetasikampi dukkhaṁ domanassaṁ paṭisaṁvedayati,	41	
PA_sn_12:41.3.2_2	pāṇātipātā paṭiviratassa evaṁ taṁ bhayaṁ veraṁ vūpasantaṁ hoti.	41	
PA_sn_12:41.4.1_0	Yaṁ, gahapati, adinnādāyī adinnādānapaccayā diṭṭhadhammikampi bhayaṁ veraṁ pasavati,	41	
PA_sn_12:41.4.1_1	samparāyikampi bhayaṁ veraṁ pasavati, cetasikampi dukkhaṁ domanassaṁ paṭisaṁvedayati,	41	
PA_sn_12:41.4.1_2	adinnādānā paṭiviratassa evaṁ taṁ bhayaṁ veraṁ vūpasantaṁ hoti.	41	
PA_sn_12:41.5.1_0	Yaṁ, gahapati, kāmesumicchācārī kāmesumicchācārapaccayā diṭṭhadhammikampi bhayaṁ	41	
PA_sn_12:41.5.1_1	veraṁ pasavati, samparāyikampi bhayaṁ veraṁ pasavati, cetasikampi dukkhaṁ domanassaṁ	41	
PA_sn_12:41.5.1_2	paṭisaṁvedayati, kāmesumicchācārā paṭiviratassa evaṁ taṁ bhayaṁ veraṁ vūpasantaṁ hoti.	41	
PA_sn_12:41.6.1_0	Yaṁ, gahapati, musāvādī musāvādapaccayā diṭṭhadhammikampi bhayaṁ veraṁ pasavati,	41	
PA_sn_12:41.6.1_1	samparāyikampi bhayaṁ veraṁ pasavati, cetasikampi dukkhaṁ domanassaṁ paṭisaṁvedayati,	41	
PA_sn_12:41.6.1_2	musāvādā paṭiviratassa evaṁ taṁ bhayaṁ veraṁ vūpasantaṁ hoti.	41	
PA_sn_12:41.7.1_0	Yaṁ, gahapati, surāmerayamajjapamādaṭṭhāyī surāmerayamajjapamādaṭṭhānapaccayā diṭṭhadhammikampi	41	
PA_sn_12:41.7.1_1	bhayaṁ veraṁ pasavati, samparāyikampi bhayaṁ veraṁ pasavati, cetasikampi dukkhaṁ	41	
PA_sn_12:41.7.1_2	domanassaṁ paṭisaṁvedayati, surāmerayamajjapamādaṭṭhānā paṭiviratassa evaṁ taṁ bhayaṁ	41	
PA_sn_12:41.7.1_3	veraṁ vūpasantaṁ hoti.	41	
PA_sn_12:41.7.2	Imāni pañca bhayāni verāni vūpasantāni honti.	41	
PA_sn_12:41.8.1	Katamehi catūhi sotāpattiyaṅgehi samannāgato hoti?	41	
PA_sn_12:41.8.2	Idha, gahapati, ariyasāvako buddhe aveccappasādena samannāgato hoti:	41	
PA_sn_12:41.8.3	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	41	
PA_sn_12:41.9.1	Dhamme aveccappasādena samannāgato hoti:	41	
PA_sn_12:41.9.2	‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.	41	
PA_sn_12:41.10.1	Saṅghe aveccappasādena samannāgato hoti:	41	
PA_sn_12:41.10.2_0	‘suppaṭipanno bhagavato sāvakasaṅgho, ujuppaṭipanno bhagavato sāvakasaṅgho, ñāyappaṭipanno	41	
PA_sn_12:41.10.2_1	bhagavato sāvakasaṅgho, sāmīcippaṭipanno bhagavato sāvakasaṅgho, yadidaṁ cattāri	41	
PA_sn_12:41.10.2_2	purisayugāni aṭṭha purisapuggalā, esa bhagavato sāvakasaṅgho āhuneyyo pāhuneyyo dakkhiṇeyyo	41	
PA_sn_12:41.10.2_3	añjalikaraṇīyo anuttaraṁ puññakkhettaṁ lokassā’ti.	41	
PA_sn_12:41.11.1	Ariyakantehi sīlehi samannāgato hoti akhaṇḍehi acchiddehi asabalehi akammāsehi bhujissehi viññuppasatthehi aparāmaṭṭhehi samādhisaṁvattanikehi.	41	
PA_sn_12:41.11.2	Imehi catūhi sotāpattiyaṅgehi samannāgato hoti.	41	
PA_sn_12:41.12.1	Katamo cassa ariyo ñāyo paññāya sudiṭṭho hoti suppaṭividdho?	41	
PA_sn_12:41.12.2	Idha, gahapati, ariyasāvako paṭiccasamuppādaññeva sādhukaṁ yoniso manasi karoti:	41	
PA_sn_12:41.12.3	‘iti imasmiṁ sati idaṁ hoti, imasmiṁ asati idaṁ na hoti;	41	
PA_sn_12:41.12.4	imassuppādā idaṁ uppajjati, imassa nirodhā idaṁ nirujjhati.	41	
PA_sn_12:41.12.5	Yadidaṁ avijjāpaccayā saṅkhārā;	41	
PA_sn_12:41.12.6	saṅkhārapaccayā viññāṇaṁ …pe…	41	
PA_sn_12:41.12.7	evametassa kevalassa dukkhakkhandhassa samudayo hoti.	41	
PA_sn_12:41.12.8	Avijjāya tveva asesavirāganirodhā saṅkhāranirodho;	41	
PA_sn_12:41.12.9	saṅkhāranirodhā viññāṇanirodho …pe…	41	
PA_sn_12:41.12.10	evametassa kevalassa dukkhakkhandhassa nirodho hoti.	41	
PA_sn_12:41.12.11	Ayamassa ariyo ñāyo paññāya sudiṭṭho hoti suppaṭividdho.	41	
PA_sn_12:41.13.1_0	Yato kho, gahapati, ariyasāvakassa imāni pañca bhayāni verāni vūpasantāni honti,	41	
PA_sn_12:41.13.1_1	imehi catūhi sotāpattiyaṅgehi samannāgato hoti, ayañcassa ariyo ñāyo paññāya sudiṭṭho	41	
PA_sn_12:41.13.1_2	hoti suppaṭividdho, so ākaṅkhamāno attanāva attānaṁ byākareyya:	41	
PA_sn_12:41.13.2	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyano’”ti.	41	
PA_sn_12:41.13.3	Paṭhamaṁ.	41	
PA_sn_12:42.0.1	Saṁyutta Nikāya 12.42	42	
PA_sn_12:42.0.2	5. Gahapativagga	42	
PA_sn_12:42.0.3	Dutiyapañcaverabhayasutta	42	
PA_sn_12:42.1.1	Sāvatthiyaṁ viharati.	42	
PA_sn_12:42.1.2_0	“Yato kho, bhikkhave, ariyasāvakassa pañca bhayāni verāni vūpasantāni honti, catūhi	42	
PA_sn_12:42.1.2_1	ca sotāpattiyaṅgehi samannāgato hoti, ariyo cassa ñāyo paññāya sudiṭṭho hoti suppaṭividdho,	42	
PA_sn_12:42.1.2_2	so ākaṅkhamāno attanāva attānaṁ byākareyya:	42	
PA_sn_12:42.1.3	‘khīṇanirayomhi …pe… avinipātadhammo niyato sambodhiparāyano’ti.	42	
PA_sn_12:42.2.1	Katamāni pañca bhayāni verāni vūpasantāni honti?	42	
PA_sn_12:42.2.2	Yaṁ, bhikkhave, pāṇātipātī …pe…	42	
PA_sn_12:42.2.3	yaṁ, bhikkhave, adinnādāyī …	42	
PA_sn_12:42.2.4	yaṁ, bhikkhave, kāmesumicchācārī …	42	
PA_sn_12:42.2.5	yaṁ, bhikkhave, musāvādī …	42	
PA_sn_12:42.2.6	yaṁ, bhikkhave, surāmerayamajjapamādaṭṭhāyī …pe…	42	
PA_sn_12:42.2.7	imāni pañca bhayāni verāni vūpasantāni honti.	42	
PA_sn_12:42.3.1	Katamehi catūhi sotāpattiyaṅgehi samannāgato hoti?	42	
PA_sn_12:42.3.2	Idha, bhikkhave, ariyasāvako buddhe …pe…	42	
PA_sn_12:42.3.3	dhamme …	42	
PA_sn_12:42.3.4	saṅghe …	42	
PA_sn_12:42.3.5	ariyakantehi sīlehi samannāgato hoti.	42	
PA_sn_12:42.3.6	Imehi catūhi sotāpattiyaṅgehi samannāgato hoti.	42	
PA_sn_12:42.4.1	Katamo cassa ariyo ñāyo paññāya sudiṭṭho hoti suppaṭividdho?	42	
PA_sn_12:42.4.2	Idha, bhikkhave, ariyasāvako paṭiccasamuppādaññeva sādhukaṁ yoniso manasi karoti …pe…	42	
PA_sn_12:42.4.3	ayamassa ariyo ñāyo paññāya sudiṭṭho hoti suppaṭividdho.	42	
PA_sn_12:42.5.1_0	Yato kho, bhikkhave, ariyasāvakassa imāni pañca bhayāni verāni vūpasantāni honti,	42	
PA_sn_12:42.5.1_1	imehi catūhi sotāpattiyaṅgehi samannāgato hoti, ayañcassa ariyo ñāyo paññāya sudiṭṭho	42	
PA_sn_12:42.5.1_2	hoti suppaṭividdho, so ākaṅkhamāno attanāva attānaṁ byākareyya:	42	
PA_sn_12:42.5.2	‘khīṇanirayomhi khīṇatiracchānayoni khīṇapettivisayo khīṇāpāyaduggativinipāto, sotāpannohamasmi avinipātadhammo niyato sambodhiparāyano’”ti.	42	
PA_sn_12:42.5.3	Dutiyaṁ.	42	
PA_sn_12:43.0.1	Saṁyutta Nikāya 12.43	43	
PA_sn_12:43.0.2	5. Gahapativagga	43	
PA_sn_12:43.0.3	Dukkhasutta	43	
PA_sn_12:43.1.1	Sāvatthiyaṁ viharati.	43	
PA_sn_12:43.1.2	“Dukkhassa, bhikkhave, samudayañca atthaṅgamañca desessāmi.	43	
PA_sn_12:43.1.3	Taṁ suṇātha, sādhukaṁ manasi karotha, bhāsissāmī”ti.	43	
PA_sn_12:43.1.4	“Evaṁ, bhante”ti kho te bhikkhū bhagavato paccassosuṁ.	43	
PA_sn_12:43.1.5	Bhagavā etadavoca:	43	
PA_sn_12:43.2.1	“Katamo ca, bhikkhave, dukkhassa samudayo?	43	
PA_sn_12:43.2.2	Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.	43	
PA_sn_12:43.2.3	Phassapaccayā vedanā;	43	
PA_sn_12:43.2.4	vedanāpaccayā taṇhā.	43	
PA_sn_12:43.2.5	Ayaṁ kho, bhikkhave, dukkhassa samudayo.	43	
PA_sn_12:43.3.1	Sotañca paṭicca sadde ca uppajjati sotaviññāṇaṁ …pe…	43	
PA_sn_12:43.3.2	ghānañca paṭicca gandhe ca …pe…	43	
PA_sn_12:43.3.3	jivhañca paṭicca rase ca …pe…	43	
PA_sn_12:43.3.4	kāyañca paṭicca phoṭṭhabbe ca …pe…	43	
PA_sn_12:43.3.5	manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.	43	
PA_sn_12:43.3.6	Phassapaccayā vedanā;	43	
PA_sn_12:43.3.7	vedanāpaccayā taṇhā.	43	
PA_sn_12:43.3.8	Ayaṁ kho, bhikkhave, dukkhassa samudayo.	43	
PA_sn_12:43.4.1	Katamo ca, bhikkhave, dukkhassa atthaṅgamo?	43	
PA_sn_12:43.4.2	Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.	43	
PA_sn_12:43.4.3	Phassapaccayā vedanā;	43	
PA_sn_12:43.4.4	vedanāpaccayā taṇhā.	43	
PA_sn_12:43.4.5	Tassāyeva taṇhāya asesavirāganirodhā upādānanirodho;	43	
PA_sn_12:43.4.6	upādānanirodhā bhavanirodho;	43	
PA_sn_12:43.4.7	bhavanirodhā jātinirodho;	43	
PA_sn_12:43.4.8	jātinirodhā jarāmaraṇaṁ sokaparidevadukkhadomanassupāyāsā nirujjhanti.	43	
PA_sn_12:43.4.9	Evametassa kevalassa dukkhakkhandhassa nirodho hoti.	43	
PA_sn_12:43.4.10	Ayaṁ kho, bhikkhave, dukkhassa atthaṅgamo.	43	
PA_sn_12:43.5.1	Sotañca paṭicca sadde ca uppajjati sotaviññāṇaṁ …pe…	43	
PA_sn_12:43.5.2	ghānañca paṭicca gandhe ca …pe…	43	
PA_sn_12:43.5.3	jivhañca paṭicca rase ca …pe…	43	
PA_sn_12:43.5.4	kāyañca paṭicca phoṭṭhabbe ca …pe…	43	
PA_sn_12:43.5.5	manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.	43	
PA_sn_12:43.5.6	Phassapaccayā vedanā;	43	
PA_sn_12:43.5.7	vedanāpaccayā taṇhā.	43	
PA_sn_12:43.5.8	Tassāyeva taṇhāya asesavirāganirodhā upādānanirodho;	43	
PA_sn_12:43.5.9	upādānanirodhā bhavanirodho;	43	
PA_sn_12:43.5.10	bhavanirodhā jātinirodho;	43	
PA_sn_12:43.5.11	jātinirodhā jarāmaraṇaṁ sokaparidevadukkhadomanassupāyāsā nirujjhanti.	43	
PA_sn_12:43.5.12	Evametassa kevalassa dukkhakkhandhassa nirodho hoti.	43	
PA_sn_12:43.5.13	Ayaṁ kho, bhikkhave, dukkhassa atthaṅgamo”ti.	43	
PA_sn_12:43.5.14	Tatiyaṁ.	43	
PA_sn_12:44.0.1	Saṁyutta Nikāya 12.44	44	
PA_sn_12:44.0.2	5. Gahapativagga	44	
PA_sn_12:44.0.3	Lokasutta	44	
PA_sn_12:44.1.1	Sāvatthiyaṁ viharati.	44	
PA_sn_12:44.1.2	“Lokassa, bhikkhave, samudayañca atthaṅgamañca desessāmi.	44	
PA_sn_12:44.1.3	Taṁ suṇātha, sādhukaṁ manasi karotha, bhāsissāmī”ti.	44	
PA_sn_12:44.1.4	“Evaṁ, bhante”ti kho te bhikkhū bhagavato paccassosuṁ.	44	
PA_sn_12:44.1.5	Bhagavā etadavoca:	44	
PA_sn_12:44.2.1	“Katamo ca, bhikkhave, lokassa samudayo?	44	
PA_sn_12:44.2.2	Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.	44	
PA_sn_12:44.2.3	Phassapaccayā vedanā;	44	
PA_sn_12:44.2.4	vedanāpaccayā taṇhā;	44	
PA_sn_12:44.2.5	taṇhāpaccayā upādānaṁ;	44	
PA_sn_12:44.2.6	upādānapaccayā bhavo;	44	
PA_sn_12:44.2.7	bhavapaccayā jāti;	44	
PA_sn_12:44.2.8	jātipaccayā jarāmaraṇaṁ sokaparidevadukkhadomanassupāyāsā sambhavanti.	44	
PA_sn_12:44.2.9	Ayaṁ kho, bhikkhave, lokassa samudayo.	44	
PA_sn_12:44.3.1	Sotañca paṭicca sadde ca …pe…	44	
PA_sn_12:44.3.2	ghānañca paṭicca gandhe ca …	44	
PA_sn_12:44.3.3	jivhañca paṭicca rase ca …	44	
PA_sn_12:44.3.4	kāyañca paṭicca phoṭṭhabbe ca …	44	
PA_sn_12:44.3.5	manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.	44	
PA_sn_12:44.3.6	Phassapaccayā vedanā …pe…	44	
PA_sn_12:44.3.7	jātipaccayā jarāmaraṇaṁ sokaparidevadukkhadomanassupāyāsā sambhavanti.	44	
PA_sn_12:44.3.8	Ayaṁ kho, bhikkhave, lokassa samudayo.	44	
PA_sn_12:44.4.1	Katamo ca, bhikkhave, lokassa atthaṅgamo?	44	
PA_sn_12:44.4.2	Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.	44	
PA_sn_12:44.4.3	Phassapaccayā vedanā;	44	
PA_sn_12:44.4.4	vedanāpaccayā taṇhā.	44	
PA_sn_12:44.4.5	Tassāyeva taṇhāya asesavirāganirodhā upādānanirodho;	44	
PA_sn_12:44.4.6	upādānanirodhā bhavanirodho …pe…	44	
PA_sn_12:44.4.7	evametassa kevalassa dukkhakkhandhassa nirodho hoti.	44	
PA_sn_12:44.4.8	Ayaṁ kho, bhikkhave, lokassa atthaṅgamo.	44	
PA_sn_12:44.5.1	Sotañca paṭicca sadde ca …pe…	44	
PA_sn_12:44.5.2	ghānañca paṭicca gandhe ca …	44	
PA_sn_12:44.5.3	jivhañca paṭicca rase ca …	44	
PA_sn_12:44.5.4	kāyañca paṭicca phoṭṭhabbe ca …	44	
PA_sn_12:44.5.5	manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.	44	
PA_sn_12:44.5.6	Phassapaccayā vedanā;	44	
PA_sn_12:44.5.7	vedanāpaccayā taṇhā.	44	
PA_sn_12:44.5.8	Tassāyeva taṇhāya asesavirāganirodhā upādānanirodho;	44	
PA_sn_12:44.5.9	upādānanirodhā bhavanirodho …pe…	44	
PA_sn_12:44.5.10	evametassa kevalassa dukkhakkhandhassa nirodho hoti.	44	
PA_sn_12:44.5.11	Ayaṁ kho, bhikkhave, lokassa atthaṅgamo”ti.	44	
PA_sn_12:44.5.12	Catutthaṁ.	44	
PA_sn_12:45.0.1	Saṁyutta Nikāya 12.45	45	
PA_sn_12:45.0.2	5. Gahapativagga	45	
PA_sn_12:45.0.3	Ñātikasutta	45	
PA_sn_12:45.1.1	Evaṁ me sutaṁ—	45	
PA_sn_12:45.1.2	ekaṁ samayaṁ bhagavā ñātike viharati giñjakāvasathe.	45	
PA_sn_12:45.1.3	Atha kho bhagavā rahogato paṭisallāno imaṁ dhammapariyāyaṁ abhāsi:	45	
PA_sn_12:45.2.1	“Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.	45	
PA_sn_12:45.2.2	Phassapaccayā vedanā,	45	
PA_sn_12:45.2.3	vedanāpaccayā taṇhā;	45	
PA_sn_12:45.2.4	taṇhāpaccayā upādānaṁ …pe…	45	
PA_sn_12:45.2.5	evametassa kevalassa dukkhakkhandhassa samudayo hoti.	45	
PA_sn_12:45.3.1	Sotañca paṭicca sadde ca …pe…	45	
PA_sn_12:45.3.2	ghānañca paṭicca gandhe ca …	45	
PA_sn_12:45.3.3	jivhañca paṭicca rase ca …	45	
PA_sn_12:45.3.4	kāyañca paṭicca phoṭṭhabbe ca …	45	
PA_sn_12:45.3.5	manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.	45	
PA_sn_12:45.3.6	Phassapaccayā vedanā;	45	
PA_sn_12:45.3.7	vedanāpaccayā taṇhā;	45	
PA_sn_12:45.3.8	taṇhāpaccayā upādānaṁ …pe…	45	
PA_sn_12:45.3.9	evametassa kevalassa dukkhakkhandhassa samudayo hoti.	45	
PA_sn_12:45.4.1	Cakkhuñca paṭicca rūpe ca uppajjati cakkhuviññāṇaṁ. Tiṇṇaṁ saṅgati phasso.	45	
PA_sn_12:45.4.2	Phassapaccayā vedanā;	45	
PA_sn_12:45.4.3	vedanāpaccayā taṇhā.	45	
PA_sn_12:45.4.4	Tassāyeva taṇhāya asesavirāganirodhā upādānanirodho;	45	
PA_sn_12:45.4.5	upādānanirodhā bhavanirodho …pe…	45	
PA_sn_12:45.4.6	evametassa kevalassa dukkhakkhandhassa nirodho hoti.	45	
PA_sn_12:45.5.1	Sotañca paṭicca sadde ca …pe…	45	
PA_sn_12:45.5.2	manañca paṭicca dhamme ca uppajjati manoviññāṇaṁ. Tiṇṇaṁ saṅgati phasso.	45	
PA_sn_12:45.5.3	Phassapaccayā vedanā;	45	
PA_sn_12:45.5.4	vedanāpaccayā taṇhā.	45	
PA_sn_12:45.5.5	Tassāyeva taṇhāya asesavirāganirodhā upādānanirodho;	45	
PA_sn_12:45.5.6	upādānanirodhā bhavanirodho …pe…	45	
PA_sn_12:45.5.7	evametassa kevalassa dukkhakkhandhassa nirodho hotī”ti.	45	
PA_sn_12:45.6.1	Tena kho pana samayena aññataro bhikkhu bhagavato upassuti ṭhito hoti.	45	
PA_sn_12:45.6.2	Addasā kho bhagavā taṁ bhikkhuṁ upassuti ṭhitaṁ.	45	
PA_sn_12:45.6.3	Disvāna taṁ bhikkhuṁ etadavoca:	45	
PA_sn_12:45.6.4	“assosi no tvaṁ, bhikkhu, imaṁ dhammapariyāyan”ti?	45	
PA_sn_12:45.6.5	“Evaṁ, bhante”ti.	45	
PA_sn_12:45.6.6	“Uggaṇhāhi tvaṁ, bhikkhu, imaṁ dhammapariyāyaṁ;	45	
PA_sn_12:45.6.7	pariyāpuṇāhi tvaṁ, bhikkhu, imaṁ dhammapariyāyaṁ;	45	
PA_sn_12:45.6.8	dhārehi tvaṁ, bhikkhu, imaṁ dhammapariyāyaṁ.	45	
PA_sn_12:45.6.9	Atthasaṁhito ayaṁ, bhikkhu, dhammapariyāyo ādibrahmacariyako”ti.	45	
PA_sn_12:45.6.10	Pañcamaṁ.	45	
PA_sn_12:46.0.1	Saṁyutta Nikāya 12.46	46	
PA_sn_12:46.0.2	5. Gahapativagga	46	
PA_sn_12:46.0.3	Aññatarabrāhmaṇasutta	46	
PA_sn_12:46.1.1	Sāvatthiyaṁ viharati.	46	
PA_sn_12:46.1.2	Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	46	
PA_sn_12:46.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho so brāhmaṇo bhagavantaṁ etadavoca:	46	
PA_sn_12:46.2.1	“Kiṁ nu kho, bho gotama, so karoti so paṭisaṁvedayatī”ti?	46	
PA_sn_12:46.2.2	“‘So karoti so paṭisaṁvedayatī’ti kho, brāhmaṇa, ayameko anto”.	46	
PA_sn_12:46.3.1	“Kiṁ pana, bho gotama, añño karoti, añño paṭisaṁvedayatī”ti?	46	
PA_sn_12:46.3.2	“‘Añño karoti, añño paṭisaṁvedayatī’ti kho, brāhmaṇa, ayaṁ dutiyo anto.	46	
PA_sn_12:46.3.3	Ete te, brāhmaṇa, ubho ante anupagamma majjhena tathāgato dhammaṁ deseti:	46	
PA_sn_12:46.3.4	‘avijjāpaccayā saṅkhārā;	46	
PA_sn_12:46.3.5	saṅkhārapaccayā viññāṇaṁ …pe…	46	
PA_sn_12:46.3.6	evametassa kevalassa dukkhakkhandhassa samudayo hoti.	46	
PA_sn_12:46.3.7	Avijjāya tveva asesavirāganirodhā saṅkhāranirodho;	46	
PA_sn_12:46.3.8	saṅkhāranirodhā …pe…	46	
PA_sn_12:46.3.9	evametassa kevalassa dukkhakkhandhassa nirodho hotī’”ti.	46	
PA_sn_12:46.4.1	Evaṁ vutte, so brāhmaṇo bhagavantaṁ etadavoca:	46	
PA_sn_12:46.4.2	“abhikkantaṁ, bho gotama, abhikkantaṁ, bho gotama …pe…	46	
PA_sn_12:46.4.3	upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	46	
PA_sn_12:46.4.4	Chaṭṭhaṁ.	46	
PA_sn_12:47.0.1	Saṁyutta Nikāya 12.47	47	
PA_sn_12:47.0.2	5. Gahapativagga	47	
PA_sn_12:47.0.3	Jāṇussoṇisutta	47	
PA_sn_12:47.1.1	Sāvatthiyaṁ viharati.	47	
PA_sn_12:47.1.2	Atha kho jāṇussoṇi brāhmaṇo yena bhagavā tenupasaṅkami; upasaṅkamitvā bhagavatā saddhiṁ …pe… ekamantaṁ nisinno kho jāṇussoṇi brāhmaṇo bhagavantaṁ etadavoca:	47	
PA_sn_12:47.2.1	“Kiṁ nu kho, bho gotama, sabbamatthī”ti?	47	
PA_sn_12:47.2.2	“‘Sabbamatthī’ti kho, brāhmaṇa, ayameko anto”.	47	
PA_sn_12:47.3.1	“Kiṁ pana, bho gotama, sabbaṁ natthī”ti?	47	
PA_sn_12:47.3.2	“‘Sabbaṁ natthī’ti kho, brāhmaṇa, ayaṁ dutiyo anto.	47	
PA_sn_12:47.3.3	Ete te, brāhmaṇa, ubho ante anupagamma majjhena tathāgato dhammaṁ deseti:	47	
PA_sn_12:47.3.4	‘avijjāpaccayā saṅkhārā;	47	
PA_sn_12:47.3.5	saṅkhārapaccayā viññāṇaṁ …pe…	47	
PA_sn_12:47.3.6	evametassa kevalassa dukkhakkhandhassa samudayo hoti.	47	
PA_sn_12:47.3.7	Avijjāya tveva asesavirāganirodhā saṅkhāranirodho;	47	
PA_sn_12:47.3.8	saṅkhāranirodhā viññāṇanirodho …pe…	47	
PA_sn_12:47.3.9	evametassa kevalassa dukkhakkhandhassa nirodho hotī’”ti.	47	
PA_sn_12:47.4.1	Evaṁ vutte, jāṇussoṇi brāhmaṇo bhagavantaṁ etadavoca:	47	
PA_sn_12:47.4.2	“abhikkantaṁ, bho gotama …pe…	47	
PA_sn_12:47.4.3	pāṇupetaṁ saraṇaṁ gatan”ti.	47	
PA_sn_12:47.4.4	Sattamaṁ.	47	
PA_sn_12:48.0.1	Saṁyutta Nikāya 12.48	48	
PA_sn_12:48.0.2	5. Gahapativagga	48	
PA_sn_12:48.0.3	Lokāyatikasutta	48	
PA_sn_12:48.1.1	Sāvatthiyaṁ viharati.	48	
PA_sn_12:48.1.2	Atha kho lokāyatiko brāhmaṇo yena bhagavā …pe…	48	
PA_sn_12:48.1.3	ekamantaṁ nisinno kho lokāyatiko brāhmaṇo bhagavantaṁ etadavoca:	48	
PA_sn_12:48.2.1	“Kiṁ nu kho, bho gotama, sabbamatthī”ti?	48	
PA_sn_12:48.2.2	“‘Sabbamatthī’ti kho, brāhmaṇa, jeṭṭhametaṁ lokāyataṁ”.	48	
PA_sn_12:48.3.1	“Kiṁ pana, bho gotama, sabbaṁ natthī”ti?	48	
PA_sn_12:48.3.2	“‘Sabbaṁ natthī’ti kho, brāhmaṇa, dutiyametaṁ lokāyataṁ”.	48	
PA_sn_12:48.4.1	“Kiṁ nu kho, bho gotama, sabbamekattan”ti?	48	
PA_sn_12:48.4.2	“‘Sabbamekattan’ti kho, brāhmaṇa, tatiyametaṁ lokāyataṁ”.	48	
PA_sn_12:48.5.1	“Kiṁ pana, bho gotama, sabbaṁ puthuttan”ti?	48	
PA_sn_12:48.5.2	“‘Sabbaṁ puthuttan’ti kho, brāhmaṇa, catutthametaṁ lokāyataṁ.	48	
PA_sn_12:48.6.1	Ete te, brāhmaṇa, ubho ante anupagamma majjhena tathāgato dhammaṁ deseti:	48	
PA_sn_12:48.6.2	‘avijjāpaccayā saṅkhārā;	48	
PA_sn_12:48.6.3	saṅkhārapaccayā viññāṇaṁ …pe…	48	
PA_sn_12:48.6.4	evametassa kevalassa dukkhakkhandhassa samudayo hoti.	48	
PA_sn_12:48.6.5	Avijjāya tveva asesavirāganirodhā saṅkhāranirodho;	48	
PA_sn_12:48.6.6	saṅkhāranirodhā viññāṇanirodho …pe…	48	
PA_sn_12:48.6.7	evametassa kevalassa dukkhakkhandhassa nirodho hotī’”ti.	48	
PA_sn_12:48.7.1	Evaṁ vutte, lokāyatiko brāhmaṇo bhagavantaṁ etadavoca:	48	
PA_sn_12:48.7.2	“abhikkantaṁ, bho gotama …pe…	48	
PA_sn_12:48.7.3	ajjatagge pāṇupetaṁ saraṇaṁ gatan”ti.	48	
PA_sn_12:48.7.4	Aṭṭhamaṁ.	48	
PA_sn_12:49.0.1	Saṁyutta Nikāya 12.49	49	
PA_sn_12:49.0.2	5. Gahapativagga	49	
PA_sn_12:49.0.3	Ariyasāvakasutta	49	
PA_sn_12:49.1.1	Sāvatthiyaṁ viharati.	49	
PA_sn_12:49.1.2	“Na, bhikkhave, sutavato ariyasāvakassa evaṁ hoti:	49	
PA_sn_12:49.1.3	‘kiṁ nu kho—	49	
PA_sn_12:49.1.4	kismiṁ sati kiṁ hoti, kissuppādā kiṁ uppajjati?	49	
PA_sn_12:49.1.5_0	Kismiṁ sati saṅkhārā honti, kismiṁ sati viññāṇaṁ hoti, kismiṁ sati nāmarūpaṁ hoti,	49	
PA_sn_12:49.1.5_1	kismiṁ sati saḷāyatanaṁ hoti, kismiṁ sati phasso hoti, kismiṁ sati vedanā hoti, kismiṁ	49	
PA_sn_12:49.1.5_2	sati taṇhā hoti, kismiṁ sati upādānaṁ hoti, kismiṁ sati bhavo hoti, kismiṁ sati jāti	49	
PA_sn_12:49.1.5_3	hoti, kismiṁ sati jarāmaraṇaṁ hotī’ti?	49	
PA_sn_12:49.2.1	Atha kho, bhikkhave, sutavato ariyasāvakassa aparappaccayā ñāṇamevettha hoti:	49	
PA_sn_12:49.2.2	‘imasmiṁ sati idaṁ hoti, imassuppādā idaṁ uppajjati.	49	
PA_sn_12:49.2.3	Avijjāya sati saṅkhārā honti;	49	
PA_sn_12:49.2.4	saṅkhāresu sati viññāṇaṁ hoti;	49	
PA_sn_12:49.2.5	viññāṇe sati nāmarūpaṁ hoti;	49	
PA_sn_12:49.2.6	nāmarūpe sati saḷāyatanaṁ hoti;	49	
PA_sn_12:49.2.7	saḷāyatane sati phasso hoti;	49	
PA_sn_12:49.2.8	phasse sati vedanā hoti;	49	
PA_sn_12:49.2.9	vedanāya sati taṇhā hoti;	49	
PA_sn_12:49.2.10	taṇhāya sati upādānaṁ hoti;	49	
PA_sn_12:49.2.11	upādāne sati bhavo hoti;	49	
PA_sn_12:49.2.12	bhave sati jāti hoti;	49	
PA_sn_12:49.2.13	jātiyā sati jarāmaraṇaṁ hotī’ti.	49	
PA_sn_12:49.2.14	So evaṁ pajānāti:	49	
PA_sn_12:49.2.15	‘evamayaṁ loko samudayatī’ti.	49	
PA_sn_12:49.3.1	Na, bhikkhave, sutavato ariyasāvakassa evaṁ hoti:	49	
PA_sn_12:49.3.2	‘kiṁ nu kho—	49	
PA_sn_12:49.3.3	kismiṁ asati kiṁ na hoti, kissa nirodhā kiṁ nirujjhati?	49	
PA_sn_12:49.3.4_0	Kismiṁ asati saṅkhārā na honti, kismiṁ asati viññāṇaṁ na hoti, kismiṁ asati nāmarūpaṁ	49	
PA_sn_12:49.3.4_1	na hoti, kismiṁ asati saḷāyatanaṁ na hoti, kismiṁ asati phasso na hoti, kismiṁ asati	49	
PA_sn_12:49.3.4_2	vedanā na hoti, kismiṁ asati taṇhā na hoti, kismiṁ asati upādānaṁ na hoti, kismiṁ	49	
PA_sn_12:49.3.4_3	asati bhavo na hoti, kismiṁ asati jāti na hoti, kismiṁ asati jarāmaraṇaṁ na hotī’ti?	49	
PA_sn_12:49.4.1	Atha kho, bhikkhave, sutavato ariyasāvakassa aparappaccayā ñāṇamevettha hoti:	49	
PA_sn_12:49.4.2	‘imasmiṁ asati idaṁ na hoti, imassa nirodhā idaṁ nirujjhati.	49	
PA_sn_12:49.4.3	Avijjāya asati saṅkhārā na honti;	49	
PA_sn_12:49.4.4	saṅkhāresu asati viññāṇaṁ na hoti;	49	
PA_sn_12:49.4.5	viññāṇe asati nāmarūpaṁ na hoti;	49	
PA_sn_12:49.4.6	nāmarūpe asati saḷāyatanaṁ na hoti …pe…	49	
PA_sn_12:49.4.7	bhavo na hoti …	49	
PA_sn_12:49.4.8	jāti na hoti …	49	
PA_sn_12:49.4.9	jātiyā asati jarāmaraṇaṁ na hotī’ti.	49	
PA_sn_12:49.4.10	So evaṁ pajānāti:	49	
PA_sn_12:49.4.11	‘evamayaṁ loko nirujjhatī’ti.	49	
PA_sn_12:49.5.1	Yato kho, bhikkhave, ariyasāvako evaṁ lokassa samudayañca atthaṅgamañca yathābhūtaṁ pajānāti, ayaṁ vuccati, bhikkhave, ariyasāvako diṭṭhisampanno itipi …pe…	49	
PA_sn_12:49.5.2	amatadvāraṁ āhacca tiṭṭhati itipī”ti.	49	
PA_sn_12:49.5.3	Navamaṁ.	49	
PA_sn_12:50.0.1	Saṁyutta Nikāya 12.50	50	
PA_sn_12:50.0.2	5. Gahapativagga	50	
PA_sn_12:50.0.3	Dutiyaariyasāvakasutta	50	
PA_sn_12:50.1.1	Sāvatthiyaṁ viharati.	50	
PA_sn_12:50.1.2	“Na, bhikkhave, sutavato ariyasāvakassa evaṁ hoti:	50	
PA_sn_12:50.1.3	‘kiṁ nu kho kismiṁ sati kiṁ hoti, kissuppādā kiṁ uppajjati?	50	
PA_sn_12:50.1.4_0	Kismiṁ sati saṅkhārā honti, kismiṁ sati viññāṇaṁ hoti, kismiṁ sati nāmarūpaṁ hoti,	50	
PA_sn_12:50.1.4_1	kismiṁ sati saḷāyatanaṁ hoti, kismiṁ sati phasso hoti, kismiṁ sati vedanā hoti, kismiṁ	50	
PA_sn_12:50.1.4_2	sati taṇhā hoti, kismiṁ sati upādānaṁ hoti, kismiṁ sati bhavo hoti, kismiṁ sati jāti	50	
PA_sn_12:50.1.4_3	hoti, kismiṁ sati jarāmaraṇaṁ hotī’ti?	50	
PA_sn_12:50.2.1	Atha kho, bhikkhave, sutavato ariyasāvakassa aparappaccayā ñāṇamevettha hoti:	50	
PA_sn_12:50.2.2	‘imasmiṁ sati idaṁ hoti, imassuppādā idaṁ uppajjati.	50	
PA_sn_12:50.2.3	Avijjāya sati saṅkhārā honti;	50	
PA_sn_12:50.2.4	saṅkhāresu sati viññāṇaṁ hoti;	50	
PA_sn_12:50.2.5	viññāṇe sati nāmarūpaṁ hoti;	50	
PA_sn_12:50.2.6	nāmarūpe sati saḷāyatanaṁ hoti;	50	
PA_sn_12:50.2.7	saḷāyatane sati phasso hoti;	50	
PA_sn_12:50.2.8	phasse sati vedanā hoti;	50	
PA_sn_12:50.2.9	vedanāya sati taṇhā hoti;	50	
PA_sn_12:50.2.10	taṇhāya sati upādānaṁ hoti;	50	
PA_sn_12:50.2.11	upādāne sati bhavo hoti;	50	
PA_sn_12:50.2.12	bhave sati jāti hoti;	50	
PA_sn_12:50.2.13	jātiyā sati jarāmaraṇaṁ hotī’ti.	50	
PA_sn_12:50.2.14	So evaṁ pajānāti:	50	
PA_sn_12:50.2.15	‘evamayaṁ loko samudayatī’ti.	50	
PA_sn_12:50.3.1	Na, bhikkhave, sutavato ariyasāvakassa evaṁ hoti:	50	
PA_sn_12:50.3.2	‘kiṁ nu kho kismiṁ asati kiṁ na hoti, kissa nirodhā kiṁ nirujjhati?	50	
PA_sn_12:50.3.3_0	Kismiṁ asati saṅkhārā na honti, kismiṁ asati viññāṇaṁ na hoti, kismiṁ asati nāmarūpaṁ	50	
PA_sn_12:50.3.3_1	na hoti, kismiṁ asati saḷāyatanaṁ na hoti, kismiṁ asati phasso na hoti, kismiṁ asati	50	
PA_sn_12:50.3.3_2	vedanā na hoti, kismiṁ asati taṇhā na hoti …pe…	50	
PA_sn_12:50.3.4	upādānaṁ …	50	
PA_sn_12:50.3.5	bhavo …	50	
PA_sn_12:50.3.6	jāti …	50	
PA_sn_12:50.3.7	kismiṁ asati jarāmaraṇaṁ na hotī’ti?	50	
PA_sn_12:50.4.1	Atha kho, bhikkhave, sutavato ariyasāvakassa aparappaccayā ñāṇamevettha hoti:	50	
PA_sn_12:50.4.2	‘imasmiṁ asati idaṁ na hoti, imassa nirodhā idaṁ nirujjhati.	50	
PA_sn_12:50.4.3	Avijjāya asati saṅkhārā na honti;	50	
PA_sn_12:50.4.4	saṅkhāresu asati viññāṇaṁ na hoti;	50	
PA_sn_12:50.4.5	viññāṇe asati nāmarūpaṁ na hoti;	50	
PA_sn_12:50.4.6	nāmarūpe asati saḷāyatanaṁ na hoti …pe…	50	
PA_sn_12:50.4.7	jātiyā asati jarāmaraṇaṁ na hotī’ti.	50	
PA_sn_12:50.4.8	So evaṁ pajānāti:	50	
PA_sn_12:50.4.9	‘evamayaṁ loko nirujjhatī’ti.	50	
PA_sn_12:50.5.1_0	Yato kho, bhikkhave, ariyasāvako evaṁ lokassa samudayañca atthaṅgamañca yathābhūtaṁ	50	
PA_sn_12:50.5.1_1	pajānāti, ayaṁ vuccati, bhikkhave, ariyasāvako diṭṭhisampanno itipi, dassanasampanno	50	
PA_sn_12:50.5.1_2	itipi, āgato imaṁ saddhammaṁ itipi, passati imaṁ saddhammaṁ itipi, sekkhena ñāṇena	50	
PA_sn_12:50.5.1_3	samannāgato itipi, sekkhāya vijjāya samannāgato itipi, dhammasotaṁ samāpanno itipi,	50	
PA_sn_12:50.5.1_4	ariyo nibbedhikapañño itipi, amatadvāraṁ āhacca tiṭṭhati itipī”ti.	50	
PA_sn_12:50.5.2	Dasamaṁ.	50	
PA_sn_12:50.5.3	Gahapativaggo pañcamo.	50	
PA_sn_12:50.6.0	Tassuddānaṁ	50	
PA_sn_12:50.6.1	Dve pañcaverabhayā vuttā,	50	
PA_sn_12:50.6.2	dukkhaṁ loko ca ñātikaṁ;	50	
PA_sn_12:50.6.3	Aññataraṁ jāṇussoṇi ca,	50	
PA_sn_12:50.6.4	lokāyatikena aṭṭhamaṁ;	50	
PA_sn_12:50.6.5	Dve ariyasāvakā vuttā,	50	
PA_sn_12:50.6.6	vaggo tena pavuccatīti.	50	
PA_sn_12:51.0.1	Saṁyutta Nikāya 12.51	51	
PA_sn_12:51.0.2	6. Dukkhavagga	51	
PA_sn_12:51.0.3	Parivīmaṁsanasutta	51	
PA_sn_12:51.1.1	Evaṁ me sutaṁ—	51	
PA_sn_12:51.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	51	
PA_sn_12:51.1.3	Tatra kho bhagavā bhikkhū āmantesi:	51	
PA_sn_12:51.1.4	“bhikkhavo”ti.	51	
PA_sn_12:51.1.5	“Bhadante”ti te bhikkhū bhagavato paccassosuṁ.	51	
PA_sn_12:51.1.6	Bhagavā etadavoca:	51	
PA_sn_12:51.2.1	“Kittāvatā nu kho, bhikkhave, bhikkhu parivīmaṁsamāno parivīmaṁseyya sabbaso sammā dukkhakkhayāyā”ti?	51	
PA_sn_12:51.2.2_0	“Bhagavaṁmūlakā no, bhante, dhammā bhagavaṁnettikā bhagavaṁpaṭisaraṇā. Sādhu vata,	51	
PA_sn_12:51.2.2_1	bhante, bhagavantaṁyeva paṭibhātu etassa bhāsitassa attho. Bhagavato sutvā bhikkhū dhāressantī”ti.	51	
PA_sn_12:51.2.3	“Tena hi, bhikkhave, suṇātha, sādhukaṁ manasi karotha, bhāsissāmī”ti.	51	
PA_sn_12:51.2.4	“Evaṁ, bhante”ti kho te bhikkhū bhagavato paccassosuṁ.	51	
PA_sn_12:51.2.5	Bhagavā etadavoca:	51	
PA_sn_12:51.3.1	“Idha, bhikkhave, bhikkhu parivīmaṁsamāno parivīmaṁsati:	51	
PA_sn_12:51.3.2	‘yaṁ kho idaṁ anekavidhaṁ nānappakārakaṁ dukkhaṁ loke uppajjati jarāmaraṇaṁ;	51	
PA_sn_12:51.3.3	idaṁ nu kho dukkhaṁ kiṁnidānaṁ kiṁsamudayaṁ kiṁjātikaṁ kiṁpabhavaṁ?	51	
PA_sn_12:51.3.4	Kismiṁ sati jarāmaraṇaṁ hoti, kismiṁ asati jarāmaraṇaṁ na hotī’ti?	51	
PA_sn_12:51.3.5	So parivīmaṁsamāno evaṁ pajānāti:	51	
PA_sn_12:51.3.6	‘yaṁ kho idaṁ anekavidhaṁ nānappakārakaṁ dukkhaṁ loke uppajjati jarāmaraṇaṁ, idaṁ kho dukkhaṁ jātinidānaṁ jātisamudayaṁ jātijātikaṁ jātippabhavaṁ.	51	
PA_sn_12:51.3.7	Jātiyā sati jarāmaraṇaṁ hoti, jātiyā asati jarāmaraṇaṁ na hotī’ti.	51	
PA_sn_12:51.4.1_0	So jarāmaraṇañca pajānāti, jarāmaraṇasamudayañca pajānāti, jarāmaraṇanirodhañca pajānāti,	51	
PA_sn_12:51.4.1_1	yā ca jarāmaraṇanirodhasāruppagāminī paṭipadā tañca pajānāti, tathā paṭipanno ca hoti anudhammacārī;	51	
PA_sn_12:51.4.2	ayaṁ vuccati, bhikkhave, bhikkhu sabbaso sammā dukkhakkhayāya paṭipanno jarāmaraṇanirodhāya.	51	
PA_sn_12:51.5.1	Athāparaṁ parivīmaṁsamāno parivīmaṁsati:	51	
PA_sn_12:51.5.2	‘jāti panāyaṁ kiṁnidānā kiṁsamudayā kiṁjātikā kiṁpabhavā, kismiṁ sati jāti hoti, kismiṁ asati jāti na hotī’ti?	51	
PA_sn_12:51.5.3	So parivīmaṁsamāno evaṁ pajānāti:	51	
PA_sn_12:51.5.4	‘jāti bhavanidānā bhavasamudayā bhavajātikā bhavappabhavā;	51	
PA_sn_12:51.5.5	bhave sati jāti hoti, bhave asati jāti na hotī’ti.	51	
PA_sn_12:51.6.1	So jātiñca pajānāti, jātisamudayañca pajānāti, jātinirodhañca pajānāti, yā ca jātinirodhasāruppagāminī paṭipadā tañca pajānāti, tathā paṭipanno ca hoti anudhammacārī;	51	
PA_sn_12:51.6.2	ayaṁ vuccati, bhikkhave, bhikkhu sabbaso sammā dukkhakkhayāya paṭipanno jātinirodhāya.	51	
PA_sn_12:51.7.1	Athāparaṁ parivīmaṁsamāno parivīmaṁsati:	51	
PA_sn_12:51.7.2	‘bhavo panāyaṁ kiṁnidāno …pe…	51	
PA_sn_12:51.7.3	upādānaṁ panidaṁ kiṁnidānaṁ …	51	
PA_sn_12:51.7.4	taṇhā panāyaṁ kiṁnidānā …	51	
PA_sn_12:51.7.5	vedanā …	51	
PA_sn_12:51.7.6	phasso …	51	
PA_sn_12:51.7.7	saḷāyatanaṁ panidaṁ kiṁnidānaṁ …	51	
PA_sn_12:51.7.8	nāmarūpaṁ panidaṁ …	51	
PA_sn_12:51.7.9	viññāṇaṁ panidaṁ …	51	
PA_sn_12:51.7.10	saṅkhārā panime kiṁnidānā kiṁsamudayā kiṁjātikā kiṁpabhavā;	51	
PA_sn_12:51.7.11	kismiṁ sati saṅkhārā honti, kismiṁ asati saṅkhārā na hontī’ti?	51	
PA_sn_12:51.7.12	So parivīmaṁsamāno evaṁ pajānāti:	51	
PA_sn_12:51.7.13	‘saṅkhārā avijjānidānā avijjāsamudayā avijjājātikā avijjāpabhavā;	51	
PA_sn_12:51.7.14	avijjāya sati saṅkhārā honti, avijjāya asati saṅkhārā na hontī’ti.	51	
PA_sn_12:51.8.1_0	So saṅkhāre ca pajānāti, saṅkhārasamudayañca pajānāti, saṅkhāranirodhañca pajānāti,	51	
PA_sn_12:51.8.1_1	yā ca saṅkhāranirodhasāruppagāminī paṭipadā tañca pajānāti, tathā paṭipanno ca hoti anudhammacārī;	51	
PA_sn_12:51.8.2	ayaṁ vuccati, bhikkhave, bhikkhu sabbaso sammā dukkhakkhayāya paṭipanno saṅkhāranirodhāya.	51	
PA_sn_12:51.9.1	Avijjāgato yaṁ, bhikkhave, purisapuggalo puññañce saṅkhāraṁ abhisaṅkharoti, puññūpagaṁ hoti viññāṇaṁ.	51	
PA_sn_12:51.9.2	Apuññañce saṅkhāraṁ abhisaṅkharoti, apuññūpagaṁ hoti viññāṇaṁ.	51	
PA_sn_12:51.9.3	Āneñjañce saṅkhāraṁ abhisaṅkharoti āneñjūpagaṁ hoti viññāṇaṁ.	51	
PA_sn_12:51.9.4_0	Yato kho, bhikkhave, bhikkhuno avijjā pahīnā hoti vijjā uppannā, so avijjāvirāgā	51	
PA_sn_12:51.9.4_1	vijjuppādā neva puññābhisaṅkhāraṁ abhisaṅkharoti na apuññābhisaṅkhāraṁ abhisaṅkharoti	51	
PA_sn_12:51.9.4_2	na āneñjābhisaṅkhāraṁ abhisaṅkharoti.	51	
PA_sn_12:51.9.5	Anabhisaṅkharonto anabhisañcetayanto na kiñci loke upādiyati;	51	
PA_sn_12:51.9.6	anupādiyaṁ na paritassati, aparitassaṁ paccattaññeva parinibbāyati.	51	
PA_sn_12:51.9.7	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	51	
PA_sn_12:51.10.1	So sukhañce vedanaṁ vedayati, sā aniccāti pajānāti, anajjhositāti pajānāti, anabhinanditāti pajānāti.	51	
PA_sn_12:51.10.2	Dukkhañce vedanaṁ vedayati, sā aniccāti pajānāti, anajjhositāti pajānāti, anabhinanditāti pajānāti.	51	
PA_sn_12:51.10.3	Adukkhamasukhañce vedanaṁ vedayati, sā aniccāti pajānāti, anajjhositāti pajānāti, anabhinanditāti pajānāti.	51	
PA_sn_12:51.10.4	So sukhañce vedanaṁ vedayati, visaṁyutto naṁ vedayati.	51	
PA_sn_12:51.10.5	Dukkhañce vedanaṁ vedayati, visaṁyutto naṁ vedayati.	51	
PA_sn_12:51.10.6	Adukkhamasukhañce vedanaṁ vedayati, visaṁyutto naṁ vedayati.	51	
PA_sn_12:51.11.1	So kāyapariyantikaṁ vedanaṁ vedayamāno kāyapariyantikaṁ vedanaṁ vedayāmīti pajānāti, jīvitapariyantikaṁ vedanaṁ vedayamāno jīvitapariyantikaṁ vedanaṁ vedayāmīti pajānāti.	51	
PA_sn_12:51.11.2	Kāyassa bhedā uddhaṁ jīvitapariyādānā idheva sabbavedayitāni anabhinanditāni sītībhavissanti, sarīrāni avasissantīti pajānāti.	51	
PA_sn_12:51.12.1	Seyyathāpi, bhikkhave, puriso kumbhakārapākā uṇhaṁ kumbhaṁ uddharitvā same bhūmibhāge paṭisisseyya.	51	
PA_sn_12:51.12.2	Tatra yāyaṁ usmā sā tattheva vūpasameyya, kapallāni avasisseyyuṁ.	51	
PA_sn_12:51.12.3_0	Evameva kho, bhikkhave, bhikkhu kāyapariyantikaṁ vedanaṁ vedayamāno kāyapariyantikaṁ	51	
PA_sn_12:51.12.3_1	vedanaṁ vedayāmīti pajānāti, jīvitapariyantikaṁ vedanaṁ vedayamāno jīvitapariyantikaṁ	51	
PA_sn_12:51.12.3_2	vedanaṁ vedayāmīti pajānāti.	51	
PA_sn_12:51.12.4	Kāyassa bhedā uddhaṁ jīvitapariyādānā idheva sabbavedayitāni anabhinanditāni sītībhavissanti, sarīrāni avasissantīti pajānāti.	51	
PA_sn_12:51.13.1	Taṁ kiṁ maññatha, bhikkhave,	51	
PA_sn_12:51.13.2	api nu kho khīṇāsavo bhikkhu puññābhisaṅkhāraṁ vā abhisaṅkhareyya apuññābhisaṅkhāraṁ vā abhisaṅkhareyya āneñjābhisaṅkhāraṁ vā abhisaṅkhareyyā”ti?	51	
PA_sn_12:51.13.3	“No hetaṁ, bhante”.	51	
PA_sn_12:51.14.1	“Sabbaso vā pana saṅkhāresu asati, saṅkhāranirodhā api nu kho viññāṇaṁ paññāyethā”ti?	51	
PA_sn_12:51.14.2	“No hetaṁ, bhante”.	51	
PA_sn_12:51.15.1	“Sabbaso vā pana viññāṇe asati, viññāṇanirodhā api nu kho nāmarūpaṁ paññāyethā”ti?	51	
PA_sn_12:51.15.2	“No hetaṁ, bhante”.	51	
PA_sn_12:51.16.1	“Sabbaso vā pana nāmarūpe asati, nāmarūpanirodhā api nu kho saḷāyatanaṁ paññāyethā”ti?	51	
PA_sn_12:51.16.2	“No hetaṁ, bhante”.	51	
PA_sn_12:51.17.1	“Sabbaso vā pana saḷāyatane asati, saḷāyatananirodhā api nu kho phasso paññāyethā”ti?	51	
PA_sn_12:51.17.2	“No hetaṁ, bhante”.	51	
PA_sn_12:51.18.1	“Sabbaso vā pana phasse asati, phassanirodhā api nu kho vedanā paññāyethā”ti?	51	
PA_sn_12:51.18.2	“No hetaṁ, bhante”.	51	
PA_sn_12:51.19.1	“Sabbaso vā pana vedanāya asati, vedanānirodhā api nu kho taṇhā paññāyethā”ti?	51	
PA_sn_12:51.19.2	“No hetaṁ, bhante”.	51	
PA_sn_12:51.20.1	“Sabbaso vā pana taṇhāya asati, taṇhānirodhā api nu kho upādānaṁ paññāyethā”ti?	51	
PA_sn_12:51.20.2	“No hetaṁ, bhante”.	51	
PA_sn_12:51.21.1	“Sabbaso vā pana upādāne asati, upādānanirodhā api nu kho bhavo paññāyethā”ti.	51	
PA_sn_12:51.21.2	“No hetaṁ, bhante”.	51	
PA_sn_12:51.22.1	“Sabbaso vā pana bhave asati, bhavanirodhā api nu kho jāti paññāyethā”ti?	51	
PA_sn_12:51.22.2	“No hetaṁ, bhante”.	51	
PA_sn_12:51.23.1	“Sabbaso vā pana jātiyā asati, jātinirodhā api nu kho jarāmaraṇaṁ paññāyethā”ti?	51	
PA_sn_12:51.23.2	“No hetaṁ, bhante”.	51	
PA_sn_12:51.24.1	“Sādhu sādhu, bhikkhave, evametaṁ, bhikkhave, netaṁ aññathā.	51	
PA_sn_12:51.24.2	Saddahatha me taṁ, bhikkhave, adhimuccatha, nikkaṅkhā ettha hotha nibbicikicchā.	51	
PA_sn_12:51.24.3	Esevanto dukkhassā”ti.	51	
PA_sn_12:51.24.4	Paṭhamaṁ.	51	
PA_sn_12:52.0.1	Saṁyutta Nikāya 12.52	52	
PA_sn_12:52.0.2	6. Dukkhavagga	52	
PA_sn_12:52.0.3	Upādānasutta	52	
PA_sn_12:52.1.1	Sāvatthiyaṁ viharati.	52	
PA_sn_12:52.1.2	“Upādāniyesu, bhikkhave, dhammesu assādānupassino viharato taṇhā pavaḍḍhati.	52	
PA_sn_12:52.1.3	Taṇhāpaccayā upādānaṁ;	52	
PA_sn_12:52.1.4	upādānapaccayā bhavo;	52	
PA_sn_12:52.1.5	bhavapaccayā jāti;	52	
PA_sn_12:52.1.6	jātipaccayā jarāmaraṇaṁ sokaparidevadukkhadomanassupāyāsā sambhavanti.	52	
PA_sn_12:52.1.7	Evametassa kevalassa dukkhakkhandhassa samudayo hoti.	52	
PA_sn_12:52.2.1	Seyyathāpi, bhikkhave, dasannaṁ vā kaṭṭhavāhānaṁ vīsāya vā kaṭṭhavāhānaṁ tiṁsāya vā kaṭṭhavāhānaṁ cattārīsāya vā kaṭṭhavāhānaṁ mahāaggikkhandho jaleyya.	52	
PA_sn_12:52.2.2	Tatra puriso kālena kālaṁ sukkhāni ceva tiṇāni pakkhipeyya, sukkhāni ca gomayāni pakkhipeyya, sukkhāni ca kaṭṭhāni pakkhipeyya.	52	
PA_sn_12:52.2.3	Evañhi so, bhikkhave, mahāaggikkhandho tadāhāro tadupādāno ciraṁ dīghamaddhānaṁ jaleyya.	52	
PA_sn_12:52.2.4	Evameva kho, bhikkhave, upādāniyesu dhammesu assādānupassino viharato taṇhā pavaḍḍhati.	52	
PA_sn_12:52.2.5	Taṇhāpaccayā upādānaṁ …pe…	52	
PA_sn_12:52.2.6	evametassa kevalassa dukkhakkhandhassa samudayo hoti.	52	
PA_sn_12:52.3.1	Upādāniyesu, bhikkhave, dhammesu ādīnavānupassino viharato taṇhā nirujjhati.	52	
PA_sn_12:52.3.2	Taṇhānirodhā upādānanirodho;	52	
PA_sn_12:52.3.3	upādānanirodhā bhavanirodho;	52	
PA_sn_12:52.3.4	bhavanirodhā jātinirodho;	52	
PA_sn_12:52.3.5	jātinirodhā jarāmaraṇaṁ sokaparidevadukkhadomanassupāyāsā nirujjhanti.	52	
PA_sn_12:52.3.6	Evametassa kevalassa dukkhakkhandhassa nirodho hoti.	52	
PA_sn_12:52.4.1	Seyyathāpi, bhikkhave, dasannaṁ vā kaṭṭhavāhānaṁ vīsāya vā tiṁsāya vā cattārīsāya vā kaṭṭhavāhānaṁ mahāaggikkhandho jaleyya;	52	
PA_sn_12:52.4.2	tatra puriso na kālena kālaṁ sukkhāni ceva tiṇāni pakkhipeyya, na sukkhāni ca gomayāni pakkhipeyya, na sukkhāni ca kaṭṭhāni pakkhipeyya.	52	
PA_sn_12:52.4.3	Evañhi so, bhikkhave, mahāaggikkhandho purimassa ca upādānassa pariyādānā aññassa ca anupahārā anāhāro nibbāyeyya.	52	
PA_sn_12:52.4.4	Evameva kho, bhikkhave, upādāniyesu dhammesu ādīnavānupassino viharato taṇhā nirujjhati,	52	
PA_sn_12:52.4.5	taṇhānirodhā upādānanirodho …pe…	52	
PA_sn_12:52.4.6	evametassa kevalassa dukkhakkhandhassa nirodho hotī”ti.	52	
PA_sn_12:52.4.7	Dutiyaṁ.	52	
PA_sn_12:53.0.1	Saṁyutta Nikāya 12.53	53	
PA_sn_12:53.0.2	6. Dukkhavagga	53	
PA_sn_12:53.0.3	Saṁyojanasutta	53	
PA_sn_12:53.1.1	Sāvatthiyaṁ viharati.	53	
PA_sn_12:53.1.2	“Saṁyojaniyesu, bhikkhave, dhammesu assādānupassino viharato taṇhā pavaḍḍhati.	53	
PA_sn_12:53.1.3	Taṇhāpaccayā upādānaṁ;	53	
PA_sn_12:53.1.4	upādānapaccayā bhavo;	53	
PA_sn_12:53.1.5	bhavapaccayā jāti;	53	
PA_sn_12:53.1.6	jātipaccayā jarāmaraṇaṁ sokaparidevadukkhadomanassupāyāsā sambhavanti.	53	
PA_sn_12:53.1.7	Evametassa kevalassa dukkhakkhandhassa samudayo hoti.	53	
PA_sn_12:53.2.1	Seyyathāpi, bhikkhave, telañca paṭicca vaṭṭiñca paṭicca telappadīpo jhāyeyya.	53	
PA_sn_12:53.2.2	Tatra puriso kālena kālaṁ telaṁ āsiñceyya vaṭṭiṁ upasaṁhareyya.	53	
PA_sn_12:53.2.3	Evañhi so, bhikkhave, telappadīpo tadāhāro tadupādāno ciraṁ dīghamaddhānaṁ jaleyya.	53	
PA_sn_12:53.2.4	Evameva kho, bhikkhave, saṁyojaniyesu dhammesu assādānupassino viharato taṇhā pavaḍḍhati.	53	
PA_sn_12:53.2.5	Taṇhāpaccayā upādānaṁ;	53	
PA_sn_12:53.2.6	upādānapaccayā bhavo;	53	
PA_sn_12:53.2.7	bhavapaccayā jāti;	53	
PA_sn_12:53.2.8	jātipaccayā jarāmaraṇaṁ sokaparidevadukkhadomanassupāyāsā sambhavanti.	53	
PA_sn_12:53.2.9	Evametassa kevalassa dukkhakkhandhassa samudayo hoti.	53	
PA_sn_12:53.3.1	Saṁyojaniyesu, bhikkhave, dhammesu ādīnavānupassino viharato taṇhā nirujjhati.	53	
PA_sn_12:53.3.2	Taṇhānirodhā upādānanirodho;	53	
PA_sn_12:53.3.3	upādānanirodhā bhavanirodho;	53	
PA_sn_12:53.3.4	bhavanirodhā jātinirodho;	53	
PA_sn_12:53.3.5	jātinirodhā jarāmaraṇaṁ sokaparidevadukkhadomanassupāyāsā nirujjhanti.	53	
PA_sn_12:53.3.6	Evametassa kevalassa dukkhakkhandhassa nirodho hoti.	53	
PA_sn_12:53.4.1	Seyyathāpi, bhikkhave, telañca paṭicca vaṭṭiñca paṭicca telappadīpo jhāyeyya.	53	
PA_sn_12:53.4.2	Tatra puriso na kālena kālaṁ telaṁ āsiñceyya na vaṭṭiṁ upasaṁhareyya.	53	
PA_sn_12:53.4.3	Evañhi so, bhikkhave, telappadīpo purimassa ca upādānassa pariyādānā aññassa ca anupahārā anāhāro nibbāyeyya.	53	
PA_sn_12:53.4.4	Evameva kho, bhikkhave, saṁyojaniyesu dhammesu ādīnavānupassino viharato taṇhā nirujjhati.	53	
PA_sn_12:53.4.5	Taṇhānirodhā upādānanirodho …pe…	53	
PA_sn_12:53.4.6	evametassa kevalassa dukkhakkhandhassa nirodho hotī”ti.	53	
PA_sn_12:53.4.7	Tatiyaṁ.	53	
PA_sn_12:54.0.1	Saṁyutta Nikāya 12.54	54	
PA_sn_12:54.0.2	6. Dukkhavagga	54	
PA_sn_12:54.0.3	Dutiyasaṁyojanasutta	54	
PA_sn_12:54.1.1	Sāvatthiyaṁ viharati.	54	
PA_sn_12:54.1.2	“Seyyathāpi, bhikkhave, telañca paṭicca vaṭṭiñca paṭicca telappadīpo jhāyeyya.	54	
PA_sn_12:54.1.3	Tatra puriso kālena kālaṁ telaṁ āsiñceyya vaṭṭiṁ upasaṁhareyya.	54	
PA_sn_12:54.1.4	Evañhi so, bhikkhave, telappadīpo tadāhāro tadupādāno ciraṁ dīghamaddhānaṁ jaleyya.	54	
PA_sn_12:54.1.5	Evameva kho, bhikkhave, saṁyojaniyesu dhammesu assādānupassino viharato taṇhā pavaḍḍhati.	54	
PA_sn_12:54.1.6	Taṇhāpaccayā upādānaṁ …pe…	54	
PA_sn_12:54.1.7	evametassa kevalassa dukkhakkhandhassa samudayo hoti.	54	
PA_sn_12:54.2.1	Seyyathāpi, bhikkhave, telañca paṭicca vaṭṭiñca paṭicca telappadīpo jhāyeyya.	54	
PA_sn_12:54.2.2	Tatra puriso na kālena kālaṁ telaṁ āsiñceyya na vaṭṭiṁ upasaṁhareyya.	54	
PA_sn_12:54.2.3	Evañhi so, bhikkhave, telappadīpo purimassa ca upādānassa pariyādānā aññassa ca anupahārā anāhāro nibbāyeyya.	54	
PA_sn_12:54.2.4	Evameva kho, bhikkhave, saṁyojaniyesu dhammesu ādīnavānupassino viharato taṇhā nirujjhati.	54	
PA_sn_12:54.2.5	Taṇhānirodhā upādānanirodho …pe…	54	
PA_sn_12:54.2.6	evametassa kevalassa dukkhakkhandhassa nirodho hotī”ti.	54	
PA_sn_12:54.2.7	Catutthaṁ.	54	
PA_sn_12:55.0.1	Saṁyutta Nikāya 12.55	55	
PA_sn_12:55.0.2	6. Dukkhavagga	55	
PA_sn_12:55.0.3	Mahārukkhasutta	55	
PA_sn_12:55.1.1	Sāvatthiyaṁ viharati.	55	
PA_sn_12:55.1.2	“Upādāniyesu, bhikkhave, dhammesu assādānupassino viharato taṇhā pavaḍḍhati.	55	
PA_sn_12:55.1.3	Taṇhāpaccayā upādānaṁ;	55	
PA_sn_12:55.1.4	upādānapaccayā bhavo …pe…	55	
PA_sn_12:55.1.5	evametassa kevalassa dukkhakkhandhassa samudayo hoti.	55	
PA_sn_12:55.2.1	Seyyathāpi, bhikkhave, mahārukkho.	55	
PA_sn_12:55.2.2	Tassa yāni ceva mūlāni adhogamāni, yāni ca tiriyaṅgamāni, sabbāni tāni uddhaṁ ojaṁ abhiharanti.	55	
PA_sn_12:55.2.3	Evañhi so, bhikkhave, mahārukkho tadāhāro tadupādāno ciraṁ dīghamaddhānaṁ tiṭṭheyya.	55	
PA_sn_12:55.2.4	Evameva kho, bhikkhave, upādāniyesu dhammesu assādānupassino viharato taṇhā pavaḍḍhati.	55	
PA_sn_12:55.2.5	Taṇhāpaccayā upādānaṁ …pe…	55	
PA_sn_12:55.2.6	evametassa kevalassa dukkhakkhandhassa samudayo hoti.	55	
PA_sn_12:55.3.1	Upādāniyesu, bhikkhave, dhammesu ādīnavānupassino viharato taṇhā nirujjhati.	55	
PA_sn_12:55.3.2	Taṇhānirodhā upādānanirodho;	55	
PA_sn_12:55.3.3	upādānanirodhā bhavanirodho …pe…	55	
PA_sn_12:55.3.4	evametassa kevalassa dukkhakkhandhassa nirodho hoti.	55	
PA_sn_12:55.4.1	Seyyathāpi, bhikkhave, mahārukkho.	55	
PA_sn_12:55.4.2	Atha puriso āgaccheyya kuddālapiṭakaṁ ādāya.	55	
PA_sn_12:55.4.3	So taṁ rukkhaṁ mūle chindeyya, mūlaṁ chinditvā palikhaṇeyya, palikhaṇitvā mūlāni uddhareyya antamaso usīranāḷimattānipi.	55	
PA_sn_12:55.4.4	So taṁ rukkhaṁ khaṇḍākhaṇḍikaṁ chindeyya, khaṇḍākhaṇḍikaṁ chinditvā phāleyya, phāletvā sakalikaṁ sakalikaṁ kareyya, sakalikaṁ sakalikaṁ karitvā vātātape visoseyya;	55	
PA_sn_12:55.4.5	vātātape visosetvā agginā ḍaheyya, agginā ḍahetvā masiṁ kareyya, masiṁ karitvā mahāvāte vā ophuṇeyya nadiyā vā sīghasotāya pavāheyya.	55	
PA_sn_12:55.4.6	Evañhi so, bhikkhave, mahārukkho ucchinnamūlo assa tālāvatthukato anabhāvaṅkato āyatiṁ anuppādadhammo.	55	
PA_sn_12:55.4.7	Evameva kho, bhikkhave, upādāniyesu dhammesu ādīnavānupassino viharato taṇhā nirujjhati.	55	
PA_sn_12:55.4.8	Taṇhānirodhā upādānanirodho;	55	
PA_sn_12:55.4.9	upādānanirodhā bhavanirodho …pe…	55	
PA_sn_12:55.4.10	evametassa kevalassa dukkhakkhandhassa nirodho hotī”ti.	55	
PA_sn_12:55.4.11	Pañcamaṁ.	55	
PA_sn_12:56.0.1	Saṁyutta Nikāya 12.56	56	
PA_sn_12:56.0.2	6. Dukkhavagga	56	
PA_sn_12:56.0.3	Dutiyamahārukkhasutta	56	
PA_sn_12:56.1.1	Sāvatthiyaṁ viharati.	56	
PA_sn_12:56.1.2	“Seyyathāpi, bhikkhave, mahārukkho.	56	
PA_sn_12:56.1.3	Tassa yāni ceva mūlāni adhogamāni, yāni ca tiriyaṅgamāni, sabbāni tāni uddhaṁ ojaṁ abhiharanti.	56	
PA_sn_12:56.1.4	Evañhi so, bhikkhave, mahārukkho tadāhāro tadupādāno ciraṁ dīghamaddhānaṁ tiṭṭheyya.	56	
PA_sn_12:56.1.5	Evameva kho, bhikkhave, upādāniyesu dhammesu assādānupassino viharato taṇhā pavaḍḍhati.	56	
PA_sn_12:56.1.6	Taṇhāpaccayā upādānaṁ …pe…	56	
PA_sn_12:56.1.7	evametassa kevalassa dukkhakkhandhassa samudayo hoti.	56	
PA_sn_12:56.2.1	Seyyathāpi, bhikkhave, mahārukkho.	56	
PA_sn_12:56.2.2	Atha puriso āgaccheyya kuddālapiṭakaṁ ādāya.	56	
PA_sn_12:56.2.3	So taṁ rukkhaṁ mūle chindeyya, mūle chetvā palikhaṇeyya, palikhaṇitvā mūlāni uddhareyya …pe…	56	
PA_sn_12:56.2.4	nadiyā vā sīghasotāya pavāheyya.	56	
PA_sn_12:56.2.5	Evañhi so, bhikkhave, mahārukkho ucchinnamūlo assa tālāvatthukato anabhāvaṅkato āyatiṁ anuppādadhammo.	56	
PA_sn_12:56.2.6	Evameva kho, bhikkhave, upādāniyesu dhammesu ādīnavānupassino viharato taṇhā nirujjhati.	56	
PA_sn_12:56.2.7	Taṇhānirodhā upādānanirodho …pe…	56	
PA_sn_12:56.2.8	evametassa kevalassa dukkhakkhandhassa nirodho hotī”ti.	56	
PA_sn_12:56.2.9	Chaṭṭhaṁ.	56	
PA_sn_12:57.0.1	Saṁyutta Nikāya 12.57	57	
PA_sn_12:57.0.2	6. Dukkhavagga	57	
PA_sn_12:57.0.3	Taruṇarukkhasutta	57	
PA_sn_12:57.1.1	Sāvatthiyaṁ viharati.	57	
PA_sn_12:57.1.2	“Saṁyojaniyesu, bhikkhave, dhammesu assādānupassino viharato taṇhā pavaḍḍhati.	57	
PA_sn_12:57.1.3	Taṇhāpaccayā upādānaṁ …pe…	57	
PA_sn_12:57.1.4	evametassa kevalassa dukkhakkhandhassa samudayo hoti.	57	
PA_sn_12:57.2.1	Seyyathāpi, bhikkhave, taruṇo rukkho.	57	
PA_sn_12:57.2.2	Tassa puriso kālena kālaṁ mūlāni palimajjeyya kālena kālaṁ paṁsuṁ dadeyya, kālena kālaṁ udakaṁ dadeyya.	57	
PA_sn_12:57.2.3	Evañhi so, bhikkhave, taruṇo rukkho tadāhāro tadupādāno vuddhiṁ virūḷhiṁ vepullaṁ āpajjeyya.	57	
PA_sn_12:57.2.4	Evameva kho, bhikkhave, saṁyojaniyesu dhammesu assādānupassino viharato taṇhā pavaḍḍhati.	57	
PA_sn_12:57.2.5	Taṇhāpaccayā upādānaṁ …pe…	57	
PA_sn_12:57.2.6	evametassa kevalassa dukkhakkhandhassa samudayo hoti.	57	
PA_sn_12:57.3.1	Saṁyojaniyesu, bhikkhave, dhammesu ādīnavānupassino viharato taṇhā nirujjhati.	57	
PA_sn_12:57.3.2	Taṇhānirodhā upādānanirodho …pe…	57	
PA_sn_12:57.3.3	evametassa kevalassa dukkhakkhandhassa nirodho hoti.	57	
PA_sn_12:57.4.1	Seyyathāpi, bhikkhave, taruṇo rukkho.	57	
PA_sn_12:57.4.2	Atha puriso āgaccheyya kuddālapiṭakaṁ ādāya …pe…	57	
PA_sn_12:57.4.3	nadiyā vā sīghasotāya pavāheyya.	57	
PA_sn_12:57.4.4	Evañhi so, bhikkhave, taruṇo rukkho ucchinnamūlo assa tālāvatthukato anabhāvaṅkato āyatiṁ anuppādadhammo.	57	
PA_sn_12:57.4.5	Evameva kho, bhikkhave, saṁyojaniyesu dhammesu ādīnavānupassino viharato taṇhā nirujjhati.	57	
PA_sn_12:57.4.6	Taṇhānirodhā upādānanirodho …pe…	57	
PA_sn_12:57.4.7	evametassa kevalassa dukkhakkhandhassa nirodho hotī”ti.	57	
PA_sn_12:57.4.8	Sattamaṁ.	57	
PA_sn_12:58.0.1	Saṁyutta Nikāya 12.58	58	
PA_sn_12:58.0.2	6. Dukkhavagga	58	
PA_sn_12:58.0.3	Nāmarūpasutta	58	
PA_sn_12:58.1.1	Sāvatthiyaṁ viharati.	58	
PA_sn_12:58.1.2	“Saṁyojaniyesu, bhikkhave, dhammesu assādānupassino viharato nāmarūpassa avakkanti hoti.	58	
PA_sn_12:58.1.3	Nāmarūpapaccayā saḷāyatanaṁ …pe…	58	
PA_sn_12:58.1.4	evametassa kevalassa dukkhakkhandhassa samudayo hoti.	58	
PA_sn_12:58.2.1	Seyyathāpi, bhikkhave, mahārukkho.	58	
PA_sn_12:58.2.2	Tassa yāni ceva mūlāni adhogamāni, yāni ca tiriyaṅgamāni, sabbāni tāni uddhaṁ ojaṁ abhiharanti.	58	
PA_sn_12:58.2.3	Evañhi so, bhikkhave, mahārukkho tadāhāro tadupādāno ciraṁ dīghamaddhānaṁ tiṭṭheyya.	58	
PA_sn_12:58.2.4	Evameva kho, bhikkhave, saṁyojaniyesu dhammesu assādānupassino viharato nāmarūpassa avakkanti hoti …pe….	58	
PA_sn_12:58.3.1	Saṁyojaniyesu, bhikkhave, dhammesu ādīnavānupassino viharato nāmarūpassa avakkanti na hoti.	58	
PA_sn_12:58.3.2	Nāmarūpanirodhā saḷāyatananirodho …pe…	58	
PA_sn_12:58.3.3	evametassa kevalassa dukkhakkhandhassa nirodho hoti.	58	
PA_sn_12:58.4.1	Seyyathāpi, bhikkhave, mahārukkho.	58	
PA_sn_12:58.4.2	Atha puriso āgaccheyya kuddālapiṭakaṁ ādāya …pe…	58	
PA_sn_12:58.4.3	āyatiṁ anuppādadhammo.	58	
PA_sn_12:58.4.4	Evameva kho, bhikkhave, saṁyojaniyesu dhammesu ādīnavānupassino viharato nāmarūpassa avakkanti na hoti.	58	
PA_sn_12:58.4.5	Nāmarūpanirodhā saḷāyatananirodho …pe…	58	
PA_sn_12:58.4.6	evametassa kevalassa dukkhakkhandhassa nirodho hotī”ti.	58	
PA_sn_12:58.4.7	Aṭṭhamaṁ.	58	
PA_sn_12:59.0.1	Saṁyutta Nikāya 12.59	59	
PA_sn_12:59.0.2	6. Dukkhavagga	59	
PA_sn_12:59.0.3	Viññāṇasutta	59	
PA_sn_12:59.1.1	Sāvatthiyaṁ viharati.	59	
PA_sn_12:59.1.2	“Saṁyojaniyesu, bhikkhave, dhammesu assādānupassino viharato viññāṇassa avakkanti hoti.	59	
PA_sn_12:59.1.3	Viññāṇapaccayā nāmarūpaṁ …pe…	59	
PA_sn_12:59.1.4	evametassa kevalassa dukkhakkhandhassa samudayo hoti.	59	
PA_sn_12:59.2.1	Seyyathāpi, bhikkhave, mahārukkho.	59	
PA_sn_12:59.2.2	Tassa yāni ceva mūlāni …pe…	59	
PA_sn_12:59.2.3	evameva kho, bhikkhave, saṁyojaniyesu dhammesu assādānupassino viharato viññāṇassa avakkanti hoti …pe….	59	
PA_sn_12:59.3.1	Saṁyojaniyesu, bhikkhave, dhammesu ādīnavānupassino viharato viññāṇassa avakkanti na hoti.	59	
PA_sn_12:59.3.2	Viññāṇanirodhā nāmarūpanirodho …pe…	59	
PA_sn_12:59.3.3	evametassa kevalassa dukkhakkhandhassa nirodho hoti.	59	
PA_sn_12:59.4.1	Seyyathāpi, bhikkhave, mahārukkho.	59	
PA_sn_12:59.4.2	Atha puriso āgaccheyya kuddālapiṭakaṁ ādāya …pe…	59	
PA_sn_12:59.4.3	āyatiṁ anuppādadhammo.	59	
PA_sn_12:59.4.4	Evameva kho, bhikkhave, saṁyojaniyesu dhammesu ādīnavānupassino viharato viññāṇassa avakkanti na hoti.	59	
PA_sn_12:59.4.5	Viññāṇassa nirodhā nāmarūpanirodho …pe…	59	
PA_sn_12:59.4.6	evametassa kevalassa dukkhakkhandhassa nirodho hotī”ti.	59	
PA_sn_12:59.4.7	Navamaṁ.	59	
PA_sn_12:60.0.1	Saṁyutta Nikāya 12.60	60	
PA_sn_12:60.0.2	6. Dukkhavagga	60	
PA_sn_12:60.0.3	Nidānasutta	60	
PA_sn_12:60.1.1	Ekaṁ samayaṁ bhagavā kurūsu viharati kammāsadhammaṁ nāma kurūnaṁ nigamo.	60	
PA_sn_12:60.1.2	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	60	
PA_sn_12:60.1.3	“acchariyaṁ, bhante, abbhutaṁ, bhante.	60	
PA_sn_12:60.1.4	Yāva gambhīro cāyaṁ, bhante, paṭiccasamuppādo gambhīrāvabhāso ca, atha ca pana me uttānakuttānako viya khāyatī”ti.	60	
PA_sn_12:60.2.1	“Mā hevaṁ, ānanda, mā hevaṁ, ānanda.	60	
PA_sn_12:60.2.2	Gambhīro cāyaṁ, ānanda, paṭiccasamuppādo gambhīrāvabhāso ca.	60	
PA_sn_12:60.2.3	Etassa, ānanda, dhammassa ananubodhā appaṭivedhā evamayaṁ pajā tantākulakajātā kulagaṇṭhikajātā muñjapabbajabhūtā apāyaṁ duggatiṁ vinipātaṁ saṁsāraṁ nātivattati.	60	
PA_sn_12:60.3.1	Upādāniyesu, ānanda, dhammesu assādānupassino viharato taṇhā pavaḍḍhati.	60	
PA_sn_12:60.3.2	Taṇhāpaccayā upādānaṁ;	60	
PA_sn_12:60.3.3	upādānapaccayā bhavo;	60	
PA_sn_12:60.3.4	bhavapaccayā jāti;	60	
PA_sn_12:60.3.5	jātipaccayā jarāmaraṇaṁ sokaparidevadukkhadomanassupāyāsā sambhavanti.	60	
PA_sn_12:60.3.6	Evametassa kevalassa dukkhakkhandhassa samudayo hoti.	60	
PA_sn_12:60.4.1	Seyyathāpi, ānanda, mahārukkho.	60	
PA_sn_12:60.4.2	Tassa yāni ceva mūlāni adhogamāni, yāni ca tiriyaṅgamāni, sabbāni tāni uddhaṁ ojaṁ abhiharanti.	60	
PA_sn_12:60.4.3	Evañhi so, ānanda, mahārukkho tadāhāro tadupādāno ciraṁ dīghamaddhānaṁ tiṭṭheyya.	60	
PA_sn_12:60.4.4	Evameva kho, ānanda, upādāniyesu dhammesu assādānupassino viharato taṇhā pavaḍḍhati.	60	
PA_sn_12:60.4.5	Taṇhāpaccayā upādānaṁ;	60	
PA_sn_12:60.4.6	upādānapaccayā bhavo …pe…	60	
PA_sn_12:60.4.7	evametassa kevalassa dukkhakkhandhassa samudayo hoti.	60	
PA_sn_12:60.5.1	Upādāniyesu, ānanda, dhammesu ādīnavānupassino viharato taṇhā nirujjhati.	60	
PA_sn_12:60.5.2	Taṇhānirodhā upādānanirodho;	60	
PA_sn_12:60.5.3	upādānanirodhā bhavanirodho …pe…	60	
PA_sn_12:60.5.4	evametassa kevalassa dukkhakkhandhassa nirodho hoti.	60	
PA_sn_12:60.6.1	Seyyathāpi, ānanda, mahārukkho.	60	
PA_sn_12:60.6.2	Atha puriso āgaccheyya kuddālapiṭakaṁ ādāya.	60	
PA_sn_12:60.6.3	So taṁ rukkhaṁ mūle chindeyya, mūle chetvā palikhaṇeyya, palikhaṇitvā mūlāni uddhareyya antamaso usīranāḷimattānipi.	60	
PA_sn_12:60.6.4	So taṁ rukkhaṁ khaṇḍākhaṇḍikaṁ chindeyya.	60	
PA_sn_12:60.6.5	Khaṇḍākhaṇḍikaṁ chinditvā phāleyya;	60	
PA_sn_12:60.6.6_0	phāletvā sakalikaṁ sakalikaṁ kareyya, sakalikaṁ sakalikaṁ karitvā vātātape visoseyya,	60	
PA_sn_12:60.6.6_1	vātātape visosetvā agginā ḍaheyya, agginā ḍahetvā masiṁ kareyya, masiṁ karitvā mahāvāte	60	
PA_sn_12:60.6.6_2	vā ophuṇeyya, nadiyā vā sīghasotāya pavāheyya.	60	
PA_sn_12:60.6.7	Evañhi so, ānanda, mahārukkho ucchinnamūlo assa tālāvatthukato anabhāvaṅkato āyatiṁ anuppādadhammo.	60	
PA_sn_12:60.6.8	Evameva kho, ānanda, upādāniyesu dhammesu ādīnavānupassino viharato taṇhā nirujjhati.	60	
PA_sn_12:60.6.9	Taṇhānirodhā upādānanirodho;	60	
PA_sn_12:60.6.10	upādānanirodhā bhavanirodho;	60	
PA_sn_12:60.6.11	bhavanirodhā jātinirodho;	60	
PA_sn_12:60.6.12	jātinirodhā jarāmaraṇaṁ sokaparidevadukkhadomanassupāyāsā nirujjhanti.	60	
PA_sn_12:60.6.13	Evametassa kevalassa dukkhakkhandhassa nirodho hotī”ti.	60	
PA_sn_12:60.6.14	Dasamaṁ.	60	
PA_sn_12:60.6.15	Dukkhavaggo chaṭṭho.	60	
PA_sn_12:60.7.0	Tassuddānaṁ	60	
PA_sn_12:60.7.1	Parivīmaṁsanupādānaṁ,	60	
PA_sn_12:60.7.2	dve ca saṁyojanāni ca;	60	
PA_sn_12:60.7.3	Mahārukkhena dve vuttā,	60	
PA_sn_12:60.7.4	taruṇena ca sattamaṁ;	60	
PA_sn_12:60.7.5	Nāmarūpañca viññāṇaṁ,	60	
PA_sn_12:60.7.6	nidānena ca te dasāti.	60	
PA_sn_12:61.0.1	Saṁyutta Nikāya 12.61	61	
PA_sn_12:61.0.2	7. Mahāvagga	61	
PA_sn_12:61.0.3	Assutavāsutta	61	
PA_sn_12:61.1.1	Evaṁ me sutaṁ—	61	
PA_sn_12:61.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme …	61	
PA_sn_12:61.1.3	“assutavā, bhikkhave, puthujjano imasmiṁ cātumahābhūtikasmiṁ kāyasmiṁ nibbindeyyapi virajjeyyapi vimucceyyapi.	61	
PA_sn_12:61.1.4	Taṁ kissa hetu?	61	
PA_sn_12:61.1.5	Dissati, bhikkhave, imassa cātumahābhūtikassa kāyassa ācayopi apacayopi ādānampi nikkhepanampi.	61	
PA_sn_12:61.1.6	Tasmā tatrāssutavā puthujjano nibbindeyyapi virajjeyyapi vimucceyyapi.	61	
PA_sn_12:61.2.1	Yañca kho etaṁ, bhikkhave, vuccati cittaṁ itipi, mano itipi, viññāṇaṁ itipi, tatrāssutavā puthujjano nālaṁ nibbindituṁ nālaṁ virajjituṁ nālaṁ vimuccituṁ.	61	
PA_sn_12:61.2.2	Taṁ kissa hetu?	61	
PA_sn_12:61.2.3	Dīgharattañhetaṁ, bhikkhave, assutavato puthujjanassa ajjhositaṁ mamāyitaṁ parāmaṭṭhaṁ:	61	
PA_sn_12:61.2.4	‘etaṁ mama, esohamasmi, eso me attā’ti.	61	
PA_sn_12:61.2.5	Tasmā tatrāssutavā puthujjano nālaṁ nibbindituṁ nālaṁ virajjituṁ nālaṁ vimuccituṁ.	61	
PA_sn_12:61.3.1	Varaṁ, bhikkhave, assutavā puthujjano imaṁ cātumahābhūtikaṁ kāyaṁ attato upagaccheyya, na tveva cittaṁ.	61	
PA_sn_12:61.3.2	Taṁ kissa hetu?	61	
PA_sn_12:61.3.3_0	Dissatāyaṁ, bhikkhave, cātumahābhūtiko kāyo ekampi vassaṁ tiṭṭhamāno dvepi vassāni	61	
PA_sn_12:61.3.3_1	tiṭṭhamāno tīṇipi vassāni tiṭṭhamāno cattāripi vassāni tiṭṭhamāno pañcapi vassāni	61	
PA_sn_12:61.3.3_2	tiṭṭhamāno dasapi vassāni tiṭṭhamāno vīsatipi vassāni tiṭṭhamāno tiṁsampi vassāni	61	
PA_sn_12:61.3.3_3	tiṭṭhamāno cattārīsampi vassāni tiṭṭhamāno paññāsampi vassāni tiṭṭhamāno vassasatampi	61	
PA_sn_12:61.3.3_4	tiṭṭhamāno, bhiyyopi tiṭṭhamāno.	61	
PA_sn_12:61.4.1	Yañca kho etaṁ, bhikkhave, vuccati cittaṁ itipi, mano itipi, viññāṇaṁ itipi, taṁ rattiyā ca divasassa ca aññadeva uppajjati aññaṁ nirujjhati.	61	
PA_sn_12:61.4.2	Seyyathāpi, bhikkhave, makkaṭo araññe pavane caramāno sākhaṁ gaṇhati, taṁ muñcitvā aññaṁ gaṇhati, taṁ muñcitvā aññaṁ gaṇhati;	61	
PA_sn_12:61.4.3	evameva kho, bhikkhave, yamidaṁ vuccati cittaṁ itipi, mano itipi, viññāṇaṁ itipi, taṁ rattiyā ca divasassa ca aññadeva uppajjati aññaṁ nirujjhati.	61	
PA_sn_12:61.5.1	Tatra, bhikkhave, sutavā ariyasāvako paṭiccasamuppādaṁyeva sādhukaṁ yoniso manasi karoti:	61	
PA_sn_12:61.5.2	‘iti imasmiṁ sati idaṁ hoti, imassuppādā idaṁ uppajjati;	61	
PA_sn_12:61.5.3	imasmiṁ asati idaṁ na hoti, imassa nirodhā idaṁ nirujjhati—	61	
PA_sn_12:61.5.4	yadidaṁ avijjāpaccayā saṅkhārā;	61	
PA_sn_12:61.5.5	saṅkhārapaccayā viññāṇaṁ …pe…	61	
PA_sn_12:61.5.6	evametassa kevalassa dukkhakkhandhassa samudayo hoti.	61	
PA_sn_12:61.5.7	Avijjāya tveva asesavirāganirodhā saṅkhāranirodho;	61	
PA_sn_12:61.5.8	saṅkhāranirodhā viññāṇanirodho …pe…	61	
PA_sn_12:61.5.9	evametassa kevalassa dukkhakkhandhassa nirodho hotī’ti.	61	
PA_sn_12:61.6.1	Evaṁ passaṁ, bhikkhave, sutavā ariyasāvako rūpasmimpi nibbindati, vedanāyapi nibbindati, saññāyapi nibbindati, saṅkhāresupi nibbindati, viññāṇasmimpi nibbindati;	61	
PA_sn_12:61.6.2	nibbindaṁ virajjati, virāgā vimuccati, vimuttasmiṁ vimuttamiti ñāṇaṁ hoti.	61	
PA_sn_12:61.6.3	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	61	
PA_sn_12:61.6.4	Paṭhamaṁ.	61	
PA_sn_12:62.0.1	Saṁyutta Nikāya 12.62	62	
PA_sn_12:62.0.2	7. Mahāvagga	62	
PA_sn_12:62.0.3	Dutiyaassutavāsutta	62	
PA_sn_12:62.1.1	Sāvatthiyaṁ viharati.	62	
PA_sn_12:62.1.2	“Assutavā, bhikkhave, puthujjano imasmiṁ cātumahābhūtikasmiṁ kāyasmiṁ nibbindeyyapi virajjeyyapi vimucceyyapi.	62	
PA_sn_12:62.1.3	Taṁ kissa hetu?	62	
PA_sn_12:62.1.4	Dissati, bhikkhave, imassa cātumahābhūtikassa kāyassa ācayopi apacayopi ādānampi nikkhepanampi.	62	
PA_sn_12:62.1.5	Tasmā tatrāssutavā puthujjano nibbindeyyapi virajjeyyapi vimucceyyapi.	62	
PA_sn_12:62.1.6	Yañca kho etaṁ, bhikkhave, vuccati cittaṁ itipi, mano itipi, viññāṇaṁ itipi, tatrāssutavā puthujjano nālaṁ nibbindituṁ nālaṁ virajjituṁ nālaṁ vimuccituṁ.	62	
PA_sn_12:62.1.7	Taṁ kissa hetu?	62	
PA_sn_12:62.1.8	Dīgharattañhetaṁ, bhikkhave, assutavato puthujjanassa ajjhositaṁ mamāyitaṁ parāmaṭṭhaṁ:	62	
PA_sn_12:62.1.9	‘etaṁ mama, esohamasmi, eso me attā’ti.	62	
PA_sn_12:62.1.10	Tasmā tatrāssutavā puthujjano nālaṁ nibbindituṁ nālaṁ virajjituṁ nālaṁ vimuccituṁ.	62	
PA_sn_12:62.2.1	Varaṁ, bhikkhave, assutavā puthujjano imaṁ cātumahābhūtikaṁ kāyaṁ attato upagaccheyya, na tveva cittaṁ.	62	
PA_sn_12:62.2.2	Taṁ kissa hetu?	62	
PA_sn_12:62.2.3_0	Dissatāyaṁ, bhikkhave, cātumahābhūtiko kāyo ekampi vassaṁ tiṭṭhamāno dvepi vassāni	62	
PA_sn_12:62.2.3_1	tiṭṭhamāno tīṇipi vassāni tiṭṭhamāno cattāripi vassāni tiṭṭhamāno pañcapi vassāni	62	
PA_sn_12:62.2.3_2	tiṭṭhamāno dasapi vassāni tiṭṭhamāno vīsatipi vassāni tiṭṭhamāno tiṁsampi vassāni	62	
PA_sn_12:62.2.3_3	tiṭṭhamāno cattārīsampi vassāni tiṭṭhamāno paññāsampi vassāni tiṭṭhamāno vassasatampi	62	
PA_sn_12:62.2.3_4	tiṭṭhamāno, bhiyyopi tiṭṭhamāno.	62	
PA_sn_12:62.2.4	Yañca kho etaṁ, bhikkhave, vuccati cittaṁ itipi, mano itipi, viññāṇaṁ itipi, taṁ rattiyā ca divasassa ca aññadeva uppajjati aññaṁ nirujjhati.	62	
PA_sn_12:62.3.1	Tatra, bhikkhave, sutavā ariyasāvako paṭiccasamuppādaṁyeva sādhukaṁ yoniso manasi karoti:	62	
PA_sn_12:62.3.2	‘iti imasmiṁ sati idaṁ hoti, imassuppādā idaṁ uppajjati;	62	
PA_sn_12:62.3.3	imasmiṁ asati idaṁ na hoti, imassa nirodhā idaṁ nirujjhatī’ti.	62	
PA_sn_12:62.3.4	Sukhavedaniyaṁ, bhikkhave, phassaṁ paṭicca uppajjati sukhavedanā.	62	
PA_sn_12:62.3.5	Tasseva sukhavedaniyassa phassassa nirodhā yaṁ tajjaṁ vedayitaṁ sukhavedaniyaṁ phassaṁ paṭicca uppannā sukhavedanā sā nirujjhati sā vūpasammati.	62	
PA_sn_12:62.3.6	Dukkhavedaniyaṁ, bhikkhave, phassaṁ paṭicca uppajjati dukkhavedanā.	62	
PA_sn_12:62.3.7	Tasseva dukkhavedaniyassa phassassa nirodhā yaṁ tajjaṁ vedayitaṁ dukkhavedaniyaṁ phassaṁ paṭicca uppannā dukkhavedanā sā nirujjhati sā vūpasammati.	62	
PA_sn_12:62.3.8	Adukkhamasukhavedaniyaṁ, bhikkhave, phassaṁ paṭicca uppajjati adukkhamasukhavedanā.	62	
PA_sn_12:62.3.9	Tasseva adukkhamasukhavedaniyassa phassassa nirodhā yaṁ tajjaṁ vedayitaṁ adukkhamasukhavedaniyaṁ phassaṁ paṭicca uppannā adukkhamasukhavedanā sā nirujjhati sā vūpasammati.	62	
PA_sn_12:62.4.1_0	Seyyathāpi, bhikkhave, dvinnaṁ kaṭṭhānaṁ saṅghaṭṭanasamodhānā usmā jāyati tejo abhinibbattati.	62	
PA_sn_12:62.4.1_1	Tesaṁyeva dvinnaṁ kaṭṭhānaṁ nānākatavinibbhogā yā tajjā usmā sā nirujjhati sā vūpasammati;	62	
PA_sn_12:62.4.2	evameva kho, bhikkhave, sukhavedaniyaṁ phassaṁ paṭicca uppajjati sukhavedanā.	62	
PA_sn_12:62.4.3	Tasseva sukhavedaniyassa phassassa nirodhā yaṁ tajjaṁ vedayitaṁ sukhavedaniyaṁ phassaṁ paṭicca uppannā sukhavedanā sā nirujjhati sā vūpasammati …pe…	62	
PA_sn_12:62.4.4	dukkhavedaniyaṁ phassaṁ paṭicca …	62	
PA_sn_12:62.4.5	adukkhamasukhavedaniyaṁ phassaṁ paṭicca uppajjati adukkhamasukhavedanā.	62	
PA_sn_12:62.4.6	Tasseva adukkhamasukhavedaniyassa phassassa nirodhā yaṁ tajjaṁ vedayitaṁ adukkhamasukhavedaniyaṁ phassaṁ paṭicca uppannā adukkhamasukhavedanā sā nirujjhati sā vūpasammati.	62	
PA_sn_12:62.5.1	Evaṁ passaṁ, bhikkhave, sutavā ariyasāvako phassepi nibbindati, vedanāyapi nibbindati, saññāyapi nibbindati, saṅkhāresupi nibbindati, viññāṇasmimpi nibbindati;	62	
PA_sn_12:62.5.2	nibbindaṁ virajjati, virāgā vimuccati, vimuttasmiṁ vimuttamiti ñāṇaṁ hoti.	62	
PA_sn_12:62.5.3	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānātī”ti.	62	
PA_sn_12:62.5.4	Dutiyaṁ.	62	
PA_sn_12:63.0.1	Saṁyutta Nikāya 12.63	63	
PA_sn_12:63.0.2	7. Mahāvagga	63	
PA_sn_12:63.0.3	Puttamaṁsasutta	63	
PA_sn_12:63.1.1	Sāvatthiyaṁ …	63	
PA_sn_12:63.1.2	“cattārome, bhikkhave, āhārā bhūtānaṁ vā sattānaṁ ṭhitiyā sambhavesīnaṁ vā anuggahāya.	63	
PA_sn_12:63.1.3	Katame cattāro?	63	
PA_sn_12:63.1.4	Kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṁ catutthaṁ.	63	
PA_sn_12:63.1.5	Ime kho, bhikkhave, cattāro āhārā bhūtānaṁ vā sattānaṁ ṭhitiyā sambhavesīnaṁ vā anuggahāya.	63	
PA_sn_12:63.2.1	Kathañca, bhikkhave, kabaḷīkāro āhāro daṭṭhabbo?	63	
PA_sn_12:63.2.2	Seyyathāpi, bhikkhave, dve jāyampatikā parittaṁ sambalaṁ ādāya kantāramaggaṁ paṭipajjeyyuṁ.	63	
PA_sn_12:63.2.3	Tesamassa ekaputtako piyo manāpo.	63	
PA_sn_12:63.2.4	Atha kho tesaṁ, bhikkhave, dvinnaṁ jāyampatikānaṁ kantāragatānaṁ yā parittā sambalamattā, sā parikkhayaṁ pariyādānaṁ gaccheyya.	63	
PA_sn_12:63.2.5	Siyā ca nesaṁ kantārāvaseso anatiṇṇo.	63	
PA_sn_12:63.2.6	Atha kho tesaṁ, bhikkhave, dvinnaṁ jāyampatikānaṁ evamassa:	63	
PA_sn_12:63.2.7	‘amhākaṁ kho yā parittā sambalamattā sā parikkhīṇā pariyādiṇṇā.	63	
PA_sn_12:63.2.8	Atthi cāyaṁ kantārāvaseso anittiṇṇo.	63	
PA_sn_12:63.2.9	Yannūna mayaṁ imaṁ ekaputtakaṁ piyaṁ manāpaṁ vadhitvā vallūrañca soṇḍikañca karitvā puttamaṁsāni khādantā evaṁ taṁ kantārāvasesaṁ nitthareyyāma, mā sabbeva tayo vinassimhā’ti.	63	
PA_sn_12:63.2.10	Atha kho te, bhikkhave, dve jāyampatikā taṁ ekaputtakaṁ piyaṁ manāpaṁ vadhitvā vallūrañca soṇḍikañca karitvā puttamaṁsāni khādantā evaṁ taṁ kantārāvasesaṁ nitthareyyuṁ.	63	
PA_sn_12:63.2.11	Te puttamaṁsāni ceva khādeyyuṁ, ure ca paṭipiseyyuṁ:	63	
PA_sn_12:63.2.12	‘kahaṁ, ekaputtaka, kahaṁ, ekaputtakā’ti.	63	
PA_sn_12:63.3.1	Taṁ kiṁ maññatha, bhikkhave,	63	
PA_sn_12:63.3.2	api nu te davāya vā āhāraṁ āhāreyyuṁ, madāya vā āhāraṁ āhāreyyuṁ, maṇḍanāya vā āhāraṁ āhāreyyuṁ, vibhūsanāya vā āhāraṁ āhāreyyun”ti?	63	
PA_sn_12:63.3.3	“No hetaṁ, bhante”.	63	
PA_sn_12:63.3.4	“Nanu te, bhikkhave, yāvadeva kantārassa nittharaṇatthāya āhāraṁ āhāreyyun”ti?	63	
PA_sn_12:63.3.5	“Evaṁ, bhante”.	63	
PA_sn_12:63.3.6	“‘Evameva khvāhaṁ, bhikkhave, kabaḷīkāro āhāro daṭṭhabbo’ti vadāmi.	63	
PA_sn_12:63.3.7	Kabaḷīkāre, bhikkhave, āhāre pariññāte pañca kāmaguṇiko rāgo pariññāto hoti.	63	
PA_sn_12:63.3.8	Pañca kāmaguṇike rāge pariññāte natthi taṁ saṁyojanaṁ yena saṁyojanena saṁyutto ariyasāvako puna imaṁ lokaṁ āgaccheyya.	63	
PA_sn_12:63.4.1	Kathañca, bhikkhave, phassāhāro daṭṭhabbo?	63	
PA_sn_12:63.4.2	Seyyathāpi, bhikkhave, gāvī niccammā kuṭṭañce nissāya tiṭṭheyya. Ye kuṭṭanissitā pāṇā te naṁ khādeyyuṁ.	63	
PA_sn_12:63.4.3	Rukkhañce nissāya tiṭṭheyya, ye rukkhanissitā pāṇā te naṁ khādeyyuṁ.	63	
PA_sn_12:63.4.4	Udakañce nissāya tiṭṭheyya, ye udakanissitā pāṇā te naṁ khādeyyuṁ.	63	
PA_sn_12:63.4.5	Ākāsañce nissāya tiṭṭheyya, ye ākāsanissitā pāṇā te naṁ khādeyyuṁ.	63	
PA_sn_12:63.4.6	Yaṁ yadeva hi sā, bhikkhave, gāvī niccammā nissāya tiṭṭheyya, ye tannissitā pāṇā te naṁ khādeyyuṁ.	63	
PA_sn_12:63.4.7	Evameva khvāhaṁ, bhikkhave, ‘phassāhāro daṭṭhabbo’ti vadāmi.	63	
PA_sn_12:63.4.8	Phasse, bhikkhave, āhāre pariññāte tisso vedanā pariññātā honti.	63	
PA_sn_12:63.4.9	Tīsu vedanāsu pariññātāsu ariyasāvakassa natthi kiñci uttarikaraṇīyanti vadāmi.	63	
PA_sn_12:63.5.1	Kathañca, bhikkhave, manosañcetanāhāro daṭṭhabbo?	63	
PA_sn_12:63.5.2	Seyyathāpi, bhikkhave, aṅgārakāsu sādhikaporisā puṇṇā aṅgārānaṁ vītaccikānaṁ vītadhūmānaṁ.	63	
PA_sn_12:63.5.3	Atha puriso āgaccheyya jīvitukāmo amaritukāmo sukhakāmo dukkhappaṭikūlo.	63	
PA_sn_12:63.5.4	Tamenaṁ dve balavanto purisā nānābāhāsu gahetvā taṁ aṅgārakāsuṁ upakaḍḍheyyuṁ.	63	
PA_sn_12:63.5.5	Atha kho, bhikkhave, tassa purisassa ārakāvassa cetanā ārakā patthanā ārakā paṇidhi.	63	
PA_sn_12:63.5.6	Taṁ kissa hetu?	63	
PA_sn_12:63.5.7	Evañhi, bhikkhave, tassa purisassa hoti:	63	
PA_sn_12:63.5.8	‘imañcāhaṁ aṅgārakāsuṁ papatissāmi, tatonidānaṁ maraṇaṁ vā nigacchāmi maraṇamattaṁ vā dukkhan’ti.	63	
PA_sn_12:63.5.9	Evameva khvāhaṁ, bhikkhave, ‘manosañcetanāhāro daṭṭhabbo’ti vadāmi.	63	
PA_sn_12:63.5.10	Manosañcetanāya, bhikkhave, āhāre pariññāte tisso taṇhā pariññātā honti.	63	
PA_sn_12:63.5.11	Tīsu taṇhāsu pariññātāsu ariyasāvakassa natthi kiñci uttarikaraṇīyanti vadāmi.	63	
PA_sn_12:63.6.1	Kathañca, bhikkhave, viññāṇāhāro daṭṭhabbo?	63	
PA_sn_12:63.6.2	Seyyathāpi, bhikkhave, coraṁ āgucāriṁ gahetvā rañño dasseyyuṁ:	63	
PA_sn_12:63.6.3	‘ayaṁ te, deva, coro āgucārī, imassa yaṁ icchasi taṁ daṇḍaṁ paṇehī’ti.	63	
PA_sn_12:63.6.4	Tamenaṁ rājā evaṁ vadeyya:	63	
PA_sn_12:63.6.5	‘gacchatha, bho, imaṁ purisaṁ pubbaṇhasamayaṁ sattisatena hanathā’ti.	63	
PA_sn_12:63.6.6	Tamenaṁ pubbaṇhasamayaṁ sattisatena haneyyuṁ.	63	
PA_sn_12:63.6.7	Atha rājā majjhanhikasamayaṁ evaṁ vadeyya:	63	
PA_sn_12:63.6.8	‘ambho, kathaṁ so puriso’ti?	63	
PA_sn_12:63.6.9	‘Tatheva, deva, jīvatī’ti.	63	
PA_sn_12:63.6.10	Tamenaṁ rājā evaṁ vadeyya:	63	
PA_sn_12:63.6.11	‘gacchatha, bho, taṁ purisaṁ majjhanhikasamayaṁ sattisatena hanathā’ti.	63	
PA_sn_12:63.6.12	Tamenaṁ majjhanhikasamayaṁ sattisatena haneyyuṁ.	63	
PA_sn_12:63.6.13	Atha rājā sāyanhasamayaṁ evaṁ vadeyya:	63	
PA_sn_12:63.6.14	‘ambho, kathaṁ so puriso’ti?	63	
PA_sn_12:63.6.15	‘Tatheva, deva, jīvatī’ti.	63	
PA_sn_12:63.6.16	Tamenaṁ rājā evaṁ vadeyya:	63	
PA_sn_12:63.6.17	‘gacchatha, bho, taṁ purisaṁ sāyanhasamayaṁ sattisatena hanathā’ti.	63	
PA_sn_12:63.6.18	Tamenaṁ sāyanhasamayaṁ sattisatena haneyyuṁ.	63	
PA_sn_12:63.6.19	Taṁ kiṁ maññatha, bhikkhave,	63	
PA_sn_12:63.6.20	api nu so puriso divasaṁ tīhi sattisatehi haññamāno tatonidānaṁ dukkhaṁ domanassaṁ paṭisaṁvediyethā”ti?	63	
PA_sn_12:63.6.21	“Ekissāpi, bhante, sattiyā haññamāno tatonidānaṁ dukkhaṁ domanassaṁ paṭisaṁvediyetha;	63	
PA_sn_12:63.6.22	ko pana vādo tīhi sattisatehi haññamāno”ti.	63	
PA_sn_12:63.6.23	“Evameva khvāhaṁ, bhikkhave, viññāṇāhāro daṭṭhabboti vadāmi.	63	
PA_sn_12:63.6.24	Viññāṇe, bhikkhave, āhāre pariññāte nāmarūpaṁ pariññātaṁ hoti, nāmarūpe pariññāte ariyasāvakassa natthi kiñci uttarikaraṇīyanti vadāmī”ti.	63	
PA_sn_12:63.6.25	Tatiyaṁ.	63	
PA_sn_12:64.0.1	Saṁyutta Nikāya 12.64	64	
PA_sn_12:64.0.2	7. Mahāvagga	64	
PA_sn_12:64.0.3	Atthirāgasutta	64	
PA_sn_12:64.1.1	Sāvatthiyaṁ viharati.	64	
PA_sn_12:64.1.2	“Cattārome, bhikkhave, āhārā bhūtānaṁ vā sattānaṁ ṭhitiyā sambhavesīnaṁ vā anuggahāya.	64	
PA_sn_12:64.1.3	Katame cattāro?	64	
PA_sn_12:64.1.4	Kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṁ catutthaṁ.	64	
PA_sn_12:64.1.5	Ime kho, bhikkhave, cattāro āhārā bhūtānaṁ vā sattānaṁ ṭhitiyā sambhavesīnaṁ vā anuggahāya.	64	
PA_sn_12:64.2.1	Kabaḷīkāre ce, bhikkhave, āhāre atthi rāgo atthi nandī atthi taṇhā, patiṭṭhitaṁ tattha viññāṇaṁ virūḷhaṁ.	64	
PA_sn_12:64.2.2	Yattha patiṭṭhitaṁ viññāṇaṁ virūḷhaṁ, atthi tattha nāmarūpassa avakkanti.	64	
PA_sn_12:64.2.3	Yattha atthi nāmarūpassa avakkanti, atthi tattha saṅkhārānaṁ vuddhi.	64	
PA_sn_12:64.2.4	Yattha atthi saṅkhārānaṁ vuddhi, atthi tattha āyatiṁ punabbhavābhinibbatti.	64	
PA_sn_12:64.2.5	Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ.	64	
PA_sn_12:64.2.6	Yattha atthi āyatiṁ jātijarāmaraṇaṁ, sasokaṁ taṁ, bhikkhave, sadaraṁ saupāyāsanti vadāmi.	64	
PA_sn_12:64.3.1	Phasse ce, bhikkhave, āhāre …pe…	64	
PA_sn_12:64.3.2	manosañcetanāya ce, bhikkhave, āhāre …	64	
PA_sn_12:64.3.3	viññāṇe ce, bhikkhave, āhāre atthi rāgo atthi nandī atthi taṇhā, patiṭṭhitaṁ tattha viññāṇaṁ virūḷhaṁ.	64	
PA_sn_12:64.3.4	Yattha patiṭṭhitaṁ viññāṇaṁ virūḷhaṁ, atthi tattha nāmarūpassa avakkanti.	64	
PA_sn_12:64.3.5	Yattha atthi nāmarūpassa avakkanti, atthi tattha saṅkhārānaṁ vuddhi.	64	
PA_sn_12:64.3.6	Yattha atthi saṅkhārānaṁ vuddhi, atthi tattha āyatiṁ punabbhavābhinibbatti.	64	
PA_sn_12:64.3.7	Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ.	64	
PA_sn_12:64.3.8	Yattha atthi āyatiṁ jātijarāmaraṇaṁ, sasokaṁ taṁ, bhikkhave, sadaraṁ saupāyāsanti vadāmi.	64	
PA_sn_12:64.4.1_0	Seyyathāpi, bhikkhave, rajako vā cittakārako vā sati rajanāya vā lākhāya vā haliddiyā	64	
PA_sn_12:64.4.1_1	vā nīliyā vā mañjiṭṭhāya vā suparimaṭṭhe vā phalake bhittiyā vā dussapaṭṭe vā itthirūpaṁ	64	
PA_sn_12:64.4.1_2	vā purisarūpaṁ vā abhinimmineyya sabbaṅgapaccaṅgaṁ;	64	
PA_sn_12:64.4.2	evameva kho, bhikkhave, kabaḷīkāre ce āhāre atthi rāgo atthi nandī atthi taṇhā, patiṭṭhitaṁ tattha viññāṇaṁ virūḷhaṁ.	64	
PA_sn_12:64.4.3	Yattha patiṭṭhitaṁ viññāṇaṁ virūḷhaṁ, atthi tattha nāmarūpassa avakkanti.	64	
PA_sn_12:64.4.4	Yattha atthi nāmarūpassa avakkanti, atthi tattha saṅkhārānaṁ vuddhi.	64	
PA_sn_12:64.4.5	Yattha atthi saṅkhārānaṁ vuddhi, atthi tattha āyatiṁ punabbhavābhinibbatti.	64	
PA_sn_12:64.4.6	Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ.	64	
PA_sn_12:64.4.7	Yattha atthi āyatiṁ jātijarāmaraṇaṁ, sasokaṁ taṁ, bhikkhave, sadaraṁ saupāyāsanti vadāmi.	64	
PA_sn_12:64.5.1	Phasse ce, bhikkhave, āhāre …pe…	64	
PA_sn_12:64.5.2	manosañcetanāya ce, bhikkhave, āhāre …	64	
PA_sn_12:64.5.3	viññāṇe ce, bhikkhave, āhāre atthi rāgo atthi nandī atthi taṇhā, patiṭṭhitaṁ tattha viññāṇaṁ virūḷhaṁ.	64	
PA_sn_12:64.5.4	Yattha patiṭṭhitaṁ viññāṇaṁ virūḷhaṁ, atthi tattha nāmarūpassa avakkanti.	64	
PA_sn_12:64.5.5	Yattha atthi nāmarūpassa avakkanti, atthi tattha saṅkhārānaṁ vuddhi.	64	
PA_sn_12:64.5.6	Yattha atthi saṅkhārānaṁ vuddhi, atthi tattha āyatiṁ punabbhavābhinibbatti.	64	
PA_sn_12:64.5.7	Yattha atthi āyatiṁ punabbhavābhinibbatti, atthi tattha āyatiṁ jātijarāmaraṇaṁ.	64	
PA_sn_12:64.5.8	Yattha atthi āyatiṁ jātijarāmaraṇaṁ, sasokaṁ taṁ, bhikkhave, sadaraṁ saupāyāsanti vadāmi.	64	
PA_sn_12:64.6.1	Kabaḷīkāre ce, bhikkhave, āhāre natthi rāgo natthi nandī natthi taṇhā, appatiṭṭhitaṁ tattha viññāṇaṁ avirūḷhaṁ.	64	
PA_sn_12:64.6.2	Yattha appatiṭṭhitaṁ viññāṇaṁ avirūḷhaṁ, natthi tattha nāmarūpassa avakkanti.	64	
PA_sn_12:64.6.3	Yattha natthi nāmarūpassa avakkanti, natthi tattha saṅkhārānaṁ vuddhi.	64	
PA_sn_12:64.6.4	Yattha natthi saṅkhārānaṁ vuddhi, natthi tattha āyatiṁ punabbhavābhinibbatti.	64	
PA_sn_12:64.6.5	Yattha natthi āyatiṁ punabbhavābhinibbatti, natthi tattha āyatiṁ jātijarāmaraṇaṁ.	64	
PA_sn_12:64.6.6	Yattha natthi āyatiṁ jātijarāmaraṇaṁ, asokaṁ taṁ, bhikkhave, adaraṁ anupāyāsanti vadāmi.	64	
PA_sn_12:64.7.1	Phasse ce, bhikkhave, āhāre …pe…	64	
PA_sn_12:64.7.2	manosañcetanāya ce, bhikkhave, āhāre …	64	
PA_sn_12:64.7.3	viññāṇe ce, bhikkhave, āhāre natthi rāgo natthi nandī natthi taṇhā, appatiṭṭhitaṁ tattha viññāṇaṁ avirūḷhaṁ.	64	
PA_sn_12:64.7.4	Yattha appatiṭṭhitaṁ viññāṇaṁ avirūḷhaṁ, natthi tattha nāmarūpassa avakkanti.	64	
PA_sn_12:64.7.5	Yattha natthi nāmarūpassa avakkanti, natthi tattha saṅkhārānaṁ vuddhi.	64	
PA_sn_12:64.7.6	Yattha natthi saṅkhārānaṁ vuddhi, natthi tattha āyatiṁ punabbhavābhinibbatti.	64	
PA_sn_12:64.7.7	Yattha natthi āyatiṁ punabbhavābhinibbatti, natthi tattha āyatiṁ jātijarāmaraṇaṁ.	64	
PA_sn_12:64.7.8	Yattha natthi āyatiṁ jātijarāmaraṇaṁ, asokaṁ taṁ, bhikkhave, adaraṁ anupāyāsanti vadāmi.	64	
PA_sn_12:64.8.1	Seyyathāpi, bhikkhave, kūṭāgāraṁ vā kūṭāgārasālaṁ vā uttarāya vā dakkhiṇāya vā pācīnāya vā vātapānā sūriye uggacchante vātapānena rasmi pavisitvā kvāssa patiṭṭhitā”ti?	64	
PA_sn_12:64.8.2	“Pacchimāyaṁ, bhante, bhittiyan”ti.	64	
PA_sn_12:64.8.3	“Pacchimā ce, bhikkhave, bhitti nāssa kvāssa patiṭṭhitā”ti?	64	
PA_sn_12:64.8.4	“Pathaviyaṁ, bhante”ti.	64	
PA_sn_12:64.8.5	“Pathavī ce, bhikkhave, nāssa kvāssa patiṭṭhitā”ti?	64	
PA_sn_12:64.8.6	“Āpasmiṁ, bhante”ti.	64	
PA_sn_12:64.8.7	“Āpo ce, bhikkhave, nāssa kvāssa patiṭṭhitā”ti?	64	
PA_sn_12:64.8.8	“Appatiṭṭhitā, bhante”ti.	64	
PA_sn_12:64.8.9	“Evameva kho, bhikkhave, kabaḷīkāre ce āhāre natthi rāgo natthi nandī natthi taṇhā …pe….	64	
PA_sn_12:64.9.1	Phasse ce, bhikkhave, āhāre …	64	
PA_sn_12:64.9.2	manosañcetanāya ce, bhikkhave, āhāre …	64	
PA_sn_12:64.9.3	viññāṇe ce, bhikkhave, āhāre natthi rāgo natthi nandī natthi taṇhā, appatiṭṭhitaṁ tattha viññāṇaṁ avirūḷhaṁ.	64	
PA_sn_12:64.9.4	Yattha appatiṭṭhitaṁ viññāṇaṁ avirūḷhaṁ, natthi tattha nāmarūpassa avakkanti.	64	
PA_sn_12:64.9.5	Yattha natthi nāmarūpassa avakkanti, natthi tattha saṅkhārānaṁ vuddhi.	64	
PA_sn_12:64.9.6	Yattha natthi saṅkhārānaṁ vuddhi, natthi tattha āyatiṁ punabbhavābhinibbatti.	64	
PA_sn_12:64.9.7	Yattha natthi āyatiṁ punabbhavābhinibbatti, natthi tattha āyatiṁ jātijarāmaraṇaṁ.	64	
PA_sn_12:64.9.8	Yattha natthi āyatiṁ jātijarāmaraṇaṁ asokaṁ taṁ, bhikkhave, adaraṁ anupāyāsanti vadāmī”ti.	64	
PA_sn_12:64.9.9	Catutthaṁ.	64	
PA_sn_12:65.0.1	Saṁyutta Nikāya 12.65	65	
PA_sn_12:65.0.2	7. Mahāvagga	65	
PA_sn_12:65.0.3	Nagarasutta	65	
PA_sn_12:65.1.1	Sāvatthiyaṁ viharati.	65	
PA_sn_12:65.1.2	“Pubbe me, bhikkhave, sambodhā anabhisambuddhassa bodhisattasseva sato etadahosi:	65	
PA_sn_12:65.1.3	‘kicchā vatāyaṁ loko āpanno jāyati ca jīyati ca mīyati ca cavati ca upapajjati ca.	65	
PA_sn_12:65.1.4	Atha ca panimassa dukkhassa nissaraṇaṁ nappajānāti jarāmaraṇassa.	65	
PA_sn_12:65.1.5	Kudāssu nāma imassa dukkhassa nissaraṇaṁ paññāyissati jarāmaraṇassā’ti?	65	
PA_sn_12:65.1.6	Tassa mayhaṁ, bhikkhave, etadahosi:	65	
PA_sn_12:65.1.7	‘kimhi nu kho sati jarāmaraṇaṁ hoti, kiṁpaccayā jarāmaraṇan’ti?	65	
PA_sn_12:65.1.8	Tassa mayhaṁ, bhikkhave, yoniso manasikārā ahu paññāya abhisamayo:	65	
PA_sn_12:65.1.9	‘jātiyā kho sati jarāmaraṇaṁ hoti, jātipaccayā jarāmaraṇan’ti.	65	
PA_sn_12:65.2.1	Tassa mayhaṁ, bhikkhave, etadahosi:	65	
PA_sn_12:65.2.2	‘kimhi nu kho sati jāti hoti …pe…	65	
PA_sn_12:65.2.3	bhavo hoti …	65	
PA_sn_12:65.2.4	upādānaṁ hoti …	65	
PA_sn_12:65.2.5	taṇhā hoti …	65	
PA_sn_12:65.2.6	vedanā hoti …	65	
PA_sn_12:65.2.7	phasso hoti …	65	
PA_sn_12:65.2.8	saḷāyatanaṁ hoti …	65	
PA_sn_12:65.2.9	nāmarūpaṁ hoti …	65	
PA_sn_12:65.2.10	kiṁpaccayā nāmarūpan’ti?	65	
PA_sn_12:65.2.11	Tassa mayhaṁ, bhikkhave, yoniso manasikārā ahu paññāya abhisamayo:	65	
PA_sn_12:65.2.12	‘viññāṇe kho sati nāmarūpaṁ hoti, viññāṇapaccayā nāmarūpan’ti.	65	
PA_sn_12:65.2.13	Tassa mayhaṁ, bhikkhave, etadahosi:	65	
PA_sn_12:65.2.14	‘kimhi nu kho sati viññāṇaṁ hoti, kiṁpaccayā viññāṇan’ti?	65	
PA_sn_12:65.2.15	Tassa mayhaṁ, bhikkhave, yoniso manasikārā ahu paññāya abhisamayo:	65	
PA_sn_12:65.2.16	‘nāmarūpe kho sati viññāṇaṁ hoti, nāmarūpapaccayā viññāṇan’ti.	65	
PA_sn_12:65.3.1	Tassa mayhaṁ, bhikkhave, etadahosi—	65	
PA_sn_12:65.3.2	paccudāvattati kho idaṁ viññāṇaṁ nāmarūpamhā na paraṁ gacchati.	65	
PA_sn_12:65.3.3	Ettāvatā jāyetha vā jīyetha vā mīyetha vā cavetha vā upapajjetha vā, yadidaṁ nāmarūpapaccayā viññāṇaṁ;	65	
PA_sn_12:65.3.4	viññāṇapaccayā nāmarūpaṁ;	65	
PA_sn_12:65.3.5	nāmarūpapaccayā saḷāyatanaṁ;	65	
PA_sn_12:65.3.6	saḷāyatanapaccayā phasso …pe…	65	
PA_sn_12:65.3.7	evametassa kevalassa dukkhakkhandhassa samudayo hoti.	65	
PA_sn_12:65.3.8	‘Samudayo, samudayo’ti kho me, bhikkhave, pubbe ananussutesu dhammesu cakkhuṁ udapādi ñāṇaṁ udapādi paññā udapādi vijjā udapādi āloko udapādi.	65	
PA_sn_12:65.4.1	Tassa mayhaṁ, bhikkhave, etadahosi:	65	
PA_sn_12:65.4.2	‘kimhi nu kho asati, jarāmaraṇaṁ na hoti;	65	
PA_sn_12:65.4.3	kissa nirodhā jarāmaraṇanirodho’ti?	65	
PA_sn_12:65.4.4	Tassa mayhaṁ, bhikkhave, yoniso manasikārā ahu paññāya abhisamayo:	65	
PA_sn_12:65.4.5	‘jātiyā kho asati, jarāmaraṇaṁ na hoti;	65	
PA_sn_12:65.4.6	jātinirodhā jarāmaraṇanirodho’ti.	65	
PA_sn_12:65.4.7	Tassa mayhaṁ, bhikkhave, etadahosi:	65	
PA_sn_12:65.4.8	‘kimhi nu kho asati jāti na hoti …pe…	65	
PA_sn_12:65.4.9	bhavo na hoti …	65	
PA_sn_12:65.4.10	upādānaṁ na hoti …	65	
PA_sn_12:65.4.11	taṇhā na hoti …	65	
PA_sn_12:65.4.12	vedanā na hoti …	65	
PA_sn_12:65.4.13	phasso na hoti …	65	
PA_sn_12:65.4.14	saḷāyatanaṁ na hoti …	65	
PA_sn_12:65.4.15	nāmarūpaṁ na hoti.	65	
PA_sn_12:65.4.16	Kissa nirodhā nāmarūpanirodho’ti?	65	
PA_sn_12:65.4.17	Tassa mayhaṁ, bhikkhave, yoniso manasikārā ahu paññāya abhisamayo:	65	
PA_sn_12:65.4.18	‘viññāṇe kho asati, nāmarūpaṁ na hoti;	65	
PA_sn_12:65.4.19	viññāṇanirodhā nāmarūpanirodho’ti.	65	
PA_sn_12:65.5.1	Tassa mayhaṁ, bhikkhave, etadahosi:	65	
PA_sn_12:65.5.2	‘kimhi nu kho asati viññāṇaṁ na hoti;	65	
PA_sn_12:65.5.3	kissa nirodhā viññāṇanirodho’ti?	65	
PA_sn_12:65.5.4	Tassa mayhaṁ, bhikkhave, yoniso manasikārā ahu paññāya abhisamayo:	65	
PA_sn_12:65.5.5	‘nāmarūpe kho asati, viññāṇaṁ na hoti;	65	
PA_sn_12:65.5.6	nāmarūpanirodhā viññāṇanirodho’ti.	65	
PA_sn_12:65.6.1	Tassa mayhaṁ, bhikkhave, etadahosi—	65	
PA_sn_12:65.6.2	adhigato kho myāyaṁ maggo bodhāya yadidaṁ—	65	
PA_sn_12:65.6.3	nāmarūpanirodhā viññāṇanirodho;	65	
PA_sn_12:65.6.4	viññāṇanirodhā nāmarūpanirodho;	65	
PA_sn_12:65.6.5	nāmarūpanirodhā saḷāyatananirodho;	65	
PA_sn_12:65.6.6	saḷāyatananirodhā phassanirodho …pe…	65	
PA_sn_12:65.6.7	evametassa kevalassa dukkhakkhandhassa nirodho hoti.	65	
PA_sn_12:65.6.8	‘Nirodho, nirodho’ti kho me, bhikkhave, pubbe ananussutesu dhammesu cakkhuṁ udapādi ñāṇaṁ udapādi paññā udapādi vijjā udapādi āloko udapādi.	65	
PA_sn_12:65.7.1	Seyyathāpi, bhikkhave, puriso araññe pavane caramāno passeyya purāṇaṁ maggaṁ purāṇañjasaṁ pubbakehi manussehi anuyātaṁ.	65	
PA_sn_12:65.7.2	So tamanugaccheyya.	65	
PA_sn_12:65.7.3	Tamanugacchanto passeyya purāṇaṁ nagaraṁ purāṇaṁ rājadhāniṁ pubbakehi manussehi ajjhāvuṭṭhaṁ ārāmasampannaṁ vanasampannaṁ pokkharaṇīsampannaṁ uddhāpavantaṁ ramaṇīyaṁ.	65	
PA_sn_12:65.7.4	Atha kho so, bhikkhave, puriso rañño vā rājamahāmattassa vā āroceyya:	65	
PA_sn_12:65.7.5	‘yagghe, bhante, jāneyyāsi—ahaṁ addasaṁ araññe pavane caramāno purāṇaṁ maggaṁ purāṇañjasaṁ pubbakehi manussehi anuyātaṁ tamanugacchiṁ.	65	
PA_sn_12:65.7.6	Tamanugacchanto addasaṁ purāṇaṁ nagaraṁ purāṇaṁ rājadhāniṁ pubbakehi manussehi ajjhāvuṭṭhaṁ ārāmasampannaṁ vanasampannaṁ pokkharaṇīsampannaṁ uddhāpavantaṁ ramaṇīyaṁ.	65	
PA_sn_12:65.7.7	Taṁ, bhante, nagaraṁ māpehī’ti.	65	
PA_sn_12:65.7.8	Atha kho so, bhikkhave, rājā vā rājamahāmatto vā taṁ nagaraṁ māpeyya.	65	
PA_sn_12:65.7.9	Tadassa nagaraṁ aparena samayena iddhañceva phītañca bāhujaññaṁ ākiṇṇamanussaṁ vuddhivepullappattaṁ.	65	
PA_sn_12:65.7.10	Evameva khvāhaṁ, bhikkhave, addasaṁ purāṇaṁ maggaṁ purāṇañjasaṁ pubbakehi sammāsambuddhehi anuyātaṁ.	65	
PA_sn_12:65.8.1	Katamo ca so, bhikkhave, purāṇamaggo purāṇañjaso pubbakehi sammāsambuddhehi anuyāto?	65	
PA_sn_12:65.8.2	Ayameva ariyo aṭṭhaṅgiko maggo, seyyathidaṁ—	65	
PA_sn_12:65.8.3	sammādiṭṭhi …pe… sammāsamādhi.	65	
PA_sn_12:65.8.4	Ayaṁ kho so, bhikkhave, purāṇamaggo purāṇañjaso pubbakehi sammāsambuddhehi anuyāto, tamanugacchiṁ;	65	
PA_sn_12:65.8.5	tamanugacchanto jarāmaraṇaṁ abbhaññāsiṁ;	65	
PA_sn_12:65.8.6	jarāmaraṇasamudayaṁ abbhaññāsiṁ;	65	
PA_sn_12:65.8.7	jarāmaraṇanirodhaṁ abbhaññāsiṁ;	65	
PA_sn_12:65.8.8	jarāmaraṇanirodhagāminiṁ paṭipadaṁ abbhaññāsiṁ.	65	
PA_sn_12:65.8.9	Tamanugacchiṁ;	65	
PA_sn_12:65.8.10	tamanugacchanto jātiṁ abbhaññāsiṁ …pe…	65	
PA_sn_12:65.8.11	bhavaṁ abbhaññāsiṁ …	65	
PA_sn_12:65.8.12	upādānaṁ abbhaññāsiṁ …	65	
PA_sn_12:65.8.13	taṇhaṁ abbhaññāsiṁ …	65	
PA_sn_12:65.8.14	vedanaṁ abbhaññāsiṁ …	65	
PA_sn_12:65.8.15	phassaṁ abbhaññāsiṁ …	65	
PA_sn_12:65.8.16	saḷāyatanaṁ abbhaññāsiṁ …	65	
PA_sn_12:65.8.17	nāmarūpaṁ abbhaññāsiṁ …	65	
PA_sn_12:65.8.18	viññāṇaṁ abbhaññāsiṁ.	65	
PA_sn_12:65.8.19	Tamanugacchiṁ;	65	
PA_sn_12:65.8.20	tamanugacchanto saṅkhāre abbhaññāsiṁ;	65	
PA_sn_12:65.8.21	saṅkhārasamudayaṁ abbhaññāsiṁ;	65	
PA_sn_12:65.8.22	saṅkhāranirodhaṁ abbhaññāsiṁ;	65	
PA_sn_12:65.8.23	saṅkhāranirodhagāminiṁ paṭipadaṁ abbhaññāsiṁ.	65	
PA_sn_12:65.8.24	Tadabhiññāya ācikkhiṁ bhikkhūnaṁ bhikkhunīnaṁ upāsakānaṁ upāsikānaṁ.	65	
PA_sn_12:65.8.25	Tayidaṁ, bhikkhave, brahmacariyaṁ iddhañceva phītañca vitthārikaṁ bāhujaññaṁ puthubhūtaṁ yāva devamanussehi suppakāsitan”ti.	65	
PA_sn_12:65.8.26	Pañcamaṁ.	65	
PA_sn_12:66.0.1	Saṁyutta Nikāya 12.66	66	
PA_sn_12:66.0.2	7. Mahāvagga	66	
PA_sn_12:66.0.3	Sammasasutta	66	
PA_sn_12:66.1.1	Evaṁ me sutaṁ—	66	
PA_sn_12:66.1.2	ekaṁ samayaṁ bhagavā kurūsu viharati kammāsadhammaṁ nāma kurūnaṁ nigamo.	66	
PA_sn_12:66.1.3	Tatra kho bhagavā bhikkhū āmantesi:	66	
PA_sn_12:66.1.4	“bhikkhavo”ti.	66	
PA_sn_12:66.1.5	“Bhadante”ti te bhikkhū bhagavato paccassosuṁ.	66	
PA_sn_12:66.1.6	Bhagavā etadavoca:	66	
PA_sn_12:66.1.7	“sammasatha no tumhe, bhikkhave, antaraṁ sammasan”ti.	66	
PA_sn_12:66.1.8	Evaṁ vutte, aññataro bhikkhu bhagavantaṁ etadavoca:	66	
PA_sn_12:66.1.9	“ahaṁ kho, bhante, sammasāmi antaraṁ sammasan”ti.	66	
PA_sn_12:66.1.10	“Yathā kathaṁ pana tvaṁ, bhikkhu, sammasasi antaraṁ sammasan”ti?	66	
PA_sn_12:66.1.11	Atha kho so bhikkhu byākāsi.	66	
PA_sn_12:66.1.12	Yathā so bhikkhu byākāsi na so bhikkhu bhagavato cittaṁ ārādhesi.	66	
PA_sn_12:66.2.1	Evaṁ vutte, āyasmā ānando bhagavantaṁ etadavoca:	66	
PA_sn_12:66.2.2	“etassa, bhagavā, kālo; etassa, sugata, kālo;	66	
PA_sn_12:66.2.3	yaṁ bhagavā antaraṁ sammasaṁ bhāseyya. Bhagavato sutvā bhikkhū dhāressantī”ti.	66	
PA_sn_12:66.2.4	“Tenahānanda, suṇātha, sādhukaṁ manasi karotha, bhāsissāmī”ti.	66	
PA_sn_12:66.2.5	“Evaṁ, bhante”ti kho te bhikkhū bhagavato paccassosuṁ.	66	
PA_sn_12:66.2.6	Bhagavā etadavoca:	66	
PA_sn_12:66.3.1	“Idha, bhikkhave, bhikkhu sammasamāno sammasati antaraṁ sammasaṁ:	66	
PA_sn_12:66.3.2	‘yaṁ kho idaṁ anekavidhaṁ nānappakārakaṁ dukkhaṁ loke uppajjati jarāmaraṇaṁ.	66	
PA_sn_12:66.3.3	Idaṁ kho dukkhaṁ kiṁnidānaṁ kiṁsamudayaṁ kiṁjātikaṁ kiṁpabhavaṁ, kismiṁ sati jarāmaraṇaṁ hoti, kismiṁ asati jarāmaraṇaṁ na hotī’ti?	66	
PA_sn_12:66.3.4	So sammasamāno evaṁ jānāti:	66	
PA_sn_12:66.3.5	‘yaṁ kho idaṁ anekavidhaṁ nānappakārakaṁ dukkhaṁ loke uppajjati jarāmaraṇaṁ.	66	
PA_sn_12:66.3.6	Idaṁ kho dukkhaṁ upadhinidānaṁ upadhisamudayaṁ upadhijātikaṁ upadhipabhavaṁ, upadhismiṁ sati jarāmaraṇaṁ hoti, upadhismiṁ asati jarāmaraṇaṁ na hotī’ti.	66	
PA_sn_12:66.3.7	So jarāmaraṇañca pajānāti jarāmaraṇasamudayañca pajānāti jarāmaraṇanirodhañca pajānāti yā ca jarāmaraṇanirodhasāruppagāminī paṭipadā tañca pajānāti.	66	
PA_sn_12:66.3.8	Tathāpaṭipanno ca hoti anudhammacārī.	66	
PA_sn_12:66.3.9	Ayaṁ vuccati, bhikkhave, bhikkhu sabbaso sammā dukkhakkhayāya paṭipanno jarāmaraṇanirodhāya.	66	
PA_sn_12:66.4.1	Athāparaṁ sammasamāno sammasati antaraṁ sammasaṁ:	66	
PA_sn_12:66.4.2	‘upadhi panāyaṁ kiṁnidāno kiṁsamudayo kiṁjātiko kiṁpabhavo, kismiṁ sati upadhi hoti, kismiṁ asati upadhi na hotī’ti?	66	
PA_sn_12:66.4.3	So sammasamāno evaṁ jānāti:	66	
PA_sn_12:66.4.4	‘upadhi taṇhānidāno taṇhāsamudayo taṇhājātiko taṇhāpabhavo, taṇhāya sati upadhi hoti, taṇhāya asati upadhi na hotī’ti.	66	
PA_sn_12:66.4.5	So upadhiñca pajānāti upadhisamudayañca pajānāti upadhinirodhañca pajānāti yā ca upadhinirodhasāruppagāminī paṭipadā tañca pajānāti.	66	
PA_sn_12:66.4.6	Tathāpaṭipanno ca hoti anudhammacārī.	66	
PA_sn_12:66.4.7	Ayaṁ vuccati, bhikkhave, bhikkhu sabbaso sammā dukkhakkhayāya paṭipanno upadhinirodhāya.	66	
PA_sn_12:66.5.1	Athāparaṁ sammasamāno sammasati antaraṁ sammasaṁ:	66	
PA_sn_12:66.5.2	‘taṇhā panāyaṁ kattha uppajjamānā uppajjati, kattha nivisamānā nivisatī’ti?	66	
PA_sn_12:66.5.3	So sammasamāno evaṁ jānāti—	66	
PA_sn_12:66.5.4	yaṁ kho loke piyarūpaṁ sātarūpaṁ etthesā taṇhā uppajjamānā uppajjati, ettha nivisamānā nivisati.	66	
PA_sn_12:66.5.5	Kiñca loke piyarūpaṁ sātarūpaṁ?	66	
PA_sn_12:66.5.6	Cakkhuṁ loke piyarūpaṁ, sātarūpaṁ, etthesā taṇhā uppajjamānā uppajjati, ettha nivisamānā nivisati.	66	
PA_sn_12:66.5.7	Sotaṁ loke piyarūpaṁ sātarūpaṁ …pe…	66	
PA_sn_12:66.5.8	ghānaṁ loke piyarūpaṁ sātarūpaṁ …	66	
PA_sn_12:66.5.9	jivhā loke piyarūpaṁ sātarūpaṁ …	66	
PA_sn_12:66.5.10	kāyo loke piyarūpaṁ sātarūpaṁ …	66	
PA_sn_12:66.5.11	mano loke piyarūpaṁ sātarūpaṁ, etthesā taṇhā uppajjamānā uppajjati ettha nivisamānā nivisati.	66	
PA_sn_12:66.6.1_0	Ye hi keci, bhikkhave, atītamaddhānaṁ samaṇā vā brāhmaṇā vā yaṁ loke piyarūpaṁ sātarūpaṁ	66	
PA_sn_12:66.6.1_1	taṁ niccato addakkhuṁ sukhato addakkhuṁ attato addakkhuṁ ārogyato addakkhuṁ khemato addakkhuṁ.	66	
PA_sn_12:66.6.2	Te taṇhaṁ vaḍḍhesuṁ.	66	
PA_sn_12:66.6.3	Ye taṇhaṁ vaḍḍhesuṁ te upadhiṁ vaḍḍhesuṁ.	66	
PA_sn_12:66.6.4	Ye upadhiṁ vaḍḍhesuṁ te dukkhaṁ vaḍḍhesuṁ.	66	
PA_sn_12:66.6.5	Ye dukkhaṁ vaḍḍhesuṁ te na parimucciṁsu jātiyā jarāya maraṇena sokehi paridevehi dukkhehi domanassehi upāyāsehi, na parimucciṁsu dukkhasmāti vadāmi.	66	
PA_sn_12:66.7.1_0	Yepi hi keci, bhikkhave, anāgatamaddhānaṁ samaṇā vā brāhmaṇā vā yaṁ loke piyarūpaṁ	66	
PA_sn_12:66.7.1_1	sātarūpaṁ taṁ niccato dakkhissanti sukhato dakkhissanti attato dakkhissanti ārogyato	66	
PA_sn_12:66.7.1_2	dakkhissanti khemato dakkhissanti.	66	
PA_sn_12:66.7.2	Te taṇhaṁ vaḍḍhissanti.	66	
PA_sn_12:66.7.3	Ye taṇhaṁ vaḍḍhissanti te upadhiṁ vaḍḍhissanti.	66	
PA_sn_12:66.7.4	Ye upadhiṁ vaḍḍhissanti te dukkhaṁ vaḍḍhissanti.	66	
PA_sn_12:66.7.5	Ye dukkhaṁ vaḍḍhissanti te na parimuccissanti jātiyā jarāya maraṇena sokehi paridevehi dukkhehi domanassehi upāyāsehi, na parimuccissanti dukkhasmāti vadāmi.	66	
PA_sn_12:66.8.1	Yepi hi keci, bhikkhave, etarahi samaṇā vā brāhmaṇā vā yaṁ loke piyarūpaṁ sātarūpaṁ taṁ niccato passanti sukhato passanti attato passanti ārogyato passanti khemato passanti.	66	
PA_sn_12:66.8.2	Te taṇhaṁ vaḍḍhenti.	66	
PA_sn_12:66.8.3	Ye taṇhaṁ vaḍḍhenti te upadhiṁ vaḍḍhenti.	66	
PA_sn_12:66.8.4	Ye upadhiṁ vaḍḍhenti te dukkhaṁ vaḍḍhenti.	66	
PA_sn_12:66.8.5	Ye dukkhaṁ vaḍḍhenti te na parimuccanti jātiyā jarāya maraṇena sokehi paridevehi dukkhehi domanassehi upāyāsehi, na parimuccanti dukkhasmāti vadāmi.	66	
PA_sn_12:66.9.1	Seyyathāpi, bhikkhave, āpānīyakaṁso vaṇṇasampanno gandhasampanno rasasampanno.	66	
PA_sn_12:66.9.2	So ca kho visena saṁsaṭṭho.	66	
PA_sn_12:66.9.3	Atha puriso āgaccheyya ghammābhitatto ghammapareto kilanto tasito pipāsito.	66	
PA_sn_12:66.9.4	Tamenaṁ evaṁ vadeyyuṁ:	66	
PA_sn_12:66.9.5	‘ayaṁ te, ambho purisa, āpānīyakaṁso vaṇṇasampanno gandhasampanno rasasampanno;	66	
PA_sn_12:66.9.6	so ca kho visena saṁsaṭṭho.	66	
PA_sn_12:66.9.7	Sace ākaṅkhasi piva.	66	
PA_sn_12:66.9.8	Pivato hi kho taṁ chādessati vaṇṇenapi gandhenapi rasenapi, pivitvā ca pana tatonidānaṁ maraṇaṁ vā nigacchasi maraṇamattaṁ vā dukkhan’ti.	66	
PA_sn_12:66.9.9	So taṁ āpānīyakaṁsaṁ sahasā appaṭisaṅkhā piveyya, nappaṭinissajjeyya.	66	
PA_sn_12:66.9.10	So tatonidānaṁ maraṇaṁ vā nigaccheyya maraṇamattaṁ vā dukkhaṁ.	66	
PA_sn_12:66.9.11	Evameva kho, bhikkhave, ye hi keci atītamaddhānaṁ samaṇā vā brāhmaṇā vā yaṁ loke piyarūpaṁ …pe…	66	
PA_sn_12:66.9.12	anāgatamaddhānaṁ …pe…	66	
PA_sn_12:66.9.13	etarahi samaṇā vā brāhmaṇā vā yaṁ loke piyarūpaṁ sātarūpaṁ taṁ niccato passanti sukhato passanti attato passanti ārogyato passanti khemato passanti, te taṇhaṁ vaḍḍhenti.	66	
PA_sn_12:66.9.14	Ye taṇhaṁ vaḍḍhenti te upadhiṁ vaḍḍhenti.	66	
PA_sn_12:66.9.15	Ye upadhiṁ vaḍḍhenti te dukkhaṁ vaḍḍhenti.	66	
PA_sn_12:66.9.16	Ye dukkhaṁ vaḍḍhenti te na parimuccanti jātiyā jarāya maraṇena sokehi paridevehi dukkhehi domanassehi upāyāsehi, na parimuccanti dukkhasmāti vadāmi.	66	
PA_sn_12:66.10.1_0	Ye ca kho keci, bhikkhave, atītamaddhānaṁ samaṇā vā brāhmaṇā vā yaṁ loke piyarūpaṁ	66	
PA_sn_12:66.10.1_1	sātarūpaṁ taṁ aniccato addakkhuṁ dukkhato addakkhuṁ anattato addakkhuṁ rogato addakkhuṁ bhayato addakkhuṁ,	66	
PA_sn_12:66.10.2	te taṇhaṁ pajahiṁsu.	66	
PA_sn_12:66.10.3	Ye taṇhaṁ pajahiṁsu te upadhiṁ pajahiṁsu.	66	
PA_sn_12:66.10.4	Ye upadhiṁ pajahiṁsu te dukkhaṁ pajahiṁsu.	66	
PA_sn_12:66.10.5	Ye dukkhaṁ pajahiṁsu te parimucciṁsu jātiyā jarāya maraṇena sokehi paridevehi dukkhehi domanassehi upāyāsehi, parimucciṁsu dukkhasmāti vadāmi.	66	
PA_sn_12:66.11.1_0	Yepi hi keci, bhikkhave, anāgatamaddhānaṁ samaṇā vā brāhmaṇā vā yaṁ loke piyarūpaṁ	66	
PA_sn_12:66.11.1_1	sātarūpaṁ taṁ aniccato dakkhissanti dukkhato dakkhissanti anattato dakkhissanti rogato	66	
PA_sn_12:66.11.1_2	dakkhissanti bhayato dakkhissanti,	66	
PA_sn_12:66.11.2	te taṇhaṁ pajahissanti.	66	
PA_sn_12:66.11.3	Ye taṇhaṁ pajahissanti …pe…	66	
PA_sn_12:66.11.4	parimuccissanti dukkhasmāti vadāmi.	66	
PA_sn_12:66.12.1	Yepi hi keci, bhikkhave, etarahi samaṇā vā brāhmaṇā vā yaṁ loke piyarūpaṁ sātarūpaṁ taṁ aniccato passanti dukkhato passanti anattato passanti rogato passanti bhayato passanti,	66	
PA_sn_12:66.12.2	te taṇhaṁ pajahanti.	66	
PA_sn_12:66.12.3	Ye taṇhaṁ pajahanti te upadhiṁ pajahanti.	66	
PA_sn_12:66.12.4	Ye upadhiṁ pajahanti te dukkhaṁ pajahanti.	66	
PA_sn_12:66.12.5	Ye dukkhaṁ pajahanti te parimuccanti jātiyā jarāya maraṇena sokehi paridevehi dukkhehi domanassehi upāyāsehi, parimuccanti dukkhasmāti vadāmi.	66	
PA_sn_12:66.13.1	Seyyathāpi, bhikkhave, āpānīyakaṁso vaṇṇasampanno gandhasampanno rasasampanno.	66	
PA_sn_12:66.13.2	So ca kho visena saṁsaṭṭho.	66	
PA_sn_12:66.13.3	Atha puriso āgaccheyya ghammābhitatto ghammapareto kilanto tasito pipāsito.	66	
PA_sn_12:66.13.4	Tamenaṁ evaṁ vadeyyuṁ:	66	
PA_sn_12:66.13.5	‘ayaṁ te, ambho purisa, āpānīyakaṁso vaṇṇasampanno gandhasampanno rasasampanno	66	
PA_sn_12:66.13.6	so ca kho visena saṁsaṭṭho.	66	
PA_sn_12:66.13.7	Sace ākaṅkhasi piva.	66	
PA_sn_12:66.13.8	Pivato hi kho taṁ chādessati vaṇṇenapi gandhenapi rasenapi; pivitvā ca pana tatonidānaṁ maraṇaṁ vā nigacchasi maraṇamattaṁ vā dukkhan’ti.	66	
PA_sn_12:66.13.9	Atha kho, bhikkhave, tassa purisassa evamassa:	66	
PA_sn_12:66.13.10_0	‘sakkā kho me ayaṁ surāpipāsitā pānīyena vā vinetuṁ dadhimaṇḍakena vā vinetuṁ bhaṭṭhaloṇikāya	66	
PA_sn_12:66.13.10_1	vā vinetuṁ loṇasovīrakena vā vinetuṁ, na tvevāhaṁ taṁ piveyyaṁ, yaṁ mama assa dīgharattaṁ hitāya sukhāyā’ti.	66	
PA_sn_12:66.13.11	So taṁ āpānīyakaṁsaṁ paṭisaṅkhā na piveyya, paṭinissajjeyya.	66	
PA_sn_12:66.13.12	So tatonidānaṁ na maraṇaṁ vā nigaccheyya maraṇamattaṁ vā dukkhaṁ.	66	
PA_sn_12:66.13.13_0	Evameva kho, bhikkhave, ye hi keci atītamaddhānaṁ samaṇā vā brāhmaṇā vā yaṁ loke	66	
PA_sn_12:66.13.13_1	piyarūpaṁ sātarūpaṁ taṁ aniccato addakkhuṁ dukkhato addakkhuṁ anattato addakkhuṁ	66	
PA_sn_12:66.13.13_2	rogato addakkhuṁ bhayato addakkhuṁ,	66	
PA_sn_12:66.13.14	te taṇhaṁ pajahiṁsu.	66	
PA_sn_12:66.13.15	Ye taṇhaṁ pajahiṁsu te upadhiṁ pajahiṁsu.	66	
PA_sn_12:66.13.16	Ye upadhiṁ pajahiṁsu te dukkhaṁ pajahiṁsu.	66	
PA_sn_12:66.13.17	Ye dukkhaṁ pajahiṁsu te parimucciṁsu jātiyā jarāya maraṇena sokehi paridevehi dukkhehi domanassehi upāyāsehi, parimucciṁsu dukkhasmāti vadāmi.	66	
PA_sn_12:66.14.1	Yepi hi keci, bhikkhave, anāgatamaddhānaṁ …pe…	66	
PA_sn_12:66.14.2	etarahi samaṇā vā brāhmaṇā vā yaṁ loke piyarūpaṁ sātarūpaṁ taṁ aniccato passanti dukkhato passanti anattato passanti rogato passanti bhayato passanti,	66	
PA_sn_12:66.14.3	te taṇhaṁ pajahanti.	66	
PA_sn_12:66.14.4	Ye taṇhaṁ pajahanti te upadhiṁ pajahanti.	66	
PA_sn_12:66.14.5	Ye upadhiṁ pajahanti te dukkhaṁ pajahanti.	66	
PA_sn_12:66.14.6	Ye dukkhaṁ pajahanti te parimuccanti jātiyā jarāya maraṇena sokehi paridevehi dukkhehi domanassehi upāyāsehi, parimuccanti dukkhasmāti vadāmī”ti.	66	
PA_sn_12:66.14.7	Chaṭṭhaṁ.	66	
PA_sn_12:67.0.1	Saṁyutta Nikāya 12.67	67	
PA_sn_12:67.0.2	7. Mahāvagga	67	
PA_sn_12:67.0.3	Naḷakalāpīsutta	67	
PA_sn_12:67.1.1	Ekaṁ samayaṁ āyasmā ca sāriputto āyasmā ca mahākoṭṭhiko bārāṇasiyaṁ viharanti isipatane migadāye.	67	
PA_sn_12:67.1.2	Atha kho āyasmā mahākoṭṭhiko sāyanhasamayaṁ paṭisallānā vuṭṭhito yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi.	67	
PA_sn_12:67.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:	67	
PA_sn_12:67.1.4_0	“kiṁ nu kho, āvuso sāriputta, sayaṅkataṁ jarāmaraṇaṁ, paraṅkataṁ jarāmaraṇaṁ, sayaṅkatañca	67	
PA_sn_12:67.1.4_1	paraṅkatañca jarāmaraṇaṁ, udāhu asayaṅkāraṁ aparaṅkāraṁ adhiccasamuppannaṁ jarāmaraṇan”ti?	67	
PA_sn_12:67.1.5	“Na kho, āvuso koṭṭhika, sayaṅkataṁ jarāmaraṇaṁ, na paraṅkataṁ jarāmaraṇaṁ, na sayaṅkatañca paraṅkatañca jarāmaraṇaṁ, nāpi asayaṅkāraṁ aparaṅkāraṁ adhiccasamuppannaṁ jarāmaraṇaṁ.	67	
PA_sn_12:67.1.6	Api ca jātipaccayā jarāmaraṇan”ti.	67	
PA_sn_12:67.2.1	“Kiṁ nu kho, āvuso sāriputta, sayaṅkatā jāti, paraṅkatā jāti, sayaṅkatā ca paraṅkatā ca jāti, udāhu asayaṅkārā aparaṅkārā adhiccasamuppannā jātī”ti?	67	
PA_sn_12:67.2.2	“Na kho, āvuso koṭṭhika, sayaṅkatā jāti, na paraṅkatā jāti, na sayaṅkatā ca paraṅkatā ca jāti, nāpi asayaṅkārā aparaṅkārā adhiccasamuppannā jāti.	67	
PA_sn_12:67.2.3	Api ca bhavapaccayā jātī”ti.	67	
PA_sn_12:67.3.1	“Kiṁ nu kho, āvuso sāriputta, sayaṅkato bhavo …pe…	67	
PA_sn_12:67.3.2	sayaṅkataṁ upādānaṁ …	67	
PA_sn_12:67.3.3	sayaṅkatā taṇhā …	67	
PA_sn_12:67.3.4	sayaṅkatā vedanā …	67	
PA_sn_12:67.3.5	sayaṅkato phasso …	67	
PA_sn_12:67.3.6	sayaṅkataṁ saḷāyatanaṁ …	67	
PA_sn_12:67.3.7	sayaṅkataṁ nāmarūpaṁ, paraṅkataṁ nāmarūpaṁ, sayaṅkatañca paraṅkatañca nāmarūpaṁ, udāhu asayaṅkāraṁ aparaṅkāraṁ adhiccasamuppannaṁ nāmarūpan”ti?	67	
PA_sn_12:67.3.8	“Na kho, āvuso koṭṭhika, sayaṅkataṁ nāmarūpaṁ, na paraṅkataṁ nāmarūpaṁ, na sayaṅkatañca paraṅkatañca nāmarūpaṁ, nāpi asayaṅkāraṁ aparaṅkāraṁ, adhiccasamuppannaṁ nāmarūpaṁ.	67	
PA_sn_12:67.3.9	Api ca viññāṇapaccayā nāmarūpan”ti.	67	
PA_sn_12:67.4.1	“Kiṁ nu kho, āvuso sāriputta, sayaṅkataṁ viññāṇaṁ, paraṅkataṁ viññāṇaṁ, sayaṅkatañca paraṅkatañca viññāṇaṁ, udāhu asayaṅkāraṁ aparaṅkāraṁ adhiccasamuppannaṁ viññāṇan”ti?	67	
PA_sn_12:67.4.2	“Na kho, āvuso koṭṭhika, sayaṅkataṁ viññāṇaṁ, na paraṅkataṁ viññāṇaṁ, na sayaṅkatañca paraṅkatañca viññāṇaṁ, nāpi asayaṅkāraṁ aparaṅkāraṁ adhiccasamuppannaṁ viññāṇaṁ.	67	
PA_sn_12:67.4.3	Api ca nāmarūpapaccayā viññāṇan”ti.	67	
PA_sn_12:67.5.1	“Idāneva kho mayaṁ āyasmato sāriputtassa bhāsitaṁ evaṁ ājānāma:	67	
PA_sn_12:67.5.2	‘na khvāvuso koṭṭhika, sayaṅkataṁ nāmarūpaṁ, na paraṅkataṁ nāmarūpaṁ, na sayaṅkatañca paraṅkatañca nāmarūpaṁ, nāpi asayaṅkāraṁ aparaṅkāraṁ adhiccasamuppannaṁ nāmarūpaṁ.	67	
PA_sn_12:67.5.3	Api ca viññāṇapaccayā nāmarūpan’ti.	67	
PA_sn_12:67.6.1	Idāneva ca pana mayaṁ āyasmato sāriputtassa bhāsitaṁ evaṁ ājānāma:	67	
PA_sn_12:67.6.2	‘na khvāvuso koṭṭhika, sayaṅkataṁ viññāṇaṁ, na paraṅkataṁ viññāṇaṁ, na sayaṅkatañca paraṅkatañca viññāṇaṁ, nāpi asayaṅkāraṁ aparaṅkāraṁ adhiccasamuppannaṁ viññāṇaṁ.	67	
PA_sn_12:67.6.3	Api ca nāmarūpapaccayā viññāṇan’ti.	67	
PA_sn_12:67.7.1	Yathā kathaṁ panāvuso sāriputta, imassa bhāsitassa attho daṭṭhabbo”ti?	67	
PA_sn_12:67.7.2	“Tenahāvuso, upamaṁ te karissāmi.	67	
PA_sn_12:67.7.3	Upamāyapidhekacce viññū purisā bhāsitassa atthaṁ jānanti.	67	
PA_sn_12:67.7.4	Seyyathāpi, āvuso, dve naḷakalāpiyo aññamaññaṁ nissāya tiṭṭheyyuṁ.	67	
PA_sn_12:67.7.5	Evameva kho, āvuso, nāmarūpapaccayā viññāṇaṁ;	67	
PA_sn_12:67.7.6	viññāṇapaccayā nāmarūpaṁ;	67	
PA_sn_12:67.7.7	nāmarūpapaccayā saḷāyatanaṁ;	67	
PA_sn_12:67.7.8	saḷāyatanapaccayā phasso …pe…	67	
PA_sn_12:67.7.9	evametassa kevalassa dukkhakkhandhassa samudayo hoti.	67	
PA_sn_12:67.7.10	Tāsañce, āvuso, naḷakalāpīnaṁ ekaṁ ākaḍḍheyya, ekā papateyya;	67	
PA_sn_12:67.7.11	aparañce ākaḍḍheyya, aparā papateyya.	67	
PA_sn_12:67.7.12	Evameva kho, āvuso, nāmarūpanirodhā viññāṇanirodho;	67	
PA_sn_12:67.7.13	viññāṇanirodhā nāmarūpanirodho;	67	
PA_sn_12:67.7.14	nāmarūpanirodhā saḷāyatananirodho;	67	
PA_sn_12:67.7.15	saḷāyatananirodhā phassanirodho …pe…	67	
PA_sn_12:67.7.16	evametassa kevalassa dukkhakkhandhassa nirodho hotī”ti.	67	
PA_sn_12:67.8.1	“Acchariyaṁ, āvuso sāriputta;	67	
PA_sn_12:67.8.2	abbhutaṁ, āvuso sāriputta.	67	
PA_sn_12:67.8.3	Yāvasubhāsitañcidaṁ āyasmatā sāriputtena.	67	
PA_sn_12:67.8.4	Idañca pana mayaṁ āyasmato sāriputtassa bhāsitaṁ imehi chattiṁsāya vatthūhi anumodāma:	67	
PA_sn_12:67.9.1	‘Jarāmaraṇassa ce, āvuso, bhikkhu nibbidāya virāgāya nirodhāya dhammaṁ deseti, dhammakathiko bhikkhūti alaṁvacanāya.	67	
PA_sn_12:67.9.2	Jarāmaraṇassa ce, āvuso, bhikkhu nibbidāya virāgāya nirodhāya paṭipanno hoti, dhammānudhammappaṭipanno bhikkhūti alaṁvacanāya.	67	
PA_sn_12:67.9.3	Jarāmaraṇassa ce, āvuso, bhikkhu nibbidā virāgā nirodhā anupādā vimutto hoti, diṭṭhadhammanibbānappatto bhikkhūti alaṁvacanāya.	67	
PA_sn_12:67.9.4	Jātiyā ce …	67	
PA_sn_12:67.9.5	bhavassa ce …	67	
PA_sn_12:67.9.6	upādānassa ce …	67	
PA_sn_12:67.9.7	taṇhāya ce …	67	
PA_sn_12:67.9.8	vedanāya ce …	67	
PA_sn_12:67.9.9	phassassa ce …	67	
PA_sn_12:67.9.10	saḷāyatanassa ce …	67	
PA_sn_12:67.9.11	nāmarūpassa ce …	67	
PA_sn_12:67.9.12	viññāṇassa ce …	67	
PA_sn_12:67.9.13	saṅkhārānañce …	67	
PA_sn_12:67.9.14	avijjāya ce, āvuso, bhikkhu nibbidāya virāgāya nirodhāya dhammaṁ deseti, dhammakathiko bhikkhūti alaṁvacanāya.	67	
PA_sn_12:67.9.15	Avijjāya ce, āvuso, bhikkhu nibbidāya virāgāya nirodhāya paṭipanno hoti, dhammānudhammappaṭipanno bhikkhūti alaṁvacanāya.	67	
PA_sn_12:67.9.16	Avijjāya ce, āvuso, bhikkhu nibbidā virāgā nirodhā anupādā vimutto hoti, diṭṭhadhammanibbānappatto bhikkhūti alaṁvacanāyā’”ti.	67	
PA_sn_12:67.9.17	Sattamaṁ.	67	
PA_sn_12:68.0.1	Saṁyutta Nikāya 12.68	68	
PA_sn_12:68.0.2	7. Mahāvagga	68	
PA_sn_12:68.0.3	Kosambisutta	68	
PA_sn_12:68.1.1	Ekaṁ samayaṁ āyasmā ca musilo āyasmā ca paviṭṭho āyasmā ca nārado āyasmā ca ānando kosambiyaṁ viharanti ghositārāme.	68	
PA_sn_12:68.1.2	Atha kho āyasmā paviṭṭho āyasmantaṁ musilaṁ etadavoca:	68	
PA_sn_12:68.1.3	“aññatreva, āvuso musila, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ:	68	
PA_sn_12:68.1.4	‘jātipaccayā jarāmaraṇan’”ti?	68	
PA_sn_12:68.1.5	“Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:	68	
PA_sn_12:68.1.6	‘jātipaccayā jarāmaraṇan’”ti.	68	
PA_sn_12:68.2.1	“Aññatreva, āvuso musila, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ:	68	
PA_sn_12:68.2.2	‘bhavapaccayā jātīti …pe…	68	
PA_sn_12:68.2.3	upādānapaccayā bhavoti …	68	
PA_sn_12:68.2.4	taṇhāpaccayā upādānanti …	68	
PA_sn_12:68.2.5	vedanāpaccayā taṇhāti …	68	
PA_sn_12:68.2.6	phassapaccayā vedanāti …	68	
PA_sn_12:68.2.7	saḷāyatanapaccayā phassoti …	68	
PA_sn_12:68.2.8	nāmarūpapaccayā saḷāyatananti …	68	
PA_sn_12:68.2.9	viññāṇapaccayā nāmarūpanti …	68	
PA_sn_12:68.2.10	saṅkhārapaccayā viññāṇanti …	68	
PA_sn_12:68.2.11	avijjāpaccayā saṅkhārā’”ti?	68	
PA_sn_12:68.2.12	“Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:	68	
PA_sn_12:68.2.13	‘avijjāpaccayā saṅkhārā’”ti.	68	
PA_sn_12:68.3.1	“Aññatreva, āvuso musila, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ:	68	
PA_sn_12:68.3.2	‘jātinirodhā jarāmaraṇanirodho’”ti?	68	
PA_sn_12:68.3.3	“Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:	68	
PA_sn_12:68.3.4	‘jātinirodhā jarāmaraṇanirodho’”ti.	68	
PA_sn_12:68.4.1	“Aññatreva, āvuso musila, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ:	68	
PA_sn_12:68.4.2	‘bhavanirodhā jātinirodhoti …pe…	68	
PA_sn_12:68.4.3	upādānanirodhā bhavanirodhoti …	68	
PA_sn_12:68.4.4	taṇhānirodhā upādānanirodhoti …	68	
PA_sn_12:68.4.5	vedanānirodhā taṇhānirodhoti …	68	
PA_sn_12:68.4.6	phassanirodhā vedanānirodhoti …	68	
PA_sn_12:68.4.7	saḷāyatananirodhā phassanirodhoti …	68	
PA_sn_12:68.4.8	nāmarūpanirodhā saḷāyatananirodhoti …	68	
PA_sn_12:68.4.9	viññāṇanirodhā nāmarūpanirodhoti …	68	
PA_sn_12:68.4.10	saṅkhāranirodhā viññāṇanirodhoti …	68	
PA_sn_12:68.4.11	avijjānirodhā saṅkhāranirodho’”ti?	68	
PA_sn_12:68.4.12	“Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:	68	
PA_sn_12:68.4.13	‘avijjānirodhā saṅkhāranirodho’”ti.	68	
PA_sn_12:68.5.1	“Aññatreva, āvuso musila, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato musilassa paccattameva ñāṇaṁ:	68	
PA_sn_12:68.5.2	‘bhavanirodho nibbānan’”ti?	68	
PA_sn_12:68.5.3	“Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:	68	
PA_sn_12:68.5.4	‘bhavanirodho nibbānan’”ti.	68	
PA_sn_12:68.6.1	“Tenahāyasmā musilo arahaṁ khīṇāsavo”ti?	68	
PA_sn_12:68.6.2	Evaṁ vutte, āyasmā musilo tuṇhī ahosi.	68	
PA_sn_12:68.7.1	Atha kho āyasmā nārado āyasmantaṁ paviṭṭhaṁ etadavoca:	68	
PA_sn_12:68.7.2	“sādhāvuso paviṭṭha, ahaṁ etaṁ pañhaṁ labheyyaṁ.	68	
PA_sn_12:68.7.3	Maṁ etaṁ pañhaṁ puccha.	68	
PA_sn_12:68.7.4	Ahaṁ te etaṁ pañhaṁ byākarissāmī”ti.	68	
PA_sn_12:68.7.5	“Labhatāyasmā nārado etaṁ pañhaṁ.	68	
PA_sn_12:68.7.6	Pucchāmahaṁ āyasmantaṁ nāradaṁ etaṁ pañhaṁ.	68	
PA_sn_12:68.7.7	Byākarotu ca me āyasmā nārado etaṁ pañhaṁ.	68	
PA_sn_12:68.8.1	Aññatreva, āvuso nārada, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ:	68	
PA_sn_12:68.8.2	‘jātipaccayā jarāmaraṇan’”ti?	68	
PA_sn_12:68.8.3	“Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:	68	
PA_sn_12:68.8.4	‘jātipaccayā jarāmaraṇan’”ti.	68	
PA_sn_12:68.9.1	“Aññatreva, āvuso nārada, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ—	68	
PA_sn_12:68.9.2	bhavapaccayā jāti …pe…	68	
PA_sn_12:68.9.3	avijjāpaccayā saṅkhārā”ti?	68	
PA_sn_12:68.9.4	“Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:	68	
PA_sn_12:68.9.5	‘avijjāpaccayā saṅkhārā’”ti.	68	
PA_sn_12:68.10.1	“Aññatreva, āvuso nārada, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ:	68	
PA_sn_12:68.10.2	‘jātinirodhā jarāmaraṇanirodho’”ti?	68	
PA_sn_12:68.10.3	“Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:	68	
PA_sn_12:68.10.4	‘jātinirodhā jarāmaraṇanirodho’”ti.	68	
PA_sn_12:68.11.1	“Aññatreva, āvuso nārada, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ:	68	
PA_sn_12:68.11.2	‘bhavanirodhā jātinirodhoti …pe…	68	
PA_sn_12:68.11.3	avijjānirodhā saṅkhāranirodho’”ti?	68	
PA_sn_12:68.11.4	“Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:	68	
PA_sn_12:68.11.5	‘avijjānirodhā saṅkhāranirodho’”ti.	68	
PA_sn_12:68.12.1	“Aññatreva, āvuso nārada, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā atthāyasmato nāradassa paccattameva ñāṇaṁ:	68	
PA_sn_12:68.12.2	‘bhavanirodho nibbānan’”ti?	68	
PA_sn_12:68.12.3	“Aññatreva, āvuso paviṭṭha, saddhāya aññatra ruciyā aññatra anussavā aññatra ākāraparivitakkā aññatra diṭṭhinijjhānakkhantiyā ahametaṁ jānāmi ahametaṁ passāmi:	68	
PA_sn_12:68.12.4	‘bhavanirodho nibbānan’”ti.	68	
PA_sn_12:68.13.1	“Tenahāyasmā nārado arahaṁ khīṇāsavo”ti?	68	
PA_sn_12:68.13.2	“‘Bhavanirodho nibbānan’ti kho me, āvuso, yathābhūtaṁ sammappaññāya sudiṭṭhaṁ, na camhi arahaṁ khīṇāsavo.	68	
PA_sn_12:68.13.3	Seyyathāpi, āvuso, kantāramagge udapāno, tatra nevassa rajju na udakavārako.	68	
PA_sn_12:68.13.4	Atha puriso āgaccheyya ghammābhitatto ghammapareto kilanto tasito pipāsito, so taṁ udapānaṁ olokeyya.	68	
PA_sn_12:68.13.5	Tassa ‘udakan’ti hi kho ñāṇaṁ assa, na ca kāyena phusitvā vihareyya.	68	
PA_sn_12:68.13.6	Evameva kho, āvuso, ‘bhavanirodho nibbānan’ti yathābhūtaṁ sammappaññāya sudiṭṭhaṁ, na camhi arahaṁ khīṇāsavo”ti.	68	
PA_sn_12:68.14.1	Evaṁ vutte, āyasmā ānando āyasmantaṁ paviṭṭhaṁ etadavoca:	68	
PA_sn_12:68.14.2	“evaṁvādī tvaṁ, āvuso paviṭṭha, āyasmantaṁ nāradaṁ kiṁ vadesī”ti?	68	
PA_sn_12:68.14.3	“Evaṁvādāhaṁ, āvuso ānanda, āyasmantaṁ nāradaṁ na kiñci vadāmi aññatra kalyāṇā aññatra kusalā”ti.	68	
PA_sn_12:68.14.4	Aṭṭhamaṁ.	68	
PA_sn_12:69.0.1	Saṁyutta Nikāya 12.69	69	
PA_sn_12:69.0.2	7. Mahāvagga	69	
PA_sn_12:69.0.3	Upayantisutta	69	
PA_sn_12:69.1.1	Evaṁ me sutaṁ—	69	
PA_sn_12:69.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	69	
PA_sn_12:69.1.3	Tatra kho …pe…	69	
PA_sn_12:69.1.4_0	“mahāsamuddo, bhikkhave, upayanto mahānadiyo upayāpeti, mahānadiyo upayantiyo kunnadiyo	69	
PA_sn_12:69.1.4_1	upayāpenti, kunnadiyo upayantiyo mahāsobbhe upayāpenti, mahāsobbhā upayantā kusobbhe upayāpenti.	69	
PA_sn_12:69.1.5_0	Evameva kho, bhikkhave, avijjā upayantī saṅkhāre upayāpeti, saṅkhārā upayantā viññāṇaṁ	69	
PA_sn_12:69.1.5_1	upayāpenti, viññāṇaṁ upayantaṁ nāmarūpaṁ upayāpeti, nāmarūpaṁ upayantaṁ saḷāyatanaṁ	69	
PA_sn_12:69.1.5_2	upayāpeti, saḷāyatanaṁ upayantaṁ phassaṁ upayāpeti, phasso upayanto vedanaṁ upayāpeti,	69	
PA_sn_12:69.1.5_3	vedanā upayantī taṇhaṁ upayāpeti, taṇhā upayantī upādānaṁ upayāpeti, upādānaṁ upayantaṁ	69	
PA_sn_12:69.1.5_4	bhavaṁ upayāpeti, bhavo upayanto jātiṁ upayāpeti, jāti upayantī jarāmaraṇaṁ upayāpeti.	69	
PA_sn_12:69.2.1_0	Mahāsamuddo, bhikkhave, apayanto mahānadiyo apayāpeti, mahānadiyo apayantiyo kunnadiyo	69	
PA_sn_12:69.2.1_1	apayāpenti, kunnadiyo apayantiyo mahāsobbhe apayāpenti, mahāsobbhā apayantā kusobbhe apayāpenti.	69	
PA_sn_12:69.2.2_0	Evameva kho, bhikkhave, avijjā apayantī saṅkhāre apayāpeti, saṅkhārā apayantā viññāṇaṁ	69	
PA_sn_12:69.2.2_1	apayāpenti, viññāṇaṁ apayantaṁ nāmarūpaṁ apayāpeti, nāmarūpaṁ apayantaṁ saḷāyatanaṁ	69	
PA_sn_12:69.2.2_2	apayāpeti, saḷāyatanaṁ apayantaṁ phassaṁ apayāpeti, phasso apayanto vedanaṁ apayāpeti,	69	
PA_sn_12:69.2.2_3	vedanā apayantī taṇhaṁ apayāpeti, taṇhā apayantī upādānaṁ apayāpeti, upādānaṁ apayantaṁ	69	
PA_sn_12:69.2.2_4	bhavaṁ apayāpeti, bhavo apayanto jātiṁ apayāpeti, jāti apayantī jarāmaraṇaṁ apayāpetī”ti.	69	
PA_sn_12:69.2.3	Navamaṁ.	69	
PA_sn_12:70.0.1	Saṁyutta Nikāya 12.70	70	
PA_sn_12:70.0.2	7. Mahāvagga	70	
PA_sn_12:70.0.3	Susimaparibbājakasutta	70	
PA_sn_12:70.1.1	Evaṁ me sutaṁ—	70	
PA_sn_12:70.1.2	ekaṁ samayaṁ bhagavā rājagahe viharati veḷuvane kalandakanivāpe.	70	
PA_sn_12:70.1.3	Tena kho pana samayena bhagavā sakkato hoti garukato mānito pūjito apacito lābhī cīvarapiṇḍapātasenāsanagilānappaccayabhesajjaparikkhārānaṁ.	70	
PA_sn_12:70.1.4	Bhikkhusaṅghopi sakkato hoti garukato mānito pūjito apacito lābhī cīvarapiṇḍapātasenāsanagilānappaccayabhesajjaparikkhārānaṁ.	70	
PA_sn_12:70.1.5	Aññatitthiyā pana paribbājakā asakkatā honti agarukatā amānitā apūjitā anapacitā, na lābhino cīvarapiṇḍapātasenāsanagilānappaccayabhesajjaparikkhārānaṁ.	70	
PA_sn_12:70.2.1	Tena kho pana samayena susimo paribbājako rājagahe paṭivasati mahatiyā paribbājakaparisāya saddhiṁ.	70	
PA_sn_12:70.2.2	Atha kho susimassa paribbājakassa parisā susimaṁ paribbājakaṁ etadavocuṁ:	70	
PA_sn_12:70.2.3	“ehi tvaṁ, āvuso susima, samaṇe gotame brahmacariyaṁ cara.	70	
PA_sn_12:70.2.4	Tvaṁ dhammaṁ pariyāpuṇitvā amhe vāceyyāsi.	70	
PA_sn_12:70.2.5	Taṁ mayaṁ dhammaṁ pariyāpuṇitvā gihīnaṁ bhāsissāma.	70	
PA_sn_12:70.2.6	Evaṁ mayampi sakkatā bhavissāma garukatā mānitā pūjitā apacitā lābhino cīvarapiṇḍapātasenāsanagilānappaccayabhesajjaparikkhārānan”ti.	70	
PA_sn_12:70.2.7	“Evamāvuso”ti kho susimo paribbājako sakāya parisāya paṭissuṇitvā yenāyasmā ānando tenupasaṅkami; upasaṅkamitvā āyasmatā ānandena saddhiṁ sammodi.	70	
PA_sn_12:70.2.8	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho susimo paribbājako āyasmantaṁ ānandaṁ etadavoca:	70	
PA_sn_12:70.2.9	“icchāmahaṁ, āvuso ānanda, imasmiṁ dhammavinaye brahmacariyaṁ caritun”ti.	70	
PA_sn_12:70.3.1_0	Atha kho āyasmā ānando susimaṁ paribbājakaṁ ādāya yena bhagavā tenupasaṅkami; upasaṅkamitvā	70	
PA_sn_12:70.3.1_1	bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	70	
PA_sn_12:70.3.2	“ayaṁ, bhante, susimo paribbājako evamāha:	70	
PA_sn_12:70.3.3	‘icchāmahaṁ, āvuso ānanda, imasmiṁ dhammavinaye brahmacariyaṁ caritun’”ti.	70	
PA_sn_12:70.3.4	“Tenahānanda, susimaṁ pabbājethā”ti.	70	
PA_sn_12:70.3.5	Alattha kho susimo paribbājako bhagavato santike pabbajjaṁ, alattha upasampadaṁ.	70	
PA_sn_12:70.4.1	Tena kho pana samayena sambahulehi bhikkhūhi bhagavato santike aññā byākatā hoti:	70	
PA_sn_12:70.4.2	“khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyāti pajānāmā”ti.	70	
PA_sn_12:70.4.3	Assosi kho āyasmā susimo:	70	
PA_sn_12:70.4.4	“sambahulehi kira bhikkhūhi bhagavato santike aññā byākatā:	70	
PA_sn_12:70.4.5	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmā”ti.	70	
PA_sn_12:70.4.6	Atha kho āyasmā susimo yena te bhikkhū tenupasaṅkami; upasaṅkamitvā tehi bhikkhūhi saddhiṁ sammodi.	70	
PA_sn_12:70.4.7	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā susimo te bhikkhū etadavoca:	70	
PA_sn_12:70.4.8	“saccaṁ kirāyasmantehi bhagavato santike aññā byākatā:	70	
PA_sn_12:70.4.9	‘khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāmā”ti?	70	
PA_sn_12:70.4.10	“Evamāvuso”ti.	70	
PA_sn_12:70.5.1_0	“Api pana tumhe āyasmanto evaṁ jānantā evaṁ passantā anekavihitaṁ iddhividhaṁ paccanubhotha—ekopi	70	
PA_sn_12:70.5.1_1	hutvā bahudhā hotha, bahudhāpi hutvā eko hotha; āvibhāvaṁ, tirobhāvaṁ, tirokuṭṭaṁ	70	
PA_sn_12:70.5.1_2	tiropākāraṁ tiropabbataṁ asajjamānā gacchatha, seyyathāpi ākāse; pathaviyāpi ummujjanimujjaṁ	70	
PA_sn_12:70.5.1_3	karotha, seyyathāpi udake; udakepi abhijjamāne gacchatha, seyyathāpi pathaviyaṁ;	70	
PA_sn_12:70.5.1_4	ākāsepi pallaṅkena kamatha, seyyathāpi pakkhī sakuṇo; imepi candimasūriye evaṁmahiddhike	70	
PA_sn_12:70.5.1_5	evaṁmahānubhāve pāṇinā parimasatha parimajjatha, yāva brahmalokāpi kāyena vasaṁ vattethā”ti?	70	
PA_sn_12:70.5.2	“No hetaṁ, āvuso”.	70	
PA_sn_12:70.6.1	“Api pana tumhe āyasmanto evaṁ jānantā evaṁ passantā dibbāya sotadhātuyā visuddhāya atikkantamānusikāya ubho sadde suṇātha dibbe ca mānuse ca ye dūre santike cā”ti?	70	
PA_sn_12:70.6.2	“No hetaṁ, āvuso”.	70	
PA_sn_12:70.7.1	“Api pana tumhe āyasmanto evaṁ jānantā evaṁ passantā parasattānaṁ parapuggalānaṁ cetasā ceto paricca pajānātha—	70	
PA_sn_12:70.7.2	sarāgaṁ vā cittaṁ sarāgaṁ cittanti pajānātha;	70	
PA_sn_12:70.7.3	vītarāgaṁ vā cittaṁ vītarāgaṁ cittanti pajānātha;	70	
PA_sn_12:70.7.4	sadosaṁ vā cittaṁ sadosaṁ cittanti pajānātha;	70	
PA_sn_12:70.7.5	vītadosaṁ vā cittaṁ vītadosaṁ cittanti pajānātha;	70	
PA_sn_12:70.7.6	samohaṁ vā cittaṁ samohaṁ cittanti pajānātha;	70	
PA_sn_12:70.7.7	vītamohaṁ vā cittaṁ vītamohaṁ cittanti pajānātha;	70	
PA_sn_12:70.7.8	saṅkhittaṁ vā cittaṁ saṅkhittaṁ cittanti pajānātha;	70	
PA_sn_12:70.7.9	vikkhittaṁ vā cittaṁ vikkhittaṁ cittanti pajānātha;	70	
PA_sn_12:70.7.10	mahaggataṁ vā cittaṁ mahaggataṁ cittanti pajānātha;	70	
PA_sn_12:70.7.11	amahaggataṁ vā cittaṁ amahaggataṁ cittanti pajānātha;	70	
PA_sn_12:70.7.12	sauttaraṁ vā cittaṁ sauttaraṁ cittanti pajānātha;	70	
PA_sn_12:70.7.13	anuttaraṁ vā cittaṁ anuttaraṁ cittanti pajānātha;	70	
PA_sn_12:70.7.14	samāhitaṁ vā cittaṁ samāhitaṁ cittanti pajānātha;	70	
PA_sn_12:70.7.15	asamāhitaṁ vā cittaṁ asamāhitaṁ cittanti pajānātha;	70	
PA_sn_12:70.7.16	vimuttaṁ vā cittaṁ vimuttaṁ cittanti pajānātha;	70	
PA_sn_12:70.7.17	avimuttaṁ vā cittaṁ avimuttaṁ cittanti pajānāthā”ti?	70	
PA_sn_12:70.7.18	“No hetaṁ, āvuso”.	70	
PA_sn_12:70.8.1_0	“Api pana tumhe āyasmanto evaṁ jānantā evaṁ passantā anekavihitaṁ pubbenivāsaṁ anussaratha,	70	
PA_sn_12:70.8.1_1	seyyathidaṁ—ekampi jātiṁ dvepi jātiyo tissopi jātiyo catassopi jātiyo pañcapi jātiyo	70	
PA_sn_12:70.8.1_2	dasapi jātiyo vīsampi jātiyo tiṁsampi jātiyo cattārīsampi jātiyo paññāsampi jātiyo	70	
PA_sn_12:70.8.1_3	jātisatampi jātisahassampi jātisatasahassampi, anekepi saṁvaṭṭakappe anekepi vivaṭṭakappe	70	
PA_sn_12:70.8.1_4	anekepi saṁvaṭṭavivaṭṭakappe: ‘amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhapaṭisaṁvedī	70	
PA_sn_12:70.8.1_5	evamāyupariyanto, so tato cuto amutra udapādiṁ; tatrāpāsiṁ evaṁnāmo evaṅgotto evaṁvaṇṇo	70	
PA_sn_12:70.8.1_6	evamāhāro evaṁsukhadukkhapaṭisaṁvedī evamāyupariyanto, so tato cuto idhūpapanno’ti.	70	
PA_sn_12:70.8.1_7	Iti sākāraṁ sauddesaṁ anekavihitaṁ pubbenivāsaṁ anussarathā”ti?	70	
PA_sn_12:70.8.2	“No hetaṁ, āvuso”.	70	
PA_sn_12:70.9.1_0	“Api pana tumhe āyasmanto evaṁ jānantā evaṁ passantā dibbena cakkhunā visuddhena	70	
PA_sn_12:70.9.1_1	atikkantamānusakena satte passatha cavamāne upapajjamāne hīne paṇīte suvaṇṇe dubbaṇṇe,	70	
PA_sn_12:70.9.1_2	sugate duggate yathākammūpage satte pajānātha: ‘ime vata bhonto sattā kāyaduccaritena	70	
PA_sn_12:70.9.1_3	samannāgatā vacīduccaritena samannāgatā manoduccaritena samannāgatā, ariyānaṁ upavādakā	70	
PA_sn_12:70.9.1_4	micchādiṭṭhikā micchādiṭṭhikammasamādānā, te kāyassa bhedā paraṁ maraṇā apāyaṁ duggatiṁ	70	
PA_sn_12:70.9.1_5	vinipātaṁ nirayaṁ upapannā; ime vā pana bhonto sattā kāyasucaritena samannāgatā vacīsucaritena	70	
PA_sn_12:70.9.1_6	samannāgatā manosucaritena samannāgatā, ariyānaṁ anupavādakā sammādiṭṭhikā sammādiṭṭhikammasamādānā	70	
PA_sn_12:70.9.1_7	te kāyassa bhedā paraṁ maraṇā sugatiṁ saggaṁ lokaṁ upapannā’ti, iti dibbena cakkhunā	70	
PA_sn_12:70.9.1_8	visuddhena atikkantamānusakena satte passatha cavamāne upapajjamāne hīne paṇīte suvaṇṇe	70	
PA_sn_12:70.9.1_9	dubbaṇṇe, sugate duggate yathākammūpage satte pajānāthā”ti?	70	
PA_sn_12:70.9.2	“No hetaṁ, āvuso”.	70	
PA_sn_12:70.10.1	“Api pana tumhe āyasmanto evaṁ jānantā evaṁ passantā ye te santā vimokkhā atikkamma rūpe āruppā, te kāyena phusitvā viharathā”ti?	70	
PA_sn_12:70.10.2	“No hetaṁ, āvuso”.	70	
PA_sn_12:70.11.1	“Ettha dāni āyasmanto idañca veyyākaraṇaṁ imesañca dhammānaṁ asamāpatti; idaṁ no, āvuso, kathan”ti?	70	
PA_sn_12:70.11.2	“Paññāvimuttā kho mayaṁ, āvuso susimā”ti.	70	
PA_sn_12:70.12.1	“Na khvāhaṁ imassa āyasmantānaṁ saṅkhittena bhāsitassa vitthārena atthaṁ ājānāmi.	70	
PA_sn_12:70.12.2	Sādhu me āyasmanto tathā bhāsantu yathāhaṁ imassa āyasmantānaṁ saṅkhittena bhāsitassa vitthārena atthaṁ ājāneyyan”ti.	70	
PA_sn_12:70.12.3	“Ājāneyyāsi vā tvaṁ, āvuso susima, na vā tvaṁ ājāneyyāsi atha kho paññāvimuttā mayan”ti.	70	
PA_sn_12:70.13.1	Atha kho āyasmā susimo uṭṭhāyāsanā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	70	
PA_sn_12:70.13.2	Ekamantaṁ nisinno kho āyasmā susimo yāvatako tehi bhikkhūhi saddhiṁ ahosi kathāsallāpo taṁ sabbaṁ bhagavato ārocesi.	70	
PA_sn_12:70.13.3	“Pubbe kho, susima, dhammaṭṭhitiñāṇaṁ, pacchā nibbāne ñāṇan”ti.	70	
PA_sn_12:70.14.1	“Na khvāhaṁ, bhante, imassa bhagavatā saṅkhittena bhāsitassa vitthārena atthaṁ ājānāmi.	70	
PA_sn_12:70.14.2	Sādhu me, bhante, bhagavā tathā bhāsatu yathāhaṁ imassa bhagavatā saṅkhittena bhāsitassa vitthārena atthaṁ ājāneyyan”ti.	70	
PA_sn_12:70.14.3	“Ājāneyyāsi vā tvaṁ, susima, na vā tvaṁ ājāneyyāsi, atha kho dhammaṭṭhitiñāṇaṁ pubbe, pacchā nibbāne ñāṇaṁ.	70	
PA_sn_12:70.15.1	Taṁ kiṁ maññasi, susima,	70	
PA_sn_12:70.15.2	rūpaṁ niccaṁ vā aniccaṁ vā”ti?	70	
PA_sn_12:70.15.3	“Aniccaṁ, bhante”.	70	
PA_sn_12:70.15.4	“Yaṁ panāniccaṁ dukkhaṁ vā taṁ sukhaṁ vā”ti?	70	
PA_sn_12:70.15.5	“Dukkhaṁ, bhante”.	70	
PA_sn_12:70.15.6	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	70	
PA_sn_12:70.15.7	‘etaṁ mama, esohamasmi, eso me attā’”ti?	70	
PA_sn_12:70.15.8	“No hetaṁ, bhante”.	70	
PA_sn_12:70.15.9	“Vedanā niccā vā aniccā vā”ti?	70	
PA_sn_12:70.15.10	“Aniccā, bhante”.	70	
PA_sn_12:70.15.11	“Yaṁ panāniccaṁ dukkhaṁ vā taṁ sukhaṁ vā”ti?	70	
PA_sn_12:70.15.12	“Dukkhaṁ, bhante”.	70	
PA_sn_12:70.15.13	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	70	
PA_sn_12:70.15.14	‘etaṁ mama, esohamasmi, eso me attā’”ti?	70	
PA_sn_12:70.15.15	“No hetaṁ, bhante”.	70	
PA_sn_12:70.15.16	“Saññā niccā vā aniccā vā”ti?	70	
PA_sn_12:70.15.17	“Aniccā, bhante” …pe…	70	
PA_sn_12:70.15.18	“saṅkhārā niccā vā aniccā vā”ti?	70	
PA_sn_12:70.15.19	“Aniccā, bhante”.	70	
PA_sn_12:70.15.20	“Yaṁ panāniccaṁ dukkhaṁ vā taṁ sukhaṁ vā”ti?	70	
PA_sn_12:70.15.21	“Dukkhaṁ, bhante”.	70	
PA_sn_12:70.15.22	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	70	
PA_sn_12:70.15.23	‘etaṁ mama, esohamasmi, eso me attā’”ti?	70	
PA_sn_12:70.15.24	“No hetaṁ, bhante”.	70	
PA_sn_12:70.15.25	“Viññāṇaṁ niccaṁ vā aniccaṁ vā”ti?	70	
PA_sn_12:70.15.26	“Aniccaṁ, bhante”.	70	
PA_sn_12:70.15.27	“Yaṁ panāniccaṁ dukkhaṁ vā taṁ sukhaṁ vā”ti?	70	
PA_sn_12:70.15.28	“Dukkhaṁ, bhante”.	70	
PA_sn_12:70.15.29	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	70	
PA_sn_12:70.15.30	‘etaṁ mama, esohamasmi, eso me attā’”ti?	70	
PA_sn_12:70.15.31	“No hetaṁ, bhante”.	70	
PA_sn_12:70.16.1_0	“Tasmātiha, susima, yaṁ kiñci rūpaṁ atītānāgatapaccuppannaṁ ajjhattaṁ vā bahiddhā	70	
PA_sn_12:70.16.1_1	vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ	70	
PA_sn_12:70.16.1_2	netaṁ mama nesohamasmi na meso attāti; evametaṁ yathābhūtaṁ sammappaññāya daṭṭhabbaṁ.	70	
PA_sn_12:70.16.2_0	Yā kāci vedanā atītānāgatapaccuppannā ajjhattaṁ vā bahiddhā vā oḷārikā vā sukhumā	70	
PA_sn_12:70.16.2_1	vā hīnā vā paṇītā vā yā dūre santike vā, sabbā vedanā netaṁ mama nesohamasmi na meso	70	
PA_sn_12:70.16.2_2	attāti; evametaṁ yathābhūtaṁ sammappaññāya daṭṭhabbaṁ.	70	
PA_sn_12:70.16.3	Yā kāci saññā …pe…	70	
PA_sn_12:70.16.4_0	ye keci saṅkhārā atītānāgatapaccuppannā ajjhattaṁ vā bahiddhā vā oḷārikā vā sukhumā	70	
PA_sn_12:70.16.4_1	vā hīnā vā paṇītā vā ye dūre santike vā, sabbe saṅkhārā netaṁ mama nesohamasmi na	70	
PA_sn_12:70.16.4_2	meso attāti; evametaṁ yathābhūtaṁ sammappaññāya daṭṭhabbaṁ.	70	
PA_sn_12:70.16.5_0	Yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ	70	
PA_sn_12:70.16.5_1	vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ netaṁ mama nesohamasmi	70	
PA_sn_12:70.16.5_2	na meso attāti; evametaṁ yathābhūtaṁ sammappaññāya daṭṭhabbaṁ.	70	
PA_sn_12:70.17.1	Evaṁ passaṁ, susima, sutavā ariyasāvako rūpasmimpi nibbindati, vedanāyapi nibbindati, saññāyapi nibbindati, saṅkhāresupi nibbindati, viññāṇasmimpi nibbindati.	70	
PA_sn_12:70.17.2	Nibbindaṁ virajjati, virāgā vimuccati, vimuttasmiṁ vimuttamiti ñāṇaṁ hoti.	70	
PA_sn_12:70.17.3	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	70	
PA_sn_12:70.18.1	‘Jātipaccayā jarāmaraṇan’ti, susima, passasī”ti?	70	
PA_sn_12:70.18.2	“Evaṁ, bhante”.	70	
PA_sn_12:70.18.3	“‘Bhavapaccayā jātī’ti, susima, passasī”ti?	70	
PA_sn_12:70.18.4	“Evaṁ, bhante”.	70	
PA_sn_12:70.18.5	“‘Upādānapaccayā bhavo’ti, susima, passasī”ti?	70	
PA_sn_12:70.18.6	“Evaṁ, bhante”.	70	
PA_sn_12:70.18.7	“‘Taṇhāpaccayā upādānan’ti, susima, passasī”ti?	70	
PA_sn_12:70.18.8	“Evaṁ, bhante”.	70	
PA_sn_12:70.18.9	“Vedanāpaccayā taṇhāti …	70	
PA_sn_12:70.18.10	phassapaccayā vedanāti …	70	
PA_sn_12:70.18.11	saḷāyatanapaccayā phassoti …	70	
PA_sn_12:70.18.12	nāmarūpapaccayā saḷāyatananti …	70	
PA_sn_12:70.18.13	viññāṇapaccayā nāmarūpanti …	70	
PA_sn_12:70.18.14	saṅkhārapaccayā viññāṇanti …	70	
PA_sn_12:70.18.15	avijjāpaccayā saṅkhārāti, susima, passasī”ti?	70	
PA_sn_12:70.18.16	“Evaṁ, bhante”.	70	
PA_sn_12:70.19.1	“‘Jātinirodhā jarāmaraṇanirodho’ti, susima, passasī”ti?	70	
PA_sn_12:70.19.2	“Evaṁ, bhante”.	70	
PA_sn_12:70.19.3	“‘Bhavanirodhā jātinirodho’ti susima, passasī”ti?	70	
PA_sn_12:70.19.4	“Evaṁ, bhante”.	70	
PA_sn_12:70.19.5	“Upādānanirodhā bhavanirodhoti …	70	
PA_sn_12:70.19.6	taṇhānirodhā upādānanirodhoti …	70	
PA_sn_12:70.19.7	vedanānirodhā taṇhānirodhoti …	70	
PA_sn_12:70.19.8	phassanirodhā vedanānirodhoti …	70	
PA_sn_12:70.19.9	saḷāyatananirodhā phassanirodhoti …	70	
PA_sn_12:70.19.10	nāmarūpanirodhā saḷāyatananirodhoti …	70	
PA_sn_12:70.19.11	viññāṇanirodhā nāmarūpanirodhoti …	70	
PA_sn_12:70.19.12	saṅkhāranirodhā viññāṇanirodhoti …	70	
PA_sn_12:70.19.13	avijjānirodhā saṅkhāranirodhoti, susima, passasī”ti?	70	
PA_sn_12:70.19.14	“Evaṁ, bhante”.	70	
PA_sn_12:70.20.1_0	“Api pana tvaṁ, susima, evaṁ jānanto evaṁ passanto anekavihitaṁ iddhividhaṁ paccanubhosi—ekopi	70	
PA_sn_12:70.20.1_1	hutvā bahudhā hosi, bahudhāpi hutvā eko hosi; āvibhāvaṁ, tirobhāvaṁ, tirokuṭṭaṁ tiropākāraṁ	70	
PA_sn_12:70.20.1_2	tiropabbataṁ asajjamāno gacchasi, seyyathāpi ākāse; pathaviyāpi ummujjanimujjaṁ karosi,	70	
PA_sn_12:70.20.1_3	seyyathāpi udake; udakepi abhijjamāno gacchasi, seyyathāpi pathaviyaṁ; ākāsepi pallaṅkena	70	
PA_sn_12:70.20.1_4	kamasi, seyyathāpi pakkhī sakuṇo; imepi candimasūriye evaṁmahiddhike evaṁmahānubhāve	70	
PA_sn_12:70.20.1_5	pāṇinā parimasasi parimajjasi, yāva brahmalokāpi kāyena vasaṁ vattesī”ti?	70	
PA_sn_12:70.20.2	“No hetaṁ, bhante”.	70	
PA_sn_12:70.21.1	“Api pana tvaṁ, susima, evaṁ jānanto evaṁ passanto dibbāya sotadhātuyā visuddhāya atikkantamānusikāya ubho sadde suṇasi dibbe ca mānuse ca ye dūre santike cā”ti?	70	
PA_sn_12:70.21.2	“No hetaṁ, bhante”.	70	
PA_sn_12:70.22.1	“Api pana tvaṁ, susima, evaṁ jānanto evaṁ passanto parasattānaṁ parapuggalānaṁ cetasā ceto paricca pajānāsi—	70	
PA_sn_12:70.22.2	sarāgaṁ vā cittaṁ sarāgaṁ cittanti pajānāsi …pe…	70	
PA_sn_12:70.22.3	vimuttaṁ vā cittaṁ vimuttaṁ cittanti pajānāsī”ti?	70	
PA_sn_12:70.22.4	“No hetaṁ, bhante”.	70	
PA_sn_12:70.23.1_0	“Api pana tvaṁ, susima, evaṁ jānanto evaṁ passanto anekavihitaṁ pubbenivāsaṁ anussarasi,	70	
PA_sn_12:70.23.1_1	seyyathidaṁ—ekampi jātiṁ …pe… iti sākāraṁ sauddesaṁ anekavihitaṁ pubbenivāsaṁ anussarasī”ti?	70	
PA_sn_12:70.23.2	“No hetaṁ, bhante”.	70	
PA_sn_12:70.24.1	“Api pana tvaṁ, susima, evaṁ jānanto evaṁ passanto dibbena cakkhunā visuddhena atikkantamānusakena satte passasi cavamāne …pe… yathākammūpage satte pajānāsī”ti?	70	
PA_sn_12:70.24.2	“No hetaṁ, bhante”.	70	
PA_sn_12:70.25.1	“Api pana tvaṁ, susima, evaṁ jānanto evaṁ passanto ye te santā vimokkhā atikkamma rūpe āruppā, te kāyena phusitvā viharasī”ti?	70	
PA_sn_12:70.25.2	“No hetaṁ, bhante”.	70	
PA_sn_12:70.26.1	“Ettha dāni, susima, idañca veyyākaraṇaṁ imesañca dhammānaṁ asamāpatti, idaṁ no, susima, kathan”ti?	70	
PA_sn_12:70.27.1	Atha kho āyasmā susimo bhagavato pādesu sirasā nipatitvā bhagavantaṁ etadavoca:	70	
PA_sn_12:70.27.2	“accayo maṁ, bhante, accagamā yathābālaṁ yathāmūḷhaṁ yathāakusalaṁ, yvāhaṁ evaṁ svākkhāte dhammavinaye dhammatthenako pabbajito.	70	
PA_sn_12:70.27.3	Tassa me, bhante, bhagavā accayaṁ accayato paṭiggaṇhātu āyatiṁ saṁvarāyā”ti.	70	
PA_sn_12:70.28.1	“Taggha tvaṁ, susima, accayo accagamā yathābālaṁ yathāmūḷhaṁ yathāakusalaṁ, yo tvaṁ evaṁ svākkhāte dhammavinaye dhammatthenako pabbajito.	70	
PA_sn_12:70.28.2	Seyyathāpi, susima, coraṁ āgucāriṁ gahetvā rañño dasseyyuṁ:	70	
PA_sn_12:70.28.3	‘ayaṁ te, deva, coro āgucārī, imassa yaṁ icchasi taṁ daṇḍaṁ paṇehī’ti.	70	
PA_sn_12:70.28.4	Tamenaṁ rājā evaṁ vadeyya:	70	
PA_sn_12:70.28.5_0	‘gacchatha, bho, imaṁ purisaṁ daḷhāya rajjuyā pacchābāhaṁ gāḷhabandhanaṁ bandhitvā	70	
PA_sn_12:70.28.5_1	khuramuṇḍaṁ karitvā kharassarena paṇavena rathiyāya rathiyaṁ siṅghāṭakena siṅghāṭakaṁ	70	
PA_sn_12:70.28.5_2	parinetvā dakkhiṇena dvārena nikkhāmetvā dakkhiṇato nagarassa sīsaṁ chindathā’ti.	70	
PA_sn_12:70.28.6_0	Tamenaṁ rañño purisā daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ	70	
PA_sn_12:70.28.6_1	karitvā kharassarena paṇavena rathiyāya rathiyaṁ siṅghāṭakena siṅghāṭakaṁ parinetvā	70	
PA_sn_12:70.28.6_2	dakkhiṇena dvārena nikkhāmetvā dakkhiṇato nagarassa sīsaṁ chindeyyuṁ.	70	
PA_sn_12:70.28.7	Taṁ kiṁ maññasi, susima,	70	
PA_sn_12:70.28.8	api nu so puriso tatonidānaṁ dukkhaṁ domanassaṁ paṭisaṁvediyethā”ti?	70	
PA_sn_12:70.28.9	“Evaṁ, bhante”.	70	
PA_sn_12:70.29.1	“Yaṁ kho so, susima, puriso tatonidānaṁ dukkhaṁ domanassaṁ paṭisaṁvediyetha.	70	
PA_sn_12:70.29.2	Yā evaṁ svākkhāte dhammavinaye dhammatthenakassa pabbajjā, ayaṁ tato dukkhavipākatarā ca kaṭukavipākatarā ca, api ca vinipātāya saṁvattati.	70	
PA_sn_12:70.29.3	Yato ca kho tvaṁ, susima, accayaṁ accayato disvā yathādhammaṁ paṭikarosi taṁ te mayaṁ paṭiggaṇhāma.	70	
PA_sn_12:70.29.4	Vuddhi hesā, susima, ariyassa vinaye yo accayaṁ accayato disvā yathādhammaṁ paṭikaroti, āyatiñca saṁvaraṁ āpajjatī”ti.	70	
PA_sn_12:70.29.5	Dasamaṁ.	70	
PA_sn_12:70.29.6	Mahāvaggo sattamo.	70	
PA_sn_12:70.30.0	Tassuddānaṁ	70	
PA_sn_12:70.30.1	Dve assutavatā vuttā,	70	
PA_sn_12:70.30.2	puttamaṁsena cāparaṁ;	70	
PA_sn_12:70.30.3	Atthirāgo ca nagaraṁ,	70	
PA_sn_12:70.30.4	sammasaṁ naḷakalāpiyaṁ;	70	
PA_sn_12:70.30.5	Kosambī upayanti ca,	70	
PA_sn_12:70.30.6	dasamo susimena cāti.	70	
PA_sn_12:71.0.1	Saṁyutta Nikāya 12.71	71	
PA_sn_12:71.0.2	8. Samaṇabrāhmaṇavagga	71	
PA_sn_12:71.0.3	Jarāmaraṇasutta	71	
PA_sn_12:71.1.1	Evaṁ me sutaṁ—	71	
PA_sn_12:71.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	71	
PA_sn_12:71.1.3	Tatra kho bhagavā …pe…	71	
PA_sn_12:71.1.4_0	“ye hi keci, bhikkhave, samaṇā vā brāhmaṇā vā jarāmaraṇaṁ nappajānanti, jarāmaraṇasamudayaṁ	71	
PA_sn_12:71.1.4_1	nappajānanti, jarāmaraṇanirodhaṁ nappajānanti, jarāmaraṇanirodhagāminiṁ paṭipadaṁ nappajānanti,	71	
PA_sn_12:71.1.5_0	na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā	71	
PA_sn_12:71.1.5_1	brāhmaṇasammatā, na ca pana te āyasmanto sāmaññatthaṁ vā brahmaññatthaṁ vā diṭṭheva	71	
PA_sn_12:71.1.5_2	dhamme sayaṁ abhiññā sacchikatvā upasampajja viharanti.	71	
PA_sn_12:71.2.1	Ye ca kho keci, bhikkhave, samaṇā vā brāhmaṇā vā jarāmaraṇaṁ pajānanti …pe… paṭipadaṁ pajānanti,	71	
PA_sn_12:71.2.2_0	te kho me, bhikkhave, samaṇā vā brāhmaṇā vā samaṇesu ceva samaṇasammatā brāhmaṇesu	71	
PA_sn_12:71.2.2_1	ca brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme	71	
PA_sn_12:71.2.2_2	sayaṁ abhiññā sacchikatvā upasampajja viharantī”ti.	71	
PA_sn_12:71.2.3	(Suttanto eko.)	71	
PA_sn_12:71.2.4	Paṭhamaṁ.	71	
PA_sn_12:72-81.0.1	Saṁyutta Nikāya 12.72–81	72-81	
PA_sn_12:72-81.0.2	8. Samaṇabrāhmaṇavagga	72-81	
PA_sn_12:72-81.0.3	Jātisuttādidasaka	72-81	
PA_sn_12:72-81.1.1	“Sāvatthiyaṁ viharati.	72-81	
PA_sn_12:72-81.1.2	Jātiṁ nappajānanti …pe….	72-81	
PA_sn_12:72-81.2.1	“Bhavaṁ nappajānanti …pe….	72-81	
PA_sn_12:72-81.3.1	“Upādānaṁ nappajānanti …pe….	72-81	
PA_sn_12:72-81.4.1	“Taṇhaṁ nappajānanti …pe….	72-81	
PA_sn_12:72-81.5.1	“Vedanaṁ nappajānanti …pe….	72-81	
PA_sn_12:72-81.6.1	“Phassaṁ nappajānanti …pe….	72-81	
PA_sn_12:72-81.7.1	“Saḷāyatanaṁ nappajānanti …pe….	72-81	
PA_sn_12:72-81.8.1	“Nāmarūpaṁ nappajānanti …pe….	72-81	
PA_sn_12:72-81.9.1	“Viññāṇaṁ nappajānanti …pe….	72-81	
PA_sn_12:72-81.10.1	“Saṅkhāre nappajānanti, saṅkhārasamudayaṁ nappajānanti, saṅkhāranirodhaṁ nappajānanti, saṅkhāranirodhagāminiṁ paṭipadaṁ nappajānanti …pe…	72-81	
PA_sn_12:72-81.10.2	pajānanti …pe…	72-81	
PA_sn_12:72-81.10.3	sayaṁ abhiññā sacchikatvā upasampajja viharantī”ti.	72-81	
PA_sn_12:72-81.10.4	Ekādasamaṁ.	72-81	
PA_sn_12:72-81.10.5	Samaṇabrāhmaṇavaggo aṭṭhamo.	72-81	
PA_sn_12:72-81.11.0	Tassuddānaṁ	72-81	
PA_sn_12:72-81.11.1	Paccayekādasa vuttā,	72-81	
PA_sn_12:72-81.11.2	catusaccavibhajjanā;	72-81	
PA_sn_12:72-81.11.3	Samaṇabrāhmaṇavaggo,	72-81	
PA_sn_12:72-81.11.4	nidāne bhavati aṭṭhamo.	72-81	
PA_sn_12:72-81.12.0	vagguddānaṁ	72-81	
PA_sn_12:72-81.12.1	Buddho āhāro dasabalo,	72-81	
PA_sn_12:72-81.12.2	Kaḷāro gahapatipañcamo;	72-81	
PA_sn_12:72-81.12.3	Dukkhavaggo mahāvaggo,	72-81	
PA_sn_12:72-81.12.4	Aṭṭhamo samaṇabrāhmaṇoti.	72-81	
PA_sn_12:82.0.1	Saṁyutta Nikāya 12.82	82	
PA_sn_12:82.0.2	9. Antarapeyyāla	82	
PA_sn_12:82.0.3	Satthusutta	82	
PA_sn_12:82.1.1	Sāvatthiyaṁ viharati.	82	
PA_sn_12:82.1.2	“Jarāmaraṇaṁ, bhikkhave, ajānatā apassatā yathābhūtaṁ jarāmaraṇe yathābhūtaṁ ñāṇāya satthā pariyesitabbo;	82	
PA_sn_12:82.1.3	jarāmaraṇasamudayaṁ ajānatā apassatā yathābhūtaṁ jarāmaraṇasamudaye yathābhūtaṁ ñāṇāya satthā pariyesitabbo;	82	
PA_sn_12:82.1.4	jarāmaraṇanirodhaṁ ajānatā apassatā yathābhūtaṁ jarāmaraṇanirodhe yathābhūtaṁ ñāṇāya satthā pariyesitabbo;	82	
PA_sn_12:82.1.5	jarāmaraṇanirodhagāminiṁ paṭipadaṁ ajānatā apassatā yathābhūtaṁ jarāmaraṇanirodhagāminiyā paṭipadāya yathābhūtaṁ ñāṇāya satthā pariyesitabbo”ti.	82	
PA_sn_12:82.1.6	(Suttanto eko.)	82	
PA_sn_12:82.1.7	Paṭhamaṁ.	82	
PA_sn_12:82.1.8	(Sabbesaṁ peyyālo evaṁ vitthāretabbo.)	82	
PA_sn_12:83.0.1	Saṁyutta Nikāya 12.83–92	83	
PA_sn_12:83.0.2	9. Antarapeyyāla	83	
PA_sn_12:83.0.3	Dutiyasatthusuttādidasaka	83	
PA_sn_12:83.1.1	“Jātiṁ, bhikkhave, ajānatā apassatā yathābhūtaṁ …pe….	83	
PA_sn_12:84.1.1	“Bhavaṁ, bhikkhave, ajānatā apassatā yathābhūtaṁ …pe….	84	
PA_sn_12:85.1.1	“Upādānaṁ, bhikkhave, ajānatā apassatā yathābhūtaṁ …pe….	85	
PA_sn_12:86.1.1	“Taṇhaṁ, bhikkhave, ajānatā apassatā yathābhūtaṁ …pe….	86	
PA_sn_12:87.1.1	“Vedanaṁ, bhikkhave, ajānatā apassatā yathābhūtaṁ …pe….	87	
PA_sn_12:88.1.1	“Phassaṁ, bhikkhave, ajānatā apassatā yathābhūtaṁ …pe….	88	
PA_sn_12:89.1.1	“Saḷāyatanaṁ, bhikkhave, ajānatā apassatā yathābhūtaṁ …pe….	89	
PA_sn_12:90.1.1	“Nāmarūpaṁ, bhikkhave, ajānatā apassatā yathābhūtaṁ …pe….	90	
PA_sn_12:91.1.1	“Viññāṇaṁ, bhikkhave, ajānatā apassatā yathābhūtaṁ …pe….	91	
PA_sn_12:92.1.1	“Saṅkhāre, bhikkhave, ajānatā apassatā yathābhūtaṁ saṅkhāresu yathābhūtaṁ ñāṇāya satthā pariyesitabbo;	92	
PA_sn_12:92.1.2	saṅkhārasamudayaṁ ajānatā apassatā yathābhūtaṁ saṅkhārasamudaye yathābhūtaṁ ñāṇāya satthā pariyesitabbo;	92	
PA_sn_12:92.1.3	saṅkhāranirodhaṁ ajānatā apassatā yathābhūtaṁ saṅkhāranirodhe yathābhūtaṁ ñāṇāya satthā pariyesitabbo;	92	
PA_sn_12:92.1.4	saṅkhāranirodhagāminiṁ paṭipadaṁ ajānatā apassatā yathābhūtaṁ saṅkhāranirodhagāminiyā paṭipadāya yathābhūtaṁ ñāṇāya satthā pariyesitabbo”ti.	92	
PA_sn_12:92.1.5	Ekādasamaṁ.	92	
PA_sn_12:92.1.6	(Sabbesaṁ catusaccikaṁ kātabbaṁ.)	92	
PA_sn_12:93-103.0.1	Saṁyutta Nikāya 12.93–213	93-103	
PA_sn_12:93-103.0.2	9. Antarapeyyāla	93-103	
PA_sn_12:93-103.0.3	Sikkhāsuttādipeyyālaekādasaka	93-103	
PA_sn_12:93-103.1.1	“Jarāmaraṇaṁ, bhikkhave, ajānatā apassatā yathābhūtaṁ jarāmaraṇe yathābhūtaṁ ñāṇāya sikkhā karaṇīyā.	93-103	
PA_sn_12:104-114.1.1	“Jarāmaraṇaṁ, bhikkhave, ajānatā …pe…	104-114	
PA_sn_12:104-114.1.2	yogo karaṇīyo …pe….	104-114	
PA_sn_12:115-125.1.1	“Jarāmaraṇaṁ, bhikkhave, ajānatā …pe…	115-125	
PA_sn_12:115-125.1.2	chando karaṇīyo …pe….	115-125	
PA_sn_12:126-136.1.1	“Jarāmaraṇaṁ, bhikkhave, ajānatā …pe…	126-136	
PA_sn_12:126-136.1.2	ussoḷhī karaṇīyā …pe….	126-136	
PA_sn_12:137-147.1.1	“Jarāmaraṇaṁ, bhikkhave, ajānatā …pe…	137-147	
PA_sn_12:137-147.1.2	appaṭivānī karaṇīyā …pe….	137-147	
PA_sn_12:148-158.1.1	“Jarāmaraṇaṁ, bhikkhave, ajānatā …pe…	148-158	
PA_sn_12:148-158.1.2	ātappaṁ karaṇīyaṁ …pe….	148-158	
PA_sn_12:159-169.1.1	“Jarāmaraṇaṁ, bhikkhave, ajānatā …pe…	159-169	
PA_sn_12:159-169.1.2	vīriyaṁ karaṇīyaṁ …pe….	159-169	
PA_sn_12:170-180.1.1	“Jarāmaraṇaṁ, bhikkhave, ajānatā …pe…	170-180	
PA_sn_12:170-180.1.2	sātaccaṁ karaṇīyaṁ …pe….	170-180	
PA_sn_12:181-191.1.1	“Jarāmaraṇaṁ, bhikkhave, ajānatā …pe…	181-191	
PA_sn_12:181-191.1.2	sati karaṇīyā …pe….	181-191	
PA_sn_12:192-202.1.1	“Jarāmaraṇaṁ, bhikkhave, ajānatā …pe…	192-202	
PA_sn_12:192-202.1.2	sampajaññaṁ karaṇīyaṁ …pe….	192-202	
PA_sn_12:203-213.1.1	“Jarāmaraṇaṁ, bhikkhave, ajānatā …pe…	203-213	
PA_sn_12:203-213.1.2	appamādo karaṇīyo …pe….	203-213	
PA_sn_12:203-213.1.3	Antarapeyyālo navamo.	203-213	
PA_sn_12:203-213.2.0	Tassuddānaṁ	203-213	
PA_sn_12:203-213.2.1	Satthā sikkhā ca yogo ca,	203-213	
PA_sn_12:203-213.2.2	chando ussoḷhipañcamī;	203-213	
PA_sn_12:203-213.2.3	Appaṭivāni yātappaṁ,	203-213	
PA_sn_12:203-213.2.4	vīriyaṁ sātaccamuccati;	203-213	
PA_sn_12:203-213.2.5	Sati ca sampajaññañca,	203-213	
PA_sn_12:203-213.2.6	appamādena dvādasāti.	203-213	
PA_sn_12:203-213.2.7	Suttantā antarapeyyālā niṭṭhitā.	203-213	
PA_sn_12:203-213.3.1	Pare te dvādasa honti,	203-213	
PA_sn_12:203-213.3.2	suttā dvattiṁsa satāni;	203-213	
PA_sn_12:203-213.3.3	Catusaccena te vuttā,	203-213	
PA_sn_12:203-213.3.4	peyyālaantaramhi yeti.	203-213	
PA_sn_12:203-213.3.5	Antarapeyyālesu uddānaṁ samattaṁ.	203-213	
PA_sn_12:203-213.3.6	Nidānasaṁyuttaṁ samattaṁ.	203-213	
