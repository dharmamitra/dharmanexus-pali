segmentnr	original	folio	analyzed
PA_atk-s04_01a:0	Namo tassa bhagavato arahato sammāsambuddhassa	0	
PA_atk-s04_01a:1	Aṅguttaranikāye	0	
PA_atk-s04_01a:2	Ekakanipāta-aṭṭhakathā	0	
PA_atk-s04_01a:3	Ganthārambhakathā	0	
PA_atk-s04_01a:4	“Karuṇāsītalahadayaṃ, paññāpajjotavihatamohatamaṃ;	0	
PA_atk-s04_01a:5	Sanarāmaralokagaruṃ, vande sugataṃ gativimuttaṃ.	0	
PA_atk-s04_01a:6	“Buddhopi buddhabhāvaṃ, bhāvetvā ceva sacchikatvā ca;	0	
PA_atk-s04_01a:7	Yaṃ upagato gatamalaṃ, vande tamanuttaraṃ dhammaṃ.	0	
PA_atk-s04_01a:8	“Sugatassa orasānaṃ, puttānaṃ mārasenamathanānaṃ;	0	
PA_atk-s04_01a:9	Aṭṭhannampi samūhaṃ, sirasā vande ariyasaṅghaṃ.	0	
PA_atk-s04_01a:10	“Iti me pasannamatino, ratanattayavandanāmayaṃ puññaṃ;	1	
PA_atk-s04_01a:11	Yaṃ suvihatantarāyo, hutvā tassānubhāvena.	1	
PA_atk-s04_01a:12	“Ekakadukādipaṭimaṇḍitassa aṅguttarāgamavarassa;	1	
PA_atk-s04_01a:13	Dhammakathikapuṅgavānaṃ, vicittapaṭibhānajananassa.	1	
PA_atk-s04_01a:14	“Atthappakāsanatthaṃ, aṭṭhakathā ādito vasisatehi;	1	
PA_atk-s04_01a:15	Pañcahi yā saṅgītā, anusaṅgītā ca pacchāpi.	1	
PA_atk-s04_01a:16	“Sīhaḷadīpaṃ pana ābhatātha vasinā mahāmahindena;	1	
PA_atk-s04_01a:17	Ṭhapitā sīhaḷabhāsāya, dīpavāsīnamatthāya.	1	
PA_atk-s04_01a:18	“Apanetvāna tatohaṃ, sīhaḷabhāsaṃ manoramaṃ bhāsaṃ;	1	
PA_atk-s04_01a:19	Tantinayānucchavikaṃ, āropento vigatadosaṃ.	1	
PA_atk-s04_01a:20	“Samayaṃ avilomento, therānaṃ theravaṃsadīpānaṃ;	2	
PA_atk-s04_01a:21	Sunipuṇavinicchayānaṃ, mahāvihāre nivāsīnaṃ.	2	
PA_atk-s04_01a:22	“Hitvā punappunāgatamatthaṃ, atthaṃ pakāsayissāmi;	2	
PA_atk-s04_01a:23	Sujanassa ca tuṭṭhatthaṃ, ciraṭṭhitatthañca dhammassa.	2	
PA_atk-s04_01a:24	“Sāvatthipabhūtīnaṃ, nagarānaṃ vaṇṇanā katā heṭṭhā;	2	
PA_atk-s04_01a:25	Dīghassa majjhimassa ca, yā me atthaṃ vadantena.	2	
PA_atk-s04_01a:26	“Vitthāravasena sudaṃ, vatthūni ca tattha yāni vuttāni;	2	
PA_atk-s04_01a:27	Tesampi na idha bhiyyo, vitthārakathaṃ karissāmi.	2	
PA_atk-s04_01a:28	“Suttānaṃ pana atthā, na vinā vatthūhi ye pakāsanti;	2	
PA_atk-s04_01a:29	Tesaṃ pakāsanatthaṃ, vatthūnipi dassayissāmi.	2	
PA_atk-s04_01a:30	“Sīlakathā dhutadhammā, kammaṭṭhānāni ceva sabbāni;	3	
PA_atk-s04_01a:31	Cariyāvidhānasahito, jhānasamāpattivitthāro.	3	
PA_atk-s04_01a:32	“Sabbā ca abhiññāyo, paññāsaṅkalananicchayo ceva;	3	
PA_atk-s04_01a:33	Khandhādhātāyatanindriyāni, ariyāni ceva cattāri.	3	
PA_atk-s04_01a:34	“Saccāni paccayākāradesanā suparisuddhanipuṇanayā;	3	
PA_atk-s04_01a:35	Avimuttatantimaggā, vipassanābhāvanā ceva.	3	
PA_atk-s04_01a:36	“Iti pana sabbaṃ yasmā, visuddhimagge mayā suparisuddhaṃ;	3	
PA_atk-s04_01a:37	Vuttaṃ tasmā bhiyyo, na taṃ idha vicārayissāmi.	3	
PA_atk-s04_01a:38	“Majjhe visuddhimaggo, esa catunnampi āgamānañhi;	3	
PA_atk-s04_01a:39	Ṭhatvā pakāsayissati, tattha yathābhāsitamatthaṃ.	3	
PA_atk-s04_01a:40	“Icceva kato tasmā, tampi gahetvāna saddhimetāya;	4	
PA_atk-s04_01a:41	Aṭṭhakathāya vijānatha, aṅguttaranissitaṃ attha”nti.	4	
PA_atk-s04_01a:42	Saṃkhepakathā	4	
PA_atk-s04_01a:43	1. Rūpādivaggavaṇṇanā	4	
PA_atk-s04_01a:44_0	Tattha aṅguttarāgamo nāma ekakanipāto dukanipāto tikanipāto catukkanipāto pañcakanipāto	44	
PA_atk-s04_01a:44_1	chakkanipāto sattakanipāto aṭṭhakanipāto navakanipāto dasakanipāto ekādasakanipātoti	44	
PA_atk-s04_01a:44_2	ekādasa nipātā honti. Suttato –	44	
PA_atk-s04_01a:45	“Nava suttasahassāni, pañca suttasatāni ca;	4	
PA_atk-s04_01a:46	Sattapaññāsa suttāni, honti aṅguttarāgame”.	4	
PA_atk-s04_01a:47_0	Tassa nipātesu ekakanipāto ādi, suttesu cittapariyādānasuttaṃ. Tassāpi “evaṃ me suta”ntiādikaṃ	47	
PA_atk-s04_01a:47_1	āyasmatā ānandena paṭhamamahāsaṅgītikāle vuttaṃ nidānamādi. Sā panesā paṭhamamahāsaṅgīti	47	
PA_atk-s04_01a:47_2	sumaṅgalavilāsiniyā dīghanikāyaṭṭhakathāya ādimhi vitthāritā, tasmā sā tattha vitthāritanayeneva veditabbā.	47	
PA_atk-s04_01a:48	Nidānavaṇṇanā	4	
PA_atk-s04_01a:49_0	1. Yaṃ panetaṃ “evaṃ me suta”ntiādikaṃ nidānaṃ, tattha evanti nipātapadaṃ, metiādīni	49	
PA_atk-s04_01a:49_1	nāmapadāni. Sāvatthiyaṃ viharatīti ettha vīti upasaggapadaṃ, haratīti ākhyātapadanti	49	
PA_atk-s04_01a:49_2	iminā tāva nayena padavibhāgo veditabbo.	49	
PA_atk-s04_01a:50_0	Atthato pana evaṃsaddo tāva upamūpadesa-sampahaṃsana-garahaṇavacana-sampaṭiggahākāranidassanāvadhāraṇādi-anekatthappabhedo.	50	
PA_atk-s04_01a:50_1	Tathā hesa “evaṃ jātena maccena, kattabbaṃ kusalaṃ bahu”nti evamādīsu upamāyaṃ āgato.	50	
PA_atk-s04_01a:50_2	“Evaṃ te abhikkamitabbaṃ, evaṃ te paṭikkamitabba”ntiādīsu upadese. “Evametaṃ bhagavā,	50	
PA_atk-s04_01a:50_3	evametaṃ sugatā”tiādīsu sampahaṃsane. “Evamevaṃ panāyaṃ vasalī yasmiṃ vā tasmiṃ vā	50	
PA_atk-s04_01a:50_4	tassa muṇḍakassa samaṇakassa vaṇṇaṃ bhāsatī”tiādīsu garahaṇe. “Evaṃ, bhanteti kho	50	
PA_atk-s04_01a:50_5	te bhikkhū bhagavato paccassosu”ntiādīsu vacanasampaṭiggahe. “Evaṃ byākho ahaṃ, bhante,	50	
PA_atk-s04_01a:50_6	bhagavatā dhammaṃ desitaṃ ājānāmī”tiādīsu ākāre. “Ehi tvaṃ, māṇavaka, yena samaṇo	50	
PA_atk-s04_01a:50_7	ānando tenupasaṅkama; upasaṅkamitvā mama vacanena samaṇaṃ ānandaṃ appābādhaṃ appātaṅkaṃ	50	
PA_atk-s04_01a:50_8	lahuṭṭhānaṃ balaṃ phāsuvihāraṃ puccha – ‘subho māṇavo todeyyaputto bhavantaṃ ānandaṃ	50	
PA_atk-s04_01a:50_9	appābādhaṃ…pe… phāsuvihāraṃ pucchatī’ti, evañca vadehi “sādhu kira bhavaṃ ānando	50	
PA_atk-s04_01a:50_10	yena subhassa māṇavassa todeyyaputtassa nivesanaṃ, tenupasaṅkamatu anukampaṃ upādāyā”tiādīsu	501	
PA_atk-s04_01a:50_11	nidassane. “Taṃ kiṃ maññatha, kālāmā, ime dhammā kusalā vā akusalā vāti? Akusalā,	501	
PA_atk-s04_01a:50_12	bhante. Sāvajjā vā anavajjā vāti? Sāvajjā, bhante. Viññugarahitā vā viññuppasatthā	501	
PA_atk-s04_01a:50_13	vāti? Viññugarahitā, bhante. Samattā samādinnā ahitāya dukkhāya saṃvattanti no vā,	501	
PA_atk-s04_01a:50_14	kathaṃ vo ettha hotīti? Samattā, bhante, samādinnā ahitāya dukkhāya saṃvattanti,	501	
PA_atk-s04_01a:50_15	evaṃ no ettha hotī”tiādīsu avadhāraṇe. Svāyamidha ākāranidassanāvadhāraṇesu daṭṭhabbo.	501	
PA_atk-s04_01a:51_0	Tattha ākāratthena evaṃsaddena etamatthaṃ dīpeti – nānānayanipuṇaṃ anekajjhāsayasamuṭṭhānaṃ	51	
PA_atk-s04_01a:51_1	atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ sabbasattānaṃ	51	
PA_atk-s04_01a:51_2	sakasakabhāsānurūpato sotapathamāgacchantaṃ tassa bhagavato vacanaṃ sabbappakārena	51	
PA_atk-s04_01a:51_3	ko samattho viññātuṃ, sabbathāmena pana sotukāmataṃ janetvāpi evaṃ me sutaṃ, mayāpi	51	
PA_atk-s04_01a:51_4	ekenākārena sutanti.	51	
PA_atk-s04_01a:52	Nidassanatthena “nāhaṃ sayambhū, na mayā idaṃ sacchikata”nti attānaṃ parimocento “evaṃ me sutaṃ, mayāpi evaṃ suta”nti idāni vattabbaṃ sakalaṃ suttaṃ nidasseti.	5	
PA_atk-s04_01a:53_0	Avadhāraṇatthena “etadaggaṃ, bhikkhave, mama sāvakānaṃ bhikkhūnaṃ bahussutānaṃ yadidaṃ	53	
PA_atk-s04_01a:53_1	ānando, satimantānaṃ, gatimantānaṃ, dhitimantānaṃ, upaṭṭhākānaṃ yadidaṃ ānando”ti	53	
PA_atk-s04_01a:53_2	evaṃ bhagavatā, “āyasmā ānando atthakusalo dhammakusalo byañjanakusalo niruttikusalo	53	
PA_atk-s04_01a:53_3	pubbāparakusalo”ti evaṃ dhammasenāpatinā ca pasatthabhāvānurūpaṃ attano dhāraṇabalaṃ	53	
PA_atk-s04_01a:53_4	dassento sattānaṃ sotukāmataṃ janeti “evaṃ me sutaṃ, tañca kho atthato vā byañjanato	53	
PA_atk-s04_01a:53_5	vā anūnamanadhikaṃ, evameva, na aññathā daṭṭhabba”nti.	53	
PA_atk-s04_01a:54_0	Mesaddo tīsu atthesu dissati. Tathā hissa “gāthābhigītaṃ me abhojaneyya”ntiādīsu	54	
PA_atk-s04_01a:54_1	mayāti attho. “Sādhu me, bhante, bhagavā saṃkhittena dhammaṃ desetū”tiādīsu mayhanti	54	
PA_atk-s04_01a:54_2	attho. “Dhammadāyādā me, bhikkhave, bhavathā”tiādīsu mamāti attho. Idha pana “mayā	54	
PA_atk-s04_01a:54_3	suta”nti ca, “mama suta”nti ca atthadvaye yujjati.	54	
PA_atk-s04_01a:55_0	Sutanti ayaṃ sutasaddo saupasaggo ca anupasaggo ca gamana-vissuta-kilinnaupacitānuyoga-sotaviññeyya-sotadvārānusāraviññātādianekatthappabhedo.	55	
PA_atk-s04_01a:55_1	Tathā hissa – “senāya pasuto”tiādīsu gacchantoti attho. “Sutadhammassa passato”tiādīsu	55	
PA_atk-s04_01a:55_2	vissutadhammassāti attho. “Avassutā avassutassā”tiādīsu kilinnākilinnassāti attho.	55	
PA_atk-s04_01a:55_3	“Tumhehi puññaṃ pasutaṃ anappaka”ntiādīsu upacitanti attho. “Ye jhānappasutā dhīrā”tiādīsu	55	
PA_atk-s04_01a:55_4	jhānānuyuttāti attho. “Diṭṭhaṃ sutaṃ muta”ntiādīsu sotaviññeyyanti attho. “Sutadharo	55	
PA_atk-s04_01a:55_5	sutasannicayo”tiādīsu sotadvārānusāraviññātadharoti attho. Idha panassa sotadvārānusārena	55	
PA_atk-s04_01a:55_6	upadhāritanti vā upadhāraṇanti vāti attho. Me-saddassa hi mayāti atthe sati “evaṃ	55	
PA_atk-s04_01a:55_7	mayā sutaṃ sotadvārānusārena upadhārita”nti yujjati. Mamāti atthe sati “evaṃ mama	55	
PA_atk-s04_01a:55_8	sutaṃ sotadvārānusārena upadhāraṇa”nti yujjati.	55	
PA_atk-s04_01a:56_0	Evametesu tīsu padesu evanti sotaviññāṇādiviññāṇakiccanidassanaṃ. Meti vuttaviññāṇasamaṅgipuggalanidassanaṃ.	56	
PA_atk-s04_01a:56_1	Sutanti assavanabhāvapaṭikkhepato anūnādhikāviparītaggahaṇanidassanaṃ. Tathā evanti	56	
PA_atk-s04_01a:56_2	tassā sotadvārānusārena pavattāya viññāṇavīthiyā nānappakārena ārammaṇe pavattabhāvappakāsanaṃ.	56	
PA_atk-s04_01a:56_3	Meti attappakāsanaṃ. Sutanti dhammappakāsanaṃ. Ayañhettha saṅkhepo – “nānappakārena	56	
PA_atk-s04_01a:56_4	ārammaṇe pavattāya viññāṇavīthiyā mayā na aññaṃ kataṃ, idaṃ pana kataṃ, ayaṃ dhammo suto”ti.	56	
PA_atk-s04_01a:57	Tathā evanti niddisitabbappakāsanaṃ. Meti puggalappakāsanaṃ. Sutanti puggalakiccappakāsanaṃ. Idaṃ vuttaṃ hoti – yaṃ suttaṃ niddisissāmi, taṃ mayā evaṃ sutanti.	5	
PA_atk-s04_01a:58_0	Tathā evanti yassa cittasantānassa nānākārappavattiyā nānatthabyañjanaggahaṇaṃ hoti,	58	
PA_atk-s04_01a:58_1	tassa nānākāraniddeso. Evanti hi ayaṃ ākārapaññatti. Meti kattuniddeso. Sutanti visayaniddeso.	58	
PA_atk-s04_01a:58_2	Ettāvatā nānākārappavattena cittasantānena taṃsamaṅgino kattu visaye gahaṇasanniṭṭhānaṃ kataṃ hoti.	58	
PA_atk-s04_01a:59_0	Atha vā evanti puggalakiccaniddeso. Sutanti viññāṇakiccaniddeso. Meti ubhayakiccayuttapuggalaniddeso.	59	
PA_atk-s04_01a:59_1	Ayaṃ panettha saṅkhepo – mayā savanakiccaviññāṇasamaṅginā puggalena viññāṇavasena	59	
PA_atk-s04_01a:59_2	laddhasavanakiccavohārena sutanti.	59	
PA_atk-s04_01a:60_0	Tattha evanti ca meti ca saccikaṭṭhaparamatthavasena avijjamānapaññatti. Kiñhettha	60	
PA_atk-s04_01a:60_1	taṃ paramatthato atthi, yaṃ evanti vā meti vā niddesaṃ labhetha. Sutanti vijjamānapaññatti.	60	
PA_atk-s04_01a:60_2	Yañhi taṃ ettha sotena upaladdhaṃ, taṃ paramatthato vijjamānanti. Tathā evanti ca	60	
PA_atk-s04_01a:60_3	meti ca taṃ taṃ upādāya vattabbato upādāpaññatti. Sutanti diṭṭhādīni upanidhāya vattabbato upanidhāpaññatti.	60	
PA_atk-s04_01a:61_0	Ettha ca evanti vacanena asammohaṃ dīpeti. Na hi sammūḷho nānappakārapaṭivedhasamattho	61	
PA_atk-s04_01a:61_1	hoti. Sutanti vacanena sutassa asammosaṃ dīpeti. Yassa hi sutaṃ sammuṭṭhaṃ hoti,	61	
PA_atk-s04_01a:61_2	na so kālantarena mayā sutanti paṭijānāti. Iccassa asammohena paññāsiddhi, asammosena	61	
PA_atk-s04_01a:61_3	pana satisiddhi. Tattha paññāpubbaṅgamāya satiyā byañjanāvadhāraṇasamatthatā, satipubbaṅgamāya	61	
PA_atk-s04_01a:61_4	paññāya atthapaṭivedhasamatthatā. Tadubhayasamatthatāyogena atthabyañjanasampannassa	61	
PA_atk-s04_01a:61_5	dhammakosassa anupālanasamatthato dhammabhaṇḍāgārikattasiddhi.	61	
PA_atk-s04_01a:62_0	Aparo nayo – evanti vacanena yoniso manasikāraṃ dīpeti, ayoniso manasikaroto hi nānappakārapaṭivedhābhāvato.	62	
PA_atk-s04_01a:62_1	Sutanti vacanena avikkhepaṃ dīpeti, vikkhittacittassa savanābhāvato. Tathā hi vikkhittacitto	62	
PA_atk-s04_01a:62_2	puggalo sabbasampattiyā vuccamānopi “na mayā sutaṃ, puna bhaṇathā”ti bhaṇati. Yoniso	62	
PA_atk-s04_01a:62_3	manasikārena cettha attasammāpaṇidhiṃ pubbe ca katapuññataṃ sādheti sammā appaṇihitattassa	62	
PA_atk-s04_01a:62_4	pubbe akatapuññassa vā tadabhāvato. Tathā avikkhepena saddhammassavanaṃ sappurisūpanissayañca	62	
PA_atk-s04_01a:62_5	sādheti. Na hi vikkhittacitto sotuṃ sakkoti, na ca sappurise anupassayamānassa savanaṃ atthīti.	62	
PA_atk-s04_01a:63_0	Aparo nayo – yasmā “evanti yassa cittasantānassa nānākārappavattiyā nānatthabyañjanaggahaṇaṃ	63	
PA_atk-s04_01a:63_1	hoti, tassa nānākāraniddeso”ti vuttaṃ. So ca evaṃ bhaddako ākāro na sammā appaṇihitattano	63	
PA_atk-s04_01a:63_2	pubbe akatapuññassa vā hoti, tasmā evanti iminā bhaddakenākārena pacchimacakkadvayasampattimattano	63	
PA_atk-s04_01a:63_3	dīpeti. Sutanti savanayogena purimacakkadvayasampattiṃ. Na hi appatirūpadese vasato	63	
PA_atk-s04_01a:63_4	sappurisūpanissayavirahitassa vā savanaṃ atthi. Iccassa pacchimacakkadvayasiddhiyā	63	
PA_atk-s04_01a:63_5	āsayasuddhi siddhā hoti, purimacakkadvayasiddhiyā payogasuddhi. Tāya ca āsayasuddhiyā	63	
PA_atk-s04_01a:63_6	adhigamabyattisiddhi, payogasuddhiyā āgamabyattisiddhi. Iti payogāsayasuddhassa āgamādhigamasampannassa	63	
PA_atk-s04_01a:63_7	vacanaṃ aruṇuggaṃ viya sūriyassa udayato, yoniso manasikāro viya ca kusalakammassa,	63	
PA_atk-s04_01a:63_8	arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento evaṃ me sutantiādimāha.	63	
PA_atk-s04_01a:64_0	Aparo nayo – evanti iminā nānappakārapaṭivedhadīpakena vacanena attano atthapaṭibhānapaṭisambhidāsampattisabbhāvaṃ	64	
PA_atk-s04_01a:64_1	dīpeti. Sutanti iminā sotabbabhedapaṭivedhadīpakena vacanena dhammaniruttipaṭisambhidāsampattisabbhāvaṃ.	64	
PA_atk-s04_01a:64_2	Evanti ca idaṃ yoniso manasikāradīpakavacanaṃ bhāsamāno “ete mayā dhammā manasā anupekkhitā	64	
PA_atk-s04_01a:64_3	diṭṭhiyā suppaṭividdhā”ti dīpeti. Sutanti idaṃ savanayogadīpakavacanaṃ bhāsamāno	64	
PA_atk-s04_01a:64_4	“bahū mayā dhammā sutā dhātā vacasā paricitā”ti dīpeti. Tadubhayenapi atthabyañjanapāripūriṃ	64	
PA_atk-s04_01a:64_5	dīpento savane ādaraṃ janeti. Atthabyañjanaparipuṇṇaṃ hi dhammaṃ ādarena assuṇanto	64	
PA_atk-s04_01a:64_6	mahatā hitā paribāhiro hotīti ādaraṃ janetvā sakkaccaṃ dhammo sotabboti.	64	
PA_atk-s04_01a:65_0	Evaṃ me sutanti iminā pana sakalena vacanena āyasmā ānando tathāgatappaveditaṃ dhammaṃ	65	
PA_atk-s04_01a:65_1	attano adahanto asappurisabhūmiṃ atikkamati, sāvakattaṃ paṭijānanto sappurisabhūmiṃ	65	
PA_atk-s04_01a:65_2	okkamati. Tathā asaddhammā cittaṃ vuṭṭhāpeti, saddhamme cittaṃ patiṭṭhāpeti. “Kevalaṃ	65	
PA_atk-s04_01a:65_3	sutamevetaṃ mayā, tasseva pana bhagavato vacana”nti dīpento attānaṃ parimoceti, satthāraṃ	65	
PA_atk-s04_01a:65_4	apadisati, jinavacanaṃ appeti, dhammanettiṃ patiṭṭhāpeti.	65	
PA_atk-s04_01a:66_0	Apica “evaṃ me suta”nti attanā uppāditabhāvaṃ appaṭijānanto purimavacanaṃ vivaranto	66	
PA_atk-s04_01a:66_1	“sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa	66	
PA_atk-s04_01a:66_2	āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa	66	
PA_atk-s04_01a:66_3	dhammādhipatino dhammadīpassa dhammasaraṇassa saddhammavaracakkavattino sammāsambuddhassa	66	
PA_atk-s04_01a:66_4	vacanaṃ, na ettha atthe vā dhamme vā pade vā byañjane vā kaṅkhā vā vimati vā kattabbā”ti	66	
PA_atk-s04_01a:66_5	sabbadevamanussānaṃ imasmiṃ dhamme assaddhiyaṃ vināseti, saddhāsampadaṃ uppādeti. Tenetaṃ vuccati –	66	
PA_atk-s04_01a:67	“Vināsayati assaddhaṃ, saddhaṃ vaḍḍheti sāsane;	6	
PA_atk-s04_01a:68	Evaṃ me sutamiccevaṃ, vadaṃ gotamasāvako”ti.	6	
PA_atk-s04_01a:69	Ekanti gaṇanaparicchedaniddeso. Samayanti paricchinnaniddeso. Ekaṃ samayanti aniyamitaparidīpanaṃ. Tattha samayasaddo –	6	
PA_atk-s04_01a:70	“Samavāye khaṇe kāle, samūhe hetudiṭṭhisu;	7	
PA_atk-s04_01a:71	Paṭilābhe pahāne ca, paṭivedhe ca dissati”.	7	
PA_atk-s04_01a:72_0	Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu	72	
PA_atk-s04_01a:72_1	samavāyo attho. “Ekova kho, bhikkhave, khaṇo ca samayo ca brahmacariyavāsāyā”tiādīsu	72	
PA_atk-s04_01a:72_2	khaṇo. “Uṇhasamayo pariḷāhasamayo”tiādīsu kālo. “Mahāsamayo pavanasmi”ntiādīsu samūho.	72	
PA_atk-s04_01a:72_3	“Samayopi kho te bhaddāli appaṭividdho ahosi, bhagavā kho sāvatthiyaṃ viharati, bhagavāpi	72	
PA_atk-s04_01a:72_4	maṃ jānissati ‘bhaddāli nāma bhikkhu satthu sāsane sikkhāya aparipūrakārī’ti, ayampi	72	
PA_atk-s04_01a:72_5	kho te, bhaddāli, samayo appaṭividdho ahosī”tiādīsu hetu. “Tena kho pana samayena	72	
PA_atk-s04_01a:72_6	uggāhamāno paribbājako samaṇamuṇḍikāputto samayappavādake tindukācīre ekasālake mallikāya	72	
PA_atk-s04_01a:72_7	ārāme paṭivasatī”tiādīsu diṭṭhi.	72	
PA_atk-s04_01a:73	“Diṭṭhe dhamme ca yo attho, yo cattho samparāyiko;	7	
PA_atk-s04_01a:74	Atthābhisamayā dhīro, paṇḍitoti pavuccatī”ti. –	7	
PA_atk-s04_01a:75_0	Ādīsu paṭilābho. “Sammā mānābhisamayā antamakāsi dukkhassā”tiādīsu pahānaṃ. “Dukkhassa	75	
PA_atk-s04_01a:75_1	pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu paṭivedho.	75	
PA_atk-s04_01a:75_2	Idha panassa kālo attho. Tena saṃvacchara-utu-māsa-aḍḍhamāsa-ratti-diva-pubbaṇha-majjhanhika-sāyanha-paṭhama-majjhima-	75	
PA_atk-s04_01a:75_3	pacchimayāma-muhuttādīsu kālappabhedabhūtesu samayesu ekaṃ samayanti dīpeti.	75	
PA_atk-s04_01a:76_0	Tattha kiñcāpi etesu saṃvaccharādīsu yaṃ yaṃ suttaṃ yamhi yamhi saṃvacchare utumhi	76	
PA_atk-s04_01a:76_1	māse pakkhe rattibhāge divasabhāge vā vuttaṃ, sabbaṃ taṃ therassa suviditaṃ suvavatthāpitaṃ	76	
PA_atk-s04_01a:76_2	paññāya. Yasmā pana “evaṃ me sutaṃ asukasaṃvacchare asukautumhi asukamāse asukapakkhe	76	
PA_atk-s04_01a:76_3	asukarattibhāge asukadivasabhāge vā”ti evaṃ vutte na sakkā sukhena dhāretuṃ vā uddisituṃ	76	
PA_atk-s04_01a:76_4	vā uddisāpetuṃ vā, bahu ca vattabbaṃ hoti, tasmā ekeneva padena tamatthaṃ samodhānetvā	76	
PA_atk-s04_01a:76_5	“ekaṃ samaya”nti āha.	76	
PA_atk-s04_01a:77_0	Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo	77	
PA_atk-s04_01a:77_1	māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayoti	77	
PA_atk-s04_01a:77_2	evamādayo bhagavato devamanussesu ativiya suppakāsā anekakālappabhedā eva samayā,	77	
PA_atk-s04_01a:77_3	tesu samayesu desanāsamayasaṅkhātaṃ ekaṃ samayanti dīpeti. Yo cāyaṃ ñāṇakaruṇākiccasamayesu	77	
PA_atk-s04_01a:77_4	karuṇākiccasamayo, attahitaparahita-paṭipattisamayesu parahita-paṭipattisamayo, sannipatitānaṃ	77	
PA_atk-s04_01a:77_5	karaṇīyadvayasamayesu dhammikathāsamayo, desanāpaṭipattisamayesu desanāsamayo, tesupi	77	
PA_atk-s04_01a:77_6	samayesu aññataraṃ sandhāya “ekaṃ samaya”nti āha.	77	
PA_atk-s04_01a:78_0	Kasmā panettha yathā abhidhamme “yasmiṃ samaye kāmāvacara”nti ca, ito aññesu ca suttapadesu	78	
PA_atk-s04_01a:78_1	“yasmiṃ samaye, bhikkhave, bhikkhu vivicceva kāmehī”ti ca bhummavacanena niddeso	78	
PA_atk-s04_01a:78_2	kato, vinaye ca “tena samayena buddho bhagavā”ti karaṇavacanena niddeso kato, tathā	78	
PA_atk-s04_01a:78_3	akatvā “ekaṃ samaya”nti upayogavacanena niddeso katoti. Tattha tathā, idha ca aññathā	78	
PA_atk-s04_01a:78_4	atthasambhavato. Tattha hi abhidhamme ito aññesu suttapadesu ca adhikaraṇattho bhāvenabhāvalakkhaṇattho	78	
PA_atk-s04_01a:78_5	ca sambhavati. Adhikaraṇaṃ hi kālattho samūhattho ca samayo, tattha vuttānaṃ phassādidhammānaṃ	78	
PA_atk-s04_01a:78_6	khaṇasamavāyahetusaṅkhātassa ca samayassa bhāvena tesaṃ bhāvo lakkhīyati, tasmā tadatthajotanatthaṃ	78	
PA_atk-s04_01a:78_7	tattha bhummavacanena niddeso kato.	78	
PA_atk-s04_01a:79_0	Vinaye ca hetuattho karaṇattho ca sambhavati. Yo hi so sikkhāpadapaññattisamayo sāriputtādīhipi	79	
PA_atk-s04_01a:79_1	dubbiññeyyo, tena samayena hetubhūtena karaṇabhūtena ca sikkhāpadāni paññāpayanto	79	
PA_atk-s04_01a:79_2	sikkhāpadapaññattihetuñca apekkhamāno bhagavā tattha tattha vihāsi. Tasmā tadatthajotanatthaṃ	79	
PA_atk-s04_01a:79_3	tattha karaṇavacanena niddeso kato.	79	
PA_atk-s04_01a:80_0	Idha pana aññasmiñca evaṃjātike accantasaṃyogattho sambhavati. Yañhi samayaṃ bhagavā	80	
PA_atk-s04_01a:80_1	imaṃ aññaṃ vā suttantaṃ desesi, accantameva taṃ samayaṃ karuṇāvihārena vihāsi. Tasmā	80	
PA_atk-s04_01a:80_2	tadatthajotanatthaṃ idha upayogavacananiddeso katoti. Tenetaṃ vuccati –	80	
PA_atk-s04_01a:81	“Taṃ taṃ atthamapekkhitvā, bhummena karaṇena ca;	8	
PA_atk-s04_01a:82	Aññatra samayo vutto, upayogena so idhā”ti.	8	
PA_atk-s04_01a:83_0	Porāṇā pana vaṇṇayanti – “tasmiṃ samaye”ti vā “tena samayenā”ti vā “ekaṃ samaya”nti	83	
PA_atk-s04_01a:83_1	vā abhilāpamattabhedo esa, sabbattha bhummamevatthoti. Tasmā “ekaṃ samaya”nti vuttepi	83	
PA_atk-s04_01a:83_2	“ekasmiṃ samaye”ti attho veditabbo.	83	
PA_atk-s04_01a:84	Bhagavāti garu. Garuñhi loke “bhagavā”ti vadanti. Ayañca sabbaguṇavisiṭṭhatāya sabbasattānaṃ garu, tasmā “bhagavā”ti veditabbo. Porāṇehipi vuttaṃ –	8	
PA_atk-s04_01a:85	“Bhagavāti vacanaṃ seṭṭhaṃ, bhagavāti vacanamuttamaṃ;	8	
PA_atk-s04_01a:86	Garu gāravayutto so, bhagavā tena vuccatī”ti.	8	
PA_atk-s04_01a:87	Apica –	8	
PA_atk-s04_01a:88	“Bhāgyavā bhaggavā yutto, bhagehi ca vibhattavā;	8	
PA_atk-s04_01a:89	Bhattavā vantagamano, bhavesu bhagavā tato”ti. –	8	
PA_atk-s04_01a:90	Imissāpi gāthāya vasenassa padassa vitthārato attho veditabbo. So ca visuddhimagge buddhānussatiniddese vuttoyeva.	9	
PA_atk-s04_01a:91_0	Ettāvatā cettha evaṃ me sutanti vacanena yathāsutaṃ dhammaṃ dassento bhagavato dhammasarīraṃ	91	
PA_atk-s04_01a:91_1	paccakkhaṃ karoti. Tena “na idaṃ atikkantasatthukaṃ pāvacanaṃ, ayaṃ vo satthā”ti	91	
PA_atk-s04_01a:91_2	satthu adassanena ukkaṇṭhitaṃ janaṃ samassāseti. Ekaṃ samayaṃ bhagavāti vacanena	91	
PA_atk-s04_01a:91_3	tasmiṃ samaye bhagavato avijjamānabhāvaṃ dassento rūpakāyaparinibbānaṃ sādheti. Tena	91	
PA_atk-s04_01a:91_4	“evaṃvidhassa nāma ariyadhammassa desako dasabaladharo vajirasaṅghātasamānakāyo sopi	91	
PA_atk-s04_01a:91_5	bhagavā parinibbuto, kena aññena jīvite āsā janetabbā”ti jīvitamadamattaṃ janaṃ saṃvejeti,	91	
PA_atk-s04_01a:91_6	saddhamme cassa ussāhaṃ janeti. Evanti ca bhaṇanto desanāsampattiṃ niddisati. Me	91	
PA_atk-s04_01a:91_7	sutanti sāvakasampattiṃ. Ekaṃ samayanti kālasampattiṃ. Bhagavāti desakasampattiṃ.	91	
PA_atk-s04_01a:92_0	Sāvatthiyanti evaṃnāmake nagare. Samīpatthe cetaṃ bhummavacanaṃ. Viharatīti avisesena	92	
PA_atk-s04_01a:92_1	iriyāpathadibbabrahmaariyavihāresu aññataravihārasamaṅgiparidīpanametaṃ. Idha pana	92	
PA_atk-s04_01a:92_2	ṭhānagamananisajjāsayanappabhedesu iriyāpathesu aññatarairiyāpathasamāyogaparidīpanaṃ,	92	
PA_atk-s04_01a:92_3	tena ṭhitopi gacchantopi nisinnopi sayānopi bhagavā viharaticceva veditabbo. So hi	92	
PA_atk-s04_01a:92_4	ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ	92	
PA_atk-s04_01a:92_5	harati pavatteti, tasmā “viharatī”ti vuccati.	92	
PA_atk-s04_01a:93_0	Jetavaneti jetassa rājakumārassa vane. Tañhi tena ropitaṃ saṃvaḍḍhitaṃ paripālitaṃ,	93	
PA_atk-s04_01a:93_1	so cassa sāmī ahosi, tasmā jetavananti saṅkhaṃ gataṃ, tasmiṃ jetavane. Anāthapiṇḍikassa	93	
PA_atk-s04_01a:93_2	ārāmeti anāthapiṇḍikena gahapatinā catupaññāsahiraññakoṭipariccāgena buddhappamukhassa	93	
PA_atk-s04_01a:93_3	bhikkhusaṅghassa niyyātitattā anāthapiṇḍikassāti saṅkhaṃ gate ārāme. Ayamettha saṅkhepo,	93	
PA_atk-s04_01a:93_4	vitthāro pana papañcasūdaniyā majjhimaṭṭhakathāya sabbāsavasuttavaṇṇanāyaṃ vutto.	93	
PA_atk-s04_01a:94_0	Tattha siyā – yadi tāva bhagavā sāvatthiyaṃ viharati, “jetavane”ti na vattabbaṃ.	94	
PA_atk-s04_01a:94_1	Atha tattha viharati, “sāvatthiya”nti na vattabbaṃ. Na hi sakkā ubhayattha ekaṃ samayaṃ	94	
PA_atk-s04_01a:94_2	viharitunti. Na kho panetaṃ evaṃ daṭṭhabbaṃ. Nanu avocumha “samīpatthe bhummavacana”nti.	94	
PA_atk-s04_01a:94_3	Tasmā yathā gaṅgāyamunādīnaṃ samīpe goyūthāni carantāni “gaṅgāya caranti, yamunāya	94	
PA_atk-s04_01a:94_4	carantī”ti vuccanti, evamidhāpi yadidaṃ sāvatthiyā samīpe jetavanaṃ, tattha viharanto	94	
PA_atk-s04_01a:94_5	vuccati “sāvatthiyaṃ viharati jetavane”ti. Gocaragāmanidassanatthaṃ hissa sāvatthivacanaṃ,	94	
PA_atk-s04_01a:94_6	pabbajitānurūpanivāsanaṭṭhānanidassanatthaṃ sesavacanaṃ.	94	
PA_atk-s04_01a:95_0	Tattha sāvatthivacanena āyasmā ānando bhagavato gahaṭṭhānuggahakaraṇaṃ dasseti, jetavanādikittanena	95	
PA_atk-s04_01a:95_1	pabbajitānuggahakaraṇaṃ. Tathā purimena paccayaggahaṇato attakilamathānuyogavivajjanaṃ,	95	
PA_atk-s04_01a:95_2	pacchimena vatthukāmappahānato kāmasukhallikānuyogavivajjanūpāyadassanaṃ. Purimena	95	
PA_atk-s04_01a:95_3	ca dhammadesanābhiyogaṃ, pacchimena vivekādhimuttiṃ. Purimena karuṇāya upagamanaṃ,	95	
PA_atk-s04_01a:95_4	pacchimena paññāya apagamanaṃ. Purimena sattānaṃ hitasukhanipphādanādhimuttitaṃ,	95	
PA_atk-s04_01a:95_5	pacchimena parahitasukhakaraṇe nirupalepataṃ. Purimena dhammikasukhāpariccāganimittaphāsuvihāraṃ,	95	
PA_atk-s04_01a:95_6	pacchimena uttarimanussadhammānuyoganimittaṃ. Purimena manussānaṃ upakārabahulataṃ,	95	
PA_atk-s04_01a:95_7	pacchimena devatānaṃ. Purimena loke jātassa loke saṃvaḍḍhabhāvaṃ, pacchimena lokena	95	
PA_atk-s04_01a:95_8	anupalittataṃ. Purimena “ekapuggalo, bhikkhave, loke uppajjamāno uppajjati bahujanahitāya	95	
PA_atk-s04_01a:95_9	bahujanasukhāya lokānukampāya atthāya hitāya sukhāya devamanussānaṃ. Katamo ekapuggalo?	95	
PA_atk-s04_01a:95_10	Tathāgato arahaṃ sammāsambuddho”ti vacanato yadatthaṃ bhagavā uppanno, tadatthaparinipphādanaṃ,	951	
PA_atk-s04_01a:95_11	pacchimena yattha uppanno, tadanurūpavihāraṃ. Bhagavā hi paṭhamaṃ lumbinivane, dutiyaṃ	951	
PA_atk-s04_01a:95_12	bodhimaṇḍeti lokiyalokuttarāya uppattiyā vaneyeva uppanno. Tenassa vaneyeva vihāraṃ	951	
PA_atk-s04_01a:95_13	dassetīti evamādinā nayenettha atthayojanā veditabbā.	951	
PA_atk-s04_01a:96_0	Tatrāti desakālaparidīpanaṃ. Tañhi yaṃ samayaṃ viharati, tatra samaye. Yasmiñca ārāme	96	
PA_atk-s04_01a:96_1	viharati, tatra ārāmeti dīpeti. Bhāsitabbayutte vā desakāle dīpeti. Na hi bhagavā	96	
PA_atk-s04_01a:96_2	ayutte dese vā kāle vā dhammaṃ bhāsati. “Akālo kho tāva, bāhiyā”tiādi cettha sādhakaṃ.	96	
PA_atk-s04_01a:96_3	Khoti padapūraṇamatte avadhāraṇe ādikālatthe vā nipāto. Bhagavāti lokagarudīpanaṃ.	96	
PA_atk-s04_01a:96_4	Bhikkhūti kathāsavanayuttapuggalavacanaṃ. Api cettha “bhikkhakoti bhikkhu, bhikkhācariyaṃ	96	
PA_atk-s04_01a:96_5	ajjhupagatoti bhikkhū”tiādinā nayena vacanattho veditabbo. Āmantesīti ālapi abhāsi	96	
PA_atk-s04_01a:96_6	sambodhesīti ayamettha attho. Aññatra pana ñāpanepi hoti. Yathāha – “āmantayāmi vo,	96	
PA_atk-s04_01a:96_7	bhikkhave, paṭivedayāmi vo, bhikkhave”ti. Pakkosanepi. Yathāha – “ehi tvaṃ, bhikkhu,	96	
PA_atk-s04_01a:96_8	mama vacanena sāriputtaṃ āmantehī”ti.	96	
PA_atk-s04_01a:97_0	Bhikkhavoti āmantanākāraparidīpanaṃ. Tañca bhikkhanasīlatādiguṇayogasiddhattā vuttaṃ.	97	
PA_atk-s04_01a:97_1	Bhikkhanasīlatāguṇayuttopi hi bhikkhu, bhikkhanadhammatāguṇayuttopi bhikkhu, bhikkhane	97	
PA_atk-s04_01a:97_2	sādhukāritāguṇayuttopīti saddavidū maññanti. Tena ca nesaṃ bhikkhanasīlatādiguṇayogasiddhena	97	
PA_atk-s04_01a:97_3	vacanena hīnādhikajanasevitaṃ vuttiṃ pakāsento uddhatadīnabhāvaniggahaṃ karoti. Bhikkhavoti	97	
PA_atk-s04_01a:97_4	iminā karuṇāvipphārasommahadayanayananipātapubbaṅgamena vacanena te attano mukhābhimukhe	97	
PA_atk-s04_01a:97_5	karoti. Teneva ca kathetukamyatādīpakena vacanena tesaṃ sotukamyataṃ janeti. Teneva	97	
PA_atk-s04_01a:97_6	ca sambodhanatthena sādhukaṃ savanamanasikārepi te niyojeti. Sādhukaṃ savanamanasikārāyattā hi sāsanasampatti.	97	
PA_atk-s04_01a:98_0	Aparesupi devamanussesu vijjamānesu kasmā bhikkhūyeva āmantesīti ce? Jeṭṭhaseṭṭhāsannasadāsannihitabhāvato.	98	
PA_atk-s04_01a:98_1	Sabbaparisasādhāraṇā hi bhagavato dhammadesanā. Parisāya ca jeṭṭhā bhikkhū paṭhamuppannattā,	98	
PA_atk-s04_01a:98_2	seṭṭhā anagāriyabhāvaṃ ādiṃ katvā satthucariyānuvidhāyakattā sakalasāsanapaṭiggāhakattā	98	
PA_atk-s04_01a:98_3	ca. Āsannā te tattha nisinnesu satthusantikattā. Sadāsannihitā satthusantikāvacarattāti.	98	
PA_atk-s04_01a:98_4	Apica te dhammadesanāya bhājanaṃ yathānusiṭṭhaṃ paṭipattisabbhāvatotipi te eva āmantesi.	98	
PA_atk-s04_01a:99_0	Kimatthaṃ pana bhagavā dhammaṃ desento paṭhamaṃ bhikkhū āmantesi, na dhammameva desesīti?	99	
PA_atk-s04_01a:99_1	Satijananatthaṃ. Bhikkhū hi aññaṃ cintentāpi vikkhittacittāpi dhammaṃ paccavekkhantāpi	99	
PA_atk-s04_01a:99_2	kammaṭṭhānaṃ manasikarontāpi nisinnā honti, te anāmantetvā dhamme desiyamāne “ayaṃ	99	
PA_atk-s04_01a:99_3	desanā kiṃnidānā kiṃpaccayā katamāya aṭṭhuppattiyā desitā”ti sallakkhetuṃ asakkontā	99	
PA_atk-s04_01a:99_4	duggahitaṃ vā gaṇheyyuṃ, na vā gaṇheyyuṃ. Tena nesaṃ satijananatthaṃ bhagavā paṭhamaṃ	99	
PA_atk-s04_01a:99_5	āmantetvā pacchā dhammaṃ deseti.	99	
PA_atk-s04_01a:100_0	Bhadanteti gāravavacanametaṃ, satthu paṭivacanadānaṃ vā. Api cettha “bhikkhavo”ti	100	
PA_atk-s04_01a:100_1	vadamāno bhagavā te bhikkhū ālapati. “Bhadante”ti vadamānā te bhagavantaṃ paccālapanti.	100	
PA_atk-s04_01a:100_2	Tathā “bhikkhavo”ti bhagavā ādimhi bhāsati, “bhadante”ti te paccābhāsanti. “Bhikkhavo”ti	100	
PA_atk-s04_01a:100_3	paṭivacanaṃ dāpeti, “bhadante”ti paṭivacanaṃ denti. Te bhikkhūti ye bhagavā āmantesi,	100	
PA_atk-s04_01a:100_4	te. Bhagavato paccassosunti bhagavato āmantanaṃ paṭiassosuṃ, abhimukhā hutvā suṇiṃsu	100	
PA_atk-s04_01a:100_5	sampaṭicchiṃsu paṭiggahesunti attho. Bhagavā etadavocāti bhagavā etaṃ idāni vattabbaṃ	100	
PA_atk-s04_01a:100_6	sakalaṃ suttaṃ avoca. Ettāvatā ca yaṃ āyasmatā ānandena imassa suttassa sukhāvagāhaṇatthaṃ	100	
PA_atk-s04_01a:100_7	kāladesadesakaparisāpadesapaṭimaṇḍitaṃ nidānaṃ bhāsitaṃ, tassa atthavaṇṇanā samattāti.	100	
PA_atk-s04_01a:101	Rūpādivaṇṇanā	10	
PA_atk-s04_01a:102_0	Idāni nāhaṃ, bhikkhave, aññaṃ ekarūpampi samanupassāmītiādinā nayena bhagavatā nikkhittassa	102	
PA_atk-s04_01a:102_1	suttassa vaṇṇanāya okāso anuppatto, sā panesā suttavaṇṇanā yasmā suttanikkhepaṃ vicāretvāva	102	
PA_atk-s04_01a:102_2	vuccamānā pākaṭā hoti, tasmā suttanikkhepavicāraṇā tāva veditabbā. Cattāro hi suttanikkhepā	102	
PA_atk-s04_01a:102_3	attajjhāsayo parajjhāsayo pucchāvasiko aṭṭhuppattikoti. Tattha yāni suttāni bhagavā	102	
PA_atk-s04_01a:102_4	parehi anajjhiṭṭho kevalaṃ attano ajjhāsayeneva kathesi, seyyathidaṃ – ākaṅkheyyasuttaṃ	102	
PA_atk-s04_01a:102_5	vatthasuttanti evamādīni, tesaṃ attajjhāsayo nikkhepo. Yāni pana “paripakkā kho rāhulassa	102	
PA_atk-s04_01a:102_6	vimuttiparipācanīyā dhammā, yaṃnūnāhaṃ rāhulaṃ uttari āsavānaṃ khaye vineyya”nti	102	
PA_atk-s04_01a:102_7	evaṃ paresaṃ ajjhāsayaṃ khantiṃ manaṃ abhinīhāraṃ bujjhanabhāvañca oloketvā parajjhāsayavasena	102	
PA_atk-s04_01a:102_8	kathitāni, seyyathidaṃ – rāhulovādasuttaṃ dhammacakkappavattananti evamādīni, tesaṃ	102	
PA_atk-s04_01a:102_9	parajjhāsayo nikkhepo. Bhagavantaṃ pana upasaṅkamitvā te te devamanussā tathā tathā	102	
PA_atk-s04_01a:102_10	pañhaṃ pucchanti. Evaṃ puṭṭhena bhagavatā yāni kathitāni devatāsaṃyuttabojjhaṅgasaṃyuttādīni,	1021	
PA_atk-s04_01a:102_11	tesaṃ pucchāvasiko nikkhepo. Yāni pana uppannaṃ kāraṇaṃ paṭicca kathitāni dhammadāyādasuttaputtamaṃsūpamādīni,	1021	
PA_atk-s04_01a:102_12	tesaṃ aṭṭhuppattiko nikkhepo. Evamimesu catūsu nikkhepesu imassa suttassa parajjhāsayo	1021	
PA_atk-s04_01a:102_13	nikkhepo. Parajjhāsayavasena hetaṃ nikkhittaṃ. Kesaṃ ajjhāsayenāti? Rūpagarukānaṃ purisānaṃ.	1021	
PA_atk-s04_01a:103_0	Tattha nāhaṃ, bhikkhavetiādīsu nakāro paṭisedhattho. Ahanti attānaṃ niddisati. Bhikkhaveti	103	
PA_atk-s04_01a:103_1	bhikkhū ālapati. Aññanti idāni vattabbā itthirūpato aññaṃ. Ekarūpampīti ekampi rūpaṃ.	103	
PA_atk-s04_01a:103_2	Samanupassāmīti dve samanupassanā ñāṇasamanupassanā ca diṭṭhisamanupassanā ca. Tattha	103	
PA_atk-s04_01a:103_3	“aniccato samanupassati, no niccato”ti ayaṃ ñāṇasamanupassanā nāma. “Rūpaṃ attato	103	
PA_atk-s04_01a:103_4	samanupassatī”tiādikā pana diṭṭhisamanupassanā nāma. Tāsu idha ñāṇasamanupassanā	103	
PA_atk-s04_01a:103_5	adhippetā. Imassa pana padassa nakārena sambandho veditabbo. Idaṃ hi vuttaṃ hoti	103	
PA_atk-s04_01a:103_6	– ahaṃ, bhikkhave, sabbaññutaññāṇena olokentopi aññaṃ ekarūpampi na samanupassāmīti.	103	
PA_atk-s04_01a:103_7	Yaṃ evaṃ purisassa cittaṃ pariyādāya tiṭṭhatīti yaṃ rūpaṃ rūpagarukassa purisassa	103	
PA_atk-s04_01a:103_8	catubhūmakakusalacittaṃ pariyādiyitvā gaṇhitvā khepetvā tiṭṭhati. “Sabbaṃ hatthikāyaṃ	103	
PA_atk-s04_01a:103_9	pariyādiyitvā”tiādīsu hi gahaṇaṃ pariyādānaṃ nāma. “Aniccasaññā, bhikkhave, bhāvitā	103	
PA_atk-s04_01a:103_10	bahulīkatā sabbaṃ kāmarāgaṃ pariyādiyatī”tiādīsu khepanaṃ. Idha ubhayampi vaṭṭati.	1031	
PA_atk-s04_01a:103_11	Tattha idaṃ rūpaṃ catubhūmakakusalacittaṃ gaṇhantaṃ na nīluppalakalāpaṃ puriso viya	1031	
PA_atk-s04_01a:103_12	hatthena gaṇhāti, nāpi khepayamānaṃ aggi viya uddhane udakaṃ santāpetvā khepeti.	1031	
PA_atk-s04_01a:103_13	Uppattiñcassa nivārayamānameva catubhūmakampi kusalacittaṃ gaṇhāti ceva khepeti cāti	1031	
PA_atk-s04_01a:103_14	veditabbaṃ. Tena vuttaṃ – “purisassa cittaṃ pariyādāya tiṭṭhatī”ti.	1031	
PA_atk-s04_01a:104_0	Yathayidanti yathā idaṃ. Itthirūpanti itthiyā rūpaṃ. Tattha “kiñca, bhikkhave, rūpaṃ	104	
PA_atk-s04_01a:104_1	vadetha? Ruppatīti kho, bhikkhave, tasmā rūpanti vuccati. Kena ruppati? Sītenapi	104	
PA_atk-s04_01a:104_2	ruppati uṇhenapi ruppatī”ti suttānusārena rūpassa vacanattho ceva sāmaññalakkhaṇañca	104	
PA_atk-s04_01a:104_3	veditabbaṃ. Ayaṃ pana rūpasaddo khandhabhavanimittapaccayasarīravaṇṇasaṇṭhānādīsu	104	
PA_atk-s04_01a:104_4	anekesu atthesu vattati. Ayañhi “yaṃ kiñci rūpaṃ atītānāgatapaccuppanna”nti ettha	104	
PA_atk-s04_01a:104_5	rūpakkhandhe vattati. “Rūpūpapattiyā maggaṃ bhāvetī”ti ettha rūpabhave. “Ajjhattaṃ	104	
PA_atk-s04_01a:104_6	arūpasaññī bahiddhā rūpāni passatī”ti ettha kasiṇanimitte. “Sarūpā, bhikkhave, uppajjanti	104	
PA_atk-s04_01a:104_7	pāpakā akusalā dhammā no arūpā”ti ettha paccaye. “Ākāso parivārito rūpanteva saṅkhaṃ	104	
PA_atk-s04_01a:104_8	gacchatī”ti ettha sarīre. “Cakkhuñca paṭicca rūpe ca uppajjati cakkhuviññāṇa”nti	104	
PA_atk-s04_01a:104_9	ettha vaṇṇe. “Rūpappamāṇo rūpappasanno”ti ettha saṇṭhāne. Ādisaddena “piyarūpaṃ sātarūpaṃ,	104	
PA_atk-s04_01a:104_10	arasarūpo”tiādīnipi saṅgaṇhitabbāni. Idha panesa itthiyā catusamuṭṭhāne rūpāyatanasaṅkhāte	1041	
PA_atk-s04_01a:104_11	vaṇṇe vattati. Apica yo koci itthiyā nivatthanivāsanassa vā alaṅkārassa vā gandhavaṇṇakādīnaṃ	1041	
PA_atk-s04_01a:104_12	vā piḷandhanamālādīnaṃ vāti kāyappaṭibaddho ca vaṇṇo purisassa cakkhuviññāṇassa ārammaṇaṃ	1041	
PA_atk-s04_01a:104_13	hutvā upakappati, sabbametaṃ itthirūpanteva veditabbaṃ. Itthirūpaṃ, bhikkhave, purisassa	1041	
PA_atk-s04_01a:104_14	cittaṃ pariyādāya tiṭṭhatīti idaṃ purimasseva daḷhīkaraṇatthaṃ vuttaṃ. Purimaṃ vā	1041	
PA_atk-s04_01a:104_15	“yathayidaṃ, bhikkhave, itthirūpa”nti evaṃ opammavasena vuttaṃ, idaṃ pariyādānānubhāvadassanavasena.	1041	
PA_atk-s04_01a:105_0	Tatridaṃ itthirūpassa pariyādānānubhāve vatthu – mahādāṭhikanāgarājā kira cetiyagirimhi	105	
PA_atk-s04_01a:105_1	ambatthale mahāthūpaṃ kārāpetvā giribhaṇḍapūjaṃ nāma katvā kālena kālaṃ orodhagaṇaparivuto	105	
PA_atk-s04_01a:105_2	cetiyagiriṃ gantvā bhikkhusaṅghassa mahādānaṃ deti. Bahūnaṃ sannipātaṭṭhāne nāma	105	
PA_atk-s04_01a:105_3	na sabbesaṃ sati sūpaṭṭhitā hoti, rañño ca damiḷadevī nāma mahesī paṭhamavaye ṭhitā	105	
PA_atk-s04_01a:105_4	dassanīyā pāsādikā. Atheko cittatthero nāma vuḍḍhapabbajito asaṃvaraniyāmena olokento	105	
PA_atk-s04_01a:105_5	tassā rūpārammaṇe nimittaṃ gahetvā ummādappatto viya ṭhitanisinnaṭṭhānesu “handa	105	
PA_atk-s04_01a:105_6	damiḷadevī, handa damiḷadevī”ti vadanto vicarati. Tato paṭṭhāya cassa daharasāmaṇerā	105	
PA_atk-s04_01a:105_7	ummattakacittattherotveva nāmaṃ katvā vohariṃsu. Atha sā devī nacirasseva kālamakāsi.	105	
PA_atk-s04_01a:105_8	Bhikkhusaṅghe sivathikadassanaṃ gantvā āgate daharasāmaṇerā tassa santikaṃ gantvā	105	
PA_atk-s04_01a:105_9	evamāhaṃsu – “bhante cittatthera, yassatthāya tvaṃ vilapasi, mayaṃ tassā deviyā sivathikadassanaṃ	105	
PA_atk-s04_01a:105_10	gantvā āgatā”ti. Evaṃ vuttepi assaddahanto “yassā vā tassā vā tumhe sivathikadassanatthāya	1051	
PA_atk-s04_01a:105_11	gatā, mukhaṃ tumhākaṃ dhūmaṇṇa”nti. Ummattakavacanameva avoca. Evaṃ ummattakacittattherassa	1051	
PA_atk-s04_01a:105_12	cittaṃ pariyādāya aṭṭhāsi idaṃ itthirūpaṃ.	1051	
PA_atk-s04_01a:106_0	Aparampi vatthu – saddhātissamahārājā kira ekadivasaṃ orodhagaṇaparivuto vihāraṃ	106	
PA_atk-s04_01a:106_1	āgato. Eko daharo lohapāsādadvārakoṭṭhake ṭhatvā asaṃvare ṭhito ekaṃ itthiṃ olokesi.	106	
PA_atk-s04_01a:106_2	Sāpi gamanaṃ pacchinditvā taṃ olokesi. Ubhopi abbhantare uṭṭhitena rāgagginā ḍayhitvā	106	
PA_atk-s04_01a:106_3	kālamakaṃsu. Evaṃ itthirūpaṃ daharassa cittaṃ pariyādāya tiṭṭhati.	106	
PA_atk-s04_01a:107_0	Aparampi vatthu – kalyāṇiyamahāvihārato kireko daharo uddesatthāya kāḷadīghavāpigāmadvāravihāraṃ	107	
PA_atk-s04_01a:107_1	gantvā niṭṭhituddesakicco atthakāmānaṃ vacanaṃ aggahetvā “gataṭṭhāne daharasāmaṇerehi	107	
PA_atk-s04_01a:107_2	puṭṭhena gāmassa niviṭṭhākāro kathetabbo bhavissatī”ti gāme piṇḍāya caranto visabhāgārammaṇe	107	
PA_atk-s04_01a:107_3	nimittaṃ gahetvā attano vasanaṭṭhānaṃ gato tāya nivatthavatthaṃ sañjānitvā “kahaṃ,	107	
PA_atk-s04_01a:107_4	bhante, idaṃ laddha”nti pucchanto tassā matabhāvaṃ ñatvā “evarūpā nāma itthī maṃ	107	
PA_atk-s04_01a:107_5	nissāya matā”ti cintento antouṭṭhitena rāgagginā ḍayhitvā jīvitakkhayaṃ pāpuṇi. Evampi	107	
PA_atk-s04_01a:107_6	idaṃ itthirūpaṃ purisassa cittaṃ pariyādāya tiṭṭhatīti veditabbaṃ.	107	
PA_atk-s04_01a:108_0	2. Dutiyādīni saddagarukādīnaṃ āsayavasena vuttāni. Tesu itthisaddoti itthiyā cittasamuṭṭhāno	108	
PA_atk-s04_01a:108_1	kathitagītavāditasaddo. Apica itthiyā nivatthanivāsanassāpi alaṅkatālaṅkārassāpi	108	
PA_atk-s04_01a:108_2	itthipayoganipphādito vīṇāsaṅkhapaṇavādisaddopi itthisaddotveva veditabbo. Sabbopi	108	
PA_atk-s04_01a:108_3	heso purisassa cittaṃ pariyādāya tiṭṭhati.	108	
PA_atk-s04_01a:109_0	Tattha suvaṇṇakakkaṭakasuvaṇṇamoradaharabhikkhuādīnaṃ vatthūni veditabbāni. Pabbatantaraṃ	109	
PA_atk-s04_01a:109_1	kira nissāya mahantaṃ hatthināgakulaṃ vasati. Avidūraṭṭhāne cassa mahāparibhogasaro	109	
PA_atk-s04_01a:109_2	atthi, tasmiṃ kāyūpapanno suvaṇṇakakkaṭako atthi. So taṃ saraṃ otiṇṇotiṇṇe saṇḍāsena	109	
PA_atk-s04_01a:109_3	viya aḷehi pāde gahetvā attano vasaṃ netvā māreti. Tassa otārāpekkhā hatthināgā ekaṃ	109	
PA_atk-s04_01a:109_4	mahāhatthiṃ jeṭṭhakaṃ katvā vicaranti. So ekadivasaṃ taṃ hatthināgaṃ gaṇhi. Thāmasatisampanno	109	
PA_atk-s04_01a:109_5	hatthināgo cintesi – “sacāhaṃ bhītaravaṃ ravissāmi, sabbe yathāruciyā akīḷitvā palāyissantī”ti	109	
PA_atk-s04_01a:109_6	niccalova aṭṭhāsi. Atha sabbesaṃ uttiṇṇabhāvaṃ ñatvā tena gahitabhāvaṃ attano bhariyaṃ	109	
PA_atk-s04_01a:109_7	jānāpetuṃ viravitvā evamāha –	109	
PA_atk-s04_01a:110	“Siṅgīmigo āyatacakkhunetto,	11	
PA_atk-s04_01a:111	Aṭṭhittaco vārisayo alomo;	11	
PA_atk-s04_01a:112	Tenābhibhūto kapaṇaṃ rudāmi,	11	
PA_atk-s04_01a:113	Mā heva maṃ pāṇasamaṃ jaheyyā”ti. ;	11	
PA_atk-s04_01a:114	Sā taṃ sutvā sāmikassa gahitabhāvaṃ ñatvā taṃ tamhā bhayā mocetuṃ hatthinā ca kuḷīrena ca saddhiṃ sallapantī evamāha –	11	
PA_atk-s04_01a:115	“Ayya na taṃ jahissāmi, kuñjaraṃ saṭṭhihāyanaṃ;	11	
PA_atk-s04_01a:116	Pathabyā cāturantāya, suppiyo hosi me tuvaṃ.	11	
PA_atk-s04_01a:117	“Ye kuḷīrā samuddasmiṃ, gaṅgāya yamunāya ca;	11	
PA_atk-s04_01a:118	Tesaṃ tvaṃ vārijo seṭṭho, muñca rodantiyā pati”nti. ;	11	
PA_atk-s04_01a:119_0	Kuḷīro saha itthisaddassavanena gahaṇaṃ sithilamakāsi. Atha hatthināgo “ayamevetassa	119	
PA_atk-s04_01a:119_1	okāso”ti ekaṃ pādaṃ gahitākāreneva ṭhapetvā dutiyaṃ ukkhipitvā taṃ piṭṭhikapāle akkamitvā	119	
PA_atk-s04_01a:119_2	vicuṇṇikaṃ katvā thokaṃ ākaḍḍhitvā tīre khipi. Atha naṃ sabbahatthino sannipatitvā	119	
PA_atk-s04_01a:119_3	“amhākaṃ verī”ti vicuṇṇayiṃsu. Evaṃ tāva itthisaddo suvaṇṇakakkaṭakassa cittaṃ pariyādiyitvā tiṭṭhati.	119	
PA_atk-s04_01a:120	Suvaṇṇamoropi himavantaṃ anupavisitvā mahantaṃ pabbatagahanaṃ nissāya vasanto niccakālaṃ sūriyassa udayakāle sūriyamaṇḍalaṃ ulloketvā attano rakkhaṃ karonto evaṃ vadati –	12	
PA_atk-s04_01a:121	“Udetayaṃ cakkhumā ekarājā,	12	
PA_atk-s04_01a:122	Harissavaṇṇo pathavippabhāso;	12	
PA_atk-s04_01a:123	Taṃ taṃ namassāmi harissavaṇṇaṃ pathavippabhāsaṃ,	12	
PA_atk-s04_01a:124	Tayājja guttā viharemu divasaṃ.	12	
PA_atk-s04_01a:125	“Ye brāhmaṇā vedagū sabbadhamme,	12	
PA_atk-s04_01a:126	Te me namo te ca maṃ pālayantu;	12	
PA_atk-s04_01a:127	Namatthu buddhānaṃ namatthu bodhiyā,	12	
PA_atk-s04_01a:128	Namo vimuttānaṃ namo vimuttiyā;	12	
PA_atk-s04_01a:129	Imaṃ so parittaṃ katvā,	12	
PA_atk-s04_01a:130	Moro carati esanā”ti. ;	13	
PA_atk-s04_01a:131	So divasaṃ gocaraṃ gahetvā sāyanhasamaye vasanaṭṭhānaṃ pavisanto atthaṅgataṃ sūriyamaṇḍalaṃ oloketvāpi imaṃ gāthaṃ vadati –	13	
PA_atk-s04_01a:132	“Apetayaṃ cakkhumā ekarājā,	13	
PA_atk-s04_01a:133	Harissavaṇṇo pathavippabhāso;	13	
PA_atk-s04_01a:134	Taṃ taṃ namassāmi harissavaṇṇaṃ pathavippabhāsaṃ,	13	
PA_atk-s04_01a:135	Tayājja guttā viharemu rattiṃ.	13	
PA_atk-s04_01a:136	“Ye brāhmaṇā vedagū sabbadhamme,	13	
PA_atk-s04_01a:137	Te me namo te ca maṃ pālayantu;	13	
PA_atk-s04_01a:138	Namatthu buddhānaṃ namatthu bodhiyā,	13	
PA_atk-s04_01a:139	Namo vimuttānaṃ namo vimuttiyā;	13	
PA_atk-s04_01a:140	Imaṃ so parittaṃ katvā,	14	
PA_atk-s04_01a:141	Moro vāsamakappayī”ti. ;	14	
PA_atk-s04_01a:142_0	Iminā niyāmena satta vassasatāni vītināmetvā ekadivasaṃ parittakammato puretarameva	142	
PA_atk-s04_01a:142_1	morakukkuṭikāya saddaṃ sutvā parittakammaṃ asaritvā raññā pesitassa luddakassa vasaṃ	142	
PA_atk-s04_01a:142_2	upagato. Evaṃ itthisaddo suvaṇṇamorassa cittaṃ pariyādiyitvā tiṭṭhatīti. Chātapabbatavāsī	142	
PA_atk-s04_01a:142_3	daharo pana sudhāmuṇḍakavāsī daharo ca itthisaddaṃ sutvā anayabyasanaṃ pattāti.	142	
PA_atk-s04_01a:143_0	3. Tatiye itthigandhoti itthiyā catusamuṭṭhānikaṃ gandhāyatanaṃ. Svāyaṃ itthiyā sarīragandho	143	
PA_atk-s04_01a:143_1	duggandho hoti, kāyāruḷho pana āgantukaanulepanādigandho idha adhippeto. Ekaccā hi	143	
PA_atk-s04_01a:143_2	itthī assagandhinī hoti, ekaccā meṇḍakagandhinī, ekaccā sedagandhinī, ekaccā soṇitagandhinī.	143	
PA_atk-s04_01a:143_3	Ekacco andhabālo evarūpāyapi itthiyā rajjateva. Cakkavattino pana itthiratanassa	143	
PA_atk-s04_01a:143_4	kāyato candanagandho vāyati, mukhato ca uppalagandho. Ayaṃ na sabbāsaṃ hoti, āgantukaanulepanādigandhova	143	
PA_atk-s04_01a:143_5	idha adhippeto. Tiracchānagatā pana hatthiassagoṇādayo tiracchānagatānaṃ sajātiitthīnaṃ	143	
PA_atk-s04_01a:143_6	utugandhena yojanadviyojanatiyojanacatuyojanampi gacchanti. Itthikāye gandho vā hotu	143	
PA_atk-s04_01a:143_7	itthiyā nivatthanivāsanaanulittālepanapiḷandhamālādigandho vā, sabbopi itthigandhotveva veditabbo.	143	
PA_atk-s04_01a:144_0	4. Catutthe itthirasoti itthiyā catusamuṭṭhānikaṃ rasāyatanaṃ. Tipiṭakacūḷanāgacūḷābhayattherā	144	
PA_atk-s04_01a:144_1	pana “svāyaṃ itthiyā kiṃkārapaṭissāvitādivasena savanaraso ceva paribhogaraso ca,	144	
PA_atk-s04_01a:144_2	ayaṃ itthiraso”ti vadanti. Kiṃ tena? Yo panāyaṃ itthiyā oṭṭhamaṃsasammakkhanakheḷādirasopi,	144	
PA_atk-s04_01a:144_3	sāmikassa dinnayāgubhattādīnaṃ rasopi, sabbo so itthirasotveva veditabbo. Aneke hi	144	
PA_atk-s04_01a:144_4	sattā attano mātugāmena yaṃkiñci sahatthā dinnameva madhuranti gahetvā anayabyasanaṃ pattāti.	144	
PA_atk-s04_01a:145_0	5. Pañcame itthiphoṭṭhabboti itthiyā kāyasamphasso, itthisarīrāruḷhānaṃ vatthālaṅkāramālādīnampi	145	
PA_atk-s04_01a:145_1	phasso itthiphoṭṭhabbotveva veditabbo. Sabbopesa purisassa cittaṃ pariyādiyati mahācetiyaṅgaṇe	145	
PA_atk-s04_01a:145_2	gaṇasajjhāyaṃ gaṇhantassa daharabhikkhuno visabhāgārammaṇaphasso viyāti.	145	
PA_atk-s04_01a:146_0	Iti satthā sattānaṃ āsayānusayavasena rūpādīsu ekekaṃ gahetvā aññaṃ īdisaṃ na passāmīti	146	
PA_atk-s04_01a:146_1	āha. Yathā hi rūpagarukassa purisassa itthirūpaṃ cittuppādaṃ gameti palibundhati	146	
PA_atk-s04_01a:146_2	bajjhāpeti baddhāpeti moheti saṃmoheti, na tathā sesā saddādayo. Yathā ca saddādigarukānaṃ	146	
PA_atk-s04_01a:146_3	saddādayo, na tathā rūpādīni ārammaṇāni. Ekaccassa ca rūpādīsu ekamevārammaṇaṃ cittaṃ	146	
PA_atk-s04_01a:146_4	pariyādiyati, ekaccassa dvepi tīṇipi cattāripi pañcapi. Iti ime pañca suttantā pañcagarukavasena	146	
PA_atk-s04_01a:146_5	kathitā, na pañcagarukajātakavasena. Pañcagarukajātakaṃ pana sakkhibhāvatthāya āharitvā	146	
PA_atk-s04_01a:146_6	kathetabbaṃ. Tatra hi amanussehi kantāramajjhe katāya āpaṇādivicāraṇāya mahāpurisassa	146	
PA_atk-s04_01a:146_7	pañcasu sahāyesu rūpagaruko rūpārammaṇe bajjhitvā anayabyasanaṃ patto, saddādigarukā	146	
PA_atk-s04_01a:146_8	saddārammaṇādīsu. Iti taṃ sakkhibhāvatthāya āharitvā kathetabbaṃ. Ime pana pañca	146	
PA_atk-s04_01a:146_9	suttantā pañcagarukavaseneva kathitā.	146	
PA_atk-s04_01a:147_0	6. Yasmā ca na kevalaṃ purisāyeva pañcagarukā honti, itthiyopi hontiyeva, tasmā tāsampi	147	
PA_atk-s04_01a:147_1	vasena puna pañca suttante kathesi. Tesampi attho vuttanayeneva veditabbo. Vatthūsupi	147	
PA_atk-s04_01a:147_2	paṭhamasutte lohapāsādadvāre ṭhitaṃ daharaṃ oloketvā matāya rājorodhāya vatthu veditabbaṃ.	147	
PA_atk-s04_01a:147_3	Taṃ heṭṭhā vitthāritameva.	147	
PA_atk-s04_01a:148_0	7. Dutiyasutte bārāṇasiyaṃ rūpūpajīvino mātugāmassa vatthu veditabbaṃ. Guttilavīṇāvādako	148	
PA_atk-s04_01a:148_1	kirekissā itthiyā sahassaṃ pahiṇi, sā taṃ uppaṇḍetvā gaṇhituṃ na icchi. So “karissāmettha	148	
PA_atk-s04_01a:148_2	kattabba”nti sāyanhakālasamanantare alaṅkatapaṭiyatto tassā gehassa abhimukhaṭṭhāne	148	
PA_atk-s04_01a:148_3	aññasmiṃ gehadvāre nisinno vīṇāya tantiyo same guṇe patiṭṭhāpetvā tantissarena gītassaraṃ	148	
PA_atk-s04_01a:148_4	anatikkamanto gāyi. Sā itthī tassa gītasaddaṃ sutvā dvāranti saññāya “vivaṭavātapānena	148	
PA_atk-s04_01a:148_5	tassa santikaṃ gamissāmī”ti ākāseyeva jīvitakkhayaṃ pattā.	148	
PA_atk-s04_01a:149_0	8. Tatiyasutte cakkavattirañño kāyato candanagandho vāyati, mukhato ca uppalagandhoti	149	
PA_atk-s04_01a:149_1	idaṃ āharitabbaṃ. Idaṃ cettha vatthu veditabbaṃ. Sāvatthiyaṃ kirekissā kuṭumbikadhītāya	149	
PA_atk-s04_01a:149_2	sāmiko satthu dhammadesanaṃ sutvā, “na sakkā mayā ayaṃ dhammo gihibhūtena pūretu”nti	149	
PA_atk-s04_01a:149_3	aññatarassa piṇḍapātikattherassa santike pabbaji. Athassa bhariyaṃ “assāmikā aya”nti	149	
PA_atk-s04_01a:149_4	ñatvā rājā pasenadikosalo antepuraṃ āharāpetvā ekadivasaṃ ekaṃ nīluppalakalāpaṃ ādāya	149	
PA_atk-s04_01a:149_5	antepuraṃ paviṭṭho ekekissā ekekaṃ nīluppalaṃ dāpesi. Pupphesu bhājiyamānesu tassā	149	
PA_atk-s04_01a:149_6	itthiyā dve hatthaṃ pattāni. Sā pahaṭṭhākāraṃ dassetvā upasiṅghitvā parodi. Rājā	149	
PA_atk-s04_01a:149_7	tassā ubhayākāraṃ disvā taṃ pakkosāpetvā pucchi. Sā attano pahaṭṭhakāraṇañca rodanakāraṇañca	149	
PA_atk-s04_01a:149_8	kathesi. Yāvatatiyaṃ kathitepi rājā assaddahanto punadivase sakalarājanivesane sabbamālāvilepanādisugandhagandhaṃ	149	
PA_atk-s04_01a:149_9	harāpetvā buddhappamukhassa bhikkhusaṅghassa āsanāni paññāpetvā buddhappamukhassa	149	
PA_atk-s04_01a:149_10	bhikkhusaṅghassa mahādānaṃ datvā bhattakiccapariyosāne taṃ itthiṃ “kataro te thero”ti	1491	
PA_atk-s04_01a:149_11	pucchitvā, “aya”nti vutte ñatvā satthāraṃ vanditvā, “bhante, tumhehi saddhiṃ bhikkhusaṅgho	1491	
PA_atk-s04_01a:149_12	gacchatu, amhākaṃ asukatthero anumodanaṃ karissatī”ti āha. Satthā taṃ bhikkhuṃ ṭhapetvā	1491	
PA_atk-s04_01a:149_13	vihāraṃ gato. There anumodanaṃ vattuṃ āraddhamatte sakalaṃ rājanivesanaṃ gandhapūraṃ	1491	
PA_atk-s04_01a:149_14	viya jātaṃ. Rājā “saccamevesā āhā”ti pasīditvā punadivase satthāraṃ taṃ kāraṇaṃ pucchi.	1491	
PA_atk-s04_01a:149_15	Satthā “ayaṃ atīte dhammakathaṃ suṇanto ‘sādhu sādhū’ti sādhukāraṃ pavattento sakkaccaṃ	1491	
PA_atk-s04_01a:149_16	assosi, tammūlako tena mahārāja ayamānisaṃso laddho”ti ācikkhi.	1491	
PA_atk-s04_01a:150	“Saddhammadesanākāle, sādhu sādhūti bhāsato;	15	
PA_atk-s04_01a:151	Mukhato jāyate gandho, uppalaṃva yathodake”ti.	15	
PA_atk-s04_01a:152	Sesaṃ sabbattha uttānamevāti. Imasmiṃ vagge vaṭṭameva kathitaṃ.	15	
PA_atk-s04_01a:153	Rūpādivaggavaṇṇanā.	15	
PA_atk-s04_01a:154	2. Nīvaraṇappahānavaggavaṇṇanā	15	
PA_atk-s04_01a:155_0	11. Dutiyassa paṭhame ekadhammampīti ettha “tasmiṃ kho pana samaye dhammā hontī”tiādīsu	155	
PA_atk-s04_01a:155_1	viya nissattaṭṭhena dhammo veditabbo. Tasmā ekadhammampīti nissattaṃ ekasabhāvampīti	155	
PA_atk-s04_01a:155_2	ayamettha attho. Anuppannovāti ettha pana “bhūtānaṃ vā sattānaṃ ṭhitiyā sambhavesīnaṃ	155	
PA_atk-s04_01a:155_3	vā anuggahāya yāvatā, bhikkhave, sattā apadā vā dvipadā vā”ti evamādīsu viya samuccayattho	155	
PA_atk-s04_01a:155_4	vāsaddo daṭṭhabbo, na vikappattho. Ayañhettha attho – yena dhammena anuppanno ca	155	
PA_atk-s04_01a:155_5	kāmacchando uppajjati, uppanno ca kāmacchando bhiyyobhāvāya vepullāya saṃvattati,	155	
PA_atk-s04_01a:155_6	tamahaṃ yathā subhanimittaṃ, evaṃ aññaṃ na passāmīti. Tattha anuppannoti ajāto asañjāto	155	
PA_atk-s04_01a:155_7	apātubhūto asamudāgato. Kāmacchandoti “yo kāmesu kāmacchando kāmarāgo kāmanandī kāmataṇhā”tiādinā	155	
PA_atk-s04_01a:155_8	nayena vitthāritaṃ kāmacchandanīvaraṇaṃ. Uppajjatīti nibbattati pātubhavati. So panesa	155	
PA_atk-s04_01a:155_9	asamudācāravasena vā ananubhūtārammaṇavasena vā anuppanno uppajjatīti veditabbo.	155	
PA_atk-s04_01a:155_10	Aññathā hi anamatagge saṃsāre anuppanno nāma natthi.	1551	
PA_atk-s04_01a:156_0	Tattha ekaccassa vattavasena kileso na samudācarati, ekaccassa ganthadhutaṅgasamādhi-	156	
PA_atk-s04_01a:156_1	vipassanānavakammādīnaṃ aññataravasena. Kathaṃ? Ekacco hi vattasampanno hoti, tassa	156	
PA_atk-s04_01a:156_2	dveasīti khuddakavattāni cuddasa mahāvattāni cetiyaṅgaṇabodhiyaṅgaṇapānīyamāḷakauposathāgāraāgantukagamikavattāni	156	
PA_atk-s04_01a:156_3	ca karontasseva kileso okāsaṃ na labhati. Aparabhāge panassa vattaṃ vissajjetvā bhinnavattassa	156	
PA_atk-s04_01a:156_4	carato ayonisomanasikārañceva sativossaggañca āgamma uppajjati. Evampi asamudācāravasena	156	
PA_atk-s04_01a:156_5	anuppanno uppajjati nāma.	156	
PA_atk-s04_01a:157_0	Ekacco ganthayutto hoti, ekampi nikāyaṃ gaṇhāti dvepi tayopi cattāropi pañcapi. Tassa	157	
PA_atk-s04_01a:157_1	tepiṭakaṃ buddhavacanaṃ atthavasena pāḷivasena anusandhivasena pubbāparavasena gaṇhantassa	157	
PA_atk-s04_01a:157_2	sajjhāyantassa vācentassa desentassa pakāsentassa kileso okāsaṃ na labhati. Aparabhāge	157	
PA_atk-s04_01a:157_3	panassa ganthakammaṃ pahāya kusītassa carato ayonisomanasikārasativossagge āgamma	157	
PA_atk-s04_01a:157_4	uppajjati. Evampi asamudācāravasena anuppanno uppajjati nāma.	157	
PA_atk-s04_01a:158_0	Ekacco pana dhutaṅgadharo hoti, terasa dhutaṅgaguṇe samādāya vattati. Tassa pana	158	
PA_atk-s04_01a:158_1	dhutaṅgaguṇe pariharantassa kileso okāsaṃ na labhati. Aparabhāge panassa dhutaṅgāni	158	
PA_atk-s04_01a:158_2	vissajjetvā bāhullāya āvattassa carato ayonisomanasikārasativossagge āgamma uppajjati.	158	
PA_atk-s04_01a:158_3	Evampi asamudācāravasena anuppanno uppajjati nāma.	158	
PA_atk-s04_01a:159_0	Ekacco aṭṭhasu samāpattīsu ciṇṇavasī hoti, tassa paṭhamajjhānādīsu āvajjanavasiādīnaṃ	159	
PA_atk-s04_01a:159_1	vasena viharantassa kileso okāsaṃ na labhati. Aparabhāge panassa parihīnajjhānassa	159	
PA_atk-s04_01a:159_2	vā vissaṭṭhajjhānassa vā bhassādīsu anuyuttassa viharato ayonisomanasikārasativossagge	159	
PA_atk-s04_01a:159_3	āgamma uppajjati. Evampi asamudācāravasena anuppanno uppajjati nāma.	159	
PA_atk-s04_01a:160_0	Ekacco pana vipassako hoti, sattasu vā anupassanāsu aṭṭhārasasu vā mahāvipassanāsu	160	
PA_atk-s04_01a:160_1	kammaṃ karonto viharati. Tassevaṃ viharato kileso okāsaṃ na labhati. Aparabhāge panassa	160	
PA_atk-s04_01a:160_2	vipassanākammaṃ pahāya kāyadaḷhībahulassa viharato ayonisomanasikārasativossagge	160	
PA_atk-s04_01a:160_3	āgamma uppajjati. Evampi asamudācāravasena anuppanno uppajjati nāma.	160	
PA_atk-s04_01a:161_0	Ekacco navakammiko hoti, uposathāgārabhojanasālādīni kāreti. Tassa tesaṃ upakaraṇāni	161	
PA_atk-s04_01a:161_1	cintentassa kileso okāsaṃ na labhati. Aparabhāge panassa navakamme niṭṭhite vā vissaṭṭhe	161	
PA_atk-s04_01a:161_2	vā ayonisomanasikārasativossagge āgamma uppajjati. Evampi asamudācāravasena anuppanno uppajjati nāma.	161	
PA_atk-s04_01a:162_0	Ekacco pana brahmalokā āgato suddhasatto hoti, tassa anāsevanatāya kileso okāsaṃ	162	
PA_atk-s04_01a:162_1	na labhati. Aparabhāge panassa laddhāsevanassa ayonisomanasikārasativossagge āgamma	162	
PA_atk-s04_01a:162_2	uppajjati. Evampi asamudācāravasena anuppanno uppajjati nāma. Evaṃ tāva asamudācāravasena	162	
PA_atk-s04_01a:162_3	anuppannassa uppannatā veditabbā.	162	
PA_atk-s04_01a:163_0	Kathaṃ ananubhūtārammaṇavasena? Idhekacco ananubhūtapubbaṃ manāpiyaṃ rūpādiārammaṇaṃ	163	
PA_atk-s04_01a:163_1	labhati, tassa tattha ayonisomanasikārasativossagge āgamma rāgo uppajjati. Evaṃ ananubhūtārammaṇavasena	163	
PA_atk-s04_01a:163_2	anuppanno uppajjati nāma.	163	
PA_atk-s04_01a:164_0	Uppannoti jāto sañjāto nibbatto abhinibbatto pātubhūto. Bhiyyobhāvāyāti punappunabhāvāya.	164	
PA_atk-s04_01a:164_1	Vepullāyāti vipulabhāvāya rāsibhāvāya. Tattha sakiṃ uppanno kāmacchando na nirujjhissati,	164	
PA_atk-s04_01a:164_2	sakiṃ niruddho vā sveva puna uppajjissatīti aṭṭhānametaṃ. Ekasmiṃ pana niruddhe tasmiṃ	164	
PA_atk-s04_01a:164_3	vā ārammaṇe aññasmiṃ vā ārammaṇe aparāparaṃ uppajjamāno bhiyyobhāvāya vepullāya saṃvattati nāma.	164	
PA_atk-s04_01a:165_0	Subhanimittanti rāgaṭṭhāniyaṃ ārammaṇaṃ. “Sanimittā, bhikkhave, uppajjanti pāpakā	165	
PA_atk-s04_01a:165_1	akusalā dhammā, no animittā”ti ettha nimittanti paccayassa nāmaṃ. “Adhicittamanuyuttena,	165	
PA_atk-s04_01a:165_2	bhikkhave, bhikkhunā pañca nimittāni kālena kālaṃ manasikātabbānī”ti ettha kāraṇassa.	165	
PA_atk-s04_01a:165_3	“So taṃ nimittaṃ āsevati bhāvetī”ti ettha samādhissa. “Yaṃ nimittaṃ āgamma yaṃ nimittaṃ	165	
PA_atk-s04_01a:165_4	manasikaroto anantarā āsavānaṃ khayo hotī”ti ettha vipassanāya. Idha pana rāgaṭṭhāniyo	165	
PA_atk-s04_01a:165_5	iṭṭhārammaṇadhammo “subhanimitta”nti adhippeto. Ayonisomanasikarototi. “Tattha katamo	165	
PA_atk-s04_01a:165_6	ayonisomanasikāro? Anicce niccanti, dukkhe sukhanti, anattani attāti, asubhe subhanti,	165	
PA_atk-s04_01a:165_7	ayonisomanasikāro uppathamanasikāro, saccavippaṭikūlena vā cittassa āvajjanā anvāvajjanā	165	
PA_atk-s04_01a:165_8	ābhogo samannāhāro manasikāro. Ayaṃ vuccati ayonisomanasikāro”ti imassa manasikārassa	165	
PA_atk-s04_01a:165_9	vasena anupāyena manasikarontassāti.	165	
PA_atk-s04_01a:166_0	12. Dutiye byāpādoti bhattabyāpatti viya cittassa byāpajjanaṃ pakativijahanabhāvo.	166	
PA_atk-s04_01a:166_1	“Tattha katamaṃ byāpādanīvaraṇaṃ? Anatthaṃ me acarīti āghāto jāyatī”ti evaṃ vitthāritassa	166	
PA_atk-s04_01a:166_2	byāpādanīvaraṇassetaṃ adhivacanaṃ. Paṭighanimittanti aniṭṭhaṃ nimittaṃ. Paṭighassapi	166	
PA_atk-s04_01a:166_3	paṭighārammaṇassapi etaṃ adhivacanaṃ. Vuttampi cetaṃ aṭṭhakathāyaṃ – “paṭighampi	166	
PA_atk-s04_01a:166_4	paṭighanimittaṃ, paṭighārammaṇopi dhammo paṭighanimitta”nti. Sesamettha kāmacchande	166	
PA_atk-s04_01a:166_5	vuttanayeneva veditabbaṃ. Yathā cettha, evaṃ ito paresupi. Tattha tattha hi visesamattameva vakkhāmāti.	166	
PA_atk-s04_01a:167_0	13. Tatiye thinamiddhanti thinañceva middhañca. Tesu cittassa akammaññatā thinaṃ,	167	
PA_atk-s04_01a:167_1	ālasiyabhāvassetaṃ adhivacanaṃ. Tiṇṇaṃ khandhānaṃ akammaññatā middhaṃ, kapimiddhassa	167	
PA_atk-s04_01a:167_2	pacalāyikabhāvassetaṃ adhivacanaṃ. Ubhinnampi “tattha katamaṃ thinaṃ? Yā cittassa	167	
PA_atk-s04_01a:167_3	akalyatā akammaññatā olīyanā sallīyanā. Tattha katamaṃ middhaṃ? Yā kāyassa akalyatā	167	
PA_atk-s04_01a:167_4	akammaññatā onāho pariyonāho”tiādinā nayena vitthāro veditabbo. Aratītiādīni vibhaṅge	167	
PA_atk-s04_01a:167_5	vibhattanayeneva veditabbāni. Vuttañhetaṃ –	167	
PA_atk-s04_01a:168_0	“Tattha katamā arati? Pantesu vā senāsanesu aññataraññataresu vā adhikusalesu dhammesu	168	
PA_atk-s04_01a:168_1	arati aratitā anabhirati anabhiramanā ukkaṇṭhitā paritassitā, ayaṃ vuccati arati.	168	
PA_atk-s04_01a:168_2	Tattha katamā tandī? Yā tandī tandiyanā tandimanatā ālassaṃ ālassāyanā ālassāyitattaṃ,	168	
PA_atk-s04_01a:168_3	ayaṃ vuccati tandī. Tattha katamā vijambhitā? Yā kāyassa jambhanā vijambhanā ānamanā	168	
PA_atk-s04_01a:168_4	vinamanā sannamanā paṇamanā byādhiyakaṃ, ayaṃ vuccati vijambhitā. Tattha katamo bhattasammado?	168	
PA_atk-s04_01a:168_5	Yā bhuttāvissa bhattamucchā bhattakilamatho bhattapariḷāho kāyaduṭṭhullaṃ, ayaṃ vuccati	168	
PA_atk-s04_01a:168_6	bhattasammado. Tattha katamaṃ cetaso ca līnattaṃ? Yā cittassa akalyatā akammaññatā	168	
PA_atk-s04_01a:168_7	olīyanā sallīyanā līnaṃ līyanā līyitattaṃ thinaṃ thiyanā thiyitattaṃ cittassa, idaṃ	168	
PA_atk-s04_01a:168_8	vuccati cetaso ca līnatta”nti.	168	
PA_atk-s04_01a:169_0	Ettha ca purimā cattāro dhammā thinamiddhanīvaraṇassa sahajātavasenāpi upanissayavasenāpi	169	
PA_atk-s04_01a:169_1	paccayā honti, cetaso ca līnattaṃ attanova attanā sahajātaṃ na hoti, upanissayakoṭiyā pana hotīti.	169	
PA_atk-s04_01a:170_0	14. Catutthe uddhaccakukkuccanti uddhaccañceva kukkuccañca. Tattha uddhaccaṃ nāma	170	
PA_atk-s04_01a:170_1	cittassa uddhatākāro. Kukkuccaṃ nāma akatakalyāṇassa katapāpassa tappaccayā vippaṭisāro.	170	
PA_atk-s04_01a:170_2	Cetaso avūpasamoti uddhaccakukkuccassevetaṃ nāmaṃ. Avūpasantacittassāti jhānena vā	170	
PA_atk-s04_01a:170_3	vipassanāya vā avūpasamitacittassa. Ayaṃ pana avūpasamo uddhaccakukkuccassa upanissayakoṭiyā paccayo hotīti.	170	
PA_atk-s04_01a:171	15. Pañcame vicikicchāti “satthari kaṅkhatī”tiādinā nayena vitthāritaṃ vicikicchānīvaraṇaṃ. Ayonisomanasikāro vuttalakkhaṇoyevāti.	17	
PA_atk-s04_01a:172_0	16. Chaṭṭhe anuppanno vā kāmacchando nuppajjatīti asamudācāravasena vā ananubhūtārammaṇavasena	172	
PA_atk-s04_01a:172_1	vāti dvīheva kāraṇehi anuppanno na uppajjati, tathā vikkhambhitova hoti, puna hetuṃ	172	
PA_atk-s04_01a:172_2	vā paccayaṃ vā na labhati. Idhāpi vattādīnaṃyeva vasena asamudācāro veditabbo. Ekaccassa	172	
PA_atk-s04_01a:172_3	hi vuttanayeneva vatte yuttassa vattaṃ karontasseva kileso okāsaṃ na labhati, vattavasena	172	
PA_atk-s04_01a:172_4	vikkhambhito hoti. So taṃ tathāvikkhambhitameva katvā vivaṭṭetvā arahattaṃ gaṇhāti	172	
PA_atk-s04_01a:172_5	milakkhatissatthero viya.	172	
PA_atk-s04_01a:173_0	So kirāyasmā rohaṇajanapade gāmeṇḍavālamahāvihārassa bhikkhācāre nesādakule nibbatto.	173	
PA_atk-s04_01a:173_1	Vayaṃ āgamma katagharāvāso “puttadāraṃ posessāmī”ti adūhalasataṃ saṇṭhapetvā pāsasataṃ	173	
PA_atk-s04_01a:173_2	yojetvā sūlasataṃ ropetvā bahuṃ pāpaṃ āyūhanto ekadivasaṃ gehato aggiñca loṇañca	173	
PA_atk-s04_01a:173_3	gahetvā araññaṃ gato. Pāse baddhamigaṃ vadhitvā aṅgārapakkamaṃsaṃ khāditvā pipāsito	173	
PA_atk-s04_01a:173_4	hutvā gāmeṇḍavālamahāvihāraṃ paviṭṭho pānīyamāḷake dasamattesu pānīyaghaṭesu pipāsāvinodanamattampi	173	
PA_atk-s04_01a:173_5	pānīyaṃ alabhanto, “kiṃ nāmetaṃ ettakānaṃ bhikkhūnaṃ vasanaṭṭhāne pipāsāya āgatānaṃ	173	
PA_atk-s04_01a:173_6	pipāsāvinodanamattaṃ pānīyaṃ natthī”ti ujjhāyituṃ āraddho. Cūḷapiṇḍapātikatissatthero	173	
PA_atk-s04_01a:173_7	tassa kathaṃ sutvā tassa santikaṃ gacchanto pānīyamāḷake dasamatte pānīyaghaṭe pūre	173	
PA_atk-s04_01a:173_8	disvā “jīvamānapetakasatto ayaṃ bhavissatī”ti cintetvā, “upāsaka, sace pipāsitosi,	173	
PA_atk-s04_01a:173_9	piva pānīya”nti vatvā kuṭaṃ ukkhipitvā tassa hatthesu āsiñci. Tassa kammaṃ paṭicca	173	
PA_atk-s04_01a:173_10	pītapītaṃ pānīyaṃ tattakapāle pakkhittamiva nassati, sakalepi ghaṭe pivato pipāsā	1731	
PA_atk-s04_01a:173_11	na pacchijji. Atha naṃ thero āha – “yāva dāruṇañca te, upāsaka, kammaṃ kataṃ, idāneva	1731	
PA_atk-s04_01a:173_12	peto jāto, vipāko kīdiso bhavissatī”ti?	1731	
PA_atk-s04_01a:174_0	So tassa kathaṃ sutvā laddhasaṃvego theraṃ vanditvā tāni adūhalādīni visaṅkharitvā	174	
PA_atk-s04_01a:174_1	vegena gharaṃ gantvā puttadāraṃ oloketvā satthāni bhinditvā dīpakamigapakkhino araññe	174	
PA_atk-s04_01a:174_2	vissajjetvā theraṃ paccupasaṅkamitvā pabbajjaṃ yāci. Dukkarā, āvuso, pabbajjā, kathaṃ	174	
PA_atk-s04_01a:174_3	tvaṃ pabbajissasīti? Bhante, evarūpaṃ paccakkhakāraṇaṃ disvā kathaṃ na pabbajissāmīti?	174	
PA_atk-s04_01a:174_4	Thero tacapañcakakammaṭṭhānaṃ datvā pabbājesi. So vattārabhito hutvā buddhavacanaṃ	174	
PA_atk-s04_01a:174_5	uggaṇhanto ekadivasaṃ devadūtasutte “tamenaṃ, bhikkhave, nirayapālā puna mahāniraye	174	
PA_atk-s04_01a:174_6	pakkhipantī”ti imaṃ ṭhānaṃ sutvā “ettakaṃ dukkharāsiṃ anubhavitasattaṃ puna mahāniraye	174	
PA_atk-s04_01a:174_7	pakkhipanti, aho bhāriyo, bhante, mahānirayo”ti āha. Āmāvuso, bhāriyoti. Sakkā, bhante,	174	
PA_atk-s04_01a:174_8	passitunti? “Na sakkā passituṃ, diṭṭhasadisaṃ kātuṃ ekaṃ kāraṇaṃ dassessāmī”ti sāmaṇere	174	
PA_atk-s04_01a:174_9	samādapetvā pāsāṇapiṭṭhe alladārurāsiṃ kārehīti. So tathā kāresi. Thero yathānisinnova	174	
PA_atk-s04_01a:174_10	iddhiyā abhisaṅkharitvā mahānirayato khajjopanakamattaṃ aggipapaṭikaṃ nīharitvā passantasseva	1741	
PA_atk-s04_01a:174_11	tassa therassa dārurāsimhi pakkhipi. Tassa tattha nipāto ca dārurāsino jhāyitvā chārikabhāvūpagamanañca	1741	
PA_atk-s04_01a:174_12	apacchā apurimaṃ ahosi.	1741	
PA_atk-s04_01a:175_0	So taṃ disvā, “bhante, imasmiṃ sāsane kati dhurāni nāmā”ti pucchi. Āvuso, vipassanādhuraṃ,	175	
PA_atk-s04_01a:175_1	ganthadhuranti. “Bhante, gantho nāma paṭibalassa bhāro, mayhaṃ pana dukkhūpanisā	175	
PA_atk-s04_01a:175_2	saddhā, vipassanādhuraṃ pūressāmi kammaṭṭhānaṃ me dethā”ti vanditvā nisīdi. Thero	175	
PA_atk-s04_01a:175_3	“vattasampanno bhikkhū”ti vattasīse ṭhatvā tassa kammaṭṭhānaṃ kathesi. So kammaṭṭhānaṃ	175	
PA_atk-s04_01a:175_4	gahetvā vipassanāya ca kammaṃ karoti, vattañca pūreti. Ekadivasaṃ cittalapabbatamahāvihāre	175	
PA_atk-s04_01a:175_5	vattaṃ karoti, ekadivasaṃ gāmeṇḍavālamahāvihāre, ekadivasaṃ gocaragāmamahāvihāre.	175	
PA_atk-s04_01a:175_6	Thinamiddhe okkantamatte vattaparihānibhayena palālavaraṇakaṃ temetvā sīse ṭhapetvā	175	
PA_atk-s04_01a:175_7	pāde udake otāretvā nisīdati. So ekadivasaṃ cittalapabbatamahāvihāre dve yāme vattaṃ	175	
PA_atk-s04_01a:175_8	katvā balavapaccūsakāle niddāya okkamituṃ āraddhāya allapalālaṃ sīse ṭhapetvā nisinno	175	
PA_atk-s04_01a:175_9	pācīnapabbatapasse sāmaṇerassa aruṇavatiyasuttantaṃ sajjhāyantassa –	175	
PA_atk-s04_01a:176	“Ārambhatha nikkamatha, yuñjatha buddhasāsane;	17	
PA_atk-s04_01a:177	Dhunātha maccuno senaṃ, naḷāgāraṃva kuñjaro.	17	
PA_atk-s04_01a:178	“Yo imasmiṃ dhammavinaye, appamatto vihassati;	17	
PA_atk-s04_01a:179	Pahāya jātisaṃsāraṃ, dukkhassantaṃ karissatī”ti. –	17	
PA_atk-s04_01a:180_0	Idaṃ ṭhānaṃ sutvā “mādisassa āraddhavīriyassa bhikkhuno sammāsambuddhena idaṃ kathitaṃ	180	
PA_atk-s04_01a:180_1	bhavissatī”ti pītiṃ uppādetvā jhānaṃ nibbattetvā tadeva pādakaṃ katvā anāgāmiphale	180	
PA_atk-s04_01a:180_2	patiṭṭhāya aparāparaṃ vāyamanto saha paṭisambhidāhi arahattaṃ pāpuṇi. Parinibbānakāle	180	
PA_atk-s04_01a:180_3	ca tadeva kāraṇaṃ dassento evamāha –	180	
PA_atk-s04_01a:181	“Allaṃ palālapuñjāhaṃ, sīsenādāya caṅkamiṃ;	18	
PA_atk-s04_01a:182	Pattosmi tatiyaṃ ṭhānaṃ, ettha me natthi saṃsayo”ti.	18	
PA_atk-s04_01a:183	Evarūpassa vattavasena vikkhambhitakileso tathā vikkhambhitova hoti.	18	
PA_atk-s04_01a:184_0	Ekaccassa vuttanayeneva ganthe yuttassa ganthaṃ uggaṇhantassa sajjhāyantassa vācentassa	184	
PA_atk-s04_01a:184_1	desentassa pakāsentassa ca kileso okāsaṃ na labhati, ganthavasena vikkhambhitova	184	
PA_atk-s04_01a:184_2	hoti. So taṃ tathā vikkhambhitameva katvā vivaṭṭetvā arahattaṃ gaṇhāti maliyadevatthero	184	
PA_atk-s04_01a:184_3	viya. So kirāyasmā tivassabhikkhukāle kallagāmake maṇḍalārāmamahāvihāre uddesañca	184	
PA_atk-s04_01a:184_4	gaṇhāti, vipassanāya ca kammaṃ karoti. Tassekadivasaṃ kallagāme bhikkhāya carato	184	
PA_atk-s04_01a:184_5	ekā upāsikā yāguuḷuṅkaṃ datvā puttasinehaṃ uppādetvā theraṃ antonivesane nisīdāpetvā	184	
PA_atk-s04_01a:184_6	paṇītabhojanaṃ bhojetvā “kataragāmavāsikosi tātā”ti pucchi. Maṇḍalārāmamahāvihāre	184	
PA_atk-s04_01a:184_7	ganthakammaṃ karomi, upāsiketi. Tena hi tāta yāva ganthakammaṃ karosi, idheva nibaddhaṃ	184	
PA_atk-s04_01a:184_8	bhikkhaṃ gaṇhāsīti. So taṃ adhivāsetvā tattha nibaddhaṃ bhikkhaṃ gaṇhāti, bhattakiccāvasāne	184	
PA_atk-s04_01a:184_9	anumodanaṃ karonto “sukhaṃ hotu, dukkhā muccatū”ti padadvayameva kathetvā gacchati.	184	
PA_atk-s04_01a:184_10	Antovasse temāsaṃ tassāyeva saṅgahaṃ karonto piṇḍāpacitiṃ katvā mahāpavāraṇāya saha	1841	
PA_atk-s04_01a:184_11	paṭisambhidāhi arahattaṃ pāpuṇi. Nevāsikamahāthero āha – “āvuso mahādeva, ajja vihāre	1841	
PA_atk-s04_01a:184_12	mahājano sannipatissati, tassa dhammadānaṃ dadeyyāsī”ti. Thero adhivāsesi.	1841	
PA_atk-s04_01a:185_0	Daharasāmaṇerā upāsikāya saññaṃ adaṃsu – “ajja te putto dhammaṃ kathessati, vihāraṃ	185	
PA_atk-s04_01a:185_1	gantvā suṇeyyāsī”ti. Tātā, na sabbeva dhammakathaṃ jānanti, mama putto ettakaṃ kālaṃ	185	
PA_atk-s04_01a:185_2	mayhaṃ kathento “sukhaṃ hotu, dukkhā muccatū”ti padadvayameva kathesi, mā keḷiṃ karothāti.	185	
PA_atk-s04_01a:185_3	Mā, tvaṃ upāsike, jānanaṃ vā ajānanaṃ vā upaṭṭhahassu, vihāraṃ gantvā dhammameva	185	
PA_atk-s04_01a:185_4	suṇāhīti. Upāsikā gandhamālādīni gahetvā gantvā pūjetvā parisante dhammaṃ suṇamānā	185	
PA_atk-s04_01a:185_5	nisīdi. Divādhammakathiko ca sarabhāṇako ca attano pamāṇaṃ ñatvā uṭṭhahiṃsu. Tato	185	
PA_atk-s04_01a:185_6	maliyadevatthero dhammāsane nisīditvā cittabījaniṃ gahetvā anupubbiṃ kathaṃ vatvā	185	
PA_atk-s04_01a:185_7	– “mayā mahāupāsikāya tayo māse dvīheva padehi anumodanā katā, ajja sabbarattiṃ tīhi	185	
PA_atk-s04_01a:185_8	piṭakehi sammasitvā tasseva padadvayassa atthaṃ kathessāmī”ti dhammadesanaṃ ārabhitvā	185	
PA_atk-s04_01a:185_9	sabbarattiṃ kathesi. Aruṇuggamane desanāpariyosāne mahāupāsikā sotāpattiphale patiṭṭhāsi.	185	
PA_atk-s04_01a:186_0	Aparopi tasmiṃyeva mahāvihāre tissabhūtitthero nāma vinayaṃ gaṇhanto bhikkhācāravelāyaṃ	186	
PA_atk-s04_01a:186_1	antogāmaṃ paviṭṭho visabhāgārammaṇaṃ olokesi. Tassa lobho uppajji, so patiṭṭhitapādaṃ	186	
PA_atk-s04_01a:186_2	acāletvā attano patte yāguṃ upaṭṭhākadaharassa patte ākiritvā “ayaṃ vitakko vaḍḍhamāno	186	
PA_atk-s04_01a:186_3	maṃ catūsu apāyesu saṃsīdāpessatī”ti tatova nivattitvā ācariyassa santikaṃ gantvā	186	
PA_atk-s04_01a:186_4	vanditvā ekamantaṃ ṭhito āha – “eko me byādhi uppanno, ahaṃ etaṃ tikicchituṃ sakkonto	186	
PA_atk-s04_01a:186_5	āgamissāmi, itarathā nāgamissāmi. Tumhe divā uddesañca sāyaṃ uddesañca maṃ oloketvā	186	
PA_atk-s04_01a:186_6	ṭhapetha, paccūsakāle uddesaṃ pana mā ṭhapayitthā”ti evaṃ vatvā malayavāsimahāsaṅgharakkhitattherassa	186	
PA_atk-s04_01a:186_7	santikaṃ agamāsi. Thero attano paṇṇasālāya paribhaṇḍaṃ karonto taṃ anoloketvāva “paṭisāmehi,	186	
PA_atk-s04_01a:186_8	āvuso, tava pattacīvara”nti āha. Bhante, eko me byādhi atthi, sace tumhe taṃ tikicchituṃ	186	
PA_atk-s04_01a:186_9	sakkotha, paṭisāmessāmīti. Āvuso, uppannaṃ rogaṃ tikicchituṃ samatthassa santikaṃ	186	
PA_atk-s04_01a:186_10	āgatosi, paṭisāmehīti. Subbaco bhikkhu “amhākaṃ ācariyo ajānitvā evaṃ na vakkhatī”ti	1861	
PA_atk-s04_01a:186_11	pattacīvaraṃ ṭhapetvā therassa vattaṃ dassetvā vanditvā ekamantaṃ nisīdi.	1861	
PA_atk-s04_01a:187_0	Thero “rāgacarito aya”nti ñatvā asubhakammaṭṭhānaṃ kathesi. So uṭṭhāya pattacīvaraṃ	187	
PA_atk-s04_01a:187_1	aṃse laggetvā theraṃ punappunaṃ vandi. Kiṃ, āvuso, mahābhūti atirekanipaccakāraṃ	187	
PA_atk-s04_01a:187_2	dassesīti? Bhante, sace attano kiccaṃ kātuṃ sakkhissāmi, iccetaṃ kusalaṃ. No ce,	187	
PA_atk-s04_01a:187_3	idaṃ me pacchimadassananti! Gacchāvuso, mahābhūti tādisassa yuttayogassa kulaputtassa	187	
PA_atk-s04_01a:187_4	na jhānaṃ vā vipassanā vā maggo vā phalaṃ vā dullabhanti. So therassa kathaṃ sutvā	187	
PA_atk-s04_01a:187_5	nipaccakāraṃ dassetvā āgamanakāle vavatthāpitaṃ channaṃ sepaṇṇigacchamūlaṃ gantvā	187	
PA_atk-s04_01a:187_6	pallaṅkena nisinno asubhakammaṭṭhānaṃ pādakaṃ katvā vipassanaṃ paṭṭhapetvā arahatte	187	
PA_atk-s04_01a:187_7	patiṭṭhāya paccūsakāle uddesaṃ sampāpuṇi. Evarūpānaṃ ganthavasena vikkhambhitā kilesā	187	
PA_atk-s04_01a:187_8	tathā vikkhambhitāva honti.	187	
PA_atk-s04_01a:188_0	Ekaccassa pana vuttanayeneva dhutaṅgāni pariharato kileso okāsaṃ na labhati, dhutaṅgavasena	188	
PA_atk-s04_01a:188_1	vikkhambhitova hoti. So taṃ tathā vikkhambhitameva katvā vivaṭṭetvā arahattaṃ gaṇhāti	188	
PA_atk-s04_01a:188_2	gāmantapabbhāravāsī mahāsīvatthero viya. Thero kira mahāgāme tissamahāvihāre vasanto	188	
PA_atk-s04_01a:188_3	tepiṭakaṃ atthavasena ca pāḷivasena ca aṭṭhārasa mahāgaṇe vāceti. Therassa ovāde	188	
PA_atk-s04_01a:188_4	ṭhatvā saṭṭhisahassa bhikkhū arahattaṃ pāpuṇiṃsu. Tesu eko bhikkhu attanā paṭividdhadhammaṃ	188	
PA_atk-s04_01a:188_5	ārabbha uppannasomanasso cintesi – “atthi nu kho idaṃ sukhaṃ amhākaṃ ācariyassā”ti.	188	
PA_atk-s04_01a:188_6	So āvajjento therassa puthujjanabhāvaṃ ñatvā “ekenupāyena therassa saṃvegaṃ uppādessāmī”ti	188	
PA_atk-s04_01a:188_7	attano vasanaṭṭhānato therassa santikaṃ gantvā vanditvā vattaṃ dassetvā nisīdi. Atha	188	
PA_atk-s04_01a:188_8	naṃ thero “kiṃ āgatosi, āvuso, piṇḍapātikā”ti āha. “Sace me okāsaṃ karissatha, ekaṃ	188	
PA_atk-s04_01a:188_9	dhammapadaṃ gaṇhissāmī”ti āgatosmi, bhanteti. Bahū, āvuso, gaṇhanti, tuyhaṃ okāso	188	
PA_atk-s04_01a:188_10	na bhavissatīti. So sabbesu rattidivasabhāgesu okāsaṃ alabhanto, “bhante, evaṃ okāse	1881	
PA_atk-s04_01a:188_11	asati maraṇassa kathaṃ okāsaṃ labhissathā”ti āha. Tadā thero cintesi – “nāyaṃ uddesatthāya	1881	
PA_atk-s04_01a:188_12	āgato, mayhaṃ panesa saṃvegajananatthāya āgato”ti. Sopi thero “bhikkhunā nāma, bhante,	1881	
PA_atk-s04_01a:188_13	mādisena bhavitabba”nti vatvā theraṃ vanditvā maṇivaṇṇe ākāse uppatitvā agamāsi.	1881	
PA_atk-s04_01a:189_0	Thero tassa gatakālato paṭṭhāya jātasaṃvego divā uddesañca sāyaṃ uddesañca vācetvā	189	
PA_atk-s04_01a:189_1	pattacīvaraṃ hatthapāse ṭhapetvā paccūsakāle uddesaṃ gahetvā otarantena bhikkhunā	189	
PA_atk-s04_01a:189_2	saddhiṃ pattacīvaramādāya otiṇṇo terasa dhutaguṇe paripuṇṇe adhiṭṭhāya gāmantapabbhārasenāsanaṃ	189	
PA_atk-s04_01a:189_3	gantvā pabbhāraṃ paṭijaggitvā mañcapīṭhaṃ ussāpetvā “arahattaṃ apatvā mañce piṭṭhiṃ	189	
PA_atk-s04_01a:189_4	na pasāressāmī”ti mānasaṃ bandhitvā caṅkamaṃ otari. Tassa “ajja arahattaṃ gaṇhissāmi	189	
PA_atk-s04_01a:189_5	ajja arahattaṃ gaṇhissāmī”ti ghaṭentasseva pavāraṇā sampattā. So pavāraṇāya upakaṭṭhāya	189	
PA_atk-s04_01a:189_6	“puthujjanabhāvaṃ pahāya visuddhipavāraṇaṃ pavāressāmī”ti cintento ativiya kilamati.	189	
PA_atk-s04_01a:189_7	So tāya pavāraṇāya maggaṃ vā phalaṃ vā uppādetuṃ asakkonto “mādisopi nāma āraddhavipassako	189	
PA_atk-s04_01a:189_8	na labhati, yāva dullabhañca vatidaṃ arahatta”nti vatvā teneva niyāmena ṭhānacaṅkamabahulo	189	
PA_atk-s04_01a:189_9	hutvā tiṃsa vassāni samaṇadhammaṃ katvā mahāpavāraṇāya majjhe ṭhitaṃ puṇṇacandaṃ	189	
PA_atk-s04_01a:189_10	disvā “kiṃ nu kho candamaṇḍalaṃ visuddhaṃ, udāhu mayhaṃ sīla”nti cintento “candamaṇḍale	1891	
PA_atk-s04_01a:189_11	sasalakkhaṇaṃ paññāyati, mayhaṃ pana upasampadato paṭṭhāya yāvajjadivasā sīlasmiṃ	1891	
PA_atk-s04_01a:189_12	kāḷakaṃ vā tilako vā natthī”ti āvajjetvā sañjātapītisomanasso paripakkañāṇattā pītiṃ	1891	
PA_atk-s04_01a:189_13	vikkhambhetvā saha paṭisambhidāhi arahattaṃ pāpuṇi. Evarūpassa dhutaṅgavasena vikkhambhito	1891	
PA_atk-s04_01a:189_14	kileso tathā vikkhambhitova hoti.	1891	
PA_atk-s04_01a:190_0	Ekaccassa vuttanayeneva paṭhamajjhānādisamāpajjanabahulatāya kileso okāsaṃ na labhati,	190	
PA_atk-s04_01a:190_1	samāpattivasena vikkhambhitova hoti. So taṃ tathā vikkhambhitameva katvā vivaṭṭetvā	190	
PA_atk-s04_01a:190_2	arahattaṃ gaṇhāti mahātissatthero viya. Thero kira avassikakālato paṭṭhāya aṭṭhasamāpattilābhī.	190	
PA_atk-s04_01a:190_3	So samāpattivikkhambhitānaṃ kilesānaṃ asamudācārena uggahaparipucchāvaseneva ariyamaggasāmantaṃ	190	
PA_atk-s04_01a:190_4	katheti, saṭṭhivassakālepi attano puthujjanabhāvaṃ na jānāti. Athekadivasaṃ mahāgāme	190	
PA_atk-s04_01a:190_5	tissamahāvihārato bhikkhusaṅgho talaṅgaravāsidhammadinnattherassa sāsanaṃ pesesi	190	
PA_atk-s04_01a:190_6	“thero āgantvā amhākaṃ dhammakathaṃ kathetū”ti. Thero adhivāsetvā “mama santike mahallakataro	190	
PA_atk-s04_01a:190_7	bhikkhu natthi, mahātissatthero kho pana me kammaṭṭhānācariyo, taṃ saṅghattheraṃ	190	
PA_atk-s04_01a:190_8	katvā gamissāmī”ti cintento bhikkhusaṅghaparivuto therassa vihāraṃ gantvā divāṭṭhāne	190	
PA_atk-s04_01a:190_9	therassa vattaṃ dassetvā ekamantaṃ nisīdi.	190	
PA_atk-s04_01a:191_0	Thero āha – “kiṃ, dhammadinna, cirassaṃ āgatosī”ti? “Āma, bhante, tissamahāvihārato	191	
PA_atk-s04_01a:191_1	me bhikkhusaṅgho sāsanaṃ pesesi, ahaṃ ekako na gamissāmi, tumhehi pana saddhiṃ gantukāmo	191	
PA_atk-s04_01a:191_2	hutvā āgatomhī”ti sāraṇīyakathaṃ kathentova papañcetvā “kadā, bhante, tumhehi ayaṃ	191	
PA_atk-s04_01a:191_3	dhammo adhigato”ti pucchi. Saṭṭhimattāni, āvuso dhammadinna, vassāni hontīti. Samāpattiṃ	191	
PA_atk-s04_01a:191_4	pana, bhante, vaḷañjethāti. Āma, āvusoti. Ekaṃ pokkharaṇiṃ māpetuṃ sakkuṇeyyātha,	191	
PA_atk-s04_01a:191_5	bhanteti? “Na, āvuso, etaṃ bhāriya”nti vatvā sammukhaṭṭhāne pokkharaṇiṃ māpesi. “Ettha,	191	
PA_atk-s04_01a:191_6	bhante, ekaṃ padumagacchaṃ māpethā”ti ca vutto tampi māpesi. Idānettha mahantaṃ pupphaṃ	191	
PA_atk-s04_01a:191_7	dassethāti. Thero tampi dassesi. Ettha soḷasavassuddesikaṃ itthirūpaṃ dassethāti.	191	
PA_atk-s04_01a:191_8	Thero soḷasavassuddesikaṃ itthirūpaṃ dassesi. Tato naṃ āha – “idaṃ, bhante, punappunaṃ	191	
PA_atk-s04_01a:191_9	subhato manasi karothā”ti. Thero attanāva māpitaṃ itthirūpaṃ olokento lobhaṃ uppādesi.	191	
PA_atk-s04_01a:191_10	Tadā attano puthujjanabhāvaṃ ñatvā “avassayo me sappurisa hohī”ti antevāsikassa santike	1911	
PA_atk-s04_01a:191_11	ukkuṭikaṃ nisīdi. “Etadatthamevāhaṃ, bhante, āgato”ti therassa asubhavasena sallahukaṃ	1911	
PA_atk-s04_01a:191_12	katvā kammaṭṭhānaṃ kathetvā therassa okāsaṃ kātuṃ bahi nikkhanto. Suparimadditasaṅkhāro	1911	
PA_atk-s04_01a:191_13	thero tasmiṃ divāṭṭhānato nikkhantamatteyeva saha paṭisambhidāhi arahattaṃ pāpuṇi.	1911	
PA_atk-s04_01a:191_14	Atha naṃ saṅghattheraṃ katvā dhammadinnatthero tissamahāvihāraṃ gantvā saṅghassa	1911	
PA_atk-s04_01a:191_15	dhammakathaṃ kathesi. Evarūpassa samāpattivasena vikkhambhito kileso tathā vikkhambhitova hoti.	1911	
PA_atk-s04_01a:192_0	Ekaccassa pana vuttanayeneva vipassanāya kammaṃ karontassa kileso okāsaṃ na labhati,	192	
PA_atk-s04_01a:192_1	vipassanāvasena vikkhambhitova hoti. So taṃ tathā vikkhambhitameva katvā vivaṭṭetvā	192	
PA_atk-s04_01a:192_2	arahattaṃ gaṇhāti, buddhakāle saṭṭhimattā āraddhavipassakā bhikkhū viya. Te kira	192	
PA_atk-s04_01a:192_3	satthu santike kammaṭṭhānaṃ gahetvā vivittaṃ araññaṃ pavisitvā vipassanāya kammaṃ	192	
PA_atk-s04_01a:192_4	karontā kilesānaṃ asamudācāravasena “paṭividdhamaggaphalā maya”nti saññāya maggaphalatthāya	192	
PA_atk-s04_01a:192_5	vāyāmaṃ akatvā “amhehi paṭividdhadhammaṃ dasabalassa ārocessāmā”ti satthu santikaṃ āgacchanti.	192	
PA_atk-s04_01a:193_0	Satthā tesaṃ pure āgamanatova ānandattheraṃ āha – “ānanda, padhānakammikā bhikkhū	193	
PA_atk-s04_01a:193_1	ajja maṃ passituṃ āgamissanti, tesaṃ mama dassanāya okāsaṃ akatvā ‘āmakasusānaṃ gantvā	193	
PA_atk-s04_01a:193_2	allaasubhabhāvanaṃ karothā’ti pahiṇeyyāsī”ti. Thero tesaṃ āgatānaṃ satthārā kathitasāsanaṃ	193	
PA_atk-s04_01a:193_3	ārocesi. Te “tathāgato ajānitvā na kathessati, addhā ettha kāraṇaṃ bhavissatī”ti	193	
PA_atk-s04_01a:193_4	āmakasusānaṃ gantvā allaasubhaṃ olokentā lobhaṃ uppādetvā “idaṃ nūna sammāsambuddhena	193	
PA_atk-s04_01a:193_5	diṭṭhaṃ bhavissatī”ti jātasaṃvegā laddhamaggaṃ kammaṭṭhānaṃ ādito paṭṭhāya ārabhiṃsu.	193	
PA_atk-s04_01a:193_6	Satthā tesaṃ vipassanāya āraddhabhāvaṃ ñatvā gandhakuṭiyaṃ nisinnova imaṃ obhāsagāthamāha –	193	
PA_atk-s04_01a:194	“Yānimāni apattāni, alābūneva sārade;	19	
PA_atk-s04_01a:195	Kāpotakāni aṭṭhīni, tāni disvāna kā ratī”ti. ;	19	
PA_atk-s04_01a:196	Gāthāpariyosāne arahattaphale patiṭṭhahiṃsu. Evarūpānaṃ vipassanāvasena vikkhambhitā kilesā tathā vikkhambhitāva honti.	19	
PA_atk-s04_01a:197_0	Ekaccassa vuttanayeneva navakammaṃ karontassa kileso okāsaṃ na labhati, navakammavasena	197	
PA_atk-s04_01a:197_1	vikkhambhitova hoti. So taṃ tathā vikkhambhitameva katvā vivaṭṭetvā arahattaṃ gaṇhāti	197	
PA_atk-s04_01a:197_2	cittalapabbate tissatthero viya. Tassa kira aṭṭhavassikakāle anabhirati uppajji,	197	
PA_atk-s04_01a:197_3	so taṃ vinodetuṃ asakkonto attano cīvaraṃ dhovitvā rajitvā pattaṃ pacitvā kese ohāretvā	197	
PA_atk-s04_01a:197_4	upajjhāyaṃ vanditvā aṭṭhāsi. Atha naṃ thero āha – “kiṃ, āvuso mahātissa, atuṭṭhassa	197	
PA_atk-s04_01a:197_5	viya te ākāro”ti? Āma, bhante, anabhirati me uppannā, taṃ vinodetuṃ na sakkomīti.	197	
PA_atk-s04_01a:197_6	Thero tassāsayaṃ olokento arahattassa upanissayaṃ disvā anukampāvasena āha – “āvuso	197	
PA_atk-s04_01a:197_7	tissa, mayaṃ mahallakā, ekaṃ no vasanaṭṭhānaṃ karohī”ti. Dutiyakathaṃ akathitapubbo	197	
PA_atk-s04_01a:197_8	bhikkhu “sādhu, bhante”ti sampaṭicchi.	197	
PA_atk-s04_01a:198_0	Atha naṃ thero āha – “āvuso, navakammaṃ karonto uddesamaggañca mā vissajji, kammaṭṭhānañca	198	
PA_atk-s04_01a:198_1	manasi karohi, kālena ca kālaṃ kasiṇaparikammaṃ karohī”ti. “Evaṃ karissāmi, bhante”ti	198	
PA_atk-s04_01a:198_2	theraṃ vanditvā tathārūpaṃ sappāyaṭṭhānaṃ oloketvā “ettha kātuṃ sakkā”ti dārūhi pūretvā	198	
PA_atk-s04_01a:198_3	jhāpetvā sodhetvā iṭṭhakāhi parikkhipitvā dvāravātapānādīni yojetvā saddhiṃ caṅkamanabhūmibhittiparikammādīhi	198	
PA_atk-s04_01a:198_4	leṇaṃ niṭṭhāpetvā mañcapīṭhaṃ santharitvā therassa santikaṃ gantvā vanditvā, “bhante,	198	
PA_atk-s04_01a:198_5	niṭṭhitaṃ leṇe parikammaṃ, vasathā”ti āha. Āvuso, dukkhena tayā etaṃ kammaṃ kataṃ,	198	
PA_atk-s04_01a:198_6	ajja ekadivasaṃ tvaññevettha vasāhīti. So “sādhu, bhante”ti vanditvā pāde dhovitvā	198	
PA_atk-s04_01a:198_7	leṇaṃ pavisitvā pallaṅkaṃ ābhujitvā nisinno attanā katakammaṃ āvajji. Tassa “manāpaṃ	198	
PA_atk-s04_01a:198_8	mayā upajjhāyassa kāyaveyyāvaccaṃ kata”nti cintentassa abbhantare pīti uppannā. So	198	
PA_atk-s04_01a:198_9	taṃ vikkhambhetvā vipassanaṃ paṭṭhapetvā aggaphalaṃ arahattaṃ pāpuṇi. Evarūpassa	198	
PA_atk-s04_01a:198_10	navakammavasena vikkhambhito kileso tathā vikkhambhitova hoti.	1981	
PA_atk-s04_01a:199_0	Ekacco pana brahmalokato āgato suddhasatto hoti. Tassa anāsevanatāya kileso na samudācarati,	199	
PA_atk-s04_01a:199_1	bhavavasena vikkhambhito hoti. So taṃ tathā vikkhambhitameva katvā vivaṭṭetvā arahattaṃ	199	
PA_atk-s04_01a:199_2	gaṇhāti āyasmā mahākassapo viya. So hi āyasmā agāramajjhepi kāme aparibhuñjitvā mahāsampattiṃ	199	
PA_atk-s04_01a:199_3	pahāya pabbajitvā nikkhanto antarāmagge paccuggamanatthāya āgataṃ satthāraṃ disvā	199	
PA_atk-s04_01a:199_4	vanditvā tīhi ovādehi upasampadaṃ labhitvā aṭṭhame aruṇe saha paṭisambhidāhi arahattaṃ	199	
PA_atk-s04_01a:199_5	pāpuṇi. Evarūpassa bhavavasena vikkhambhito kileso tathā vikkhambhitova hoti.	199	
PA_atk-s04_01a:200_0	Yo pana ananubhūtapubbaṃ rūpādiārammaṇaṃ labhitvā tattheva vipassanaṃ paṭṭhapetvā	200	
PA_atk-s04_01a:200_1	vivaṭṭetvā arahattaṃ gaṇhāti, evarūpassa ananubhūtārammaṇavasena kāmacchando anuppannova nuppajjati nāma.	200	
PA_atk-s04_01a:201_0	Uppanno vā kāmacchando pahīyatīti ettha uppannoti jāto bhūto samudāgato. Pahīyatīti	201	
PA_atk-s04_01a:201_1	tadaṅgappahānaṃ, vikkhambhanappahānaṃ, samucchedappahānaṃ, paṭipassaddhippahānaṃ,	201	
PA_atk-s04_01a:201_2	nissaraṇappahānanti imehi pañcahi pahānehi pahīyati, na puna uppajjatīti attho. Tattha	201	
PA_atk-s04_01a:201_3	vipassanāya kilesā tadaṅgavasena pahīyantīti vipassanā tadaṅgappahānanti veditabbā.	201	
PA_atk-s04_01a:201_4	Samāpatti pana kilese vikkhambhetīti sā vikkhambhanappahānanti veditabbā. Maggo samucchindanto	201	
PA_atk-s04_01a:201_5	uppajjati, phalaṃ paṭippassambhayamānaṃ, nibbānaṃ sabbakilesehi nissaṭanti imāni	201	
PA_atk-s04_01a:201_6	tīṇi samucchedapaṭipassaddhinissaraṇappahānānīti vuccanti. Imehi lokiyalokuttarehi	201	
PA_atk-s04_01a:201_7	pañcahi pahānehi pahīyatīti attho.	201	
PA_atk-s04_01a:202_0	Asubhanimittanti dasasu asubhesu uppannaṃ sārammaṇaṃ paṭhamajjhānaṃ. Tenāhu porāṇā	202	
PA_atk-s04_01a:202_1	– “asubhampi asubhanimittaṃ, asubhārammaṇā dhammāpi asubhanimitta”nti. Yonisomanasikarototi.	202	
PA_atk-s04_01a:202_2	“Tattha katamo yonisomanasikāro? Anicce anicca”ntiādinā nayena vuttassa upāyamanasikārassa	202	
PA_atk-s04_01a:202_3	vasena manasikaroto. Anuppanno ceva kāmacchando nuppajjatīti asamudāgato na samudāgacchati.	202	
PA_atk-s04_01a:202_4	Uppanno ca kāmacchando pahīyatīti samudāgato ca kāmacchando pañcavidhena pahānena pahīyati.	202	
PA_atk-s04_01a:203_0	Apica cha dhammā kāmacchandassa pahānāya saṃvattanti – asubhanimittassa uggaho, asubhabhāvanānuyogo,	203	
PA_atk-s04_01a:203_1	indriyesu guttadvāratā, bhojane mattaññutā, kalyāṇamittatā sappāyakathāti. Dasavidhañhi	203	
PA_atk-s04_01a:203_2	asubhanimittaṃ uggaṇhantassāpi kāmacchando pahīyati, bhāventassāpi, indriyesu pihitadvārassāpi,	203	
PA_atk-s04_01a:203_3	catunnaṃ pañcannaṃ ālopānaṃ okāse sati udakaṃ pivitvā yāpanasīlatāya bhojane mattaññunopi. Tenetaṃ vuttaṃ –	203	
PA_atk-s04_01a:204	“Cattāro pañca ālope, abhutvā udakaṃ pive;	20	
PA_atk-s04_01a:205	Alaṃ phāsuvihārāya, pahitattassa bhikkhuno”ti. ;	20	
PA_atk-s04_01a:206_0	Asubhakammikatissattherasadise asubhabhāvanārate kalyāṇamitte sevantassāpi kāmacchando	206	
PA_atk-s04_01a:206_1	pahīyati, ṭhānanisajjādīsu dasaasubhanissitasappāyakathāyapi pahīyati. Tena vuttaṃ	206	
PA_atk-s04_01a:206_2	– “cha dhammā kāmacchandassa pahānāya saṃvattantī”ti.	206	
PA_atk-s04_01a:207_0	17. Sattame mettā cetovimuttīti sabbasattesu hitapharaṇakā mettā. Yasmā pana taṃsampayuttacittaṃ	207	
PA_atk-s04_01a:207_1	nīvaraṇādīhi paccanīkadhammehi vimuccati, tasmā sā “cetovimuttī”ti vuccati. Visesato	207	
PA_atk-s04_01a:207_2	vā sabbabyāpādapariyuṭṭhānena vimuttattā sā cetovimuttīti veditabbā. Tattha “mettā”ti	207	
PA_atk-s04_01a:207_3	ettāvatā pubbabhāgopi vaṭṭati, “cetovimuttī”ti vuttattā pana idha tikacatukkajjhānavasena	207	
PA_atk-s04_01a:207_4	appanāva adhippetā. Yonisomanasikarototi taṃ mettaṃ cetovimuttiṃ vuttalakkhaṇena	207	
PA_atk-s04_01a:207_5	upāyamanasikārena manasikarontassa.	207	
PA_atk-s04_01a:208_0	Apica cha dhammā byāpādassa pahānāya saṃvattanti – mettānimittassa uggaho, mettābhāvanānuyogo,	208	
PA_atk-s04_01a:208_1	kammassakatāpaccavekkhaṇā, paṭisaṅkhānabahulatā, kalyāṇamittatā, sappāyakathāti.	208	
PA_atk-s04_01a:208_2	Odissakaanodissakadisāpharaṇānañhi aññataravasena mettaṃ uggaṇhantassāpi byāpādo	208	
PA_atk-s04_01a:208_3	pahīyati, odhiso anodhiso disāpharaṇavasena mettaṃ bhāventassāpi. “Tvaṃ etassa kuddho	208	
PA_atk-s04_01a:208_4	kiṃ karissasi, kimassa sīlādīni nāsetuṃ sakkhissasi, nanu tvaṃ attano kammena āgantvā	208	
PA_atk-s04_01a:208_5	attano kammeneva gamissasi? Parassa kujjhanaṃ nāma vītaccitaṅgāratattaayasalākagūthādīni	208	
PA_atk-s04_01a:208_6	gahetvā paraṃ paharitukāmatāsadisaṃ hoti. Esopi tava kuddho kiṃ karissati, kiṃ te	208	
PA_atk-s04_01a:208_7	sīlādīni nāsetuṃ sakkhissati? Esa attano kammena āgantvā attano kammeneva gamissati,	208	
PA_atk-s04_01a:208_8	appaṭicchitapaheṇakaṃ viya paṭivātaṃ khittarajomuṭṭhi viya ca etassevesa kodho matthake	208	
PA_atk-s04_01a:208_9	patissatī”ti evaṃ attano ca parassa ca kammassakataṃ paccavekkhatopi, ubhayakammassakataṃ	208	
PA_atk-s04_01a:208_10	paccavekkhitvā paṭisaṅkhāne ṭhitassāpi, assaguttattherasadise mettābhāvanārate kalyāṇamitte	2081	
PA_atk-s04_01a:208_11	sevantassāpi byāpādo pahīyati, ṭhānanisajjādīsu mettānissitasappāyakathāyapi pahīyati.	2081	
PA_atk-s04_01a:208_12	Tena vuttaṃ – “cha dhammā byāpādassa pahānāya saṃvattantī”ti. Sesamidha ito paresu	2081	
PA_atk-s04_01a:208_13	ca vuttanayeneva veditabbaṃ, visesamattameva pana vakkhāmāti.	2081	
PA_atk-s04_01a:209_0	18. Aṭṭhame ārambhadhātūādīsu ārambhadhātu nāma paṭhamārambhavīriyaṃ. Nikkamadhātu	209	
PA_atk-s04_01a:209_1	nāma kosajjato nikkhantattā tato balavataraṃ. Parakkamadhātu nāma paraṃ paraṃ ṭhānaṃ	209	
PA_atk-s04_01a:209_2	akkamanato tatopi balavataraṃ. Aṭṭhakathāyaṃ pana “ārambho cetaso kāmānaṃ panūdanāya,	209	
PA_atk-s04_01a:209_3	nikkamo cetaso palighugghāṭanāya, parakkamo cetaso bandhanacchedanāyā”ti vatvā “tīhi	209	
PA_atk-s04_01a:209_4	petehi adhimattavīriyameva kathita”nti vuttaṃ.	209	
PA_atk-s04_01a:210_0	Āraddhavīriyassāti paripuṇṇavīriyassa ceva paggahitavīriyassa ca. Tattha catudosāpagataṃ	210	
PA_atk-s04_01a:210_1	vīriyaṃ āraddhanti veditabbaṃ. Na ca atilīnaṃ hoti, na ca atipaggahitaṃ, na ca ajjhattaṃ	210	
PA_atk-s04_01a:210_2	saṃkhittaṃ, na ca bahiddhā vikkhittaṃ. Tadetaṃ duvidhaṃ hoti – kāyikaṃ, cetasikañca.	210	
PA_atk-s04_01a:210_3	Tattha “idha bhikkhu divasaṃ caṅkamena nisajjāya āvaraṇīyehi dhammehi cittaṃ parisodhetī”ti	210	
PA_atk-s04_01a:210_4	evaṃ rattidivasassa pañca koṭṭhāse kāyena ghaṭentassa vāyamantassa kāyikavīriyaṃ	210	
PA_atk-s04_01a:210_5	veditabbaṃ. “Na tāvāhaṃ ito leṇā nikkhamissāmi, yāva me na anupādāya āsavehi cittaṃ	210	
PA_atk-s04_01a:210_6	vimuccatī”ti evaṃ okāsaparicchedena vā, “na tāvāhaṃ imaṃ pallaṅkaṃ bhindissāmī”ti	210	
PA_atk-s04_01a:210_7	evaṃ nisajjādiparicchedena vā mānasaṃ bandhitvā ghaṭentassa vāyamantassa cetasikavīriyaṃ	210	
PA_atk-s04_01a:210_8	veditabbaṃ. Tadubhayampi idha vaṭṭati. Duvidhenāpi hi iminā vīriyena āraddhavīriyassa	210	
PA_atk-s04_01a:210_9	anuppannañceva thinamiddhaṃ nuppajjati, uppannañca thinamiddhaṃ pahīyati milakkhatissattherassa	210	
PA_atk-s04_01a:210_10	viya, gāmantapabbhāravāsimahāsīvattherassa viya, pītimallakattherassa viya, kuṭumbiyaputtatissattherassa	2101	
PA_atk-s04_01a:210_11	viya ca. Etesu hi purimā tayo aññe ca evarūpā kāyikavīriyena āraddhavīriyā, kuṭumbiyaputtatissatthero	2101	
PA_atk-s04_01a:210_12	aññe ca evarūpā cetasikavīriyena āraddhavīriyā, uccāvālukavāsī mahānāgatthero pana	2101	
PA_atk-s04_01a:210_13	dvīhipi vīriyehi āraddhavīriyova. Thero kira ekaṃ sattāhaṃ caṅkamati, ekaṃ tiṭṭhati,	2101	
PA_atk-s04_01a:210_14	ekaṃ nisīdati, ekaṃ nipajjati. Mahātherassa ekairiyāpathopi asappāyo nāma natthi,	2101	
PA_atk-s04_01a:210_15	catutthe sattāhe vipassanaṃ vaḍḍhetvā arahatte patiṭṭhāsi.	2101	
PA_atk-s04_01a:211_0	Apica cha dhammā thinamiddhassa pahānāya saṃvattanti – atibhojane nimittaggāho, iriyāpathasamparivattanatā,	211	
PA_atk-s04_01a:211_1	ālokasaññāmanasikāro, abbhokāsavāso, kalyāṇamittatā, sappāyakathāti. Āharahatthaka-bhuttavamitaka-tatravaṭṭaka-alaṃsāṭaka-kākamāsaka-brāhmaṇādayo	211	
PA_atk-s04_01a:211_2	viya bhojanaṃ bhuñjitvā rattiṭṭhānadivāṭṭhāne nisinnassa hi samaṇadhammaṃ karoto	211	
PA_atk-s04_01a:211_3	thinamiddhaṃ mahāhatthī viya ottharantaṃ āgacchati, catupañcaālopaokāsaṃ pana ṭhapetvā	211	
PA_atk-s04_01a:211_4	pānīyaṃ pivitvā yāpanasīlassa bhikkhuno taṃ na hotīti evaṃ atibhojane nimittaṃ gaṇhantassāpi	211	
PA_atk-s04_01a:211_5	thinamiddhaṃ pahīyati. Yasmiṃ iriyāpathe thinamiddhaṃ okkamati, tato aññaṃ parivattentassāpi,	211	
PA_atk-s04_01a:211_6	rattiṃ candālokadīpālokaukkāloke divā sūriyālokaṃ manasikarontassāpi, abbhokāse vasantassāpi,	211	
PA_atk-s04_01a:211_7	mahākassapattherasadise pahīnathinamiddhe kalyāṇamitte sevantassāpi thinamiddhaṃ	211	
PA_atk-s04_01a:211_8	pahīyati, ṭhānanisajjādīsu dhutaṅganissitasappāyakathāyapi pahīyati. Tena vuttaṃ	211	
PA_atk-s04_01a:211_9	– “cha dhammā thinamiddhassa pahānāya saṃvattantī”ti.	211	
PA_atk-s04_01a:212	19. Navame vūpasantacittassāti jhānena vā vipassanāya vā vūpasamitacittassa.	21	
PA_atk-s04_01a:213_0	Apica cha dhammā uddhaccakukkuccassa pahānāya saṃvattanti – bahussutatā, paripucchakatā,	213	
PA_atk-s04_01a:213_1	vinaye pakataññutā, vuddhasevitā, kalyāṇamittatā, sappāyakathāti. Bāhusaccenāpi hi	213	
PA_atk-s04_01a:213_2	ekaṃ vā dve vā tayo vā cattāro vā pañca vā nikāye pāḷivasena ca atthavasena ca uggaṇhantassāpi	213	
PA_atk-s04_01a:213_3	uddhaccakukkuccaṃ pahīyati, kappiyākappiyaparipucchābahulassāpi, vinayapaññattiyaṃ	213	
PA_atk-s04_01a:213_4	ciṇṇavasībhāvatāya pakataññunopi, vuḍḍhe mahallakatthere upasaṅkamantassāpi, upālittherasadise	213	
PA_atk-s04_01a:213_5	vinayadhare kalyāṇamitte sevantassāpi uddhaccakukkuccaṃ pahīyati, ṭhānanisajjādīsu	213	
PA_atk-s04_01a:213_6	kappiyākappiyanissitasappāyakathāyapi pahīyati. Tena vuttaṃ – “cha dhammā uddhaccakukkuccassa	213	
PA_atk-s04_01a:213_7	pahānāya saṃvattantī”ti.	213	
PA_atk-s04_01a:214	20. Dasame yoniso, bhikkhave, manasikarototi vuttanayeneva upāyato manasikarontassa.	21	
PA_atk-s04_01a:215_0	Apica cha dhammā vicikicchāya pahānāya saṃvattanti – bahussutatā, paripucchakatā,	215	
PA_atk-s04_01a:215_1	vinaye pakataññutā, adhimokkhabahulatā, kalyāṇamittatā, sappāyakathāti. Bahusaccenāpi	215	
PA_atk-s04_01a:215_2	hi ekaṃ vā…pe… pañca vā nikāye pāḷivasena ca atthavasena ca uggaṇhantassāpi vicikicchā	215	
PA_atk-s04_01a:215_3	pahīyati, tīṇi ratanāni ārabbha paripucchābahulassāpi, vinaye ciṇṇavasībhāvassāpi,	215	
PA_atk-s04_01a:215_4	tīsu ratanesu okappaniyasaddhāsaṅkhātaadhimokkhabahulassāpi, saddhādhimutte vakkalittherasadise	215	
PA_atk-s04_01a:215_5	kalyāṇamitte sevantassāpi vicikicchā pahīyati, ṭhānanisajjādīsu tiṇṇaṃ ratanānaṃ	215	
PA_atk-s04_01a:215_6	guṇanissitasappāyakathāyapi pahīyati. Tena vuttaṃ – “cha dhammā vicikicchāya pahānāya	215	
PA_atk-s04_01a:215_7	saṃvattantī”ti. Imasmiṃ nīvaraṇappahānavagge vaṭṭavivaṭṭaṃ kathitanti.	215	
PA_atk-s04_01a:216	Nīvaraṇappahānavaggavaṇṇanā.	21	
PA_atk-s04_01a:217	3. Akammaniyavaggavaṇṇanā	21	
PA_atk-s04_01a:218_0	21-22. Tatiyassa paṭhame abhāvitanti avaḍḍhitaṃ bhāvanāvasena appavattitaṃ. Akammaniyaṃ	218	
PA_atk-s04_01a:218_1	hotīti kammakkhamaṃ kammayoggaṃ na hoti. Dutiye vuttavipariyāyena attho veditabbo.	218	
PA_atk-s04_01a:218_2	Ettha ca paṭhame cittanti vaṭṭavasena uppannacittaṃ, dutiye vivaṭṭavasena uppannacittaṃ.	218	
PA_atk-s04_01a:218_3	Tattha ca vaṭṭaṃ vaṭṭapādaṃ, vivaṭṭaṃ vivaṭṭapādanti ayaṃ pabhedo veditabbo. Vaṭṭaṃ	218	
PA_atk-s04_01a:218_4	nāma tebhūmakavaṭṭaṃ, vaṭṭapādaṃ nāma vaṭṭapaṭilābhāya kammaṃ, vivaṭṭaṃ nāma nava	218	
PA_atk-s04_01a:218_5	lokuttaradhammā, vivaṭṭapādaṃ nāma vivaṭṭapaṭilābhāya kammaṃ. Iti imesu suttesu vaṭṭavivaṭṭameva kathitanti.	218	
PA_atk-s04_01a:219_0	23-24. Tatiye vaṭṭavaseneva uppannacittaṃ veditabbaṃ. Mahato anatthāya saṃvattatīti	219	
PA_atk-s04_01a:219_1	devamanussasampattiyo mārabrahmaissariyāni ca dadamānampi punappunaṃ jātijarābyādhimaraṇasokaparidevadukkhadomanassupāyāse	219	
PA_atk-s04_01a:219_2	khandhadhātuāyatanapaṭiccasamuppādavaṭṭāni ca dadamānaṃ kevalaṃ dukkhakkhandhameva	219	
PA_atk-s04_01a:219_3	detīti mahato anatthāya saṃvattati nāmāti. Catutthe cittanti vivaṭṭavaseneva uppannacittaṃ.	219	
PA_atk-s04_01a:220_0	25-26. Pañcamachaṭṭhesu abhāvitaṃ apātubhūtanti ayaṃ viseso. Tatrāmayadhippāyo –	220	
PA_atk-s04_01a:220_1	vaṭṭavasena uppannacittaṃ nāma uppannampi abhāvitaṃ apātubhūtameva hoti. Kasmā? Lokuttarapādakajjhānavipassanāmaggaphalanibbānesu	220	
PA_atk-s04_01a:220_2	pakkhandituṃ asamatthattā. Vivaṭṭavasena uppannaṃ pana bhāvitaṃ pātubhūtaṃ nāma hoti.	220	
PA_atk-s04_01a:220_3	Kasmā? Tesu dhammesu pakkhandituṃ samatthattā. Kurundakavāsī phussamittatthero panāha	220	
PA_atk-s04_01a:220_4	– “maggacittameva, āvuso, bhāvitaṃ pātubhūtaṃ nāma hotī”ti.	220	
PA_atk-s04_01a:221	27-28. Sattamaṭṭhamesu abahulīkatanti punappunaṃ akataṃ. Imānipi dve vaṭṭavivaṭṭavasena uppannacittāneva veditabbānīti.	22	
PA_atk-s04_01a:222_0	29. Navame “jātipi dukkhā”tiādinā nayena vuttaṃ dukkhaṃ adhivahati āharatīti dukkhādhivahaṃ.	222	
PA_atk-s04_01a:222_1	Dukkhādhivāhantipi pāṭho. Tassattho – lokuttarapādakajjhānādi ariyadhammābhimukhaṃ	222	
PA_atk-s04_01a:222_2	dukkhena adhivāhīyati pesīyatīti dukkhādhivāhaṃ. Idampi vaṭṭavasena uppannacittameva.	222	
PA_atk-s04_01a:222_3	Tañhi vuttappakārā devamanussādisampattiyo dadamānampi jātiādīnaṃ adhivahanato dukkhādhivahaṃ,	222	
PA_atk-s04_01a:222_4	ariyadhammādhigamāya duppesanato dukkhādhivāhañca nāma hotīti.	222	
PA_atk-s04_01a:223_0	30. Dasame vivaṭṭavasena uppannacittameva cittaṃ. Tañhi mānusakasukhato dibbasukhaṃ,	223	
PA_atk-s04_01a:223_1	dibbasukhato jhānasukhaṃ, jhānasukhato vipassanāsukhaṃ, vipassanāsukhato maggasukhaṃ,	223	
PA_atk-s04_01a:223_2	maggasukhato phalasukhaṃ, phalasukhato nibbānasukhaṃ adhivahati āharatīti sukhādhivahaṃ	223	
PA_atk-s04_01a:223_3	nāma hoti, sukhādhivāhaṃ vā. Tañhi lokuttarapādakajjhānādiariyadhammābhimukhaṃ supesayaṃ	223	
PA_atk-s04_01a:223_4	vissaṭṭhaindavajirasadisaṃ hotīti sukhādhivāhantipi vuccati. Imasmimpi vagge vaṭṭavivaṭṭameva kathitanti.	223	
PA_atk-s04_01a:224	Akammaniyavaggavaṇṇanā.	22	
PA_atk-s04_01a:225	4. Adantavaggavaṇṇanā	22	
PA_atk-s04_01a:226	31. Catutthassa paṭhame adantanti savisevanaṃ adantahatthiassādisadisaṃ. Cittanti vaṭṭavasena uppannacittameva.	22	
PA_atk-s04_01a:227	32. Dutiye dantanti nibbisevanaṃ dantahatthiassādisadisaṃ. Imasmimpi suttadvaye vaṭṭavivaṭṭavasena uppannacittameva kathitaṃ. Yathā cettha, evaṃ ito paresupīti.	22	
PA_atk-s04_01a:228	33. Tatiye aguttanti agopitaṃ satisaṃvararahitaṃ aguttahatthiassādisadisaṃ.	22	
PA_atk-s04_01a:229	34. Catutthe guttanti gopitaṃ avissaṭṭhasatisaṃvaraṃ guttahatthiassādisadisaṃ.	22	
PA_atk-s04_01a:230	35-36. Pañcamachaṭṭhāni arakkhitaṃ rakkhitanti padavasena bujjhanakānaṃ ajjhāsayena vuttāni. Attho panettha purimasadisoyeva.	23	
PA_atk-s04_01a:231	37-38. Sattamaṭṭhamesupi eseva nayo. Upamā panettha asaṃvutagharadvārādivasena veditabbā.	23	
PA_atk-s04_01a:232	39-40. Navamadasamāni catūhipi padehi yojetvā vuttāni. Imasmimpi vagge vaṭṭavivaṭṭameva kathitanti.	23	
PA_atk-s04_01a:233	Adantavaggavaṇṇanā.	23	
PA_atk-s04_01a:234	5. Paṇihitaacchavaggavaṇṇanā	23	
PA_atk-s04_01a:235_0	41. Pañcamassa paṭhame seyyathāpīti opammatthe nipāto. Tatra bhagavā katthaci atthena	235	
PA_atk-s04_01a:235_1	upamaṃ parivāretvā dasseti vatthasutte viya, pāricchattakopama- aggikkhandhopamādisuttesu	235	
PA_atk-s04_01a:235_2	viya ca, katthaci upamāya atthaṃ parivāretvā dasseti loṇambilasutte viya, suvaṇṇakārasuttasūriyopamādisuttesu	235	
PA_atk-s04_01a:235_3	viya ca. Imasmiṃ pana sālisūkopame upamāya atthaṃ parivāretvā dassento seyyathāpi,	235	
PA_atk-s04_01a:235_4	bhikkhavetiādimāha. Tattha sālisūkanti sāliphalassa sūkaṃ. Yavasūkepi eseva nayo.	235	
PA_atk-s04_01a:235_5	Vā-saddo vikappattho. Micchāpaṇihitanti micchāṭhapitaṃ. Yathā vijjhituṃ sakkoti,	235	
PA_atk-s04_01a:235_6	na evaṃ uddhaggaṃ katvā ṭhapitanti attho. Bhecchatīti bhindissati, chaviṃ chindissatīti	235	
PA_atk-s04_01a:235_7	attho. Micchāpaṇihitena cittenāti micchāṭhapitena cittena. Vaṭṭavasena uppannacittaṃ	235	
PA_atk-s04_01a:235_8	sandhāyetaṃ vuttaṃ. Avijjanti aṭṭhasu ṭhānesu aññāṇabhūtaṃ ghanabahalaṃ mahāavijjaṃ.	235	
PA_atk-s04_01a:235_9	Vijjaṃ uppādessatīti ettha vijjanti arahattamaggañāṇaṃ. Nibbānanti taṇhāvānato nikkhantabhāvena	235	
PA_atk-s04_01a:235_10	evaṃ vuttaṃ amataṃ. Sacchikarissatīti paccakkhaṃ karissati.	2351	
PA_atk-s04_01a:236_0	42. Dutiye sammāpaṇihitanti yathā bhindituṃ sakkoti, evaṃ uddhaggaṃ katvā suṭṭhu	236	
PA_atk-s04_01a:236_1	ṭhapitaṃ. Akkantanti ettha pādeneva akkantaṃ nāma hoti, hatthena uppīḷitaṃ. Ruḷhisaddavasena	236	
PA_atk-s04_01a:236_2	pana akkantanteva vuttaṃ. Ayañhettha ariyavohāro. Kasmā pana aññe sepaṇṇikaṇṭakamadanakaṇṭakādayo	236	
PA_atk-s04_01a:236_3	mahante aggahetvā sukhumaṃ dubbalaṃ sālisūkayavasūkameva gahitanti? Appamattakassāpi	236	
PA_atk-s04_01a:236_4	kusalakammassa vivaṭṭāya samatthabhāvadassanatthaṃ. Yathā hi sukhumaṃ dubbalaṃ sālisūkaṃ	236	
PA_atk-s04_01a:236_5	vā yavasūkaṃ vā hotu, mahantamahantā sepaṇṇikaṇṭakamadanakaṇṭakādayo vā, etesu yaṃkiñci	236	
PA_atk-s04_01a:236_6	micchā ṭhapitaṃ hatthaṃ vā pādaṃ vā bhindituṃ lohitaṃ vā uppādetuṃ na sakkoti, sammā	236	
PA_atk-s04_01a:236_7	ṭhapitaṃ pana sakkoti, evameva appamattakaṃ tiṇamuṭṭhi mattadānakusalaṃ vā hotu,	236	
PA_atk-s04_01a:236_8	mahantaṃ velāmadānādikusalaṃ vā, sace vaṭṭasampattiṃ patthetvā vaṭṭasannissitavasena	236	
PA_atk-s04_01a:236_9	micchā ṭhapitaṃ hoti, vaṭṭameva āharituṃ sakkoti, no vivaṭṭaṃ. “Idaṃ me dānaṃ āsavakkhayāvahaṃ	236	
PA_atk-s04_01a:236_10	hotū”ti evaṃ pana vivaṭṭaṃ patthentena vivaṭṭavasena sammā ṭhapitaṃ arahattampi paccekabodhiñāṇampi	2361	
PA_atk-s04_01a:236_11	sabbaññutañāṇampi dātuṃ sakkotiyeva. Vuttañhetaṃ –	2361	
PA_atk-s04_01a:237	“Paṭisambhidā vimokkhā ca, yā ca sāvakapāramī;	23	
PA_atk-s04_01a:238	Paccekabodhi buddhabhūmi, sabbametena labbhatī”ti. ;	23	
PA_atk-s04_01a:239	Imasmiṃ suttadvaye ca vaṭṭavivaṭṭaṃ kathitaṃ.	23	
PA_atk-s04_01a:240_0	43. Tatiye paduṭṭhacittanti dosena paduṭṭhacittaṃ. Cetasā cetopariccāti attano cittena	240	
PA_atk-s04_01a:240_1	tassa cittaṃ paricchinditvā. Yathābhataṃ nikkhittoti yathā āharitvā ṭhapito. Evaṃ	240	
PA_atk-s04_01a:240_2	nirayeti evaṃ niraye ṭhitoyevāti vattabbo. Apāyantiādi sabbaṃ nirayavevacanameva.	240	
PA_atk-s04_01a:240_3	Nirayo hi ayasaṅkhātā sukhā apetoti apāyo, dukkhassa gati paṭisaraṇanti duggati,	240	
PA_atk-s04_01a:240_4	dukkaṭakārino ettha vivasā nipatantīti vinipāto, nirassādatthena nirayo.	240	
PA_atk-s04_01a:241	44. Catutthe pasannanti saddhāpasādena pasannaṃ. Sugatinti sukhassa gatiṃ. Saggaṃ lokanti rūpādisampattīhi suṭṭhu aggaṃ lokaṃ.	24	
PA_atk-s04_01a:242_0	45. Pañcame udakarahadoti udakadaho. Āviloti avippasanno. Luḷitoti aparisaṇṭhito.	242	
PA_atk-s04_01a:242_1	Kalalībhūtoti kaddamībhūto. Sippisambukantiādīsu sippiyo ca sambukā ca sippisambukaṃ.	242	
PA_atk-s04_01a:242_2	Sakkharā ca kaṭhalāni ca sakkharakaṭhalaṃ. Macchānaṃ gumbaṃ ghaṭāti macchagumbaṃ.	242	
PA_atk-s04_01a:242_3	Carantampi tiṭṭhantampīti ettha sakkharakaṭhalaṃ tiṭṭhatiyeva, itarāni carantipi	242	
PA_atk-s04_01a:242_4	tiṭṭhantipi. Yathā pana antarantarā ṭhitāsupi nisinnāsupi nipajjamānāsupi “etā gāviyo	242	
PA_atk-s04_01a:242_5	carantī”ti carantiyo upādāya itarāpi “carantī”ti vuccanti, evaṃ tiṭṭhantameva sakkharakaṭhalaṃ	242	
PA_atk-s04_01a:242_6	upādāya itarampi dvayaṃ “tiṭṭhanta”nti vuttaṃ, itaraṃ dvayaṃ carantaṃ upādāya sakkharakaṭhalampi	242	
PA_atk-s04_01a:242_7	“caranta”nti vuttaṃ.	242	
PA_atk-s04_01a:243_0	Āvilenāti pañcahi nīvaraṇehi pariyonaddhena. Attatthaṃ vātiādīsu attano diṭṭhadhammiko	243	
PA_atk-s04_01a:243_1	lokiyalokuttaramissako attho attattho nāma. Attanova samparāye lokiyalokuttaramissako	243	
PA_atk-s04_01a:243_2	attho parattho nāma hoti. So hi parattha atthoti parattho. Tadubhayaṃ ubhayattho	243	
PA_atk-s04_01a:243_3	nāma. Apica attano diṭṭhadhammikasamparāyikopi lokiyalokuttaro attho attattho nāma,	243	
PA_atk-s04_01a:243_4	parassa tādisova attho parattho nāma, tadubhayampi ubhayattho nāma. Uttariṃ vā manussadhammāti	243	
PA_atk-s04_01a:243_5	dasakusalakammapathasaṅkhātā manussadhammā uttariṃ. Ayañhi dasavidho dhammo vināpi	243	
PA_atk-s04_01a:243_6	aññaṃ samādāpakaṃ satthantarakappāvasāne jātasaṃvegehi manussehi sayameva samādinnattā	243	
PA_atk-s04_01a:243_7	manussadhammoti vuccati, tato uttariṃ pana jhānavipassanāmaggaphalāni veditabbāni.	243	
PA_atk-s04_01a:243_8	Alamariyañāṇadassanavisesanti ariyānaṃ yuttaṃ, ariyabhāvaṃ vā kātuṃ samatthaṃ ñāṇadassanasaṅkhātaṃ	243	
PA_atk-s04_01a:243_9	visesaṃ. Ñāṇameva hi jānanaṭṭhena ñāṇaṃ, dassanaṭṭhena dassananti veditabbaṃ, dibbacakkhuñāṇavipassanāñāṇamaggañāṇaphalañāṇapaccavekkhaṇañāṇānametaṃ adhivacanaṃ.	243	
PA_atk-s04_01a:244_0	46. Chaṭṭhe acchoti abahalo, pasannotipi vaṭṭati. Vippasannoti suṭṭhu pasanno. Anāviloti	244	
PA_atk-s04_01a:244_1	na āvilo, parisuddhoti attho, pheṇapubbuḷasaṅkhasevālapaṇakavirahitoti vuttaṃ hoti.	244	
PA_atk-s04_01a:244_2	Anāvilenāti pañcanīvaraṇavimuttena. Sesaṃ catutthe vuttanayameva. Imasmimpi suttadvaye	244	
PA_atk-s04_01a:244_3	vaṭṭavivaṭṭameva kathitaṃ.	244	
PA_atk-s04_01a:245_0	47. Sattame rukkhajātānanti paccatte sāmivacanaṃ, rukkhajātānīti attho. Rukkhānametaṃ	245	
PA_atk-s04_01a:245_1	adhivacanaṃ. Yadidanti nipātamattaṃ. Mudutāyāti mudubhāvena. Koci hi rukkho vaṇṇena	245	
PA_atk-s04_01a:245_2	aggo hoti, koci gandhena, koci rasena, koci thaddhatāya. Phandano pana mudutāya ceva	245	
PA_atk-s04_01a:245_3	kammaññatāya ca aggo seṭṭhoti dasseti. Cittaṃ, bhikkhave, bhāvitaṃ bahulīkatanti	245	
PA_atk-s04_01a:245_4	ettha samathavipassanāvasena bhāvitañceva punappunakatañca cittaṃ adhippetaṃ. Kurundakavāsi	245	
PA_atk-s04_01a:245_5	phussamittatthero panāha – “ekantaṃ mudu ceva kammaniyañca cittaṃ nāma abhiññāpādakacatutthajjhānacittameva, āvuso”ti.	245	
PA_atk-s04_01a:246_0	48. Aṭṭhame evaṃ lahuparivattanti evaṃ lahuṃ uppajjitvā lahuṃ nirujjhanakaṃ. Yāvañcāti	246	
PA_atk-s04_01a:246_1	adhimattapamāṇatthe nipāto, ativiya na sukarāti attho. Idanti nipātamattaṃ. Cittanti	246	
PA_atk-s04_01a:246_2	ekacce tāva ācariyā “bhavaṅgacitta”nti vadanti, taṃ pana paṭikkhipitvā “idha cittanti	246	
PA_atk-s04_01a:246_3	yaṃkiñci antamaso cakkhuviññāṇampi adhippetamevā”ti vuttaṃ. Imasmiṃ panatthe milindarājā	246	
PA_atk-s04_01a:246_4	dhammakathikaṃ nāgasenattheraṃ pucchi, “bhante nāgasena, ekasmiṃ accharākkhaṇe pavattitacittasaṅkhārā	246	
PA_atk-s04_01a:246_5	sace rūpino assu, kīva mahārāsi bhaveyyā”ti? “Vāhasatānaṃ kho, mahārāja, vīhīnaṃ	246	
PA_atk-s04_01a:246_6	aḍḍhacūḷañca vāhā vīhisattambaṇāni dve ca tumbā ekaccharākkhaṇe pavattitassa cittassa	246	
PA_atk-s04_01a:246_7	saṅkhampi na upenti, kalampi na upenti, kalabhāgampi na upentī”ti. Atha kasmā sammāsambuddhena	246	
PA_atk-s04_01a:246_8	“upamāpi na sukarā”ti vuttaṃ? Yatheva hi upamaṃ paṭikkhipitvāpi kappadīghabhāvassa	246	
PA_atk-s04_01a:246_9	yojanikapabbatena yojanikasāsapapuṇṇanagarena, nirayadukkhassa sattisatāhatopamena,	246	
PA_atk-s04_01a:246_10	saggasukhassa ca cakkavattisampattiyā upamā katā, evamidhāpi kātabbāti? Tattha “sakkā	2461	
PA_atk-s04_01a:246_11	pana, bhante, upamā kātu”nti evaṃ pucchāvasena upamā katā, imasmiṃ sutte pucchāya	2461	
PA_atk-s04_01a:246_12	abhāvena na katā. Idañhi suttaṃ dhammadesanāpariyosāne vuttaṃ. Iti imasmiṃ sutte	2461	
PA_atk-s04_01a:246_13	cittarāsi nāma kathitoti.	2461	
PA_atk-s04_01a:247_0	49. Navame pabhassaranti paṇḍaraṃ parisuddhaṃ. Cittanti bhavaṅgacittaṃ. Kiṃ pana	247	
PA_atk-s04_01a:247_1	cittassa vaṇṇo nāma atthīti? Natthi. Nīlādīnañhi aññataravaṇṇaṃ vā hotu avaṇṇaṃ vā	247	
PA_atk-s04_01a:247_2	yaṃkiñci parisuddhatāya “pabhassara”nti vuccati. Idampi nirupakkilesatāya parisuddhanti	247	
PA_atk-s04_01a:247_3	pabhassaraṃ. Tañca khoti taṃ bhavaṅgacittaṃ. Āgantukehīti asahajātehi pacchā javanakkhaṇe	247	
PA_atk-s04_01a:247_4	uppajjanakehi. Upakkilesehīti rāgādīhi upakkiliṭṭhattā upakkiliṭṭhaṃ nāmāti vuccati.	247	
PA_atk-s04_01a:247_5	Kathaṃ? Yathā hi sīlavantā ācārasampannā mātāpitaro vā ācariyupajjhāyā vā dussīlānaṃ	247	
PA_atk-s04_01a:247_6	durācārānaṃ avattasampannānaṃ puttānañceva antevāsikasaddhivihārikānañca vasena “attano	247	
PA_atk-s04_01a:247_7	putte vā antevāsikasaddhivihārike vā na tajjenti na sikkhāpenti na ovadanti nānusāsantī”ti	247	
PA_atk-s04_01a:247_8	avaṇṇaṃ akittiṃ labhanti, evaṃsampadamidaṃ veditabbaṃ. Ācārasampannā mātāpitaro viya	247	
PA_atk-s04_01a:247_9	ca ācariyupajjhāyā viya ca bhavaṅgacittaṃ daṭṭhabbaṃ, puttādīnaṃ vasena tesaṃ akittilābho	247	
PA_atk-s04_01a:247_10	viya javanakkhaṇe rajjanadussanamuyhanasabhāvānaṃ lobhasahagatādīnaṃ cittānaṃ vasena	2471	
PA_atk-s04_01a:247_11	uppannehi āgantukehi upakkilesehi pakatiparisuddhampi bhavaṅgacittaṃ upakkiliṭṭhaṃ nāma hotīti.	2471	
PA_atk-s04_01a:248_0	50. Dasamepi bhavaṅgacittameva cittaṃ. Vippamuttanti javanakkhaṇe arajjamānaṃ adussamānaṃ	248	
PA_atk-s04_01a:248_1	amuyhamānaṃ tihetukañāṇasampayuttādikusalavasena uppajjamānaṃ āgantukehi upakkilesehi	248	
PA_atk-s04_01a:248_2	vippamuttaṃ nāma hoti. Idhāpi yathā sīlavantānaṃ ācārasampannānaṃ puttādīnaṃ vasena	248	
PA_atk-s04_01a:248_3	mātādayo “sobhanā eteyeva attano puttakādayo sikkhāpenti ovadanti anusāsantī”ti vaṇṇakittilābhino	248	
PA_atk-s04_01a:248_4	honti, evaṃ javanakkhaṇe uppannakusalacittavasena idaṃ bhavaṅgacittaṃ āgantukehi	248	
PA_atk-s04_01a:248_5	upakkilesehi vippamuttanti vuccatīti.	248	
PA_atk-s04_01a:249	Paṇihitaacchavaggavaṇṇanā.	24	
PA_atk-s04_01a:250	6. Accharāsaṅghātavaggavaṇṇanā	25	
PA_atk-s04_01a:251_0	51. Chaṭṭhassa paṭhame taṃ assutavā puthujjanoti taṃ bhavaṅgacittaṃ sutavirahito	251	
PA_atk-s04_01a:251_1	puthujjano. Tattha āgamādhigamābhāvā ñeyyo assutavā iti. Yo hi idaṃ suttaṃ ādito	251	
PA_atk-s04_01a:251_2	paṭṭhāya atthavasena upaparikkhanto “idaṃ bhavaṅgacittaṃ nāma pakatiparisuddhampi	251	
PA_atk-s04_01a:251_3	javanakkhaṇe uppannehi lobhādīhi upakkilesehi upakkiliṭṭha”nti neva āgamavasena na	251	
PA_atk-s04_01a:251_4	adhigamavasena jānāti, yassa ca khandhadhātuāyatanapaccayākārasatipaṭṭhānādīsu uggahaparipucchāvinicchayavirahitattā	251	
PA_atk-s04_01a:251_5	yathābhūtañāṇapaṭivedhasādhako neva āgamo, paṭipattiyā adhigantabbassa anadhigatattā	251	
PA_atk-s04_01a:251_6	na adhigamo atthi. So āgamādhigamābhāvā ñeyyo assutavā iti. Svāyaṃ –	251	
PA_atk-s04_01a:252	“Puthūnaṃ jananādīhi, kāraṇehi puthujjano;	25	
PA_atk-s04_01a:253	Puthujjanantogadhattā, puthuvāyaṃ jano iti”.	25	
PA_atk-s04_01a:254	So hi puthūnaṃ nānappakārānaṃ kilesādīnaṃ jananādīhi kāraṇehi puthujjano. Yathāha –	25	
PA_atk-s04_01a:255_0	“Puthu kilese janentīti puthujjanā, puthu avihatasakkāyadiṭṭhikāti puthujjanā, puthu	255	
PA_atk-s04_01a:255_1	satthārānaṃ mukhullokikāti puthujjanā, puthu sabbagatīhi avuṭṭhitāti puthujjanā,	255	
PA_atk-s04_01a:255_2	puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā,	255	
PA_atk-s04_01a:255_3	puthu nānāsantāpehi santappantīti puthujjanā, puthu nānāpariḷāhehi pariḍayhantīti	255	
PA_atk-s04_01a:255_4	puthujjanā, puthu pañcasu kāmaguṇesu rattā giddhā gadhitā mucchitā ajjhopannā laggā	255	
PA_atk-s04_01a:255_5	laggitā palibuddhāti puthujjanā, puthu pañcahi nīvaraṇehi āvutā nivutā ovutā pihitā	255	
PA_atk-s04_01a:255_6	paṭicchannā paṭikujjitāti puthujjanā”ti.	255	
PA_atk-s04_01a:256_0	Puthūnaṃ vā gaṇanapathamatītānaṃ ariyadhammaparammukhānaṃ nīcadhammasamācārānaṃ janānaṃ	256	
PA_atk-s04_01a:256_1	antogadhattāpi puthujjano, puthu vā ayaṃ visuṃyeva saṅkhaṃ gato, visaṃsaṭṭho sīlasutādiguṇayuttehi	256	
PA_atk-s04_01a:256_2	ariyehi janoti puthujjano. Evametehi “assutavā puthujjano”ti dvīhi padehi ye te –	256	
PA_atk-s04_01a:257	“Duve puthujjanā vuttā, buddhenādiccabandhunā;	25	
PA_atk-s04_01a:258	Andho puthujjano eko, kalyāṇeko puthujjano”ti. –	25	
PA_atk-s04_01a:259	Dve puthujjanā vuttā, tesu andhaputhujjano vutto hotīti veditabbo.	25	
PA_atk-s04_01a:260_0	Yathābhūtaṃ nappajānātīti “idañca bhavaṅgacittaṃ evaṃ āgantukehi upakkilesehi upakkiliṭṭhaṃ	260	
PA_atk-s04_01a:260_1	nāma hoti, evaṃ vippamuttaṃ nāmā”ti yathāsabhāvato na jānāti. Tasmāti yasmā na jānāti,	260	
PA_atk-s04_01a:260_2	tasmā. Cittabhāvanā natthīti cittaṭṭhiti cittapariggaho natthi, natthibhāveneva “natthī”ti vadāmīti dasseti.	260	
PA_atk-s04_01a:261_0	52. Dutiye sutavāti sutasampanno. Vitthārato panettha assutavāti padassa paṭipakkhavasena	261	
PA_atk-s04_01a:261_1	attho veditabbo. Ariyasāvakoti atthi ariyo na sāvako, seyyathāpi buddhā ceva paccekabuddhā	261	
PA_atk-s04_01a:261_2	ca; atthi sāvako na ariyo, seyyathāpi gihī anāgataphalo; atthi neva ariyo na sāvako	261	
PA_atk-s04_01a:261_3	seyyathāpi puthutitthiyā. Atthi ariyoceva sāvako ca, seyyathāpi samaṇā sakyaputtiyā	261	
PA_atk-s04_01a:261_4	āgataphalā viññātasāsanā. Idha pana gihī vā hotu pabbajito vā, yo koci sutavāti ettha	261	
PA_atk-s04_01a:261_5	vuttassa atthassa vasena sutasampanno, ayaṃ ariyasāvakoti veditabbo. Yathābhūtaṃ	261	
PA_atk-s04_01a:261_6	pajānātīti “evamidaṃ bhavaṅgacittaṃ āgantukehi upakkilesehi vippamuttaṃ hoti, evaṃ	261	
PA_atk-s04_01a:261_7	upakkiliṭṭha”nti yathāsabhāvato jānāti. Cittabhāvanā atthīti cittaṭṭhiti cittapariggaho	261	
PA_atk-s04_01a:261_8	atthi, atthibhāveneva “atthī”ti vadāmīti dasseti. Imasmiṃ sutte balavavipassanā kathitā.	261	
PA_atk-s04_01a:261_9	Keci taruṇavipassanāti vadanti.	261	
PA_atk-s04_01a:262_0	53. Tatiyaṃ aṭṭhuppattiyaṃ kathitaṃ. Katarāyaṃ pana aṭṭhuppattiyaṃ? Aggikkhandhopamasuttantaaṭṭhuppattiyaṃ.	262	
PA_atk-s04_01a:262_1	Bhagavā kira ekasmiṃ samaye sāvatthiṃ upanissāya jetavanamahāvihāre paṭivasati. Buddhānañca	262	
PA_atk-s04_01a:262_2	yattha katthaci paṭivasantānaṃ pañcavidhaṃ kiccaṃ avijahitameva hoti. Pañca hi buddhakiccāni	262	
PA_atk-s04_01a:262_3	– purebhattakiccaṃ, pacchābhattakiccaṃ, purimayāmakiccaṃ, majjhimayāmakiccaṃ, pacchimayāmakiccanti.	262	
PA_atk-s04_01a:263_0	Tatridaṃ purebhattakiccaṃ – bhagavā hi pātova vuṭṭhāya upaṭṭhākānuggahatthaṃ sarīraphāsukatthañca	263	
PA_atk-s04_01a:263_1	mukhadhovanādisarīraparikammaṃ katvā yāva bhikkhācāravelā tāva vivittāsane vītināmetvā	263	
PA_atk-s04_01a:263_2	bhikkhācāravelāya nivāsetvā kāyabandhanaṃ bandhitvā cīvaraṃ pārupitvā pattamādāya	263	
PA_atk-s04_01a:263_3	kadāci ekakova, kadāci bhikkhusaṅghaparivuto gāmaṃ vā nigamaṃ vā piṇḍāya pavisati	263	
PA_atk-s04_01a:263_4	kadāci pakatiyā, kadāci anekehi pāṭihāriyehi vattamānehi. Seyyathidaṃ – piṇḍāya pavisato	263	
PA_atk-s04_01a:263_5	lokanāthassa purato purato gantvā mudugatavātā pathaviṃ sodhenti, valāhakā udakaphusitāni	263	
PA_atk-s04_01a:263_6	muñcantā magge reṇuṃ vūpasametvā upari vitānaṃ hutvā tiṭṭhanti, apare vātā pupphāni	263	
PA_atk-s04_01a:263_7	upasaṃharitvā magge okiranti, unnatā bhūmippadesā onamanti, onatā unnamanti, pādanikkhepasamaye	263	
PA_atk-s04_01a:263_8	samāva bhūmi hoti, sukhasamphassāni padumapupphāni vā pāde sampaṭicchanti. Indakhīlassa	263	
PA_atk-s04_01a:263_9	anto ṭhapitamatte dakkhiṇapāde sarīrato chabbaṇṇarasmiyo nikkhamitvā suvaṇṇarasapiñjarāni	263	
PA_atk-s04_01a:263_10	viya citrapaṭaparikkhittāni viya ca pāsādakūṭāgārādīni alaṅkarontiyo ito cito ca	2631	
PA_atk-s04_01a:263_11	dhāvanti, hatthiassavihaṅgādayo sakasakaṭṭhānesu ṭhitāyeva madhurenākārena saddaṃ	2631	
PA_atk-s04_01a:263_12	karonti, tathā bherivīṇādīni tūriyāni manussānañca kāyūpagāni ābharaṇāni. Tena saññāṇena	2631	
PA_atk-s04_01a:263_13	manussā jānanti “ajja bhagavā idha piṇḍāya paviṭṭho”ti. Te sunivatthā supārutā gandhapupphādīni	2631	
PA_atk-s04_01a:263_14	ādāya gharā nikkhamitvā antaravīthiṃ paṭipajjitvā bhagavantaṃ gandhapupphādīhi sakkaccaṃ	2631	
PA_atk-s04_01a:263_15	pūjetvā vanditvā “amhākaṃ, bhante, dasa bhikkhū, amhākaṃ vīsati, paññāsaṃ…pe… sataṃ	2631	
PA_atk-s04_01a:263_16	dethā”ti yācitvā bhagavatopi pattaṃ gahetvā āsanaṃ paññāpetvā sakkaccaṃ piṇḍapātena	2631	
PA_atk-s04_01a:263_17	paṭimānenti. Bhagavā katabhattakicco tesaṃ upanissayacittasantānāni oloketvā tathā	2631	
PA_atk-s04_01a:263_18	dhammaṃ deseti, yathā keci saraṇagamanesu patiṭṭhahanti, keci pañcasu sīlesu, keci	2631	
PA_atk-s04_01a:263_19	sotāpattisakadāgāmianāgāmiphalānaṃ aññatarasmiṃ, keci pabbajitvā aggaphale arahatteti.	2631	
PA_atk-s04_01a:263_20	Evaṃ mahājanaṃ anuggahetvā uṭṭhāyāsanā vihāraṃ gacchati. Tattha gantvā gandhamaṇḍalamāḷe	2632	
PA_atk-s04_01a:263_21	paññattavarabuddhāsane nisīdati bhikkhūnaṃ bhattakiccapariyosānaṃ āgamayamāno. Tato	2632	
PA_atk-s04_01a:263_22	bhikkhūnaṃ bhattakiccapariyosāne upaṭṭhāko bhagavato nivedeti. Atha bhagavā gandhakuṭiṃ	2632	
PA_atk-s04_01a:263_23	pavisati. Idaṃ tāva purebhattakiccaṃ.	2632	
PA_atk-s04_01a:264_0	Atha bhagavā evaṃ katapurebhattakicco gandhakuṭiyā upaṭṭhāne nisīditvā pāde pakkhāletvā	264	
PA_atk-s04_01a:264_1	pādapīṭhe ṭhatvā bhikkhusaṅghaṃ ovadati – “bhikkhave, appamādena sampādetha, dullabho	264	
PA_atk-s04_01a:264_2	buddhuppādo lokasmiṃ, dullabho manussattapaṭilābho, dullabhā khaṇasampatti, dullabhā	264	
PA_atk-s04_01a:264_3	pabbajjā, dullabhaṃ saddhammassavana”nti. Tattha keci bhagavantaṃ kammaṭṭhānaṃ pucchanti.	264	
PA_atk-s04_01a:264_4	Bhagavā tesaṃ cariyānurūpaṃ kammaṭṭhānaṃ deti. Tato sabbepi bhagavantaṃ vanditvā	264	
PA_atk-s04_01a:264_5	attano attano rattiṭṭhānadivāṭṭhānāni gacchanti. Keci araññaṃ, keci rukkhamūlaṃ,	264	
PA_atk-s04_01a:264_6	keci pabbatādīnaṃ aññataraṃ, keci cātumahārājikabhavanaṃ…pe… keci vasavattibhavananti.	264	
PA_atk-s04_01a:264_7	Tato bhagavā gandhakuṭiṃ pavisitvā sace ākaṅkhati, dakkhiṇena passena sato sampajāno	264	
PA_atk-s04_01a:264_8	muhuttaṃ sīhaseyyaṃ kappeti. Atha samassāsitakāyo uṭṭhahitvā dutiyabhāge lokaṃ voloketi.	264	
PA_atk-s04_01a:264_9	Tatiyabhāge yaṃ gāmaṃ vā nigamaṃ vā upanissāya viharati, tattha mahājano purebhattaṃ	264	
PA_atk-s04_01a:264_10	dānaṃ datvā pacchābhattaṃ sunivattho supāruto gandhapupphādīni ādāya vihāre sannipatati.	2641	
PA_atk-s04_01a:264_11	Tato bhagavā sampattaparisāya anurūpena pāṭihāriyena gantvā dhammasabhāyaṃ paññattavarabuddhāsane	2641	
PA_atk-s04_01a:264_12	nisajja dhammaṃ deseti kālayuttaṃ samayayuttaṃ, atha kālaṃ viditvā parisaṃ uyyojeti,	2641	
PA_atk-s04_01a:264_13	manussā bhagavantaṃ vanditvā pakkamanti. Idaṃ pacchābhattakiccaṃ.	2641	
PA_atk-s04_01a:265_0	So evaṃ niṭṭhitapacchābhattakicco sace gattāni osiñcitukāmo hoti, buddhāsanā uṭṭhāya	265	
PA_atk-s04_01a:265_1	nhānakoṭṭhakaṃ pavisitvā upaṭṭhākena paṭiyāditaudakena gattāni utuṃ gaṇhāpeti. Upaṭṭhākopi	265	
PA_atk-s04_01a:265_2	buddhāsanaṃ ānetvā gandhakuṭipariveṇe paññapeti. Bhagavā surattadupaṭṭaṃ nivāsetvā	265	
PA_atk-s04_01a:265_3	kāyabandhanaṃ bandhitvā uttarāsaṅgaṃ ekaṃsaṃ katvā tattha āgantvā nisīdati ekakova	265	
PA_atk-s04_01a:265_4	muhuttaṃ paṭisallīno, atha bhikkhū tato tato āgamma bhagavato upaṭṭhānaṃ āgacchanti.	265	
PA_atk-s04_01a:265_5	Tattha ekacce pañhaṃ pucchanti, ekacce kammaṭṭhānaṃ, ekacce dhammassavanaṃ yācanti.	265	
PA_atk-s04_01a:265_6	Bhagavā tesaṃ adhippāyaṃ sampādento purimayāmaṃ vitināmeti. Idaṃ purimayāmakiccaṃ.	265	
PA_atk-s04_01a:266_0	Purimayāmakiccapariyosāne pana bhikkhūsu bhagavantaṃ vanditvā pakkantesu sakaladasasahassilokadhātudevatāyo	266	
PA_atk-s04_01a:266_1	okāsaṃ labhamānā bhagavantaṃ upasaṅkamitvā pañhaṃ pucchanti yathābhisaṅkhataṃ antamaso	266	
PA_atk-s04_01a:266_2	caturakkharampi. Bhagavā tāsaṃ devatānaṃ pañhaṃ vissajjento majjhimayāmaṃ vītināmeti.	266	
PA_atk-s04_01a:266_3	Idaṃ majjhimayāmakiccaṃ.	266	
PA_atk-s04_01a:267_0	Pacchimayāmaṃ pana tayo koṭṭhāse katvā purebhattato paṭṭhāya nisajjāpīḷitassa sarīrassa	267	
PA_atk-s04_01a:267_1	kilāsubhāvamocanatthaṃ ekaṃ koṭṭhāsaṃ caṅkamena vītināmeti, dutiyakoṭṭhāse gandhakuṭiṃ	267	
PA_atk-s04_01a:267_2	pavisitvā dakkhiṇena passena sato sampajāno sīhaseyyaṃ kappeti. Tatiyakoṭṭhāse paccuṭṭhāya	267	
PA_atk-s04_01a:267_3	nisīditvā purimabuddhānaṃ santike dānasīlādivasena katādhikārapuggaladassanatthaṃ	267	
PA_atk-s04_01a:267_4	buddhacakkhunā lokaṃ voloketi. Idaṃ pacchimayāmakiccaṃ.	267	
PA_atk-s04_01a:268_0	Tampi divasaṃ bhagavā imasmiṃyeva kicce ṭhito lokaṃ olokento idaṃ addasa – mayā kosalaraṭṭhe	268	
PA_atk-s04_01a:268_1	cārikaṃ carantena aggikkhandhena upametvā ekasmiṃ sutte desite saṭṭhi bhikkhū arahattaṃ	268	
PA_atk-s04_01a:268_2	pāpuṇissanti, saṭṭhimattānaṃ uṇhaṃ lohitaṃ mukhato uggacchissati, saṭṭhimattā gihibhāvaṃ	268	
PA_atk-s04_01a:268_3	gamissanti. Tattha ye arahattaṃ pāpuṇissanti, te yaṃkiñci dhammadesanaṃ sutvā pāpuṇissanteva.	268	
PA_atk-s04_01a:268_4	Itaresaṃ pana bhikkhūnaṃ saṅgahatthāya cārikaṃ caritukāmo hutvā, “ānanda, bhikkhūnaṃ ārocehī”ti āha.	268	
PA_atk-s04_01a:269_0	Thero anupariveṇaṃ gantvā, “āvuso, satthā mahājanassa saṅgahatthāya cārikaṃ caritukāmo,	269	
PA_atk-s04_01a:269_1	gantukāmā āgacchathā”ti āha. Bhikkhū mahālābhaṃ labhitvā viya tuṭṭhamānasā “labhissāma	269	
PA_atk-s04_01a:269_2	vata mahājanassa dhammaṃ desentassa bhagavato suvaṇṇavaṇṇaṃ sarīraṃ oloketuṃ madhurañca	269	
PA_atk-s04_01a:269_3	dhammakathaṃ sotu”nti paruḷhakesā kese ohāretvā malaggahitapattā patte pacitvā kiliṭṭhacīvarā	269	
PA_atk-s04_01a:269_4	cīvarāni dhovitvā gamanasajjā ahesuṃ. Satthā aparicchinnena bhikkhusaṅghena parivuto	269	
PA_atk-s04_01a:269_5	kosalaraṭṭhaṃ cārikāya nikkhanto gāmanigamapaṭipāṭiyā ekadivasaṃ gāvutaaḍḍhayojanatigāvutayojanaparamaṃ	269	
PA_atk-s04_01a:269_6	cārikaṃ caranto ekasmiṃ padese mahantaṃ susirarukkhaṃ agginā sampajjalitaṃ disvā	269	
PA_atk-s04_01a:269_7	“imameva vatthuṃ katvā sattahi aṅgehi paṭimaṇḍetvā dhammadesanaṃ kathessāmī”ti gamanaṃ	269	
PA_atk-s04_01a:269_8	pacchinditvā aññataraṃ rukkhamūlaṃ upasaṅkamitvā nisajjākāraṃ dassesi. Ānandatthero	269	
PA_atk-s04_01a:269_9	satthu adhippāyaṃ ñatvā “addhā kāraṇaṃ bhavissati, na akāraṇena tathāgatā gamanaṃ	269	
PA_atk-s04_01a:269_10	pacchinditvā nisīdantī”ti catugguṇaṃ saṅghāṭiṃ paññāpesi. Satthā nisīditvā bhikkhū	2691	
PA_atk-s04_01a:269_11	āmantetvā “passatha no tumhe, bhikkhave, amuṃ mahantaṃ aggikkhandha”nti aggikkhandhopamasuttantaṃ deseti.	2691	
PA_atk-s04_01a:270_0	Imasmiñca pana veyyākaraṇe bhaññamāne saṭṭhimattānaṃ bhikkhūnaṃ uṇhaṃ lohitaṃ mukhato	270	
PA_atk-s04_01a:270_1	uggañchi, saṭṭhimattā bhikkhū sikkhaṃ paccakkhāya hīnāyāvattiṃsu, saṭṭhimattānaṃ	270	
PA_atk-s04_01a:270_2	bhikkhūnaṃ anupādāya āsavehi cittāni vimucciṃsu. Tañhi veyyākaraṇaṃ sutvā saṭṭhimattānaṃ	270	
PA_atk-s04_01a:270_3	bhikkhūnaṃ nāmakāyo santatto, nāmakāye santatte karajakāyo santatto, karajakāye santatte	270	
PA_atk-s04_01a:270_4	nidhānagataṃ uṇhaṃ lohitaṃ mukhato uggañchi. Saṭṭhimattā bhikkhū “dukkaraṃ vata buddhasāsane	270	
PA_atk-s04_01a:270_5	yāvajīvaṃ paripuṇṇaṃ parisuddhaṃ brahmacariyaṃ caritu”nti sikkhaṃ paccakkhāya hīnāyāvattā,	270	
PA_atk-s04_01a:270_6	saṭṭhimattā bhikkhū satthu desanābhimukhaṃ ñāṇaṃ pesetvā saha paṭisambhidāhi arahattaṃ pattā.	270	
PA_atk-s04_01a:271_0	Tattha yesaṃ uṇhaṃ lohitaṃ mukhato uggañchi, te pārājikaṃ āpajjiṃsu. Ye gihibhāvaṃ	271	
PA_atk-s04_01a:271_1	pattā, te khuddānukhuddakāni sikkhāpadāni maddantā vicariṃsu. Ye arahattaṃ pattā,	271	
PA_atk-s04_01a:271_2	te parisuddhasīlāva ahesuṃ. Satthu dhammadesanā imesaṃ tiṇṇampi saphalāva jātāti.	271	
PA_atk-s04_01a:271_3	Arahattaṃ pattānaṃ tāva saphalā hotu, itaresaṃ kathaṃ saphalā jātāti? Tepi hi sace	271	
PA_atk-s04_01a:271_4	imaṃ dhammadesanaṃ na suṇeyyuṃ, pamattāva hutvā ṭhānaṃ jahituṃ na sakkuṇeyyuṃ. Tato	271	
PA_atk-s04_01a:271_5	nesaṃ taṃ pāpaṃ vaḍḍhamānaṃ apāyesuyeva saṃsīdāpeyya. Imaṃ pana desanaṃ sutvā jātasaṃvegā	271	
PA_atk-s04_01a:271_6	ṭhānaṃ jahitvā sāmaṇerabhūmiyaṃ ṭhitā dasa sīlāni pūretvā yoniso manasikāre yuttappayuttā	271	
PA_atk-s04_01a:271_7	keci sotāpannā keci sakadāgāmino keci anāgāmino ahesuṃ, keci devaloke nibbattiṃsu,	271	
PA_atk-s04_01a:271_8	evaṃ pārājikāpannānampi saphalā ahosi. Itare pana sace imaṃ dhammadesanaṃ na suṇeyyuṃ,	271	
PA_atk-s04_01a:271_9	gacchante gacchante kāle anupubbena saṅghādisesampi pārājikampi pāpuṇitvā apāyesuyeva	271	
PA_atk-s04_01a:271_10	uppajjitvā mahādukkhaṃ anubhaveyyuṃ. Imaṃ pana desanaṃ sutvā “aho sallekhitaṃ buddhasāsanaṃ,	2711	
PA_atk-s04_01a:271_11	na sakkā amhehi yāvajīvaṃ imaṃ paṭipattiṃ pūretuṃ, sikkhaṃ paccakkhāya upāsakadhammaṃ	2711	
PA_atk-s04_01a:271_12	pūretvā dukkhā muccissāmā”ti gihibhāvaṃ upagamiṃsu. Te tīsu saraṇesu patiṭṭhāya pañca	2711	
PA_atk-s04_01a:271_13	sīlāni rakkhitvā upāsakadhammaṃ pūretvā keci sotāpannā keci sakadāgāmino keci anāgāmino	2711	
PA_atk-s04_01a:271_14	jātā, keci devaloke nibbattāti. Evaṃ tesampi saphalāva ahosi.	2711	
PA_atk-s04_01a:272_0	Imaṃ pana satthu dhammadesanaṃ sutvā devasaṅghā yehipi sutā, yehipi na sutā, sabbesaṃyeva	272	
PA_atk-s04_01a:272_1	ārocentā vicariṃsu. Bhikkhū sutvā sutvā “dukkaraṃ, bho, buddhānaṃ sāsane yāvajīvaṃ	272	
PA_atk-s04_01a:272_2	paripuṇṇaṃ parisuddhaṃ brahmacariyaṃ caritu”nti ekakkhaṇeneva dasapi bhikkhū vīsatipi	272	
PA_atk-s04_01a:272_3	saṭṭhipi satampi sahassampi bhikkhū gihī honti. Satthā yathāruciyā cārikaṃ caritvā	272	
PA_atk-s04_01a:272_4	puna jetavanameva āgantvā bhikkhū āmantesi – “bhikkhave, tathāgato cārikaṃ caramāno	272	
PA_atk-s04_01a:272_5	ciraṃ ākiṇṇo vihāsi, icchāmahaṃ, bhikkhave, aḍḍhamāsaṃ paṭisallīyituṃ, nāmhi kenaci	272	
PA_atk-s04_01a:272_6	upasaṅkamitabbo aññatra ekena piṇḍapātanīhārakenā”ti. Aḍḍhamāsaṃ ekībhāvena vītināmetvā	272	
PA_atk-s04_01a:272_7	paṭisallānā vuṭṭhito ānandattherena saddhiṃ vihāracārikaṃ caramāno olokitolokitaṭṭhāne	272	
PA_atk-s04_01a:272_8	tanubhūtaṃ bhikkhusaṅghaṃ disvā jānantoyeva theraṃ pucchi – “ānanda, aññasmiṃ kāle	272	
PA_atk-s04_01a:272_9	tathāgate cārikaṃ caritvā jetavanaṃ āgate sakalavihāro kāsāvapajjoto isivātappaṭivāto	272	
PA_atk-s04_01a:272_10	hoti, idāni pana tanubhūto bhikkhusaṅgho dissati, yebhuyyena ca uppaṇḍupaṇḍukajātā	2721	
PA_atk-s04_01a:272_11	bhikkhū, kiṃ nu kho eta”nti? Etarahi bhagavā tumhākaṃ aggikkhandhopamadhammadesanaṃ	2721	
PA_atk-s04_01a:272_12	kathitakālato paṭṭhāya bhikkhū saṃvegappattā hutvā “mayaṃ etaṃ dhammaṃ sabbappakārena	2721	
PA_atk-s04_01a:272_13	paripūretuṃ na sakkhissāma, asammāvattantānañca janassa saddhādeyyaṃ paribhuñjituṃ	2721	
PA_atk-s04_01a:272_14	ayutta”nti gihibhāvaṃ saṅkamantīti.	2721	
PA_atk-s04_01a:273_0	Tasmiṃ khaṇe bhagavato dhammasaṃvego uppajji. Tato theraṃ āha – “mayi paṭisallāne	273	
PA_atk-s04_01a:273_1	vītināmente na koci mama puttānaṃ ekaṃ assāsaṭṭhānaṃ kathesi. Sāgarassa hi otaraṇatitthāni	273	
PA_atk-s04_01a:273_2	viya bahūni imasmiṃ sāsane assāsakāraṇāni. Gacchānanda, gandhakuṭipariveṇe buddhāsanaṃ	273	
PA_atk-s04_01a:273_3	paññāpetvā bhikkhusaṅghaṃ sannipātehī”ti. Thero tathā akāsi. Satthā buddhāsanavaragato	273	
PA_atk-s04_01a:273_4	bhikkhū āmantetvā, “bhikkhave, mettāya sabbapubbabhāgo nāma neva appanā, na upacāro,	273	
PA_atk-s04_01a:273_5	sattānaṃ hitapharaṇamattamevā”ti vatvā imissā aṭṭhuppattiyā imaṃ cūḷaccharāsaṅghātasuttaṃ desesi.	273	
PA_atk-s04_01a:274_0	Tattha accharāsaṅghātamattanti accharāpaharaṇamattaṃ, dve aṅguliyo paharitvā saddakaraṇamattanti	274	
PA_atk-s04_01a:274_1	attho. Mettācittanti sabbasattānaṃ hitapharaṇacittaṃ. Āsevatīti kathaṃ āsevati? Āvajjento	274	
PA_atk-s04_01a:274_2	āsevati, jānanto āsevati, passanto āsevati, paccavekkhanto āsevati, cittaṃ adhiṭṭhahanto	274	
PA_atk-s04_01a:274_3	āsevati, saddhāya adhimuccanto āsevati, vīriyaṃ paggaṇhanto āsevati, satiṃ upaṭṭhāpento	274	
PA_atk-s04_01a:274_4	āsevati, cittaṃ samādahanto āsevati, paññāya pajānanto āsevati, abhiññeyyaṃ abhijānanto	274	
PA_atk-s04_01a:274_5	āsevati, pariññeyyaṃ parijānanto āsevati, pahātabbaṃ pajahanto āsevati, bhāvetabbaṃ	274	
PA_atk-s04_01a:274_6	bhāvento āsevati, sacchikātabbaṃ sacchikaronto āsevatīti. Idha pana mettāpubbabhāgena	274	
PA_atk-s04_01a:274_7	hitapharaṇappavattanamatteneva āsevatīti veditabbo.	274	
PA_atk-s04_01a:275_0	Arittajjhānoti atucchajjhāno apariccattajjhāno vā. Viharatīti iriyati pavattati pāleti	275	
PA_atk-s04_01a:275_1	yapeti yāpeti carati viharati. Tena vuccati viharatīti. Iminā padena mettaṃ āsevantassa	275	
PA_atk-s04_01a:275_2	bhikkhuno iriyāpathavihāro kathito. Satthusāsanakaroti satthu anusāsanikaro. Ovādapatikaroti	275	
PA_atk-s04_01a:275_3	ovādakārako. Ettha ca sakiṃvacanaṃ ovādo, punappunavacanaṃ anusāsanī. Sammukhāvacanampi	275	
PA_atk-s04_01a:275_4	ovādo, pesetvā parammukhāvacanaṃ, anusāsanī. Otiṇṇe vatthusmiṃ vacanaṃ ovādo, otiṇṇe	275	
PA_atk-s04_01a:275_5	vā anotiṇṇe vā vatthusmiṃ tantiṭhapanavasena vacanaṃ anusāsanī. Evaṃ viseso veditabbo.	275	
PA_atk-s04_01a:275_6	Paramatthato pana ovādoti vā anusāsanīti vā ese eke ekaṭṭhe same samabhāge tajjāte	275	
PA_atk-s04_01a:275_7	taññevāti. Ettha ca “accharāsaṅghātamattampi ce, bhikkhave, bhikkhu mettācittaṃ āsevatī”ti	275	
PA_atk-s04_01a:275_8	idameva satthusāsanañceva ovādo ca, tassa karaṇato esa sāsanakaro ovādapatikaroti veditabbo.	275	
PA_atk-s04_01a:276_0	Amoghanti atucchaṃ. Raṭṭhapiṇḍanti ñātiparivaṭṭaṃ pahāya raṭṭhaṃ nissāya pabbajitena	276	
PA_atk-s04_01a:276_1	paresaṃ gehato paṭiladdhattā piṇḍapāto raṭṭhapiṇḍo nāma vuccati. Paribhuñjatīti cattāro	276	
PA_atk-s04_01a:276_2	paribhogā theyyaparibhogo iṇaparibhogo dāyajjaparibhogo sāmiparibhogoti. Tattha dussīlassa	276	
PA_atk-s04_01a:276_3	paribhogo theyyaparibhogo nāma. Sīlavato apaccavekkhitaparibhogo iṇaparibhogo nāma.	276	
PA_atk-s04_01a:276_4	Sattannaṃ sekkhānaṃ paribhogo dāyajjaparibhogā nāma. Khīṇāsavassa paribhogo sāmiparibhogo	276	
PA_atk-s04_01a:276_5	nāma. Tattha imassa bhikkhuno ayaṃ raṭṭhapiṇḍaparibhogo dvīhi kāraṇehi amogho hoti.	276	
PA_atk-s04_01a:276_6	Accharāsaṅghātamattampi mettācittaṃ āsevanto bhikkhu raṭṭhapiṇḍassa sāmiko hutvā,	276	
PA_atk-s04_01a:276_7	aṇaṇo hutvā, dāyādo hutvā paribhuñjatītipissa amogho raṭṭhapiṇḍaparibhogo. Accharāsaṅghātamattampi	276	
PA_atk-s04_01a:276_8	mettaṃ āsevantassa bhikkhuno dinnadānaṃ mahaṭṭhiyaṃ hoti mahapphalaṃ mahānisaṃsaṃ	276	
PA_atk-s04_01a:276_9	mahājutikaṃ mahāvipphārantipissa amogho raṭṭhapiṇḍaparibhogo. Ko pana vādo ye naṃ	276	
PA_atk-s04_01a:276_10	bahulīkarontīti ye pana imaṃ mettācittaṃ bahulaṃ āsevanti bhāventi punappunaṃ karonti,	2761	
PA_atk-s04_01a:276_11	te amoghaṃ raṭṭhapiṇḍaṃ paribhuñjantīti ettha vattabbameva kiṃ? Evarūpā hi bhikkhū	2761	
PA_atk-s04_01a:276_12	raṭṭhapiṇḍassa sāmino aṇaṇā dāyādā hutvā paribhuñjantīti.	2761	
PA_atk-s04_01a:277_0	54-55. Catutthe bhāvetīti uppādeti vaḍḍheti. Pañcame manasi karotīti manasmiṃ karoti.	277	
PA_atk-s04_01a:277_1	Sesaṃ imesu dvīsupi tatiye vuttanayeneva veditabbaṃ. Yo hi āsevati, ayameva bhāveti,	277	
PA_atk-s04_01a:277_2	ayaṃ manasi karoti. Yena cittena āsevati, teneva bhāveti, tena manasi karoti. Sammāsambuddho	277	
PA_atk-s04_01a:277_3	pana yāya dhammadhātuyā suppaṭividdhattā desanāvilāsappatto nāma hoti, tassā suppaṭividdhattā	277	
PA_atk-s04_01a:277_4	attano desanāvilāsaṃ dhammissariyataṃ paṭisambhidāpabhedakusalataṃ appaṭihatasabbaññutaññāṇañca	277	
PA_atk-s04_01a:277_5	nissāya ekakkhaṇe uppannaṃ ekacittameva tīhi koṭṭhāsehi vibhajitvā dassesīti.	277	
PA_atk-s04_01a:278_0	56. Chaṭṭhe ye kecīti aniyāmitavacanaṃ. Akusalāti tesaṃ niyāmitavacanaṃ. Ettāvatā	278	
PA_atk-s04_01a:278_1	sabbākusalā asesato pariyādinnā honti. Akusalabhāgiyā akusalapakkhikāti akusalānamevetaṃ	278	
PA_atk-s04_01a:278_2	nāmaṃ. Akusalāyeva hi ekacce akusalaṃ sahajātavasena, ekacce upanissayavasena bhajanti	278	
PA_atk-s04_01a:278_3	ceva, tesañca pakkhā bhavantīti “akusalabhāgiyā akusalapakkhikā”ti vuccanti. Sabbete	278	
PA_atk-s04_01a:278_4	manopubbaṅgamāti mano pubbaṃ paṭhamataraṃ gacchati etesanti manopubbaṅgamā. Ete hi	278	
PA_atk-s04_01a:278_5	kiñcāpi manena saddhiṃ ekuppādā ekavatthukā ekanirodhā ekārammaṇā ca honti. Yasmā	278	
PA_atk-s04_01a:278_6	pana tesaṃ mano uppādako kārako janako samuṭṭhāpako nibbattako, tasmā manopubbaṅgamā nāma honti.	278	
PA_atk-s04_01a:279_0	Paṭhamaṃ uppajjatīti yathā nāma “rājā nikkhanto”ti vutte “rājāyeva nikkhanto, sesā	279	
PA_atk-s04_01a:279_1	rājasenā nikkhantā anikkhantā”ti pucchitabbakāraṇaṃ natthi, sabbā nikkhantāteva paññāyanti,	279	
PA_atk-s04_01a:279_2	evameva mano uppannoti vuttakālato paṭṭhāya avasesā sahajātasaṃsaṭṭhasampayuttā uppannā	279	
PA_atk-s04_01a:279_3	na uppannāti pucchitabbakāraṇaṃ natthi, sabbe te uppannā tveva paññāyanti. Etamatthavasaṃ	279	
PA_atk-s04_01a:279_4	paṭicca tehi saṃsaṭṭhasampayutto ekuppādekanirodhopi samāno mano tesaṃ dhammānaṃ	279	
PA_atk-s04_01a:279_5	paṭhamaṃ uppajjatīti vutto. Anvadevāti anudeva, saheva ekatoyevāti attho. Byañjanacchāyaṃ	279	
PA_atk-s04_01a:279_6	pana gahetvā paṭhamaṃ cittaṃ uppajjati, pacchā cetasikāti na gahetabbaṃ. Attho hi	279	
PA_atk-s04_01a:279_7	paṭisaraṇaṃ, na byañjanaṃ. “Manopubbaṅgamā dhammā, manoseṭṭhā manomayā”ti gāthāyapi eseva nayo.	279	
PA_atk-s04_01a:280	57. Sattame kusalāti catubhūmakāpi kusalā dhammā kathitā. Sesaṃ chaṭṭhe vuttanayeneva veditabbaṃ.	28	
PA_atk-s04_01a:281	58. Aṭṭhame yathayidaṃ, bhikkhave, pamādoti ettha, bhikkhaveti ālapanaṃ, yathā ayaṃ pamādoti attho. Pamādoti pamajjanākāro. Vuttañhetaṃ –	28	
PA_atk-s04_01a:282_0	“Tattha katamo pamādo? Kāyaduccarite vā vacīduccarite vā manoduccarite vā pañcasu	282	
PA_atk-s04_01a:282_1	vā kāmaguṇesu cittassa vossaggo vossaggānuppadānaṃ kusalānaṃ vā dhammānaṃ bhāvanāya	282	
PA_atk-s04_01a:282_2	asakkaccakiriyatā asātaccakiriyatā anaṭṭhitakiriyatā olīnavuttitā nikkhittachandatā	282	
PA_atk-s04_01a:282_3	nikkhittadhuratā anadhiṭṭhānaṃ ananuyogo anāsevanā abhāvanā abahulīkammaṃ. Yo evarūpo	282	
PA_atk-s04_01a:282_4	pamādo pamajjanā pamajjitattaṃ, ayaṃ vuccati pamādo”ti.	282	
PA_atk-s04_01a:283	Uppannā ca kusalā dhammā parihāyantīti idaṃ jhānavipassanānaṃ vasena vuttaṃ. Maggaphalānaṃ pana sakiṃ uppannānaṃ puna parihānaṃ nāma natthi.	28	
PA_atk-s04_01a:284	59. Navame appamādo pamādassa paṭipakkhavasena vitthārato veditabbo.	28	
PA_atk-s04_01a:285	60. Dasame kosajjanti kusītabhāvo. Sesaṃ vuttanayamevāti.	28	
PA_atk-s04_01a:286	Accharāsaṅghātavaggavaṇṇanā.	28	
PA_atk-s04_01a:287	7. Vīriyārambhādivaggavaṇṇanā	28	
PA_atk-s04_01a:288	61. Sattamassa paṭhame vīriyārambhoti catukiccassa sammappadhānavīriyassa ārambho, āraddhapaggahitaparipuṇṇavīriyatāti attho.	28	
PA_atk-s04_01a:289	62. Dutiye mahicchatāti mahālobho. Yaṃ sandhāya vuttaṃ –	28	
PA_atk-s04_01a:290_0	“Tattha katamā mahicchatā? Itarītaracīvarapiṇḍapātasenāsanagilānapaccayabhesajjaparikkhārehi	290	
PA_atk-s04_01a:290_1	pañcahi vā kāmaguṇehi asantuṭṭhassa bhiyyokamyatā, yā evarūpā icchā icchāgatā mahicchatā	290	
PA_atk-s04_01a:290_2	rāgo sārāgo cittassa sārāgo. Ayaṃ vuccati mahicchatā”ti.	290	
PA_atk-s04_01a:291_0	63. Tatiye appicchatāti alobho. Appicchassāti anicchassa. Ettha hi byañjanaṃ sāvasesaṃ	291	
PA_atk-s04_01a:291_1	viya, attho pana niravaseso. Na hi appamattikāya icchāya atthibhāvena so appicchoti	291	
PA_atk-s04_01a:291_2	vutto, icchāya pana abhāvena punappunaṃ āsevitassa alobhasseva bhāvena appicchoti vutto.	291	
PA_atk-s04_01a:292_0	Apicettha atricchatā, pāpicchatā, mahicchatā appicchatāti ayaṃ bhedo veditabbo. Tattha	292	
PA_atk-s04_01a:292_1	sakalābhe atittassa paralābhe patthanā atricchatā nāma, yāya samannāgatassa ekabhājane	292	
PA_atk-s04_01a:292_2	pakkapūvepi attano patte patite na supakko viya khuddako ca viya khāyati, sveva pana	292	
PA_atk-s04_01a:292_3	parassa patte pakkhitto supakko viya mahanto viya ca khāyati. Asantaguṇasambhāvanatā	292	
PA_atk-s04_01a:292_4	pana paṭiggahaṇe ca amattaññutā pāpicchatā nāma, sā “idhekacco assaddho samāno saddhoti	292	
PA_atk-s04_01a:292_5	maṃ jano jānātū”tiādinā nayena abhidhamme āgatāyeva, tāya samannāgato puggalo kohaññe	292	
PA_atk-s04_01a:292_6	patiṭṭhāti. Santaguṇasambhāvanatā pana paṭiggahaṇe ca amattaññutā mahicchatā nāma,	292	
PA_atk-s04_01a:292_7	sāpi “idhekacco saddho samāno saddhoti maṃ jano jānātūti icchati, sīlavā samāno sīlavāti	292	
PA_atk-s04_01a:292_8	maṃ jano jānātū”ti iminā nayena āgatāyeva. Tāya samannāgato puggalo dussantappayo	292	
PA_atk-s04_01a:292_9	hoti, vijātamātāpissa cittaṃ gahetuṃ na sakkoti. Tenetaṃ vuccati –	292	
PA_atk-s04_01a:293	“Aggikkhandho samuddo ca, mahiccho cāpi puggalo;	29	
PA_atk-s04_01a:294	Sakaṭena paccaye dentu, tayopete atappayā”ti.	29	
PA_atk-s04_01a:295_0	Santaguṇanigūhanatā pana paṭiggahaṇe ca mattaññutā appicchatā nāma, tāya samannāgato	295	
PA_atk-s04_01a:295_1	puggalo attani vijjamānampi guṇaṃ paṭicchādetukāmatāya saddho samāno “saddhoti maṃ	295	
PA_atk-s04_01a:295_2	jano jānātū”ti na icchati. Sīlavā, pavivitto, bahussuto, āraddhavīriyo, samādhisampanno,	295	
PA_atk-s04_01a:295_3	paññavā, khīṇāsavo samāno “khīṇāsavoti maṃ jano jānātū”ti na icchati seyyathāpi majjhantikatthero.	295	
PA_atk-s04_01a:296_0	Thero kira mahākhīṇāsavo ahosi, pattacīvaraṃ panassa pādamattameva agghati. So asokassa	296	
PA_atk-s04_01a:296_1	dhammarañño vihāramahadivase saṅghatthero ahosi. Athassa atilūkhabhāvaṃ disvā manussā,	296	
PA_atk-s04_01a:296_2	“bhante, thokaṃ bahi hothā”ti āhaṃsu. Thero “mādise khīṇāsave rañño saṅgahaṃ akaronte	296	
PA_atk-s04_01a:296_3	añño ko karissatī”ti pathaviyaṃ nimujjitvā saṅghattherassa ukkhittapiṇḍaṃ gaṇhantoyeva	296	
PA_atk-s04_01a:296_4	ummujji. Evaṃ khīṇāsavo samāno “khīṇāsavoti maṃ jano jānātū”ti na icchati. Evaṃ appiccho	296	
PA_atk-s04_01a:296_5	ca pana bhikkhu anuppannaṃ lābhaṃ uppādeti, uppannaṃ thāvaraṃ karoti, dāyakānaṃ cittaṃ	296	
PA_atk-s04_01a:296_6	ārādheti. Yathā yathā hi so attano appicchatāya appaṃ gaṇhāti, tathā tathā tassa	296	
PA_atk-s04_01a:296_7	vatte pasannā manussā bahū denti.	296	
PA_atk-s04_01a:297_0	Aparopi catubbidho appiccho – paccayaappiccho, dhutaṅgaappiccho, pariyattiappiccho,	297	
PA_atk-s04_01a:297_1	adhigamaappicchoti. Tattha catūsu paccayesu appiccho paccayaappiccho nāma. So dāyakassa	297	
PA_atk-s04_01a:297_2	vasaṃ jānāti, deyyadhammassa vasaṃ jānāti, attano thāmaṃ jānāti. Yadi hi deyyadhammo	297	
PA_atk-s04_01a:297_3	bahu hoti, dāyako appamattakaṃ dātukāmo, dāyakassa vasena appaṃ gaṇhāti. Deyyadhammo	297	
PA_atk-s04_01a:297_4	appo, dāyako bahuṃ dātukāmo, deyyadhammassa vasena appaṃ gaṇhāti. Deyyadhammopi bahu,	297	
PA_atk-s04_01a:297_5	dāyakopi bahuṃ dātukāmo, attano thāmaṃ ñatvā pamāṇeneva gaṇhāti.	297	
PA_atk-s04_01a:298_0	Dhutaṅgasamādānassa attani atthibhāvaṃ najānāpetukāmo dhutaṅgaappiccho nāma. Tassa	298	
PA_atk-s04_01a:298_1	vibhāvanatthaṃ imāni vatthūni – sosānikamahākumāratthero kira saṭṭhi vassāni susāne	298	
PA_atk-s04_01a:298_2	vasi, añño ekabhikkhupi na aññāsi. Tenevāha –	298	
PA_atk-s04_01a:299	“Susāne saṭṭhi vassāni, abbokiṇṇaṃ vasāmahaṃ;	29	
PA_atk-s04_01a:300	Dutiyo maṃ na jāneyya, aho sosānikuttamo”ti.	30	
PA_atk-s04_01a:301_0	Cetiyapabbate dve bhātikattherā vasiṃsu. Kaniṭṭho upaṭṭhākena pesitaṃ ucchukhaṇḍikaṃ	301	
PA_atk-s04_01a:301_1	gahetvā jeṭṭhassa santikaṃ agamāsi “paribhogaṃ, bhante, karothā”ti. Therassa ca bhattakiccaṃ	301	
PA_atk-s04_01a:301_2	katvā mukhavikkhālanakālo ahosi. So “alaṃ, āvuso”ti āha. Kacci, bhante, ekāsanikatthāti?	301	
PA_atk-s04_01a:301_3	Āharāvuso, ucchukhaṇḍikanti paññāsa vassāni ekāsaniko samānopi dhutaṅgaṃ nigūhamāno	301	
PA_atk-s04_01a:301_4	paribhogaṃ katvā mukhaṃ vikkhāletvā puna dhutaṅgaṃ adhiṭṭhāya gato.	301	
PA_atk-s04_01a:302_0	Yo pana sāketatissatthero viya bahussutabhāvaṃ jānāpetuṃ na icchati, ayaṃ pariyattiappiccho	302	
PA_atk-s04_01a:302_1	nāma. Thero kira “khaṇo natthīti uddesaparipucchāsu okāsaṃ akaronto kadā maraṇakkhaṇaṃ,	302	
PA_atk-s04_01a:302_2	bhante, labhissathā”ti codito gaṇaṃ vissajjetvā kaṇikāravālikasamuddavihāraṃ gato.	302	
PA_atk-s04_01a:302_3	Tattha antovassaṃ theranavamajjhimānaṃ upakāro hutvā mahāpavāraṇāya uposathadivase	302	
PA_atk-s04_01a:302_4	dhammakathāya janapadaṃ khobhetvā gato.	302	
PA_atk-s04_01a:303_0	Yo pana sotāpannādīsu aññataro hutvā sotāpannādibhāvaṃ jānāpetuṃ na icchati, ayaṃ	303	
PA_atk-s04_01a:303_1	adhigamappiccho nāma tayo kulaputtā viya ghaṭīkārakumbhakāro viya ca. Imasmiṃ panatthe	303	
PA_atk-s04_01a:303_2	laddhāsevanena balavaalobhena samannāgato sekkhopi puthujjanopi appicchoti veditabbo.	303	
PA_atk-s04_01a:304	64. Catutthe asantuṭṭhitāti asantuṭṭhe puggale sevantassa bhajantassa payirupāsantassa uppanno asantosasaṅkhāto lobho.	30	
PA_atk-s04_01a:305_0	65. Pañcame santuṭṭhitāti santuṭṭhe puggale sevantassa bhajantassa payirupāsantassa	305	
PA_atk-s04_01a:305_1	uppanno alobhasaṅkhāto santoso. Santuṭṭhassāti itarītarapaccayasantosena samannāgatassa.	305	
PA_atk-s04_01a:305_2	So panesa santoso dvādasavidho hoti. Seyyathidaṃ – cīvare yathālābhasantoso, yathābalasantoso,	305	
PA_atk-s04_01a:305_3	yathāsāruppasantosoti tividho. Evaṃ piṇḍapātādīsu.	305	
PA_atk-s04_01a:306_0	Tassāyaṃ pabhedasaṃvaṇṇanā – idha bhikkhu cīvaraṃ labhati sundaraṃ vā asundaraṃ vā.	306	
PA_atk-s04_01a:306_1	So teneva yāpeti aññaṃ na pattheti, labhantopi na gaṇhāti. Ayamassa cīvare yathālābhasantoso.	306	
PA_atk-s04_01a:306_2	Atha pana pakatidubbalo vā hoti ābādhajarābhibhūto vā, garuṃ cīvaraṃ pārupanto kilamati.	306	
PA_atk-s04_01a:306_3	So sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti.	306	
PA_atk-s04_01a:306_4	Ayamassa cīvare yathābalasantoso. Aparo paṇītapaccayalābhī hoti. So paṭṭacīvarādīnaṃ	306	
PA_atk-s04_01a:306_5	aññataraṃ mahagghacīvaraṃ bahūni vā pana cīvarāni labhitvā “idaṃ therānaṃ cirapabbajitānaṃ,	306	
PA_atk-s04_01a:306_6	idaṃ bahussutānaṃ anurūpaṃ, idaṃ gilānānaṃ, idaṃ appalābhānaṃ hotū”ti datvā tesaṃ	306	
PA_atk-s04_01a:306_7	purāṇacīvaraṃ vā saṅkārakūṭādito vā nantakāni uccinitvā tehi saṅghāṭiṃ katvā dhārentopi	306	
PA_atk-s04_01a:306_8	santuṭṭhova hoti. Ayamassa cīvare yathāsāruppasantoso.	306	
PA_atk-s04_01a:307_0	Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ	307	
PA_atk-s04_01a:307_1	na pattheti, labhantopi na gaṇhāti. Ayamassa piṇḍapāte yathālābhasantoso. Yo pana	307	
PA_atk-s04_01a:307_2	attano pakativiruddhaṃ vā byādhiviruddhaṃ vā piṇḍapātaṃ labhati, yenassa paribhuttena	307	
PA_atk-s04_01a:307_3	aphāsu hoti, so sabhāgassa bhikkhuno taṃ datvā tassa hatthato sappāyabhojanaṃ bhuñjitvā	307	
PA_atk-s04_01a:307_4	samaṇadhammaṃ karontopi santuṭṭhova hoti. Ayamassa piṇḍapāte yathābalasantoso. Aparo	307	
PA_atk-s04_01a:307_5	bahuṃ paṇītaṃ piṇḍapātaṃ labhati. So taṃ cīvaraṃ viya theracirapabbajitabahussutaappalābhagilānānaṃ	307	
PA_atk-s04_01a:307_6	datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.	307	
PA_atk-s04_01a:307_7	Ayamassa piṇḍapāte yathāsāruppasantoso.	307	
PA_atk-s04_01a:308_0	Idha pana bhikkhu senāsanaṃ labhati manāpaṃ vā amanāpaṃ vā, so tena neva somanassaṃ	308	
PA_atk-s04_01a:308_1	na domanassaṃ uppādeti, antamaso tiṇasanthārakenāpi yathāladdheneva tussati. Ayamassa	308	
PA_atk-s04_01a:308_2	senāsane yathālābhasantoso. Yo pana attano pakativiruddhaṃ vā byādhiviruddhaṃ vā	308	
PA_atk-s04_01a:308_3	senāsanaṃ labhati, yatthassa vasato aphāsu hoti, so taṃ sabhāgassa bhikkhuno datvā	308	
PA_atk-s04_01a:308_4	tassa santake sappāyasenāsane vasantopi santuṭṭhova hoti. Ayamassa senāsane yathābalasantoso.	308	
PA_atk-s04_01a:309_0	Aparo mahāpuñño leṇamaṇḍapakūṭāgārādīni bahūni paṇītasenāsanāni labhati. So tāni	309	
PA_atk-s04_01a:309_1	cīvarādīni viya theracirapabbajitabahussutaappalābhagilānānaṃ datvā yattha katthaci	309	
PA_atk-s04_01a:309_2	vasantopi santuṭṭhova hoti. Ayamassa senāsane yathāsāruppasantoso. Yopi “uttamasenāsanaṃ	309	
PA_atk-s04_01a:309_3	nāma pamādaṭṭhānaṃ, tattha nisinnassa thinamiddhaṃ okkamati, niddābhibhūtassa puna	309	
PA_atk-s04_01a:309_4	paṭibujjhato pāpavitakkā pātubhavantī”ti paṭisañcikkhitvā tādisaṃ senāsanaṃ pattampi	309	
PA_atk-s04_01a:309_5	na sampaṭicchati, so taṃ paṭikkhipitvā abbhokāsarukkhamūlādīsu vasantopi santuṭṭhova	309	
PA_atk-s04_01a:309_6	hoti. Ayampissa senāsane yathāsāruppasantoso.	309	
PA_atk-s04_01a:310_0	Idha pana bhikkhu bhesajjaṃ labhati lūkhaṃ vā paṇītaṃ vā, so yaṃ labhati, teneva	310	
PA_atk-s04_01a:310_1	tussati, aññaṃ na pattheti, labhantopi na gaṇhāti. Ayamassa gilānapaccaye yathālābhasantoso.	310	
PA_atk-s04_01a:310_2	Yo pana telena atthiko phāṇitaṃ labhati, so taṃ sabhāgassa bhikkhuno datvā tassa	310	
PA_atk-s04_01a:310_3	hatthato telaṃ gahetvā aññadeva vā pariyesitvā bhesajjaṃ karontopi santuṭṭhova hoti.	310	
PA_atk-s04_01a:310_4	Ayamassa gilānapaccaye yathābalasantoso.	310	
PA_atk-s04_01a:311_0	Aparo mahāpuñño bahuṃ telamadhuphāṇitādipaṇītabhesajjaṃ labhati. So taṃ cīvaraṃ viya	311	
PA_atk-s04_01a:311_1	theracirapabbajitabahussutaappalābhagilānānaṃ datvā tesaṃ ābhatena yena kenaci yāpentopi	311	
PA_atk-s04_01a:311_2	santuṭṭhova hoti. Yo pana ekasmiṃ bhājane muttaharītakaṃ ṭhapetvā ekasmiṃ catumadhuraṃ	311	
PA_atk-s04_01a:311_3	– “gaṇhatha, bhante, yadicchaka”nti vuccamāno “sacassa tesu aññatarenapi rogo vūpasammati,	311	
PA_atk-s04_01a:311_4	atha muttaharītakaṃ nāma buddhādīhi vaṇṇita”nti catumadhuraṃ paṭikkhipitvā muttaharītakena	311	
PA_atk-s04_01a:311_5	bhesajjaṃ karontopi paramasantuṭṭhova hoti. Ayamassa gilānapaccaye yathāsāruppasantoso.	311	
PA_atk-s04_01a:311_6	Imesaṃ pana paccekapaccayesu tiṇṇaṃ tiṇṇaṃ santosānaṃ yathāsāruppasantosova aggo.	311	
PA_atk-s04_01a:312	66-67. Chaṭṭhasattamesu ayonisomanasikārayonisomanasikārā heṭṭhā vuttalakkhaṇāva. Sesamettha uttānatthamevāti.	31	
PA_atk-s04_01a:313	68. Aṭṭhame asampajaññanti asampajānabhāvo, mohassetaṃ adhivacanaṃ. Asampajānassāti ajānantassa sammuḷhassa.	31	
PA_atk-s04_01a:314	69. Navame sampajaññanti sampajānabhāvo, paññāyetaṃ nāmaṃ. Sampajānassāti sampajānantassa.	31	
PA_atk-s04_01a:315	70. Dasame pāpamittatāti yassa pāpā lāmakā mittā, so pāpamitto. Pāpamittassa bhāvo pāpamittatā, tenākārena pavattānaṃ catunnaṃ khandhānamevetaṃ nāmaṃ. Vuttampi cetaṃ –	31	
PA_atk-s04_01a:316_0	“Tattha katamā pāpamittatā? Ye te puggalā assaddhā dussīlā appassutā maccharino duppaññā.	316	
PA_atk-s04_01a:316_1	Yā tesaṃ sevanā nisevanā saṃsevanā bhajanā sambhajanā bhatti sambhatti sampavaṅkatā.	316	
PA_atk-s04_01a:316_2	Ayaṃ vuccati pāpamittatā”ti.	316	
PA_atk-s04_01a:317	Vīriyārambhādivaggavaṇṇanā.	31	
PA_atk-s04_01a:318	8. Kalyāṇamittatādivaggavaṇṇanā	31	
PA_atk-s04_01a:319	71. Aṭṭhamassa paṭhame kalyāṇamittatāti kalyāṇā mittā assāti kalyāṇamitto, tassa bhāvo kalyāṇamittatā. Sesaṃ vuttapaṭipakkhanayena veditabbaṃ.	31	
PA_atk-s04_01a:320_0	72-73. Dutiye anuyogoti yogo payogo. Ananuyogoti ayogo appayogo. Anuyogāti anuyogena.	320	
PA_atk-s04_01a:320_1	Ananuyogāti ananuyogena. Kusalānaṃ dhammānanti catubhūmakakusaladhammānaṃ. Tatiyaṃ uttānatthameva.	320	
PA_atk-s04_01a:321_0	74. Catutthe bojjhaṅgāti bujjhanakasattassa aṅgabhūtā satta dhammā. Yāya vā dhammasāmaggiyā	321	
PA_atk-s04_01a:321_1	so bujjhati, sammohaniddāto vā vuṭṭhāti, catusaccadhammaṃ vā sacchikaroti. Tassā	321	
PA_atk-s04_01a:321_2	bodhiyā aṅgabhūtātipi bojjhaṅgā. “Bojjhaṅgāti kenaṭṭhena bojjhaṅgā? Bujjhantīti bojjhaṅgā,	321	
PA_atk-s04_01a:321_3	anubujjhantīti bojjhaṅgā, paṭibujjhantīti bojjhaṅgā, sambujjhantīti bojjhaṅgā, bodhāya	321	
PA_atk-s04_01a:321_4	saṃvattantīti bojjhaṅgā”ti. Evaṃ panetaṃ padaṃ vibhattameva.	321	
PA_atk-s04_01a:322_0	75. Pañcame bhāvanāpāripūriṃ gacchantīti iminā padena bojjhaṅgānaṃ yāthāvasarasabhūmi	322	
PA_atk-s04_01a:322_1	nāma kathitā. Sā panesā catubbidhā hoti – vipassanā, vipassanāpādakajjhānaṃ, maggo,	322	
PA_atk-s04_01a:322_2	phalanti. Tattha vipassanāya uppajjanakāle bojjhaṅgā kāmāvacarā honti, vipassanāpādakajjhānamhi	322	
PA_atk-s04_01a:322_3	uppajjanakāle rūpāvacaraarūpāvacarā, maggaphalesu uppajjanakāle lokuttarā. Iti imasmiṃ	322	
PA_atk-s04_01a:322_4	sutte bojjhaṅgā catubhūmakā kathitā.	322	
PA_atk-s04_01a:323_0	76. Chaṭṭhassa aṭṭhuppattiko nikkhepo. Aṭṭhuppattiyaṃ hetaṃ nikkhittaṃ, sambahulā	323	
PA_atk-s04_01a:323_1	kira bhikkhū dhammasabhāyaṃ sannisinnā. Tesaṃ antare bandhulamallasenāpatiṃ ārabbha	323	
PA_atk-s04_01a:323_2	ayaṃ kathā udapādi, “āvuso, asukaṃ nāma kulaṃ pubbe bahuñātikaṃ ahosi bahupakkhaṃ,	323	
PA_atk-s04_01a:323_3	idāni appañātikaṃ appapakkhaṃ jāta”nti. Atha bhagavā tesaṃ cittācāraṃ ñatvā “mayi	323	
PA_atk-s04_01a:323_4	gate mahatī desanā bhavissatī”ti ñatvā gandhakuṭito nikkhamma dhammasabhāyaṃ paññattavarabuddhāsane	323	
PA_atk-s04_01a:323_5	nisīditvā “kāya nuttha, bhikkhave, etarahi kathāya sannisinnā”ti āha. Bhagavā aññā	323	
PA_atk-s04_01a:323_6	gāmanigamādikathā natthi, asukaṃ nāma kulaṃ pubbe bahuñātikaṃ ahosi bahupakkhaṃ,	323	
PA_atk-s04_01a:323_7	idāni appañātikaṃ appapakkhaṃ jātanti vadantā nisinnamhāti. Satthā imissā aṭṭhuppattiyā	323	
PA_atk-s04_01a:323_8	appamattikā esā, bhikkhave, parihānīti idaṃ suttaṃ ārabhi.	323	
PA_atk-s04_01a:324_0	Tattha appamattikāti parittā parittappamāṇā. Etāya hi parihāniyā saggato vā maggato	324	
PA_atk-s04_01a:324_1	vā parihāni nāma natthi, diṭṭhadhammikaparihānimattameva etanti āha. Etaṃ patikiṭṭhanti	324	
PA_atk-s04_01a:324_2	etaṃ pacchimaṃ etaṃ lāmakaṃ. Yadidaṃ paññāparihānīti yā esā mama sāsane kammassakatapaññāya	324	
PA_atk-s04_01a:324_3	jhānapaññāya vipassanāpaññāya maggapaññāya phalapaññāya ca parihāni, esā pacchimā,	324	
PA_atk-s04_01a:324_4	esā lāmakā, esā chaḍḍanīyāti attho.	324	
PA_atk-s04_01a:325_0	77. Sattamampi aṭṭhuppattiyameva kathitaṃ. Dhammasabhāyaṃ kira nisinnesu bhikkhūsu	325	
PA_atk-s04_01a:325_1	ekacce evaṃ āhaṃsu – “asukaṃ nāma kulaṃ pubbe appañātikaṃ appapakkhaṃ ahosi, idāni	325	
PA_atk-s04_01a:325_2	taṃ bahuñātikaṃ bahupakkhaṃ jāta”nti. Kaṃ sandhāya evamāhaṃsūti? Visākhaṃ upāsikaṃ	325	
PA_atk-s04_01a:325_3	vesālike ca licchavī. Satthā tesaṃ cittācāraṃ ñatvā purimanayeneva āgantvā dhammāsane	325	
PA_atk-s04_01a:325_4	nisinno “kāya nuttha, bhikkhave, etarahi kathāya sannisinnā”ti pucchi. Te yathābhūtaṃ	325	
PA_atk-s04_01a:325_5	kathayiṃsu. Satthā imissā aṭṭhuppattiyā imaṃ suttaṃ ārabhi. Tattha appamattikāti	325	
PA_atk-s04_01a:325_6	taṃ sampattiṃ nissāya saggaṃ vā maggaṃ vā sampattānaṃ abhāvato parittā. Yadidaṃ paññāvuddhīti	325	
PA_atk-s04_01a:325_7	kammassakatapaññādīnaṃ vuddhi. Tasmāti yasmā ñātīnaṃ vuddhi nāma diṭṭhadhammikamattā	325	
PA_atk-s04_01a:325_8	appā parittā, sā saggaṃ vā maggaṃ vā pāpetuṃ asamatthā, tasmā. Paññāvuddhiyāti kammassakatādipaññāya vuddhiyā.	325	
PA_atk-s04_01a:326_0	78. Aṭṭhamampi aṭṭhuppattiyameva kathitaṃ. Sambahulā kira bhikkhū dhammasabhāyaṃ	326	
PA_atk-s04_01a:326_1	sannisinnā mahādhanaseṭṭhiputtaṃ ārabbha “asukaṃ nāma kulaṃ pubbe mahābhogaṃ mahāhiraññasuvaṇṇaṃ	326	
PA_atk-s04_01a:326_2	ahosi, taṃ idāni appabhogaṃ jāta”nti kathayiṃsu. Satthā purimanayeneva āgantvā tesaṃ	326	
PA_atk-s04_01a:326_3	vacanaṃ sutvā imaṃ suttaṃ ārabhi.	326	
PA_atk-s04_01a:327_0	79. Navamampi aṭṭhuppattiyameva vuttaṃ. Dhammasabhāyaṃ kira sannisinnā bhikkhū kākavaliyaseṭṭhiñca	327	
PA_atk-s04_01a:327_1	puṇṇaseṭṭhiñca ārabbha “asukaṃ nāma kulaṃ pubbe appabhogaṃ ahosi, taṃ idāni mahābhogaṃ	327	
PA_atk-s04_01a:327_2	jāta”nti kathayiṃsu. Satthā purimanayeneva āgantvā tesaṃ vacanaṃ sutvā imaṃ suttaṃ	327	
PA_atk-s04_01a:327_3	ārabhi. Sesaṃ imesu dvīsupi heṭṭhā vuttanayeneva veditabbaṃ.	327	
PA_atk-s04_01a:328_0	80. Dasamampi aṭṭhuppattiyaṃ vuttaṃ. Dhammasabhāyaṃ kira bhikkhū kosalamahārājānaṃ	328	
PA_atk-s04_01a:328_1	ārabbha “asukaṃ nāma kulaṃ pubbe mahāyasaṃ mahāparivāraṃ ahosi, idāni appayasaṃ appaparivāraṃ	328	
PA_atk-s04_01a:328_2	jāta”nti kathayiṃsu. Bhagavā purimanayeneva āgantvā tesaṃ vacanaṃ sutvā imaṃ dhammadesanaṃ	328	
PA_atk-s04_01a:328_3	ārabhi. Sesaṃ vuttanayeneva veditabbanti.	328	
PA_atk-s04_01a:329	Kalyāṇamittatādivaggavaṇṇanā.	32	
PA_atk-s04_01a:330	9. Pamādādivaggavaṇṇanā	33	
PA_atk-s04_01a:331_0	81. Navamassāpi paṭhamaṃ aṭṭhuppattiyameva kathitaṃ. Sambahulā kira bhikkhū dhammasabhāyaṃ	331	
PA_atk-s04_01a:331_1	nisinnā kumbhaghosakaṃ ārabbha “asukaṃ nāma kulaṃ pubbe appayasaṃ appaparivāraṃ ahosi,	331	
PA_atk-s04_01a:331_2	idāni mahāyasaṃ mahāparivāraṃ jāta”nti kathayiṃsu. Satthā purimanayeneva āgantvā	331	
PA_atk-s04_01a:331_3	tesaṃ vacanaṃ sutvā imaṃ suttaṃ ārabhi. Tassattho heṭṭhā vuttanayeneva veditabbo.	331	
PA_atk-s04_01a:332	82. Dutiyādīsu mahato anatthāyāti mahantassa anatthassa atthāya. Sesamettha uttānamevāti.	33	
PA_atk-s04_01a:333	Pamādādivaggavaṇṇanā.	33	
PA_atk-s04_01a:334	10. Dutiyapamādādivaggavaṇṇanā	33	
PA_atk-s04_01a:335_0	98. Dasame ajjhattikanti niyakajjhattavasena ajjhattikaṃ. Aṅganti kāraṇaṃ. Iti karitvāti	335	
PA_atk-s04_01a:335_1	evaṃ katvā. Idaṃ vuttaṃ hoti – bhikkhave, ajjhattaṃ paccattaṃ attano santāne samuṭṭhitaṃ	335	
PA_atk-s04_01a:335_2	kāraṇanti katvā na aññaṃ ekaṃ kāraṇampi samanupassāmīti.	335	
PA_atk-s04_01a:336	110-114. Bāhiranti ajjhattasantānato bahi bhavaṃ. Saddhammassāti suddhammassa, sāsanassāti attho. Sammosāyāti vināsāya. Antaradhānāyāti apaññāṇatthāya.	33	
PA_atk-s04_01a:337	115. Ṭhitiyāti ciraṭṭhitatthaṃ. Asammosāya anantaradhānāyāti vuttapaṭipakkhanayeneva veditabbaṃ. Sesamettha catukkoṭike vuttanayameva.	33	
PA_atk-s04_01a:338_0	130. Ito paresu adhammaṃ dhammoti dīpentītiādīsu suttantapariyāyena tāva dasa kusalakammapathā	338	
PA_atk-s04_01a:338_1	dhammo, dasa akusalakammapathā adhammo. Tathā cattāro satipaṭṭhānā cattāro sammappadhānā	338	
PA_atk-s04_01a:338_2	cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggoti	338	
PA_atk-s04_01a:338_3	sattatiṃsa bodhipakkhiyadhammā dhammo nāma; tayo satipaṭṭhānā tayo sammappadhānā	338	
PA_atk-s04_01a:338_4	tayo iddhipādā cha indriyāni cha balāni aṭṭha bojjhaṅgā navaṅgiko maggoti ca cattāro	338	
PA_atk-s04_01a:338_5	upādānā pañca nīvaraṇāni satta anusayā aṭṭha micchattāni ca ayaṃ adhammo.	338	
PA_atk-s04_01a:339_0	Tattha yaṃkiñci ekaṃ adhammakoṭṭhāsaṃ gahetvā “imaṃ adhammaṃ dhammoti karissāma,	339	
PA_atk-s04_01a:339_1	evaṃ amhākaṃ ācariyakulaṃ niyyānikaṃ bhavissati, mayaṃ ca loke pākaṭā bhavissāmā”ti	339	
PA_atk-s04_01a:339_2	taṃ adhammaṃ “dhammo aya”nti kathayantā adhammaṃ dhammoti dīpenti nāma. Tatheva dhammakoṭṭhāsesu	339	
PA_atk-s04_01a:339_3	ekaṃ gahetvā “ayaṃ adhammo”ti kathentā dhammaṃ adhammoti dīpenti nāma. Vinayapariyāyena	339	
PA_atk-s04_01a:339_4	pana bhūtena vatthunā codetvā sāretvā yathāpaṭiññāya kattabbaṃ kammaṃ dhammo nāma,	339	
PA_atk-s04_01a:339_5	abhūtena vatthunā acodetvā asāretvā apaṭiññāya kattabbaṃ kammaṃ adhammo nāma.	339	
PA_atk-s04_01a:340_0	Suttantapariyāyena rāgavinayo dosavinayo mohavinayo saṃvaro pahānaṃ paṭisaṅkhāti	340	
PA_atk-s04_01a:340_1	ayaṃ vinayo nāma, rāgādīnaṃ avinayo asaṃvaro appahānaṃ apaṭisaṅkhāti ayaṃ avinayo	340	
PA_atk-s04_01a:340_2	nāma. Vinayapariyāyena vatthusampatti, ñattisampatti, anussāvanasampatti, sīmāsampatti,	340	
PA_atk-s04_01a:340_3	parisasampattīti ayaṃ vinayo nāma. Vatthuvipatti, ñattivipatti, anussāvanavipatti,	340	
PA_atk-s04_01a:340_4	sīmāvipatti parisavipattīti ayaṃ avinayo nāma.	340	
PA_atk-s04_01a:341_0	Suttantapariyāyena cattāro satipaṭṭhānā cattāro sammappadhānā…pe… ariyo aṭṭhaṅgiko	341	
PA_atk-s04_01a:341_1	maggoti idaṃ bhāsitaṃ lapitaṃ tathāgatena; tayo satipaṭṭhānā tayo sammappadhānā tayo	341	
PA_atk-s04_01a:341_2	iddhipādā cha indriyāni cha balāni aṭṭha bojjhaṅgā navaṅgiko maggoti idaṃ abhāsitaṃ	341	
PA_atk-s04_01a:341_3	alapitaṃ tathāgatena. Vinayapariyāyena cattāro pārājikā terasa saṅghādisesā dve aniyatā	341	
PA_atk-s04_01a:341_4	tiṃsa nissaggiyā pācittiyāti idaṃ bhāsitaṃ lapitaṃ tathāgatena; tayo pārājikā cuddasa	341	
PA_atk-s04_01a:341_5	saṅghādisesā tayo aniyatā ekatiṃsa nissaggiyā pācittiyāti idaṃ abhāsitaṃ alapitaṃ tathāgatena.	341	
PA_atk-s04_01a:342_0	Suttantapariyāyena devasikaṃ phalasamāpattisamāpajjanaṃ mahākaruṇāsamāpattisamāpajjanaṃ	342	
PA_atk-s04_01a:342_1	buddhacakkhunā lokavolokanaṃ aṭṭhuppattivasena suttantadesanā jātakakathāti idaṃ	342	
PA_atk-s04_01a:342_2	āciṇṇaṃ, na devasikaṃ phalasamāpattisamāpajjanaṃ…pe… na jātakakathāti idaṃ anāciṇṇaṃ.	342	
PA_atk-s04_01a:342_3	Vinayapariyāyena nimantitassa vassāvāsaṃ vasitvā apaloketvā cārikāpakkamanaṃ pavāretvā	342	
PA_atk-s04_01a:342_4	cārikāpakkamanaṃ, āgantukehi saddhiṃ paṭhamaṃ paṭisanthārakaraṇanti idaṃ āciṇṇaṃ,	342	
PA_atk-s04_01a:342_5	tasseva āciṇṇassa akaraṇaṃ anāciṇṇaṃ nāma.	342	
PA_atk-s04_01a:343_0	Suttantapariyāyena cattāro satipaṭṭhānā…pe… aṭṭhaṅgiko maggoti idaṃ paññattaṃ nāma;	343	
PA_atk-s04_01a:343_1	tayo satipaṭṭhānā…pe… navaṅgiko maggoti idaṃ apaññattaṃ nāma. Vinayapariyāyena cattāro	343	
PA_atk-s04_01a:343_2	pārājikā…pe… tiṃsanissaggiyā pācittiyāti idaṃ paññattaṃ nāma; tayo pārājikā…pe… ekatiṃsa	343	
PA_atk-s04_01a:343_3	nissaggiyā pācittiyāti idaṃ apaññattaṃ nāma.	343	
PA_atk-s04_01a:344_0	Yaṃ panetaṃ sabbasuttānaṃ pariyosāne tecimaṃ saddhammaṃ antaradhāpentīti vuttaṃ,	344	
PA_atk-s04_01a:344_1	tattha pañca antaradhānāni nāma adhigamaantaradhānaṃ, paṭipattiantaradhānaṃ, pariyattiantaradhānaṃ,	344	
PA_atk-s04_01a:344_2	liṅgaantaradhānaṃ, dhātuantaradhānanti. Tattha adhigamoti cattāro maggā, cattāri	344	
PA_atk-s04_01a:344_3	phalāni, catasso paṭisambhidā, tisso vijjā, cha abhiññāti. So parihāyamāno paṭisambhidāto	344	
PA_atk-s04_01a:344_4	paṭṭhāya parihāyati. Buddhānaṃ hi parinibbānato vassasahassameva paṭisambhidā nibbattetuṃ	344	
PA_atk-s04_01a:344_5	sakkonti, tato paraṃ cha abhiññā, tato tāpi nibbattetuṃ asakkontā tisso vijjā nibbattenti.	344	
PA_atk-s04_01a:344_6	Gacchante gacchante kāle tāpi nibbattetuṃ asakkontā sukkhavipassakā honti. Eteneva	344	
PA_atk-s04_01a:344_7	upāyena anāgāmino sakadāgāmino sotāpannāti. Tesu dharantesu adhigamo anantarahito	344	
PA_atk-s04_01a:344_8	nāma na hoti. Pacchimakassa pana sotāpannassa jīvitakkhayena adhigamo antarahito	344	
PA_atk-s04_01a:344_9	nāma hoti. Idaṃ adhigamaantaradhānaṃ nāma.	344	
PA_atk-s04_01a:345_0	Paṭipattiantaradhānaṃ nāma jhānavipassanāmaggaphalāni nibbattetuṃ asakkontā catupārisuddhisīlamattaṃ	345	
PA_atk-s04_01a:345_1	rakkhanti. Gacchante gacchante kāle “sīlaṃ paripuṇṇaṃ katvā rakkhāma, padhānañca	345	
PA_atk-s04_01a:345_2	anuyuñjāma, na ca maggaṃ vā phalaṃ vā sacchikātuṃ sakkoma, natthi idāni ariyadhammapaṭivedho”ti	345	
PA_atk-s04_01a:345_3	vosānaṃ āpajjitvā kosajjabahulā aññamaññaṃ na codenti na sārenti akukkuccakā honti,	345	
PA_atk-s04_01a:345_4	tato paṭṭhāya khuddānukhuddakāni maddanti. Gacchante gacchante kāle pācittiyathullaccayāni	345	
PA_atk-s04_01a:345_5	āpajjanti, tato garukāpattiṃ. Pārājikamattameva tiṭṭhati. Cattāri pārājikāni rakkhantānaṃ	345	
PA_atk-s04_01a:345_6	bhikkhūnaṃ satepi sahassepi dharamāne paṭipatti anantarahitā nāma na hoti. Pacchimakassa	345	
PA_atk-s04_01a:345_7	pana bhikkhuno sīlabhedena vā jīvitakkhayena vā antarahitā hotīti idaṃ paṭipattiantaradhānaṃ nāma.	345	
PA_atk-s04_01a:346_0	Pariyattīti tepiṭakaṃ buddhavacanaṃ sāṭṭhakathā pāḷi. Yāva sā tiṭṭhati, tāva pariyatti	346	
PA_atk-s04_01a:346_1	paripuṇṇā nāma hoti. Gacchante gacchante kāle rājayuvarājāno adhammikā honti, tesu	346	
PA_atk-s04_01a:346_2	adhammikesu rājāmaccādayo adhammikā honti, tato raṭṭhajanapadavāsinoti. Etesaṃ adhammikatāya	346	
PA_atk-s04_01a:346_3	devo na sammā vassati, tato sassāni na sampajjanti. Tesu asampajjantesu paccayadāyakā	346	
PA_atk-s04_01a:346_4	bhikkhusaṅghassa paccaye dātuṃ na sakkonti, bhikkhū paccayehi kilamantā antevāsike	346	
PA_atk-s04_01a:346_5	saṅgahetuṃ na sakkonti. Gacchante gacchante kāle pariyatti parihāyati, atthavasena	346	
PA_atk-s04_01a:346_6	dhāretuṃ na sakkonti, pāḷivaseneva dhārenti. Tato gacchante gacchante kāle pāḷimpi	346	
PA_atk-s04_01a:346_7	sakalaṃ dhāretuṃ na sakkonti, paṭhamaṃ abhidhammapiṭakaṃ parihāyati. Parihāyamānaṃ	346	
PA_atk-s04_01a:346_8	matthakato paṭṭhāya parihāyati. Paṭhamameva hi paṭṭhānamahāpakaraṇaṃ parihāyati,	346	
PA_atk-s04_01a:346_9	tasmiṃ parihīne yamakaṃ, kathāvatthu, puggalapaññatti, dhātukathā, vibhaṅgo, dhammasaṅgahoti.	346	
PA_atk-s04_01a:347_0	Evaṃ abhidhammapiṭake parihīne matthakato paṭṭhāya suttantapiṭakaṃ parihāyati. Paṭhamañhi	347	
PA_atk-s04_01a:347_1	aṅguttaranikāyo parihāyati, tasmimpi paṭhamaṃ ekādasakanipāto, tato dasakanipāto…pe…	347	
PA_atk-s04_01a:347_2	tato ekakanipātoti. Evaṃ aṅguttare parihīne matthakato paṭṭhāya saṃyuttanikāyo parihāyati.	347	
PA_atk-s04_01a:347_3	Paṭhamaṃ hi mahāvaggo parihāyati, tato saḷāyatanavaggo, khandhavaggo, nidānavaggo,	347	
PA_atk-s04_01a:347_4	sagāthāvaggoti. Evaṃ saṃyuttanikāye parihīne matthakato paṭṭhāya majjhimanikāyo parihāyati.	347	
PA_atk-s04_01a:347_5	Paṭhamaṃ hi uparipaṇṇāsako parihāyati, tato majjhimapaṇṇāsako, tato mūlapaṇṇāsakoti.	347	
PA_atk-s04_01a:347_6	Evaṃ majjhimanikāye parihīne matthakato paṭṭhāya dīghanikāyo parihāyati. Paṭhamañhi	347	
PA_atk-s04_01a:347_7	pāthikavaggo parihāyati, tato mahāvaggo, tato sīlakkhandhavaggoti. Evaṃ dīghanikāye	347	
PA_atk-s04_01a:347_8	parihīne suttantapiṭakaṃ parihīnaṃ nāma hoti. Vinayapiṭakena saddhiṃ jātakameva dhārenti.	347	
PA_atk-s04_01a:347_9	Vinayapiṭakaṃ lajjinova dhārenti, lābhakāmā pana “suttante kathitepi sallakkhentā	347	
PA_atk-s04_01a:347_10	natthī”ti jātakameva dhārenti. Gacchante gacchante kāle jātakampi dhāretuṃ na sakkonti.	3471	
PA_atk-s04_01a:347_11	Atha tesaṃ paṭhamaṃ vessantarajātakaṃ parihāyati, tato paṭilomakkamena puṇṇakajātakaṃ,	3471	
PA_atk-s04_01a:347_12	mahānāradajātakanti pariyosāne apaṇṇakajātakaṃ parihāyati. Evaṃ jātake parihīne vinayapiṭakameva dhārenti.	3471	
PA_atk-s04_01a:348_0	Gacchante gacchante kāle vinayapiṭakampi matthakato paṭṭhāya parihāyati. Paṭhamañhi	348	
PA_atk-s04_01a:348_1	parivāro parihāyati, tato khandhako, bhikkhunīvibhaṅgo, mahāvibhaṅgoti anukkamena	348	
PA_atk-s04_01a:348_2	uposathakkhandhakamattameva dhārenti. Tadāpi pariyatti antarahitā na hoti. Yāva pana	348	
PA_atk-s04_01a:348_3	manussesu cātuppadikagāthāpi pavattati, tāva pariyatti anantarahitāva hoti. Yadā	348	
PA_atk-s04_01a:348_4	saddho pasanno rājā hatthikkhandhe suvaṇṇacaṅkoṭakamhi sahassatthavikaṃ ṭhapāpetvā	348	
PA_atk-s04_01a:348_5	“buddhehi kathitaṃ cātuppadikagāthaṃ jānanto imaṃ sahassaṃ gaṇhatū”ti nagare bheriṃ	348	
PA_atk-s04_01a:348_6	carāpetvā gaṇhanakaṃ alabhitvā “ekavāraṃ carāpite nāma suṇantāpi honti assuṇantāpī”ti	348	
PA_atk-s04_01a:348_7	yāvatatiyaṃ carāpetvā gaṇhanakaṃ alabhitvā rājapurisā taṃ sahassatthavikaṃ puna rājakulaṃ	348	
PA_atk-s04_01a:348_8	pavesenti, tadā pariyatti antarahitā nāma hoti. Idaṃ pariyattiantaradhānaṃ nāma.	348	
PA_atk-s04_01a:349_0	Gacchante gacchante kāle cīvaraggahaṇaṃ pattaggahaṇaṃ sammiñjanapasāraṇaṃ ālokitavilokitaṃ	349	
PA_atk-s04_01a:349_1	na pāsādikaṃ hoti. Nigaṇṭhasamaṇā viya alābupattaṃ bhikkhū pattaṃ aggabāhāya pakkhipitvā	349	
PA_atk-s04_01a:349_2	ādāya vicaranti, ettāvatāpi liṅgaṃ anantarahitameva hoti. Gacchante gacchante pana	349	
PA_atk-s04_01a:349_3	kāle aggabāhato otāretvā hatthena vā sikkāya vā olambitvā vicaranti, cīvarampi rajanasāruppaṃ	349	
PA_atk-s04_01a:349_4	akatvā oṭṭhaṭṭhivaṇṇaṃ katvā vicaranti. Gacchante gacchante kāle rajanampi na hoti	349	
PA_atk-s04_01a:349_5	dasacchindanampi ovaṭṭikavijjhanampi, kappamattaṃ katvā vaḷañjenti. Puna ovaṭṭikaṃ	349	
PA_atk-s04_01a:349_6	vijjhitvā kappaṃ na karonti. Tato ubhayampi akatvā dasā chetvā paribbājakā viya caranti.	349	
PA_atk-s04_01a:349_7	Gacchante gacchante kāle “ko iminā amhākaṃ attho”ti khuddakaṃ kāsāvakhaṇḍaṃ hatthe	349	
PA_atk-s04_01a:349_8	vā gīvāya vā bandhanti, kesesu vā allīyāpenti, dārabharaṇaṃ vā karontā kasitvā vapitvā	349	
PA_atk-s04_01a:349_9	jīvikaṃ kappetvā vicaranti. Tadā dakkhiṇaṃ dentā saṅghaṃ uddissa etesaṃ denti. Idaṃ	349	
PA_atk-s04_01a:349_10	sandhāya bhagavatā vuttaṃ – “bhavissanti kho, panānanda, anāgatamaddhānaṃ gotrabhuno	3491	
PA_atk-s04_01a:349_11	kāsāvakaṇṭhā dussīlā pāpadhammā, tesu dussīlesu saṅghaṃ uddissa dānaṃ dassanti, tadāpāhaṃ,	3491	
PA_atk-s04_01a:349_12	ānanda, saṅghagataṃ dakkhiṇaṃ asaṅkheyyaṃ appameyyaṃ vadāmī”ti. Tato gacchante kāle	3491	
PA_atk-s04_01a:349_13	nānāvidhāni kammāni karontā “papañco esa, kiṃ iminā amhāka”nti kāsāvakhaṇḍaṃ chinditvā	3491	
PA_atk-s04_01a:349_14	araññe khipanti. Etasmiṃ kāle liṅgaṃ antarahitaṃ nāma hoti. Kassapadasabalassa kira	3491	
PA_atk-s04_01a:349_15	kālato paṭṭhāya yonakānaṃ setavatthaṃ pārupitvā caraṇaṃ cārittaṃ jātanti. Idaṃ liṅgaantaradhānaṃ nāma.	3491	
PA_atk-s04_01a:350_0	Dhātuantaradhānaṃ pana evaṃ veditabbaṃ – tīṇi parinibbānāni, kilesaparinibbānaṃ –	350	
PA_atk-s04_01a:350_1	khandhaparinibbānaṃ, dhātuparinibbānanti. Tattha kilesaparinibbānaṃ bodhipallaṅke	350	
PA_atk-s04_01a:350_2	ahosi, khandhaparinibbānaṃ kusinārāyaṃ, dhātuparinibbānaṃ anāgate bhavissati. Kathaṃ?	350	
PA_atk-s04_01a:350_3	Tato tattha tattha sakkārasammānaṃ alabhamānā dhātuyo buddhānaṃ adhiṭṭhānabalena	350	
PA_atk-s04_01a:350_4	sakkārasammānalabhanakaṭṭhānaṃ gacchanti. Gacchante gacchante kāle sabbaṭṭhānesu	350	
PA_atk-s04_01a:350_5	sakkārasammāno na hoti. Sāsanassa hi osakkanakāle imasmiṃ tambapaṇṇidīpe sabbā dhātuyo	350	
PA_atk-s04_01a:350_6	sannipatitvā mahācetiyaṃ, tato nāgadīpe rājāyatanacetiyaṃ, tato bodhipallaṅkaṃ gamissanti.	350	
PA_atk-s04_01a:350_7	Nāgabhavanatopi devalokatopi brahmalokatopi dhātuyo mahābodhipallaṅkameva gamissanti.	350	
PA_atk-s04_01a:350_8	Sāsapamattāpi dhātu antarā na nassissati. Sabbā dhātuyo mahābodhimaṇḍe sannipatitvā	350	
PA_atk-s04_01a:350_9	buddharūpaṃ gahetvā bodhimaṇḍe pallaṅkena nisinnabuddhasarīrasiriṃ dassenti. Dvattiṃsa	350	
PA_atk-s04_01a:350_10	mahāpurisalakkhaṇāni asīti anubyañjanāni byāmappabhāti sabbaṃ paripuṇṇameva hoti.	3501	
PA_atk-s04_01a:350_11	Tato yamakapāṭihāriyadivase viya pāṭihāriyaṃ katvā dassenti. Tadā manussabhūtasatto	3501	
PA_atk-s04_01a:350_12	nāma tattha gato natthi, dasasahassacakkavāḷe pana devatā sabbāva sannipatitvā “ajja	3501	
PA_atk-s04_01a:350_13	dasabalo parinibbāyati, itodāni paṭṭhāya andhakāraṃ bhavissatī”ti paridevanti. Atha	3501	
PA_atk-s04_01a:350_14	dhātusarīrato tejo samuṭṭhāya taṃ sarīraṃ apaṇṇattikabhāvaṃ gameti. Dhātusarīrato	3501	
PA_atk-s04_01a:350_15	samuṭṭhitā jālā yāva brahmalokā uggacchissati, sāsapamattāya sesāyapi dhātuyā sati	3501	
PA_atk-s04_01a:350_16	ekajālāva bhavissati. Dhātūsu pariyādānaṃ gatāsu pacchijjissati. Evaṃ mahantaṃ ānubhāvaṃ	3501	
PA_atk-s04_01a:350_17	dassetvā dhātuyo antaradhāyanti. Tadā sannipatitā devasaṅghā buddhānaṃ parinibbutadivase	3501	
PA_atk-s04_01a:350_18	viya dibbagandhamālātūriyādīhi sakkāraṃ katvā tikkhattuṃ padakkhiṇaṃ katvā vanditvā	3501	
PA_atk-s04_01a:350_19	“anāgate uppajjanakaṃ buddhaṃ passituṃ labhissāma bhagavā”ti vatvā sakasakaṭṭhānameva	3501	
PA_atk-s04_01a:350_20	gacchanti. Idaṃ dhātuantaradhānaṃ nāma.	3502	
PA_atk-s04_01a:351_0	Imassa pañcavidhassa antaradhānassa pariyattiantaradhānameva mūlaṃ. Pariyattiyā hi	351	
PA_atk-s04_01a:351_1	antarahitāya paṭipatti antaradhāyati, pariyattiyā ṭhitāya paṭipatti patiṭṭhāti. Teneva	351	
PA_atk-s04_01a:351_2	imasmiṃ dīpe caṇḍālatissamahābhaye sakko devarājā mahāuḷumpaṃ māpetvā bhikkhūnaṃ	351	
PA_atk-s04_01a:351_3	ārocāpesi “mahantaṃ bhayaṃ bhavissati, na sammā devo vassissati, bhikkhū paccayehi	351	
PA_atk-s04_01a:351_4	kilamantā pariyattiṃ sandhāretuṃ na sakkhissanti, paratīraṃ gantvā ayyehi jīvitaṃ	351	
PA_atk-s04_01a:351_5	rakkhituṃ vaṭṭati. Imaṃ mahāuḷumpaṃ āruyha gacchatha, bhante. Yesaṃ ettha nisajjaṭṭhānaṃ	351	
PA_atk-s04_01a:351_6	nappahoti, te kaṭṭhakhaṇḍepi uraṃ ṭhapetvā gacchantu, sabbesampi bhayaṃ na bhavissatī”ti.	351	
PA_atk-s04_01a:351_7	Tadā samuddatīraṃ patvā saṭṭhi bhikkhū katikaṃ katvā “amhākaṃ ettha gamanakiccaṃ	351	
PA_atk-s04_01a:351_8	natthi, mayaṃ idheva hutvā tepiṭakaṃ rakkhissāmā”ti tato nivattitvā dakkhiṇamalayajanapadaṃ	351	
PA_atk-s04_01a:351_9	gantvā kandamūlapaṇṇehi jīvikaṃ kappentā vasiṃsu. Kāye vahante nisīditvā sajjhāyaṃ	351	
PA_atk-s04_01a:351_10	karonti, avahante vālikaṃ ussāretvā parivāretvā sīsāni ekaṭṭhāne katvā pariyattiṃ	3511	
PA_atk-s04_01a:351_11	sammasanti. Iminā niyāmena dvādasa saṃvaccharāni sāṭṭhakathaṃ tepiṭakaṃ paripuṇṇaṃ katvā dhārayiṃsu.	3511	
PA_atk-s04_01a:352_0	Bhaye vūpasante sattasatā bhikkhū attano gataṭṭhāne sāṭṭhakathe tepiṭake ekakkharampi	352	
PA_atk-s04_01a:352_1	ekabyañjanampi anāsetvā imameva dīpamāgamma kallagāmajanapade maṇḍalārāmavihāraṃ	352	
PA_atk-s04_01a:352_2	pavisiṃsu. Therānaṃ āgamanappavattiṃ sutvā imasmiṃ dīpe ohīnā saṭṭhi bhikkhū “there	352	
PA_atk-s04_01a:352_3	passissāmā”ti gantvā therehi saddhiṃ tepiṭakaṃ sodhentā ekakkharampi ekabyañjanampi	352	
PA_atk-s04_01a:352_4	asamentaṃ nāma na passiṃsu. Tasmiṃ ṭhāne therānaṃ ayaṃ kathā udapādi “pariyatti nu	352	
PA_atk-s04_01a:352_5	kho sāsanassa mūlaṃ, udāhu paṭipattī”ti. Paṃsukūlikattherā “paṭipattimūla”nti āhaṃsu,	352	
PA_atk-s04_01a:352_6	dhammakathikā “pariyattī”ti. Atha ne therā “tumhākaṃ dvinnampi janānaṃ vacanamatteneva	352	
PA_atk-s04_01a:352_7	na karoma, jinabhāsitaṃ suttaṃ āharathā”ti āhaṃsu. Suttaṃ āharituṃ na bhāroti “ime	352	
PA_atk-s04_01a:352_8	ca, subhadda, bhikkhū sammā vihareyyuṃ, asuñño loko arahantehi assāti. Paṭipattimūlakaṃ,	352	
PA_atk-s04_01a:352_9	mahārāja, satthusāsanaṃ paṭipattisārakaṃ. Paṭipattiyā dharantāya tiṭṭhatī”ti suttaṃ	352	
PA_atk-s04_01a:352_10	āhariṃsu. Imaṃ suttaṃ sutvā dhammakathikā attano vādaṭhapanatthāya imaṃ suttaṃ āhariṃsu –	3521	
PA_atk-s04_01a:353	“Yāva tiṭṭhanti suttantā, vinayo yāva dippati;	35	
PA_atk-s04_01a:354	Tāva dakkhanti ālokaṃ, sūriye abbhuṭṭhite yathā.	35	
PA_atk-s04_01a:355	“Suttantesu asantesu, pamuṭṭhe vinayamhi ca;	35	
PA_atk-s04_01a:356	Tamo bhavissati loke, sūriye atthaṅgate yathā.	35	
PA_atk-s04_01a:357	“Suttante rakkhite sante, paṭipatti hoti rakkhitā;	35	
PA_atk-s04_01a:358	Paṭipattiyaṃ ṭhito dhīro, yogakkhemā na dhaṃsatī”ti.	35	
PA_atk-s04_01a:359_0	Imasmiṃ sutte āhaṭe paṃsukūlikattherā tuṇhī ahesuṃ, dhammakathikattherānaṃyeva vacanaṃ	359	
PA_atk-s04_01a:359_1	purato ahosi. Yathā hi gavasatassa vā gavasahassassa vā antare paveṇipālikāya dhenuyā	359	
PA_atk-s04_01a:359_2	asati so vaṃso sā paveṇi na ghaṭīyati, evamevaṃ āraddhavipassakānaṃ bhikkhūnaṃ satepi	359	
PA_atk-s04_01a:359_3	sahassepi saṃvijjamāne pariyattiyā asati ariyamaggapaṭivedho nāma na hoti. Yathā	359	
PA_atk-s04_01a:359_4	ca nidhikumbhiyā jānanatthāya pāsāṇapiṭṭhe akkharesu ṭhapitesu yāva akkharāni dharanti,	359	
PA_atk-s04_01a:359_5	tāva nidhikumbhi naṭṭhā nāma na hoti. Evamevaṃ pariyattiyā dharamānāya sāsanaṃ antarahitaṃ nāma na hotīti.	359	
PA_atk-s04_01a:360	Dutiyapamādādivaggavaṇṇanā.	36	
PA_atk-s04_01a:361	11. Adhammavaggavaṇṇanā	36	
PA_atk-s04_01a:362	140. Ekādasame vagge adhammaṃ adhammotiādīni vuttanayeneva veditabbāni. Sesamettha uttānamevāti.	36	
PA_atk-s04_01a:363	Adhammavaggavaṇṇanā.	36	
PA_atk-s04_01a:364	12. Anāpattivaggavaṇṇanā	36	
PA_atk-s04_01a:365_0	150. Dvādasame pana anāpattiṃ āpattītiādīsu “anāpatti ajānantassa atheyyacittassa	365	
PA_atk-s04_01a:365_1	namaraṇādhippāyassa anullapanādhippāyassa namocanādhippāyassā”ti tattha tattha vuttā	365	
PA_atk-s04_01a:365_2	anāpatti anāpatti nāma, “jānantassa theyyacittassā”tiādinā nayena vuttā āpatti āpatti	365	
PA_atk-s04_01a:365_3	nāma, pañcāpattikkhandhā lahukāpatti nāma, dve āpattikkhandhā garukāpatti nāma. Dve	365	
PA_atk-s04_01a:365_4	āpattikkhandhā duṭṭhullāpatti nāma, pañcāpattikkhandhā aduṭṭhullāpatti nāma. Cha	365	
PA_atk-s04_01a:365_5	āpattikkhandhā sāvasesāpatti nāma, eko pārājikāpattikkhandho anavasesāpatti nāma.	365	
PA_atk-s04_01a:365_6	Sappaṭikammāpatti nāma sāvasesāpattiyeva, appaṭikammāpatti nāma anavasesāpattiyeva.	365	
PA_atk-s04_01a:365_7	Sesaṃ sabbattha uttānamevāti.	365	
PA_atk-s04_01a:366	Anāpattivaggavaṇṇanā.	36	
PA_atk-s04_01a:367	13. Ekapuggalavaggavaṇṇanā	36	
PA_atk-s04_01a:368_0	170. Ekapuggalavaggassa paṭhame ekapuggaloti eko puggalo. Ettha ekoti dutiyādipaṭikkhepattho	368	
PA_atk-s04_01a:368_1	gaṇanaparicchedo. Puggaloti sammutikathā, na paramatthakathā. Buddhassa hi bhagavato	368	
PA_atk-s04_01a:368_2	duvidhā desanā – sammutidesanā, paramatthadesanā cāti. Tattha “puggalo satto itthī	368	
PA_atk-s04_01a:368_3	puriso khattiyo brāhmaṇo devo māro”ti evarūpā sammutidesanā, “aniccaṃ dukkhaṃ anattā	368	
PA_atk-s04_01a:368_4	khandhā dhātū āyatanāni satipaṭṭhānā”ti evarūpā paramatthadesanā. Tattha bhagavā	368	
PA_atk-s04_01a:368_5	ye sammutivasena desanaṃ sutvā atthaṃ paṭivijjhitvā mohaṃ pahāya visesaṃ adhigantuṃ	368	
PA_atk-s04_01a:368_6	samatthā, tesaṃ sammutidesanaṃ deseti. Ye pana paramatthavasena desanaṃ sutvā atthaṃ	368	
PA_atk-s04_01a:368_7	paṭivijjhitvā mohaṃ pahāya visesamadhigantuṃ samatthā, tesaṃ paramatthadesanaṃ deseti.	368	
PA_atk-s04_01a:369_0	Tatrāyaṃ upamā – yathā hi desabhāsākusalo tiṇṇaṃ vedānaṃ atthasaṃvaṇṇanako ācariyo	369	
PA_atk-s04_01a:369_1	ye damiḷabhāsāya vutte atthaṃ jānanti, tesaṃ damiḷabhāsāya ācikkhati. Ye andhabhāsādīsu	369	
PA_atk-s04_01a:369_2	aññatarāya bhāsāya, tesaṃ tāya tāya bhāsāya. Evaṃ te māṇavakā chekaṃ byattaṃ ācariyamāgamma	369	
PA_atk-s04_01a:369_3	khippameva sippaṃ uggaṇhanti. Tattha ācariyo viya buddho bhagavā, tayo vedā viya	369	
PA_atk-s04_01a:369_4	kathetabbabhāve ṭhitāni tīṇi piṭakāni, desabhāsākosallamiva sammutiparamatthakosallaṃ,	369	
PA_atk-s04_01a:369_5	nānādesabhāsā māṇavakā viya sammutiparamatthavasena paṭivijjhanasamatthā veneyyasattā,	369	
PA_atk-s04_01a:369_6	ācariyassa damiḷabhāsādiācikkhanaṃ viya bhagavato sammutiparamatthavasena desanā	369	
PA_atk-s04_01a:369_7	veditabbā. Āha cettha –	369	
PA_atk-s04_01a:370	“Duve saccāni akkhāsi, sambuddho vadataṃ varo;	37	
PA_atk-s04_01a:371	Sammutiṃ paramatthañca, tatiyaṃ nupalabbhati.	37	
PA_atk-s04_01a:372	“Saṅketavacanaṃ saccaṃ, lokasammutikāraṇā;	37	
PA_atk-s04_01a:373	Paramatthavacanaṃ saccaṃ, dhammānaṃ bhūtakāraṇā.	37	
PA_atk-s04_01a:374	“Tasmā vohārakusalassa, lokanāthassa satthuno;	37	
PA_atk-s04_01a:375	Sammutiṃ voharantassa, musāvādo na jāyatī”ti.	37	
PA_atk-s04_01a:376_0	Apica aṭṭhahi kāraṇehi bhagavā puggalakathaṃ katheti – hirottappadīpanatthaṃ, kammassakatādīpanatthaṃ,	376	
PA_atk-s04_01a:376_1	paccattapurisakāradīpanatthaṃ, ānantariyadīpanatthaṃ, brahmavihāradīpanatthaṃ, pubbenivāsadīpanatthaṃ,	376	
PA_atk-s04_01a:376_2	dakkhiṇāvisuddhidīpanatthaṃ, lokasammutiyā appahānatthañcāti. “Khandhadhātuāyatanāni	376	
PA_atk-s04_01a:376_3	hiriyanti ottappantī”ti hi vutte mahājano na jānāti, sammohamāpajjati, paṭisattu	376	
PA_atk-s04_01a:376_4	hoti “kimidaṃ khandhadhātuāyatanāni hiriyanti ottappanti nāmā”ti? “Itthī hiriyati	376	
PA_atk-s04_01a:376_5	ottappati, puriso khattiyo brāhmaṇo devo māro”ti vutte pana jānāti, na sammohamāpajjati,	376	
PA_atk-s04_01a:376_6	na paṭisattu hoti. Tasmā bhagavā hirottappadīpanatthaṃ puggalakathaṃ katheti.	376	
PA_atk-s04_01a:377	“Khandhā kammassakā, dhātuyo āyatanānī”ti vuttepi eseva nayo. Tasmā bhagavā kammassakatādīpanatthaṃ puggalakathaṃ katheti.	37	
PA_atk-s04_01a:378	“Veḷuvanādayo mahāvihārā khandhehi kārāpitā, dhātūhi āyatanehī”ti vuttepi eseva nayo. Tasmā bhagavā paccattapurisakāradīpanatthaṃ puggalakathaṃ katheti.	37	
PA_atk-s04_01a:379_0	“Khandhā mātaraṃ jīvitā voropenti, pitaraṃ, arahantaṃ, ruhiruppādakammaṃ, saṅghabhedakammaṃ	379	
PA_atk-s04_01a:379_1	karonti, dhātuyo āyatanānī”ti vuttepi eseva nayo. Tasmā bhagavā ānantariyadīpanatthaṃ	379	
PA_atk-s04_01a:379_2	puggalakathaṃ katheti.	379	
PA_atk-s04_01a:380	“Khandhā mettāyanti, dhātuyo āyatanānī”ti vuttepi eseva nayo. Tasmā bhagavā brahmavihāradīpanatthaṃ puggalakathaṃ katheti.	38	
PA_atk-s04_01a:381	“Khandhā pubbenivāsamanussaranti, dhātuyo āyatanānī”ti vuttepi eseva nayo. Tasmā bhagavā pubbenivāsadīpanatthaṃ puggalakathaṃ katheti.	38	
PA_atk-s04_01a:382_0	“Khandhā dānaṃ paṭiggaṇhanti, dhātuyo āyatanānī”ti vuttepi mahājano na jānāti, sammohaṃ	382	
PA_atk-s04_01a:382_1	āpajjati, paṭisattu hoti “kimidaṃ khandhadhātuāyatanāni paṭiggaṇhanti nāmā”ti? “Puggalā	382	
PA_atk-s04_01a:382_2	paṭiggaṇhanti sīlavanto kalyāṇadhammo”ti vutte pana jānāti, na sammohaṃ āpajjati,	382	
PA_atk-s04_01a:382_3	na paṭisattu hoti. Tasmā bhagavā dakkhiṇāvisuddhidīpanatthaṃ puggalakathaṃ katheti.	382	
PA_atk-s04_01a:383	Lokasammutiñca buddhā bhagavanto nappajahanti, lokasamaññāya lokaniruttiyā lokābhilāpe ṭhitāyeva dhammaṃ desenti. Tasmā bhagavā lokasammutiyā appahānatthampi puggalakathaṃ katheti.	38	
PA_atk-s04_01a:384_0	Iti eko ca so puggalo cāti ekapuggalo. Kenaṭṭhena ekapuggalo? Asadisaṭṭhena guṇavisiṭṭhaṭṭhena	384	
PA_atk-s04_01a:384_1	asamasamaṭṭhenāti. So hi dasannaṃ pāramīnaṃ paṭipāṭiyā āvajjanaṃ ādiṃ katvā bodhisambhāraguṇehi	384	
PA_atk-s04_01a:384_2	ceva buddhaguṇehi ca sesamahājanena asadisoti asadisaṭṭhenapi ekapuggalo. Ye cassa	384	
PA_atk-s04_01a:384_3	te guṇā, te sesasattānaṃ guṇehi visiṭṭhāti guṇavisiṭṭhaṭṭhenapi ekapuggalo. Purimakā	384	
PA_atk-s04_01a:384_4	sammāsambuddhā sabbasattehi asamā, tehi saddhiṃ ayameva eko rūpakāyaguṇehi ceva nāmakāyaguṇehi	384	
PA_atk-s04_01a:384_5	ca samoti asamasamaṭṭhenapi ekapuggalo.	384	
PA_atk-s04_01a:385_0	Loketi tayo lokā – sattaloko, okāsaloko, saṅkhāralokoti. Tesaṃ vitthārakathā visuddhimagge	385	
PA_atk-s04_01a:385_1	vuttā. Tesu idha sattaloko adhippeto. Sattaloke uppajjamānopi cesa na devaloke, na	385	
PA_atk-s04_01a:385_2	brahmaloke, manussalokeyeva uppajjati. Manussalokepi na aññasmiṃ cakkavāḷe, imasmiṃyeva	385	
PA_atk-s04_01a:385_3	cakkavāḷe uppajjati. Tatrāpi na sabbaṭṭhānesu.	385	
PA_atk-s04_01a:386_0	“Puratthimāya disāya gajaṅgalaṃ nāma nigamo, tassa parena mahāsālā, tato parā paccantimā	386	
PA_atk-s04_01a:386_1	janapadā, orato majjhe. Puratthimadakkhiṇāya disāya sallavatī nāma nadī, tato parā	386	
PA_atk-s04_01a:386_2	paccantimā janapadā, orato majjhe. Dakkhiṇāya disāya setakaṇṇikaṃ nāma nigamo, tato	386	
PA_atk-s04_01a:386_3	parā paccantimā janapadā, orato majjhe. Pacchimāya disāya thūṇaṃ nāma brāhmaṇagāmo,	386	
PA_atk-s04_01a:386_4	tato parā paccantimā janapadā, orato majjhe. Uttarāya disāya usīraddhajo nāma pabbato,	386	
PA_atk-s04_01a:386_5	tato parā paccantimā janapadā, orato majjhe”ti evaṃ paricchinne āyāmato tiyojanasate	386	
PA_atk-s04_01a:386_6	vitthārato aḍḍhateyyayojanasate parikkhepato navayojanasate majjhimadese uppajjati.	386	
PA_atk-s04_01a:386_7	Na kevalañca tathāgatova, paccekabuddhā aggasāvakā asīti mahātherā buddhamātā buddhapitā	386	
PA_atk-s04_01a:386_8	cakkavattī rājā aññe ca sārappattā brāhmaṇagahapatikā ettheva uppajjanti.	386	
PA_atk-s04_01a:387_0	Uppajjamāno uppajjatīti idaṃ pana ubhayampi vippakatavacanameva. Uppajjamāno bahujanahitāya	387	
PA_atk-s04_01a:387_1	uppajjati, na aññena kāraṇenāti evaṃ panettha attho veditabbo. Evarūpañcettha lakkhaṇaṃ	387	
PA_atk-s04_01a:387_2	na sakkā etaṃ aññena saddalakkhaṇena paṭibāhituṃ.	387	
PA_atk-s04_01a:388_0	Apica uppajjamāno nāma, uppajjati nāma, uppanno nāmāti ayamettha bhedo veditabbo.	388	
PA_atk-s04_01a:388_1	Esa hi dīpaṅkarapādamūlato paṭṭhāya laddhabyākaraṇo buddhakārake dhamme pariyesanto	388	
PA_atk-s04_01a:388_2	dasa pāramiyo disvā “ime dhammā mayā pūretabbā”ti katasanniṭṭhāno dānapāramiṃ pūrentopi	388	
PA_atk-s04_01a:388_3	uppajjamāno nāma. Sīlapāramī…pe… upekkhāpāramīti imā dasa pāramiyo pūrentopi, dasa	388	
PA_atk-s04_01a:388_4	upapāramiyo pūrentopi uppajjamāno nāma. Dasa paramatthapāramiyo pūrentopi uppajjamānova	388	
PA_atk-s04_01a:388_5	nāma. Pañca mahāpariccāge pariccajantopi uppajjamāno nāma. Attatthacariyaṃ ñātatthacariyaṃ	388	
PA_atk-s04_01a:388_6	lokatthacariyaṃ pūrayamānopi uppajjamāno nāma. Kappasatasahassādhikāni cattāri asaṅkhyeyyāni	388	
PA_atk-s04_01a:388_7	buddhakārake dhamme matthakaṃ pāpentopi uppajjamāno nāma. Vessantarattabhāvaṃ pahāya	388	
PA_atk-s04_01a:388_8	tusitapure paṭisandhiṃ gahetvā saṭṭhivassasatasahassādhikā sattapaṇṇāsavassakoṭiyo	388	
PA_atk-s04_01a:388_9	tiṭṭhantopi uppajjamāno nāma. Devatāhi yācito pañcamahāvilokitaṃ viloketvā mahāmāyādeviyā	388	
PA_atk-s04_01a:388_10	kucchimhi paṭisandhiṃ gaṇhantopi, anūnādhike dasa māse gabbhavāsaṃ vasantopi uppajjamāno	3881	
PA_atk-s04_01a:388_11	nāma. Ekūnatiṃsa vassāni agāramajjhe tiṭṭhantopi uppajjamāno nāma. Kāmesu ādīnavaṃ	3881	
PA_atk-s04_01a:388_12	nekkhamme ca ānisaṃsaṃ disvā rāhulabhaddassa jātadivase channasahāyo kaṇḍakaṃ vāhanavaraṃ	3881	
PA_atk-s04_01a:388_13	āruyha nikkhamantopi uppajjamānova nāma. Tīṇi rajjāni atikkamantopi anomānadītīre	3881	
PA_atk-s04_01a:388_14	pabbajantopi uppajjamāno nāma. Chabbassāni mahāpadhānaṃ karontopi uppajjamāno nāma.	3881	
PA_atk-s04_01a:388_15	Paripakkagate ñāṇe oḷārikāhāraṃ āharantopi uppajjamānova nāma. Sāyanhasamaye visākhapuṇṇamāya	3881	
PA_atk-s04_01a:388_16	mahābodhimaṇḍaṃ āruyha mārabalaṃ vidhametvā paṭhamayāme pubbenivāsaṃ anussaritvā	3881	
PA_atk-s04_01a:388_17	majjhimayāme dibbacakkhuṃ parisodhetvā pacchimayāmasamanantare dvādasaṅgaṃ paṭiccasamuppādaṃ	3881	
PA_atk-s04_01a:388_18	anulomapaṭilomato sammasitvā sotāpattimaggaṃ paṭivijjhantopi uppajjamānova nāma.	3881	
PA_atk-s04_01a:388_19	Sotāpattiphalakkhaṇepi sakadāgāmimaggakkhaṇepi sakadāgāmiphalakkhaṇepi anāgāmimaggakkhaṇepi	3881	
PA_atk-s04_01a:388_20	anāgāmiphalakkhaṇepi uppajjamānova nāma. Arahattamaggakkhaṇe pana uppajjati nāma.	3882	
PA_atk-s04_01a:388_21	Arahattaphalakkhaṇe uppanno nāma. Buddhānaṃ hi sāvakānaṃ viya na paṭipāṭiyā iddhividhañāṇādīni	3882	
PA_atk-s04_01a:388_22	uppajjanti, saheva pana arahattamaggena sakalopi sabbaññutaññāṇādi guṇarāsi āgatova	3882	
PA_atk-s04_01a:388_23	nāma hoti. Tasmā te nipphattasabbakiccattā arahattaphalakkhaṇe uppannā nāma honti.	3882	
PA_atk-s04_01a:388_24	Imasmimpi sutte arahattaphalakkhaṇaṃyeva sandhāya “uppajjatī”ti veditabbo, uppanno	3882	
PA_atk-s04_01a:388_25	hotīti ayañhettha attho.	3882	
PA_atk-s04_01a:389_0	Bahujanahitāyāti mahājanassa hitatthāya uppajjati. Bahujanasukhāyāti mahājanassa	389	
PA_atk-s04_01a:389_1	sukhatthāya uppajjati. Lokānukampāyāti sattalokassa anukampaṃ paṭicca uppajjati.	389	
PA_atk-s04_01a:389_2	Katarasattalokassāti? Yo tathāgatassa dhammadesanaṃ sutvā amatapānaṃ pivitvā dhammaṃ	389	
PA_atk-s04_01a:389_3	paṭivijjhi, tassa. Bhagavatā hi mahābodhimaṇḍe sattasattāhaṃ vītināmetvā bodhimaṇḍā	389	
PA_atk-s04_01a:389_4	isipatanaṃ āgamma “dveme, bhikkhave, antā pabbajitena na sevitabbā”ti dhammacakkappavattanasutte	389	
PA_atk-s04_01a:389_5	desite āyasmatā aññāsikoṇḍaññattherena saddhiṃ aṭṭhārasakoṭisaṅkhā brahmāno amatapānaṃ	389	
PA_atk-s04_01a:389_6	piviṃsu, etassa sattalokassa anukampāya uppanno. Pañcamadivase anattalakkhaṇasuttantapariyosāne	389	
PA_atk-s04_01a:389_7	pañcavaggiyā therā arahatte patiṭṭhahiṃsu, etassapi sattalokassa anukampāya uppanno.	389	
PA_atk-s04_01a:389_8	Tato yasadārakappamukhe pañcapaṇṇāsa purise arahatte patiṭṭhāpesi, tato kappāsikavanasaṇḍe	389	
PA_atk-s04_01a:389_9	tiṃsa bhaddavaggiye tayo magge ca tīṇi phalāni ca sampāpesi, etassapi sattalokassa	389	
PA_atk-s04_01a:389_10	anukampāya uppanno. Gayāsīse ādittapariyāyasuttapariyosāne jaṭilasahassaṃ arahatte	3891	
PA_atk-s04_01a:389_11	patiṭṭhāpesi, tālaṭṭhivane bimbisārappamukhā ekādasa nahutā brāhmaṇagahapatikā satthu	3891	
PA_atk-s04_01a:389_12	dhammadesanaṃ sutvā sotāpattiphale patiṭṭhahiṃsu, ekaṃ nahutaṃ saraṇesu patiṭṭhitaṃ.	3891	
PA_atk-s04_01a:389_13	Tirokuṭṭaanumodanāvasāne caturāsītiyā pāṇasahassehi amatapānaṃ pītaṃ. Sumanamālākārasamāgame	3891	
PA_atk-s04_01a:389_14	caturāsītiyā ca. Dhanapālakasamāgame dasahi pāṇasahassehi, khadiraṅgārajātakasamāgame	3891	
PA_atk-s04_01a:389_15	caturāsītiyā pāṇasahassehi, jambukaājīvakasamāgame caturāsītiyā ca. Ānandaseṭṭhisamāgame	3891	
PA_atk-s04_01a:389_16	caturāsītiyā ca pāṇasahassehi amatapānaṃ pītaṃ. Pāsāṇakacetiye pārāyanasuttantakathādivase	3891	
PA_atk-s04_01a:389_17	cuddasa koṭiyo amatapānaṃ piviṃsu. Yamakapāṭihāriyadivase vīsati pāṇakoṭiyo, tāvatiṃsabhavane	3891	
PA_atk-s04_01a:389_18	paṇḍukambalasilāya nisīditvā mātaraṃ kāyasakkhiṃ katvā sattappakaraṇaṃ abhidhammaṃ	3891	
PA_atk-s04_01a:389_19	desentassa asīti pāṇakoṭiyo, devorohane tiṃsa pāṇakoṭiyo, sakkapañhasuttante asīti	3891	
PA_atk-s04_01a:389_20	devatāsahassāni amatapānaṃ piviṃsu. Mahāsamayasuttante maṅgalasuttante cūḷarāhulovāde	3892	
PA_atk-s04_01a:389_21	samacittapaṭipadāyāti imesu catūsu ṭhānesu abhisamayaṃ pattasattānaṃ paricchedo natthi.	3892	
PA_atk-s04_01a:389_22	Etassapi sattalokassa anukampāya uppannoti. Yāvajjadivasā ito paraṃ anāgate ca sāsanaṃ	3892	
PA_atk-s04_01a:389_23	nissāya saggamokkhamagge patiṭṭhahantānaṃ vasenāpi ayamattho veditabbo.	3892	
PA_atk-s04_01a:390_0	Devamanussānanti na kevalaṃ devamanussānaṃyeva, avasesānaṃ nāgasupaṇṇādīnampi atthāya	390	
PA_atk-s04_01a:390_1	hitāya sukhāyeva uppanno. Sahetukapaṭisandhike pana maggaphalasacchikiriyāya bhabbe	390	
PA_atk-s04_01a:390_2	puggale dassetuṃ etaṃ vuttaṃ. Tasmā etesampi atthāya hitāya sukhāyeva uppannoti veditabbo.	390	
PA_atk-s04_01a:391	Katamo ekapuggaloti ayaṃ pucchā. Pucchā ca nāmesā pañcavidhā hoti – adiṭṭhajotanā pucchā, diṭṭhasaṃsandanā pucchā, vimaticchedanā pucchā, anumatipucchā, kathetukamyatāpucchāti.	39	
PA_atk-s04_01a:392_0	Tāsaṃ idaṃ nānattaṃ – katamā adiṭṭhajotanā pucchā? Pakatiyā lakkhaṇaṃ aññātaṃ hoti	392	
PA_atk-s04_01a:392_1	adiṭṭhaṃ atulitaṃ atīritaṃ avibhūtaṃ abhāvitaṃ. Tassa ñāṇāya dassanāya tulanāya tīraṇāya	392	
PA_atk-s04_01a:392_2	vibhūtatthāya vibhāvanatthāya pañhaṃ pucchati, ayaṃ adiṭṭhajotanā pucchā.	392	
PA_atk-s04_01a:393_0	Katamā diṭṭhasaṃsandanā pucchā? Pakatiyā lakkhaṇaṃ ñātaṃ hoti diṭṭhaṃ tulitaṃ tīritaṃ	393	
PA_atk-s04_01a:393_1	vibhūtaṃ vibhāvitaṃ. So aññehi paṇḍitehi saddhiṃ saṃsandanatthāya pañhaṃ pucchati,	393	
PA_atk-s04_01a:393_2	ayaṃ diṭṭhasaṃsandanā pucchā.	393	
PA_atk-s04_01a:394_0	Katamā vimaticchedanā pucchā? Pakatiyā saṃsayapakkhanto hoti vimatipakkhanto dveḷhakajāto	394	
PA_atk-s04_01a:394_1	“evaṃ nu kho, na nu kho, kiṃ nu kho, kathaṃ nu kho”ti. So vimaticchedanatthāya pañhaṃ	394	
PA_atk-s04_01a:394_2	pucchati, ayaṃ vimaticchedanā pucchā.	394	
PA_atk-s04_01a:395_0	Katamā anumatipucchā? Bhagavā hi bhikkhūnaṃ anumatiyā pañhaṃ pucchati – “taṃ kiṃ	395	
PA_atk-s04_01a:395_1	maññatha, bhikkhave, rūpaṃ niccaṃ vā aniccaṃ vā”ti? “Aniccaṃ, bhante”. “Yaṃ panāniccaṃ,	395	
PA_atk-s04_01a:395_2	dukkhaṃ vā taṃ sukhaṃ vā”ti? “Dukkhaṃ, bhante”. “Yaṃ panāniccaṃ dukkhaṃ vipariṇāmadhammaṃ,	395	
PA_atk-s04_01a:395_3	kallaṃ nu kho taṃ samanupassituṃ etaṃ mama, esohamasmi, eso me attā”ti? “No hetaṃ,	395	
PA_atk-s04_01a:395_4	bhante”ti, ayaṃ anumatipucchā.	395	
PA_atk-s04_01a:396	Katamā kathetukamyatāpucchā? Bhagavā bhikkhūnaṃ kathetukamyatāya pañhaṃ pucchati – “cattārome, bhikkhave, satipaṭṭhānā. Katame cattāro”ti? Ayaṃ kathetukamyatāpucchāti.	39	
PA_atk-s04_01a:397_0	Tattha buddhānaṃ purimā tisso pucchā natthi. Kasmā? Buddhānaṃ hi tīsu addhāsu kiñci	397	
PA_atk-s04_01a:397_1	saṅkhataṃ addhāvimuttaṃ vā asaṅkhataṃ adiṭṭhaṃ ajānitaṃ atulitaṃ atīritaṃ avibhūtaṃ	397	
PA_atk-s04_01a:397_2	avibhāvitaṃ nāma natthi, tasmā tesaṃ adiṭṭhajotanāpucchā natthi. Yaṃ pana bhagavatā	397	
PA_atk-s04_01a:397_3	attano ñāṇena paṭividdhaṃ, tassa aññena samaṇena vā brāhmaṇena vā devena vā mārena	397	
PA_atk-s04_01a:397_4	vā brahmunā vā saddhiṃ saṃsandanakiccaṃ natthi. Tenassa diṭṭhasaṃsandanāpucchā natthi.	397	
PA_atk-s04_01a:397_5	Yasmā panesa akathaṃkathī tiṇṇavicikiccho sabbadhammesu vihatasaṃsayo, tenassa vimaticchedanāpucchā	397	
PA_atk-s04_01a:397_6	natthi. Itarā pana dve pucchā bhagavato atthi, tāsu ayaṃ kathetukamyatāpucchāti veditabbā.	397	
PA_atk-s04_01a:398_0	Idāni tāya pucchāya puṭṭhaṃ ekapuggalaṃ vibhāvento tathāgato arahaṃ sammāsambuddhoti	398	
PA_atk-s04_01a:398_1	āha. Tattha tathāgatoti aṭṭhahi kāraṇehi bhagavā tathāgato – tathā āgatoti tathāgato,	398	
PA_atk-s04_01a:398_2	tathā gatoti tathāgato, tathalakkhaṇaṃ āgatoti tathāgato, tathadhamme yāthāvato abhisambuddhoti	398	
PA_atk-s04_01a:398_3	tathāgato, tathadassitāya tathāgato, tathavāditāya tathāgato, tathākāritāya tathāgato,	398	
PA_atk-s04_01a:398_4	abhibhavanaṭṭhena tathāgatoti.	398	
PA_atk-s04_01a:399_0	Kathaṃ bhagavā tathā āgatoti tathāgato? Yathā sabbalokahitāya ussukkamāpannā purimakā	399	
PA_atk-s04_01a:399_1	sammāsambuddhā āgatā, yathā vipassī bhagavā āgato, yathā sikhī bhagavā, yathā vessabhū	399	
PA_atk-s04_01a:399_2	bhagavā, yathā kakusandho bhagavā, yathā koṇāgamano bhagavā, yathā kassapo bhagavā	399	
PA_atk-s04_01a:399_3	āgatoti. Kiṃ vuttaṃ hoti? Yena abhinīhārena ete bhagavanto āgatā, teneva amhākampi	399	
PA_atk-s04_01a:399_4	bhagavā āgato. Atha vā yathā vipassī bhagavā…pe… yathā kassapo bhagavā dānapāramiṃ	399	
PA_atk-s04_01a:399_5	pūretvā, sīlanekkhammapaññāvīriyakhantisaccādhiṭṭhānamettāupekkhāpāramiṃ pūretvā	399	
PA_atk-s04_01a:399_6	imā dasa pāramiyo, dasa upapāramiyo, dasa paramatthapāramiyoti samatiṃsa pāramiyo	399	
PA_atk-s04_01a:399_7	pūretvā, aṅgapariccāgaṃ nayanadhanarajjaputtadārapariccāganti ime pañca mahāpariccāge	399	
PA_atk-s04_01a:399_8	pariccajitvā, pubbayogapubbacariyadhammakkhānañātatthacariyādayo pūretvā buddhicariyāya	399	
PA_atk-s04_01a:399_9	koṭiṃ patvā āgato, tathā amhākampi bhagavā āgato. Yathā ca vipassī bhagavā …pe… kassapo	399	
PA_atk-s04_01a:399_10	bhagavā cattāro satipaṭṭhāne cattāro sammappadhāne cattāro iddhipāde pañcindriyāni	3991	
PA_atk-s04_01a:399_11	pañca balāni satta bojjhaṅge ariyaṃ aṭṭhaṅgikaṃ maggaṃ bhāvetvā brūhetvā āgato, tathā	3991	
PA_atk-s04_01a:399_12	amhākampi bhagavā āgatoti tathāgato.	3991	
PA_atk-s04_01a:400	“Yatheva lokamhi vipassiādayo,	40	
PA_atk-s04_01a:401	Sabbaññubhāvaṃ munayo idhāgatā;	40	
PA_atk-s04_01a:402	Tathā ayaṃ sakyamunīpi āgato,	40	
PA_atk-s04_01a:403	Tathāgato vuccati tena cakkhumā”ti.	40	
PA_atk-s04_01a:404	Evaṃ tathā āgatoti tathāgato.	40	
PA_atk-s04_01a:405_0	Kathaṃ tathā gatoti tathāgato? Yathā sampatijāto vipassī bhagavā gato…pe… kassapo	405	
PA_atk-s04_01a:405_1	bhagavā gato. Kathañca so gatoti? So hi sampatijātova samehi pādehi pathaviyaṃ patiṭṭhāya	405	
PA_atk-s04_01a:405_2	uttarābhimukho sattapadavītihārena gato. Yathāha – “sampatijāto, ānanda, bodhisatto	405	
PA_atk-s04_01a:405_3	samehi pādehi pathaviyaṃ patiṭṭhahitvā uttarābhimukho sattapadavītihārena gacchati	405	
PA_atk-s04_01a:405_4	setamhi chatte anudhāriyamāne, sabbā ca disā anuviloketi, āsabhiñca vācaṃ bhāsati	405	
PA_atk-s04_01a:405_5	‘aggohamasmi lokassa, jeṭṭhohamasmi lokassa, seṭṭhohamasmi lokassa, ayamantimā jāti,	405	
PA_atk-s04_01a:405_6	natthi dāni punabbhavo”’ti. Tañcassa gamanaṃ tathaṃ ahosi avitathaṃ anekesaṃ visesādhigamānaṃ	405	
PA_atk-s04_01a:405_7	pubbanimittabhāvena. Yañhi so sampatijātova samehi pādehi patiṭṭhahi, idamassa caturiddhipādapaṭilābhassa	405	
PA_atk-s04_01a:405_8	pubbanimittaṃ, uttarābhimukhabhāvo pana sabbalokuttarabhāvassa pubbanimittaṃ, sattapadavītihāro	405	
PA_atk-s04_01a:405_9	sattabojjhaṅgaratanapaṭilābhassa, “suvaṇṇadaṇḍā vītipatanti cāmarā”ti ettha vuttacāmarukkhepo	405	
PA_atk-s04_01a:405_10	pana sabbatitthiyanimmathanassa pubbanimittaṃ, setacchattadhāraṇaṃ arahattaphalavimuttivaravimalasetacchattapaṭilābhassa	4051	
PA_atk-s04_01a:405_11	pubbanimittaṃ, sabbadisānuvilokanaṃ sabbaññutānāvaraṇañāṇapaṭilābhassa pubbanimittaṃ,	4051	
PA_atk-s04_01a:405_12	āsabhivācābhāsanaṃ appaṭivattiyavaradhammacakkappavattanassa pubbanimittaṃ. Tathā	4051	
PA_atk-s04_01a:405_13	ayaṃ bhagavāpi gato. Tañcassa gamanaṃ kathaṃ ahosi avitathaṃ tesaṃyeva visesādhigamānaṃ	4051	
PA_atk-s04_01a:405_14	pubbanimittabhāvena. Tenāhu porāṇā –	4051	
PA_atk-s04_01a:406	“Muhuttajātova gavampatī yathā,	40	
PA_atk-s04_01a:407	Samehi pādehi phusī vasundharaṃ;	40	
PA_atk-s04_01a:408	So vikkamī satta padāni gotamo,	40	
PA_atk-s04_01a:409	Setañca chattaṃ anudhārayuṃ marū.	40	
PA_atk-s04_01a:410	“Gantvāna so satta padāni gotamo,	41	
PA_atk-s04_01a:411	Disā vilokesi samā samantato;	41	
PA_atk-s04_01a:412	Aṭṭhaṅgupetaṃ giramabbhudīrayi,	41	
PA_atk-s04_01a:413	Sīho yathā pabbatamuddhaniṭṭhito”ti.	41	
PA_atk-s04_01a:414	Evaṃ tathā gatoti tathāgato.	41	
PA_atk-s04_01a:415_0	Atha vā yathā vipassī bhagavā…pe… yathā kassapo bhagavā, ayampi bhagavā tatheva nekkhammena	415	
PA_atk-s04_01a:415_1	kāmacchandaṃ pahāya gato, abyāpādena byāpādaṃ, ālokasaññāya thinamiddhaṃ, avikkhepena	415	
PA_atk-s04_01a:415_2	uddhaccakukkuccaṃ, dhammavavatthānena vicikicchaṃ pahāya gato, ñāṇena avijjaṃ padāletvā	415	
PA_atk-s04_01a:415_3	gato, pāmojjena aratiṃ vinodetvā, paṭhamajjhānena nīvaraṇakavāṭaṃ ugghāṭetvā, dutiyajjhānena	415	
PA_atk-s04_01a:415_4	vitakkavicāraṃ vūpasametvā, tatiyajjhānena pītiṃ virājetvā, catutthajjhānena sukhadukkhaṃ	415	
PA_atk-s04_01a:415_5	pahāya, ākāsānañcāyatanasamāpattiyā rūpasaññāpaṭighasaññānānattasaññāyo samatikkamitvā,	415	
PA_atk-s04_01a:415_6	viññāṇañcāyatanasamāpattiyā ākāsānañcāyatanasaññaṃ, ākiñcaññāyatanasamāpattiyā viññāṇañcāyatanasaññaṃ,	415	
PA_atk-s04_01a:415_7	nevasaññānāsaññāyatanasamāpattiyā ākiñcaññāyatanasaññaṃ samatikkamitvā gato.	415	
PA_atk-s04_01a:416_0	Aniccānupassanāya niccasaññaṃ pahāya, dukkhānupassanāya sukhasaññaṃ, anattānupassanāya	416	
PA_atk-s04_01a:416_1	attasaññaṃ, nibbidānupassanāya nandiṃ, virāgānupassanāya rāgaṃ, nirodhānupassanāya	416	
PA_atk-s04_01a:416_2	samudayaṃ, paṭinissaggānupassanāya ādānaṃ, khayānupassanāya ghanasaññaṃ, vayānupassanāya	416	
PA_atk-s04_01a:416_3	āyūhanaṃ, vipariṇāmānupassanāya dhuvasaññaṃ, animittānupassanāya nimittasaññaṃ, appaṇihitānupassanāya	416	
PA_atk-s04_01a:416_4	paṇidhiṃ, suññatānupassanāya abhinivesaṃ, adhipaññādhammavipassanāya sārādānābhinivesaṃ,	416	
PA_atk-s04_01a:416_5	yathābhūtañāṇadassanena sammohābhinivesaṃ, ādīnavānupassanāya ālayābhinivesaṃ, paṭisaṅkhānupassanāya	416	
PA_atk-s04_01a:416_6	appaṭisaṅkhaṃ, vivaṭṭānupassanāya saṃyogābhinivesaṃ, sotāpattimaggena diṭṭhekaṭṭhe	416	
PA_atk-s04_01a:416_7	kilese bhañjitvā, sakadāgāmimaggena oḷārike kilese pahāya, anāgāmimaggena aṇusahagate	416	
PA_atk-s04_01a:416_8	kilese samugghātetvā, arahattamaggena sabbakilese samucchinditvā gato. Evampi tathā gatoti tathāgato.	416	
PA_atk-s04_01a:417_0	Kathaṃ tathalakkhaṇaṃ āgatoti tathāgato? Pathavīdhātuyā kakkhaḷattalakkhaṇaṃ tathaṃ	417	
PA_atk-s04_01a:417_1	avitathaṃ, āpodhātuyā paggharaṇalakkhaṇaṃ, tejodhātuyā uṇhattalakkhaṇaṃ, vāyodhātuyā	417	
PA_atk-s04_01a:417_2	vitthambhanalakkhaṇaṃ, ākāsadhātuyā asamphuṭṭhalakkhaṇaṃ, viññāṇadhātuyā vijānanalakkhaṇaṃ.	417	
PA_atk-s04_01a:418	Rūpassa ruppanalakkhaṇaṃ, vedanāya vedayitalakkhaṇaṃ, saññāya sañjānanalakkhaṇaṃ, saṅkhārānaṃ abhisaṅkharaṇalakkhaṇaṃ, viññāṇassa vijānanalakkhaṇaṃ.	41	
PA_atk-s04_01a:419	Vitakkassa abhiniropanalakkhaṇaṃ, vicārassa anumajjanalakkhaṇaṃ, pītiyā pharaṇalakkhaṇaṃ, sukhassa sātalakkhaṇaṃ, cittekaggatāya avikkhepalakkhaṇaṃ, phassassa phusanalakkhaṇaṃ.	41	
PA_atk-s04_01a:420	Saddhindriyassa adhimokkhalakkhaṇaṃ, vīriyindriyassa paggahalakkhaṇaṃ, satindriyassa upaṭṭhānalakkhaṇaṃ, samādhindriyassa avikkhepalakkhaṇaṃ, paññindriyassa pajānanalakkhaṇaṃ.	42	
PA_atk-s04_01a:421	Saddhābalassa assaddhiye akampiyalakkhaṇaṃ, vīriyabalassa kosajje, satibalassa muṭṭhassacce, samādhibalassa uddhacce, paññābalassa avijjāya akampiyalakkhaṇaṃ.	42	
PA_atk-s04_01a:422_0	Satisambojjhaṅgassa upaṭṭhānalakkhaṇaṃ, dhammavicayasambojjhaṅgassa pavicayalakkhaṇaṃ,	422	
PA_atk-s04_01a:422_1	vīriyasambojjhaṅgassa paggahalakkhaṇaṃ, pītisambojjhaṅgassa pharaṇalakkhaṇaṃ, passaddhisambojjhaṅgassa	422	
PA_atk-s04_01a:422_2	vūpasamalakkhaṇaṃ, samādhisambojjhaṅgassa avikkhepalakkhaṇaṃ, upekkhāsambojjhaṅgassa	422	
PA_atk-s04_01a:422_3	paṭisaṅkhānalakkhaṇaṃ.	422	
PA_atk-s04_01a:423_0	Sammādiṭṭhiyā dassanalakkhaṇaṃ, sammāsaṅkappassa abhiniropanalakkhaṇaṃ, sammāvācāya	423	
PA_atk-s04_01a:423_1	pariggahalakkhaṇaṃ, sammākammantassa samuṭṭhānalakkhaṇaṃ, sammāājīvassa vodānalakkhaṇaṃ,	423	
PA_atk-s04_01a:423_2	sammāvāyāmassa paggahalakkhaṇaṃ, sammāsatiyā upaṭṭhānalakkhaṇaṃ, sammāsamādhissa avikkhepalakkhaṇaṃ.	423	
PA_atk-s04_01a:424_0	Avijjāya aññāṇalakkhaṇaṃ, saṅkhārānaṃ cetanālakkhaṇaṃ, viññāṇassa vijānanalakkhaṇaṃ,	424	
PA_atk-s04_01a:424_1	nāmassa namanalakkhaṇaṃ, rūpassa ruppanalakkhaṇaṃ, saḷāyatanassa āyatanalakkhaṇaṃ,	424	
PA_atk-s04_01a:424_2	phassassa phusanalakkhaṇaṃ, vedanāya vedayitalakkhaṇaṃ, taṇhāya hetulakkhaṇaṃ, upādānassa	424	
PA_atk-s04_01a:424_3	gahaṇalakkhaṇaṃ, bhavassa āyūhanalakkhaṇaṃ, jātiyā nibbattilakkhaṇaṃ, jarāya jīraṇalakkhaṇaṃ,	424	
PA_atk-s04_01a:424_4	maraṇassa cutilakkhaṇaṃ.	424	
PA_atk-s04_01a:425_0	Dhātūnaṃ suññatālakkhaṇaṃ, āyatanānaṃ āyatanalakkhaṇaṃ, satipaṭṭhānānaṃ upaṭṭhānalakkhaṇaṃ,	425	
PA_atk-s04_01a:425_1	sammappadhānānaṃ padahanalakkhaṇaṃ, iddhipādānaṃ ijjhanalakkhaṇaṃ, indriyānaṃ adhipatilakkhaṇaṃ,	425	
PA_atk-s04_01a:425_2	balānaṃ akampiyalakkhaṇaṃ, bojjhaṅgānaṃ niyyānalakkhaṇaṃ, maggassa hetulakkhaṇaṃ.	425	
PA_atk-s04_01a:426	Saccānaṃ tathalakkhaṇaṃ, samathassa avikkhepalakkhaṇaṃ, vipassanāya anupassanālakkhaṇaṃ, samathavipassanānaṃ ekarasalakkhaṇaṃ, yuganaddhānaṃ anativattanalakkhaṇaṃ.	42	
PA_atk-s04_01a:427	Sīlavisuddhiyā saṃvaraṇalakkhaṇaṃ, cittavisuddhiyā avikkhepalakkhaṇaṃ, diṭṭhivisuddhiyā dassanalakkhaṇaṃ.	42	
PA_atk-s04_01a:428	Khaye ñāṇassa samucchedalakkhaṇaṃ, anuppāde ñāṇassa passaddhilakkhaṇaṃ.	42	
PA_atk-s04_01a:429_0	Chandassa mūlalakkhaṇaṃ, manasikārassa samuṭṭhānalakkhaṇaṃ, phassassa samodhānalakkhaṇaṃ,	429	
PA_atk-s04_01a:429_1	vedanāya samosaraṇalakkhaṇaṃ, samādhissa pamukhalakkhaṇaṃ, satiyā ādhipateyyalakkhaṇaṃ,	429	
PA_atk-s04_01a:429_2	paññāya tatuttariyalakkhaṇaṃ, vimuttiyā sāralakkhaṇaṃ, amatogadhassa nibbānassa pariyosānalakkhaṇaṃ	429	
PA_atk-s04_01a:429_3	tathaṃ avitathaṃ. Evaṃ tathalakkhaṇaṃ ñāṇagatiyā āgato avirajjhitvā patto anuppattoti	429	
PA_atk-s04_01a:429_4	tathāgato. Evaṃ tathalakkhaṇaṃ āgatoti tathāgato.	429	
PA_atk-s04_01a:430_0	Kathaṃ tathadhamme yāthāvato abhisambuddhoti tathāgato? Tathadhammā nāma cattāri	430	
PA_atk-s04_01a:430_1	ariyasaccāni. Yathāha – “cattārimāni, bhikkhave, tathāni avitathāni anaññathāni.	430	
PA_atk-s04_01a:430_2	Katamāni cattāri? ‘Idaṃ dukkha’nti, bhikkhave, tathametaṃ avitathametaṃ anaññathameta”nti	430	
PA_atk-s04_01a:430_3	vitthāro. Tāni ca bhagavā abhisambuddho, tasmā tathānaṃ abhisambuddhattā tathāgatoti	430	
PA_atk-s04_01a:430_4	vuccati. Abhisambodhattho hi ettha gatasaddo.	430	
PA_atk-s04_01a:431_0	Apica jarāmaraṇassa jātipaccayasambhūtasamudāgataṭṭho tatho avitatho anaññatho…pe…	431	
PA_atk-s04_01a:431_1	saṅkhārānaṃ avijjāpaccayasambhūtasamudāgataṭṭho tatho avitatho anaññatho. Tathā avijjāya	431	
PA_atk-s04_01a:431_2	saṅkhārānaṃ paccayaṭṭho, saṅkhārānaṃ viññāṇassa paccayaṭṭho…pe… jātiyā jarāmaraṇassa	431	
PA_atk-s04_01a:431_3	paccayaṭṭho tatho avitatho anaññatho. Taṃ sabbaṃ bhagavā abhisambuddho. Tasmāpi tathānaṃ	431	
PA_atk-s04_01a:431_4	dhammānaṃ abhisambuddhattā tathāgatoti vuccati. Evaṃ tathadhamme yāthāvato abhisambuddhoti tathāgato.	431	
PA_atk-s04_01a:432_0	Kathaṃ tathadassitāya tathāgato? Bhagavā yaṃ sadevake loke…pe… sadevamanussāya aparimāṇāsu	432	
PA_atk-s04_01a:432_1	lokadhātūsu aparimāṇānaṃ sattānaṃ cakkhudvāre āpāthaṃ āgacchantaṃ rūpārammaṇaṃ nāma	432	
PA_atk-s04_01a:432_2	atthi, taṃ sabbākārato jānāti passati. Evaṃ jānatā passatā ca tena taṃ iṭṭhāniṭṭhādivasena	432	
PA_atk-s04_01a:432_3	vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ?	432	
PA_atk-s04_01a:432_4	Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ	432	
PA_atk-s04_01a:432_5	pītaka”ntiādinā nayena anekehi nāmehi terasahi vārehi dvepaññāsāya nayehi vibhajjamānaṃ	432	
PA_atk-s04_01a:432_6	tathameva hoti, vitathaṃ natthi. Esa nayo sotadvārādīsupi āpāthamāgacchantesu saddādīsu.	432	
PA_atk-s04_01a:432_7	Vuttañhetaṃ bhagavatā – “yaṃ, bhikkhave, sadevakassa lokassa…pe… sadevamanussāya	432	
PA_atk-s04_01a:432_8	diṭṭhaṃ sutaṃ mutaṃ viññātaṃ pattaṃ pariyesitaṃ anuvicaritaṃ manasā, tamahaṃ jānāmi,	432	
PA_atk-s04_01a:432_9	tamahaṃ abbhaññāsiṃ, taṃ tathāgatassa viditaṃ, taṃ tathāgato na upaṭṭhāsī”ti. Evaṃ	432	
PA_atk-s04_01a:432_10	tathadassitāya tathāgato. Tattha tathadassīatthe tathāgatoti padasambhavo veditabbo.	4321	
PA_atk-s04_01a:433_0	Kathaṃ tathavāditāya tathāgato? Yaṃ rattiṃ bhagavā bodhimaṇḍe aparājitapallaṅke nisinno	433	
PA_atk-s04_01a:433_1	tiṇṇaṃ mārānaṃ matthakaṃ madditvā anuttaraṃ sammāsambodhiṃ abhisambuddho, yañca rattiṃ	433	
PA_atk-s04_01a:433_2	yamakasālānaṃ antare anupādisesāya nibbānadhātuyā parinibbāyi, etthantare pañcacattālīsavassaparimāṇe	433	
PA_atk-s04_01a:433_3	kāle paṭhamabodhiyāpi majjhimabodhiyāpi pacchimabodhiyāpi yaṃ bhagavatā bhāsitaṃ	433	
PA_atk-s04_01a:433_4	suttaṃ geyyaṃ…pe… vedallaṃ, sabbaṃ taṃ atthato ca byañjanato ca anupavajjaṃ anūnaṃ	433	
PA_atk-s04_01a:433_5	anadhikaṃ sabbākāraparipuṇṇaṃ rāgamadanimmadanaṃ dosamohamadanimmadanaṃ, natthi tattha	433	
PA_atk-s04_01a:433_6	vālaggamattampi avakkhalitaṃ, sabbaṃ taṃ ekamuddikāya lañchitaṃ viya ekanāḷikāya	433	
PA_atk-s04_01a:433_7	mitaṃ viya ekatulāya tulitaṃ viya ca tathameva hoti avitathaṃ. Tenāha – “yañca, cunda,	433	
PA_atk-s04_01a:433_8	rattiṃ tathāgato anuttaraṃ sammāsambodhiṃ abhisambujjhati, yañca rattiṃ anupādisesāya	433	
PA_atk-s04_01a:433_9	nibbānadhātuyā parinibbāyati, yaṃ etasmiṃ antare bhāsati lapati niddisati, sabbaṃ	433	
PA_atk-s04_01a:433_10	taṃ tatheva hoti no aññathā. Tasmā tathāgatoti vuccatī”ti. Gadattho hi ettha gatasaddo.	4331	
PA_atk-s04_01a:433_11	Evaṃ tathavāditāya tathāgato.	4331	
PA_atk-s04_01a:434	Apica āgadanaṃ āgado, vacananti attho. Tatho aviparīto āgado assāti dakārassa takāraṃ katvā tathāgatoti evampetasmiṃ atthe padasiddhi veditabbā.	43	
PA_atk-s04_01a:435_0	Kathaṃ tathākāritāya tathāgato? Bhagavato hi vācāya kāyo anulometi kāyassapi vācā,	435	
PA_atk-s04_01a:435_1	tasmā yathāvādī tathākārī yathākārī tathāvādī ca hoti. Evaṃ bhūtassa cassa yathā	435	
PA_atk-s04_01a:435_2	vācā, kāyopi tathā gato, pavattoti attho. Yathā ca kāyo, vācāpi tathā gatāti tathāgato.	435	
PA_atk-s04_01a:435_3	Tenevāha – “yathāvādī, bhikkhave, tathāgato tathākārī, yathākārī tathāvādī. Iti yathāvādī	435	
PA_atk-s04_01a:435_4	tathākārī, yathākārī tathāvādī. Tasmā ‘tathāgato’ti vuccatī”ti. Evaṃ tathākāritāya tathāgato.	435	
PA_atk-s04_01a:436_0	Kathaṃ abhibhavanaṭṭhena tathāgato? Upari bhavaggaṃ heṭṭhā avīciṃ pariyantaṃ katvā	436	
PA_atk-s04_01a:436_1	tiriyaṃ aparimāṇāsu lokadhātūsu sabbasatte abhibhavati sīlenapi samādhināpi paññāyapi	436	
PA_atk-s04_01a:436_2	vimuttiyāpi, na tassa tulā vā pamāṇaṃ vā atthi, atulo appameyyo anuttaro rājarājo	436	
PA_atk-s04_01a:436_3	devadevo sakkānamatisakko brahmānamatibrahmā. Tenāha – “sadevake loke, bhikkhave…pe…	436	
PA_atk-s04_01a:436_4	sadevamanussāya tathāgato abhibhū anabhibhūto aññadatthu daso vasavattī. Tasmā ‘tathāgato’ti vuccatī”ti.	436	
PA_atk-s04_01a:437_0	Tatrevaṃ padasiddhi veditabbā – agado viya agado. Ko panesa? Desanāvilāso ceva puññussayo	437	
PA_atk-s04_01a:437_1	ca. Tena hesa mahānubhāvo bhisakko dibbāgadena sappe viya sabbaparappavādino sadevakañca	437	
PA_atk-s04_01a:437_2	lokaṃ abhibhavati. Iti sabbalokābhibhavane tatho aviparīto desanāvilāso ceva puññussayo	437	
PA_atk-s04_01a:437_3	ca agado assāti dakārassa takāraṃ katvā tathāgatoti veditabbo. Evaṃ abhibhavanaṭṭhena tathāgato.	437	
PA_atk-s04_01a:438_0	Apica tathāya gatotipi tathāgato, tathaṃ gatotipi tathāgato, gatoti avagato atīto	438	
PA_atk-s04_01a:438_1	patto paṭipannoti attho. Tattha sakalalokaṃ tīraṇapariññāya tathāya gato avagatoti	438	
PA_atk-s04_01a:438_2	tathāgato. Lokasamudayaṃ pahānapariññāya tathāya gato atītoti tathāgato, lokanirodhaṃ	438	
PA_atk-s04_01a:438_3	sacchikiriyāya tathāya gato pattoti tathāgato, lokanirodhagāminiṃ paṭipadaṃ tathāya	438	
PA_atk-s04_01a:438_4	gato paṭipannoti tathāgato. Tena yaṃ vuttaṃ bhagavatā –	438	
PA_atk-s04_01a:439_0	“Loko, bhikkhave, tathāgatena abhisambuddho, lokasmā tathāgato visaṃyutto. Lokasamudayo,	439	
PA_atk-s04_01a:439_1	bhikkhave, tathāgatena abhisambuddho, lokasamudayo tathāgatassa pahīno. Lokanirodho,	439	
PA_atk-s04_01a:439_2	bhikkhave, tathāgatena abhisambuddho, lokanirodho tathāgatassa sacchikato. Lokanirodhagāminī	439	
PA_atk-s04_01a:439_3	paṭipadā, bhikkhave, tathāgatena abhisambuddhā, lokanirodhagāminī paṭipadā tathāgatassa	439	
PA_atk-s04_01a:439_4	bhāvitā. Yaṃ, bhikkhave, sadevakassa lokassa…pe… sabbaṃ taṃ tathāgatena abhisambuddhaṃ.	439	
PA_atk-s04_01a:439_5	Tasmā ‘tathāgato’ti vuccatī”ti.	439	
PA_atk-s04_01a:440	Tassapi evaṃ attho veditabbo. Idampi ca tathāgatassa tathāgatabhāvadīpane mukhamattameva. Sabbākārena pana tathāgatova tathāgatassa tathāgatabhāvaṃ vaṇṇeyya.	44	
PA_atk-s04_01a:441_0	Arahaṃ sammāsambuddhoti padadvaye pana ārakattā, arīnaṃ arānañca hatattā, paccayādīnaṃ	441	
PA_atk-s04_01a:441_1	arahattā, pāpakaraṇe rahābhāvāti imehi tāva kāraṇehi arahanti veditabbo. Sammā sāmañca	441	
PA_atk-s04_01a:441_2	sabbadhammānaṃ buddhattā pana sammāsambuddhoti ayamettha saṅkhepo, vitthārato panetaṃ	441	
PA_atk-s04_01a:441_3	padadvayaṃ visuddhimagge buddhānussativaṇṇanāyaṃ pakāsitanti.	441	
PA_atk-s04_01a:442_0	171. Dutiye pātubhāvoti uppatti nipphatti. Dullabho lokasminti imasmiṃ sattaloke	442	
PA_atk-s04_01a:442_1	dullabho sudullabho paramadullabho. Kasmā dullabhoti? Ekavāraṃ dānapāramiṃ pūretvā	442	
PA_atk-s04_01a:442_2	buddhena bhavituṃ na sakkā, dve vāre dasa vāre vīsati vāre paññāsa vāre vārasataṃ	442	
PA_atk-s04_01a:442_3	vārasahassaṃ vārasatasahassaṃ vārakoṭisatasahassampi dānapāramiṃ pūretvā buddhena	442	
PA_atk-s04_01a:442_4	bhavituṃ na sakkā, tathā ekadivasaṃ dve divase dasa divase vīsati divase paññāsa	442	
PA_atk-s04_01a:442_5	divase divasasataṃ divasasahassaṃ divasasatasahassaṃ divasakoṭisatasahassaṃ. Ekamāsaṃ	442	
PA_atk-s04_01a:442_6	dve māse…pe… māsakoṭisatasahassaṃ. Ekasaṃvaccharaṃ dve saṃvacchare…pe… saṃvaccharakoṭisatasahassaṃ.	442	
PA_atk-s04_01a:442_7	Ekakappaṃ dve kappe…pe… kappakoṭisatasahassaṃ. Kappānaṃ ekaṃ asaṅkhyeyyaṃ dve asaṅkhyeyyāni	442	
PA_atk-s04_01a:442_8	tīṇi asaṅkhyeyyāni dānapāramiṃ pūretvā buddhena bhavituṃ na sakkā. Sīlapāramīnekkhammapāramī…pe…	442	
PA_atk-s04_01a:442_9	upekkhāpāramīsupi eseva nayo. Pacchimakoṭiyā pana kappasatasahassādhikāni cattāri	442	
PA_atk-s04_01a:442_10	asaṅkhyeyyāni dasa pāramiyo pūretvā buddhena bhavituṃ sakkāti iminā kāraṇena dullabho.	4421	
PA_atk-s04_01a:443_0	172. Tatiye acchariyamanussoti acchariyo manusso. Acchariyoti andhassa pabbatārohaṇaṃ	443	
PA_atk-s04_01a:443_1	viya niccaṃ na hotīti attho. Ayaṃ tāva saddanayo. Ayaṃ pana aṭṭhakathānayo – accharāyoggoti	443	
PA_atk-s04_01a:443_2	acchariyo, accharaṃ paharitvā passitabboti attho. Apica “tathāgatassa, bhikkhave,	443	
PA_atk-s04_01a:443_3	arahato sammāsambuddhassa pātubhāvā cattāro acchariyā abbhutā dhammā pātubhavantī”ti	443	
PA_atk-s04_01a:443_4	evamādīhi anekehi acchariyabbhutadhammehi samannāgatattāpi acchariyamanusso. Āciṇṇamanussotipi acchariyamanusso.	443	
PA_atk-s04_01a:444_0	Abhinīhārassa hi sampādake aṭṭha dhamme samodhānetvā ekabuddhassa sammukhe mahābodhimaṇḍe	444	
PA_atk-s04_01a:444_1	mānasaṃ bandhitvā nisajjanaṃ nāma na aññassa kassaci āciṇṇaṃ, sabbaññubodhisattasseva	444	
PA_atk-s04_01a:444_2	āciṇṇaṃ. Tathā buddhānaṃ santike byākaraṇaṃ labhitvā anivattakena hutvā vīriyādhiṭṭhānaṃ	444	
PA_atk-s04_01a:444_3	adhiṭṭhāya buddhakārakadhammānaṃ pūraṇampi na aññassa kassaci āciṇṇaṃ, sabbaññubodhisattasseva	444	
PA_atk-s04_01a:444_4	āciṇṇaṃ. Tathā pāramiyo gabbhaṃ gaṇhāpetvā vessantarattabhāvasadise attabhāve ṭhatvā	444	
PA_atk-s04_01a:444_5	sabbālaṅkārapaṭimaṇḍitānaṃ hatthīnaṃ sattasatāni assānaṃ sattasatānīti evaṃ sattasatakamahādānaṃ	444	
PA_atk-s04_01a:444_6	datvā jālikumārasadisaṃ puttaṃ, kaṇhājināsadisaṃ dhītaraṃ, maddīdevisadisaṃ bhariyañca	444	
PA_atk-s04_01a:444_7	dānamukhe niyyātetvā yāvatāyukaṃ ṭhatvā dutiye attabhāve tusitabhavane paṭisandhiggahaṇampi	444	
PA_atk-s04_01a:444_8	na aññassa kassaci āciṇṇaṃ, sabbaññubodhisattasseva āciṇṇaṃ. Tusitapure yāvatāyukaṃ	444	
PA_atk-s04_01a:444_9	ṭhatvā devatānaṃ āyācanaṃ sampaṭicchitvā pañcamahāvilokanaṃ viloketvā satassa sampajānassa	444	
PA_atk-s04_01a:444_10	tusitapurā cavitvā mahābhogakule paṭisandhiggahaṇampi na aññassa kassaci āciṇṇaṃ,	4441	
PA_atk-s04_01a:444_11	sabbaññubodhisattasseva āciṇṇaṃ. Tathā paṭisandhiggahaṇadivase dasasahassilokadhātukampanampi,	4441	
PA_atk-s04_01a:444_12	satassa sampajānassa mātukucchiyaṃ nivāsopi, satassa sampajānassa mātukucchito nikkhamanadivase	4441	
PA_atk-s04_01a:444_13	dasasahassilokadhātukampanampi, sampatijātassa sattapadavītihāragamanampi, dibbasetacchatta.	4441	
PA_atk-s04_01a:444_14	dhāraṇampi, dibbavāḷabījanukkhepopi, sabbadisāsu sīhavilokanaṃ viloketvā attanā paṭisamaṃ	4441	
PA_atk-s04_01a:444_15	kañci sattaṃ adisvā “aggohamasmi lokassā”ti evaṃ sīhanādanadanampi, paripākagate	4441	
PA_atk-s04_01a:444_16	ñāṇe mahāsampattiṃ pahāya mahābhinikkhamanampi, mahābodhimaṇḍe pallaṅkena nisinnassa	4441	
PA_atk-s04_01a:444_17	māravijayaṃ ādiṃ katvā pubbenivāsānussatidibbacakkhuvisodhanāni katvā paccūsasamaye	4441	
PA_atk-s04_01a:444_18	sabbaññutaññāṇaguṇarāsipaṭividdhakkhaṇe dasasahassilokadhātukampanampi, paṭhamadhammadesanāya	4441	
PA_atk-s04_01a:444_19	anuttaraṃ tiparivaṭṭaṃ dhammacakkappavattanampīti evamādi sabbaṃ na aññassa kassaci	4441	
PA_atk-s04_01a:444_20	āciṇṇaṃ, sabbaññubuddhasseva āciṇṇaṃ. Evaṃ āciṇṇamanussotipi acchariyamanusso.	4442	
PA_atk-s04_01a:445_0	173. Catutthe kālakiriyāti ekasmiṃ kāle pākaṭā kiriyāti kālakiriyā. Tathāgato hi	445	
PA_atk-s04_01a:445_1	pañcacattālīsa vassāni ṭhatvā tīṇi piṭakāni pañca nikāye navaṅgaṃ satthusāsanaṃ caturāsīti	445	
PA_atk-s04_01a:445_2	dhammakkhandhasahassāni pakāsetvā mahājanaṃ nibbānaninnaṃ nibbānapoṇaṃ katvā yamakasālānamantare	445	
PA_atk-s04_01a:445_3	nipanno bhikkhusaṅghaṃ āmantetvā appamādena ovaditvā sato sampajāno anupādisesāya	445	
PA_atk-s04_01a:445_4	nibbānadhātuyā parinibbāyi. Ayamassa kiriyā yāvajjatanā pākaṭāti ekasmiṃ kāle pākaṭā	445	
PA_atk-s04_01a:445_5	kiriyāti kālakiriyā. Anutappā hotīti anutāpakarā hoti. Tattha cakkavattirañño kālakiriyā	445	
PA_atk-s04_01a:445_6	ekacakkavāḷe devamanussānaṃ anutāpakarā hoti. Buddhānaṃ kālakiriyā dasasahassacakkavāḷesu	445	
PA_atk-s04_01a:445_7	devamanussānaṃ anutāpakarā hoti. Tena vuttaṃ – “bahuno janassa anutappā hotī”ti.	445	
PA_atk-s04_01a:446_0	174. Pañcame adutiyoti dutiyassa buddhassa abhāvā adutiyo. Cattāro hi buddhā sutabuddho,	446	
PA_atk-s04_01a:446_1	catusaccabuddho, paccekabuddho, sabbaññubuddhoti. Tattha bahussuto bhikkhu sutabuddho	446	
PA_atk-s04_01a:446_2	nāma. Khīṇāsavo catusaccabuddho nāma. Kappasatasahassādhikāni dve asaṅkhyeyyāni pāramiyo	446	
PA_atk-s04_01a:446_3	pūretvā sāmaṃ paṭividdhapaccekabodhiñāṇo paccekabuddho nāma. Kappasatasahassādhikāni	446	
PA_atk-s04_01a:446_4	cattāri vā aṭṭha vā soḷasa vā asaṅkhyeyyāni pāramiyo pūretvā tiṇṇaṃ mārānaṃ matthakaṃ	446	
PA_atk-s04_01a:446_5	madditvā paṭividdhasabbaññutaññāṇo sabbaññubuddho nāma. Imesu catūsu buddhesu sabbaññubuddhova	446	
PA_atk-s04_01a:446_6	adutiyo nāma. Na hi tena saddhiṃ añño sabbaññubuddho nāma uppajjati.	446	
PA_atk-s04_01a:447_0	Asahāyoti attabhāvena vā paṭividdhadhammehi vā sadiso sahāyo nāma assa natthīti asahāyo.	447	
PA_atk-s04_01a:447_1	“Laddhasahāyo kho pana so bhagavā sekhānañceva paṭipadāna”nti iminā pana pariyāyena	447	
PA_atk-s04_01a:447_2	sekhāsekhā buddhānaṃ sahāyā nāma honti. Appaṭimoti paṭimā vuccati attabhāvo, tassa	447	
PA_atk-s04_01a:447_3	attabhāvasadisā aññā paṭimā natthīti appaṭimo. Yāpi ca manussā suvaṇṇarajatādimayā	447	
PA_atk-s04_01a:447_4	paṭimā karonti, tāsu vālaggamattampi okāsaṃ tathāgatassa attabhāvasadisaṃ kātuṃ samattho	447	
PA_atk-s04_01a:447_5	nāma natthīti sabbathāpi appaṭimo.	447	
PA_atk-s04_01a:448_0	Appaṭisamoti attabhāvenevassa paṭisamo nāma koci natthīti appaṭisamo. Appaṭibhāgoti	448	
PA_atk-s04_01a:448_1	ye tathāgatena “cattāro satipaṭṭhānā”tiādinā nayena dhammā desitā, tesu “na cattāro	448	
PA_atk-s04_01a:448_2	satipaṭṭhānā, tayo vā pañca vā”tiādinā nayena paṭibhāgaṃ kātuṃ samattho nāma natthīti	448	
PA_atk-s04_01a:448_3	appaṭibhāgo. Appaṭipuggaloti añño koci “ahaṃ buddho”ti evaṃ paṭiññaṃ kātuṃ samattho	448	
PA_atk-s04_01a:448_4	puggalo natthīti appaṭipuggalo. Asamoti appaṭipuggalattāva sabbasattehi asamo. Asamasamoti	448	
PA_atk-s04_01a:448_5	asamā vuccanti atītānāgatā sabbaññubuddhā, tehi asamehi samoti asamasamo.	448	
PA_atk-s04_01a:449_0	Dvipadānaṃ aggoti sammāsambuddho apadānaṃ dvipadānaṃ catuppadānaṃ bahuppadānaṃ rūpīnaṃ	449	
PA_atk-s04_01a:449_1	arūpīnaṃ saññīnaṃ asaññīnaṃ nevasaññīnāsaññīnaṃ sattānaṃ aggova. Kasmā idha dvipadānaṃ	449	
PA_atk-s04_01a:449_2	aggoti vutto? Seṭṭhataravasena. Imasmiñhi loke seṭṭho nāma uppajjamāno apadacatuppadabahuppadesu	449	
PA_atk-s04_01a:449_3	na uppajjati, dvipadesuyeva uppajjati. Kataradvipadvesūti? Manussesu ceva devesu	449	
PA_atk-s04_01a:449_4	ca. Manussesu uppajjamāno tisahassimahāsahassilokadhātuṃ vase vattetuṃ samattho buddho	449	
PA_atk-s04_01a:449_5	hutvā uppajjati. Devesu uppajjamāno dasasahassilokadhātuṃ vasavattī mahābrahmā hutvā	449	
PA_atk-s04_01a:449_6	uppajjati. So tassa kappiyakārako vā ārāmiko vā sampajjati. Iti tatopi seṭṭhataravasenesa	449	
PA_atk-s04_01a:449_7	dvipadānaṃ aggoti vutto.	449	
PA_atk-s04_01a:450_0	175-186. Chaṭṭhādīsu ekapuggalassa, bhikkhave, pātubhāvā mahato cakkhussa pātubhāvo	450	
PA_atk-s04_01a:450_1	hotīti, bhikkhave, ekapuggalassa tathāgatassa arahato sammāsambuddhassa pātubhāvena	450	
PA_atk-s04_01a:450_2	mahantassa cakkhussa pātubhāvo hoti. Tasmiṃ puggale pātubhūte taṃ pātubhūtameva hoti,	450	
PA_atk-s04_01a:450_3	na vinā tassa pātubhāvena pātubhavati. Pātubhāvoti uppatti nipphatti. Katamassa cakkhussāti?	450	
PA_atk-s04_01a:450_4	Paññācakkhussa. Kīvarūpassāti? Sāriputtattherassa vipassanāpaññāsadisassa mahāmoggallānattherassa	450	
PA_atk-s04_01a:450_5	samādhipaññāsadisassāti. Ālokādīsupi eseva nayo. Ubhinnaṃ aggasāvakānaṃ paññāālokasadisoyeva	450	
PA_atk-s04_01a:450_6	hi ettha āloko, paññāobhāsasadisoyeva obhāso adhippeto. “Mahato cakkhussa, mahato	450	
PA_atk-s04_01a:450_7	ālokassa, mahato obhāsassā”ti imāni ca pana tīṇipi lokiyalokuttaramissakāni kathitānīti veditabbāni.	450	
PA_atk-s04_01a:451_0	Channaṃ anuttariyānanti uttaritaravirahitānaṃ channaṃ uttamadhammānaṃ. Tattha dassanānuttariyaṃ,	451	
PA_atk-s04_01a:451_1	savanānuttariyaṃ, lābhānuttariyaṃ, sikkhānuttariyaṃ, pāricariyānuttariyaṃ, anussatānuttariyanti	451	
PA_atk-s04_01a:451_2	imāni cha anuttariyāni. Imesaṃ pātubhāvo hotīti attho. Āyasmā hi ānandatthero sāyaṃpātaṃ	451	
PA_atk-s04_01a:451_3	tathāgataṃ cakkhuviññāṇena daṭṭhuṃ labhati, idaṃ dassanānuttariyaṃ. Aññopi sotāpanno	451	
PA_atk-s04_01a:451_4	vā sakadāgāmī vā anāgāmī vā ānandatthero viya tathāgataṃ dassanāya labhati, idampi	451	
PA_atk-s04_01a:451_5	dassanānuttariyaṃ. Aparo pana puthujjanakalyāṇako ānandatthero viya dasabalaṃ dassanāya	451	
PA_atk-s04_01a:451_6	labhitvā taṃ dassanaṃ vaḍḍhetvā sotāpattimaggaṃ pāpeti. Idaṃ dassanameva nāma, mūladassanaṃ	451	
PA_atk-s04_01a:451_7	pana dassanānuttariyaṃ nāma.	451	
PA_atk-s04_01a:452_0	Ānandattheroyeva ca abhikkhaṇaṃ dasabalassa vacanaṃ sotaviññāṇena sotuṃ labhati,	452	
PA_atk-s04_01a:452_1	idaṃ savanānuttariyaṃ. Aññepi sotāpannādayo ānandatthero viya tathāgatassa vacanaṃ	452	
PA_atk-s04_01a:452_2	savanāya labhanti, idampi savanānuttariyaṃ. Aparo pana puthujjanakalyāṇako ānandatthero	452	
PA_atk-s04_01a:452_3	viya tathāgatassa vacanaṃ sotuṃ labhitvā taṃ savanaṃ vaḍḍhetvā sotāpattimaggaṃ pāpeti.	452	
PA_atk-s04_01a:452_4	Idaṃ savanameva nāma, mūlasavanaṃ pana savanānuttariyaṃ nāma.	452	
PA_atk-s04_01a:453_0	Ānandattheroyeva ca dasabale saddhaṃ paṭilabhati, idaṃ lābhānuttariyaṃ. Aññepi sotāpannādayo	453	
PA_atk-s04_01a:453_1	ānandatthero viya dasabale saddhāpaṭilābhaṃ labhanti, idampi lābhānuttariyaṃ. Aparo	453	
PA_atk-s04_01a:453_2	pana puthujjanakalyāṇako ānandatthero viya dasabale saddhāpaṭilābhaṃ labhitvā taṃ	453	
PA_atk-s04_01a:453_3	lābhaṃ vaḍḍhetvā sotāpattimaggaṃ pāpeti, ayaṃ lābhoyeva nāma, mūlalābho pana lābhānuttariyaṃ nāma.	453	
PA_atk-s04_01a:454_0	Ānandattheroyeva ca dasabalassa sāsane tisso sikkhā sikkhati, idaṃ sikkhānuttariyaṃ.	454	
PA_atk-s04_01a:454_1	Aññepi sotāpannādayo ānandatthero viya dasabalassa sāsane tisso sikkhā sikkhanti,	454	
PA_atk-s04_01a:454_2	idampi sikkhānuttariyaṃ. Aparo pana puthujjanakalyāṇako ānandatthero viya dasabalassa	454	
PA_atk-s04_01a:454_3	sāsane tisso sikkhā sikkhitvā tā sikkhā vaḍḍhetvā sotāpattimaggaṃ pāpeti. Ayaṃ sikkhāyeva	454	
PA_atk-s04_01a:454_4	nāma, mūlasikkhā pana sikkhānuttariyaṃ nāma.	454	
PA_atk-s04_01a:455_0	Ānandattheroyeva ca abhiṇhaṃ dasabalaṃ paricarati, idaṃ pāricariyānuttariyaṃ. Aññepi	455	
PA_atk-s04_01a:455_1	sotāpannādayo ānandatthero viya abhiṇhaṃ dasabalaṃ paricaranti, idampi pāricariyānuttariyaṃ.	455	
PA_atk-s04_01a:455_2	Aparo pana puthujjanakalyāṇako ānandatthero viya dasabalaṃ paricaritvā taṃ pāricariyaṃ	455	
PA_atk-s04_01a:455_3	vaḍḍhetvā sotāpattimaggaṃ pāpeti, ayaṃ pāricariyāyeva nāma, mūlapāricariyā pana pāricariyānuttariyaṃ nāma.	455	
PA_atk-s04_01a:456_0	Ānandattheroyeva ca dasabalassa lokiyalokuttare guṇe anussarati, idaṃ anussatānuttariyaṃ.	456	
PA_atk-s04_01a:456_1	Aññepi sotāpannādayo ānandatthero viya dasabalassa lokiyalokuttare guṇe anussaranti,	456	
PA_atk-s04_01a:456_2	idampi anussatānuttariyaṃ. Aparo pana puthujjanakalyāṇako ānandatthero viya dasabalassa	456	
PA_atk-s04_01a:456_3	lokiyalokuttare guṇe anussaritvā taṃ anussatiṃ vaḍḍhetvā sotāpattimaggaṃ pāpeti,	456	
PA_atk-s04_01a:456_4	ayaṃ anussatiyeva nāma, mūlānussati pana anussatānuttariyaṃ nāma. Imāni cha anuttariyāni,	456	
PA_atk-s04_01a:456_5	imesaṃ pātubhāvo hoti. Imāni ca pana cha anuttariyāni lokiyalokuttaramissakāni kathitānīti veditabbāni.	456	
PA_atk-s04_01a:457_0	Catunnaṃ paṭisambhidānaṃ sacchikiriyā hotīti catasso hi paṭisambhidāyo atthapaṭisambhidā,	457	
PA_atk-s04_01a:457_1	dhammapaṭisambhidā, niruttipaṭisambhidā, paṭibhānapaṭisambhidāti. Tattha atthesu	457	
PA_atk-s04_01a:457_2	ñāṇaṃ atthapaṭisambhidā, dhammesu ñāṇaṃ dhammapaṭisambhidā, atthadhammaniruttābhilāpe	457	
PA_atk-s04_01a:457_3	ñāṇaṃ niruttipaṭisambhidā, ñāṇesu ñāṇaṃ paṭibhānapaṭisambhidā. Ayamettha saṅkhepo,	457	
PA_atk-s04_01a:457_4	vitthāro panetāsaṃ abhidhamme āgatoyeva. Imāsaṃ catassannaṃ paṭisambhidānaṃ buddhuppāde	457	
PA_atk-s04_01a:457_5	paccakkhakiriyā hoti, na vinā buddhuppādā. Etāsaṃ sacchikiriyāti attho. Imāpi lokiyalokuttarāva	457	
PA_atk-s04_01a:457_6	kathitāti veditabbā.	457	
PA_atk-s04_01a:458_0	Anekadhātupaṭivedhoti “cakkhudhātu rūpadhātū”tiādīnaṃ aṭṭhārasannaṃ dhātūnaṃ buddhuppādeyeva	458	
PA_atk-s04_01a:458_1	paṭivedho hoti, na vinā buddhuppādenāti attho. Nānādhātupaṭivedhoti ettha imāva aṭṭhārasa	458	
PA_atk-s04_01a:458_2	dhātuyo nānāsabhāvato nānādhātuyoti veditabbā. Yo panetāsaṃ “nānāsabhāvā etā”ti evaṃ	458	
PA_atk-s04_01a:458_3	nānākaraṇato paṭivedho, ayaṃ nānādhātupaṭivedho nāma. Vijjāvimuttiphalasacchikiriyāti	458	
PA_atk-s04_01a:458_4	ettha vijjāti phale ñāṇaṃ, vimuttīti tadavasesā phalasampayuttā dhammā. Sotāpattiphalasacchikiriyāti	458	
PA_atk-s04_01a:458_5	sototi paṭhamamaggo, tena sotena pattabbaṃ phalanti sotāpattiphalaṃ. Sakadāgāmiphalādīni pākaṭāneva.	458	
PA_atk-s04_01a:459	187. Anuttaranti niruttaraṃ. Dhammacakkanti seṭṭhacakkaṃ. Cakkasaddo hesa –	45	
PA_atk-s04_01a:460	“Catubbhi aṭṭhajjhagamā, aṭṭhāhipi ca soḷasa;	46	
PA_atk-s04_01a:461	Soḷasāhi ca bāttiṃsa, atricchaṃ cakkamāsado;	46	
PA_atk-s04_01a:462	Icchāhatassa posassa, cakkaṃ bhamati matthake”ti. –	46	
PA_atk-s04_01a:463_0	Ettha uracakke āgato. “Cakkasamāruḷhā jānapadā pariyāyantī”ti ettha iriyāpathacakke.	463	
PA_atk-s04_01a:463_1	“Atha kho so, bhikkhave, rathakāro yaṃ taṃ cakkaṃ chahi māsehi niṭṭhitaṃ, taṃ pavattesī”ti	463	
PA_atk-s04_01a:463_2	ettha dārucakke. “Addasā kho doṇo brāhmaṇo bhagavato pādesu cakkāni sahassārānī”ti	463	
PA_atk-s04_01a:463_3	ettha lakkhaṇacakke. “Cattārimāni, bhikkhave, cakkāni, yehi samannāgatānaṃ devamanussānaṃ	463	
PA_atk-s04_01a:463_4	catucakkaṃ vattatī”ti ettha sampatticakke. “Dibbaṃ cakkaratanaṃ pātubhavatī”ti ettha	463	
PA_atk-s04_01a:463_5	ratanacakke. Idha pana dhammacakke āgato.	463	
PA_atk-s04_01a:464_0	Pavattitanti ettha dhammacakkaṃ abhinīharati nāma, abhinīhaṭaṃ nāma, uppādeti nāma,	464	
PA_atk-s04_01a:464_1	uppāditaṃ nāma, pavatteti nāma, pavattitaṃ nāmāti ayaṃ pabhedo veditabbo. Kuto paṭṭhāya	464	
PA_atk-s04_01a:464_2	dhammacakkaṃ abhinīharati nāmāti? Yadā sumedhabrāhmaṇo hutvā kāmesu ādīnavaṃ nekkhamme	464	
PA_atk-s04_01a:464_3	ca ānisaṃsaṃ disvā sattasatakamahādānaṃ datvā isipabbajjaṃ pabbajitvā pañca abhiññā	464	
PA_atk-s04_01a:464_4	aṭṭha samāpattiyo nibbatteti, tato paṭṭhāya dhammacakkaṃ abhinīharati nāma.	464	
PA_atk-s04_01a:465_0	Kuto paṭṭhāya abhinīhaṭaṃ nāmāti? Yadā aṭṭha dhamme samodhānetvā dīpaṅkarapādamūle	465	
PA_atk-s04_01a:465_1	mahābodhimaṇḍatthāya mānasaṃ bandhitvā “byākaraṇaṃ aladdhā na vuṭṭhahissāmī”ti vīriyādhiṭṭhānaṃ	465	
PA_atk-s04_01a:465_2	adhiṭṭhāya nipanno dasabalassa santikā byākaraṇaṃ labhi, tato paṭṭhāya dhammacakkaṃ abhinīhaṭaṃ nāma.	465	
PA_atk-s04_01a:466_0	Kuto paṭṭhāya uppādeti nāmāti? Tato paṭṭhāya dānapāramiṃ pūrentopi dhammacakkaṃ uppādeti	466	
PA_atk-s04_01a:466_1	nāma. Sīlapāramiṃ pūrentopi…pe… upekkhāpāramiṃ pūrentopi dhammacakkaṃ uppādeti nāma.	466	
PA_atk-s04_01a:466_2	Dasa pāramiyo dasa upapāramiyo dasa paramatthapāramiyo pūrentopi, pañca mahāpariccāge	466	
PA_atk-s04_01a:466_3	pariccajantopi, ñātatthacariyaṃ pūrentopi dhammacakkaṃ uppādeti nāma. Vessantarattabhāve	466	
PA_atk-s04_01a:466_4	ṭhatvā sattasatakamahādānaṃ datvā puttadāraṃ dānamukhe niyyātetvā pāramikūṭaṃ gahetvā	466	
PA_atk-s04_01a:466_5	tusitapure nibbattitvā tattha yāvatāyukaṃ ṭhatvā devatāhi āyācito paṭiññaṃ datvā	466	
PA_atk-s04_01a:466_6	pañcamahāvilokanaṃ vilokentopi dhammacakkaṃ uppādetiyeva nāma. Mātukucchiyaṃ paṭisandhiṃ	466	
PA_atk-s04_01a:466_7	gaṇhantopi, paṭisandhikkhaṇe dasasahassacakkavāḷaṃ kampentopi, mātukucchito nikkhantadivase	466	
PA_atk-s04_01a:466_8	tatheva lokaṃ kampentopi, sampatijāto satta padāni gantvā “aggomahasmī”ti sīhanādaṃ	466	
PA_atk-s04_01a:466_9	nadantopi, ekūnatiṃsa saṃvaccharāni agāramajjhe vasantopi, mahābhinikkhamanaṃ nikkhamantopi,	466	
PA_atk-s04_01a:466_10	anomānadītīre pabbajantopi, mahāpadhāne chabbassāni vīriyaṃ karontopi, sujātāya dinnaṃ	4661	
PA_atk-s04_01a:466_11	madhupāyāsaṃ bhuñjitvā suvaṇṇapātiṃ nadiyā pavāhetvā sāyanhasamaye bodhimaṇḍavaragato	4661	
PA_atk-s04_01a:466_12	puratthimaṃ lokadhātuṃ olokento nisīditvā sūriye dharamāneyeva mārabalaṃ vidhametvā	4661	
PA_atk-s04_01a:466_13	paṭhamayāme pubbenivāsaṃ anussarantopi, majjhimayāme dibbacakkhuṃ visodhentopi, paccūsakālasamanantare	4661	
PA_atk-s04_01a:466_14	paccayākāraṃ sammasitvā sotāpattimaggaṃ paṭivijjhantopi, sotāpattiphalaṃ sacchikarontopi,	4661	
PA_atk-s04_01a:466_15	sakadāgāmimaggaṃ sakadāgāmiphalaṃ anāgāmimaggaṃ anāgāmiphalaṃ sacchikarontopi, arahattamaggaṃ	4661	
PA_atk-s04_01a:466_16	paṭivijjhantopi dhammacakkaṃ uppādetiyeva nāma.	4661	
PA_atk-s04_01a:467_0	Arahattaphalakkhaṇe pana tena dhammacakkaṃ uppāditaṃ nāma. Buddhānañhi sakalalokiyalokuttaraguṇarāsi	467	
PA_atk-s04_01a:467_1	arahattaphaleneva saddhiṃ ijjhati. Tasmā tena tasmiṃ khaṇe dhammacakkaṃ uppāditaṃ nāma hoti.	467	
PA_atk-s04_01a:468_0	Kadā pavatteti nāma? Bodhimaṇḍe sattasattāhaṃ vītināmetvā isipatane migadāye aññākoṇḍaññattheraṃ	468	
PA_atk-s04_01a:468_1	kāyasakkhiṃ katvā dhammacakkappavattanasuttantaṃ desento dhammacakkaṃ pavatteti nāma.	468	
PA_atk-s04_01a:469_0	Yadā pana aññākoṇḍaññattherena dasabalassa desanāñāṇānubhāvanibbattaṃ savanaṃ labhitvā	469	
PA_atk-s04_01a:469_1	sabbapaṭhamaṃ dhammo adhigato, tato paṭṭhāya dhammacakkaṃ pavattitaṃ nāma hotīti	469	
PA_atk-s04_01a:469_2	veditabbaṃ. Dhammacakkanti cetaṃ desanāñāṇassapi nāmaṃ paṭivedhañāṇassapi. Tesu desanāñāṇaṃ	469	
PA_atk-s04_01a:469_3	lokiyaṃ, paṭivedhañāṇaṃ lokuttaraṃ. Kassa desanāpaṭivedhañāṇanti? Na aññassa kassaci,	469	
PA_atk-s04_01a:469_4	sammāsambuddhasseva desanāñāṇañca paṭivedhañāṇañcāti veditabbaṃ.	469	
PA_atk-s04_01a:470_0	Sammadevāti hetunā nayena kāraṇeneva. Anuppavattetīti yathā purato gacchantassa pacchato	470	
PA_atk-s04_01a:470_1	gacchanto taṃ anugacchati nāma, evaṃ paṭhamataraṃ satthārā pavattitaṃ thero anuppavatteti	470	
PA_atk-s04_01a:470_2	nāma. Kathaṃ? Satthā hi “cattārome, bhikkhave, satipaṭṭhānā. Katame cattāro”ti kathento	470	
PA_atk-s04_01a:470_3	dhammacakkaṃ pavatteti nāma, dhammasenāpati sāriputtattheropi “cattārome, āvuso,	470	
PA_atk-s04_01a:470_4	satipaṭṭhānā”ti kathento dhammacakkaṃ anuppavatteti nāma. Sammappadhānādīsupi eseva	470	
PA_atk-s04_01a:470_5	nayo. Na kevalañca bodhipakkhiyadhammesu, “cattārimāni, bhikkhave, ariyasaccāni.	470	
PA_atk-s04_01a:470_6	Cattārome, bhikkhave, ariyavaṃsā”tiādīsupi ayaṃ nayo netabbova. Evaṃ sammāsambuddho	470	
PA_atk-s04_01a:470_7	dhammacakkaṃ pavatteti nāma, thero dasabalena pavattitaṃ dhammacakkaṃ anuppavatteti nāma.	470	
PA_atk-s04_01a:471_0	Evaṃ dhammacakkaṃ anuppavattentena pana therena dhammo desitopi pakāsitopi satthārāva	471	
PA_atk-s04_01a:471_1	desito pakāsito hoti. Yo hi koci bhikkhu vā bhikkhunī vā upāsako vā upāsikā vā devo	471	
PA_atk-s04_01a:471_2	vā sakko vā māro vā brahmā vā dhammaṃ desetu pakāsetu, sabbo so satthārā desito pakāsitova	471	
PA_atk-s04_01a:471_3	nāma hoti, sesajano pana lekhahārakapakkhe ṭhitova nāma hoti. Kathaṃ? Yathā hi raññā	471	
PA_atk-s04_01a:471_4	dinnaṃ paṇṇaṃ vācetvā yaṃ yaṃ kammaṃ karonti, taṃ taṃ kammaṃ yena kenaci katampi	471	
PA_atk-s04_01a:471_5	kāritampi raññā kāritanteva vuccati. Mahārājā viya hi sammāsambuddho. Rājapaṇṇaṃ	471	
PA_atk-s04_01a:471_6	viya tepiṭakaṃ buddhavacanaṃ. Paṇṇadānaṃ viya tepiṭake nayamukhadānaṃ paṇṇaṃ vācetvā	471	
PA_atk-s04_01a:471_7	taṃtaṃkammānaṃ karaṇaṃ viya catunnaṃ parisānaṃ attano balena buddhavacanaṃ uggaṇhitvā	471	
PA_atk-s04_01a:471_8	paresaṃ desanā pakāsanā. Tattha yathā paṇṇaṃ vācetvā yena kenaci katampi kāritampi	471	
PA_atk-s04_01a:471_9	taṃ kammaṃ raññā kāritameva hoti, evameva yena kenaci desitopi pakāsitopi dhammo	471	
PA_atk-s04_01a:471_10	satthārā desito pakāsitova nāma hotīti veditabbo. Sesaṃ sabbattha uttānatthamevāti.	4711	
PA_atk-s04_01a:472	Ekapuggalavaggavaṇṇanā.	47	
PA_atk-s04_01a:473	14. Etadaggavaggo	47	
PA_atk-s04_01a:474	(14) 1. Paṭhamaetadaggavaggo	47	
PA_atk-s04_01a:475	Etadaggapadavaṇṇanā	47	
PA_atk-s04_01a:476_0	188. Etadaggesu paṭhamavaggassa paṭhame etadagganti etaṃ aggaṃ. Ettha ca ayaṃ aggasaddo	476	
PA_atk-s04_01a:476_1	ādikoṭikoṭṭhāsaseṭṭhesu dissati. “Ajjatagge, samma dovārika, āvarāmi dvāraṃ nigaṇṭhānaṃ	476	
PA_atk-s04_01a:476_2	nigaṇṭhīna”ntiādīsu hi ādimhi dissati. “Teneva aṅgulaggena taṃ aṅgulaggaṃ parāmaseyya,	476	
PA_atk-s04_01a:476_3	ucchaggaṃ veḷagga”ntiādīsu koṭiyaṃ. “Ambilaggaṃ vā madhuraggaṃ vā tittakaggaṃ vā,	476	
PA_atk-s04_01a:476_4	anujānāmi, bhikkhave, vihāraggena vā pariveṇaggena vā bhājetu”ntiādīsu koṭṭhāse.	476	
PA_atk-s04_01a:476_5	“Yāvatā, bhikkhave, sattā apadā vā…pe… tathāgato tesaṃ aggamakkhāyatī”tiādīsu seṭṭhe.	476	
PA_atk-s04_01a:476_6	Svāyamidha koṭiyampi vaṭṭati seṭṭhepi. Te hi therā attano attano ṭhāne koṭibhūtātipi	476	
PA_atk-s04_01a:476_7	aggā, seṭṭhabhūtātipi. Tasmā etadagganti esā koṭi eso seṭṭhoti ayamettha attho. Eseva nayo sabbasuttesu.	476	
PA_atk-s04_01a:477_0	Ayañca etadaggasannikkhepo nāma catūhi kāraṇehi labbhati aṭṭhuppattito āgamanato	477	
PA_atk-s04_01a:477_1	ciṇṇavasito guṇātirekatoti. Tattha koci thero ekena kāraṇena etadaggaṭṭhānaṃ labhati,	477	
PA_atk-s04_01a:477_2	koci dvīhi, koci tīhi, koci sabbeheva catūhipi āyasmā sāriputtatthero viya. So hi	477	
PA_atk-s04_01a:477_3	aṭṭhuppattitopi mahāpaññatāya etadaggaṭṭhānaṃ labhi āgamanādīhipi. Kathaṃ? Ekasmiṃ	477	
PA_atk-s04_01a:477_4	hi samaye satthā jetavanamahāvihāre viharanto kaṇḍambarukkhamūle titthiyamaddanaṃ	477	
PA_atk-s04_01a:477_5	yamakapāṭihāriyaṃ dassetvā “kahaṃ nu kho purimabuddhā yamakapāṭihāriyaṃ katvā vassaṃ	477	
PA_atk-s04_01a:477_6	upagacchantī”ti āvajjento “tāvatiṃsabhavane”ti ñatvā dve padantarāni dassetvā tatiyena	477	
PA_atk-s04_01a:477_7	padena tāvatiṃsabhavane paccuṭṭhāsi. Sakko devarājā bhagavantaṃ disvā paṇḍukambalasilāto	477	
PA_atk-s04_01a:477_8	uṭṭhāya saddhiṃ devagaṇena paccuggamanaṃ agamāsi. Devā cintayiṃsu – “sakko devarājā	477	
PA_atk-s04_01a:477_9	devagaṇaparivuto saṭṭhiyojanāyāmāya paṇḍukambalasilāya nisīditvā sampattiṃ anubhavati,	477	
PA_atk-s04_01a:477_10	buddhānaṃ nāma nisinnakālato paṭṭhāya na sakkā aññena ettha hatthampi ṭhapetu”nti.	4771	
PA_atk-s04_01a:477_11	Satthāpi tattha nisinno tesaṃ cittācāraṃ ñatvā mahāpaṃsukūliko viya muṇḍapīṭhakaṃ	4771	
PA_atk-s04_01a:477_12	sabbameva paṇḍukambalasilaṃ avattharitvā nisīdi. Evaṃ nisīdanto pana attano vā sarīraṃ	4771	
PA_atk-s04_01a:477_13	mahantaṃ katvā māpesi, paṇḍukambalasilaṃ vā khuddakaṃ akāsīti na sallakkhetabbaṃ.	4771	
PA_atk-s04_01a:477_14	Acinteyyo hi buddhavisayo. Evaṃ nisinno pana mātaraṃ kāyasakkhiṃ katvā dasasahassacakkavāḷadevatānaṃ	4771	
PA_atk-s04_01a:477_15	“kusalā dhammā akusalā dhammā abyākatā dhammā”ti abhidhammapiṭakaṃ desesi.	4771	
PA_atk-s04_01a:478_0	Pāṭihāriyaṭṭhānepi sabbāpi dvādasayojanikā parisā anuruddhattheraṃ upasaṅkamitvā	478	
PA_atk-s04_01a:478_1	“kahaṃ, bhante, dasabalo gato”ti pucchi. Tāvatiṃsabhavane paṇḍukambalasilāyaṃ vassaṃ	478	
PA_atk-s04_01a:478_2	upagantvā abhidhammakathaṃ desetuṃ gatoti. Bhante, na mayaṃ satthāraṃ adisvā gamissāma.	478	
PA_atk-s04_01a:478_3	Kadā satthā āgamissatīti satthu āgamanakālaṃ jānāthāti? Mahāmoggallānattherassa bhāraṃ	478	
PA_atk-s04_01a:478_4	karotha, so buddhānaṃ santikaṃ gantvā sāsanaṃ āharissatīti. Kiṃ pana therassa tattha	478	
PA_atk-s04_01a:478_5	gantuṃ balaṃ natthīti? Atthi, visesavantānaṃ pana visesaṃ passantūti evamāha. Mahājano	478	
PA_atk-s04_01a:478_6	mahāmoggallānattheraṃ upasaṅkamitvā satthu sāsanaṃ gahetvā āgamanatthāya yāci. Thero	478	
PA_atk-s04_01a:478_7	passanteyeva mahājane pathaviyaṃ nimujjitvā antosinerunā gantvā satthāraṃ vanditvā	478	
PA_atk-s04_01a:478_8	āha – “bhante, mahājano tumhākaṃ dassanakāmo, āgamanadivasaṃ vo jānituṃ icchatī”ti.	478	
PA_atk-s04_01a:478_9	Tena hi “ito temāsaccayena saṅkassanagaradvāre passathā”tissa vadehīti. Thero bhagavato	478	
PA_atk-s04_01a:478_10	sāsanaṃ āharitvā mahājanassa kathesi. Mahājano tattheva temāsaṃ khandhāvāraṃ bandhitvā	4781	
PA_atk-s04_01a:478_11	vasi. Cūḷaanāthapiṇḍiko dvādasayojanāya parisāya temāsaṃ yāgubhattaṃ ādāsi.	4781	
PA_atk-s04_01a:479_0	Satthāpi sattappakaraṇāni desetvā manussalokaṃ āgamanatthāya ākappaṃ dassesi. Sakko	479	
PA_atk-s04_01a:479_1	devarājā vissakammaṃ āmantetvā tathāgatassa otaraṇatthāya sopānaṃ māpetuṃ āṇāpesi.	479	
PA_atk-s04_01a:479_2	So ekato sovaṇṇamayaṃ ekato rajatamayaṃ sopānaṃ māpetvā majjhe maṇimayaṃ māpesi.	479	
PA_atk-s04_01a:479_3	Satthā maṇimaye sopāne ṭhatvā “mahājano maṃ passatū”ti adhiṭṭhāsi. Attano ānubhāveneva	479	
PA_atk-s04_01a:479_4	“mahājano avīcimahānirayaṃ passatū”tipi adhiṭṭhāsi. Nirayadassanena cassa uppannasaṃvegataṃ	479	
PA_atk-s04_01a:479_5	ñatvā devalokaṃ dassesi. Athassa otarantassa mahābrahmā chattaṃ dhāresi, sakko devarājā	479	
PA_atk-s04_01a:479_6	pattaṃ gaṇhi, suyāmo devarājā dibbaṃ vāḷabījaniṃ bīji, pañcasikho gandhabbadevaputto	479	
PA_atk-s04_01a:479_7	beluvapaṇḍuvīṇaṃ samapaññāsāya mucchanāhi mucchitvā vādento purato otari. Buddhānaṃ	479	
PA_atk-s04_01a:479_8	pathaviyaṃ patiṭṭhitakāle “ahaṃ paṭhamaṃ vandissāmi, ahaṃ paṭhamaṃ vandissāmī”ti	479	
PA_atk-s04_01a:479_9	mahājano aṭṭhāsi. Saha mahāpathavīakkamanena pana bhagavato neva mahājano na asītimahāsāvakā	479	
PA_atk-s04_01a:479_10	paṭhamakavandanaṃ sampāpuṇiṃsu, dhammasenāpati sāriputtattheroyeva pana sampāpuṇi.	4791	
PA_atk-s04_01a:480_0	Atha satthā dvādasayojanāya parisāya antare “therassa paññānubhāvaṃ jānantū”ti puthujjanapañcakaṃ	480	
PA_atk-s04_01a:480_1	pañhaṃ ārabhi. Paṭhamaṃ lokiyamahājano sallakkhessatīti puthujjanapañhaṃ pucchi.	480	
PA_atk-s04_01a:480_2	Ye ye sallakkhiṃsu, te te kathayiṃsu. Dutiyaṃ puthujjanavisayaṃ atikkamitvā sotāpattimagge	480	
PA_atk-s04_01a:480_3	pañhaṃ pucchi. Puthujjanā tuṇhī ahesuṃ, sotāpannāva kathayiṃsu. Tato sotāpannānaṃ	480	
PA_atk-s04_01a:480_4	visayaṃ atikkamitvā sakadāgāmimagge pañhaṃ pucchi. Sotāpannā tuṇhī ahesuṃ, sakadāgāminova	480	
PA_atk-s04_01a:480_5	kathayiṃsu. Tesampi visayaṃ atikkamitvā anāgāmimagge pañhaṃ pucchi. Sakadāgāmino	480	
PA_atk-s04_01a:480_6	tuṇhī ahesuṃ, anāgāminova kathayiṃsu. Tesampi visayaṃ atikkamitvā arahattamagge pañhaṃ	480	
PA_atk-s04_01a:480_7	pucchi. Anāgāmino tuṇhī ahesuṃ, arahantāva kathayiṃsu. Tato heṭṭhimakoṭito paṭṭhāya	480	
PA_atk-s04_01a:480_8	abhiññāte abhiññāte sāvake pucchi, te attano attano paṭisambhidāvisaye ṭhatvā kathayiṃsu.	480	
PA_atk-s04_01a:480_9	Atha mahāmoggallānaṃ pucchi, sesasāvakā tuṇhī ahesuṃ, therova kathesi. Tassāpi visayaṃ	480	
PA_atk-s04_01a:480_10	atikkamitvā sāriputtattherassa visaye pañhaṃ pucchi. Mahāmoggallāno tuṇhī ahosi,	4801	
PA_atk-s04_01a:480_11	sāriputtattherova kathesi. Therassāpi visayaṃ atikkamitvā buddhavisaye pañhaṃ pucchi.	4801	
PA_atk-s04_01a:480_12	Dhammasenāpati āvajjentopi passituṃ na sakkoti, puratthimapacchimuttaradakkhiṇā catasso	4801	
PA_atk-s04_01a:480_13	disā catasso anudisāti ito cito ca olokento pañhuppattiṭṭhānaṃ sallakkhetuṃ nāsakkhi.	4801	
PA_atk-s04_01a:481_0	Satthā therassa kilamanabhāvaṃ jānitvā “sāriputto kilamati, nayamukhamassa dassessāmī”ti	481	
PA_atk-s04_01a:481_1	“āgamehi tvaṃ, sāriputtā”ti vatvā “nāyaṃ tuyhaṃ visayo pañho, buddhānaṃ esa visayo	481	
PA_atk-s04_01a:481_2	sabbaññūnaṃ yasassīna”nti buddhavisayabhāvaṃ ācikkhitvā “bhūtamidanti, sāriputta,	481	
PA_atk-s04_01a:481_3	samanupassasī”ti āha. Thero “catumahābhūtikakāyapariggahaṃ me bhagavā ācikkhatī”ti	481	
PA_atk-s04_01a:481_4	ñatvā “aññātaṃ bhagavā, aññātaṃ sugatā”ti āha. Etasmiṃ ṭhāne ayaṃ kathā udapādi –	481	
PA_atk-s04_01a:481_5	mahāpañño vata, bho, sāriputtatthero, yatra hi nāma sabbehi anaññātaṃ pañhaṃ kathesi,	481	
PA_atk-s04_01a:481_6	buddhehi ca dinnanaye ṭhatvā buddhavisaye pañhaṃ kathesi, iti therassa paññānubhāvo	481	
PA_atk-s04_01a:481_7	yattakaṃ ṭhānaṃ buddhānaṃ kittisaddena otthaṭaṃ, sabbaṃ ajjhottharitvā gatoti evaṃ	481	
PA_atk-s04_01a:481_8	tāva thero aṭṭhuppattito mahāpaññatāya etadaggaṭṭhānaṃ labhi.	481	
PA_atk-s04_01a:482	Kathaṃ āgamanato? Imissāyeva hi aṭṭhuppattiyā satthā āha – sāriputto na idāneva paññavā, atīte pañca jātisatāni isipabbajjaṃ pabbajitvāpi mahāpaññova ahosi –	48	
PA_atk-s04_01a:483	“Yo pabbajī jātisatāni pañca,	48	
PA_atk-s04_01a:484	Pahāya kāmāni manoramāni;	48	
PA_atk-s04_01a:485	Taṃ vītarāgaṃ susamāhitindriyaṃ,	48	
PA_atk-s04_01a:486	Parinibbutaṃ vandatha sāriputta”nti.	48	
PA_atk-s04_01a:487_0	Evaṃ pabbajjaṃ upabrūhayamāno ekasmiṃ samaye bārāṇasiyaṃ brāhmaṇakule nibbatto. Tayo	487	
PA_atk-s04_01a:487_1	vede uggaṇhitvā tattha sāraṃ apassanto “pabbajitvā ekaṃ mokkhadhammaṃ gavesituṃ vaṭṭatī”ti	487	
PA_atk-s04_01a:487_2	cittaṃ uppādesi. Tasmiṃ kāle bodhisattopi kāsiraṭṭhe udiccabrāhmaṇamahāsālakule nibbatto	487	
PA_atk-s04_01a:487_3	vuddhimanvāya uggahitasippo kāmesu ādīnavaṃ nekkhamme ca ānisaṃsaṃ disvā gharāvāsaṃ	487	
PA_atk-s04_01a:487_4	pahāya himavantaṃ pavisitvā kasiṇaparikammaṃ katvā pañca abhiññā aṭṭha samāpattiyo	487	
PA_atk-s04_01a:487_5	nibbattetvā vanamūlaphalāhāro himavantappadese vasati. Sopi māṇavo nikkhamitvā tasseva	487	
PA_atk-s04_01a:487_6	santike pabbaji. Parivāro mahā ahosi pañcasatamattā isayo.	487	
PA_atk-s04_01a:488_0	Athassa so jeṭṭhantevāsiko ekadesaṃ parisaṃ gahetvā loṇambilasevanatthaṃ manussapathaṃ	488	
PA_atk-s04_01a:488_1	agamāsi. Tasmiṃ samaye bodhisatto tasmiṃyeva himavantappadese kālaṃ akāsi. Kālakiriyasamayeva	488	
PA_atk-s04_01a:488_2	naṃ antevāsikā sannipatitvā pucchiṃsu – “atthi tumhehi koci viseso adhigato”ti. Bodhisatto	488	
PA_atk-s04_01a:488_3	“natthi kiñcī”ti vatvā aparihīnajjhāno ābhassarabrahmaloke nibbatto. So kiñcāpi ākiñcaññāyatanassa	488	
PA_atk-s04_01a:488_4	lābhī, bodhisattānaṃ pana arūpāvacare paṭisandhi nāma na hoti. Kasmā? Abhabbaṭṭhānattā.	488	
PA_atk-s04_01a:488_5	Iti so arūpasamāpattilābhī samānopi rūpāvacare nibbatti. Antevāsikāpissa “ācariyo	488	
PA_atk-s04_01a:488_6	‘natthi kiñcī’ti āha, moghā tassa kālakiriyā”ti na kiñci sakkārasammānaṃ akaṃsu.	488	
PA_atk-s04_01a:488_7	Atha so jeṭṭhantevāsiko atikkante vassāvāse āgantvā “kahaṃ ācariyo”ti pucchi. Kālaṃ	488	
PA_atk-s04_01a:488_8	katoti. Api nu ācariyena laddhaguṇaṃ pucchitthāti? Āma pucchimhāti. Kiṃ vadetīti?	488	
PA_atk-s04_01a:488_9	Natthi kiñcīti. Mayampi “ācariyena laddhaguṇo nāma natthī”ti nāssa sakkārasammānaṃ	488	
PA_atk-s04_01a:488_10	karimhāti. Tumhe bhāsitassa atthaṃ na jānittha, ācariyo ākiñcaññāyatanassa lābhīti.	4881	
PA_atk-s04_01a:489_0	Atha te jeṭṭhantevāsikassa kathaṃ na saddahiṃsu. So punappunaṃ kathentopi saddahāpetuṃ	489	
PA_atk-s04_01a:489_1	nāsakkhi. Atha bodhisatto āvajjamāno “andhabālo mahājano mayhaṃ jeṭṭhantevāsikassa	489	
PA_atk-s04_01a:489_2	kathaṃ na gaṇhāti, imaṃ kāraṇaṃ pākaṭaṃ karissāmī”ti brahmalokato otaritvā assamapadamatthake	489	
PA_atk-s04_01a:489_3	ṭhito ākāsagatova jeṭṭhantevāsikassa paññānubhāvaṃ vaṇṇetvā imaṃ gāthaṃ abhāsi –	489	
PA_atk-s04_01a:490	“Parosahassampi samāgatānaṃ,	49	
PA_atk-s04_01a:491	Kandeyyuṃ te vassasataṃ apaññā;	49	
PA_atk-s04_01a:492	Ekova seyyo puriso sapañño,	49	
PA_atk-s04_01a:493	Yo bhāsitassa vijānāti attha”nti. ;	49	
PA_atk-s04_01a:494_0	Evaṃ isigaṇaṃ saññāpetvā bodhisatto brahmalokameva gato. Sesaisigaṇopi aparihīnajjhāno	494	
PA_atk-s04_01a:494_1	hutvā kālaṃ katvā brahmalokaparāyaṇo jāto. Tattha bodhisatto sabbaññutaṃ patto, jeṭṭhantevāsiko	494	
PA_atk-s04_01a:494_2	sāriputtatthero jāto, sesā isayo buddhaparisā jātāti evaṃ atītepi sāriputto mahāpaññova	494	
PA_atk-s04_01a:494_3	saṃkhittena bhāsitassa vitthārena atthaṃ jānituṃ samatthoti veditabbo.	494	
PA_atk-s04_01a:495	Idameva ca puthujjanapañcakaṃ aṭṭhuppattiṃ katvā –	49	
PA_atk-s04_01a:496	“Parosatañcepi samāgatānaṃ,	49	
PA_atk-s04_01a:497	Jhāyeyyuṃ te vassasataṃ apaññā;	49	
PA_atk-s04_01a:498	Ekova seyyo puriso sapañño,	49	
PA_atk-s04_01a:499	So bhāsitassa vijānāti attha”nti. –	49	
PA_atk-s04_01a:500	Imampi jātakaṃ kathesi. Tassa purimajātake vuttanayeneva attho veditabbo.	50	
PA_atk-s04_01a:501	Aparampi idameva puthujjanapañcakaṃ aṭṭhuppattiṃ katvā –	50	
PA_atk-s04_01a:502	“Ye saññino tepi duggatā, yepi asaññino tepi duggatā;	50	
PA_atk-s04_01a:503	Etaṃ ubhayaṃ vivajjaya, taṃ samāpattisukhaṃ anaṅgaṇa”nti. –	50	
PA_atk-s04_01a:504	Imaṃ anaṅgaṇajātakaṃ kathesi. Ettha ca ācariyo kālaṃ karonto antevāsikehi pucchito “nevasaññī nāsaññī”ti āha. Sesaṃ vuttanayeneva veditabbaṃ.	50	
PA_atk-s04_01a:505	Aparampi idameva puthujjanapañcakaṃ aṭṭhuppattiṃ katvā –	50	
PA_atk-s04_01a:506	“Candābhaṃ sūriyābhañca, yodha paññāya gādhati;	50	
PA_atk-s04_01a:507	Avitakkena jhānena, hoti ābhassarūpago”ti. –	50	
PA_atk-s04_01a:508_0	Idaṃ candābhajātakaṃ kathesi. Etthāpi ācariyo kālaṃ karonto antevāsikehi pucchito	508	
PA_atk-s04_01a:508_1	“odātakasiṇaṃ candābhaṃ nāma, pītakasiṇaṃ sūriyābhaṃ nāmāti taṃ ubhayaṃ yo paññāya	508	
PA_atk-s04_01a:508_2	gādhati pavisati pakkhandati, so avitakkena dutiyajjhānena ābhassarūpago hoti, tādiso	508	
PA_atk-s04_01a:508_3	aha”nti sandhāya – “candābhaṃ sūriyābha”nti āha. Sesaṃ purimanayeneva veditabbaṃ.	508	
PA_atk-s04_01a:509	Idameva ca puthujjanapañcakaṃ aṭṭhuppattiṃ katvā –	50	
PA_atk-s04_01a:510	“Āsīsetheva puriso, na nibbindeyya paṇḍito;	51	
PA_atk-s04_01a:511	Passāmi vohaṃ attānaṃ, yathā icchiṃ tathā ahu.	51	
PA_atk-s04_01a:512	“Āsīsetheva puriso, na nibbindeyya paṇḍito;	51	
PA_atk-s04_01a:513	Passāmi vohaṃ attānaṃ, udakā thalamubbhataṃ.	51	
PA_atk-s04_01a:514	“Vāyametheva puriso, na nibbindeyya paṇḍito;	51	
PA_atk-s04_01a:515	Passāmi vohaṃ attānaṃ, yathā icchiṃ tathā ahu.	51	
PA_atk-s04_01a:516	“Vāyametheva puriso, na nibbindeyya paṇḍito;	51	
PA_atk-s04_01a:517	Passāmi vohaṃ attānaṃ, udakā thalamubbhataṃ.	51	
PA_atk-s04_01a:518	“Dukkhūpanītopi naro sapañño,	51	
PA_atk-s04_01a:519	Āsaṃ na chindeyya sukhāgamāya;	51	
PA_atk-s04_01a:520	Bahū hi phassā ahitā hitā ca,	52	
PA_atk-s04_01a:521	Avitakkitā maccamupabbajanti.	52	
PA_atk-s04_01a:522	“Acintitampi bhavati, cintitampi vinassati;	52	
PA_atk-s04_01a:523	Na hi cintāmayā bhogā, itthiyā purisassa vā.	52	
PA_atk-s04_01a:524	“Sarabhaṃ giriduggasmiṃ, yaṃ tvaṃ anusarī pure;	52	
PA_atk-s04_01a:525	Alīnacittassa tuvaṃ, vikkantamanujīvasi.	52	
PA_atk-s04_01a:526	“Yo taṃ viduggā narakā samuddhari,	52	
PA_atk-s04_01a:527	Silāya yoggaṃ sarabho karitvā;	52	
PA_atk-s04_01a:528	Dukkhūpanītaṃ maccumukhā pamocayi,	52	
PA_atk-s04_01a:529	Alīnacittaṃ ta migaṃ vadesi.	52	
PA_atk-s04_01a:530	“Kiṃ tvaṃ nu tattheva tadā ahosi,	53	
PA_atk-s04_01a:531	Udāhu te koci naṃ etadakkhā;	53	
PA_atk-s04_01a:532	Vivaṭṭacchaddo nusi sabbadassī,	53	
PA_atk-s04_01a:533	Ñāṇaṃ nu te brāhmaṇa bhiṃsarūpaṃ.	53	
PA_atk-s04_01a:534	“Na cevahaṃ tattha tadā ahosiṃ,	53	
PA_atk-s04_01a:535	Na cāpi me koci naṃ etadakkhā;	53	
PA_atk-s04_01a:536	Gāthāpadānañca subhāsitānaṃ,	53	
PA_atk-s04_01a:537	Atthaṃ tadānenti janinda dhīrā”ti. –	53	
PA_atk-s04_01a:538_0	Imaṃ terasanipāte sarabhajātakañca kathesi. Imāni pana pañcapi jātakāni atītepi saṃkhittena	538	
PA_atk-s04_01a:538_1	bhāsitassa vitthārena atthaṃ mayhaṃ putto jānātīti satthārā dhammasenāpatisāriputtattherassa	538	
PA_atk-s04_01a:538_2	paññānubhāvappakāsanatthameva kathitānīti evaṃ āgamanatopi thero mahāpaññatāya etadaggaṭṭhānaṃ labhi.	538	
PA_atk-s04_01a:539	Kathaṃ ciṇṇavasitoti? Ciṇṇaṃ kiretaṃ therassa catuparisamajjhe dhammaṃ kathento cattāri saccāni amuñcitvā kathetīti evaṃ ciṇṇavasitopi thero mahāpaññatāya etadaggaṭṭhānaṃ labhi.	53	
PA_atk-s04_01a:540_0	Kathaṃ guṇātirekatoti? Ṭhapetvā hi dasabalaṃ añño koci ekasāvakopi mahāpaññatāya	540	
PA_atk-s04_01a:540_1	dhammasenāpatinā sadiso nāma natthīti evaṃ guṇātirekatopi thero mahāpaññatāya etadaggaṭṭhānaṃ labhi.	540	
PA_atk-s04_01a:541_0	Yathā ca sāriputtatthero, evaṃ mahāmoggallānattheropi sabbeheva catūhipi imehi kāraṇehi	541	
PA_atk-s04_01a:541_1	etadaggaṭṭhānaṃ labhi. Kathaṃ? Thero hi mahiddhiko mahānubhāvo nandopanandasadisampi	541	
PA_atk-s04_01a:541_2	nāgarājānaṃ damesīti evaṃ tāva aṭṭhuppattito labhi. Na panesa idāneva mahiddhiko	541	
PA_atk-s04_01a:541_3	mahānubhāvo, atīte pañca jātisatāni isipabbajjaṃ pabbajitopi mahiddhiko mahānubhāvo ahosīti.	541	
PA_atk-s04_01a:542	“Yo pabbajī jātisatāni pañca,	54	
PA_atk-s04_01a:543	Pahāya kāmāni manoramāni;	54	
PA_atk-s04_01a:544	Taṃ vītarāgaṃ susamāhitindriyaṃ,	54	
PA_atk-s04_01a:545	Parinibbutaṃ vandatha moggallāna”nti. –	54	
PA_atk-s04_01a:546_0	Evaṃ āgamanatopi labhi. Ciṇṇaṃ cetaṃ therassa nirayaṃ gantvā attano iddhibalena nirayasattānaṃ	546	
PA_atk-s04_01a:546_1	assāsajananatthaṃ sītaṃ adhiṭṭhāya cakkamattaṃ padumaṃ māpetvā padumakaṇṇikāyaṃ nisīditvā	546	
PA_atk-s04_01a:546_2	dhammakathaṃ katheti, devalokaṃ gantvā devasaṅghaṃ kammagatiṃ jānāpetvā saccakathaṃ	546	
PA_atk-s04_01a:546_3	kathetīti evaṃ ciṇṇavasito labhi. Ṭhapetvā ca sammāsambuddhaṃ añño sāvako mahāmoggallāno	546	
PA_atk-s04_01a:546_4	viya mahiddhiko mahānubhāvo natthīti evaṃ guṇātirekato labhi.	546	
PA_atk-s04_01a:547_0	Yathā cesa, evaṃ mahākassapattheropi sabbehevimehi kāraṇehi etadaggaṭṭhānaṃ labhi.	547	
PA_atk-s04_01a:547_1	Kathaṃ? Sammāsambuddho hi therassa tigāvutaṃ maggaṃ paccuggamanaṃ katvā tīhi ovādehi	547	
PA_atk-s04_01a:547_2	upasampādetvā cīvaraṃ parivattetvā adāsi. Tasmiṃ samaye mahāpathavī udakapariyantaṃ	547	
PA_atk-s04_01a:547_3	katvā kampi, mahājanassa abbhantare therassa kittisaddo ajjhottharitvā gato. Evaṃ	547	
PA_atk-s04_01a:547_4	aṭṭhuppattito labhi. Na cesa idāneva dhutadharo, atīte pañca jātisatāni isipabbajjaṃ	547	
PA_atk-s04_01a:547_5	pabbajitopi dhutadharova ahosi.	547	
PA_atk-s04_01a:548	“Yo pabbajī jātisatāni pañca,	54	
PA_atk-s04_01a:549	Pahāya kāmāni manoramāni;	54	
PA_atk-s04_01a:550	Taṃ vītarāgaṃ susamāhitindriyaṃ,	55	
PA_atk-s04_01a:551	Parinibbutaṃ vandatha mahākassapa”nti. –	55	
PA_atk-s04_01a:552_0	Evaṃ āgamanatopi labhi. Ciṇṇaṃ cetaṃ therassa catuparisamajjhagato dhammaṃ kathento	552	
PA_atk-s04_01a:552_1	dasa kathāvatthūni avijahitvāva kathetīti evaṃ ciṇṇavasito labhi. Ṭhapetvā ca sammāsambuddhaṃ	552	
PA_atk-s04_01a:552_2	añño sāvako terasahi dhutaguṇehi mahākassapasadiso natthīti evaṃ guṇātirekato labhi.	552	
PA_atk-s04_01a:552_3	Imināva niyāmena tesaṃ tesaṃ therānaṃ yathālābhato guṇe kittetuṃ vaṭṭati.	552	
PA_atk-s04_01a:553_0	Guṇavaseneva hi sammāsambuddho yathā nāma rājā cakkavattī cakkaratanānubhāvena cakkavāḷagabbhe	553	
PA_atk-s04_01a:553_1	rajjasiriṃ patvā “pattabbaṃ me pattaṃ, kiṃ me idāni mahājanena olokitenā”ti na appossukko	553	
PA_atk-s04_01a:553_2	hutvā rajjasiriṃyeva anubhoti, kālena pana kālaṃ vinicchayaṭṭhāne nisīditvā niggahetabbe	553	
PA_atk-s04_01a:553_3	niggaṇhāti, paggahetabbe paggaṇhāti, ṭhānantaresu ca ṭhapetabbayuttake ṭhānantaresu	553	
PA_atk-s04_01a:553_4	ṭhapeti, evamevaṃ mahābodhimaṇḍe adhigatassa sabbaññutaññāṇassa ānubhāvena anuppattadhammarajjo	553	
PA_atk-s04_01a:553_5	dhammarājāpi “kiṃ me idāni lokena olokitena, anuttaraṃ phalasamāpattisukhaṃ anubhavissāmī”ti	553	
PA_atk-s04_01a:553_6	appossukkataṃ anāpajjitvā catuparisamajjhe paññattavarabuddhāsane nisinno aṭṭhaṅgasamannāgataṃ	553	
PA_atk-s04_01a:553_7	brahmassaraṃ nicchāretvā dhammaṃ desayamāno niggahetabbayutte kaṇhadhamme puggale	553	
PA_atk-s04_01a:553_8	sinerupāde pakkhipanto viya apāyabhayasantajjanena niggahetvā paggahetabbayutte kalyāṇadhamme	553	
PA_atk-s04_01a:553_9	puggale ukkhipitvā bhavagge nisīdāpento viya paggaṇhitvā ṭhānantaresu ṭhapetabbayuttake	553	
PA_atk-s04_01a:553_10	aññāsikoṇḍaññattherādayo sāvake yāthāvasarasaguṇavaseneva ṭhānantaresu ṭhapento etadaggaṃ,	5531	
PA_atk-s04_01a:553_11	bhikkhave, mama sāvakānaṃ bhikkhūnaṃ rattaññūnaṃ, yadidaṃ aññāsikoṇḍaññotiādimāha.	5531	
PA_atk-s04_01a:554	Aññāsikoṇḍaññattheravatthu	55	
PA_atk-s04_01a:555_0	Tattha etadagganti padaṃ vuttatthameva. Rattaññūnanti rattiyo jānantānaṃ. Ṭhapetvā	555	
PA_atk-s04_01a:555_1	hi sammāsambuddhaṃ añño sāvako aññāsikoṇḍaññattherato paṭhamataraṃ pabbajito nāma	555	
PA_atk-s04_01a:555_2	natthīti pabbajitakālato paṭṭhāya thero cirakālaṃ rattiyo jānātīti rattaññū. Sabbapaṭhamaṃ	555	
PA_atk-s04_01a:555_3	dhammassa paṭividdhattā yadā tena dhammo paṭividdho, cirakālato paṭṭhāya taṃ rattiṃ	555	
PA_atk-s04_01a:555_4	jānātītipi rattaññū. Apica khīṇāsavānaṃ rattidivasaparicchedo pākaṭova hoti, ayañca	555	
PA_atk-s04_01a:555_5	paṭhamakhīṇāsavoti evampi rattaññūnaṃ sāvakānaṃ ayameva aggo purimakoṭibhūto seṭṭho.	555	
PA_atk-s04_01a:555_6	Tena vuttaṃ – “rattaññūnaṃ yadidaṃ aññāsikoṇḍañño”ti.	555	
PA_atk-s04_01a:556_0	Ettha ca yadidanti nipāto, tassa theraṃ avekkhitvā yo esoti, aggasaddaṃ avekkhitvā	556	
PA_atk-s04_01a:556_1	yaṃ etanti attho. Aññāsikoṇḍaññoti ñātakoṇḍañño paṭividdhakoṇḍañño. Tenevāha – “aññāsi	556	
PA_atk-s04_01a:556_2	vata, bho, koṇḍañño, aññāsi vata, bho, koṇḍaññoti. Iti hidaṃ āyasmato koṇḍaññassa	556	
PA_atk-s04_01a:556_3	aññāsikoṇḍañño tveva nāmaṃ ahosī”ti.	556	
PA_atk-s04_01a:557_0	Ayaṃ pana thero katarabuddhakāle pubbapatthanaṃ abhinīhāraṃ akāsi, kadā pabbajito,	557	
PA_atk-s04_01a:557_1	kadānena paṭhamaṃ dhammo adhigato, kadā ṭhānantare ṭhapitoti iminā nayena sabbesupi	557	
PA_atk-s04_01a:557_2	etadaggesu pañhakammaṃ veditabbaṃ.	557	
PA_atk-s04_01a:558_0	Tattha imassa tāva therassa pañhakamme ayamanupubbikathā – ito kappasatasahassamatthake	558	
PA_atk-s04_01a:558_1	padumuttaro nāma buddho loke udapādi, tassa paṭividdhasabbaññutaññāṇassa mahābodhipallaṅkato	558	
PA_atk-s04_01a:558_2	uṭṭhahantassa mahāpathaviyaṃ ṭhapetuṃ pāde ukkhittamatte pādasampaṭicchanatthaṃ mahantaṃ	558	
PA_atk-s04_01a:558_3	padumapupphaṃ uggañchi, tassa dhurapattāni navutihatthāni honti, kesaraṃ tiṃsahatthaṃ,	558	
PA_atk-s04_01a:558_4	kaṇṇikā dvādasahatthā, pādena patiṭṭhitaṭṭhānaṃ ekādasahatthaṃ. Tassa pana bhagavato	558	
PA_atk-s04_01a:558_5	sarīraṃ aṭṭhapaṇṇāsahatthubbedhaṃ ahosi. Tassa padumakaṇṇikāya dakkhiṇapāde patiṭṭhahante	558	
PA_atk-s04_01a:558_6	mahātumbamattā reṇu uggantvā sarīraṃ okiramānā otari, vāmapādassa ṭhapanakālepi tathārūpaṃyeva	558	
PA_atk-s04_01a:558_7	padumaṃ uggantvā pādaṃ sampaṭicchi. Tatopi uggantvā vuttappamāṇāva reṇu sarīraṃ okiri.	558	
PA_atk-s04_01a:558_8	Taṃ pana reṇuṃ abhibhavamānā tassa bhagavato sarīrappabhā nikkhamitvā yantanāḷikāya	558	
PA_atk-s04_01a:558_9	vissaṭṭhasuvaṇṇarasadhārā viya samantā dvādasayojanaṭṭhānaṃ ekobhāsaṃ akāsi. Tatiyapāduddharaṇakāle	558	
PA_atk-s04_01a:558_10	pathamuggataṃ padumaṃ antaradhāyi, pādasampaṭicchanatthaṃ aññaṃ navaṃ padumaṃ uggañchi.	5581	
PA_atk-s04_01a:558_11	Imināva niyāmena yattha yattha gantukāmo hoti, tattha tatthāpi mahāpadumaṃ uggacchati.	5581	
PA_atk-s04_01a:558_12	Tenevassa “padumuttarasammāsambuddho”ti nāmaṃ ahosi.	5581	
PA_atk-s04_01a:559_0	Evaṃ so bhagavā loke uppajjitvā bhikkhusatasahassaparivāro mahājanassa saṅgahatthāya	559	
PA_atk-s04_01a:559_1	gāmanigamarājadhānīsu bhikkhāya caranto haṃsavatīnagaraṃ sampāpuṇi. Tassa āgatabhāvaṃ	559	
PA_atk-s04_01a:559_2	sutvā pitā mahārājā paccuggamanaṃ akāsi. Satthā tassa dhammakathaṃ kathesi. Desanāpariyosāne	559	
PA_atk-s04_01a:559_3	keci sotāpannā keci sakadāgāmī keci anāgāmī keci arahattaṃ pāpuṇiṃsu. Rājā svātanāya	559	
PA_atk-s04_01a:559_4	dasabalaṃ nimantetvā punadivase kālaṃ ārocāpetvā bhikkhusatasahassaparivārassa bhagavato	559	
PA_atk-s04_01a:559_5	sakanivesane mahādānaṃ adāsi. Satthā bhattānumodanaṃ katvā vihārameva gato. Teneva	559	
PA_atk-s04_01a:559_6	niyāmena punadivase nāgarā, punadivase rājāti dīghamaddhānaṃ dānaṃ adaṃsu.	559	
PA_atk-s04_01a:560_0	Tasmiṃ kāle ayaṃ thero haṃsavatīnagare gahapatimahāsālakule nibbatto. Ekadivasaṃ	560	
PA_atk-s04_01a:560_1	buddhānaṃ dhammadesanākāle haṃsavatīnagaravāsino gandhamālādihatthe yena buddho,	560	
PA_atk-s04_01a:560_2	yena dhammo, yena saṅgho, tanninne tappoṇe tappabbhāre gacchante disvā tena mahājanena	560	
PA_atk-s04_01a:560_3	saddhiṃ dhammadesanaṭṭhānaṃ agamāsi. Tasmiñca samaye padumuttaro bhagavā attano sāsane	560	
PA_atk-s04_01a:560_4	paṭhamaṃ paṭividdhadhammaṃ ekaṃ bhikkhuṃ etadaggaṭṭhāne ṭhapesi. So kulaputto taṃ	560	
PA_atk-s04_01a:560_5	kāraṇaṃ sutvā “mahā vatāyaṃ bhikkhu, ṭhapetvā kira buddhaṃ añño iminā paṭhamataraṃ	560	
PA_atk-s04_01a:560_6	paṭividdhadhammo nāma natthi. Aho vatāhampi anāgate ekassa buddhassa sāsane paṭhamaṃ	560	
PA_atk-s04_01a:560_7	dhammaṃ paṭivijjhanasamattho bhaveyya”nti cintetvā desanāpariyosāne bhagavantaṃ upasaṅkamitvā	560	
PA_atk-s04_01a:560_8	“sve mayhaṃ bhikkhaṃ gaṇhathā”ti nimantesi. Satthā adhivāsesi.	560	
PA_atk-s04_01a:561_0	So bhagavantaṃ abhivādetvā padakkhiṇaṃ katvā sakanivesanaṃ gantvā sabbarattiṃ buddhānaṃ	561	
PA_atk-s04_01a:561_1	nisajjanaṭṭhānaṃ gandhadāmamālādāmādīhi alaṅkaritvā paṇītaṃ khādanīyaṃ bhojanīyaṃ	561	
PA_atk-s04_01a:561_2	paṭiyādāpetvā tassā rattiyā accayena sakanivesane bhikkhusatasahassaparivārassa bhagavato	561	
PA_atk-s04_01a:561_3	vicitrayāgukhajjakaparivāraṃ nānārasasūpabyañjanaṃ gandhasālibhojanaṃ datvā bhattakiccapariyosāne	561	
PA_atk-s04_01a:561_4	ticīvarapahonake vaṅgapaṭṭe tathāgatassa pādamūle ṭhapetvā cintesi – “nāhaṃ parittakassa	561	
PA_atk-s04_01a:561_5	ṭhānassatthāya carāmi, mahantaṃ ṭhānaṃ patthento carāmi, na kho pana sakkā ekameva	561	
PA_atk-s04_01a:561_6	divasaṃ dānaṃ datvā taṃ ṭhānantaraṃ patthetu”nti “anupaṭipāṭiyā satta divasāni mahādānaṃ	561	
PA_atk-s04_01a:561_7	datvā patthessāmī”ti. So teneva niyāmena satta divasāni mahādānaṃ datvā bhattakiccapariyosāne	561	
PA_atk-s04_01a:561_8	dussakoṭṭhāgāraṃ vivarāpetvā uttamasukhumavatthaṃ buddhānaṃ pādamūle ṭhapetvā bhikkhusatasahassaṃ	561	
PA_atk-s04_01a:561_9	ticīvarena acchādetvā tathāgataṃ upasaṅkamitvā, “bhante, yo tumhehi ito sattadivasamatthake	561	
PA_atk-s04_01a:561_10	bhikkhu etadagge ṭhapito, ahampi so bhikkhu viya anāgate uppajjanakabuddhassa sāsane	5611	
PA_atk-s04_01a:561_11	pabbajitvā paṭhamaṃ dhammaṃ paṭivijjhituṃ samattho bhaveyya”nti vatvā satthu pādamūle	5611	
PA_atk-s04_01a:561_12	sīsaṃ katvā nipajji.	5611	
PA_atk-s04_01a:562_0	Satthā tassa vacanaṃ sutvā “iminā kulaputtena mahāadhikāro kato, samijjhissati nu	562	
PA_atk-s04_01a:562_1	kho etassa ayaṃ patthanā no”ti anāgataṃsañāṇaṃ pesetvā āvajjento “samijjhissatī”ti	562	
PA_atk-s04_01a:562_2	passi. Buddhānañhi atītaṃ vā anāgataṃ vā paccuppannaṃ vā ārabbha āvajjentānaṃ āvaraṇaṃ	562	
PA_atk-s04_01a:562_3	nāma natthi, anekakappakoṭisatasahassantarampi ca atītaṃ vā anāgataṃ vā cakkavāḷasahassantarampi	562	
PA_atk-s04_01a:562_4	ca paccuppannaṃ vā āvajjanapaṭibaddhameva manasikārapaṭibaddhameva hoti. Evaṃ appaṭivattiyena	562	
PA_atk-s04_01a:562_5	ñāṇena so bhagavā idaṃ addasa – “anāgate satasahassakappapariyosāne gotamo nāma buddho	562	
PA_atk-s04_01a:562_6	loke uppajjissati, tadā imassa patthanā samijjhissatī”ti. Atha naṃ evamāha – “ambho,	562	
PA_atk-s04_01a:562_7	kulaputta, anāgate satasahassakappapariyosāne gotamo nāma buddho loke uppajjissati,	562	
PA_atk-s04_01a:562_8	tvaṃ tassa paṭhamakadhammadesanāya teparivaṭṭadhammacakkappavattanasuttantapariyosāne	562	
PA_atk-s04_01a:562_9	aṭṭhārasahi brahmakoṭīhi saddhiṃ sahassanayasampanne sotāpattiphale patiṭṭhahissasī”ti.	562	
PA_atk-s04_01a:563_0	Iti satthā taṃ kulaputtaṃ byākaritvā caturāsīti dhammakkhandhasahassāni desetvā anupādisesāya	563	
PA_atk-s04_01a:563_1	nibbānadhātuyā parinibbāyi. Tassa parinibbutassa sarīraṃ suvaṇṇakkhandho viya ekagghanaṃ	563	
PA_atk-s04_01a:563_2	ahosi, sarīracetiyaṃ panassubbedhena sattayojanikaṃ akaṃsu. Iṭṭhakā suvaṇṇamayā ahesuṃ,	563	
PA_atk-s04_01a:563_3	haritālamanosilāya mattikākiccaṃ, telena udakakiccaṃ sādhayiṃsu. Buddhānaṃ dharamānakāle	563	
PA_atk-s04_01a:563_4	sarīrappabhā dvādasayojanikaṃ phari, parinibbutānaṃ pana tesaṃ rasmi nikkhamitvā	563	
PA_atk-s04_01a:563_5	samantā yojanasataṃ avatthari.	563	
PA_atk-s04_01a:564_0	Ayaṃ seṭṭhi buddhānaṃ sarīracetiyaṃ parivāretvā sahassaratanagghiyāni kāresi. Cetiyapatiṭṭhāpanadivase	564	
PA_atk-s04_01a:564_1	antocetiye ratanagharaṃ kāresi. So vassasatasahassaṃ mahantaṃ dānādimayaṃ kalyāṇakammaṃ	564	
PA_atk-s04_01a:564_2	katvā tato cuto devapure nibbatti. Tassa devesu ca manussesu ca saṃsarantasseva navanavuti	564	
PA_atk-s04_01a:564_3	kappasahassāni nava kappasatāni nava ca kappā samatikkantā. Ettakassa kālassa accayena	564	
PA_atk-s04_01a:564_4	ito ekanavutikappamatthake ayaṃ kulaputto bandhumatīnagarassa dvārasamīpe gāme kuṭumbiyagehe	564	
PA_atk-s04_01a:564_5	nibbatto. Tassa mahākāloti nāmaṃ ahosi, kaniṭṭhabhātā panassa cūḷakālo nāma.	564	
PA_atk-s04_01a:565_0	Tasmiṃ samaye vipassī bodhisatto tusitapurā cavitvā bandhumatīnagare bandhumassa	565	
PA_atk-s04_01a:565_1	rañño aggamahesiyā kucchismiṃ nibbatto. Anukkamena sabbaññutaṃ patvā dhammadesanatthāya	565	
PA_atk-s04_01a:565_2	mahābrahmunā āyācito “kassa nu kho paṭhamaṃ dhammaṃ desessāmī”ti cintetvā attano	565	
PA_atk-s04_01a:565_3	kaniṭṭhaṃ khaṇḍaṃ nāma rājakumāraṃ tissañca purohitaputtaṃ “paṭhamaṃ dhammaṃ paṭivijjhituṃ	565	
PA_atk-s04_01a:565_4	samatthā”ti disvā “tesañca dhammaṃ desessāmi, pitu ca saṅgahaṃ karissāmī”ti bodhimaṇḍato	565	
PA_atk-s04_01a:565_5	ākāseneva āgantvā kheme migadāye otiṇṇo te pakkosāpetvā dhammaṃ desesi. Desanāpariyosāne	565	
PA_atk-s04_01a:565_6	te dvepi janā caturāsītiyā pāṇasahassehi saddhiṃ arahattaphale patiṭṭhahiṃsu.	565	
PA_atk-s04_01a:566_0	Athāparepi bodhisattakāle anupabbajitā caturāsītisahassā kulaputtā taṃ pavattiṃ sutvā	566	
PA_atk-s04_01a:566_1	satthu santikaṃ āgantvā dhammadesanaṃ sutvā arahattaphale patiṭṭhahiṃsu. Satthā taṃ	566	
PA_atk-s04_01a:566_2	tattheva khaṇḍattheraṃ aggasāvakaṭṭhāne, tissattheraṃ dutiyasāvakaṭṭhāne ṭhapesi.	566	
PA_atk-s04_01a:566_3	Rājāpi taṃ pavattiṃ sutvā “puttaṃ passissāmī”ti uyyānaṃ gantvā dhammadesanaṃ sutvā	566	
PA_atk-s04_01a:566_4	tīsu saraṇesu patiṭṭhāya satthāraṃ svātanāya nimantetvā abhivādetvā padakkhiṇaṃ katvā pakkāmi.	566	
PA_atk-s04_01a:567_0	So pāsādavaragato nisīditvā cintesi – “mayhaṃ jeṭṭhaputto nikkhamitvā buddho jāto,	567	
PA_atk-s04_01a:567_1	dutiyaputto me aggasāvako, purohitaputto dutiyasāvako. Ime ca avasesabhikkhū gihikālepi	567	
PA_atk-s04_01a:567_2	mayhaṃ puttameva parivāretvā vicariṃsu, ime pubbepi dānipi mayhameva bhārā, ahameva	567	
PA_atk-s04_01a:567_3	te catūhi paccayehi upaṭṭhahissāmi, aññesaṃ okāsaṃ na dassāmī”ti. Vihāradvārakoṭṭhakato	567	
PA_atk-s04_01a:567_4	paṭṭhāya yāva rājagehadvārā ubhosu passesu khadirapākāraṃ kāretvā vatthehi paṭicchādāpetvā	567	
PA_atk-s04_01a:567_5	upari suvaṇṇatārakavicittaṃ samolambitatālakkhandhamattavividhapupphadāmavitānaṃ	567	
PA_atk-s04_01a:567_6	kāretvā heṭṭhābhūmiṃ vicittattharaṇehi santharāpetvā anto ubhosu passesu mālāgacchakesu	567	
PA_atk-s04_01a:567_7	puṇṇaghaṭe sakalamaggavāsatthāya ca gandhantaresu pupphāni pupphantaresu gandhe ca	567	
PA_atk-s04_01a:567_8	ṭhapāpetvā bhagavato kālaṃ ārocāpesi. Bhagavā bhikkhusaṅghaparivuto antosāṇiyāva	567	
PA_atk-s04_01a:567_9	rājagehaṃ gantvā bhattakiccaṃ katvā vihāraṃ paccāgacchati. Añño koci daṭṭhumpi na	567	
PA_atk-s04_01a:567_10	labhati, kuto pana bhikkhaṃ vā dātuṃ pūjaṃ vā kātuṃ.	5671	
PA_atk-s04_01a:568_0	Nāgarā cintesuṃ – “ajja satthu loke uppannassa sattamāsādhikāni satta saṃvaccharāni,	568	
PA_atk-s04_01a:568_1	mayañca daṭṭhumpi na labhāma, pageva bhikkhaṃ vā dātuṃ pūjaṃ vā kātuṃ dhammaṃ vā	568	
PA_atk-s04_01a:568_2	sotuṃ. Rājā ‘mayhaṃ eva buddho, mayhaṃ dhammo, mayhaṃ saṅgho’ti mamāyitvā sayameva	568	
PA_atk-s04_01a:568_3	upaṭṭhahati. Satthā ca uppajjamāno sadevakassa lokassa atthāya uppanno, na raññoyeva	568	
PA_atk-s04_01a:568_4	atthāya. Na hi raññoyeva nirayo uṇho, aññesaṃ nīluppalavanasadiso. Tasmā rājānaṃ	568	
PA_atk-s04_01a:568_5	evaṃ vadāma ‘sace no satthāraṃ deti, iccetaṃ kusalaṃ. No ce deti, raññā saddhiṃ yujjhitvā	568	
PA_atk-s04_01a:568_6	saṅghaṃ gahetvā dānādīni puññāni karoma. Na sakkā kho pana suddhanāgareheva evaṃ	568	
PA_atk-s04_01a:568_7	kātuṃ, ekaṃ jeṭṭhakapurisampi gaṇhāmā”’ti senāpatiṃ upasaṅkamitvā tassa tamatthaṃ	568	
PA_atk-s04_01a:568_8	ārocetvā “sāmi kiṃ amhākaṃ pakkho hohisi, udāhu rañño”ti āhaṃsu. So āha – “tumhākaṃ	568	
PA_atk-s04_01a:568_9	pakkho homi, apica kho pana paṭhamadivaso mayhaṃ dātabbo”ti. Te sampaṭicchiṃsu.	568	
PA_atk-s04_01a:569_0	So rājānaṃ upasaṅkamitvā “nāgarā, deva, tumhākaṃ kupitā”ti āha. Kimatthaṃ tātāti?	569	
PA_atk-s04_01a:569_1	Satthāraṃ kira tumheva upaṭṭhahatha, amhe na labhāmāti. Sace idānipi labhanti, na	569	
PA_atk-s04_01a:569_2	kuppanti. Alabhantā tumhehi saddhiṃ yujjhitukāmā, devāti. Yujjhāmi, tāta, na bhikkhusaṅghaṃ	569	
PA_atk-s04_01a:569_3	demīti. Deva, tumhākaṃ dāsā tumhehi saddhiṃ yujjhāmāti vadanti, tumhe kaṃ gaṇhitvā	569	
PA_atk-s04_01a:569_4	yujjhissathāti? Nanu tvaṃ senāpatīti? Nāgarehi vinā asamattho ahaṃ, devāti. Tato	569	
PA_atk-s04_01a:569_5	rājā “balavanto nāgarā, senāpatipi tesaṃyeva pakkho”ti ñatvā “aññāni sattamāsādhikāni	569	
PA_atk-s04_01a:569_6	satta saṃvaccharāni mayhaṃ bhikkhusaṅghaṃ dentū”ti āha. Nāgarā na sampaṭicchiṃsu.	569	
PA_atk-s04_01a:569_7	Rājā “chabbassāni pañcavassānī”ti evaṃ hāpetvā aññe satta divase yāci. Nāgarā “atikakkhaḷaṃ	569	
PA_atk-s04_01a:569_8	dāni raññā saddhiṃ kātuṃ na vaṭṭatī”ti anujāniṃsu. Rājā sattamāsādhikānaṃ sattannaṃ	569	
PA_atk-s04_01a:569_9	saṃvaccharānaṃ sajjitaṃ dānamukhaṃ sattannameva divasānaṃ sajjetvā cha divase kesañci	569	
PA_atk-s04_01a:569_10	apassantānaṃyeva dānaṃ datvā sattame divase nāgare pakkosāpetvā “sakkhissatha, tātā,	5691	
PA_atk-s04_01a:569_11	evarūpaṃ dānaṃ dātu”nti āha. Tepi “nanu amheyeva nissāyetaṃ devassa uppanna”nti vatvā	5691	
PA_atk-s04_01a:569_12	“sakkhissāmā”ti āhaṃsu. Rājā piṭṭhihatthena assūni puñchamāno bhagavantaṃ vanditvā,	5691	
PA_atk-s04_01a:569_13	“bhante, aṭṭhasaṭṭhibhikkhusatasahassaṃ aññassu bhāraṃ akatvā yāvajīvaṃ catūhi paccayehi	5691	
PA_atk-s04_01a:569_14	upaṭṭhahissāmīti cintesiṃ, nāgarānaṃ dāni me anuññātaṃ, nāgarā hi ‘mayaṃ dānaṃ dātuṃ	5691	
PA_atk-s04_01a:569_15	na labhāmā’ti bhagavā kuppanti. Sveva paṭṭhāya tesaṃ anuggahaṃ karothā”ti āha.	5691	
PA_atk-s04_01a:570_0	Atha dutiyadivase senāpati mahādānaṃ adāsi. Tato nāgarā raññā katasakkārato uttaritaraṃ	570	
PA_atk-s04_01a:570_1	sakkārasammānaṃ katvā dānaṃ adaṃsu. Eteneva niyāmena sakalanagarassa paṭipāṭiyā gatāya	570	
PA_atk-s04_01a:570_2	dvāragāmavāsino sakkārasammānaṃ sajjayiṃsu. Mahākālakuṭumbiko cūḷakālaṃ āha – “dasabalassa	570	
PA_atk-s04_01a:570_3	sakkārasammānaṃ sveva amhākaṃ pāpuṇāti, kiṃ sakkāraṃ karissāmā”ti? Tvameva bhātika	570	
PA_atk-s04_01a:570_4	jānāhīti. Sace mayhaṃ ruciyā karosi, amhākaṃ soḷasakarīsamattesu khettesu gahitagabbhā	570	
PA_atk-s04_01a:570_5	sāliyo atthi. Sāligabbhaṃ phāletvā ādāya buddhānaṃ anucchavikaṃ pacāpemāti. Evaṃ	570	
PA_atk-s04_01a:570_6	kayiramāne kassaci upakāro na hoti, tasmā netaṃ mayhaṃ ruccatīti. Sace tvaṃ evaṃ	570	
PA_atk-s04_01a:570_7	na karosi, ahaṃ mayhaṃ santakaṃ mamāyituṃ labhāmīti soḷasakarīsamattaṃ khettaṃ majjhe	570	
PA_atk-s04_01a:570_8	bhinditvā aṭṭhakarīsaṭṭhāne sīmaṃ ṭhapetvā sāligabbhaṃ phāletvā ādāya asambhinne	570	
PA_atk-s04_01a:570_9	khīre pacāpetvā catumadhuraṃ pakkhipitvā buddhappamukhassa saṅghassa adāsi. Kuṭumbikassa	570	
PA_atk-s04_01a:570_10	kho gabbhaṃ phāletvā gahitagahitaṭṭhānaṃ puna pūrati. Puthukakāle puthukaggaṃ nāma	5701	
PA_atk-s04_01a:570_11	adāsi, gāmavāsīhi saddhiṃ aggasassaṃ nāma adāsi, lāyane lāyanaggaṃ, veṇikaraṇe veṇaggaṃ,	5701	
PA_atk-s04_01a:570_12	kalāpādīsu kalāpaggaṃ khalaggaṃ khalabhaṇḍaggaṃ koṭṭhagganti. Evaṃ so ekasasseva	5701	
PA_atk-s04_01a:570_13	nava vāre aggadānaṃ adāsi. Tampi sassaṃ atirekaṃ uṭṭhānasampannaṃ ahosi.	5701	
PA_atk-s04_01a:571_0	Yāva buddhā dharati, yāva ca saṅgho dharati, eteneva niyāmena kalyāṇakammaṃ katvā	571	
PA_atk-s04_01a:571_1	tato cuto devaloke nibbattitvā devesu ceva manussesu ca saṃsaranto ekanavutikappe	571	
PA_atk-s04_01a:571_2	sampattiṃ anubhavitvā amhākaṃ satthu loke uppannakāle kapilavatthunagarassa avidūre	571	
PA_atk-s04_01a:571_3	doṇavatthubrāhmaṇagāme brāhmaṇamahāsālakule nibbatti. Tassa nāmaggahaṇadivase koṇḍaññamāṇavoti	571	
PA_atk-s04_01a:571_4	nāmaṃ akaṃsu. So vuḍḍhimanvāya tayo vede uggahetvā lakkhaṇamantānaṃ pāraṃ agamāsi.	571	
PA_atk-s04_01a:571_5	Tena samayena amhākaṃ bodhisatto tusitapurā cavitvā kapilavatthupure nibbatti. Tassa	571	
PA_atk-s04_01a:571_6	nāmaggahaṇadivase aṭṭhuttaraṃ brāhmaṇasataṃ ahatavatthehi acchādetvā appodakaṃ madhupāyāsaṃ	571	
PA_atk-s04_01a:571_7	pāyetvā tesaṃ antare aṭṭha jane uccinitvā mahātale nisīdāpetvā alaṅkatapaṭiyattaṃ	571	
PA_atk-s04_01a:571_8	bodhisattaṃ dukūlacumbaṭake nipajjāpetvā lakkhaṇapariggahaṇatthaṃ tesaṃ santikaṃ	571	
PA_atk-s04_01a:571_9	ānayiṃsu. Dhurāsane nisinnabrāhmaṇo mahāpurisassa sarīrasampattiṃ oloketvā dve aṅguliyo	571	
PA_atk-s04_01a:571_10	ukkhipi. Evaṃ paṭipāṭiyā satta janā ukkhipiṃsu. Tesaṃ pana sabbanavako koṇḍaññamāṇavo,	5711	
PA_atk-s04_01a:571_11	so bodhisattassa lakkhaṇavaranipphattiṃ oloketvā “agāramajjhe ṭhānakāraṇaṃ natthi,	5711	
PA_atk-s04_01a:571_12	ekantenesa vivaṭṭacchado buddho bhavissatī”ti ekameva aṅguliṃ ukkhipi. Itare pana	5711	
PA_atk-s04_01a:571_13	satta janā “sace agāraṃ ajjhāvasissati, rājā bhavissati cakkavattī. Sace pabbajissati,	5711	
PA_atk-s04_01a:571_14	buddho bhavissatī”ti dve gatiyo disvā dve aṅguliyo ukkhipiṃsu. Ayaṃ pana koṇḍañño	5711	
PA_atk-s04_01a:571_15	katādhikāro pacchimabhavikasatto paññāya itare satta jane abhibhavitvā “imehi lakkhaṇehi	5711	
PA_atk-s04_01a:571_16	samannāgatassa agāramajjhe ṭhānakaraṇaṃ nāma natthi, nissaṃsayaṃ buddho bhavissatī”ti	5711	
PA_atk-s04_01a:571_17	ekameva gatiṃ addasa, tasmā ekaṃ aṅguliṃ ukkhipi. Tato brāhmaṇā attano gharāni gantvā	5711	
PA_atk-s04_01a:571_18	putte āmantayiṃsu – “tātā, amhe mahallakā, suddhodanamahārājassa puttaṃ sabbaññutappattaṃ	5711	
PA_atk-s04_01a:571_19	mayaṃ sambhāveyyāma vā no vā. Tumhe tasmiṃ kumāre sabbaññutaṃ patte tassa sāsane pabbajeyyāthā”ti.	5711	
PA_atk-s04_01a:572_0	Suddhodanamahārājāpi bodhisattassa dhātiyo ādiṃ katvā parihāraṃ upaṭṭhapento bodhisattaṃ	572	
PA_atk-s04_01a:572_1	vuddhiṃ āpādesi. Mahāsattopi vuddhippatto devo viya sampattiṃ anubhavitvā paripakke	572	
PA_atk-s04_01a:572_2	ñāṇe kāmesu ādīnavaṃ nekkhamme ca ānisaṃsaṃ disvā rāhulakumārassa jātadivase channasahāyo	572	
PA_atk-s04_01a:572_3	kaṇḍakaṃ āruyha devatāhi vivaṭena dvārena mahābhinikkhamanaṃ nikkhamitvā teneva rattibhāgena	572	
PA_atk-s04_01a:572_4	tīṇi rajjāni atikkamitvā anomānadītīre pabbajitvā ghaṭikāramahābrahmunā ābhate arahaddhaje	572	
PA_atk-s04_01a:572_5	gahitamatteyeva vassasaṭṭhikatthero viya pāsādikena iriyāpathena rājagahaṃ patvā	572	
PA_atk-s04_01a:572_6	tattha piṇḍāya caritvā paṇḍavapabbatacchāyāya piṇḍapātaṃ paribhuñjitvā raññā māgadhena	572	
PA_atk-s04_01a:572_7	rajjasiriyā nimantiyamānopi taṃ paṭikkhipitvā anukkamena uruvelaṃ gantvā “ramaṇīyo	572	
PA_atk-s04_01a:572_8	vata ayaṃ bhūmibhāgo, alaṃ vatidaṃ kulaputtassa padhānatthikassa padhānāyā”ti padhānābhimukhaṃ	572	
PA_atk-s04_01a:572_9	cittaṃ uppādetvā tattha vāsaṃ upagato.	572	
PA_atk-s04_01a:573_0	Tena samayena itare satta brāhmaṇā yathākammaṃ gatā, sabbadaharo pana lakkhaṇapariggāhako	573	
PA_atk-s04_01a:573_1	koṇḍaññamāṇavo arogo. So “mahāpuriso pabbajito”ti sutvā tesaṃ brāhmaṇānaṃ putte upasaṅkamitvā	573	
PA_atk-s04_01a:573_2	evamāha – “siddhatthakumāro kira pabbajito. So hi nissaṃsayaṃ buddho bhavissati.	573	
PA_atk-s04_01a:573_3	Sace tumhākaṃ pitaro arogā assu, ajja nikkhamitvā pabbajeyyuṃ. Sace tumhepi icchatha,	573	
PA_atk-s04_01a:573_4	etha mayaṃ taṃ mahāpurisamanupabbajissāmā”ti. Te sabbe ekacchandā bhavituṃ nāsakkhiṃsu.	573	
PA_atk-s04_01a:573_5	Tayo janā na pabbajiṃsu, koṇḍaññabrāhmaṇaṃ jeṭṭhakaṃ katvā itare cattāro pabbajiṃsu.	573	
PA_atk-s04_01a:573_6	Ime pañca pabbajitvā gāmanigamarājadhānīsu bhikkhāya carantā bodhisattassa santikaṃ	573	
PA_atk-s04_01a:573_7	agamiṃsu. Te chabbassāni bodhisatte mahāpadhānaṃ padahante “idāni buddho bhavissati	573	
PA_atk-s04_01a:573_8	idāni buddho bhavissatī”ti mahāsattaṃ upaṭṭhahamānā santikāvacarāvassa ahesuṃ. Yadā	573	
PA_atk-s04_01a:573_9	pana bodhisatto ekatilataṇḍulādīhi vītināmentopi dukkarakārikāya ariyadhammapaṭivedhassa	573	
PA_atk-s04_01a:573_10	abhāvaṃ ñatvā oḷārikaṃ āhāraṃ āhari, tadā te pakkamitvā isipatanaṃ agamaṃsu.	5731	
PA_atk-s04_01a:574_0	Atha bodhisatto oḷārikāhāraparibhogena chavimaṃsalohitapāripūriṃ katvā visākhapuṇṇamadivase	574	
PA_atk-s04_01a:574_1	sujātāya dinnaṃ varabhojanaṃ bhuñjitvā suvaṇṇapātiṃ nadiyā paṭisotaṃ khipitvā “ajja	574	
PA_atk-s04_01a:574_2	buddho bhavissāmī”ti katasanniṭṭhāno sāyanhasamaye kālena nāgarājena anekehi thutisatehi	574	
PA_atk-s04_01a:574_3	abhitthaviyamāno mahābodhimaṇḍaṃ āruyha acalaṭṭhāne pācīnalokadhātuabhimukho pallaṅkena	574	
PA_atk-s04_01a:574_4	nisīditvā caturaṅgasamannāgataṃ vīriyaṃ adhiṭṭhāya sūriye dharamāneyeva mārabalaṃ	574	
PA_atk-s04_01a:574_5	vidhamitvā paṭhamayāme pubbenivāsaṃ anussaritvā majjhimayāme dibbacakkhuṃ visodhetvā	574	
PA_atk-s04_01a:574_6	paccūsakālasamanantare paṭiccasamuppāde ñāṇaṃ otāretvā anulomapaṭilomaṃ paccayākāravaṭṭaṃ	574	
PA_atk-s04_01a:574_7	sammasanto sabbabuddhehi paṭividdhaṃ asādhāraṇaṃ sabbaññutaññāṇaṃ paṭivijjhitvā nibbānārammaṇāya	574	
PA_atk-s04_01a:574_8	phalasamāpattiyā tattheva sattāhaṃ vītināmesi.	574	
PA_atk-s04_01a:575_0	Eteneva upāyena sattasattāhaṃ bodhimaṇḍe viharitvā rājāyatanamūle madhupiṇḍikabhojanaṃ	575	
PA_atk-s04_01a:575_1	paribhuñjitvā puna ajapālanigrodhamūlaṃ āgantvā tattha nisinno dhammagambhīrataṃ	575	
PA_atk-s04_01a:575_2	paccavekkhitvā appossukkatāya citte namante mahābrahmunā yācito buddhacakkhunā lokaṃ	575	
PA_atk-s04_01a:575_3	volokento tikkhindriyādibhede satte disvā mahābrahmuno dhammadesanāya paṭiññaṃ datvā	575	
PA_atk-s04_01a:575_4	“kassa nu kho ahaṃ paṭhamaṃ dhammaṃ desessāmī”ti āḷārudakānaṃ kālakatabhāvaṃ ñatvā	575	
PA_atk-s04_01a:575_5	puna cintento “bahūpakārā kho pana me pañcavaggiyā bhikkhū, ye maṃ padhānapahitattaṃ	575	
PA_atk-s04_01a:575_6	upaṭṭhahiṃsu. Yaṃnūnāhaṃ pañcavaggiyānaṃ bhikkhūnaṃ paṭhamaṃ dhammaṃ deseyya”nti	575	
PA_atk-s04_01a:575_7	cittaṃ uppādesi. Idaṃ pana sabbameva buddhānaṃ parivitakkamattameva, ṭhapetvā pana	575	
PA_atk-s04_01a:575_8	koṇḍaññabrāhmaṇaṃ añño koci paṭhamaṃ dhammaṃ paṭivijjhituṃ samattho nāma natthi.	575	
PA_atk-s04_01a:575_9	Sopi etadatthameva kappasatasahassaṃ adhikārakammaṃ akāsi, buddhappamukhassa bhikkhusaṅghassa	575	
PA_atk-s04_01a:575_10	nava vāre aggasassadānaṃ adāsi.	5751	
PA_atk-s04_01a:576_0	Atha satthā pattacīvaramādāya anupubbena isipatanaṃ gantvā yena pañcavaggiyā bhikkhū,	576	
PA_atk-s04_01a:576_1	tenupasaṅkami. Te tathāgataṃ āgacchantaṃ disvāva attano katikāya saṇṭhātuṃ nāsakkhiṃsu.	576	
PA_atk-s04_01a:576_2	Eko pattacīvaraṃ paṭiggahesi, eko āsanaṃ paññāpesi, eko pādodakaṃ paccupaṭṭhāpesi,	576	
PA_atk-s04_01a:576_3	eko pāde dhovi, eko tālavaṇṭaṃ gahetvā bījamāno ṭhito. Evaṃ tesu vattaṃ dassetvā	576	
PA_atk-s04_01a:576_4	santike nisinnesu koṇḍaññattheraṃ kāyasakkhiṃ katvā satthā anuttaraṃ teparivaṭṭaṃ	576	
PA_atk-s04_01a:576_5	dhammacakkappavattanasuttantaṃ ārabhi. Manussaparisā pañca janāva ahesuṃ, devaparisā	576	
PA_atk-s04_01a:576_6	aparicchinnā. Desanāpariyosāne koṇḍaññatthero aṭṭhārasahi mahābrahmakoṭīhi saddhiṃ	576	
PA_atk-s04_01a:576_7	sotāpattiphale patiṭṭhito. Atha satthā “mayā dukkarasatābhataṃ dhammaṃ paṭhamameva	576	
PA_atk-s04_01a:576_8	aññāsīti aññāsikoṇḍañño nāma aya”nti theraṃ ālapanto “aññāsi vata, bho, koṇḍañño,	576	
PA_atk-s04_01a:576_9	aññāsi vata, bho, koṇḍañño”ti āha. Tassa tadeva nāmaṃ jātaṃ. Tena vuttaṃ – “iti hidaṃ	576	
PA_atk-s04_01a:576_10	āyasmato koṇḍaññassa aññāsikoṇḍaññotveva nāmaṃ ahosī”ti.	5761	
PA_atk-s04_01a:577_0	Iti thero āsāḷhipuṇṇamāyaṃ sotāpattiphale patiṭṭhito, pāṭipadadivase bhaddiyatthero,	577	
PA_atk-s04_01a:577_1	dutiyapakkhadivase vappatthero, tatiyapakkhadivase mahānāmatthero, pakkhassa catutthiyaṃ	577	
PA_atk-s04_01a:577_2	assajitthero sotāpattiphale patiṭṭhito. Pañcamiyā pana pakkhassa anattalakkhaṇasuttantadesanāpariyosāne	577	
PA_atk-s04_01a:577_3	sabbepi arahatte patiṭṭhitā.	577	
PA_atk-s04_01a:578_0	Tena kho pana samayena cha loke arahanto honti. Tato paṭṭhāya satthā yasadārakappamukhe	578	
PA_atk-s04_01a:578_1	pañcapaññāsa purise, kappāsiyavanasaṇḍe tiṃsamatte bhaddavaggiye, gayāsīse piṭṭhipāsāṇe	578	
PA_atk-s04_01a:578_2	sahassamatte purāṇajaṭileti evaṃ mahājanaṃ ariyabhūmiṃ otāretvā bimbisārappamukhāni	578	
PA_atk-s04_01a:578_3	ekādasanahutāni sotāpattiphale, ekaṃ nahutaṃ saraṇattaye patiṭṭhāpetvā jambudīpatale	578	
PA_atk-s04_01a:578_4	sāsanaṃ pupphitaphalitaṃ katvā sakalajambudīpamaṇḍalaṃ kāsāvapajjotaṃ isivātapaṭivātaṃ	578	
PA_atk-s04_01a:578_5	karonto ekasmiṃ samaye jetavanamahāvihāraṃ patvā tattha vasanto bhikkhusaṅghamajjhe	578	
PA_atk-s04_01a:578_6	paññattavarabuddhāsanagato dhammaṃ desento “paṭhamaṃ dhammaṃ paṭividdhabhikkhūnaṃ	578	
PA_atk-s04_01a:578_7	antare mama putto koṇḍañño aggo”ti dassetuṃ etadaggaṭṭhāne ṭhapesi.	578	
PA_atk-s04_01a:579_0	Theropi dve aggasāvake attano nipaccakāraṃ karonte disvā buddhānaṃ santikā apakkamitukāmo	579	
PA_atk-s04_01a:579_1	hutvā “puṇṇamāṇavo pabbajitvā sāsane aggadhammakathiko bhavissatī”ti disvā doṇavatthubrāhmaṇagāmaṃ	579	
PA_atk-s04_01a:579_2	gantvā attano bhāgineyyaṃ puṇṇamāṇavaṃ pabbājetvā “ayaṃ buddhānaṃ santike vasissatī”ti	579	
PA_atk-s04_01a:579_3	tassa buddhānaṃ antevāsikabhāvaṃ katvā sayaṃ dasabalaṃ upasaṅkamitvā “bhagavā mayhaṃ	579	
PA_atk-s04_01a:579_4	gāmantasenāsanaṃ asappāyaṃ, ākiṇṇo viharituṃ na sakkomi, chaddantadahaṃ gantvā vasissāmī”ti	579	
PA_atk-s04_01a:579_5	bhagavantaṃ anujānāpetvā uṭṭhāyāsanā satthāraṃ vanditvā chaddantadahaṃ gantvā chaddantahatthikulaṃ	579	
PA_atk-s04_01a:579_6	nissāya dvādasa vassāni vītināmetvā tattheva anupādisesāya nibbānadhātuyā parinibbāyi.	579	
PA_atk-s04_01a:580	Sāriputta-moggallānattheravatthu	58	
PA_atk-s04_01a:581	189-190. Dutiyatatiyesu mahāpaññānanti mahatiyā paññāya samannāgatānaṃ. Iddhimantānanti iddhiyā sampannānaṃ. Sāriputto moggallānoti tesaṃ therānaṃ nāmaṃ.	58	
PA_atk-s04_01a:582_0	Imesampi pañhakamme ayamanupubbikathā – ito satasahassakappādhike asaṅkhyeyyakappamatthake	582	
PA_atk-s04_01a:582_1	sāriputto brāhmaṇamahāsālakule nibbatti, nāmena saradamāṇavo nāma ahosi. Moggallāno	582	
PA_atk-s04_01a:582_2	gahapatimahāsālakule nibbatti, nāmena sirivaḍḍhanakuṭumbiyo nāma ahosi. Te ubhopi	582	
PA_atk-s04_01a:582_3	sahapaṃsukīḷitāva sahāyakā ahesuṃ. Saradamāṇavo pitu accayena kulasantakaṃ mahādhanaṃ	582	
PA_atk-s04_01a:582_4	paṭipajjitvā ekadivasaṃ rahogato cintesi – “ahaṃ idhalokattabhāvameva jānāmi, no	582	
PA_atk-s04_01a:582_5	paralokattabhāvaṃ, jātasattānañca maraṇaṃ nāma dhuvaṃ, mayā ekaṃ pabbajjaṃ pabbajitvā	582	
PA_atk-s04_01a:582_6	mokkhadhammagavesanaṃ kātuṃ vaṭṭatī”ti. So sahāyakaṃ upasaṅkamitvā āha – “samma sirivaḍḍhana,	582	
PA_atk-s04_01a:582_7	ahaṃ pabbajitvā mokkhadhammaṃ gavesissāmi, tvaṃ mayā saddhiṃ pabbajituṃ sakkhissasī”ti.	582	
PA_atk-s04_01a:582_8	Na sakkhissāmi, samma, tvaṃyeva pabbajāhīti. So cintesi – “paralokaṃ gacchantā sahāye	582	
PA_atk-s04_01a:582_9	vā ñātimitte vā gahetvā gatā nāma natthi, attanā kataṃ attanova hotī”ti. Tato ratanakoṭṭhāgāraṃ	582	
PA_atk-s04_01a:582_10	vivarāpetvā kapaṇaddhikavaṇibbakayācakānaṃ mahādānaṃ datvā pabbatapādaṃ pavisitvā	5821	
PA_atk-s04_01a:582_11	isipabbajjaṃ pabbaji. Tassa eko dve tayoti evaṃ anupabbajjaṃ pabbajitā catusattatisahassamattā	5821	
PA_atk-s04_01a:582_12	jaṭilā ahesuṃ. So pañcābhiññā aṭṭha ca samāpattiyo nibbattetvā tesampi jaṭilānaṃ	5821	
PA_atk-s04_01a:582_13	kasiṇaparikammaṃ ācikkhi. Tepi sabbe pañca abhiññā aṭṭha ca samāpattiyo nibbattesuṃ.	5821	
PA_atk-s04_01a:583_0	Tena samayena anomadassī nāma buddho loke udapādi. Nagaraṃ candavatī nāma ahosi,	583	
PA_atk-s04_01a:583_1	pitā yasavanto nāma khattiyo, mātā yasodharā nāma devī, bodhi ajjunarukkho, nisabhatthero	583	
PA_atk-s04_01a:583_2	ca anomatthero cāti dve aggasāvakā, varuṇatthero nāma upaṭṭhāko, sundarā ca sumanā	583	
PA_atk-s04_01a:583_3	cāti dve aggasāvikā, āyu vassasatasahassaṃ ahosi, sarīraṃ aṭṭhapaññāsahatthubbedhaṃ,	583	
PA_atk-s04_01a:583_4	sarīrappabhā dvādasayojanaṃ phari, bhikkhusatasahassaparivāro ahosi.	583	
PA_atk-s04_01a:584_0	Athekadivasaṃ paccūsakāle mahākaruṇāsamāpattito vuṭṭhāya lokaṃ volokento saradatāpasaṃ	584	
PA_atk-s04_01a:584_1	disvā “ajja mayhaṃ saradatāpasassa santikaṃ gatapaccayena dhammadesanā ca mahatī	584	
PA_atk-s04_01a:584_2	bhavissati, so ca aggasāvakaṭṭhānaṃ patthessati, tassa sahāyako sirivaḍḍhanakuṭumbiyo	584	
PA_atk-s04_01a:584_3	dutiyasāvakaṭṭhānaṃ, desanāpariyosāne cassa parivārā catusattatisahassajaṭilā arahattaṃ	584	
PA_atk-s04_01a:584_4	pāpuṇissanti, mayā tattha gantuṃ vaṭṭatī”ti attano pattacīvaramādāya aññaṃ kañci	584	
PA_atk-s04_01a:584_5	anāmantetvā sīho viya ekacaro hutvā saradatāpasassa antevāsikesu phalāphalatthāya	584	
PA_atk-s04_01a:584_6	gatesu “buddhabhāvaṃ me jānātū”ti tassa passantasseva saradatāpasassa ākāsato otaritvā	584	
PA_atk-s04_01a:584_7	pathaviyaṃ patiṭṭhāsi. Saradatāpaso buddhānubhāvaṃ ceva sarīrasampattiṃ cassa disvā	584	
PA_atk-s04_01a:584_8	lakkhaṇamante sammasitvā “imehi lakkhaṇehi samannāgato nāma agāramajjhe vasanto rājā	584	
PA_atk-s04_01a:584_9	hoti cakkavattī, pabbajjanto loke vivaṭṭacchado sabbaññu buddho hoti, ayaṃ puriso	584	
PA_atk-s04_01a:584_10	nissaṃsayaṃ buddho”ti jānitvā paccuggamanaṃ katvā pañcapatiṭṭhitena vanditvā āsanaṃ	5841	
PA_atk-s04_01a:584_11	paññāpetvā adāsi. Nisīdi bhagavā paññattāsane. Saradatāpasopi attano anucchavikaṃ	5841	
PA_atk-s04_01a:584_12	āsanaṃ gahetvā ekamantaṃ nisīdi.	5841	
PA_atk-s04_01a:585_0	Tasmiṃ samaye catusattatisahassajaṭilā paṇītapaṇītāni ojavantāni phalāphalāni gahetvā	585	
PA_atk-s04_01a:585_1	ācariyassa santikaṃ sampattā buddhānañceva ācariyassa ca nisinnāsanaṃ oloketvā āhaṃsu	585	
PA_atk-s04_01a:585_2	– “ācariya, mayaṃ ‘imasmiṃ loke tumhehi mahantataro natthī’ti vicarāma, ayaṃ pana	585	
PA_atk-s04_01a:585_3	puriso tumhehi mahantataro maññe”ti. Tātā, kiṃ vadatha? Sāsapena saddhiṃ aṭṭhasaṭṭhiyojanasatasahassubbedhaṃ	585	
PA_atk-s04_01a:585_4	sineruṃ samaṃ kātuṃ icchatha, sabbaññubuddhena saddhiṃ mayhaṃ upamaṃ mā karittha	585	
PA_atk-s04_01a:585_5	puttakāti. Atha te tāpasā “sace ayaṃ ittarasatto abhavissa, na amhākaṃ ācariyo evarūpaṃ	585	
PA_atk-s04_01a:585_6	upamaṃ āhareyya, yāva mahā vatāyaṃ puriso”ti sabbeva pādesu nipatitvā sirasā vandiṃsu.	585	
PA_atk-s04_01a:586_0	Atha ne ācariyo āha – “tātā, amhākaṃ buddhānaṃ anucchaviko deyyadhammo natthi, satthā	586	
PA_atk-s04_01a:586_1	ca bhikkhācāravelāya idhāgato, mayaṃ yathābalaṃ deyyadhammaṃ dassāma. Tumhe yaṃ yaṃ	586	
PA_atk-s04_01a:586_2	paṇītaṃ phalāphalaṃ, taṃ taṃ āharathā”ti. Āharāpetvā hatthe dhovitvā sayaṃ tathāgatassa	586	
PA_atk-s04_01a:586_3	patte patiṭṭhāpesi. Satthārā ca phalāphale paṭiggahitamatte devatā dibbojaṃ pakkhipiṃsu.	586	
PA_atk-s04_01a:586_4	Tāpaso udakampi sayameva parissāvetvā adāsi. Tato bhattakiccaṃ niṭṭhāpetvā hatthaṃ	586	
PA_atk-s04_01a:586_5	dhovitvā nisinne satthari sabbe antevāsike pakkositvā satthu santike sāraṇīyaṃ kathaṃ	586	
PA_atk-s04_01a:586_6	kathento nisīdi. Satthā “dve aggasāvakā bhikkhusaṅghena saddhiṃ āgacchantū”ti cintesi.	586	
PA_atk-s04_01a:586_7	Te satthu cittaṃ ñatvā satasahassakhīṇāsavaparivārā āgantvā satthāraṃ vanditvā ekamantaṃ aṭṭhaṃsu.	586	
PA_atk-s04_01a:587_0	Tato saradatāpaso antevāsike āmantesi – “tātā, buddhānaṃ nisinnāsanampi nīcaṃ, samaṇasatasahassānampi	587	
PA_atk-s04_01a:587_1	āsanaṃ natthi, tumhehi ajja uḷāraṃ buddhasakkāraṃ kātuṃ vaṭṭati, pabbatapādato vaṇṇagandhasampannāni	587	
PA_atk-s04_01a:587_2	pupphāni āharathā”ti. Kathanakālo papañco viya hoti, iddhimantānaṃ pana visayo acinteyyoti	587	
PA_atk-s04_01a:587_3	muhuttamatteneva te tāpasā vaṇṇagandhasampannāni pupphāni āharitvā buddhānaṃ yojanappamāṇaṃ	587	
PA_atk-s04_01a:587_4	pupphāsanaṃ paññāpesuṃ, ubhinnaṃ aggasāvakānaṃ tigāvutaṃ, sesabhikkhūnaṃ aḍḍhayojanikādibhedaṃ,	587	
PA_atk-s04_01a:587_5	saṅghanavakassa usabhamattaṃ ahosi. Evaṃ paññattesu āsanesu saradatāpaso tathāgatassa	587	
PA_atk-s04_01a:587_6	purato añjaliṃ paggahetvā ṭhito, “bhante, mayhaṃ dīgharattaṃ hitasukhatthāya imaṃ	587	
PA_atk-s04_01a:587_7	pupphāsanaṃ abhiruhathā”ti āha.	587	
PA_atk-s04_01a:588	“Nānāpupphañca gandhañca, sampādetvāna ekato;	58	
PA_atk-s04_01a:589	Pupphāsanaṃ paññāpetvā, idaṃ vacanamabraviṃ.	58	
PA_atk-s04_01a:590	“Idaṃ te āsanaṃ vīra, paññattaṃ tavanucchaviṃ;	59	
PA_atk-s04_01a:591	Mama cittaṃ pasādento, nisīda pupphamāsane.	59	
PA_atk-s04_01a:592	“Sattarattidivaṃ buddho, nisīdi pupphamāsane;	59	
PA_atk-s04_01a:593	Mama cittaṃ pasādetvā, hāsayitvā sadevake”ti.	59	
PA_atk-s04_01a:594_0	Evaṃ nisinne satthari dve aggasāvakā ca sesabhikkhū ca attano attano pattāsanesu	594	
PA_atk-s04_01a:594_1	nisīdiṃsu. Saradatāpaso mahantaṃ pupphacchattaṃ gahetvā tathāgatassa matthake dhārayanto	594	
PA_atk-s04_01a:594_2	aṭṭhāsi. Satthā “jaṭilānaṃ ayaṃ sakkāro mahapphalo hotū”ti nirodhasamāpattiṃ samāpajji.	594	
PA_atk-s04_01a:594_3	Satthu samāpannabhāvaṃ ñatvā dve aggasāvakāpi sesabhikkhūpi samāpattiṃ samāpajjiṃsu.	594	
PA_atk-s04_01a:594_4	Tathāgate sattāhaṃ nirodhasamāpattiṃ samāpajjitvā nisinne antevāsikā bhikkhācārakāle	594	
PA_atk-s04_01a:594_5	sampatte vanamūlaphalāphalaṃ paribhuñjitvā sesakāle buddhānaṃ añjaliṃ paggayha tiṭṭhanti.	594	
PA_atk-s04_01a:594_6	Saradatāpaso pana bhikkhācārampi agantvā pupphacchattaṃ gahitaniyāmeneva sattāhaṃ	594	
PA_atk-s04_01a:594_7	pītisukhena vītināmesi.	594	
PA_atk-s04_01a:595_0	Satthā nirodhato vuṭṭhāya dakkhiṇapasse nisinnaṃ aggasāvakaṃ nisabhattheraṃ āmantesi	595	
PA_atk-s04_01a:595_1	– “nisabha sakkārakārakānaṃ tāpasānaṃ pupphāsanānumodanaṃ karohī”ti. Thero cakkavattirañño	595	
PA_atk-s04_01a:595_2	santikā paṭiladdhamahālābho mahāyodho viya tuṭṭhamānaso sāvakapāramiñāṇe ṭhatvā pupphāsanānumodanaṃ	595	
PA_atk-s04_01a:595_3	ārabhi. Tassa desanāvasāne dutiyasāvakaṃ āmantesi – “tvampi dhammaṃ desehī”ti. Anomatthero	595	
PA_atk-s04_01a:595_4	tepiṭakaṃ buddhavacanaṃ sammasitvā dhammaṃ kathesi. Dvinnaṃ sāvakānaṃ desanāya ekassapi	595	
PA_atk-s04_01a:595_5	abhisamayo nāhosi. Atha satthā aparimāṇe buddhavisaye ṭhatvā dhammadesanaṃ ārabhi.	595	
PA_atk-s04_01a:595_6	Desanāpariyosāne ṭhapetvā saradatāpasaṃ sabbepi catusattatisahassajaṭilā arahattaṃ	595	
PA_atk-s04_01a:595_7	pāpuṇiṃsu. Satthā “etha bhikkhavo”ti hatthaṃ pasāresi. Tesaṃ tāvadeva kesamassu antaradhāyi,	595	
PA_atk-s04_01a:595_8	aṭṭha parikkhārā kāye paṭimukkāva ahesuṃ.	595	
PA_atk-s04_01a:596_0	Saradatāpaso kasmā arahattaṃ na pattoti? Vikkhittacittattā. Tassa kira buddhānaṃ	596	
PA_atk-s04_01a:596_1	dutiyāsane nisīditvā sāvakapāramiñāṇe ṭhatvā dhammaṃ desayato aggasāvakassa desanaṃ	596	
PA_atk-s04_01a:596_2	sotuṃ āraddhakālato paṭṭhāya “aho vatāhampi anāgate uppajjanakassa buddhassa sāsane	596	
PA_atk-s04_01a:596_3	imināva sāvakena laddhadhuraṃ labheyya”nti cittaṃ udapādi. So tena parivitakkena	596	
PA_atk-s04_01a:596_4	maggaphalapaṭivedhaṃ kātuṃ nāsakkhi. Tathāgataṃ pana vanditvā sammukhe ṭhatvā āha	596	
PA_atk-s04_01a:596_5	– “bhante, tumhākaṃ anantarāsane nisinno bhikkhu tumhākaṃ sāsane ko nāma hotī”ti?	596	
PA_atk-s04_01a:596_6	Mayā pavattitaṃ dhammacakkaṃ anuppavattetā sāvakapāramiñāṇassa koṭippatto soḷasa	596	
PA_atk-s04_01a:596_7	paññā paṭivijjhitvā ṭhito mayhaṃ sāsane aggasāvako nisabhatthero nāma esoti. “Bhante,	596	
PA_atk-s04_01a:596_8	yvāyaṃ mayā sattāhaṃ pupphacchattaṃ dhārentena sakkāro kato, ahaṃ imassa phalena	596	
PA_atk-s04_01a:596_9	aññaṃ sakkattaṃ vā brahmattaṃ vā na patthemi, anāgate pana ayaṃ nisabhatthero viya	596	
PA_atk-s04_01a:596_10	ekassa buddhassa aggasāvako bhaveyya”nti patthanaṃ akāsi.	5961	
PA_atk-s04_01a:597_0	Satthā “samijjhissati nu kho imassa purisassa patthanā”ti anāgataṃsañāṇaṃ pesetvā	597	
PA_atk-s04_01a:597_1	olokento kappasatasahassādhikaṃ asaṅkhyeyyaṃ atikkamitvā samijjhanabhāvaṃ addasa.	597	
PA_atk-s04_01a:597_2	Disvā saradatāpasaṃ āha – “na te ayaṃ patthanā moghā bhavissati, anāgate pana kappasatasahassādhikaṃ	597	
PA_atk-s04_01a:597_3	asaṅkhyeyyaṃ atikkamitvā gotamo nāma buddho loke uppajjissati. Tassa mātā mahāmāyā	597	
PA_atk-s04_01a:597_4	nāma devī bhavissati, pitā suddhodano nāma rājā, putto rāhulo nāma, upaṭṭhāko ānando	597	
PA_atk-s04_01a:597_5	nāma, dutiyasāvako moggallāno nāma, tvaṃ pana tassa aggasāvako dhammasenāpati sāriputto	597	
PA_atk-s04_01a:597_6	nāma bhavissasī”ti. Evaṃ tāpasaṃ byākaritvā dhammakathaṃ kathetvā bhikkhusaṅghaparivāro ākāsaṃ pakkhandi.	597	
PA_atk-s04_01a:598_0	Saradatāpasopi antevāsikattherānaṃ santikaṃ gantvā sahāyakassa sirivaḍḍhanakuṭumbikassa	598	
PA_atk-s04_01a:598_1	sāsanaṃ pesesi – “bhante, mama sahāyakassa vadetha ‘sahāyakena te saradatāpasena	598	
PA_atk-s04_01a:598_2	anomadassibuddhassa pādamūle anāgate uppajjanakassa gotamabuddhassa sāsane aggasāvakaṭṭhānaṃ	598	
PA_atk-s04_01a:598_3	patthitaṃ, tvaṃ dutiyasāvakaṭṭhānaṃ patthehī”’ti. Evañca pana vatvā therehi puretarameva	598	
PA_atk-s04_01a:598_4	ekapassena gantvā sirivaḍḍhassa nivesanadvāre aṭṭhāsi.	598	
PA_atk-s04_01a:599_0	Sirivaḍḍhano “cirassaṃ vata me ayyo āgato”ti āsane nisīdāpetvā attanā nīcāsane nisinno	599	
PA_atk-s04_01a:599_1	“antevāsikaparisā pana vo, bhante, na paññāyatī”ti pucchi. Āma samma, amhākaṃ assamaṃ	599	
PA_atk-s04_01a:599_2	anomadassī nāma buddho āgato, mayaṃ tassa attano balena sakkāraṃ akarimha. Satthā	599	
PA_atk-s04_01a:599_3	sabbesaṃ dhammaṃ desesi, desanāpariyosāne ṭhapetvā maṃ sesā arahattaṃ patvā pabbajiṃsūti.	599	
PA_atk-s04_01a:599_4	Tumhe kasmā na pabbajitāti? Ahaṃ satthu aggasāvakaṃ nisabhattheraṃ disvā anāgate	599	
PA_atk-s04_01a:599_5	uppajjanakassa gotamassa nāma buddhassa sāsane aggasāvakaṭṭhānaṃ patthesiṃ, tvampi	599	
PA_atk-s04_01a:599_6	tassa sāsane dutiyasāvakaṭṭhānaṃ patthehīti. Mayhaṃ buddhehi saddhiṃ paricayo natthi,	599	
PA_atk-s04_01a:599_7	bhanteti. Buddhehi saddhiṃ kathanaṃ mayhaṃ bhāro hotu, tvaṃ mahantaṃ adhikāraṃ sajjehīti.	599	
PA_atk-s04_01a:600_0	Sirivaḍḍhano saradatāpasassa vacanaṃ sutvā attano nivesanadvāre rājamānena aṭṭhakarīsamattaṃ	600	
PA_atk-s04_01a:600_1	ṭhānaṃ samatalaṃ kāretvā vālukaṃ okirāpetvā lājapañcamāni pupphāni vikiritvā nīluppalacchadanaṃ	600	
PA_atk-s04_01a:600_2	maṇḍapaṃ kāretvā buddhāsanaṃ paññāpetvā sesabhikkhūnampi āsanāni paṭiyādāpetvā mahantaṃ	600	
PA_atk-s04_01a:600_3	sakkārasammānaṃ sajjetvā buddhānaṃ nimantanatthāya saradatāpasassa saññaṃ adāsi.	600	
PA_atk-s04_01a:600_4	Tāpaso tassa vacanaṃ sutvā buddhappamukhaṃ bhikkhusaṅghaṃ gahetvā tassa nivesanaṃ	600	
PA_atk-s04_01a:600_5	agamāsi. Sirivaḍḍhano paccuggamanaṃ katvā tathāgatassa hatthato pattaṃ gahetvā maṇḍapaṃ	600	
PA_atk-s04_01a:600_6	pavesetvā paññattāsanesu nisinnassa buddhappamukhassa bhikkhusaṅghassa dakkhiṇodakaṃ	600	
PA_atk-s04_01a:600_7	datvā paṇītena bhojanena parivisitvā bhattakiccapariyosāne buddhappamukhaṃ bhikkhusaṅghaṃ	600	
PA_atk-s04_01a:600_8	mahārahehi vatthehi acchādetvā, “bhante, nāyaṃ ārambho appamattakaṭṭhānatthāya, imināva	600	
PA_atk-s04_01a:600_9	niyāmena sattāhaṃ anukampaṃ karothā”ti āha. Satthā adhivāsesi. So teneva niyāmena	600	
PA_atk-s04_01a:600_10	sattāhaṃ mahādānaṃ pavattetvā bhagavantaṃ vanditvā añjaliṃ paggahetvā ṭhito āha –	6001	
PA_atk-s04_01a:600_11	“bhante, mama sahāyo saradatāpaso yassa satthu aggasāvako homīti patthesi, ahampi	6001	
PA_atk-s04_01a:600_12	tasseva dutiyasāvako bhavāmī”ti.	6001	
PA_atk-s04_01a:601_0	Satthā anāgataṃ oloketvā tassa patthanāya samijjhanabhāvaṃ disvā byākāsi – “tvaṃ	601	
PA_atk-s04_01a:601_1	ito kappasatasahassādhikaṃ asaṅkhyeyyaṃ atikkamitvā gotamabuddhassa dutiyasāvako	601	
PA_atk-s04_01a:601_2	bhavissasī”ti. Buddhānaṃ byākaraṇaṃ sutvā sirivaḍḍhano haṭṭhapahaṭṭho ahosi. Satthāpi	601	
PA_atk-s04_01a:601_3	bhattānumodanaṃ katvā saparivāro vihārameva gato. Sirivaḍḍhano tato paṭṭhāya yāvajīvaṃ	601	
PA_atk-s04_01a:601_4	kalyāṇakammaṃ katvā dutiyattavāre kāmāvacaradevaloke nibbatto. Saradatāpaso cattāro	601	
PA_atk-s04_01a:601_5	brahmavihāre bhāvetvā brahmaloke nibbatto.	601	
PA_atk-s04_01a:602_0	Tato paṭṭhāya imesaṃ ubhinnampi antarākammaṃ na kathitaṃ. Amhākaṃ pana buddhassa	602	
PA_atk-s04_01a:602_1	nibbattito puretarameva saradatāpaso rājagahanagarassa avidūre upatissagāme sāribrāhmaṇiyā	602	
PA_atk-s04_01a:602_2	kucchismiṃ paṭisandhiṃ gaṇhi. Taṃdivasameva cassa sahāyopi rājagahasseva avidūre	602	
PA_atk-s04_01a:602_3	kolitagāme moggallibrāhmaṇiyā kucchiyaṃ paṭisandhiṃ gaṇhi. Tāni kira dvepi kulāni	602	
PA_atk-s04_01a:602_4	yāva sattamā kulaparivaṭṭā ābaddhapaṭibaddhasahāyakāneva. Tesaṃ dvinnampi ekadivasameva	602	
PA_atk-s04_01a:602_5	gabbhaparihāraṃ adaṃsu. Dasamāsaccayena jātānampi tesaṃ chasaṭṭhi dhātiyo upaṭṭhahiṃsu.	602	
PA_atk-s04_01a:602_6	Nāmaggahaṇadivase sāribrāhmaṇiyā puttassa upatissagāme jeṭṭhakulassa puttattā upatissoti	602	
PA_atk-s04_01a:602_7	nāmaṃ akaṃsu, itarassa kolitagāme jeṭṭhakulassa puttattā kolitoti nāmaṃ akaṃsu. Te	602	
PA_atk-s04_01a:602_8	ubhopi vuddhimanvāya sabbasippānaṃ pāraṃ agamaṃsu.	602	
PA_atk-s04_01a:603_0	Upatissamāṇavassa kīḷanatthāya nadiṃ vā uyyānaṃ vā pabbataṃ vā gamanakāle pañca suvaṇṇasivikāsatāni	603	
PA_atk-s04_01a:603_1	parivārā honti, kolitamāṇavassa pañca ājaññarathasatāni. Dvepi janā pañcapañcamāṇavakasataparivārā	603	
PA_atk-s04_01a:603_2	honti. Rājagahe ca anusaṃvaccharaṃ giraggasamajjaṃ nāma hoti, tesaṃ dvinnampi ekaṭṭhāneyeva	603	
PA_atk-s04_01a:603_3	mañcaṃ bandhanti. Dvepi janā ekatova nisīditvā samajjaṃ passantā hasitabbaṭṭhāne	603	
PA_atk-s04_01a:603_4	hasanti, saṃvegaṭṭhāne saṃvijjanti, dāyaṃ dātuṃ yuttaṭṭhāne dāyaṃ denti. Tesaṃ imināva	603	
PA_atk-s04_01a:603_5	niyāmena ekadivasaṃ samajjaṃ passantānaṃ paripākagatattā ñāṇassa purimadivasesu viya	603	
PA_atk-s04_01a:603_6	hasitabbaṭṭhāne hāso vā saṃvegaṭṭhāne saṃvejanaṃ vā dāyaṃ dātuṃ yuttaṭṭhāne dāyadānaṃ	603	
PA_atk-s04_01a:603_7	vā nāhosi. Dvepi pana janā evaṃ cintayiṃsu – “kiṃ ettha oloketabbaṃ atthi, sabbepime	603	
PA_atk-s04_01a:603_8	appatte vassasate apaṇṇattikabhāvaṃ gamissanti. Amhehi pana ekaṃ mokkhadhammaṃ gavesituṃ	603	
PA_atk-s04_01a:603_9	vaṭṭatī”ti ārammaṇaṃ gahetvā nisīdiṃsu.	603	
PA_atk-s04_01a:604_0	Tato kolito upatissaṃ āha – “samma upatissa, na tvaṃ aññasu divasesu viya haṭṭhapahaṭṭho,	604	
PA_atk-s04_01a:604_1	anattamanadhātukosi, kiṃ te sallakkhita”nti? Samma kolita, “etesaṃ olokane sāro natthi,	604	
PA_atk-s04_01a:604_2	niratthakametaṃ, attano mokkhadhammaṃ gavesituṃ vaṭṭatī”ti idaṃ cintayanto nisinnomhīti,	604	
PA_atk-s04_01a:604_3	tvaṃ pana kasmā anattamanosīti? Sopi tatheva āha. Athassa attanā saddhiṃ ekajjhāsayataṃ	604	
PA_atk-s04_01a:604_4	ñatvā upatisso taṃ evamāha – “amhākaṃ ubhinnampi sucintitaṃ, mokkhadhammaṃ gavesantehi	604	
PA_atk-s04_01a:604_5	pana ekā pabbajjā laddhuṃ vaṭṭati, kassa santike pabbajāmā”ti.	604	
PA_atk-s04_01a:605_0	Tena kho pana samayena sañcayo paribbājako rājagahe paṭivasati mahatiyā paribbājakaparisāya	605	
PA_atk-s04_01a:605_1	saddhiṃ. Te “tassa santike pabbajissāmā”ti pañcahi māṇavakasatehi saddhiṃ sañcayassa	605	
PA_atk-s04_01a:605_2	santike pabbajiṃsu. Tesaṃ pabbajitakālato paṭṭhāya sañcayo atirekalābhaggayasaggappatto	605	
PA_atk-s04_01a:605_3	ahosi. Te katipāheneva sabbaṃ sañcayassa samayaṃ pariggaṇhitvā, “ācariya, tumhākaṃ	605	
PA_atk-s04_01a:605_4	jānanasamayo ettakova, udāhu uttaripi atthī”ti pucchiṃsu. Sañcayo “ettakova, sabbaṃ	605	
PA_atk-s04_01a:605_5	tumhehi ñāta”nti āha. Te tassa kathaṃ sutvā cintayiṃsu – “evaṃ sati imassa santike	605	
PA_atk-s04_01a:605_6	brahmacariyavāso niratthako, mayaṃ mokkhadhammaṃ gavesituṃ nikkhantā, so imassa santike	605	
PA_atk-s04_01a:605_7	uppādetuṃ na sakkā. Mahā kho pana jambudīpo, gāmanigamarājadhāniyo carantā mayaṃ	605	
PA_atk-s04_01a:605_8	avassaṃ mokkhadhammadesakaṃ ekaṃ ācariyaṃ labhissāmā”ti. Te tato paṭṭhāya yattha	605	
PA_atk-s04_01a:605_9	yattha paṇḍitā samaṇabrāhmaṇā atthīti suṇanti, tattha tattha gantvā pañhasākacchaṃ	605	
PA_atk-s04_01a:605_10	karonti. Tehi puṭṭhaṃ pañhaṃ aññe kathetuṃ samatthā natthi, te pana tesaṃ pañhaṃ	6051	
PA_atk-s04_01a:605_11	vissajjenti. Evaṃ sakalajambudīpaṃ pariggaṇhitvā nivattitvā sakaṭṭhānameva āgantvā,	6051	
PA_atk-s04_01a:605_12	“samma kolita, yo paṭhamaṃ amataṃ adhigacchati, so ārocetū”ti katikaṃ akaṃsu.	6051	
PA_atk-s04_01a:606_0	Tena samayena amhākaṃ satthā paṭhamābhisambodhiṃ patvā pavattitavaradhammacakko anupubbena	606	
PA_atk-s04_01a:606_1	rājagahaṃ sampatto hoti. Atha “ekasaṭṭhi arahanto loke uppannā hontī”ti vuttakāle	606	
PA_atk-s04_01a:606_2	“caratha, bhikkhave, cārikaṃ bahujanahitāyā”ti ratanattayaguṇappakāsanatthaṃ uyyojitānaṃ	606	
PA_atk-s04_01a:606_3	bhikkhūnaṃ antare pañcavaggiyabbhantaro assajitthero paṭinivattitvā rājagahameva	606	
PA_atk-s04_01a:606_4	āgato. Punadivase pātova pattacīvaraṃ ādāya rājagahaṃ piṇḍāya pāvisi.	606	
PA_atk-s04_01a:607_0	Tasmiṃ samaye upatissaparibbājako pātova bhattakiccaṃ katvā paribbājakārāmaṃ gacchanto	607	
PA_atk-s04_01a:607_1	theraṃ disvā cintesi – “mayā evarūpo pabbajito nāma na diṭṭhapubbo. Ye vata loke	607	
PA_atk-s04_01a:607_2	arahanto vā arahattamaggaṃ vā samāpannā, ayaṃ tesaṃ bhikkhūnaṃ aññataro, yaṃnūnāhaṃ	607	
PA_atk-s04_01a:607_3	imaṃ bhikkhuṃ upasaṅkamitvā pañhaṃ puccheyyaṃ – ‘kaṃsi tvaṃ, āvuso uddissa, pabbajito,	607	
PA_atk-s04_01a:607_4	ko vā te satthā, kassa vā tvaṃ dhammaṃ rocesī”’ti. Athassa etadahosi – “akālo kho	607	
PA_atk-s04_01a:607_5	imaṃ bhikkhuṃ pañhaṃ pucchituṃ, antaragharaṃ paviṭṭho piṇḍāya carati, yaṃnūnāhaṃ	607	
PA_atk-s04_01a:607_6	imaṃ bhikkhuṃ piṭṭhito piṭṭhito anubandheyyaṃ atthikehi upaññātaṃ magga”nti. So theraṃ	607	
PA_atk-s04_01a:607_7	laddhapiṇḍapātaṃ aññataraṃ okāsaṃ gacchantaṃ disvā nisīditukāmatañcassa ñatvā attano	607	
PA_atk-s04_01a:607_8	paribbājakapīṭhakaṃ paññāpetvā adāsi. Bhattakiccapariyosānepissa attano kuṇḍikāya udakaṃ adāsi.	607	
PA_atk-s04_01a:608_0	Evaṃ ācariyavattaṃ katvā katabhattakiccena therena saddhiṃ madhurapaṭisanthāraṃ katvā	608	
PA_atk-s04_01a:608_1	“vippasannāni kho te, āvuso, indriyāni, parisuddho chavivaṇṇo pariyodāto, kaṃsi tvaṃ,	608	
PA_atk-s04_01a:608_2	āvuso uddissa, pabbajito, ko vā te satthā, kassa vā tvaṃ dhammaṃ rocesī”ti pucchi.	608	
PA_atk-s04_01a:608_3	Thero “atthāvuso, mahāsamaṇo sakyaputto sakyakulā pabbajito, tāhaṃ bhagavantaṃ uddissa	608	
PA_atk-s04_01a:608_4	pabbajito, so ca me bhagavā satthā, tassevāhaṃ bhagavato dhammaṃ rocemī”ti āha. Atha	608	
PA_atk-s04_01a:608_5	naṃ “kiṃvādī panāyasmato satthā, kimakkhāyī”ti pucchi. Thero cintesi – “ime paribbājakā	608	
PA_atk-s04_01a:608_6	nāma sāsanassa paṭipakkhabhūtā, imassa sāsanassa gambhīrataṃ dassessāmī”ti. Attano	608	
PA_atk-s04_01a:608_7	navakabhāvaṃ dassento āha – “ahaṃ kho, āvuso, navo acirapabbajito, adhunāgato imaṃ	608	
PA_atk-s04_01a:608_8	dhammavinayaṃ, na tāvāhaṃ sakkomi vitthārena dhammaṃ desetu”nti. Paribbājako “ahaṃ	608	
PA_atk-s04_01a:608_9	upatisso nāma, tvaṃ yathāsattiyā appaṃ vā bahuṃ vā vada, etaṃ nayasatena nayasahassena	608	
PA_atk-s04_01a:608_10	paṭivijjhituṃ mayhaṃ bhāro”ti cintetvā āha –	6081	
PA_atk-s04_01a:609	“Appaṃ vā bahuṃ vā bhāsassu, atthaṃyeva me brūhi;	60	
PA_atk-s04_01a:610	Attheneva me attho, kiṃ kāhasi byañjanaṃ bahu”nti. ;	61	
PA_atk-s04_01a:611_0	Evaṃ vutte thero “ye dhammā hetuppabhavā”ti gāthaṃ āha. Paribbājako paṭhamapadadvayameva	611	
PA_atk-s04_01a:611_1	sutvā sahassanayasampanne sotāpattimagge patiṭṭhahi. Itaraṃ padadvayaṃ sotāpannakāle niṭṭhāsi.	611	
PA_atk-s04_01a:612_0	So sotāpanno hutvā uparivisese appavattante “bhavissati ettha kāraṇa”nti sallakkhetvā	612	
PA_atk-s04_01a:612_1	theraṃ āha – “bhante, mā upari dhammadesanaṃ vaḍḍhayittha, ettakameva hotu, kahaṃ	612	
PA_atk-s04_01a:612_2	amhākaṃ satthā vasatī”ti? Veḷuvane paribbājakāti. Bhante, tumhe purato yātha, mayhaṃ	612	
PA_atk-s04_01a:612_3	eko sahāyako atthi. Amhehi ca aññamaññaṃ katikā katā “yo paṭhamaṃ amataṃ adhigacchati,	612	
PA_atk-s04_01a:612_4	so ārocetū”ti. Ahaṃ taṃ paṭiññaṃ mocetvā sahāyakaṃ gahetvā tumhākaṃ gatamaggeneva	612	
PA_atk-s04_01a:612_5	satthu santikaṃ āgamissāmīti pañcapatiṭṭhitena therassa pādesu nipatitvā tikkhattuṃ	612	
PA_atk-s04_01a:612_6	padakkhiṇaṃ katvā theraṃ uyyojetvā paribbājakārāmābhimukho agamāsi.	612	
PA_atk-s04_01a:613_0	Kolitaparibbājako taṃ dūratova āgacchantaṃ disvā “ajja mayhaṃ sahāyakassa mukhavaṇṇo	613	
PA_atk-s04_01a:613_1	na aññesu divasesu viya, addhā tena amataṃ adhigataṃ bhavissatī”ti amatādhigamaṃ	613	
PA_atk-s04_01a:613_2	pucchi. Sopissa “āma āvuso, amataṃ adhigata”nti paṭijānitvā tameva gāthaṃ abhāsi.	613	
PA_atk-s04_01a:613_3	Gāthāpariyosāne kolito sotāpattiphale patiṭṭhahitvā āha – “kahaṃ kira, samma, satthā	613	
PA_atk-s04_01a:613_4	vasatī”ti? “Veḷuvane kira, samma, vasatī”ti evaṃ no ācariyena assajittherena kathitanti.	613	
PA_atk-s04_01a:613_5	Tena hi samma āyāma, satthāraṃ passissāmāti. Sāriputtatthero ca nāmesa sadāpi ācariyapūjakova,	613	
PA_atk-s04_01a:613_6	tasmā sahāyaṃ kolitamāṇavaṃ evamāha – “samma, amhehi adhigataṃ amataṃ amhākaṃ ācariyassa	613	
PA_atk-s04_01a:613_7	sañcayaparibbājakassāpi kathessāma. Bujjhamāno paṭivijjhissati, appaṭivijjhanto amhākaṃ	613	
PA_atk-s04_01a:613_8	saddahitvā satthu santikaṃ gamissati, buddhānaṃ desanaṃ sutvā maggaphalapaṭivedhaṃ karissatī”ti.	613	
PA_atk-s04_01a:614_0	Tato dvepi janā sañcayassa santikaṃ gantvā, “ācariya, tvaṃ kiṃ karosi, buddho loke	614	
PA_atk-s04_01a:614_1	uppanno, svākkhāto dhammo, suppaṭipanno saṅgho. Āyāma, dasabalaṃ passissāmā”ti. So	614	
PA_atk-s04_01a:614_2	“kiṃ vadetha, tātā”ti tepi vāretvā lābhaggayasaggappattimeva tesaṃ dīpesi. Te “amhākaṃ	614	
PA_atk-s04_01a:614_3	evarūpo antevāsikavāso niccameva hotu, tumhākaṃ pana gamanaṃ vā agamanaṃ vā jānāthā”ti	614	
PA_atk-s04_01a:614_4	āhaṃsu. Sañcayo “ime ettakaṃ jānantā mama vacanaṃ na karissantī”ti ñatvā “gacchatha	614	
PA_atk-s04_01a:614_5	tumhe, tātā, ahaṃ mahallakakāle antevāsikavāsaṃ vasituṃ na sakkomī”ti āha. Te anekehipi	614	
PA_atk-s04_01a:614_6	kāraṇehi taṃ bodhetuṃ asakkontā attano ovāde vattamānaṃ janaṃ ādāya veḷuvanaṃ agamaṃsu.	614	
PA_atk-s04_01a:614_7	Atha tesaṃ pañcasu antevāsikasatesu aḍḍhateyyasatā nivattiṃsu, aḍḍhateyyasatā tehi saddhiṃ agamaṃsu.	614	
PA_atk-s04_01a:615_0	Satthā catuparisamajjhe dhammaṃ desento te dūratova disvā bhikkhū āmantesi – “ete,	615	
PA_atk-s04_01a:615_1	bhikkhave, dve sahāyā āgacchanti kolito ca upatisso ca, etaṃ me sāvakayugaṃ bhavissati	615	
PA_atk-s04_01a:615_2	aggaṃ bhaddayuga”nti. Atha tesaṃ parisāya cariyavasena dhammadesanaṃ vaḍḍhesi. Ṭhapetvā	615	
PA_atk-s04_01a:615_3	dve aggasāvake sabbepi te aḍḍhateyyasatā paribbājakā arahattaṃ pāpuṇiṃsu. Satthā	615	
PA_atk-s04_01a:615_4	“etha bhikkhavo”ti hatthaṃ pasāresi. Sabbesaṃ kesamassu antaradhāyi, iddhimayaṃ pattacīvaraṃ	615	
PA_atk-s04_01a:615_5	kāyappaṭibaddhaṃ ahosi. Dvinnaṃ aggasāvakānampi iddhimayapattacīvaraṃ āgataṃ, uparimaggattayakiccaṃ	615	
PA_atk-s04_01a:615_6	pana na niṭṭhāsi. Kasmā? Sāvakapāramiñāṇassa mahantatāya.	615	
PA_atk-s04_01a:616_0	Athāyasmā mahāmoggallāno pabbajitadivasato sattame divase magadharaṭṭhe kallavālagāmakaṃ	616	
PA_atk-s04_01a:616_1	upanissāya samaṇadhammaṃ karonto thinamiddhe okkante satthārā saṃvejito thinamiddhaṃ	616	
PA_atk-s04_01a:616_2	vinodetvā tathāgatena dinnaṃ dhātukammaṭṭhānaṃ suṇantova uparimaggattayakiccaṃ niṭṭhāpetvā	616	
PA_atk-s04_01a:616_3	sāvakapāramiñāṇassa matthakaṃ patto. Sāriputtattheropi pabbajitadivasato addhamāsaṃ	616	
PA_atk-s04_01a:616_4	atikkamitvā satthārā saddhiṃ tameva rājagahaṃ upanissāya sūkarakhataleṇe viharanto	616	
PA_atk-s04_01a:616_5	attano bhāgineyyassa dīghanakhaparibbājakassa vedanāpariggahasuttante desiyamāne	616	
PA_atk-s04_01a:616_6	suttānusārena ñāṇaṃ pesetvā parassa vaḍḍhitabhattaṃ bhuñjanto viya sāvakapāramiñāṇassa	616	
PA_atk-s04_01a:616_7	matthakaṃ patto. Bhāgineyyo panassa desanāpariyosāne sotāpattiphale patiṭṭhito. Iti	616	
PA_atk-s04_01a:616_8	dvinnampi mahāsāvakānaṃ tathāgate rājagahe viharanteyeva sāvakapāramiñāṇakiccaṃ matthakaṃ	616	
PA_atk-s04_01a:616_9	pattaṃ. Aparabhāge pana satthā jetavane viharanto “mahāpaññānaṃ yadidaṃ sāriputto,	616	
PA_atk-s04_01a:616_10	iddhimantānaṃ yadidaṃ mahāmoggallāno”ti dvepi mahāsāvake ṭhānantare ṭhapesīti.	6161	
PA_atk-s04_01a:617	Mahākassapattheravatthu	61	
PA_atk-s04_01a:618_0	191. Catutthe dhutavādānanti ettha dhuto veditabbo, dhutavādo veditabbo, dhutadhammā	618	
PA_atk-s04_01a:618_1	veditabbā, dhutaṅgāni veditabbāni. Tattha dhutoti dhutakileso vā puggalo kilesadhunano vā dhammo.	618	
PA_atk-s04_01a:619_0	Dhutavādoti ettha pana atthi dhuto na dhutavādo, atthi na dhuto dhutavādo, atthi	619	
PA_atk-s04_01a:619_1	neva dhuto na dhutavādo, atthi dhuto ceva dhutavādo ca. Tattha yo dhutaṅgena attano	619	
PA_atk-s04_01a:619_2	kilese dhuni, paraṃ pana dhutaṅgena na ovadati nānusāsati bākulatthero viya, ayaṃ	619	
PA_atk-s04_01a:619_3	dhuto na dhutavādo. Yathāha – “tayidaṃ āyasmā bākulo dhuto na dhutavādo”ti. Yo pana	619	
PA_atk-s04_01a:619_4	dhutaṅgena attano kilese na dhuni, kevalaṃ aññe dhutaṅgena ovadati anusāsati upanandatthero	619	
PA_atk-s04_01a:619_5	viya, ayaṃ na dhuto dhutavādo. Yathāha – “tayidaṃ āyasmā upanando na dhuto dhutavādo”ti.	619	
PA_atk-s04_01a:619_6	Yo pana ubhayavipanno lāḷudāyī viya, ayaṃ neva dhuto na dhutavādo. Yathāha – “tayidaṃ	619	
PA_atk-s04_01a:619_7	āyasmā lāḷudāyī neva dhuto na dhutavādo”ti. Yo pana ubhayasampanno āyasmā mahākassapatthero	619	
PA_atk-s04_01a:619_8	viya, ayaṃ dhuto ceva dhutavādo ca. Yathāha – “tayidaṃ āyasmā mahākassapo dhuto ceva dhutavādo cā”ti.	619	
PA_atk-s04_01a:620_0	Dhutadhammā veditabbāti appicchatā santuṭṭhitā sallekhatā pavivekatā idamaṭṭhikatāti	620	
PA_atk-s04_01a:620_1	ime dhutaṅgacetanāya parivārā pañca dhammā “appicchaṃyeva nissāyā”tiādivacanato dhutadhammā	620	
PA_atk-s04_01a:620_2	nāma. Tattha appicchatā ca santuṭṭhitā ca alobho, sallekhatā ca pavivekatā ca dvīsu	620	
PA_atk-s04_01a:620_3	dhammesu anupatanti alobhe ceva amohe ca, idamaṭṭhitā ñāṇameva. Tattha alobhena paṭikkhepavatthūsu	620	
PA_atk-s04_01a:620_4	lobhaṃ, amohena tesveva ādīnavappaṭicchādakaṃ mohaṃ dhunāti. Alobhena ca anuññātānaṃ	620	
PA_atk-s04_01a:620_5	paṭisevanamukhena pavattaṃ kāmasukhallikānuyogaṃ, amohena dhutaṅgesu atisallekhamukhena	620	
PA_atk-s04_01a:620_6	pavattaṃ attakilamathānuyogaṃ dhunāti. Tasmā ime dhammā dhutadhammāti veditabbā.	620	
PA_atk-s04_01a:621	Dhutaṅgāni veditabbānīti terasa dhutaṅgāni veditabbāni paṃsukūlikaṅgaṃ…pe… nesajjikaṅganti.	62	
PA_atk-s04_01a:622_0	Dhutavādānaṃ yadidaṃ mahākassapoti yattakā dhutavādaṃ vadanti, tesaṃ sabbesampi antare	622	
PA_atk-s04_01a:622_1	ayaṃ mahākassapatthero aggoti aggaṭṭhāne ṭhapesi. Mahākassapoti uruveḷakassapo nadīkassapo	622	
PA_atk-s04_01a:622_2	gayākassapo kumārakassapoti ime khuddānukhuddake there upādāya ayaṃ mahā, tasmā mahākassapoti vutto.	622	
PA_atk-s04_01a:623_0	Imassāpi pañhakamme ayamanupubbikathā – atīte kira kappasatasahassamatthake padumuttaro	623	
PA_atk-s04_01a:623_1	nāma satthā loke udapādi, tasmiṃ haṃsavatīnagaraṃ upanissāya kheme migadāye viharante	623	
PA_atk-s04_01a:623_2	vedeho nāma kuṭumbiko asītikoṭidhanavibhavo pātova subhojanaṃ bhuñjitvā uposathaṅgāni	623	
PA_atk-s04_01a:623_3	adhiṭṭhāya gandhapupphādīni gahetvā vihāraṃ gantvā satthāraṃ pūjetvā vanditvā ekamantaṃ	623	
PA_atk-s04_01a:623_4	nisīdi. Tasmiñca khaṇe satthā mahānisabhattheraṃ nāma tatiyasāvakaṃ “etadaggaṃ, bhikkhave,	623	
PA_atk-s04_01a:623_5	mama sāvakānaṃ bhikkhūnaṃ dhutavādānaṃ, yadidaṃ nisabho”ti etadagge ṭhapesi. Upāsako	623	
PA_atk-s04_01a:623_6	taṃ sutvā pasanno dhammakathāvasāne mahājane uṭṭhāya gate satthāraṃ vanditvā, “bhante,	623	
PA_atk-s04_01a:623_7	sve mayhaṃ bhikkhaṃ adhivāsethā”ti āha. Mahā kho, upāsaka, bhikkhusaṅghoti. Kittako	623	
PA_atk-s04_01a:623_8	bhagavāti? Aṭṭhasaṭṭhibhikkhusatasahassanti. Bhante, ekaṃ sāmaṇerampi vihāre asesetvā	623	
PA_atk-s04_01a:623_9	bhikkhaṃ adhivāsethāti. Adhivāsesi bhagavā tuṇhībhāvena. Upāsako satthu adhivāsanaṃ	623	
PA_atk-s04_01a:623_10	viditvā gehaṃ gantvā mahādānaṃ sajjetvā punadivase satthu kālaṃ ārocāpesi. Satthā	6231	
PA_atk-s04_01a:623_11	pattacīvaramādāya bhikkhusaṅghaparivuto upāsakassa gharaṃ gantvā paññatte āsane nisinno	6231	
PA_atk-s04_01a:623_12	dakkhiṇodakāvasāne yāguādīni sampaṭicchanto bhattavissaggaṃ akāsi. Upāsakopi satthu santike nisīdi.	6231	
PA_atk-s04_01a:624_0	Tasmiṃ antare mahānisabhatthero piṇḍāya caranto tameva vīthi paṭipajji. Upāsako disvā	624	
PA_atk-s04_01a:624_1	uṭṭhāya gantvā theraṃ vanditvā “pattaṃ, bhante, dethā”ti āha. Thero pattaṃ adāsi.	624	
PA_atk-s04_01a:624_2	“Bhante, idheva pavisatha, satthāpi gehe nisinno”ti. Na vaṭṭissati upāsakāti. Upāsako	624	
PA_atk-s04_01a:624_3	therassa pattaṃ gahetvā piṇḍapātassa pūretvā nīharitvā adāsi. Tato theraṃ anugantvā	624	
PA_atk-s04_01a:624_4	nivatto satthu santike nisīditvā evamāha – “bhante, mahānisabhatthero ‘satthā gehe	624	
PA_atk-s04_01a:624_5	nisinno’ti vuttepi pavisituṃ na icchi, atthi nu kho etassa tumhākaṃ guṇehi atireko	624	
PA_atk-s04_01a:624_6	guṇo”ti. Buddhānañca vaṇṇamaccheraṃ nāma natthi. Atha satthā evamāha – “upāsaka,	624	
PA_atk-s04_01a:624_7	mayaṃ bhikkhaṃ āgamayamānā gehe nisīdāma, so bhikkhu na evaṃ nisīditvā bhikkhaṃ udikkhati.	624	
PA_atk-s04_01a:624_8	Mayaṃ gāmantasenāsane vasāma, so araññasmiṃyeva vasati. Mayaṃ channe vasāma, so abbhokāsamhiyeva	624	
PA_atk-s04_01a:624_9	vasati. Iti tassa ayañca ayañca guṇo”ti mahāsamuddaṃ pūrayamāno viya kathesi. Upāsako	624	
PA_atk-s04_01a:624_10	pakatiyāpi jalamānadīpo telena āsitto viya suṭṭhutaraṃ pasanno hutvā cintesi – “kiṃ	6241	
PA_atk-s04_01a:624_11	mayhaṃ aññāya sampattiyā, anāgate ekassa buddhassa santike dhutavādānaṃ aggabhāvatthāya	6241	
PA_atk-s04_01a:624_12	patthanaṃ karissāmī”ti?	6241	
PA_atk-s04_01a:625_0	So punapi satthāraṃ nimantetvā teneva niyāmena satta divasāni mahādānaṃ datvā sattame	625	
PA_atk-s04_01a:625_1	divase buddhappamukhassa mahābhikkhusaṅghassa ticīvarāni datvā satthu pādamūle nipajjitvā	625	
PA_atk-s04_01a:625_2	evamāha – “yaṃ me, bhante, satta divasāni dānaṃ dentassa mettaṃ kāyakammaṃ mettaṃ	625	
PA_atk-s04_01a:625_3	vacīkammaṃ mettaṃ manokammaṃ paccupaṭṭhitaṃ, imināhaṃ na aññaṃ devasampattiṃ vā sakkamārabrahmasampattiṃ	625	
PA_atk-s04_01a:625_4	vā patthemi, idaṃ pana me kammaṃ anāgate ekassa buddhassa santike etassa mahānisabhattherena	625	
PA_atk-s04_01a:625_5	pattaṭhānantaraṃ pāpuṇanatthāya terasadhutaṅgadharānaṃ aggabhāvassa saccakāro hotū”ti.	625	
PA_atk-s04_01a:625_6	Satthā “mahantaṃ ṭhānaṃ iminā patthitaṃ, samijjhissati nu kho, no”ti olokento samijjhanabhāvaṃ	625	
PA_atk-s04_01a:625_7	disvā āha – “manāpaṃ te ṭhānaṃ patthitaṃ, anāgate satasahassakappāvasāne gotamo nāma	625	
PA_atk-s04_01a:625_8	buddho uppajjissati, tassa tvaṃ tatiyasāvako mahākassapatthero nāma bhavissasī”ti.	625	
PA_atk-s04_01a:625_9	Taṃ sutvā upāsako “buddhānaṃ dve kathā nāma natthī”ti punadivase pattabbaṃ viya taṃ	625	
PA_atk-s04_01a:625_10	sampattiṃ amaññittha. So yāvatāyukaṃ nānappakāraṃ dānaṃ datvā sīlaṃ rakkhitvā nānappakāraṃ	6251	
PA_atk-s04_01a:625_11	kalyāṇakammaṃ katvā tattha kālaṃ kato sagge nibbatti.	6251	
PA_atk-s04_01a:626_0	Tato paṭṭhāya devamanussesu sampattiṃ anubhavanto ito ekanavutikappe vipassisammāsambuddhe	626	
PA_atk-s04_01a:626_1	bandhumatiṃ nissāya kheme migadāye viharante devalokā cavitvā aññatarasmiṃ parijiṇṇe	626	
PA_atk-s04_01a:626_2	brāhmaṇakule nibbatti. Tasmiñca kāle vipassī bhagavā sattame sattame saṃvacchare	626	
PA_atk-s04_01a:626_3	dhammaṃ katheti, mahantaṃ kolāhalaṃ ahosi. Sakalajambudīpe devatā “satthā dhammaṃ	626	
PA_atk-s04_01a:626_4	kathessatī”ti ārocenti. Brāhmaṇo taṃ sāsanaṃ assosi. Tassa ca nivāsanasāṭako ekova	626	
PA_atk-s04_01a:626_5	hoti, tathā brāhmaṇiyā. Pārupanaṃ pana dvinnampi ekameva. Sakalanagare ekasāṭakabrāhmaṇoti	626	
PA_atk-s04_01a:626_6	paññāyati. Brāhmaṇānaṃ kenacideva kiccena sannipāte sati brāhmaṇiṃ gehe ṭhapetvā	626	
PA_atk-s04_01a:626_7	sayaṃ gacchati. Brāhmaṇīnaṃ sannipāte sati sayaṃ gehe tiṭṭhati, brāhmaṇī taṃ vatthaṃ	626	
PA_atk-s04_01a:626_8	pārupitvā gacchati. Tasmiṃ pana divase brāhmaṇo brāhmaṇiṃ āha – “bhoti, kiṃ rattiṃ	626	
PA_atk-s04_01a:626_9	dhammassavanaṃ suṇissasi, divā”ti. “Mayaṃ mātugāmajātikā nāma rattiṃ sotuṃ na sakkoma,	626	
PA_atk-s04_01a:626_10	divā sossāmī”ti brāhmaṇaṃ gehe ṭhapetvā taṃ vatthaṃ pārupitvā upāsikāhi saddhiṃ divā	6261	
PA_atk-s04_01a:626_11	gantvā satthāraṃ vanditvā ekamante nisinnā dhammaṃ sutvā upāsikāhiyeva saddhiṃ āgamāsi.	6261	
PA_atk-s04_01a:626_12	Atha brāhmaṇo brāhmaṇiṃ gehe ṭhapetvā taṃ vatthaṃ pārupitvā vihāraṃ gato.	6261	
PA_atk-s04_01a:627_0	Tasmiñca samaye satthā parisamajjhe alaṅkatadhammāsane nisinno cittabījaniṃ ādāya	627	
PA_atk-s04_01a:627_1	ākāsagaṅgaṃ otārento viya sineruṃ matthaṃ katvā sāgaraṃ nimmathento viya dhammakathaṃ	627	
PA_atk-s04_01a:627_2	kathesi. Brāhmaṇassa parisante nisinnassa dhammaṃ suṇantassa paṭhamayāmasmiṃyeva	627	
PA_atk-s04_01a:627_3	sakalasarīraṃ pūrayamānā pañcavaṇṇā pīti uppajji. So pārutavatthaṃ saṅgharitvā “dasabalassa	627	
PA_atk-s04_01a:627_4	dassāmī”ti cintesi. Atthassa ādīnavasahassaṃ dassayamānaṃ maccheraṃ uppajji. So “brāhmaṇiyā	627	
PA_atk-s04_01a:627_5	ca mayhañca ekameva vatthaṃ, aññaṃ kiñci pārupanaṃ natthi, apārupitvā ca nāma bahi	627	
PA_atk-s04_01a:627_6	carituṃ na sakkā”ti sabbathāpi adātukāmo ahosi. Athassa nikkhante paṭhamayāme majjhimayāmepi	627	
PA_atk-s04_01a:627_7	tatheva pīti uppajji. So tatheva cintetvā tatheva adātukāmo ahosi. Athassa majjhimayāme	627	
PA_atk-s04_01a:627_8	nikkhante pacchimayāmepi tatheva pīti uppajji. So “taraṇaṃ vā hotu maraṇaṃ vā, pacchāpi	627	
PA_atk-s04_01a:627_9	jānissāmī”ti vatthaṃ saṅgharitvā satthu pādamūle ṭhapesi. Tato vāmahatthaṃ ābhujitvā	627	
PA_atk-s04_01a:627_10	dakkhiṇena hatthena tikkhattuṃ apphoṭetvā “jitaṃ me, jitaṃ me”ti tayo vāre nadi.	6271	
PA_atk-s04_01a:628_0	Tasmiñca samaye bandhumarājā dhammāsanassa pacchato antosāṇiyaṃ nisinno dhammaṃ suṇāti.	628	
PA_atk-s04_01a:628_1	Rañño ca nāma “jitaṃ me”ti saddo amanāpo hoti. So purisaṃ pesesi – “gaccha etaṃ puccha	628	
PA_atk-s04_01a:628_2	kiṃ vadasī”ti. So tena gantvā pucchito āha – “avasesā hatthiyānādīni āruyha asicammādīni	628	
PA_atk-s04_01a:628_3	gahetvā parasenaṃ jinanti, na taṃ jitaṃ acchariyaṃ, ahaṃ pana pacchato āgacchantassa	628	
PA_atk-s04_01a:628_4	duṭṭhagoṇassa muggarena sīsaṃ bhinditvā taṃ palāpento viya maccheracittaṃ madditvā	628	
PA_atk-s04_01a:628_5	pārutavatthaṃ dasabalassa adāsiṃ, taṃ me macchariyaṃ jita”nti āha. So puriso āgantvā	628	
PA_atk-s04_01a:628_6	taṃ pavattiṃ rañño ārocesi. Rājā āha – “amhe bhaṇe dasabalassa anurūpaṃ na jānimha,	628	
PA_atk-s04_01a:628_7	brāhmaṇo jānī”ti vatthayugaṃ pesesi. Taṃ disvā brāhmaṇo cintesi – “ayaṃ mayhaṃ tuṇhī	628	
PA_atk-s04_01a:628_8	nisinnassa paṭhamaṃ kiñci adatvā satthu guṇe kathentassa adāsi, satthu guṇe paṭicca	628	
PA_atk-s04_01a:628_9	uppannena mayhaṃ ko attho”ti? Tampi vatthayugaṃ dasabalasseva adāsi. Rājāpi “kiṃ	628	
PA_atk-s04_01a:628_10	brāhmaṇena kata”nti pucchitvā “tampi tena vatthayugaṃ tathāgatasseva dinna”nti sutvā	6281	
PA_atk-s04_01a:628_11	aññānipi dve vatthayugāni pesesi. So tānipi adāsi. Rājā aññānipi cattārīti evaṃ yāva	6281	
PA_atk-s04_01a:628_12	dvattiṃsavatthayugāni pesesi. Atha brāhmaṇo “idaṃ vaḍḍhetvā gahaṇaṃ viya hotī”ti	6281	
PA_atk-s04_01a:628_13	attano atthāya ekaṃ, brāhmaṇiyā ekanti dve vatthayugāni gahetvā tiṃsa yugāni tathāgatasseva	6281	
PA_atk-s04_01a:628_14	adāsi. Tato paṭṭhāya cassa satthu vissāsiko jāto.	6281	
PA_atk-s04_01a:629_0	Atha naṃ rājā ekadivasaṃ sītasamaye satthu santike dhammaṃ suṇantaṃ disvā satasahassagghanakaṃ	629	
PA_atk-s04_01a:629_1	attano pārutarattakambalaṃ datvā āha – “ito patthāya imaṃ pārupitvā dhammaṃ suṇāhī”ti.	629	
PA_atk-s04_01a:629_2	So “kiṃ me iminā kambalena imasmiṃ pūtikāye upanītenā”ti cintetvā antogandhakuṭiyaṃ	629	
PA_atk-s04_01a:629_3	tathāgatassa mañcassa upari vitānaṃ katvā agamāsi. Athekadivasaṃ rājā pātova vihāraṃ	629	
PA_atk-s04_01a:629_4	gantvā antogandhakuṭiyaṃ satthu santike nisīdi. Tasmiñca samaye chabbaṇṇā buddharasmiyo	629	
PA_atk-s04_01a:629_5	kambale paṭihaññanti, kambalo ativiya virocati. Rājā olokento sañjānitvā āha – “bhante,	629	
PA_atk-s04_01a:629_6	amhākaṃ esa kambalo, amhehi ekasāṭakabrāhmaṇassa dinno”ti. Tumhehi, mahārāja, brāhmaṇo	629	
PA_atk-s04_01a:629_7	pūjito, brāhmaṇena mayaṃ pūjitāti. Rājā “brāhmaṇo yuttaṃ aññāsi, na maya”nti pasīditvā	629	
PA_atk-s04_01a:629_8	yaṃ manussānaṃ upakārabhūtaṃ, taṃ sabbaṃ aṭṭhaṭṭhakaṃ katvā sabbaaṭṭhakaṃ nāma dānaṃ	629	
PA_atk-s04_01a:629_9	datvā purohitaṭṭhāne ṭhapesi. Sopi “aṭṭhaṭṭhakaṃ nāma catusaṭṭhi hotī”ti catusaṭṭhi	629	
PA_atk-s04_01a:629_10	salākābhattāni upanibandhāpetvā yāvajīvaṃ dānaṃ datvā sīlaṃ rakkhitvā tato cuto sagge nibbatti.	6291	
PA_atk-s04_01a:630_0	Puna tato cuto imasmiṃ kappe koṇāgamanassa ca bhagavato kassapadasabalassa cāti dvinnaṃ	630	
PA_atk-s04_01a:630_1	buddhānaṃ antare bārāṇasiyaṃ kuṭumbiyaghare nibbatto. So vuddhimanvāya gharāvāsaṃ	630	
PA_atk-s04_01a:630_2	vasanto ekadivasaṃ araññe jaṅghavihāraṃ carati, tasmiṃ ca samaye paccekabuddho nadītīre	630	
PA_atk-s04_01a:630_3	cīvarakammaṃ karonto anuvāte appahonte saṅgharitvā ṭhapetuṃ āraddho. So disvā “kasmā,	630	
PA_atk-s04_01a:630_4	bhante, saṅgharitvā ṭhapethā”ti āha. Anuvāto nappahotīti. “Iminā, bhante, karothā”ti	630	
PA_atk-s04_01a:630_5	sāṭakaṃ datvā “nibbattanibbattaṭṭhāne me kenaci parihāni mā hotū”ti patthanaṃ paṭṭhapesi.	630	
PA_atk-s04_01a:631_0	Atha gharepissa bhaginiyā saddhiṃ bhariyāya kalahaṃ karontiyā paccekabuddho piṇḍāya	631	
PA_atk-s04_01a:631_1	pāvisi. Athassa bhaginī paccekabuddhassa piṇḍapātaṃ datvā tassa bhariyaṃ sandhāya,	631	
PA_atk-s04_01a:631_2	“evarūpaṃ bālaṃ yojanasatena parivajjeyya”nti patthanaṃ paṭṭhapesi. Sā gehadvāre	631	
PA_atk-s04_01a:631_3	ṭhitā sutvā “imāya dinnaṃ bhattaṃ mā esa bhuñjatū”ti pattaṃ gahetvā piṇḍapātaṃ chaḍḍetvā	631	
PA_atk-s04_01a:631_4	kalalassa pūretvā adāsi. Itarā disvā “bāle maṃ tāva akkosa vā pahara vā, evarūpassa	631	
PA_atk-s04_01a:631_5	pana dve asaṅkhyeyyāni pūritapāramissa pattato bhattaṃ chaḍḍetvā kalalaṃ dātuṃ na	631	
PA_atk-s04_01a:631_6	yutta”nti āha. Athassa bhariyāya paṭisaṅkhānaṃ uppajji. Sā “tiṭṭhatha, bhante”ti	631	
PA_atk-s04_01a:631_7	kalalaṃ chaḍḍetvā pattaṃ dhovitvā gandhacuṇṇena ubbaṭṭetvā catumadhurassa pūretvā	631	
PA_atk-s04_01a:631_8	upari āsittena padumagabbhavaṇṇena sappinā vijjotamānaṃ paccekabuddhassa hatthe ṭhapetvā	631	
PA_atk-s04_01a:631_9	“yathā ayaṃ piṇḍapāto obhāsajāto, evaṃ obhāsajātaṃ me sarīraṃ hotū”ti patthanaṃ paṭṭhapesi.	631	
PA_atk-s04_01a:631_10	Paccekabuddho anumoditvā ākāsaṃ pakkhandi. Tepi dve jāyampatikā yāvatāyukaṃ kusalaṃ	6311	
PA_atk-s04_01a:631_11	katvā sagge nibbattitvā puna tato cavitvā upāsako kassapasammāsambuddhakāle bārāṇasiyaṃ	6311	
PA_atk-s04_01a:631_12	asītikoṭivibhavassa seṭṭhino putto hutvā nibbatti, itarāpi tādisasseva seṭṭhino dhītā hutvā nibbatti.	6311	
PA_atk-s04_01a:632_0	Tassa vuddhippattassa tameva seṭṭhidhītaraṃ ānayiṃsu. Tassā pubbe adinnavipākassa	632	
PA_atk-s04_01a:632_1	tassa kammassa ānubhāvena patikūlaṃ paviṭṭhamattāya ummārabbhantare sakalasarīraṃ	632	
PA_atk-s04_01a:632_2	ugghāṭitavaccakuṭi viya duggandhaṃ jātaṃ. Seṭṭhikumāro “kassāyaṃ gandho”ti pucchitvā	632	
PA_atk-s04_01a:632_3	“seṭṭhikaññāyā”ti sutvā “nīharathā”ti ābhataniyāmeneva kulagharaṃ pesesi. Sā eteneva	632	
PA_atk-s04_01a:632_4	nīhārena sattasu ṭhānesu paṭinivattitā.	632	
PA_atk-s04_01a:633_0	Tena ca samayena kassapadasabalo parinibbāyi, tassa ghanakoṭṭimāhi satasahassagghanikāhi	633	
PA_atk-s04_01a:633_1	rattasuvaṇṇaiṭṭhakāhi yojanubbedhaṃ cetiyaṃ ārabhiṃsu. Tasmiṃ cetiye kariyamāne sā	633	
PA_atk-s04_01a:633_2	seṭṭhidhītā cintesi – “ahaṃ sattasu ṭhānesu paṭinivattitā, kiṃ me jīvitenā”ti attano	633	
PA_atk-s04_01a:633_3	sarīrābharaṇabhaṇḍakaṃ bhañjāpetvā suvaṇṇaiṭṭhakaṃ kāresi ratanāyataṃ vidatthivitthinnaṃ	633	
PA_atk-s04_01a:633_4	caturaṅgulubbedhaṃ. Tato haritālamanosilāpiṇḍaṃ gahetvā aṭṭha uppalahatthake ādāya	633	
PA_atk-s04_01a:633_5	cetiyakaraṇaṭṭhānaṃ gatā. Tasmiñca khaṇe ekā iṭṭhakāpanti parikkhipitvā āgacchamānā	633	
PA_atk-s04_01a:633_6	ghaṭaniṭṭhakāya ūnā hoti. Seṭṭhidhītā vaḍḍhakiṃ āha – “imaṃ iṭṭhakaṃ ettha ṭhapethā”ti.	633	
PA_atk-s04_01a:633_7	Amma, bhaddake kāle āgatāsi, sayameva ṭhapehīti. Sā āruyha telena haritālamanosilaṃ	633	
PA_atk-s04_01a:633_8	yojetvā tena bandhanena iṭṭhakaṃ patiṭṭhapetvā upari aṭṭhahi uppalahatthakehi pūjaṃ	633	
PA_atk-s04_01a:633_9	katvā vanditvā “nibbattanibbattaṭṭhāne me kāyato candanagandho vāyatu, mukhato uppalagandho”ti	633	
PA_atk-s04_01a:633_10	patthanaṃ katvā cetiyaṃ vanditvā padakkhiṇaṃ katvā agamāsi.	6331	
PA_atk-s04_01a:634_0	Atha tasmiṃyeva khaṇe yassa seṭṭhiputtassa paṭhamaṃ gehaṃ nītā, tassa taṃ ārabbha	634	
PA_atk-s04_01a:634_1	sati udapādi. Nagarepi nakkhattaṃ saṅghuṭṭhaṃ hoti. So upaṭṭhāke āha – “tadā idha	634	
PA_atk-s04_01a:634_2	ānītā seṭṭhidhītā atthi, kahaṃ sā”ti? Kulagehe sāmīti. Ānetha naṃ, nakkhattaṃ kīḷissāmāti.	634	
PA_atk-s04_01a:634_3	Te gantvā taṃ vanditvā ṭhitā “kiṃ, tātā, āgatatthā”ti tāya puṭṭhā taṃ pavattiṃ ācikkhiṃsu.	634	
PA_atk-s04_01a:634_4	Tātā, mayā ābharaṇabhaṇḍena cetiyaṃ pūjitaṃ, ābharaṇaṃ me natthīti. Te gantvā seṭṭhiputtassa	634	
PA_atk-s04_01a:634_5	ārocesuṃ. Ānetha naṃ, piḷandhanaṃ labhissāmāti. Te ānayiṃsu. Tassā saha gharappavesanena	634	
PA_atk-s04_01a:634_6	sakalagehaṃ candanagandhañceva nīluppalagandhañca vāyi.	634	
PA_atk-s04_01a:635_0	Seṭṭhiputto taṃ pucchi “paṭhamaṃ tava sarīrato duggandho vāyi, idāni pana te sarīrato	635	
PA_atk-s04_01a:635_1	candanagandho, mukhato uppalagandho vāyati, kiṃ eta”nti? Sā ādito paṭṭhāya attanā	635	
PA_atk-s04_01a:635_2	katakammaṃ ārocesi. Seṭṭhiputto “niyyānikaṃ vata buddhasāsana”nti pasīditvā yojanikaṃ	635	
PA_atk-s04_01a:635_3	suvaṇṇacetiyaṃ kambalakañcukena parikkhipitvā tattha tattha rathacakkappamāṇehi suvaṇṇapadumehi	635	
PA_atk-s04_01a:635_4	alaṅkari. Tesaṃ dvādasahatthā olambakā honti. So tattha yāvatāyukaṃ ṭhatvā sagge	635	
PA_atk-s04_01a:635_5	nibbattitvā tato cuto bārāṇasito yojanamatte ṭhāne aññatarasmiṃ amaccakule nibbatti.	635	
PA_atk-s04_01a:635_6	Seṭṭhikaññāpi devalokato cavitvā rājakule jeṭṭhadhītā hutvā nibbatti.	635	
PA_atk-s04_01a:636_0	Tesu vayapattesu kumārassa vasanagāme nakkhattaṃ saṅghuṭṭhaṃ. So mātaraṃ āha – “sāṭakaṃ	636	
PA_atk-s04_01a:636_1	me, amma, dehi, nakkhattaṃ kīḷissāmī”ti. Sā dhotavatthaṃ nīharitvā adāsi. Amma, thūlaṃ	636	
PA_atk-s04_01a:636_2	idaṃ, aññaṃ dehīti. Aññaṃ nīharitvā adāsi, tampi paṭikkhipi. Aññaṃ nīharitvā adāsi,	636	
PA_atk-s04_01a:636_3	tampi paṭikkhipi. Atha naṃ mātā āha – “tāta, yādise gehe mayaṃ jātā, natthi no ito	636	
PA_atk-s04_01a:636_4	sukhumatarassa paṭilābhāya puñña”nti. Tena hi labhanaṭṭhānaṃ gacchāmi, ammāti. Putta	636	
PA_atk-s04_01a:636_5	ahaṃ ajjeva tuyhaṃ bārāṇasinagare rajjapaṭilābhaṃ icchāmīti. So mātaraṃ vanditvā	636	
PA_atk-s04_01a:636_6	āha – “gacchāmi, ammā”ti. Gaccha, tātāti. Evaṃ kirassā cittaṃ ahosi – “kahaṃ gamissati,	636	
PA_atk-s04_01a:636_7	idha vā ettha vā gehe nisīdissatī”ti? So pana puññaniyāmena nikkhamitvā bārāṇasiṃ	636	
PA_atk-s04_01a:636_8	gantvā uyyāne maṅgalasilāpaṭṭe sasīsaṃ pārupitvā nipajji. So ca bārāṇasirañño kālakatassa	636	
PA_atk-s04_01a:636_9	sattamo divaso hoti.	636	
PA_atk-s04_01a:637_0	Amaccā rañño sarīrakiccaṃ katvā rājaṅgaṇe nisīditvā mantayiṃsu – “rañño ekā dhītāva	637	
PA_atk-s04_01a:637_1	atthi, putto natthi, arājakaṃ rajjaṃ na vaṭṭati, ko rājā hotī”ti mantetvā “tvaṃ hohi,	637	
PA_atk-s04_01a:637_2	tvaṃ hohī”ti āhaṃsu. Purohito āha – “bahuṃ oloketuṃ na vaṭṭati, phussarathaṃ vissajjemā”ti.	637	
PA_atk-s04_01a:637_3	Te kumudavaṇṇe cattāro sindhave yojetvā pañcavidhaṃ rājakakudhabhaṇḍaṃ setacchattañca	637	
PA_atk-s04_01a:637_4	rathasmiṃyeva ṭhapetvā rathaṃ vissajjetvā pacchato tūriyāni paggaṇhāpesuṃ. Ratho	637	
PA_atk-s04_01a:637_5	pācīnadvārena nikkhamitvā uyyānābhimukho ahosi. “Paricayena uyyānābhimukho gacchati,	637	
PA_atk-s04_01a:637_6	nivattemā”ti keci āhaṃsu. Purohito “mā nivattayitthā”ti āha. Ratho kumāraṃ padakkhiṇaṃ	637	
PA_atk-s04_01a:637_7	katvā ārohanasajjo hutvā aṭṭhāsi. Purohito pārupanakaṇṇaṃ apanetvā pādatalāni olokento	637	
PA_atk-s04_01a:637_8	“tiṭṭhatu ayaṃ dīpo, dvisahassadīpaparivāresu catūsu dīpesu eso rajjaṃ kāretuṃ yutto”ti	637	
PA_atk-s04_01a:637_9	vatvā “punapi tūriyāni paggaṇhatha, punapi tūriyāni paggaṇhathā”ti tikkhattuṃ tūriyāni paggaṇhāpesi.	637	
PA_atk-s04_01a:638_0	Atha kumāro mukhaṃ vivaritvā oloketvā “kena kammena āgatatthā”ti āha. Deva tumhākaṃ	638	
PA_atk-s04_01a:638_1	rajjaṃ pāpuṇātīti. Rājā kahanti? Devattaṃ gato sāmīti. Kati divasā atikkantāti? Ajja	638	
PA_atk-s04_01a:638_2	sattamo divasoti. Putto vā dhītā vā natthīti? Dhītā atthi deva, putto natthīti. Karissāmi	638	
PA_atk-s04_01a:638_3	rajjanti. Te tāvadeva abhisekamaṇḍapaṃ kāretvā rājadhītaraṃ sabbālaṅkārehi alaṅkaritvā	638	
PA_atk-s04_01a:638_4	uyyānaṃ ānetvā kumārassa abhisekaṃ akaṃsu.	638	
PA_atk-s04_01a:639_0	Athassa katābhisekassa sahassagghanakaṃ vatthaṃ upahariṃsu. So “kimidaṃ, tātā”ti	639	
PA_atk-s04_01a:639_1	āha. Nivāsanavatthaṃ devāti. Nanu, tātā, thūlaṃ, aññaṃ sukhumataraṃ natthīti? Manussānaṃ	639	
PA_atk-s04_01a:639_2	paribhogavatthesu ito sukhumataraṃ natthi devāti. Tumhākaṃ rājā evarūpaṃ nivāsesīti?	639	
PA_atk-s04_01a:639_3	Āma, devāti. Na maññe puññavā tumhākaṃ rājā, suvaṇṇabhiṅgāraṃ āharatha, labhissāma	639	
PA_atk-s04_01a:639_4	vatthanti. Te suvaṇṇabhiṅgāraṃ āhariṃsu. So uṭṭhāya hatthe dhovitvā mukhaṃ vikkhāletvā	639	
PA_atk-s04_01a:639_5	hatthena udakaṃ ādāya puratthimāya disāya abbhukkiri, tāvadeva ghanapathaviṃ bhinditvā	639	
PA_atk-s04_01a:639_6	aṭṭha kapparukkhā uṭṭhahiṃsu. Puna udakaṃ gahetvā dakkhiṇaṃ pacchimaṃ uttaranti evaṃ	639	
PA_atk-s04_01a:639_7	catassopi disā abbhukkiri, sabbadisāsu aṭṭhaṭṭha katvā dvattiṃsa kapparukkhā uṭṭhahiṃsu.	639	
PA_atk-s04_01a:639_8	So ekaṃ dibbadussaṃ nivāsetvā ekaṃ pārupitvā “nandarañño vijite suttakantikā itthiyo	639	
PA_atk-s04_01a:639_9	mā suttaṃ kantiṃsūti evaṃ bheriṃ carāpethā”ti vatvā chattaṃ ussāpetvā alaṅkatapaṭiyatto	639	
PA_atk-s04_01a:639_10	hatthikkhandhavaragato nagaraṃ pavisitvā pāsādaṃ āruyha mahāsampattiṃ anubhavi.	6391	
PA_atk-s04_01a:640_0	Evaṃ kāle gacchante ekadivasaṃ devī rañño mahāsampattiṃ disvā “aho tapassī”ti kāruññākāraṃ	640	
PA_atk-s04_01a:640_1	dassesi. “Kimidaṃ devī”ti ca puṭṭhā “atimahatī te deva sampatti, atīte buddhānaṃ	640	
PA_atk-s04_01a:640_2	saddahitvā kalyāṇaṃ akattha, idāni anāgatassa paccayaṃ kusalaṃ na karothā”ti āha.	640	
PA_atk-s04_01a:640_3	Kassa dassāmi, sīlavanto natthīti. “Asuñño, deva, jambudīpo arahantehi, tumhe dānameva	640	
PA_atk-s04_01a:640_4	sajjetha, ahaṃ arahante lacchāmī”ti āha. Rājā punadivase pācīnadvāre dānaṃ sajjāpesi.	640	
PA_atk-s04_01a:640_5	Devī pātova uposathaṅgāni adhiṭṭhāya uparipāsāde puratthābhimukhā urena nipajjitvā	640	
PA_atk-s04_01a:640_6	“sace etissā disāya arahanto atthi, sve āgantvā amhākaṃ bhikkhaṃ gaṇhantū”ti āha.	640	
PA_atk-s04_01a:640_7	Tassaṃ disāyaṃ arahanto nāhesuṃ, taṃ sakkāraṃ kapaṇayācakānaṃ adaṃsu.	640	
PA_atk-s04_01a:641_0	Punadivase dakkhiṇadvāre dānaṃ sajjetvā tatheva akāsi, punadivase pacchimadvāre.	641	
PA_atk-s04_01a:641_1	Uttaradvāre sajjanadivase pana deviyā tatheva nimantite himavante vasantānaṃ padumavatiyā	641	
PA_atk-s04_01a:641_2	puttānaṃ pañcasatānaṃ paccekabuddhānaṃ jeṭṭhako mahāpadumapaccekabuddho bhātike āmantesi	641	
PA_atk-s04_01a:641_3	– “mārisā, nandarājā tumhe nimanteti, adhivāsetha tassā”ti. Te adhivāsetvā punadivase	641	
PA_atk-s04_01a:641_4	anotattadahe mukhaṃ dhovitvā ākāsena āgantvā uttaradvāre otariṃsu. Manussā gantvā	641	
PA_atk-s04_01a:641_5	“pañcasatā, deva, paccekabuddhā āgatā”ti rañño ārocesuṃ. Rājā saddhiṃ deviyā gantvā	641	
PA_atk-s04_01a:641_6	vanditvā pattaṃ gahetvā paccekabuddhe pāsādaṃ āropetvā tatra tesaṃ dānaṃ datvā bhattakiccāvasāne	641	
PA_atk-s04_01a:641_7	rājā saṅghattherassa, devī saṅghanavakassa pādamūle nipajjitvā, “ayyā, paccayehi	641	
PA_atk-s04_01a:641_8	na kilamissanti, mayaṃ puññena na hāyissāma, amhākaṃ yāvajīvaṃ idha nivāsāya paṭiññaṃ	641	
PA_atk-s04_01a:641_9	dethā”ti. Paṭiññaṃ kāretvā uyyāne pañca paṇṇasālāsatāni pañca caṅkamanasatānīti sabbākārena	641	
PA_atk-s04_01a:641_10	nivāsaṭṭhānaṃ sampādetvā tattha vasāpesuṃ.	6411	
PA_atk-s04_01a:642_0	Evaṃ kāle gacchante rañño paccanto kupito. So “ahaṃ paccantaṃ vūpasametuṃ gacchāmi,	642	
PA_atk-s04_01a:642_1	tvaṃ paccekabuddhesu mā pamajjī”ti deviṃ ovaditvā gato. Tasmiṃ anāgateyeva paccekabuddhānaṃ	642	
PA_atk-s04_01a:642_2	āyusaṅkhārā khīṇā. Mahāpadumapaccekabuddho tiyāmarattiṃ jhānakīḷaṃ kīḷitvā aruṇuggamane	642	
PA_atk-s04_01a:642_3	ālambanaphalakaṃ ālambitvā ṭhitakova anupādisesāya nibbānadhātuyā parinibbāyi. Etenupāyena	642	
PA_atk-s04_01a:642_4	sesāpīti sabbeva parinibbutā. Punadivase devī paccekabuddhānaṃ nisīdanaṭṭhānaṃ haritupalittaṃ	642	
PA_atk-s04_01a:642_5	kāretvā pupphāni vikiritvā dhūmaṃ datvā tesaṃ āgamanaṃ olokentī nisinnā; āgamanaṃ	642	
PA_atk-s04_01a:642_6	apassantī purisaṃ pesesi “gaccha, tāta, jānāhi, kiṃ ayyānaṃ kiñci aphāsuka”nti. So	642	
PA_atk-s04_01a:642_7	gantvā mahāpadumassa paṇṇasālādvāraṃ vivaritvā tattha apassanto caṅkamanaṃ gantvā	642	
PA_atk-s04_01a:642_8	ālambanaphalakaṃ nissāya ṭhitaṃ disvā vanditvā “kālo, bhante”ti āha. Parinibbutasarīraṃ	642	
PA_atk-s04_01a:642_9	kiṃ kathessati? So “niddāyati maññe”ti gantvā piṭṭhipāde hatthena parāmasitvā pādānaṃ	642	
PA_atk-s04_01a:642_10	sītalatāya ceva thaddhatāya ca parinibbutabhāvaṃ ñatvā dutiyassa santikaṃ agamāsi,	6421	
PA_atk-s04_01a:642_11	evaṃ tatiyassāti sabbesaṃ parinibbutabhāvaṃ ñatvā rājakulaṃ gato. “Kahaṃ, tāta, paccekabuddhā”ti	6421	
PA_atk-s04_01a:642_12	puṭṭho “parinibbutā devī”ti āha. Devī kandantī rodantī nikkhamitvā nāgarehi saddhiṃ	6421	
PA_atk-s04_01a:642_13	tattha gantvā sādhukīḷitaṃ kāretvā paccekabuddhānaṃ sarīrakiccaṃ katvā dhātuyo gahetvā	6421	
PA_atk-s04_01a:642_14	cetiyaṃ patiṭṭhāpesi.	6421	
PA_atk-s04_01a:643_0	Rājā paccantaṃ vūpasametvā āgato paccuggamanaṃ āgataṃ deviṃ pucchi – “kiṃ, bhadde,	643	
PA_atk-s04_01a:643_1	paccekabuddhesu nappamajji, nirogā ayyā”ti? Parinibbutā devāti. Rājā cintesi – “evarūpānampi	643	
PA_atk-s04_01a:643_2	paṇḍitānaṃ maraṇaṃ uppajjati, amhākaṃ kuto mokkho”ti? So nagaraṃ agantvā uyyānameva	643	
PA_atk-s04_01a:643_3	pavisitvā jeṭṭhaputtaṃ pakkosāpetvā tassa rajjaṃ paṭiyādetvā sayaṃ samaṇakapabbajjaṃ	643	
PA_atk-s04_01a:643_4	pabbaji. Devīpi “imasmiṃ pabbajite ahaṃ kiṃ karissāmī”ti tattheva uyyāne pabbajitā.	643	
PA_atk-s04_01a:643_5	Dvepi jhānaṃ bhāvetvā tato cutā brahmaloke nibbattiṃsu.	643	
PA_atk-s04_01a:644_0	Tesu tattheva vasantesu amhākaṃ satthā loke uppajjitvā pavattitavaradhammacakko anupubbena	644	
PA_atk-s04_01a:644_1	rājagahaṃ pāvisi. Satthari tattha vasante ayaṃ pippalimāṇavo magadharaṭṭhe mahātitthabrāhmaṇagāme	644	
PA_atk-s04_01a:644_2	kapilabrāhmaṇassa aggamahesiyā kucchimhi nibbatto, ayaṃ bhaddā kāpilānī maddaraṭṭhe	644	
PA_atk-s04_01a:644_3	sāgalanagare kosiyagottabrāhmaṇassa aggamahesiyā kucchimhi nibbattā. Tesaṃ anukkamena	644	
PA_atk-s04_01a:644_4	vaḍḍhamānānaṃ pippalimāṇavassa vīsatime vasse bhaddāya soḷasame vasse sampatte mātāpitaro	644	
PA_atk-s04_01a:644_5	puttaṃ oloketvā, “tāta, tvaṃ vayapatto, kulavaṃso nāma patiṭṭhāpetabbo”ti ativiya	644	
PA_atk-s04_01a:644_6	nippīḷayiṃsu. Māṇavo āha – “mayhaṃ sotapathe evarūpaṃ kathaṃ mā kathetha, ahaṃ yāva	644	
PA_atk-s04_01a:644_7	tumhe dharatha, tāva paṭijaggissāmi, tumhākaṃ accayena nikkhamitvā pabbajissāmī”ti.	644	
PA_atk-s04_01a:644_8	Te katipāhaṃ atikkamitvā puna kathayiṃsu, sopi tatheva paṭikkhipi. Punapi kathayiṃsu,	644	
PA_atk-s04_01a:644_9	punapi paṭikkhipi. Tato paṭṭhāya mātā nirantaraṃ kathesiyeva.	644	
PA_atk-s04_01a:645_0	Māṇavo “mama mātaraṃ saññāpessāmī”ti rattasuvaṇṇassa nikkhasahassaṃ datvā suvaṇṇakārehi	645	
PA_atk-s04_01a:645_1	ekaṃ itthirūpaṃ kārāpetvā tassa majjanaghaṭṭanādikammapariyosāne taṃ rattavatthaṃ	645	
PA_atk-s04_01a:645_2	nivāsāpetvā vaṇṇasampannehi pupphehi ceva nānāalaṅkārehi ca alaṅkārāpetvā mātaraṃ	645	
PA_atk-s04_01a:645_3	pakkosāpetvā āha – “amma, evarūpaṃ ārammaṇaṃ labhanto gehe vasissāmi, alabhanto na	645	
PA_atk-s04_01a:645_4	vasissāmī”ti. Paṇḍitā brāhmaṇī cintesi – “mayhaṃ putto puññavā dinnadāno katābhinīhāro,	645	
PA_atk-s04_01a:645_5	puññaṃ karonto na ekakova akāsi, addhā etena saha katapuññā suvaṇṇarūpakapaṭibhāgāva	645	
PA_atk-s04_01a:645_6	bhavissatī”ti aṭṭha brāhmaṇe pakkosāpetvā sabbakāmehi santappetvā suvaṇṇarūpakaṃ	645	
PA_atk-s04_01a:645_7	rathaṃ āropetvā “gacchatha, tātā, yattha amhākaṃ jātigottabhogehi samānakule evarūpaṃ	645	
PA_atk-s04_01a:645_8	dārikaṃ passatha, imameva suvaṇṇarūpakaṃ paṇṇākāraṃ katvā dethā”ti uyyojesi.	645	
PA_atk-s04_01a:646_0	Te “amhākaṃ nāma etaṃ kamma”nti nikkhamitvā “kattha gamissāmā”ti cintetvā “maddaraṭṭhaṃ	646	
PA_atk-s04_01a:646_1	nāma itthākaro, maddaraṭṭhaṃ gamissāmā”ti maddaraṭṭhe sāgalanagaraṃ agamaṃsu. Tattha	646	
PA_atk-s04_01a:646_2	taṃ suvaṇṇarūpakaṃ nhānatitthe ṭhapetvā ekamante nisīdiṃsu. Atha bhaddāya dhātī bhaddaṃ	646	
PA_atk-s04_01a:646_3	nhāpetvā alaṅkaritvā sirigabbhe nisīdāpetvā nhāyituṃ āgacchantī taṃ rūpakaṃ disvā	646	
PA_atk-s04_01a:646_4	“ayyadhītā me idhāgatā”ti saññāya santajjetvā “dubbinīte kiṃ tvaṃ idhāgatā”ti talasattikaṃ	646	
PA_atk-s04_01a:646_5	uggiritvā “gaccha sīgha”nti gaṇḍapasse pahari. Hattho pāsāṇe paṭihato viya kampittha.	646	
PA_atk-s04_01a:646_6	Sā paṭikkamitvā “evaṃ thaddhaṃ nāma mahāgīvaṃ disvā ‘ayyadhītā me’ti saññaṃ uppādesiṃ,	646	
PA_atk-s04_01a:646_7	ayyadhītāya hi me nivāsanapaṭiggāhikāyapi ayuttā”ti āha. Atha naṃ te manussā parivāretvā	646	
PA_atk-s04_01a:646_8	“evarūpā te sāmidhītā”ti pucchiṃsu. Kiṃ esā, imāya sataguṇena sahassaguṇena mayhaṃ	646	
PA_atk-s04_01a:646_9	ayyādhītā abhirūpatarā, dvādasahatthe gabbhe nisinnāya padīpakiccaṃ natthi, sarīrobhāseneva	646	
PA_atk-s04_01a:646_10	tamaṃ vidhamatīti. “Tena hi āgacchā”ti khujjaṃ gahetvā suvaṇṇarūpakaṃ rathaṃ āropetvā	6461	
PA_atk-s04_01a:646_11	kosiyagottassa brāhmaṇassa gharadvāre ṭhatvā āgamanaṃ nivedayiṃsu.	6461	
PA_atk-s04_01a:647_0	Brāhmaṇo paṭisanthāraṃ katvā “kuto āgatatthā”ti pucchi. Magadharaṭṭhe mahātitthagāme	647	
PA_atk-s04_01a:647_1	kapilabrāhmaṇassa gharatoti. Kiṃ kāraṇā āgatāti? Iminā nāma kāraṇenāti. “Kalyāṇaṃ,	647	
PA_atk-s04_01a:647_2	tātā, samajātigottavibhavo amhākaṃ brāhmaṇo, dassāmi dārika”nti paṇṇākāraṃ gaṇhi.	647	
PA_atk-s04_01a:647_3	Te kapilabrāhmaṇassa sāsanaṃ pahiṇiṃsu “laddhā dārikā, kattabbaṃ karothā”ti. Taṃ	647	
PA_atk-s04_01a:647_4	sāsanaṃ sutvā pippalimāṇavassa ārocayiṃsu “laddhā kira dārikā”ti. Māṇavo “ahaṃ ‘na	647	
PA_atk-s04_01a:647_5	labhissantī’ti cintesiṃ, ‘ime laddhāti vadanti’, anatthiko hutvā paṇṇaṃ pesessāmī”ti	647	
PA_atk-s04_01a:647_6	rahogato paṇṇaṃ likhi “bhaddā attano jātigottabhogānurūpaṃ gharāvāsaṃ labhatu, ahaṃ	647	
PA_atk-s04_01a:647_7	nikkhamitvā pabbajissāmi, mā pacchā vippaṭisārinī ahosī”ti. Bhaddāpi “asukassa kira	647	
PA_atk-s04_01a:647_8	maṃ dātukāmo”ti sutvā rahogatā paṇṇaṃ likhi “ayyaputto attano jātigottabhogānurūpaṃ	647	
PA_atk-s04_01a:647_9	gharāvāsaṃ labhatu, ahaṃ nikkhamitvā pabbajissāmi, mā pacchā vippaṭisārī ahosī”ti.	647	
PA_atk-s04_01a:647_10	Dve paṇṇāni antarāmagge samāgacchiṃsu. Idaṃ kassa paṇṇanti? Pippalimāṇavena bhaddāya	6471	
PA_atk-s04_01a:647_11	pahitanti. Idaṃ kassāti? Bhaddāya pippalimāṇavassa pahitanti ca vutte dvepi vācetvā	6471	
PA_atk-s04_01a:647_12	“passatha dārakānaṃ kamma”nti phāletvā araññe chaḍḍetvā samānapaṇṇaṃ likhitvā ito	6471	
PA_atk-s04_01a:647_13	ca etto ca pesesuṃ. Iti tesaṃ anicchamānānaṃyeva samāgamo ahosi.	6471	
PA_atk-s04_01a:648_0	Taṃdivasameva māṇavo ekaṃ pupphadāmaṃ gahetvā ṭhapesi. Bhaddāpi, tāni sayanamajjhe	648	
PA_atk-s04_01a:648_1	ṭhapesi. Bhuttasāyamāsā ubhopi “sayanaṃ abhiruhissāmā”ti samāgantvā māṇavo dakkhiṇapassena	648	
PA_atk-s04_01a:648_2	sayanaṃ abhiruhi. Bhaddā vāmapassena abhiruhitvā āha – “yassa passe pupphāni milāyanti,	648	
PA_atk-s04_01a:648_3	tassa rāgacittaṃ uppannanti vijānissāma, imaṃ pupphadāmaṃ na allīyitabba”nti. Te	648	
PA_atk-s04_01a:648_4	pana aññamaññaṃ sarīrasamphassabhayena tiyāmarattiṃ niddaṃ anokkamantāva vītināmenti,	648	
PA_atk-s04_01a:648_5	divā pana hāsamattampi nāhosi. Te lokāmisena asaṃsaṭṭhā yāva mātāpitaro dharanti,	648	
PA_atk-s04_01a:648_6	tāva kuṭumbaṃ avicāretvā tesu kālaṅkatesu vicārayiṃsu. Mahatī māṇavassa sampatti	648	
PA_atk-s04_01a:648_7	sattāsītikoṭidhanaṃ, ekadivasaṃ sarīraṃ ubbaṭṭetvā chaḍḍetabbaṃ suvaṇṇacuṇṇameva	648	
PA_atk-s04_01a:648_8	magadhanāḷiyā dvādasanāḷimattaṃ laddhuṃ vaṭṭati. Yantabaddhāni saṭṭhi mahātaḷākāni,	648	
PA_atk-s04_01a:648_9	kammanto dvādasayojaniko, anurādhapurappamāṇā cuddasa gāmā, cuddasa hatthānīkā, cuddasa	648	
PA_atk-s04_01a:648_10	assānīkā, cuddasa rathānīkā.	6481	
PA_atk-s04_01a:649_0	So ekadivasaṃ alaṅkataassaṃ āruyha mahājanaparivuto kammantaṃ gantvā khettakoṭiyaṃ	649	
PA_atk-s04_01a:649_1	ṭhito naṅgalehi bhinnaṭṭhānato kākādayo sakuṇe gaṇḍuppādādipāṇake uddharitvā khādante	649	
PA_atk-s04_01a:649_2	disvā, “tātā, ime kiṃ khādantī”ti pucchi. Gaṇḍuppāde, ayyāti. Etehi kataṃ pāpaṃ kassa	649	
PA_atk-s04_01a:649_3	hotīti? Tumhākaṃ, ayyāti. So cintesi – “sace etehi kataṃ pāpaṃ mayhaṃ hoti, kiṃ me	649	
PA_atk-s04_01a:649_4	karissati sattāsītikoṭidhanaṃ, kiṃ dvādasayojaniko kammanto, kiṃ saṭṭhiyantabaddhāni	649	
PA_atk-s04_01a:649_5	taḷākāni, kiṃ cuddasa gāmā? Sabbametaṃ bhaddāya kāpilāniyā niyyātetvā nikkhamma pabbajissāmī”ti.	649	
PA_atk-s04_01a:650_0	Bhaddāpi kāpilānī tasmiṃ khaṇe antaravatthumhi tayo tilakumbhe pattharāpetvā dhātīhi	650	
PA_atk-s04_01a:650_1	parivutā nisinnā kāke tilapāṇake khādante disvā, “ammā, kiṃ ime khādantī”ti pucchi.	650	
PA_atk-s04_01a:650_2	Pāṇake, ayyeti. Akusalaṃ kassa hotīti? Tumhākaṃ, ayyeti. Sā cintesi – “mayhaṃ catuhatthavatthaṃ	650	
PA_atk-s04_01a:650_3	nāḷikodanamattañca laddhuṃ vaṭṭati, yadi panetaṃ ettakena janena kataṃ akusalaṃ mayhaṃ	650	
PA_atk-s04_01a:650_4	hoti, addhā bhavasahassenapi vaṭṭato sīsaṃ ukkhipituṃ na sakkā, ayyaputte āgatamatteyeva	650	
PA_atk-s04_01a:650_5	sabbaṃ tassa niyyātetvā nikkhamma pabbajissāmī”ti.	650	
PA_atk-s04_01a:651_0	Māṇavo āgantvā nhāyitvā pāsādaṃ āruyha mahārahe pallaṅke nisīdi. Athassa cakkavattino	651	
PA_atk-s04_01a:651_1	anucchavikaṃ bhojanaṃ sajjayiṃsu. Dvepi bhuñjitvā parijane nikkhante rahogatā phāsukaṭṭhāne	651	
PA_atk-s04_01a:651_2	nisīdiṃsu. Tato māṇavo bhaddaṃ āha – “bhadde imaṃ gharaṃ āgacchantī kittakaṃ dhanaṃ	651	
PA_atk-s04_01a:651_3	āharī”ti? Pañcapaṇṇāsa sakaṭasahassāni, ayyāti. Etaṃ sabbaṃ, yā ca imasmiṃ ghare	651	
PA_atk-s04_01a:651_4	sattāsīti koṭiyo yantabaddhā saṭṭhitaḷākādibhedā sampatti atthi, sabbaṃ tuyhaṃyeva	651	
PA_atk-s04_01a:651_5	niyyātemīti. Tumhe pana kahaṃ gacchatha, ayyāti? Ahaṃ pabbajissāmīti. Ayya, ahampi	651	
PA_atk-s04_01a:651_6	tumhākaṃyeva āgamanaṃ olokayamānā nisinnā, ahampi pabbajissāmīti. Tesaṃ ādittapaṇṇakuṭi	651	
PA_atk-s04_01a:651_7	viya tayo bhavā upaṭṭhahiṃsu. Te antarāpaṇato kasāvarasapītāni vatthāni mattikāpatte	651	
PA_atk-s04_01a:651_8	ca āharāpetvā aññamaññaṃ kese ohārāpetvā “ye loke arahanto, te uddissa amhākaṃ pabbajjā”ti	651	
PA_atk-s04_01a:651_9	vatvā thavikāya patte osāretvā aṃse laggetvā pāsādato otariṃsu. Gehe dāsesu vā kammakāresu vā na koci sañjāni.	651	
PA_atk-s04_01a:652_0	Atha ne brāhmaṇagāmato nikkhamma dāsagāmadvārena gacchante ākappakuttavasena dāsagāmavāsino	652	
PA_atk-s04_01a:652_1	sañjāniṃsu. Te rodantā pādesu nipatitvā “kiṃ amhe anāthe karotha, ayyā”ti āhaṃsu.	652	
PA_atk-s04_01a:652_2	“Mayaṃ bhaṇe ādittapaṇṇasālā viya tayo bhavāti pabbajimhā, sace tumhesu ekekaṃ bhujissaṃ	652	
PA_atk-s04_01a:652_3	karoma, vassasatampi nappahoti. Tumheva tumhākaṃ sīsaṃ dhovitvā bhujissā hutvā jīvathā”ti	652	
PA_atk-s04_01a:652_4	vatvā tesaṃ rodantānaṃyeva pakkamiṃsu. Thero purato gacchanto nivattitvā olokento	652	
PA_atk-s04_01a:652_5	cintesi – “ayaṃ bhaddā kāpilānī sakalajambudīpagghanikā itthī mayhaṃ pacchato āgacchati.	652	
PA_atk-s04_01a:652_6	Ṭhānaṃ kho panetaṃ vijjati, yaṃ kocideva evaṃ cinteyya ‘ime pabbajitvāpi vinā bhavituṃ	652	
PA_atk-s04_01a:652_7	na sakkonti, ananucchavikaṃ karontī’ti. Koci vā pana amhesu manaṃ padūsetvā apāyapūrako	652	
PA_atk-s04_01a:652_8	bhaveyya. Imaṃ pahāya mayā gantuṃ vaṭṭatī”ti cittaṃ uppādesi.	652	
PA_atk-s04_01a:653_0	So purato gacchanto dvedhāpathaṃ disvā tassa matthake aṭṭhāsi. Bhaddāpi āgantvā vanditvā	653	
PA_atk-s04_01a:653_1	aṭṭhāsi. Atha naṃ āha – “bhadde tādisiṃ itthiṃ mama pacchato āgacchantiṃ disvā ‘ime	653	
PA_atk-s04_01a:653_2	pabbajitvāpi vinā bhavituṃ na sakkontī’ti cintetvā amhesu paduṭṭhacitto mahājano	653	
PA_atk-s04_01a:653_3	apāyapūrako bhaveyya. Imasmiṃ dvedhāpathe tvaṃ ekaṃ gaṇha, ahaṃ ekena gamissāmī”ti.	653	
PA_atk-s04_01a:653_4	“Āma, ayya, pabbajitānaṃ mātugāmo nāma malaṃ, ‘pabbajitvāpi vinā na bhavantī’ti amhākaṃ	653	
PA_atk-s04_01a:653_5	dosaṃ dassanti, tumhe ekaṃ maggaṃ gaṇhatha, ahaṃ ekaṃ gaṇhitvā vinā bhavissāmā”ti	653	
PA_atk-s04_01a:653_6	tikkhattuṃ padakkhiṇaṃ katvā catūsu ṭhānesu pañcapatiṭṭhitena vanditvā dasanakhasamodhānasamujjalaṃ	653	
PA_atk-s04_01a:653_7	añjaliṃ paggayha “satasahassakappappamāṇe addhāne kato mittasanthavo ajja bhijjatī”ti	653	
PA_atk-s04_01a:653_8	vatvā “tumhe dakkhiṇajātikā nāma, tumhākaṃ dakkhiṇamaggo vaṭṭati. Mayaṃ mātugāmā	653	
PA_atk-s04_01a:653_9	nāma vāmajātikā, amhākaṃ vāmamaggo vaṭṭatī”ti vanditvā maggaṃ paṭipannā. Tesaṃ dvedhābhūtakāle	653	
PA_atk-s04_01a:653_10	ayaṃ mahāpathavī “ahaṃ cakkavāḷagirisinerupabbate dhāretuṃ sakkontīpi tumhākaṃ guṇe	6531	
PA_atk-s04_01a:653_11	dhāretuṃ na sakkomī”ti vadantī viya viravamānā akampi, ākāse asanisaddo viya pavatti,	6531	
PA_atk-s04_01a:653_12	cakkavāḷapabbato unnadi.	6531	
PA_atk-s04_01a:654_0	Sammāsambuddho veḷuvanamahāvihāre gandhakuṭiyaṃ nisinno pathavīkampanasaddaṃ sutvā	654	
PA_atk-s04_01a:654_1	“kassa nu kho pathavī kampatī”ti āvajjento “pippalimāṇavo ca bhaddā ca kāpilānī maṃ	654	
PA_atk-s04_01a:654_2	uddissa appameyyaṃ sampattiṃ pahāya pabbajitā, tesaṃ viyogaṭṭhāne ubhinnampi guṇabalena	654	
PA_atk-s04_01a:654_3	ayaṃ pathavīkampo jāto, mayāpi etesaṃ saṅgahaṃ kātuṃ vaṭṭatī”ti gandhakuṭito nikkhamma	654	
PA_atk-s04_01a:654_4	sayameva pattacīvaramādāya asītimahātheresu kañci anāmantetvā tigāvutaṃ maggaṃ paccuggamanaṃ	654	
PA_atk-s04_01a:654_5	katvā rājagahassa ca nālandāya ca antare bahuputtakanigrodharukkhamūle pallaṅkaṃ	654	
PA_atk-s04_01a:654_6	ābhujitvā nisīdi. Nisīdanto pana aññatarapaṃsukūliko viya anisīditvā buddhavesaṃ	654	
PA_atk-s04_01a:654_7	gahetvā asītihatthā ghanabuddharasmiyo vissajjento nisīdi. Iti tasmiṃ khaṇe paṇṇacchattasakaṭacakkakūṭāgārādippamāṇā	654	
PA_atk-s04_01a:654_8	buddharasmiyo ito cito ca vipphandantiyo vidhāvantiyo candasahassa-sūriyasahassa-uggamanakālo	654	
PA_atk-s04_01a:654_9	viya kurumānā taṃ vanantaṃ ekobhāsaṃ akaṃsu. Dvattiṃsamahāpurisalakkhaṇasiriyā samujjalatārāgaṇaṃ	654	
PA_atk-s04_01a:654_10	viya gaganaṃ, supupphitakamalakuvalayaṃ viya salilaṃ vanantaṃ virocittha. Nigrodharukkhassa	6541	
PA_atk-s04_01a:654_11	khandho nāma seto hoti, pattāni nāma nīlāni, pakkāni rattāni. Tasmiṃ pana divase	6541	
PA_atk-s04_01a:654_12	satasākho nigrodho suvaṇṇavaṇṇova ahosi.	6541	
PA_atk-s04_01a:655_0	Mahākassapatthero “ayaṃ mayhaṃ satthā bhavissati, imāhaṃ uddissa pabbajito”ti diṭṭhaṭṭhānato	655	
PA_atk-s04_01a:655_1	paṭṭhāya oṇatoṇato gantvā tīsu ṭhānesu vanditvā “satthā me, bhante bhagavā, sāvakohamasmi,	655	
PA_atk-s04_01a:655_2	satthā me, bhante bhagavā, sāvakohamasmī”ti āha. Atha naṃ bhagavā avoca – “kassapa,	655	
PA_atk-s04_01a:655_3	sace tvaṃ imaṃ nipaccakāraṃ mahāpathaviyā kareyyāsi, sāpi dhāretuṃ na sakkuṇeyya.	655	
PA_atk-s04_01a:655_4	Tathāgatassa evaṃ guṇamahantataṃ jānatā tayā kato nipaccakāro mayhaṃ lomampi cāletuṃ	655	
PA_atk-s04_01a:655_5	na sakkoti. Nisīda, kassapa, dāyajjaṃ te dassāmī”ti. Athassa bhagavā tīhi ovādehi	655	
PA_atk-s04_01a:655_6	upasampadaṃ adāsi. Datvā bahuputtakanigrodhamūlato nikkhamitvā theraṃ pacchāsamaṇaṃ	655	
PA_atk-s04_01a:655_7	katvā maggaṃ paṭipajji. Satthu sarīraṃ dvattiṃsamahāpurisalakkhaṇavicittaṃ, mahākassapassa	655	
PA_atk-s04_01a:655_8	sattamahāpurisalakkhaṇapaṭimaṇḍitaṃ. So kañcanamahānāvāya pacchābandho viya satthu	655	
PA_atk-s04_01a:655_9	padānupadikaṃ anugañchi. Satthā thokaṃ maggaṃ gantvā maggā okkamma aññatarasmiṃ rukkhamūle	655	
PA_atk-s04_01a:655_10	nisajjākāraṃ dassesi, thero “nisīditukāmo satthā”ti ñatvā attano pārupanapilotikasaṅghāṭiṃ	6551	
PA_atk-s04_01a:655_11	catugguṇaṃ katvā paññāpesi.	6551	
PA_atk-s04_01a:656_0	Satthā tasmiṃ nisīditvā hatthena cīvaraṃ parāmasitvā “mudukā kho tyāyaṃ, kassapa,	656	
PA_atk-s04_01a:656_1	pilotikasaṅghāṭī”ti āha. Thero “satthā me saṅghāṭiyā mudukabhāvaṃ katheti, pārupitukāmo	656	
PA_atk-s04_01a:656_2	bhavissatī”ti ñatvā “pārupatu, bhante, bhagavā saṅghāṭi”nti āha. Kiṃ tvaṃ pārupissasi	656	
PA_atk-s04_01a:656_3	kassapāti? Tumhākaṃ nivāsanaṃ labhanto pārupissāmi, bhanteti. “Kiṃ pana tvaṃ, kassapa,	656	
PA_atk-s04_01a:656_4	imaṃ paribhogajiṇṇaṃ paṃsukūlaṃ dhāretuṃ sakkhissasi? Mayā hi imassa paṃsukūlassa	656	
PA_atk-s04_01a:656_5	gahitadivase udakapariyantaṃ katvā mahāpathavī kampi, imaṃ buddhānaṃ paribhogajiṇṇaṃ	656	
PA_atk-s04_01a:656_6	cīvaraṃ nāma na sakkā parittaguṇena dhāretuṃ, paṭibalenevidaṃ paṭipattipūraṇasamatthena	656	
PA_atk-s04_01a:656_7	jātipaṃsukūlikena gahetuṃ vaṭṭatī”ti vatvā therena saddhiṃ cīvaraṃ parivattesi.	656	
PA_atk-s04_01a:657_0	Evaṃ pana cīvaraparivattaṃ katvā therena pārutacīvaraṃ bhagavā pārupi, satthu cīvaraṃ	657	
PA_atk-s04_01a:657_1	thero pārupi. Tasmiṃ samaye acetanāpi ayaṃ mahāpathavī “dukkaraṃ, bhante, akattha,	657	
PA_atk-s04_01a:657_2	attanā pārutacīvaraṃ sāvakassa dinnapubbaṃ nāma natthi, ahaṃ tumhākaṃ guṇaṃ dhāretuṃ	657	
PA_atk-s04_01a:657_3	na sakkomī”ti vadantī viya udakapariyantaṃ katvā kampi. Theropi “laddhaṃ dāni mayā	657	
PA_atk-s04_01a:657_4	buddhānaṃ paribhogacīvaraṃ, kiṃ me idāni uttari kattabbaṃ atthī”ti unnatiṃ akatvā	657	
PA_atk-s04_01a:657_5	buddhānaṃ santikeyeva terasa dhutaguṇe samādāya sattadivasamattaṃ puthujjano hutvā	657	
PA_atk-s04_01a:657_6	aṭṭhame aruṇe saha paṭisambhidāhi arahattaṃ pāpuṇi. Satthāpi “kassapo, bhikkhave,	657	
PA_atk-s04_01a:657_7	candūpamo kulāni upasaṅkamati, apakasseva kāyaṃ apakassa cittaṃ niccanavako kulesu	657	
PA_atk-s04_01a:657_8	appagabbho”ti evamādīhi suttehi theraṃ thometvā aparabhāge etadeva kassapasaṃyuttaṃ	657	
PA_atk-s04_01a:657_9	aṭṭhuppattiṃ katvā “mama sāsane dhutavādānaṃ bhikkhūnaṃ mahākassapo aggo”ti theraṃ	657	
PA_atk-s04_01a:657_10	ṭhānantare ṭhapesīti.	6571	
PA_atk-s04_01a:658	Anuruddhattheravatthu	65	
PA_atk-s04_01a:659_0	192. Pañcame dibbacakkhukānaṃ yadidaṃ anuruddhoti dibbacakkhukabhikkhūnaṃ anuruddhatthero	659	
PA_atk-s04_01a:659_1	aggoti vadati. Tassa ciṇṇavasitāya aggabhāvo veditabbo. Thero kira bhojanapapañcamattaṃ	659	
PA_atk-s04_01a:659_2	ṭhapetvā sesakālaṃ ālokaṃ vaḍḍhetvā dibbacakkhunā satte olokentova viharati. Iti	659	
PA_atk-s04_01a:659_3	ahorattaṃ ciṇṇavasitāya esa dibbacakkhukānaṃ aggo nāma jāto. Apica kappasatasahassaṃ	659	
PA_atk-s04_01a:659_4	patthitabhāvenapesa dibbacakkhukānaṃ aggova jāto.	659	
PA_atk-s04_01a:660_0	Tatrassa pañhakamme ayamanupubbikathā – ayampi hi kulaputto padumuttarasseva bhagavato	660	
PA_atk-s04_01a:660_1	kāle pacchābhattaṃ dhammassavanatthaṃ vihāraṃ gacchantena mahājanena saddhiṃ agamāsi.	660	
PA_atk-s04_01a:660_2	Ayaṃ hi tadā aññataro apākaṭanāmo issarakuṭumbiko ahosi. So dasabalaṃ vanditvā parisapariyante	660	
PA_atk-s04_01a:660_3	ṭhito dhammakathaṃ suṇāti. Satthā desanaṃ yathānusandhikaṃ ghaṭetvā ekaṃ dibbacakkhukaṃ	660	
PA_atk-s04_01a:660_4	bhikkhuṃ etadaggaṭṭhāne ṭhapesi.	660	
PA_atk-s04_01a:661_0	Tato kuṭumbikassa etadahosi – “mahā vatāyaṃ bhikkhu, yaṃ evaṃ satthā sayaṃ dibbacakkhukānaṃ	661	
PA_atk-s04_01a:661_1	aggaṭṭhāne ṭhapesi. Aho vatāhampi anāgate uppajjanakabuddhassa sāsane dibbacakkhukānaṃ	661	
PA_atk-s04_01a:661_2	aggo bhaveyya”nti cittaṃ uppādetvā parisantarena gantvā svātanāya bhagavantaṃ bhikkhusaṅghena	661	
PA_atk-s04_01a:661_3	saddhiṃ nimantetvā punadivase buddhappamukhassa bhikkhusaṅghassa mahādānaṃ datvā	661	
PA_atk-s04_01a:661_4	“mahantaṃ ṭhānantaraṃ mayā patthita”nti teneva niyāmena ajjatanāya svātanāyāti nimantetvā	661	
PA_atk-s04_01a:661_5	satta divasāni mahādānaṃ pavattetvā saparivārassa bhagavato uttamavatthāni datvā	661	
PA_atk-s04_01a:661_6	“bhagavā nāhaṃ imaṃ sakkāraṃ dibbasampattiyā na manussasampattiyā atthāya karomi.	661	
PA_atk-s04_01a:661_7	Yaṃ pana tumhe ito sattadivasamatthake bhikkhuṃ dibbacakkhukānaṃ aggaṭṭhāne ṭhapayittha,	661	
PA_atk-s04_01a:661_8	ahampi anāgate ekassa buddhassa sāsane so bhikkhu viya dibbacakkhukānaṃ aggo bhaveyya”nti	661	
PA_atk-s04_01a:661_9	patthanaṃ katvā pādamūle nipajji. Satthā anāgataṃ oloketvā tassa patthanāya samijjhanabhāvaṃ	661	
PA_atk-s04_01a:661_10	ñatvā evamāha – “ambho purisa, anāgate kappasatasahassapariyosāne gotamo nāma buddho	6611	
PA_atk-s04_01a:661_11	uppajjissati, tassa sāsane tvaṃ dibbacakkhukānaṃ aggo anuruddho nāma bhavissasī”ti.	6611	
PA_atk-s04_01a:661_12	Evañca pana vatvā bhattānumodanaṃ katvā vihārameva agamāsi.	6611	
PA_atk-s04_01a:662_0	Kuṭumbikopi yāva buddho dharati, tāva avijahitameva kalyāṇakammaṃ katvā parinibbute	662	
PA_atk-s04_01a:662_1	satthari niṭṭhite sattayojanike suvaṇṇacetiye bhikkhusaṅghaṃ upasaṅkamitvā, “bhante,	662	
PA_atk-s04_01a:662_2	kiṃ dibbacakkhussa parikamma”nti pucchi. Padīpadānaṃ nāma dātuṃ vaṭṭati upāsakāti.	662	
PA_atk-s04_01a:662_3	Sādhu, bhante, karissāmīti sahassadīpānaṃyeva tāva dīparukkhānaṃ sahassaṃ kāresi,	662	
PA_atk-s04_01a:662_4	tadanantaraṃ tato parittatare, tadanantaraṃ tato pariyattatareti anekasahasse dīparukkhe	662	
PA_atk-s04_01a:662_5	kāresi. Sesapadīpā pana aparimāṇā ahesuṃ.	662	
PA_atk-s04_01a:663_0	Evaṃ yāvajīvaṃ kalyāṇakammaṃ katvā devesu ca manussesu ca saṃsaranto kappasatasahassaṃ	663	
PA_atk-s04_01a:663_1	atikkamitvā kassapasammāsambuddhassa kāle bārāṇasiyaṃ kuṭumbiyagehe nibbattitvā parinibbute	663	
PA_atk-s04_01a:663_2	satthari niṭṭhite yojanike cetiye bahu kaṃsapātiyo kārāpetvā sappimaṇḍassa pūretvā	663	
PA_atk-s04_01a:663_3	majjhe ekekaṃ guḷapiṇḍaṃ ṭhapetvā ujjāletvā mukhavaṭṭiyā mukhavaṭṭiṃ phusāpento cetiyaṃ	663	
PA_atk-s04_01a:663_4	parikkhipāpetvā attano sabbamahantaṃ kaṃsapātiṃ kāretvā sappimaṇḍassa pūretvā tassā	663	
PA_atk-s04_01a:663_5	mukhavaṭṭiyaṃ samantato vaṭṭisahassaṃ jālāpetvā majjhaṭṭhāne thūpikaṃ pilotikāya	663	
PA_atk-s04_01a:663_6	veṭhetvā jālāpetvā kaṃsapātiṃ sīsenādāya sabbarattiṃ yojanikaṃ cetiyaṃ anupariyāyi.	663	
PA_atk-s04_01a:663_7	Evaṃ tenāpi attabhāvena yāvajīvaṃ kalyāṇakammaṃ katvā devaloke nibbatto.	663	
PA_atk-s04_01a:664_0	Puna anuppanne buddhe tasmiṃyeva nagare duggatakulassa gehe paṭisandhiṃ gaṇhitvā	664	
PA_atk-s04_01a:664_1	sumanaseṭṭhiṃ nāma nissāya vasi, annabhārotissa nāmaṃ ahosi. So pana sumanaseṭṭhi	664	
PA_atk-s04_01a:664_2	devasikaṃ kapaṇaddhikavaṇibbakayācakānaṃ gehadvāre mahādānaṃ deti. Athekadivasaṃ	664	
PA_atk-s04_01a:664_3	upariṭṭho nāma paccekabuddho gandhamādanapabbate nirodhasamāpattiṃ samāpanno. Tato	664	
PA_atk-s04_01a:664_4	vuṭṭhāya “ajja kassa anuggahaṃ kātuṃ vaṭṭatī”ti vīmaṃsi. Paccekabuddhā ca nāma duggatānukampakā	664	
PA_atk-s04_01a:664_5	honti. So “ajja mayā annabhārassa anuggahaṃ kātuṃ vaṭṭatī”ti cintetvā “idāni annabhāro	664	
PA_atk-s04_01a:664_6	aṭavito attano gehaṃ āgamissatī”ti ñatvā pattacīvaramādāya gandhamādanapabbatā vehāsaṃ	664	
PA_atk-s04_01a:664_7	abbhuggantvā gāmadvāre annabhārassa sammukhe paccuṭṭhāsi.	664	
PA_atk-s04_01a:665_0	Annabhāro paccekabuddhaṃ tucchapattahatthaṃ disvā paccekabuddhaṃ abhivādetvā “api,	665	
PA_atk-s04_01a:665_1	bhante, bhikkhaṃ labhitthā”ti pucchi. Labhissāma mahāpuññāti. “Bhante, thokaṃ idheva	665	
PA_atk-s04_01a:665_2	hothā”ti vegena gantvā attano gehe mātugāmaṃ pucchi – “bhadde, mayhaṃ ṭhapitaṃ bhāgabhattaṃ	665	
PA_atk-s04_01a:665_3	atthi, natthī”ti? Atthi sāmīti. So tatova gantvā paccekabuddhassa hatthato pattamādāya	665	
PA_atk-s04_01a:665_4	āgantvā “bhadde, mayaṃ purimabhave kalyāṇakammassa akatattā bhattaṃ paccāsīsamānā	665	
PA_atk-s04_01a:665_5	viharāma, amhākaṃ dātukāmatāya sati deyyadhammo na hoti, deyyadhamme sati paṭiggāhakaṃ	665	
PA_atk-s04_01a:665_6	na labhāma, ajja me upariṭṭhapaccekabuddho diṭṭho, bhāgabhattañca atthi, mayhaṃ bhāgabhattaṃ	665	
PA_atk-s04_01a:665_7	imasmiṃ patte pakkhipāhī”ti.	665	
PA_atk-s04_01a:666_0	Byattā itthī “yato mayhaṃ sāmiko bhāgabhattaṃ deti, mayāpi imasmiṃ dāne bhāginiyā	666	
PA_atk-s04_01a:666_1	bhavitabba”nti attano bhāgabhattampi upariṭṭhassa paccekabuddhassa patte patiṭṭhapetvā	666	
PA_atk-s04_01a:666_2	adāsi. Annabhāro pattaṃ āharitvā paccekabuddhassa hatthe ṭhapetvā, “bhante, evarūpā	666	
PA_atk-s04_01a:666_3	dujjīvitā muccāmā”ti āha. Evaṃ hotu, mahāpuññāti. So attano uttarasāṭakaṃ ekasmiṃ	666	
PA_atk-s04_01a:666_4	padese attharitvā, “bhante, idha nisīditvā paribhuñjathā”ti āha. Paccekabuddho tattha	666	
PA_atk-s04_01a:666_5	nisīditvā navavidhaṃ pāṭikūlyaṃ paccavekkhanto paribhuñji. Paribhuttakāle annabhāro	666	
PA_atk-s04_01a:666_6	pattadhovanaudakaṃ adāsi. Paccekabuddho niṭṭhitabhattakicco –	666	
PA_atk-s04_01a:667	“Icchitaṃ patthitaṃ tuyhaṃ, sabbameva samijjhatu;	66	
PA_atk-s04_01a:668	Sabbe pūrentu saṅkappā, cando pannaraso yathā”ti. –	66	
PA_atk-s04_01a:669_0	Anumodanaṃ katvā maggaṃ paṭipajji. Sumanaseṭṭhissa chatte adhivatthā devatā “aho	669	
PA_atk-s04_01a:669_1	dānaṃ paramadānaṃ upariṭṭhe suppatiṭṭhita”nti tikkhattuṃ vatvā sādhukāraṃ adāsi.	669	
PA_atk-s04_01a:669_2	Sumanaseṭṭhi “kiṃ tvaṃ maṃ ettakaṃ kālaṃ dānaṃ dadamānaṃ na passasī”ti āha. Nāhaṃ	669	
PA_atk-s04_01a:669_3	tava dāne sādhukāraṃ demi, annabhārena upariṭṭhapaccekabuddhassa dinnapiṇḍapāte pasīditvā sādhukāraṃ demīti.	669	
PA_atk-s04_01a:670_0	Sumanaseṭṭhi cintesi – “acchariyaṃ vatidaṃ, ahaṃ ettakaṃ kālaṃ dānaṃ dento devataṃ	670	
PA_atk-s04_01a:670_1	sādhukāraṃ dāpetuṃ nāsakkhiṃ. Ayaṃ annabhāro maṃ nissāya vasanto anurūpassa paṭiggāhakapuggalassa	670	
PA_atk-s04_01a:670_2	laddhattā ekapiṇḍapātadāneneva sādhukāraṃ dāpesi, etassa anucchavikaṃ datvā etaṃ	670	
PA_atk-s04_01a:670_3	piṇḍapātaṃ mama santakaṃ kātuṃ vaṭṭatī”ti annabhāraṃ pakkosāpetvā “ajja tayā kassaci	670	
PA_atk-s04_01a:670_4	kiñci dānaṃ dinna”nti pucchi. Āma, ayya, upariṭṭhapaccekabuddhassa me attano bhāgabhattaṃ	670	
PA_atk-s04_01a:670_5	dinnanti. Handa, bho, kahāpaṇaṃ gaṇhitvā etaṃ piṇḍapātaṃ mayhaṃ dehīti. Na demi ayyāti.	670	
PA_atk-s04_01a:670_6	So yāva sahassaṃ vaḍḍhesi, annabhāro “sahassenāpi na demī”ti āha. Hotu, bho, yadi	670	
PA_atk-s04_01a:670_7	piṇḍapātaṃ na desi, sahassaṃ gaṇhitvā pattiṃ me dehīti. “Etampi dātuṃ yuttaṃ vā ayuttaṃ	670	
PA_atk-s04_01a:670_8	vā na jānāmi, ayyaṃ pana upariṭṭhapaccekabuddhaṃ pucchitvā sace dātuṃ yuttaṃ bhavissati,	670	
PA_atk-s04_01a:670_9	dassāmī”ti gantvā paccekabuddhaṃ sampāpuṇitvā, “bhante, sumanaseṭṭhi mayhaṃ sahassaṃ	670	
PA_atk-s04_01a:670_10	datvā tumhākaṃ dinnapiṇḍapāte pattiṃ yācati, dammi vā na dammi vā”ti. Upamaṃ te paṇḍita	6701	
PA_atk-s04_01a:670_11	karissāmi. Seyyathāpi kulasatike gāme ekasmiṃyeva ghare dīpaṃ jāleyya, sesā attano	6701	
PA_atk-s04_01a:670_12	attano telena vaṭṭiṃ temetvā jālāpetvā gaṇheyyuṃ, purimadīpassa pabhā atthi, natthīti.	6701	
PA_atk-s04_01a:670_13	Atirekatarā, bhante, pabhā hotīti. Evameva paṇḍita uḷuṅkayāgu vā hotu kaṭacchubhikkhā	6701	
PA_atk-s04_01a:670_14	vā, attano piṇḍapāte paresaṃ pattiṃ dentassa satassa vā detu sahassassa vā, yattakānaṃ	6701	
PA_atk-s04_01a:670_15	deti, tattakānaṃ puññaṃ vaḍḍhati. Tvaṃ dento ekameva piṇḍapātaṃ adāsi, sumanaseṭṭhissa	6701	
PA_atk-s04_01a:670_16	pana pattiyā dinnāya dve piṇḍapātā honti eko tava, eko ca tassāti.	6701	
PA_atk-s04_01a:671_0	So paccekabuddhaṃ abhivādetvā sumanaseṭṭhissa santikaṃ gantvā “piṇḍapāte pattiṃ gaṇha	671	
PA_atk-s04_01a:671_1	sāmī”ti āha. Handa, kahāpaṇasahassaṃ gaṇhāti. Nāhaṃ piṇḍapātaṃ vikkiṇāmi, saddhāya	671	
PA_atk-s04_01a:671_2	pana tumhākaṃ pattiṃ demīti. Tāta, tvaṃ mayhaṃ saddhāya pattiṃ desi, ahaṃ pana tuyhaṃ	671	
PA_atk-s04_01a:671_3	guṇaṃ pūjento sahassaṃ demi, gaṇha, tātāti. So “evaṃ hotū”ti sahassaṃ gaṇhi. Tāta,	671	
PA_atk-s04_01a:671_4	tuyhaṃ sahassaṃ laddhakālato paṭṭhāya sahatthā kammakaraṇakiccaṃ natthi, vīthiyaṃ	671	
PA_atk-s04_01a:671_5	gharaṃ māpetvā vasa. Yena tuyhaṃ attho, taṃ maṃ āharāpetvā gaṇhāhīti. Nirodhasamāpattito	671	
PA_atk-s04_01a:671_6	vuṭṭhitapaccekabuddhassa dinnapiṇḍapāto nāma taṃdivasameva vipākaṃ deti. Tasmā sumanaseṭṭhi	671	
PA_atk-s04_01a:671_7	aññaṃ divasaṃ annabhāraṃ gahetvā rājakulaṃ agacchantopi taṃdivasaṃ gahetvāva gato.	671	
PA_atk-s04_01a:672_0	Annabhārassa puññaṃ āgamma rājā seṭṭhiṃ anoloketvā annabhārameva olokesi. Kiṃ, deva,	672	
PA_atk-s04_01a:672_1	imaṃ purisaṃ ativiya olokesīti? Aññaṃ divasaṃ adiṭṭhapubbattā olokemīti. Oloketabbayuttako	672	
PA_atk-s04_01a:672_2	esa devāti. Ko panassa oloketabbayuttako guṇoti? Ajja attano bhāgabhattaṃ sayaṃ abhuñjitvā	672	
PA_atk-s04_01a:672_3	upariṭṭhapaccekabuddhassa dinnattā mama hatthato sahassaṃ labhi devāti. Konāmo esoti?	672	
PA_atk-s04_01a:672_4	Annabhāro nāma devāti. “Tava hatthato laddhattā mamapi hatthato laddhuṃ arahati,	672	
PA_atk-s04_01a:672_5	ahampissa pūjaṃ karissāmī”ti vatvā sahassaṃ adāsi. Etassa vasanagehaṃ jānātha bhaṇeti?	672	
PA_atk-s04_01a:672_6	Sādhu devāti ekaṃ gehaṭṭhānaṃ sodhentā kuddālena āhatāhataṭṭhāne nidhikumbhiyo gīvāya	672	
PA_atk-s04_01a:672_7	gīvaṃ āhacca ṭhitā disvā rañño ārocayiṃsu. Rājā “tena hi gantvā khanathā”ti āha.	672	
PA_atk-s04_01a:672_8	Tesaṃ khanantānaṃ khanantānaṃ heṭṭhā gacchanti. Puna gantvā rañño ārocayiṃsu. Rājā	672	
PA_atk-s04_01a:672_9	“annabhārassa vacanena khanathā”ti āha. Te gantvā “annabhārasseva vacana”nti khaniṃsu.	672	
PA_atk-s04_01a:672_10	Kuddālena āhatāhataṭṭhāne ahicchattakamakuḷāni viya kumbhiyo uṭṭhahiṃsu. Te dhanaṃ	6721	
PA_atk-s04_01a:672_11	āharitvā rañño santike rāsiṃ akaṃsu. Rājā amacce sannipātetvā “imasmiṃ nagare kassa	6721	
PA_atk-s04_01a:672_12	aññassa ettakaṃ dhanaṃ atthī”ti pucchi. Natthi kassaci devāti. Tena hi ayaṃ annabhāro	6721	
PA_atk-s04_01a:672_13	imasmiṃ nagare dhanaseṭṭhi nāma hotūti. Taṃdivasameva seṭṭhicchattaṃ labhi.	6721	
PA_atk-s04_01a:673_0	So tato paṭṭhāya yāvajīvaṃ kalyāṇakammaṃ katvā tato cuto devaloke nibbatto. Dīgharattaṃ	673	
PA_atk-s04_01a:673_1	devamanussesu saṃsaritvā amhākaṃ satthu uppajjanakāle kapilavatthunagare amittodanasakkassa	673	
PA_atk-s04_01a:673_2	gehe paṭisandhiṃ gaṇhi. Nāmaggahaṇadivase panassa anuruddhoti nāmaṃ akaṃsu. Mahānāmasakkassa	673	
PA_atk-s04_01a:673_3	kaniṭṭhabhātā satthu cūḷapituputto paramasukhumālo mahāpuñño ahosi. Suvaṇṇapātiyaṃyevassa	673	
PA_atk-s04_01a:673_4	bhattaṃ uppajji. Athassa mātā ekadivasaṃ “mama puttaṃ natthīti padaṃ jānāpessāmī”ti	673	
PA_atk-s04_01a:673_5	ekaṃ suvaṇṇapātiṃ aññāya suvaṇṇapātiyā pidahitvā tucchakaṃyeva pesesi. Antarāmagge	673	
PA_atk-s04_01a:673_6	devatā dibbapūvehi pūresuṃ. Evaṃ mahāpuñño ahosi. Tiṇṇaṃ utūnaṃ anucchavikesu tīsu	673	
PA_atk-s04_01a:673_7	pāsādesu alaṅkatanāṭakitthīhi parivuto devo viya sampattiṃ anubhavi.	673	
PA_atk-s04_01a:674_0	Amhākampi bodhisatto tasmiṃ samaye tusitapurā cavitvā suddhodanamahārājassa aggamahesiyā	674	
PA_atk-s04_01a:674_1	kucchismiṃ paṭisandhiṃ gahetvā anukkamena vuddhippatto ekūnatiṃsa vassāni agāramajjhe	674	
PA_atk-s04_01a:674_2	vasitvā mahābhinikkhamanaṃ nikkhamitvā anukkamena paṭividdhasabbaññutaññāṇo bodhimaṇḍe	674	
PA_atk-s04_01a:674_3	sattasattāhaṃ vītināmetvā isipatane migadāye dhammacakkappattanaṃ pavattetvā lokānuggahaṃ	674	
PA_atk-s04_01a:674_4	karonto rājagahaṃ āgamma “putto me rājagahaṃ āgato”ti sutvā “gacchatha bhaṇe mama	674	
PA_atk-s04_01a:674_5	puttaṃ ānethā”ti pitarā pahite sahassasahassaparivāre dasa amacce ehibhikkhupabbajjāya	674	
PA_atk-s04_01a:674_6	pabbājetvā kāḷudāyittherena cārikāgamanaṃ āyācito rājagahato vīsatisahassabhikkhuparivāro	674	
PA_atk-s04_01a:674_7	nikkhamitvā kapilavatthupuraṃ gantvā ñātisamāgame anekehi iddhipāṭihāriyehi sappāṭihāriyaṃ	674	
PA_atk-s04_01a:674_8	vicitradhammadesanaṃ katvā mahājanaṃ amatapānaṃ pāyetvā dutiyadivase pattacīvaramādāya	674	
PA_atk-s04_01a:674_9	nagaradvāre ṭhatvā “kiṃ nu kho kulanagaraṃ āgatānaṃ sabbaññubuddhānaṃ āciṇṇa”nti	674	
PA_atk-s04_01a:674_10	āvajjamāno “sapadānaṃ piṇḍāya caraṇaṃ āciṇṇa”nti ñatvā sapadānaṃ piṇḍāya caranto	6741	
PA_atk-s04_01a:674_11	“putto me piṇḍāya caratī”ti sutvā āgatassa rañño dhammaṃ kathetvā tena sakanivesanaṃ	6741	
PA_atk-s04_01a:674_12	pavesetvā katasakkārasammāno tattha kātabbaṃ ñātijanānuggahaṃ katvā rāhulakumāraṃ	6741	
PA_atk-s04_01a:674_13	pabbājetvā nacirasseva kapilavatthupurato mallaraṭṭhe cārikaṃ caramāno anupiyaambavanaṃ agamāsi.	6741	
PA_atk-s04_01a:675_0	Tasmiṃ samaye suddhodanamahārājā sākiyajanaṃ sannipātetvā āha – “sace mama putto	675	
PA_atk-s04_01a:675_1	agāraṃ ajjhāvasissa, rājā abhavissa cakkavattī sattaratanasamannāgato. Nattāpi me	675	
PA_atk-s04_01a:675_2	rāhulakumāro khattiyagaṇena saddhiṃ taṃ parivāretvā acarissa, tumhepi etamatthaṃ	675	
PA_atk-s04_01a:675_3	jānātha. Idāni pana me putto buddho jāto, khattiyāvassa parivārā hontu. Tumhe ekekakulato	675	
PA_atk-s04_01a:675_4	ekekaṃ dārakaṃ dethā”ti. Evaṃ vutte ekappahāreneva sahassakhattiyakumārā pabbajiṃsu.	675	
PA_atk-s04_01a:675_5	Tasmiṃ samaye mahānāmo kuṭumbasāmiko hoti. So anuruddhasakkaṃ upasaṅkamitvā etadavoca	675	
PA_atk-s04_01a:675_6	– “etarahi, tāta anuruddha, abhiññātā abhiññātā sakyakumārā bhagavantaṃ pabbajitaṃ	675	
PA_atk-s04_01a:675_7	anupabbajanti, amhākaṃ kule natthi koci agārasmā anagāriyaṃ pabbajito. Tena hi tvaṃ	675	
PA_atk-s04_01a:675_8	vā pabbaja, ahaṃ vā pabbajissāmī”ti. So tassa vacanaṃ sutvā gharāvāse ruciṃ akatvā	675	
PA_atk-s04_01a:675_9	attasattamo agārasmā anagāriyaṃ pabbajito. Tassa pabbajjānukkamo saṅghabhedakakkhandhake āgatova.	675	
PA_atk-s04_01a:676_0	Evaṃ anupiyaambavanaṃ gantvā pabbajitesu pana tesu tasmiṃyeva antovasse bhaddiyatthero	676	
PA_atk-s04_01a:676_1	arahattaṃ pāpuṇi. Anuruddhatthero dibbacakkhuṃ nibbattesi, devadatto aṭṭha samāpattiyo	676	
PA_atk-s04_01a:676_2	nibbattesi, ānandatthero sotāpattiphale patiṭṭhāsi, bhagutthero ca kimilatthero ca	676	
PA_atk-s04_01a:676_3	pacchā arahattaṃ pāpuṇiṃsu. Tesaṃ pana sabbesampi therānaṃ attano attano āgataṭṭhāne	676	
PA_atk-s04_01a:676_4	pubbapatthanābhinīhāro āgamissati. Ayaṃ pana anuruddhatthero dhammasenāpatissa santike	676	
PA_atk-s04_01a:676_5	kammaṭṭhānaṃ gahetvā cetiyaraṭṭhe pācīnavaṃsamigadāyaṃ gantvā samaṇadhammaṃ karonto	676	
PA_atk-s04_01a:676_6	satta mahāpurisavitakke vitakkesi, aṭṭhame kilamati. Satthā “anuruddho aṭṭhame mahāpurisavitakke	676	
PA_atk-s04_01a:676_7	kilamatī”ti ñatvā “tassa saṅkappaṃ pūressāmī”ti tattha gantvā paññattavarabuddhāsane	676	
PA_atk-s04_01a:676_8	nisinno aṭṭhamaṃ mahāpurisavitakkaṃ pūretvā catupaccayasantosabhāvanārāmapaṭimaṇḍitaṃ	676	
PA_atk-s04_01a:676_9	mahāariyavaṃsapaṭipadaṃ kathetvā ākāse uppatitvā bhesakalāvanameva gato.	676	
PA_atk-s04_01a:677_0	Thero tathāgate gatamatteyeva tevijjo mahākhīṇāsavo hutvā “satthā mayhaṃ manaṃ jānitvā	677	
PA_atk-s04_01a:677_1	āgantvā aṭṭhamaṃ mahāpurisavitakkaṃ pūretvā adāsi. So ca me manoratho matthakaṃ patto”ti	677	
PA_atk-s04_01a:677_2	buddhānaṃ dhammadesanaṃ attano ca paṭividdhadhammaṃ ārabbha imā gāthā abhāsi –	677	
PA_atk-s04_01a:678	“Mama saṅkappamaññāya, satthā loke anuttaro;	67	
PA_atk-s04_01a:679	Manomayena kāyena, iddhiyā upasaṅkami.	67	
PA_atk-s04_01a:680	“Yathā me ahu saṅkappo, tato uttari desayi;	68	
PA_atk-s04_01a:681	Nippapañcarato buddho, nippapañcamadesayi.	68	
PA_atk-s04_01a:682	“Tassāhaṃ dhammamaññāya, vihāsiṃ sāsane rato;	68	
PA_atk-s04_01a:683	Tisso vijjā anuppatto, kataṃ buddhassa sāsana”nti. ;	68	
PA_atk-s04_01a:684	Atha naṃ aparabhāge satthā jetavanamahāvihāre viharanto “mama sāsane dibbacakkhukānaṃ anuruddho aggo”ti aggaṭṭhāne ṭhapesi.	68	
PA_atk-s04_01a:685	Bhaddiyattheravatthu	68	
PA_atk-s04_01a:686_0	193. Chaṭṭhe uccākulikānanti ucce kule jātānaṃ. Bhaddiyoti anuruddhattherena saddhiṃ	686	
PA_atk-s04_01a:686_1	nikkhamanto sakyarājā. Kāḷigodhāya puttoti kāḷavaṇṇā sā devī, godhāti panassā nāmaṃ.	686	
PA_atk-s04_01a:686_2	Tasmā kāḷigodhāti vuccati, tassā puttoti attho. Kasmā panāyaṃ uccākulikānaṃ aggoti	686	
PA_atk-s04_01a:686_3	vutto, kiṃ tato uccākulikatarā natthīti? Āma natthi. Tassa hi mātā sākiyānīnaṃ antare	686	
PA_atk-s04_01a:686_4	vayena sabbajeṭṭhikā, soyeva ca sākiyakule sampattaṃ rajjaṃ pahāya pabbajito. Tasmā	686	
PA_atk-s04_01a:686_5	uccākulikānaṃ aggoti vutto. Apica pubbapatthanānubhāvena cesa anupaṭipāṭiyā pañca	686	
PA_atk-s04_01a:686_6	jātisatāni rājakule nibbattitvā rajjaṃ kāresiyeva. Imināpi kāraṇena uccākulikānaṃ aggoti vutto.	686	
PA_atk-s04_01a:687_0	Pañhakamme panassa ayamanupubbikathā – ayampi hi atīte padumuttarabuddhakāle mahābhogakule	687	
PA_atk-s04_01a:687_1	nibbatto vuttanayeneva dhammassavanatthāya gato. Taṃdivasaṃ satthāraṃ ekaṃ bhikkhuṃ	687	
PA_atk-s04_01a:687_2	uccākulikānaṃ bhikkhūnaṃ aggaṭṭhāne ṭhapentaṃ disvā “mayāpi anāgate ekassa buddhassa	687	
PA_atk-s04_01a:687_3	sāsane uccākulikānaṃ bhikkhūnaṃ aggena bhavituṃ vaṭṭatī”ti tathāgataṃ nimantetvā	687	
PA_atk-s04_01a:687_4	satta divasāni buddhappamukhassa bhikkhusaṅghassa mahādānaṃ datvā, “bhante, ahaṃ	687	
PA_atk-s04_01a:687_5	imassa dānassa phalena nāññaṃ sampattiṃ ākaṅkhāmi, anāgate pana ekassa buddhassa	687	
PA_atk-s04_01a:687_6	sāsane uccākulikānaṃ bhikkhūnaṃ aggo bhaveyya”nti patthayitvā pādamūle nipajji.	687	
PA_atk-s04_01a:688_0	Satthā anāgataṃ olokento samijjhanabhāvaṃ disvā “samijjhissati te idaṃ kammaṃ, ito	688	
PA_atk-s04_01a:688_1	kappasatasahassāvasāne gotamo nāma buddho uppajjissati, tvaṃ tassa sāsane uccākulikānaṃ	688	
PA_atk-s04_01a:688_2	bhikkhūnaṃ aggo bhavissasī”ti byākaritvā bhattānumodanaṃ katvā vihāraṃ agamāsi. Sopi	688	
PA_atk-s04_01a:688_3	taṃ byākaraṇaṃ labhitvā uccākulikasaṃvattanikakammaṃ pucchitvā dhammāsanāni kāretvā	688	
PA_atk-s04_01a:688_4	tesu paccattharaṇāni santharāpetvā dhammabījaniyo dhammakathikavaṭṭaṃ uposathāgāre	688	
PA_atk-s04_01a:688_5	padīpateladānanti evaṃ yāvajīvaṃ bahuvidhaṃ kalyāṇakammaṃ katvā tattha kālakato devesu	688	
PA_atk-s04_01a:688_6	ca manussesu ca saṃsaranto kassapadasabalassa ca amhākañca bhagavato antare bārāṇasiyaṃ	688	
PA_atk-s04_01a:688_7	kuṭumbiyaghare nibbatto.	688	
PA_atk-s04_01a:689_0	Tena ca samayena sambahulā paccekabuddhā gandhamādanapabbatā āgamma bārāṇasiyaṃ gaṅgāya	689	
PA_atk-s04_01a:689_1	tīre phāsukaṭṭhāne nisīditvā piṇḍapātaṃ paribhuñjanti. So kuṭumbiyo tesaṃ nibaddhameva	689	
PA_atk-s04_01a:689_2	tasmiṃ ṭhāne bhattavissaggakaraṇaṃ ñatvā aṭṭha pāsāṇaphalakāni attharitvā yāvajīvaṃ	689	
PA_atk-s04_01a:689_3	paccekabuddhe upaṭṭhahi. Athekaṃ buddhantaraṃ devamanussesu saṃsaritvā imasmiṃ buddhuppāde	689	
PA_atk-s04_01a:689_4	kapilavatthunagare khattiyakule nibbatti. Nāmaggahaṇadivase cassa bhaddiyakumāroti	689	
PA_atk-s04_01a:689_5	nāmaṃ akaṃsu. So vayaṃ āgamma heṭṭhā anuruddhasutte vuttanayeneva channaṃ khattiyānaṃ	689	
PA_atk-s04_01a:689_6	abbhantaro hutvā satthari anupiyaambavane viharante satthu santike pabbajitvā arahattaṃ	689	
PA_atk-s04_01a:689_7	pāpuṇi. Atha satthā aparabhāge jetavanamahāvihāre viharanto “mama sāsane uccākulikānaṃ	689	
PA_atk-s04_01a:689_8	kāḷigodhāya putto bhaddiyatthero aggo”ti aggaṭṭhāne ṭhapesi.	689	
PA_atk-s04_01a:690	Lakuṇḍakabhaddiyattheravatthu	69	
PA_atk-s04_01a:691_0	194. Sattame mañjussarānanti madhurassarānaṃ. Lakuṇḍakabhaddiyoti ubbedhena rasso,	691	
PA_atk-s04_01a:691_1	nāmena bhaddiyo. Tassāpi pañhakamme ayamanupubbikathā – ayampi hi padumuttarabuddhakāle	691	
PA_atk-s04_01a:691_2	haṃsavatīnagare mahābhogakule nibbatto vuttanayeneva dhammassavanatthāya vihāraṃ	691	
PA_atk-s04_01a:691_3	gato. Tasmiṃ samaye satthāraṃ ekaṃ mañjussaraṃ bhikkhuṃ etadagge ṭhapentaṃ disvā	691	
PA_atk-s04_01a:691_4	“aho vatāhampi anāgate ayaṃ bhikkhu viya ekassa buddhassa sāsane mañjussarānaṃ bhikkhūnaṃ	691	
PA_atk-s04_01a:691_5	aggo bhaveyya”nti cittaṃ uppādetvā satthāraṃ nimantetvā satta divasāni buddhappamukhassa	691	
PA_atk-s04_01a:691_6	bhikkhusaṅghassa mahādānaṃ datvā, “bhante, ahaṃ imassa dānassa phalena na aññaṃ sampattiṃ	691	
PA_atk-s04_01a:691_7	ākaṅkhāmi, anāgate pana ekassa buddhassa sāsane mañjussarānaṃ bhikkhūnaṃ aggo bhaveyya”nti	691	
PA_atk-s04_01a:691_8	patthayitvā satthupādamūle nipajji. Satthā anāgataṃ olokento samijjhanabhāvaṃ disvā	691	
PA_atk-s04_01a:691_9	“samijjhissati te idaṃ kammaṃ, ito kappasatasahassāvasāne gotamo nāma buddho uppajjissati,	691	
PA_atk-s04_01a:691_10	tvaṃ tassa sāsane mañjussarānaṃ bhikkhūnaṃ aggo bhavissasī”ti byākaritvā vihāraṃ agamāsi.	6911	
PA_atk-s04_01a:692_0	Sopi taṃ byākaraṇaṃ labhitvā yāvajīvaṃ kalyāṇakammaṃ katvā tato kālakato devesu ca	692	
PA_atk-s04_01a:692_1	manussesu ca saṃsaranto vipassīsammāsambuddhakāle cittapattakokilo nāma hutvā kheme	692	
PA_atk-s04_01a:692_2	migadāye vasanto ekadivasaṃ himavantaṃ gantvā madhuraṃ ambaphalaṃ tuṇḍena gahetvā	692	
PA_atk-s04_01a:692_3	āgacchanto bhikkhusaṅghaparivutaṃ satthāraṃ disvā cintesi – “ahaṃ aññesu divasesu	692	
PA_atk-s04_01a:692_4	rittako tathāgataṃ passāmi, ajja pana me imaṃ ambapakkaṃ puttakānaṃ atthāya āgataṃ.	692	
PA_atk-s04_01a:692_5	Tesaṃ aññampi āharitvā dassāmi, imaṃ pana dasabalassa dātuṃ vaṭṭatī”ti otaritvā ākāse	692	
PA_atk-s04_01a:692_6	carati. Satthā tassa cittaṃ ñatvā asokattheraṃ nāma upaṭṭhākaṃ olokesi. So pattaṃ	692	
PA_atk-s04_01a:692_7	nīharitvā satthu hatthe ṭhapesi. So kokilo dasabalassa patte ambapakkaṃ patiṭṭhāpesi.	692	
PA_atk-s04_01a:692_8	Satthā tattheva nisīditvā taṃ paribhuñji. Kokilo pasannacitto punappunaṃ dasabalassa	692	
PA_atk-s04_01a:692_9	guṇe āvajjetvā dasabalaṃ vanditvā attano kulāvakaṃ gantvā sattāhaṃ pītisukhena vītināmesi.	692	
PA_atk-s04_01a:692_10	Ettakaṃ tasmiṃ attabhāve kalyāṇakammaṃ, imināssa kammena saro madhuro ahosi.	6921	
PA_atk-s04_01a:693_0	Kassapasammāsambuddhakāle pana cetiye āraddhe “kiṃpamāṇaṃ karoma? Sattayojanappamāṇaṃ.	693	
PA_atk-s04_01a:693_1	Atimahantaṃ etaṃ, chayojanaṃ karoma. Idampi atimahantaṃ, pañcayojanaṃ karoma, catuyojanaṃ,	693	
PA_atk-s04_01a:693_2	tiyojanaṃ, dviyojana”nti vutte ayaṃ tadā jeṭṭhavaḍḍhakī hutvā “etha, bho, anāgate	693	
PA_atk-s04_01a:693_3	sukhapaṭijaggiyaṃ kātuṃ vaṭṭatī”ti vatvā rajjuṃ ādāya parikkhipanto gāvutamattake	693	
PA_atk-s04_01a:693_4	ṭhatvā “ekekaṃ mukhaṃ gāvutaṃ gāvutaṃ hotu, cetiyaṃ yojanāvaṭṭaṃ yojanubbedhaṃ bhavissatī”ti	693	
PA_atk-s04_01a:693_5	āha. Te tassa vacane aṭṭhaṃsu. Iti appamāṇassa buddhassa pamāṇaṃ akāsīti. Tena kammena	693	
PA_atk-s04_01a:693_6	nibbattanibbattaṭṭhāne aññehi hīnatarappamāṇo ahosi. So amhākaṃ satthu kāle sāvatthiyaṃ	693	
PA_atk-s04_01a:693_7	mahābhogakule nibbatti. “Bhaddiyo”tissa nāmaṃ akaṃsu. So vayappatto satthari jetavanamahāvihāre	693	
PA_atk-s04_01a:693_8	paṭivasante vihāraṃ gantvā dhammadesanaṃ sutvā paṭiladdhasaddho pabbajitvā satthu	693	
PA_atk-s04_01a:693_9	santike kammaṭṭhānaṃ gahetvā vipassanāya kammaṃ karonto arahattaṃ pāpuṇi. Atha naṃ	693	
PA_atk-s04_01a:693_10	satthā aparabhāge ariyavaragaṇamajjhe nisinno mañjussarānaṃ bhikkhūnaṃ aggaṭṭhāne ṭhapesi.	6931	
PA_atk-s04_01a:694	Piṇḍolabhāradvājattheravatthu	69	
PA_atk-s04_01a:695_0	195. Aṭṭhame sīhanādikānanti sīhanādaṃ nadantānaṃ. Piṇḍolabhāradvājoti so kira arahattaṃ	695	
PA_atk-s04_01a:695_1	pattadivase avāpuraṇaṃ ādāya vihārena vihāraṃ pariveṇena pariveṇaṃ gantvā “yassa	695	
PA_atk-s04_01a:695_2	magge vā phale vā kaṅkhā atthi, so maṃ pucchatū”ti sīhanādaṃ nadanto vicari. Buddhānampi	695	
PA_atk-s04_01a:695_3	purato ṭhatvā “imasmiṃ, bhante, sāsane katabbakiccaṃ mayhaṃ matthakaṃ patta”nti sīhanādaṃ	695	
PA_atk-s04_01a:695_4	nadi. Tasmā sīhanādikānaṃ aggo nāma jāto.	695	
PA_atk-s04_01a:696_0	Pañhakamme panassa ayamanupubbikathā – ayaṃ kira padumuttarabuddhakāle pabbatapāde	696	
PA_atk-s04_01a:696_1	sīhayoniyaṃ nibbatto. Satthā paccūsasamaye lokaṃ volokento tassa hetusampattiṃ disvā	696	
PA_atk-s04_01a:696_2	haṃsavatiyaṃ piṇḍāya caritvā pacchābhattaṃ sīhe gocarāya pakkante tassa vasanaguhaṃ	696	
PA_atk-s04_01a:696_3	pavisitvā ākāse pallaṅkaṃ ābhujitvā nirodhaṃ samāpajjitvā nisīdi. Sīho gocaraṃ labhitvā	696	
PA_atk-s04_01a:696_4	nivatto guhādvāre ṭhito antoguhāyaṃ dasabalaṃ nisinnaṃ disvā “mama vasanaṭṭhānaṃ	696	
PA_atk-s04_01a:696_5	āgantvā añño satto nisīdituṃ samattho nāma natthi, mahanto vatāyaṃ puriso, yo antoguhāyaṃ	696	
PA_atk-s04_01a:696_6	pallaṅkaṃ ābhujitvā nisinno. Sarīrappabhāpissa samantā pharitvā gatā, mayā evarūpaṃ	696	
PA_atk-s04_01a:696_7	acchariyaṃ nadiṭṭhapubbaṃ. Ayaṃ puriso imasmiṃ loke pūjaneyyānaṃ aggo bhavissati,	696	
PA_atk-s04_01a:696_8	mayāpissa yathāsatti yathābalaṃ sakkāraṃ kātuṃ vaṭṭatī”ti jalajathalajāni nānākusumāni	696	
PA_atk-s04_01a:696_9	āharitvā bhūmito yāva nisinnapallaṅkaṭṭhānā pupphāsanaṃ santharitvā sabbarattiṃ sammukhaṭṭhāne	696	
PA_atk-s04_01a:696_10	tathāgataṃ namassamāno aṭṭhāsi. Punadivase purāṇapupphāni apanetvā navapupphehi āsanaṃ santhari.	6961	
PA_atk-s04_01a:697_0	Eteneva niyāmena satta divasāni pupphāsanaṃ paññāpetvā balavapītisomanassaṃ nibbattetvā	697	
PA_atk-s04_01a:697_1	guhādvāre ārakkhaṃ gaṇhi. Sattame divase satthā nirodhato vuṭṭhāya guhādvāre aṭṭhāsi.	697	
PA_atk-s04_01a:697_2	Sīhopi migarājā tathāgataṃ tikkhattuṃ padakkhiṇaṃ katvā catūsu ṭhānesu vanditvā paṭikkamitvā	697	
PA_atk-s04_01a:697_3	aṭṭhāsi. Satthā “vaṭṭissati ettako upanissayo etassā”ti vehāsaṃ abbhuggantvā vihārameva gato.	697	
PA_atk-s04_01a:698_0	Sopi sīho buddhaviyogena dukkhito kālaṃ katvā haṃsavatīnagare mahāsālakule paṭisandhiṃ	698	
PA_atk-s04_01a:698_1	gaṇhitvā vayappatto ekadivasaṃ nagaravāsīhi saddhiṃ vihāraṃ gantvā dhammadesanaṃ	698	
PA_atk-s04_01a:698_2	suṇanto satthāraṃ ekaṃ bhikkhuṃ sīhanādikānaṃ aggaṭṭhāne ṭhapentaṃ disvā vuttanayeneva	698	
PA_atk-s04_01a:698_3	sattāhaṃ mahādānaṃ pavattetvā taṃ ṭhānantaraṃ patthetvā satthārā samijjhanabhāvaṃ	698	
PA_atk-s04_01a:698_4	disvā byākato yāvajīvaṃ kusalaṃ katvā tattha kālakato devesu ca manussesu ca saṃsaranto	698	
PA_atk-s04_01a:698_5	imasmiṃ buddhuppāde rājagahanagare brāhmaṇamahāsālakule nibbatti. Nāmena bhāradvājo	698	
PA_atk-s04_01a:698_6	nāma ahosi. So vayappatto tayo vede uggahetvā pañca māṇavasatāni mante vācento vicarati.	698	
PA_atk-s04_01a:698_7	So attano jeṭṭhakabhāvena nimantanaṭṭhānesu sabbesaṃ bhikkhaṃ sayameva sampaṭicchi.	698	
PA_atk-s04_01a:698_8	Eso kira īsakaṃ loladhātuko ahosi. So tehi māṇavehi saddhiṃ “kuhiṃ yāgu kuhiṃ bhatta”nti	698	
PA_atk-s04_01a:698_9	yāgubhattakhajjakāneva pariyesamāno carati. So gatagataṭṭhāne piṇḍameva paṭimānento	698	
PA_atk-s04_01a:698_10	caratīti piṇḍolabhāradvājoteva paññāyi.	6981	
PA_atk-s04_01a:699_0	So ekadivasaṃ satthari rājagahamanuppatte dhammakathaṃ sutvā paṭiladdhasaddho pabbajitvā	699	
PA_atk-s04_01a:699_1	vipassanāya kammaṃ karonto arahattaṃ pāpuṇi. Arahattaṃ pattavelāyameva avāpuraṇaṃ	699	
PA_atk-s04_01a:699_2	ādāya vihārena vihāraṃ pariveṇena pariveṇaṃ gantvā “yassa magge vā phale vā kaṅkhā	699	
PA_atk-s04_01a:699_3	atthi, so maṃ pucchatū”ti sīhanādaṃ nadanto vicari. So ekadivasaṃ rājagahaseṭṭhinā	699	
PA_atk-s04_01a:699_4	veḷuparamparāya ussāpetvā ākāse laggitaṃ jayasumanavaṇṇaṃ candanasārapattaṃ iddhiyā	699	
PA_atk-s04_01a:699_5	ādāya sādhukāraṃ dadantena mahājanena parivuto vihāraṃ āgantvā tathāgatassa hatthe	699	
PA_atk-s04_01a:699_6	ṭhapesi. Satthā jānantova paṭipucchi – “kuto te, bhāradvāja, ayaṃ patto laddho”ti?	699	
PA_atk-s04_01a:699_7	So laddhakāraṇaṃ kathesi. Satthā “tvaṃ evarūpaṃ uttarimanussadhammaṃ mahājanassa	699	
PA_atk-s04_01a:699_8	dassesi, akattabbaṃ tayā kata”nti anekapariyāyena vigarahitvā “na, bhikkhave, gihīnaṃ	699	
PA_atk-s04_01a:699_9	uttarimanussadhammaṃ iddhipāṭihāriyaṃ dassetabbaṃ, yo dasseyya, āpatti dukkaṭassā”ti	699	
PA_atk-s04_01a:699_10	sikkhāpadaṃ paññāpesi.	6991	
PA_atk-s04_01a:700_0	Atha bhikkhusaṅghamajjhe kathā udapādi – “sīhanādiyatthero arahattaṃ pattadivase	700	
PA_atk-s04_01a:700_1	bhikkhusaṅghamajjhe ‘yassa magge vā phale vā kaṅkhā atthi, so maṃ pucchatū’ti kathesi.	700	
PA_atk-s04_01a:700_2	Buddhānampi sammukhe attano arahattappattiṃ kathesi, aññe sāvakā tuṇhī ahesuṃ. Attano	700	
PA_atk-s04_01a:700_3	sīhanādiyabhāveneva mahājanassa pasādaṃ janetvā vehāsaṃ abbhuggantvā candanasārapattañca	700	
PA_atk-s04_01a:700_4	gaṇhī”ti. Te bhikkhū ime tayopi guṇe ekato katvā satthu kathayiṃsu. Buddhā ca nāma	700	
PA_atk-s04_01a:700_5	garahitabbayuttakaṃ garahanti, pasaṃsitabbayuttakaṃ pasaṃsantīti imasmiṃ ṭhāne therassa	700	
PA_atk-s04_01a:700_6	pasaṃsitabbayuttameva aṅgaṃ gahetvā “tiṇṇaṃ kho pana, bhikkhave, indriyānaṃ bhāvitattā	700	
PA_atk-s04_01a:700_7	bahulīkatattā bhāradvājo bhikkhu aññaṃ byākāsi – ‘khīṇā jāti, vusitaṃ brahmacariyaṃ,	700	
PA_atk-s04_01a:700_8	kataṃ karaṇīyaṃ, nāparaṃ itthattāyāti pajānāmī’ti. Katamesaṃ tiṇṇaṃ? Satindriyassa,	700	
PA_atk-s04_01a:700_9	samādhindriyassa, paññindriyassa. Imesaṃ kho, bhikkhave, tiṇṇaṃ indriyānaṃ bhāvitattā	700	
PA_atk-s04_01a:700_10	bahulīkatattā bhāradvājo bhikkhu aññaṃ byākāsi – ‘khīṇā jāti, vusitaṃ brahmacariyaṃ,	7001	
PA_atk-s04_01a:700_11	kataṃ karaṇīyaṃ, nāparaṃ itthattāyāti pajānāmī”’ti theraṃ pasaṃsitvā sīhanādikānaṃ	7001	
PA_atk-s04_01a:700_12	bhikkhūnaṃ aggaṭṭhāne ṭhapesi.	7001	
PA_atk-s04_01a:701	Mantāṇiputtapuṇṇattheravatthu	70	
PA_atk-s04_01a:702_0	196. Navame puṇṇo mantāṇiputtoti nāmena puṇṇo, mantāṇibrāhmaṇiyā pana so puttoti	702	
PA_atk-s04_01a:702_1	mantāṇiputto. Tassa pañhakamme ayamanupubbikathā – ayaṃ kira padumuttaradasabalassa	702	
PA_atk-s04_01a:702_2	uppattito puretarameva haṃsavatīnagare brāhmaṇamahāsālakule nibbatti. Tassa nāmaggahaṇadivase	702	
PA_atk-s04_01a:702_3	gotamoti nāmaṃ akaṃsu. So vayappatto tayo vede uggaṇhitvā sabbasippesu kovido hutvā	702	
PA_atk-s04_01a:702_4	pañcamāṇavakasataparivāro vicaranto tayopi vede oloketvā mokkhadhammaṃ adisvā “idaṃ	702	
PA_atk-s04_01a:702_5	vedattayaṃ nāma kadalikkhandho viya bahi maṭṭhaṃ anto nissāraṃ, imaṃ gahetvā vicaraṇaṃ	702	
PA_atk-s04_01a:702_6	thusakoṭṭanasadisaṃ hoti. Kiṃ me iminā”ti isipabbajjaṃ pabbajitvā brahmavihāre nibbattetvā	702	
PA_atk-s04_01a:702_7	“aparihīnajjhāno brahmalokokūpapanno bhavissāmī”ti pañcahi māṇavakasatehi saddhiṃ	702	
PA_atk-s04_01a:702_8	pabbatapādaṃ gantvā isipabbajjaṃ pabbaji. Tassa parivārāni aṭṭhārassa jaṭilasahassāni	702	
PA_atk-s04_01a:702_9	ahesuṃ. So pañca abhiññā aṭṭha samāpattiyo nibbattetvā tesampi kasiṇaparikammaṃ ācikkhi.	702	
PA_atk-s04_01a:702_10	Te tassa ovāde ṭhatvā sabbepi pañca abhiññā aṭṭha samāpattiyo nibbattesuṃ.	7021	
PA_atk-s04_01a:703_0	Addhāne atikkante tassa gotamatāpasassa mahallakakāle padumuttaradasabalo paṭhamābhisambodhiṃ	703	
PA_atk-s04_01a:703_1	patvā pavattitavaradhammacakko bhikkhusatasahassaparivāro haṃsavatīnagaraṃ upanissāya	703	
PA_atk-s04_01a:703_2	vihāsi. So ekadivasaṃ paccūsasamaye lokaṃ olokento gotamatāpasassa parisāya arahattūpanissayaṃ	703	
PA_atk-s04_01a:703_3	gotamatāpasassa ca “ahaṃ anāgate uppajjamānakabuddhassa sāsane dhammakathikabhikkhūnaṃ	703	
PA_atk-s04_01a:703_4	aggo bhaveyya”nti patthanabhāvañca disvā pātova sarīrapaṭijagganaṃ katvā attano pattacīvaraṃ	703	
PA_atk-s04_01a:703_5	sayameva gahetvā aññātakavesena gotamatāpasassa antevāsikesu vanamūlaphalāphalatthāya	703	
PA_atk-s04_01a:703_6	gatesu gantvā gotamassa paṇṇasālādvāre aṭṭhāsi. Gotamo buddhānaṃ uppannabhāvaṃ ajānantopi	703	
PA_atk-s04_01a:703_7	dūratova dasabalaṃ disvā “ayaṃ puriso lokato mutto hutvā paññāyati, yathā assa sarīranipphatti	703	
PA_atk-s04_01a:703_8	yehi ca lakkhaṇehi samannāgato agāramajjhe vā tiṭṭhanto cakkavattī rājā hoti, pabbajanto	703	
PA_atk-s04_01a:703_9	vā vivaṭṭacchado sabbaññubuddho hotī”ti ñatvā paṭhamadassaneneva dasabalaṃ abhivādetvā	703	
PA_atk-s04_01a:703_10	“ito etha bhagavā”ti buddhāsanaṃ paññāpetvā adāsi. Tathāgato tāpasassa dhammaṃ desayamāno nisīdi.	7031	
PA_atk-s04_01a:704_0	Tasmiṃ samaye te jaṭilā “paṇītapaṇītaṃ vanamūlaphalāphalaṃ ācariyassa datvā sesakaṃ	704	
PA_atk-s04_01a:704_1	paribhuñjissāmā”ti āgacchantā dasabalaṃ uccāsane, ācariyaṃ pana nīcāsane nisinnaṃ	704	
PA_atk-s04_01a:704_2	disvā “passatha, mayaṃ ‘imasmiṃ loke amhākaṃ ācariyena uttaritaro natthī’ti vicarāma.	704	
PA_atk-s04_01a:704_3	Idāni pana no ācariyaṃ nīcāsane nisīdāpetvā uccāsane nisinnako eko paññāyati, mahanto	704	
PA_atk-s04_01a:704_4	vatāyaṃ puriso bhavissatī”ti piṭakāni gahetvā āgacchanti. Gotamatāpaso “ime maṃ dasabalassa	704	
PA_atk-s04_01a:704_5	santike vandeyyu”nti bhīto dūrato āha – “tātā, mā maṃ vandittha, sadevake loke aggapuggalo	704	
PA_atk-s04_01a:704_6	sabbesaṃ vandanāraho puriso idha nisinno, etaṃ vandathā”ti. Tāpasā “na ajānitvā ācariyo	704	
PA_atk-s04_01a:704_7	kathessatī”ti sabbeva tathāgatassa pāde vandiṃsu. “Tātā, amhākaṃ aññaṃ dasabalassa	704	
PA_atk-s04_01a:704_8	dātabbayuttakaṃ bhojanaṃ natthi, imaṃ vanamūlaphalāphalaṃ dassāmā”ti paṇītapaṇītaṃ	704	
PA_atk-s04_01a:704_9	buddhānaṃ patte patiṭṭhāpesi. Satthā vanamūlaphalāphalaṃ paribhuñji. Tadanantaraṃ	704	
PA_atk-s04_01a:704_10	tāpasopi saddhiṃ antevāsikehi paribhuñji. Satthā bhattakiccaṃ katvā “dve aggasāvakā	7041	
PA_atk-s04_01a:704_11	bhikkhusatasahassaṃ gahetvā āgacchantū”ti cintesi. Tasmiṃ khaṇe aggasāvako mahādevalatthero	7041	
PA_atk-s04_01a:704_12	“kahaṃ nu kho satthā gato”ti āvajjento “satthā amhākaṃ āgamanaṃ paccāsīsatī”ti bhikkhusatasahassaṃ	7041	
PA_atk-s04_01a:704_13	gahetvā satthu santikaṃ gantvā vanditvā namassamāno aṭṭhāsi.	7041	
PA_atk-s04_01a:705_0	Gotamo antevāsike āha – “tātā, amhākaṃ añño sakkāro natthi, bhikkhusaṅgho dukkhena	705	
PA_atk-s04_01a:705_1	ṭhito. Buddhappamukhassa bhikkhusaṅghassa pupphāsanaṃ paññāpessāma, jalajathalajapupphāni	705	
PA_atk-s04_01a:705_2	āharathā”ti. Te tāvadeva pabbatapādato vaṇṇagandhasampannāni pupphāni iddhiyā āharitvā	705	
PA_atk-s04_01a:705_3	sāriputtattherassa vatthumhi vuttanayeneva āsanāni paññāpayiṃsu. Nirodhasamāpattisamāpajjanampi	705	
PA_atk-s04_01a:705_4	chattadhāraṇampi sabbaṃ vuttanayeneva veditabbaṃ.	705	
PA_atk-s04_01a:706_0	Satthā sattame divase nirodhato vuṭṭhāya parivāretvā ṭhite tāpase disvā dhammakathikabhāve	706	
PA_atk-s04_01a:706_1	etadaggappattaṃ sāvakaṃ āmantesi – “iminā bhikkhu isigaṇena mahāsakkāro kato, etesaṃ	706	
PA_atk-s04_01a:706_2	pupphāsanānumodanaṃ karohī”ti. So satthu vacanaṃ sampaṭicchitvā tīṇi piṭakāni sammasitvā	706	
PA_atk-s04_01a:706_3	anumodanaṃ akāsi. Tassa desanāpariyosāne satthā sayaṃ brahmaghosaṃ nicchāretvā dhammaṃ	706	
PA_atk-s04_01a:706_4	desesi. Desanāpariyosāne ṭhapetvā gotamatāpasaṃ sesā aṭṭhārasa sahassajaṭilā arahattaṃ pāpuṇiṃsu.	706	
PA_atk-s04_01a:707_0	Gotamo pana tenattabhāvena paṭivedhaṃ kātuṃ asakkonto bhagavantaṃ āha – “bhagavā	707	
PA_atk-s04_01a:707_1	yena bhikkhunā paṭhamaṃ dhammo desito, ko nāma ayaṃ tumhākaṃ sāsane”ti? Ayaṃ gotama	707	
PA_atk-s04_01a:707_2	mayhaṃ sāsane dhammakathikānaṃ aggoti. “Ahampi, bhante, imassa satta divasāni katassa	707	
PA_atk-s04_01a:707_3	adhikārassa phalena ayaṃ bhikkhu viya anāgate ekassa buddhassa sāsane dhammakathikānaṃ	707	
PA_atk-s04_01a:707_4	aggo bhaveyya”nti patthanaṃ katvā pādamūle nipajji.	707	
PA_atk-s04_01a:708_0	Satthā anāgataṃ oloketvā anantarāyenassa patthanāya samijjhanabhāvaṃ ñatvā “anāgate	708	
PA_atk-s04_01a:708_1	kappasatasahassāvasāne gotamo nāma buddho uppajjissati, tvaṃ tassa sāsane dhammakathikānaṃ	708	
PA_atk-s04_01a:708_2	aggo bhavissasī”ti byākaritvā te arahattappatte tāpase “etha bhikkhavo”ti āha. Sabbe	708	
PA_atk-s04_01a:708_3	antarahitakesamassū iddhimayapattacīvaradharā vassasaṭṭhikattherasadisā ahesuṃ. Satthā	708	
PA_atk-s04_01a:708_4	bhikkhusaṅghamādāya vihāraṃ gato.	708	
PA_atk-s04_01a:709_0	Gotamopi yāvajīvaṃ tathāgataṃ paricaritvā yathābalaṃ kalyāṇakammaṃ katvā kappasatasahassaṃ	709	
PA_atk-s04_01a:709_1	devesu ca manussesu ca saṃsaritvā amhākaṃ bhagavato kāle kapilavatthunagarassa avidūre	709	
PA_atk-s04_01a:709_2	doṇavatthubrāhmaṇagāme brāhmaṇamahāsālakule nibbatti. Tassa nāmaggahaṇadivase puṇṇamāṇavoti	709	
PA_atk-s04_01a:709_3	nāmaṃ akaṃsu. Satthari abhisambodhiṃ patvā pavattitavaradhammacakke anupubbena āgantvā	709	
PA_atk-s04_01a:709_4	rājagahaṃ upanissāya viharante aññāsikoṇḍaññatthero kapilavatthuṃ gantvā attano bhāgineyyaṃ	709	
PA_atk-s04_01a:709_5	puṇṇamāṇavaṃ pabbājetvā punadivase dasabalassa santikaṃ āgantvā bhagavantaṃ vanditvā	709	
PA_atk-s04_01a:709_6	āpucchitvā nivāsatthāya chaddantadahaṃ gato. Puṇṇopi mantāṇiputto mātulena aññāsikoṇḍaññattherena	709	
PA_atk-s04_01a:709_7	saddhiṃ dasabalassa santikaṃ agantvā “mayhaṃ pabbajitakiccaṃ matthakaṃ pāpetvāva	709	
PA_atk-s04_01a:709_8	dasabalassa santikaṃ gamissāmī”ti kapilavatthusmiṃyeva ohīno yonisomanasikāre kammaṃ	709	
PA_atk-s04_01a:709_9	karonto nacirasseva arahattaṃ pāpuṇi. Tassa santike pabbajitakulaputtāpi pañcasatā	709	
PA_atk-s04_01a:709_10	ahesuṃ. Thero sayaṃ dasakathāvatthulābhitāya tepi dasahi kathāvatthūhi ovadati. Te	7091	
PA_atk-s04_01a:709_11	tassa ovāde ṭhatvā sabbeva arahattaṃ pattā.	7091	
PA_atk-s04_01a:710_0	Te attano pabbajitakiccaṃ matthakaṃ pattaṃ ñatvā upajjhāyaṃ upasaṅkamitvā āhaṃsu	710	
PA_atk-s04_01a:710_1	– “bhante, amhākaṃ kiccaṃ matthakaṃ pattaṃ, dasannañca mahākathāvatthūnaṃ lābhino,	710	
PA_atk-s04_01a:710_2	samayo no dasabalaṃ passitu”nti. Thero tesaṃ kathaṃ sutvā cintesi – “mama dasakathāvatthulābhitaṃ	710	
PA_atk-s04_01a:710_3	satthā jānāti, ahaṃ dhammaṃ desento dasa kathāvatthūni amuñcantova desemi. Mayi gacchante	710	
PA_atk-s04_01a:710_4	sabbepime bhikkhū parivāretvā gacchissanti, evaṃ gaṇasaṅgaṇikāya gantvā pana ayuttaṃ	710	
PA_atk-s04_01a:710_5	mayhaṃ dasabalaṃ passituṃ, ime tāva gantvā passantū”ti te bhikkhū āha – “āvuso, tumhe	710	
PA_atk-s04_01a:710_6	purato gantvā tathāgataṃ passatha, mama vacanena dasabalassa pāde vandatha, ahampi	710	
PA_atk-s04_01a:710_7	tumhākaṃ gatamaggena gamissāmī”ti.	710	
PA_atk-s04_01a:711_0	Te therā sabbepi dasabalassa jātibhūmiraṭṭhavāsino sabbe khīṇāsavā sabbe dasakathāvatthulābhino	711	
PA_atk-s04_01a:711_1	attano upajjhāyassa ovādaṃ abhinditvā anupubbena cārikaṃ carantā saṭṭhiyojanamaggaṃ	711	
PA_atk-s04_01a:711_2	atikkamma rājagahe veḷuvanamahāvihāraṃ gantvā dasabalassa pāde vanditvā ekamantaṃ	711	
PA_atk-s04_01a:711_3	nisīdiṃsu. Āciṇṇaṃ kho panetaṃ buddhānaṃ bhagavantānaṃ āgantukehi bhikkhūhi saddhiṃ	711	
PA_atk-s04_01a:711_4	paṭisammoditunti bhagavā tehi saddhiṃ “kacci, bhikkhave, khamanīya”ntiādinā nayena	711	
PA_atk-s04_01a:711_5	madhurapaṭisanthāraṃ katvā “kuto ca tumhe, bhikkhave, āgacchathā”ti pucchi. Tehi	711	
PA_atk-s04_01a:711_6	“jātibhūmito”ti vutte “ko nu kho, bhikkhave, jātibhūmiyaṃ jātibhūmakānaṃ bhikkhūnaṃ	711	
PA_atk-s04_01a:711_7	sabrahmacārīhi evaṃ sambhāvito attanā ca appiccho appicchakathañca bhikkhūnaṃ kattā”ti	711	
PA_atk-s04_01a:711_8	dasakathāvatthulābhiṃ bhikkhuṃ pucchi. Tepi “puṇṇo nāma, bhante, āyasmā mantāṇiputto”ti	711	
PA_atk-s04_01a:711_9	ārocayiṃsu. Taṃ kathaṃ sutvā āyasmā sāriputto therassa dassanakāmo ahosi.	711	
PA_atk-s04_01a:712_0	Atha satthā rājagahato sāvatthiṃ agamāsi. Puṇṇatthero dasabalassa tattha āgatabhāvaṃ	712	
PA_atk-s04_01a:712_1	sutvā “satthāraṃ passissāmī”ti gantvā antogandhakuṭiyaṃyeva tathāgataṃ sampāpuṇi.	712	
PA_atk-s04_01a:712_2	Satthā tassa dhammaṃ desesi. Thero dhammaṃ sutvā dasabalaṃ vanditvā paṭisallānatthāya	712	
PA_atk-s04_01a:712_3	andhavanaṃ gantvā aññatarasmiṃ rukkhamūle divāvihāraṃ nisīdi. Sāriputtattheropi tassa	712	
PA_atk-s04_01a:712_4	gamanaṃ sutvā sīsānulokiko gantvā okāsaṃ sallakkhetvā taṃ rukkhamūlaṃ upasaṅkamitvā	712	
PA_atk-s04_01a:712_5	therena saddhiṃ sammoditvā sattavisuddhikkamaṃ pucchi. Theropissa pucchitaṃ pucchitaṃ	712	
PA_atk-s04_01a:712_6	byākāsi. Te aññamaññassa subhāsitaṃ samanumodiṃsu. Atha satthā aparabhāge bhikkhusaṅghamajjhe	712	
PA_atk-s04_01a:712_7	nisinno theraṃ dhammakathikānaṃ aggaṭṭhāne ṭhapesīti.	712	
PA_atk-s04_01a:713	Mahākaccānattheravatthu	71	
PA_atk-s04_01a:714_0	197. Dasame saṃkhittena bhāsitassāti saṃkhittena kathitadhammassa. Vitthārena atthaṃ	714	
PA_atk-s04_01a:714_1	vibhajantānanti taṃ desanaṃ vitthāretvā atthaṃ vibhajamānānaṃ. Aññe kira tathāgatassa	714	
PA_atk-s04_01a:714_2	saṅkhepavacanaṃ atthavasena vā pūretuṃ sakkonti byañjanavasena vā, ayaṃ pana thero	714	
PA_atk-s04_01a:714_3	ubhayavasenapi sakkoti. Tasmā aggoti vutto. Pubbapatthanāpi cassa evarūpāva.	714	
PA_atk-s04_01a:715_0	Ayaṃ panassa pañhakamme anupubbikathā – ayaṃ kira padumuttarasammāsambuddhakāle gahapatimahāsālakule	715	
PA_atk-s04_01a:715_1	nibbattitvā vuddhippatto ekadivasaṃ vuttanayeneva vihāraṃ gantvā parisapariyante	715	
PA_atk-s04_01a:715_2	ṭhito dhammaṃ suṇanto satthāraṃ attanā saṃkhittena bhāsitassa vitthārena atthaṃ vibhajantānaṃ	715	
PA_atk-s04_01a:715_3	aggaṭṭhāne ṭhapentaṃ ekaṃ bhikkhuṃ disvā “mahanto vatāyaṃ bhikkhu, yaṃ satthā evaṃ	715	
PA_atk-s04_01a:715_4	vaṇṇeti, mayāpi anāgate ekassa buddhassa sāsane evarūpena bhavituṃ vaṭṭatī”ti satthāraṃ	715	
PA_atk-s04_01a:715_5	nimantetvā vuttanayeneva sattāhaṃ mahādānaṃ datvā, “bhante, ahaṃ imassa sakkārassa	715	
PA_atk-s04_01a:715_6	phalena na aññaṃ sampattiṃ patthemi, anāgate pana ekassa buddhassa sāsane ito sattadivasamatthake	715	
PA_atk-s04_01a:715_7	tumhehi ṭhānantare ṭhapitabhikkhu viya ahampi taṃ ṭhānantaraṃ labheyya”nti patthanaṃ	715	
PA_atk-s04_01a:715_8	katvā pādamūle nipajji. Satthā anāgataṃ olokento “samijjhissati imassa kulaputtassa	715	
PA_atk-s04_01a:715_9	patthanā”ti disvā “ambho, kulaputta, anāgate kappasatasahassāvasāne gotamo nāma buddho	715	
PA_atk-s04_01a:715_10	uppajjissati, tvaṃ tassa sāsane saṃkhittena bhāsitassa vitthārena atthaṃ vibhajantānaṃ	7151	
PA_atk-s04_01a:715_11	aggo bhavissasī”ti byākaritvā anumodanaṃ katvā pakkāmi.	7151	
PA_atk-s04_01a:716_0	Sopi kulaputto yāvajīvaṃ kusalaṃ katvā kappasatasahassaṃ devamanussesu saṃsaritvā	716	
PA_atk-s04_01a:716_1	kassapabuddhakāle bārāṇasiyaṃ kulagehe paṭisandhiṃ gahetvā satthari parinibbute suvaṇṇacetiyakaraṇaṭṭhānaṃ	716	
PA_atk-s04_01a:716_2	gantvā satasahassagghanikāya suvaṇṇiṭṭhakāya pūjaṃ katvā “bhagavā mayhaṃ nibbattanibbattaṭṭhāne	716	
PA_atk-s04_01a:716_3	sarīraṃ suvaṇṇavaṇṇaṃ hotū”ti patthanaṃ akāsi. Tato yāvajīvaṃ kusalakammaṃ katvā	716	
PA_atk-s04_01a:716_4	ekaṃ buddhantaraṃ devamanussesu saṃsaritvā amhākaṃ dasabalassa uppattikāle ujjeninagare	716	
PA_atk-s04_01a:716_5	purohitassa gehe nibbatti. Tassa nāmaggahaṇadivase “mayhaṃ putto suvaṇṇavaṇṇasarīro	716	
PA_atk-s04_01a:716_6	attanāva attano nāmaṃ gahetvā āgato”ti kañcanamāṇavotevassa nāmaṃ akaṃsu. So vuddhimanvāya	716	
PA_atk-s04_01a:716_7	tayo vede uggaṇhitvā pitu accayena purohitaṭṭhānaṃ labhi. So gottavasena kaccāno nāma jāto.	716	
PA_atk-s04_01a:717_0	Caṇḍapajjotarājā amacce sannipātetvā āha – “buddho loke nibbatto, taṃ ānetuṃ samatthā	717	
PA_atk-s04_01a:717_1	gantvā ānetha tātā”ti. Deva, añño dasabalaṃ ānetuṃ samattho nāma natthi, ācariyo	717	
PA_atk-s04_01a:717_2	kaccānabrāhmaṇova samattho, taṃ pahiṇathāti. Rājā taṃ pakkosāpetvā, “tāta, dasabalassa	717	
PA_atk-s04_01a:717_3	santikaṃ gacchāhī”ti āha. Gantvā pabbajituṃ labhanto gamissāmi, mahārājāti. Yaṃkiñci	717	
PA_atk-s04_01a:717_4	katvā tathāgataṃ ānehi, tātāti. So “buddhānaṃ santikaṃ gacchantassa mahāparisāya	717	
PA_atk-s04_01a:717_5	kammaṃ natthī”ti attaṭṭhamo agamāsi. Athassa satthā dhammaṃ desesi. Desanāpariyosāne	717	
PA_atk-s04_01a:717_6	saddhiṃ sattahi janehi saha paṭisambhidāhi arahattaṃ pāpuṇi. Satthā “etha bhikkhavo”ti	717	
PA_atk-s04_01a:717_7	hatthaṃ pasāresi. Taṃkhaṇaṃyeva sabbeva antarahitakesamassū iddhimayapattacīvaradharā	717	
PA_atk-s04_01a:717_8	vassasaṭṭhikattherā viya jātā.	717	
PA_atk-s04_01a:718_0	Thero attano kicce matthakaṃ patte tuṇhībhāvena anisīditvā kāḷudāyitthero viya satthu	718	
PA_atk-s04_01a:718_1	ujjenigamanatthāya gamanavaṇṇaṃ kathesi. Satthā tassa vacanaṃ sutvā “kaccāno attano	718	
PA_atk-s04_01a:718_2	jātibhūmiyaṃ mama gamanaṃ paccāsīsatī”ti aññāsi. Buddhā ca nāma ekaṃ kāraṇaṃ paṭicca	718	
PA_atk-s04_01a:718_3	gantuṃ ayuttaṭṭhānaṃ na gacchanti. Tasmā theraṃ āha – “tvaṃyeva bhikkhu gaccha, tayi	718	
PA_atk-s04_01a:718_4	gatepi rājā pasīdissatī”ti. Thero “buddhānaṃ dve kathā nāma natthī”ti tathāgataṃ	718	
PA_atk-s04_01a:718_5	vanditvā attanā saddhiṃ āgatehi sattahi bhikkhūhi saddhiṃ ujjeniṃ gacchanto antarāmagge	718	
PA_atk-s04_01a:718_6	telapanāḷi nāma nigamo, tattha piṇḍāya cari. Tasmiṃ ca nigame dve seṭṭhidhītaro.	718	
PA_atk-s04_01a:718_7	Tāsu ekā parijiṇṇakule nibbattā duggatā mātāpitūnaṃ accayena dhātiṃ nissāya jīvati.	718	
PA_atk-s04_01a:718_8	Attabhāvo panassā samiddho, kesā aññāhi ativiya dīghā. Tasmiṃyeva nigame aññā issaraseṭṭhikulassa	718	
PA_atk-s04_01a:718_9	dhītā nikkesikā. Sā tato pubbe tassā samīpaṃ pesetvā “sataṃ vā sahassaṃ vā dassāmī”ti	718	
PA_atk-s04_01a:718_10	vatvāpi kese āharāpetuṃ nāsakkhi.	7181	
PA_atk-s04_01a:719_0	Tasmiṃ pana divase sā seṭṭhidhītā mahākaccānattheraṃ sattahi bhikkhūhi parivutaṃ	719	
PA_atk-s04_01a:719_1	tucchapattaṃ āgacchantaṃ disvā “ayaṃ suvaṇṇavaṇṇo eko brahmabandhubhikkhu yathādhoteneva	719	
PA_atk-s04_01a:719_2	pattena āgacchati, mayhañca aññaṃ dhanaṃ natthi. Asukaseṭṭhidhītā pana imesaṃ kesānaṃ	719	
PA_atk-s04_01a:719_3	atthāya pesesi. Idāni ito laddhauppādena sakkā therassa deyyadhammaṃ dātu”nti dhātiṃ	719	
PA_atk-s04_01a:719_4	pesetvā there nimantetvā antogehe nisīdāpesi. Therānaṃ nisinnakāle gabbhaṃ pavisitvā	719	
PA_atk-s04_01a:719_5	dhātiyā attano kese kappāpetvā, “amma, ime kese asukāya nāma seṭṭhidhītāya datvā	719	
PA_atk-s04_01a:719_6	yaṃ sā deti, taṃ āhara, ayyānaṃ piṇḍapātaṃ dassāmā”ti. Dhāti piṭṭhihatthena assūni	719	
PA_atk-s04_01a:719_7	puñchitvā ekena hatthena hadayamaṃsaṃ sandhāretvā therānaṃ santike paṭicchādetvā	719	
PA_atk-s04_01a:719_8	te kese ādāya tassā seṭṭhidhītāya santikaṃ gatā.	719	
PA_atk-s04_01a:720_0	Paṇiyaṃ nāma sāravantampi sayaṃ upanītaṃ gāravaṃ na janeti, tasmā sā seṭṭhidhītā	720	
PA_atk-s04_01a:720_1	cintesi – “ahaṃ pubbe bahunāpi dhanena ime kese āharāpetuṃ nāsakkhiṃ, idāni pana	720	
PA_atk-s04_01a:720_2	chinnakālato paṭṭhāya na yathāmūlameva labhissatī”ti. Dhātiṃ āha – “ahaṃ pubbe tava	720	
PA_atk-s04_01a:720_3	sāminiṃ bahunāpi dhanena kese āharāpetuṃ nāsakkhiṃ, yattha katthaci vinipātā pana	720	
PA_atk-s04_01a:720_4	nijjīvakesā nāma aṭṭha kahāpaṇe agghantī”ti aṭṭheva kahāpaṇe adāsi. Dhāti kahāpaṇe	720	
PA_atk-s04_01a:720_5	āharitvā seṭṭhidhītāya adāsi. Seṭṭhidhītā ekekaṃ piṇḍapātaṃ ekekakahāpaṇagghanakaṃ	720	
PA_atk-s04_01a:720_6	katvā therānaṃ dāpesi. Thero āvajjitvā seṭṭhidhītāya upanissayaṃ disvā “kahaṃ seṭṭhidhītā”ti	720	
PA_atk-s04_01a:720_7	pucchi. Gabbhe, ayyāti. Pakkosatha nanti. Sā ca theresu gāravena ekavacaneneva āgantvā	720	
PA_atk-s04_01a:720_8	there vanditvā balavasaddhaṃ uppādesi. Sukhette patiṭṭhitapiṇḍapāto diṭṭheva dhamme	720	
PA_atk-s04_01a:720_9	vipākaṃ detīti saha therānaṃ vandanena kesā pakatibhāveyeva aṭṭhaṃsu. Therāpi taṃ	720	
PA_atk-s04_01a:720_10	piṇḍapātaṃ gahetvā passantiyāyeva seṭṭhidhītāya vehāsaṃ abbhuggantvā kañcanavanuyyāne otariṃsu.	7201	
PA_atk-s04_01a:721_0	Uyyānapālo theraṃ disvā rañño santikaṃ gantvā “deva, me ayyo purohito kaccāno pabbajitvā	721	
PA_atk-s04_01a:721_1	uyyānamāgato”ti āha. Rājā caṇḍapajjoto uyyānaṃ gantvā katabhattakiccaṃ theraṃ pañcapatiṭṭhitena	721	
PA_atk-s04_01a:721_2	vanditvā ekamantaṃ nisinno “kahaṃ, bhante, bhagavā”ti pucchi. Satthā sayaṃ anāgantvā	721	
PA_atk-s04_01a:721_3	maṃ pesesi mahārājāti. Kahaṃ, bhante, ajja bhikkhaṃ alatthāti? Thero rañño pucchāsabhāgena	721	
PA_atk-s04_01a:721_4	sabbaṃ seṭṭhidhītāya kataṃ dukkaraṃ ārocesi. Rājā therassa vasanaṭṭhānaṃ paṭiyādetvā	721	
PA_atk-s04_01a:721_5	theraṃ nimantetvā nivesanaṃ gantvā seṭṭhidhītaraṃ āṇāpetvā aggamahesiṭṭhāne ṭhapesi.	721	
PA_atk-s04_01a:721_6	Imissā itthiyā diṭṭhadhammikova yasapaṭilābho ahosi.	721	
PA_atk-s04_01a:722_0	Tato paṭṭhāya rājā therassa mahāsakkāraṃ karoti. Therassa dhammakathāya pasīditvā	722	
PA_atk-s04_01a:722_1	mahājano therassa santike pabbaji. Tato paṭṭhāya sakalanagaraṃ ekakāsāvapajjotaṃ	722	
PA_atk-s04_01a:722_2	isivātapaṭivātaṃ ahosi. Sāpi devī gabbhaṃ labhitvā dasamāsaccayena puttaṃ vijāyi.	722	
PA_atk-s04_01a:722_3	Tassa nāmaggahaṇadivase gopālakumāroti mātāmahaseṭṭhino nāmaṃ akaṃsu. Sā puttassa	722	
PA_atk-s04_01a:722_4	nāmavasena gopālamātā nāma devī jātā. Sā devī there ativiya pasīditvā rājānaṃ sampaṭicchāpetvā	722	
PA_atk-s04_01a:722_5	kañcanavanuyyāne therassa vihāraṃ kāresi. Thero ujjeninagaraṃ pasādetvā puna satthu	722	
PA_atk-s04_01a:722_6	santikaṃ gato. Atha satthā aparabhāge jetavane viharanto madhupiṇḍikasuttaṃ kaccānapeyyālaṃ	722	
PA_atk-s04_01a:722_7	pārāyanasuttanti ime tayo suttante aṭṭhuppattiṃ katvā theraṃ saṃkhittena bhāsitassa	722	
PA_atk-s04_01a:722_8	vitthārena atthaṃ vibhajantānaṃ aggaṭṭhāne ṭhapesīti.	722	
PA_atk-s04_01a:723	Paṭhamavaggavaṇṇanā.	72	
PA_atk-s04_01a:724	14. Etadaggavaggo	72	
PA_atk-s04_01a:725	(14) 2. Dutiyaetadaggavaggo	72	
PA_atk-s04_01a:726	Cūḷapanthakattheravatthu	72	
PA_atk-s04_01a:727_0	198-200. Dutiyassa paṭhame manomayanti manena nibbattitaṃ. “Manomayena kāyena, iddhiyā	727	
PA_atk-s04_01a:727_1	upasaṅkamī”ti vuttaṭṭhānasmiñhi manena katakāyo manomayakāyo nāma jāto. “Aññataraṃ	727	
PA_atk-s04_01a:727_2	manomayaṃ kāyaṃ upapajjatī”ti vuttaṭṭhāne manena nibbattitakāyo manomayakāyo nāma	727	
PA_atk-s04_01a:727_3	jāto. Ayamidha adhippeto. Tattha aññe bhikkhū manomayaṃ kāyaṃ nibbattentā tayo vā	727	
PA_atk-s04_01a:727_4	cattāro vā nibbattenti, na bahuke. Ekasadiseyeva ca katvā nibbattenti ekavidhameva	727	
PA_atk-s04_01a:727_5	kammaṃ kurumāne. Cūḷapanthakatthero pana ekāvajjanena samaṇasahassaṃ māpesi. Dvepi	727	
PA_atk-s04_01a:727_6	ca jane na ekasadise akāsi na ekavidhaṃ kammaṃ kurumāne. Tasmā manomayaṃ kāyaṃ abhinimminantānaṃ aggo nāma jāto.	727	
PA_atk-s04_01a:728_0	Cetovivaṭṭakusalānampi cūḷapanthakova aggo, saññāvivaṭṭakusalānaṃ pana mahāpanthakatthero	728	
PA_atk-s04_01a:728_1	aggoti vutto. Tattha cūḷapanthakatthero catunnaṃ rūpāvacarajjhānānaṃ lābhitāya “cetovivaṭṭakusalo”ti	728	
PA_atk-s04_01a:728_2	vutto, mahāpanthakatthero catunnaṃ arūpāvacarajjhānānaṃ lābhitāya “saññāvivaṭṭakusalo”ti	728	
PA_atk-s04_01a:728_3	vutto. Cūḷapanthako ca samādhikusalatāya cetovivaṭṭakusalo nāma, mahāpanthako vipassanākusalatāya	728	
PA_atk-s04_01a:728_4	saññāvivaṭṭakusalo nāma. Eko cettha samādhilakkhaṇe cheko, eko vipassanālakkhaṇe.	728	
PA_atk-s04_01a:728_5	Tathā eko samādhigāḷho, eko vipassanāgāḷho. Eko cettha aṅgasaṃkhitte cheko, eko ārammaṇasaṃkhitte.	728	
PA_atk-s04_01a:728_6	Tathā eko aṅgavavatthāne cheko, eko ārammaṇavavatthāneti evamettha yojanā kātabbā.	728	
PA_atk-s04_01a:729_0	Apica cūḷapanthakatthero rūpāvacarajjhānalābhī hutvā jhānaṅgehi vuṭṭhāya arahattaṃ	729	
PA_atk-s04_01a:729_1	pattoti cetovivaṭṭakusalo, mahāpanthako arūpāvacarajjhānalābhī hutvā jhānaṅgehi vuṭṭhāya	729	
PA_atk-s04_01a:729_2	arahattaṃ pattoti saññāvivaṭṭakusalo. Ubhopi panthe jātattā panthakā nāma jātā. Tesaṃ	729	
PA_atk-s04_01a:729_3	paṭhamajāto mahāpanthako nāma, pacchājāto cūḷapanthako nāma.	729	
PA_atk-s04_01a:730_0	Imesaṃ pana ubhinnampi pañhakamme ayamanupubbikathā – atīte kira padumuttarabuddhakāle	730	
PA_atk-s04_01a:730_1	haṃsavatīnagaravāsino dve bhātikā kuṭumbikā saddhā pasannā nibaddhaṃ satthu santikaṃ	730	
PA_atk-s04_01a:730_2	gantvā dhammaṃ suṇanti. Tesu ekadivasaṃ kaniṭṭho satthāraṃ dvīhaṅgehi samannāgataṃ	730	
PA_atk-s04_01a:730_3	ekaṃ bhikkhuṃ “mama sāsane manomayaṃ kāyaṃ abhinimminantānaṃ cetovivaṭṭakusalānañca	730	
PA_atk-s04_01a:730_4	ayaṃ bhikkhu aggo”ti etadaggaṭṭhāne ṭhapentaṃ disvā cintesi – “mahā vatāyaṃ bhikkhu	730	
PA_atk-s04_01a:730_5	eko hutvā dve aṅgāni paripūretvā carati, mayāpi anāgate ekassa buddhassa sāsane aṅgadvayapūrakena	730	
PA_atk-s04_01a:730_6	hutvā vicarituṃ vaṭṭatī”ti. So purimanayeneva satthāraṃ nimantetvā sattāhaṃ mahādānaṃ	730	
PA_atk-s04_01a:730_7	datvā evamāha – “yaṃ, bhante, bhikkhuṃ tumhe ito sattadivasamatthake manomayaṅgena	730	
PA_atk-s04_01a:730_8	ca cetovivaṭṭakusalaṅgena ca ‘ayaṃ mama sāsane aggo’ti etadagge ṭhapayittha, ahampi	730	
PA_atk-s04_01a:730_9	imassa adhikārakammassa phalena so bhikkhu viya aṅgadvayapūrako bhaveyya”nti patthanaṃ akāsi.	730	
PA_atk-s04_01a:731_0	Satthā anāgataṃ oloketvā anantarāyenassa patthanāya samijjhanabhāvaṃ disvā “anāgate	731	
PA_atk-s04_01a:731_1	kappasatasahassāvasāne gotamo nāma buddho uppajjissati, so taṃ imasmiṃ ṭhānadvaye	731	
PA_atk-s04_01a:731_2	ṭhapessatī”ti byākaritvā anumodanaṃ katvā pakkāmi. Bhātāpissa ekadivasaṃ satthāraṃ	731	
PA_atk-s04_01a:731_3	saññāvivaṭṭakusalaṃ bhikkhuṃ etadaggaṭṭhāne ṭhapentaṃ disvā tatheva adhikāraṃ katvā	731	
PA_atk-s04_01a:731_4	patthanaṃ akāsi, satthāpi taṃ byākāsi.	731	
PA_atk-s04_01a:732_0	Te ubhopi janā satthari dharamāne kusalakammaṃ karitvā satthu parinibbutakāle sarīracetiye	732	
PA_atk-s04_01a:732_1	suvaṇṇapūjaṃ katvā tato cutā devaloke nibbattā. Tesaṃ devamanussesu saṃsarantānaṃyeva	732	
PA_atk-s04_01a:732_2	kappasatasahassaṃ atikkantaṃ. Tattha mahāpanthakassa antarā katakalyāṇakammaṃ na	732	
PA_atk-s04_01a:732_3	kathiyati, cūḷapanthako pana kassapabhagavato sāsane pabbajitvā vīsati vassasahassāni	732	
PA_atk-s04_01a:732_4	odātakasiṇakammaṃ katvā devapure nibbatti. Atha amhākaṃ satthā abhisambodhiṃ patvā	732	
PA_atk-s04_01a:732_5	pavattitavaradhammacakko rājagahaṃ upanissāya veḷuvanamahāvihāre paṭivasati.	732	
PA_atk-s04_01a:733_0	Imasmiṃ ṭhāne ṭhatvā imesaṃ dvinnaṃ nibbattiṃ kathetuṃ vaṭṭati. Rājagahe kira dhanaseṭṭhikulassa	733	
PA_atk-s04_01a:733_1	dhītā attano dāseneva saddhiṃ santhavaṃ katvā “aññepi me imaṃ kammaṃ jāneyyu”nti	733	
PA_atk-s04_01a:733_2	cintetvā evamāha – “amhehi imasmiṃ ṭhāne vasituṃ na sakkā, sace me mātāpitaro imaṃ	733	
PA_atk-s04_01a:733_3	dosaṃ jānissanti, khaṇḍākhaṇḍaṃ karissanti, videsaṃ gantvā vasissāmā”ti hatthasāraṃ	733	
PA_atk-s04_01a:733_4	gahetvā aggadvārena nikkhamitvā “yattha vā tattha vā aññehi ajānanaṭṭhānaṃ gantvā	733	
PA_atk-s04_01a:733_5	vasissāmā”ti ubhopi agamaṃsu.	733	
PA_atk-s04_01a:734_0	Tesaṃ ekasmiṃ ṭhāne vasantānaṃ saṃvāsamanvāya tassā kucchiyaṃ gabbho patiṭṭhāsi.	734	
PA_atk-s04_01a:734_1	Sā gabbhassa paripākaṃ āgamma sāmikena saddhiṃ mantesi – “gabbho me paripākaṃ gato,	734	
PA_atk-s04_01a:734_2	ñātimittādivirahite ṭhāne gabbhavuṭṭhānaṃ nāma ubhinnampi amhākaṃ dukkhameva, kulagehameva	734	
PA_atk-s04_01a:734_3	gacchāmā”ti. So “ajja gacchāma, sve gacchāmā”ti divase atikkamāpesi. Sā cintesi –	734	
PA_atk-s04_01a:734_4	“ayaṃ bālo attano dosamahantāya gantuṃ na ussahati, mātāpitaro ca nāma ekantahitā,	734	
PA_atk-s04_01a:734_5	ayaṃ gacchatu vā mā vā, mayā gantuṃ vaṭṭatī”ti. Tasmiṃ gehā nikkhante sā gehe parikkhāraṃ	734	
PA_atk-s04_01a:734_6	paṭisāmetvā attano kulagharaṃ gatabhāvaṃ anantaragehavāsīnaṃ ārocetvā maggaṃ paṭipajji.	734	
PA_atk-s04_01a:735_0	Atha so puriso gharaṃ āgato taṃ adisvā paṭivissake pucchitvā “kulagharaṃ gatā”ti	735	
PA_atk-s04_01a:735_1	sutvā vegena anubandhitvā antarāmagge sampāpuṇi. Tassāpi tattheva gabbhavuṭṭhānaṃ	735	
PA_atk-s04_01a:735_2	ahosi. So “kiṃ idaṃ bhadde”ti pucchi. Sāmi eko putto jātoti. Idāni kiṃ karissāmāti?	735	
PA_atk-s04_01a:735_3	Yassa atthāya mayaṃ kulagharaṃ gacchāma, taṃ kammaṃ antarāva nipphannaṃ, tattha gantvā	735	
PA_atk-s04_01a:735_4	kiṃ karissāma, nivattāmāti dvepi ekacittā hutvā nivattiṃsu. Tassa dārakassa ca panthe	735	
PA_atk-s04_01a:735_5	jātattā panthakoti nāmaṃ akaṃsu. Tassā nacirasseva aparopi gabbho patiṭṭhahi. Sabbaṃ	735	
PA_atk-s04_01a:735_6	purimanayeneva vitthāretabbaṃ. Tassapi dārakassa panthe jātattā paṭhamajātassa mahāpanthakoti	735	
PA_atk-s04_01a:735_7	nāmaṃ katvā pacchājātassa cūḷapanthakoti nāmaṃ akaṃsu.	735	
PA_atk-s04_01a:736_0	Te dvepi dārake gahetvā attano vasanaṭṭhānameva gatā. Tesaṃ tattha vasantānaṃ ayaṃ	736	
PA_atk-s04_01a:736_1	mahāpanthakadārako aññe dārakajane “cūḷapitā mahāpitā ayyako ayyikā”ti vadante sutvā	736	
PA_atk-s04_01a:736_2	mātaraṃ paṭipucchi – “amma, aññe dārakā kathenti ‘ayyako ayyikā’ti, kiṃ amhākaṃ ñātakā	736	
PA_atk-s04_01a:736_3	natthī”ti? Āma, tāta, tumhākaṃ ettha ñātakā natthi, rājagahanagare pana vo dhanaseṭṭhi	736	
PA_atk-s04_01a:736_4	nāma ayyako, tattha tumhākaṃ bahū ñātakāti. Kasmā tattha na gacchatha ammāti? Sā	736	
PA_atk-s04_01a:736_5	attano agamanakāraṇaṃ puttassa akathetvā puttesu punappunaṃ kathentesu sāmikamāha	736	
PA_atk-s04_01a:736_6	– “ime dārakā ativiya maṃ kilamenti, kiṃ no mātāpitaro disvā maṃsaṃ khādissanti,	736	
PA_atk-s04_01a:736_7	ehi dārakānaṃ ayyakakulaṃ dassemā”ti. Ahaṃ sammukhā bhavituṃ na sakkhissāmi, taṃ	736	
PA_atk-s04_01a:736_8	pana nayissāmīti. “Sādhu sāmi, yena kenaci upāyena dārakānaṃ ayyakakulameva daṭṭhuṃ	736	
PA_atk-s04_01a:736_9	vaṭṭatī”ti dvepi janā dārake ādāya anupubbena rājagahaṃ patvā nagaradvāre ekissā	736	
PA_atk-s04_01a:736_10	sālāya nivāsaṃ katvā dārakamātā dve dārake gahetvā āgatabhāvaṃ mātāpitūnaṃ ārocāpesi.	7361	
PA_atk-s04_01a:737_0	Te taṃ sāsanaṃ sutvā saṃsāre saṃsarantānaṃ na putto na dhītā nāma natthi, te amhākaṃ	737	
PA_atk-s04_01a:737_1	mahāparādhikā, na sakkā tehi amhākaṃ cakkhupathe ṭhātuṃ. Ettakaṃ pana dhanaṃ gahetvā	737	
PA_atk-s04_01a:737_2	dvepi janā phāsukaṭṭhānaṃ gantvā jīvantu, dārake pana idha pesentūti. Seṭṭhidhītā	737	
PA_atk-s04_01a:737_3	mātāpitūhi pesitaṃ dhanaṃ gahetvā dārake āgatadūtānaṃ hattheyeva datvā pesesi. Dārakā	737	
PA_atk-s04_01a:737_4	ayyakakule vaḍḍhanti. Tesu cūḷapanthako atidaharo, mahāpanthako pana ayyakena saddhiṃ	737	
PA_atk-s04_01a:737_5	dasabalassa dhammakathaṃ sotuṃ gacchati. Tassa niccaṃ satthu sammukhe dhammaṃ suṇantassa	737	
PA_atk-s04_01a:737_6	pabbajjāya cittaṃ nami. So ayyakaṃ āha – “sace tumhe anujāneyyātha, ahaṃ pabbajjeyya”nti.	737	
PA_atk-s04_01a:737_7	“Kiṃ vadesi, tāta, mayhaṃ sakalalokassapi pabbajjato taveva pabbajjā bhaddikā. Sace	737	
PA_atk-s04_01a:737_8	sakkosi, pabbaja, tātā”ti sampaṭicchitvā satthu santikaṃ gato. Satthā “kiṃ, mahāseṭṭhi,	737	
PA_atk-s04_01a:737_9	dārako te laddho”ti? “Āma, bhante, ayaṃ dārako mayhaṃ nattā, tumhākaṃ santike pabbajāmīti vadatī”ti āha.	737	
PA_atk-s04_01a:738_0	Satthā aññataraṃ piṇḍacārikaṃ “imaṃ dārakaṃ pabbājehī”ti āṇāpesi. Thero tassa tacapañcakakammaṭṭhānaṃ	738	
PA_atk-s04_01a:738_1	ācikkhitvā pabbājesi. So bahuṃ buddhavacanaṃ uggaṇhitvā paripuṇṇavasso upasampadaṃ	738	
PA_atk-s04_01a:738_2	labhi. Upasampanno hutvā yonisomanasikāre kammaṃ karonto catunnaṃ arūpāvacarajjhānānaṃ	738	
PA_atk-s04_01a:738_3	lābhī hutvā jhānaṅgehi vuṭṭhāya arahattaṃ pāpuṇi. Iti so saññāvivaṭṭakusalānaṃ aggo	738	
PA_atk-s04_01a:738_4	jāto. So jhānasukhena phalasukhena vītināmento cintesi – “sakkā nu kho imaṃ sukhaṃ	738	
PA_atk-s04_01a:738_5	cūḷapanthakassa dātu”nti. Tato ayyakaseṭṭhissa santikaṃ gantvā “mahāseṭṭhi sace tumhe	738	
PA_atk-s04_01a:738_6	sampaṭicchatha, ahaṃ cūḷapanthakaṃ pabbājeyya”nti āha. Pabbājetha, bhanteti. Thero	738	
PA_atk-s04_01a:738_7	cūḷapanthakadārakaṃ pabbājetvā dasasu sīlesu patiṭṭhāpesi. Cūḷapanthakasāmaṇero bhātikassa santike.	738	
PA_atk-s04_01a:739	“Padumaṃ yathā kokanadaṃ sugandhaṃ,	73	
PA_atk-s04_01a:740	Pāto siyā phullamavītagandhaṃ;	74	
PA_atk-s04_01a:741	Aṅgīrasaṃ passa virocamānaṃ,	74	
PA_atk-s04_01a:742	Tapantamādiccamivantalikkhe”ti. –	74	
PA_atk-s04_01a:743_0	Imaṃ gāthaṃ gaṇhāti. Gahitagahitapadaṃ uparūparipadaṃ gaṇhantassa nassati. Tassa	743	
PA_atk-s04_01a:743_1	imaṃ gāthaṃ gahetuṃ vāyamantasseva cattāro māsā atikkantā. Atha naṃ mahāpanthako	743	
PA_atk-s04_01a:743_2	āha – “cūḷapanthaka, tvaṃ imasmiṃ sāsane abhabbo, catūhi māsehi ekagāthampi gahetuṃ	743	
PA_atk-s04_01a:743_3	na sakkosi, pabbajitakiccaṃ pana tvaṃ kathaṃ matthakaṃ pāpessasi, nikkhama ito”ti.	743	
PA_atk-s04_01a:743_4	So therena paṇāmito vihārapaccante rodamāno aṭṭhāsi.	743	
PA_atk-s04_01a:744_0	Tena samayena satthā rājagahaṃ upanissāya jīvakambavane viharati. Tasmiṃ samaye jīvako	744	
PA_atk-s04_01a:744_1	purisaṃ pesesi “pañcahi bhikkhusatehi saddhiṃ satthāraṃ nimantehī”ti. Tena kho pana	744	
PA_atk-s04_01a:744_2	samayena mahāpanthako bhattuddesako hoti. So “pañcannaṃ bhikkhusatānaṃ bhikkhaṃ sampaṭicchatha,	744	
PA_atk-s04_01a:744_3	bhante”ti vutto “cūḷapanthakaṃ ṭhapetvā sesānaṃ sampaṭicchāmī”ti āha. Cūḷapanthako	744	
PA_atk-s04_01a:744_4	taṃ kathaṃ sutvā bhiyyosomattāya domanassappatto ahosi. Satthā cūḷapanthakassa khedaṃ	744	
PA_atk-s04_01a:744_5	disvā “cūḷapanthako mayi gate bujjhissatī”ti gantvā avidūre ṭhāne attānaṃ dassetvā	744	
PA_atk-s04_01a:744_6	“kiṃ tvaṃ, panthaka, rodasī”ti āha. Bhātā maṃ, bhante, paṇāmetīti. Panthaka, tuyhaṃ	744	
PA_atk-s04_01a:744_7	bhātikassa parapuggalānaṃ āsayānusayañāṇaṃ natthi, tvaṃ buddhaveneyyapuggalo nāmāti	744	
PA_atk-s04_01a:744_8	iddhiyā abhisaṅkharitvā suddhaṃ coḷakhaṇḍaṃ adāsi “imaṃ gahetvā ‘rajoharaṇaṃ rajoharaṇa’nti	744	
PA_atk-s04_01a:744_9	vatvā bhāvehi panthakā”ti.	744	
PA_atk-s04_01a:745_0	So satthārā dinnaṃ coḷakhaṇḍaṃ “rajoharaṇaṃ rajoharaṇa”nti hatthena parimajjanto	745	
PA_atk-s04_01a:745_1	nisīdi. Tassa parimajjantassa lomāni kiliṭṭhadhātukāni jātāni. Puna parimajjantassa	745	
PA_atk-s04_01a:745_2	ukkhaliparipuñchanasadisaṃ jātaṃ. So ñāṇaparipākaṃ āgamma tattha khayavayaṃ paṭṭhapetvā	745	
PA_atk-s04_01a:745_3	cintesi – “idaṃ coḷakhaṇḍaṃ pakatiyā paṇḍaraṃ parisuddhaṃ, upādinnakasarīraṃ nissāya	745	
PA_atk-s04_01a:745_4	kiliṭṭhaṃ jātaṃ, idaṃ cittampi evaṃgatikamevā”ti. Samādhiṃ bhāvetvā cattāri rūpāvacarajjhānāni	745	
PA_atk-s04_01a:745_5	pādakāni katvā saha paṭisambhidāhi arahattaṃ pāpuṇi. So manomayajjhānalābhī hutvā	745	
PA_atk-s04_01a:745_6	eko hutvā bahudhā, bahudhā hutvā eko bhavituṃ samattho ahosi. Arahattamaggeneva cassa	745	
PA_atk-s04_01a:745_7	tepiṭakañca cha abhiññā ca āgamiṃsu.	745	
PA_atk-s04_01a:746_0	Punadivase satthā ekūnehi pañcahi bhikkhusatehi saddhiṃ gantvā jīvakassa nivesane	746	
PA_atk-s04_01a:746_1	nisīdi. Cūḷapanthako pana attano bhikkhāya asampaṭicchitattāyeva na gato. Jīvako	746	
PA_atk-s04_01a:746_2	yāguṃ dātuṃ ārabhi, satthā hatthena pattaṃ pidahi. Kasmā, bhante, na gaṇhathāti?	746	
PA_atk-s04_01a:746_3	Vihāre eko bhikkhu atthi jīvakāti. So purisaṃ pahiṇi “gaccha, bhaṇe, vihāre nisinnaṃ	746	
PA_atk-s04_01a:746_4	ayyaṃ gahetvā ehī”ti. Cūḷapanthakattheropi tassa purisassa pure āgamanāyeva bhikkhusahassaṃ	746	
PA_atk-s04_01a:746_5	nimminitvā ekampi ekena asadisaṃ, ekassapi ca cīvaravicāraṇādisamaṇakammaṃ aññena	746	
PA_atk-s04_01a:746_6	asadisaṃ akāsi. So puriso vihāre bhikkhūnaṃ bahubhāvaṃ disvā gantvā jīvakassa kathesi	746	
PA_atk-s04_01a:746_7	– “bhante, imasmiṃ vihāre bhikkhusaṅgho bahutaro, tato pakkositabbaṃ bhadantaṃ na	746	
PA_atk-s04_01a:746_8	jānāmī”ti. Jīvako satthāraṃ paṭipucchi – “konāmo, bhante, vihāre nisinnabhikkhū”ti?	746	
PA_atk-s04_01a:746_9	Cūḷapanthako nāma jīvakāti. Gaccha bho “cūḷapanthako nāma kataro”ti pucchitvā ānehīti.	746	
PA_atk-s04_01a:746_10	So vihāraṃ gantvā “cūḷapanthako nāma, bhante, kataro”ti pucchi. “Ahaṃ cūḷapanthako	7461	
PA_atk-s04_01a:746_11	ahaṃ cūḷapanthako”ti bhikkhusahassampi kathesi. So punāgantvā jīvakassa kathesi “sahassamattā	7461	
PA_atk-s04_01a:746_12	bhikkhū sabbepi ‘ahaṃ cūḷapanthako ahaṃ cūḷapanthako’ti kathenti, ahaṃ ‘asuko nāma	7461	
PA_atk-s04_01a:746_13	pakkositabbo’ti na jānāmī”ti. Jīvakopi paṭividdhasaccatāya “iddhimā bhikkhū”ti nayato	7461	
PA_atk-s04_01a:746_14	ñatvā “paṭhamaṃ kathanabhikkhumeva ‘tumhe satthā pakkosatī’ti vatvā cīvarakaṇṇe gaṇha	7461	
PA_atk-s04_01a:746_15	tātā”ti āha. So vihāraṃ gantvā tathā akāsi, tāvadeva sahassamattā bhikkhū antaradhāyiṃsu.	7461	
PA_atk-s04_01a:746_16	So theraṃ gahetvā agamāsi. Satthā tasmiṃ khaṇe yāguṃ gaṇhi.	7461	
PA_atk-s04_01a:747_0	Dasabale bhattakiccaṃ katvā vihāraṃ gate dhammasabhāyaṃ kathā udapādi “yāva mahantā	747	
PA_atk-s04_01a:747_1	vata buddhā nāma cattāro māse ekagāthaṃ gaṇhituṃ asakkontaṃ bhikkhuṃ evaṃmahiddhikaṃ	747	
PA_atk-s04_01a:747_2	akaṃsū”ti. Satthā tesaṃ bhikkhūnaṃ cittācāraṃ ñatvā gantvā paññattāsane nisajja “kiṃ	747	
PA_atk-s04_01a:747_3	vadetha, bhikkhave”ti pucchi. Na bhagavā aññaṃ kiñci kathema, cūḷapanthakena tumhākaṃ	747	
PA_atk-s04_01a:747_4	santikā mahālābho laddhoti tumhākaṃyeva guṇaṃ kathemāti. Anacchariyaṃ, bhikkhave,	747	
PA_atk-s04_01a:747_5	idāni mayhaṃ ovādaṃ katvā lokuttaradāyajjalābho, ayaṃ atītepi aparipakkañāṇe ṭhitassa	747	
PA_atk-s04_01a:747_6	mayhaṃ ovādaṃ katvā lokiyadāyajjaṃ labhīti. Bhikkhū “kadā, bhante”ti āyāciṃsu. Satthā	747	
PA_atk-s04_01a:747_7	tesaṃ bhikkhūnaṃ atītaṃ āharitvā dassesi.	747	
PA_atk-s04_01a:748_0	Bhikkhave, atīte bārāṇasīnagare brahmadatto nāma rājā rajjaṃ kāresi. Tasmiṃ samaye	748	
PA_atk-s04_01a:748_1	cūḷakaseṭṭhi nāma paṇḍito byatto sabbanimittāni jānāti. So ekadivasaṃ rājūpaṭṭhānaṃ	748	
PA_atk-s04_01a:748_2	gacchanto antaravīthiyaṃ matamūsikaṃ disvā tasmiṃ khaṇe nakkhattaṃ samānetvā idamāha	748	
PA_atk-s04_01a:748_3	– “sakkā cakkhumatā kulaputtena imaṃ undūraṃ gahetvā dārabharaṇañca kātuṃ kammante	748	
PA_atk-s04_01a:748_4	ca payojetu”nti. Aññataro duggatakulaputto taṃ seṭṭhissa vacanaṃ sutvā “nāyaṃ ajānitvā	748	
PA_atk-s04_01a:748_5	kathessatī”ti mūsikaṃ gahetvā ekasmiṃ āpaṇe biḷārassatthāya datvā kākaṇikaṃ labhi.	748	
PA_atk-s04_01a:748_6	Tāya kākaṇikāya phāṇitaṃ kiṇitvā ekena kuṭena pānīyaṃ gaṇhitvā araññato āgacchante	748	
PA_atk-s04_01a:748_7	mālākāre disvā thokaṃ thokaṃ phāṇitakhaṇḍaṃ datvā uḷuṅkena pānīyaṃ adāsi. Te tassa	748	
PA_atk-s04_01a:748_8	ekekaṃ pupphamuṭṭhiṃ adaṃsu. So tena pupphamūlena punadivasepi phāṇitañca pānīyaghaṭañca	748	
PA_atk-s04_01a:748_9	gahetvā pupphārāmameva gato. Tassa taṃdivasaṃ mālākārā aḍḍhaocitake pupphagacche	748	
PA_atk-s04_01a:748_10	datvā agamaṃsu. So nacirasseva iminā upāyena aṭṭha kahāpaṇe labhi.	7481	
PA_atk-s04_01a:749_0	Puna ekasmiṃ vātavuṭṭhidivase chaḍḍitauyyānaṃ gantvā patitadārūnaṃ rāsiṃ katvā nisinno	749	
PA_atk-s04_01a:749_1	rājakumbhakārassa santikā soḷasa kahāpaṇe labhi. So catuvīsatiyā kahāpaṇesu jātesu	749	
PA_atk-s04_01a:749_2	“atthi ayaṃ upāyo mayha”nti nagaradvārato avidūre ṭhāne ekaṃ pānīyacāṭiṃ ṭhapetvā	749	
PA_atk-s04_01a:749_3	pañcasate tiṇahārake pānīyena upaṭṭhahi. Te āhaṃsu – “tvaṃ, samma, amhākaṃ bahupakāro,	749	
PA_atk-s04_01a:749_4	kiṃ te karomā”ti? Sopi “mayhaṃ kicce uppanne karissathā”ti vatvā ito cito ca vicaranto	749	
PA_atk-s04_01a:749_5	thalapathakammikena ca jalapathakammikena ca saddhiṃ mittasanthavaṃ akāsi. Tassa	749	
PA_atk-s04_01a:749_6	thalapathakammiko “sve imaṃ nagaraṃ assavāṇijako pañca assasatāni gahetvā āgamissatī”ti	749	
PA_atk-s04_01a:749_7	ācikkhi. So tassa vacanaṃ sutvā tiṇahārakānaṃ saññaṃ datvā ekekaṃ tiṇakalāpaṃ diguṇaṃ	749	
PA_atk-s04_01a:749_8	katvā āharāpesi. Atha so assānaṃ nagaraṃ paviṭṭhavelāya tiṇakalāpasahassaṃ antaradvāre	749	
PA_atk-s04_01a:749_9	rāsiṃ katvā nisīdi. Assavāṇijo sakalanagare assānaṃ cāriṃ alabhitvā tassa sahassaṃ	749	
PA_atk-s04_01a:749_10	datvā taṃ tiṇaṃ gaṇhi.	7491	
PA_atk-s04_01a:750_0	Tato katipāhaccayenassa samuddakammikasahāyako ārocesi “paṭṭanaṃ mahānāvā āgatā”ti.	750	
PA_atk-s04_01a:750_1	So “atthi ayaṃ upāyo”ti aṭṭhahi kahāpaṇehi sabbaparivārasampannaṃ tāvakālikaṃ rathaṃ	750	
PA_atk-s04_01a:750_2	gahetvā nāvāpaṭṭanaṃ gantvā ekaṃ aṅgulimuddikaṃ nāvikassa saccakāraṃ datvā avidūre	750	
PA_atk-s04_01a:750_3	ṭhāne sāṇiṃ parikkhipāpetvā tattha nisinno purise āṇāpesi “bāhirakesu vāṇijesu āgatesu	750	
PA_atk-s04_01a:750_4	tatiyena paṭihārena ārocethā”ti. “Nāvā āgatā”ti sutvā bārāṇasito satamattā vāṇijā	750	
PA_atk-s04_01a:750_5	“bhaṇḍaṃ gaṇhāmā”ti āgamaṃsu. Bhaṇḍaṃ tumhe na labhissatha, asukaṭṭhāne nāma mahāvāṇijena	750	
PA_atk-s04_01a:750_6	saccakāro dinnoti. Te tesaṃ sutvā tassa santikaṃ āgatā, pādamūlikapurisā purimasaññāvasena	750	
PA_atk-s04_01a:750_7	tatiyena pāṭihārena tesaṃ āgatabhāvaṃ ārocesuṃ. Te satamattāpi vāṇijā ekekaṃ sahassaṃ	750	
PA_atk-s04_01a:750_8	datvā tena saddhiṃ nāvāya pattikā hutvā puna ekekaṃ sahassaṃ datvā pattiṃ vissajjāpetvā	750	
PA_atk-s04_01a:750_9	bhaṇḍaṃ attano santakaṃ akaṃsu. So puriso dve satasahassāni gahetvā bārāṇasiṃ āgantvā	750	
PA_atk-s04_01a:750_10	“kataññunā bhavituṃ vaṭṭatī”ti ekaṃ satasahassaṃ gahetvā cūḷaseṭṭhissa santikaṃ gato.	7501	
PA_atk-s04_01a:751_0	Atha taṃ cūḷaseṭṭhi “kiṃ te, tāta, katvā idaṃ dhanaṃ laddha”nti pucchi. So “tumhehi	751	
PA_atk-s04_01a:751_1	kathitaupāye ṭhatvā catumāsabbhantareyeva laddha”nti āha. Seṭṭhi tassa vacanaṃ sutvā	751	
PA_atk-s04_01a:751_2	“idāni evarūpaṃ dārakaṃ parasantakaṃ kātuṃ na vaṭṭatī”ti vayappattaṃ dhītaraṃ datvā	751	
PA_atk-s04_01a:751_3	sakalakuṭumbassa sāmikaṃ akāsi. Sopi kulaputto seṭṭhino accayena tasmiṃ nagare seṭṭhiṭṭhānaṃ	751	
PA_atk-s04_01a:751_4	gahetvā yāvatāyukaṃ ṭhatvā yathākammaṃ gato. Satthā dve vatthūni kathetvā anusandhiṃ	751	
PA_atk-s04_01a:751_5	ghaṭetvā abhisambuddhakāle imaṃ gāthamāha –	751	
PA_atk-s04_01a:752	“Appakenapi medhāvī, pābhatena vicakkhaṇo;	75	
PA_atk-s04_01a:753	Samuṭṭhāpeti attānaṃ, aṇuṃ aggiṃva sandhama”nti. ;	75	
PA_atk-s04_01a:754_0	Iti satthā dhammasabhāyaṃ sannisinnānaṃ imaṃ kāraṇaṃ dassesi. Ayaṃ dvinnampi mahāsāvakānaṃ	754	
PA_atk-s04_01a:754_1	pubbapatthanato paṭṭhāya anupubbikathā. Aparabhāge pana satthā ariyagaṇaparivuto	754	
PA_atk-s04_01a:754_2	dhammāsane nisinno manomayaṃ kāyaṃ abhinimminantānaṃ cetovivaṭṭakusalānañca cūḷapanthakattheraṃ	754	
PA_atk-s04_01a:754_3	aggaṭṭhāne ṭhapesi, saññāvivaṭṭakusalānaṃ mahāpanthakanti.	754	
PA_atk-s04_01a:755	Subhūtittheravatthu	75	
PA_atk-s04_01a:756_0	201. Tatiye araṇavihārīnanti nikkilesavihārīnaṃ. Raṇanti hi rāgādayo kilesā vuccanti,	756	
PA_atk-s04_01a:756_1	tesaṃ abhāvena nikkilesavihāro araṇavihāro nāma. So yesaṃ atthi, te araṇavihārino.	756	
PA_atk-s04_01a:756_2	Tesaṃ araṇavihārīnaṃ subhūtitthero aggoti. Kiñcāpi hi aññepi khīṇāsavā araṇavihārinova,	756	
PA_atk-s04_01a:756_3	therena pana dhammadesanāya etaṃ nāmaṃ laddhaṃ. Aññe hi bhikkhū dhammaṃ desento uddissakaṃ	756	
PA_atk-s04_01a:756_4	katvā vaṇṇaṃ vā avaṇṇaṃ vā kathenti, thero pana dhammaṃ desento satthārā desitaniyāmato	756	
PA_atk-s04_01a:756_5	anokkamitvā deseti, tasmā araṇavihārīnaṃ aggo nāma jāto.	756	
PA_atk-s04_01a:757_0	202. Catutthe dakkhiṇeyyānanti dakkhiṇārahānaṃ. Tattha kiñcāpi aññepi khīṇāsavā aggadakkhiṇeyyā,	757	
PA_atk-s04_01a:757_1	thero pana piṇḍāya caranto ghare ghare mettājhānaṃ samāpajjitvā samāpattito vuṭṭhāya	757	
PA_atk-s04_01a:757_2	bhikkhaṃ gaṇhāti “evaṃ bhikkhādāyakānaṃ mahapphalaṃ bhavissatī”ti. Tasmā dakkhiṇeyyānaṃ	757	
PA_atk-s04_01a:757_3	aggoti vutto. Attabhāvo panassa susamiddho, alaṅkatatoraṇaṃ viya cittapaṭo viya ca	757	
PA_atk-s04_01a:757_4	ativiya virocati. Tasmā subhūtīti vuccati.	757	
PA_atk-s04_01a:758_0	Tassa pañhakamme ayamanupubbikathā – ayaṃ kira padumuttare bhagavati anuppanneyeva	758	
PA_atk-s04_01a:758_1	haṃsavatīnagare brāhmaṇamahāsālakule nibbatti, nandamāṇavotissa nāmaṃ akaṃsu. So	758	
PA_atk-s04_01a:758_2	vayappatto tayo vede uggaṇhitvā tattha sāraṃ apassanto attano parivārehi catucattālīsāya	758	
PA_atk-s04_01a:758_3	māṇavakasahassehi saddhiṃ pabbatapāde isipabbajjaṃ pabbajitvā pañca abhiññā aṭṭha	758	
PA_atk-s04_01a:758_4	samāpattiyo nibbattesi, antevāsikepi jhānalābhino akāsi.	758	
PA_atk-s04_01a:759_0	Tasmiṃ samaye padumuttaro bhagavā loke nibbattitvā haṃsavatīnagaraṃ upanissāya viharanto	759	
PA_atk-s04_01a:759_1	ekadivasaṃ paccūsasamaye lokaṃ olokento nandatāpasassa antevāsikānaṃ jaṭilānaṃ arahattūpanissayaṃ	759	
PA_atk-s04_01a:759_2	nandatāpasassa ca dvīhaṅgehi samannāgatassa sāvakassa ṭhānantarapatthanaṃ disvā pātova	759	
PA_atk-s04_01a:759_3	sarīrapaṭijagganaṃ katvā pubbaṇhasamayaṃ pattacīvaramādāya sāriputtattherassa vatthumhi	759	
PA_atk-s04_01a:759_4	vuttanayeneva nandatāpasassa assamaṃ agamāsi. Tattha phalāphaladānañca pupphāsanapaññāpanañca	759	
PA_atk-s04_01a:759_5	nirodhasamāpattisamāpajjanañca vuttanayeneva veditabbaṃ.	759	
PA_atk-s04_01a:760_0	Satthā pana nirodhā vuṭṭhito araṇavihāriaṅgena ca dakkhiṇeyyaṅgena cāti dvīhaṅgehi	760	
PA_atk-s04_01a:760_1	samannāgataṃ ekaṃ sāvakaṃ “isigaṇassa pupphāsanānumodanaṃ karohī”ti āṇāpesi. So attano	760	
PA_atk-s04_01a:760_2	visaye ṭhatvā tepiṭakaṃ sammasitvā anumodanaṃ akāsi. Tassa desanāvasāne satthā sayaṃ	760	
PA_atk-s04_01a:760_3	dhammaṃ desesi. Desanāpariyosāne sabbe catucattālīsasahassāpi tāpasā arahattaṃ pāpuṇiṃsu.	760	
PA_atk-s04_01a:760_4	Nandatāpaso pana anumodakassa bhikkhuno nimittaṃ gaṇhitvā satthu desanānusārena ñāṇaṃ	760	
PA_atk-s04_01a:760_5	pesetuṃ nāsakkhi. Satthā “etha, bhikkhavo”ti sesabhikkhūnaṃ hatthaṃ pasāresi. Sabbepi	760	
PA_atk-s04_01a:760_6	antarahitakesamassū iddhimayaparikkhārā vassasaṭṭhikattherā viya ahesuṃ.	760	
PA_atk-s04_01a:761_0	Nandatāpaso tathāgataṃ vanditvā sammukhe ṭhito āha – “bhante, yena bhikkhunā isigaṇassa	761	
PA_atk-s04_01a:761_1	pupphāsanānumodanā katā, ko nāmoyaṃ tumhākaṃ sāsane”ti? Araṇavihāriaṅgena ca dakkhiṇeyyaṅgena	761	
PA_atk-s04_01a:761_2	ca etadaggaṃ patto esoti. “Bhante, ahampi iminā sattāhakatena adhikārakammena aññaṃ	761	
PA_atk-s04_01a:761_3	sampattiṃ na patthemi, anāgate panāhaṃ ekassa buddhassa sāsane ayaṃ thero viya dvīhaṅgehi	761	
PA_atk-s04_01a:761_4	samannāgato bhaveyya”nti patthanaṃ akāsi. Satthā anantarāyaṃ disvā byākaritvā pakkāmi.	761	
PA_atk-s04_01a:761_5	Nandatāpasopi kālena kālaṃ dasabalassa santike dhammaṃ sutvā aparihīnajjhāno brahmaloke	761	
PA_atk-s04_01a:761_6	nibbatto. Idamassa kalyāṇakammaṃ. Antarā pana kammaṃ na kathiyati.	761	
PA_atk-s04_01a:762_0	So kappasatasahassaṃ atikkamitvā sāvatthiyaṃ sumanaseṭṭhissa gehe nibbatti, subhūtītissa	762	
PA_atk-s04_01a:762_1	nāmaṃ akaṃsu. Aparabhāge amhākaṃ satthā loke nibbatto rājagahaṃ upanissāya viharati.	762	
PA_atk-s04_01a:762_2	Tadā anāthapiṇḍiko seṭṭhi sāvatthiyaṃ uṭṭhānakabhaṇḍaṃ gahetvā attano sahāyakassa	762	
PA_atk-s04_01a:762_3	rājagahaseṭṭhino gharaṃ gato satthu uppannabhāvaṃ ñatvā satthāraṃ sītavane viharantaṃ	762	
PA_atk-s04_01a:762_4	upasaṅkamitvā paṭhamadassaneneva sotāpattiphale patiṭṭhāya satthāraṃ sāvatthiṃ āgamanatthāya	762	
PA_atk-s04_01a:762_5	yācitvā pañcacattālīsayojane magge yojane yojane satasahassapariccāgena vihāre patiṭṭhāpetvā	762	
PA_atk-s04_01a:762_6	sāvatthiyaṃ rājamānena aṭṭhakarīsappamāṇaṃ jetarājakumārassa uyyānabhūmiṃ koṭisanthārena	762	
PA_atk-s04_01a:762_7	kiṇitvā tattha bhagavato vihāraṃ kāretvā adāsi. Vihāramahadivase ayaṃ subhūtikuṭimbiko	762	
PA_atk-s04_01a:762_8	anāthapiṇḍikaseṭṭhinā saddhiṃ gantvā dhammaṃ suṇanto saddhaṃ paṭilabhitvā pabbaji.	762	
PA_atk-s04_01a:762_9	So upasampanno dve mātikā paguṇaṃ katvā kammaṭṭhānaṃ kathāpetvā araññe samaṇadhammaṃ	762	
PA_atk-s04_01a:762_10	karonto vipassanaṃ vaḍḍhetvā mettājhānaṃ pādakaṃ katvā arahattaṃ pāpuṇi. Dhammaṃ	7621	
PA_atk-s04_01a:762_11	desento vuttanayeneva dhammaṃ katheti, piṇḍāya caranto vuttanayeneva mettājhānato	7621	
PA_atk-s04_01a:762_12	vuṭṭhāya bhikkhaṃ gaṇhāti. Atha naṃ satthā imaṃ kāraṇadvayaṃ paṭicca araṇavihārīnañca	7621	
PA_atk-s04_01a:762_13	dakkhiṇeyyānañca bhikkhūnaṃ aggaṭṭhāne ṭhapesīti.	7621	
PA_atk-s04_01a:763	Khadiravaniyarevatattheravatthu	76	
PA_atk-s04_01a:764_0	203. Pañcame āraññakānanti araññavāsīnaṃ. Revato khadiravaniyoti dhammasenāpatittherassa	764	
PA_atk-s04_01a:764_1	kaniṭṭhabhātiko. So yathā aññe therā araññe vasamānā vanasabhāgaṃ udakasabhāgaṃ bhikkhācārasabhāgañca	764	
PA_atk-s04_01a:764_2	sallakkhetvā araññe vasanti, na evaṃ vasi. Etāni pana sabhāgāni anādiyitvā ujjaṅgalasakkharapāsāṇavisame	764	
PA_atk-s04_01a:764_3	khadiravane paṭivasati. Tasmā āraññakānaṃ aggoti vutto.	764	
PA_atk-s04_01a:765_0	Tassa pañhakamme ayamanupubbikathā – ayaṃ kira atīte padumuttarabuddhakāle haṃsavatīnagare	765	
PA_atk-s04_01a:765_1	nibbatto mahāgaṅgāya payāgapatiṭṭhānatitthe nāvākammaṃ karonto paṭivasati. Tasmiṃ	765	
PA_atk-s04_01a:765_2	samaye satthā satasahassabhikkhuparivāro cārikaṃ caranto payāgapatiṭṭhānatitthaṃ	765	
PA_atk-s04_01a:765_3	sampāpuṇi. So dasabalaṃ disvā cintesi – “mayhaṃ kālena kālaṃ buddhadassanaṃ nāma	765	
PA_atk-s04_01a:765_4	natthi, ayaṃ me kalyāṇakammāyūhanakkhaṇo”ti nāvāsaṅghāṭaṃ bandhāpetvā upari celavitānaṃ	765	
PA_atk-s04_01a:765_5	kāretvā gandhamālādāmāni osāretvā heṭṭhā varapotthakaṃ cittattharaṇaṃ attharāpetvā	765	
PA_atk-s04_01a:765_6	saparivāraṃ satthāraṃ paratīraṃ tāresi.	765	
PA_atk-s04_01a:766_0	Tasmiṃ samaye satthā ekaṃ āraññakaṃ bhikkhuṃ etadagge ṭhapesi. So nāviko taṃ disvā	766	
PA_atk-s04_01a:766_1	“mayāpi evamevaṃ anāgate ekassa buddhassa sāsane āraññakānaṃ aggena bhavituṃ vaṭṭatī”ti	766	
PA_atk-s04_01a:766_2	satthāraṃ nimantetvā sattāhaṃ mahādānaṃ datvā satthu pādamūle nipajjitvā, “bhante,	766	
PA_atk-s04_01a:766_3	tumhehi etadagge ṭhapito so bhikkhu viya ahampi anāgate ekassa buddhassa sāsane āraññakānaṃ	766	
PA_atk-s04_01a:766_4	aggo bhaveyya”nti patthanaṃ akāsi. Satthā anantarāyaṃ disvā “anāgate gotamabuddhassa	766	
PA_atk-s04_01a:766_5	sāsane tvaṃ āraññakānaṃ aggo bhavissasī”ti byākaritvā pakkāmi. Antarā pana aññaṃ	766	
PA_atk-s04_01a:766_6	kammaṃ na kathiyati.	766	
PA_atk-s04_01a:767_0	So yāvajīvaṃ kalyāṇakammaṃ katvā devamanussesu saṃsaranto imasmiṃ buddhuppāde magadhakkhette	767	
PA_atk-s04_01a:767_1	nālakabrāhmaṇagāme sārībrāhmaṇiyā kucchimhi paṭisandhiṃ gahetvā tiṇṇaṃ bhātikānaṃ	767	
PA_atk-s04_01a:767_2	tissannañca bhaginīnaṃ sabbakaniṭṭho hutvā nibbatti, revatotissa nāmaṃ akaṃsu. Athassa	767	
PA_atk-s04_01a:767_3	mātāpitaro cintesuṃ – “vaḍḍhitavaḍḍhite dārake samaṇā sakyaputtiyā netvā pabbājenti,	767	
PA_atk-s04_01a:767_4	amhākaṃ puttaṃ revataṃ daharameva gharabandhanena bandhissāmā”ti samānakulato dārikaṃ	767	
PA_atk-s04_01a:767_5	ānetvā revatassa ayyikaṃ vandāpetvā, “amma, tava ayyikāya mahallakatarā hohī”ti āhaṃsu.	767	
PA_atk-s04_01a:767_6	Revato tesaṃ kathaṃ sutvā cintesi – “ayaṃ dārikā daharā paṭhamavaye ṭhitā, imissā	767	
PA_atk-s04_01a:767_7	kira evaṃvidhaṃ rūpaṃ mama ayyikāya rūpasadisaṃ bhavissati, pucchissāmi tāva nesaṃ	767	
PA_atk-s04_01a:767_8	adhippāya”nti cintetvā āha – “tumhe kiṃ kathethā”ti? Tāta, “ayaṃ dārikā ayyikā viya	767	
PA_atk-s04_01a:767_9	te jaraṃ pāpuṇātū”ti vadāmāti. So “imissā rūpaṃ evaṃvidhaṃ bhavissatī”ti pucchi.	767	
PA_atk-s04_01a:767_10	Tāta, kiṃ vadesi, mahāpuññā evaṃvidhā hontīti.	7671	
PA_atk-s04_01a:768_0	So cintesi – “idaṃ kira rūpaṃ iminā niyāmena valittacaṃ bhavissati palitakesaṃ khaṇḍadantaṃ,	768	
PA_atk-s04_01a:768_1	ahaṃ evarūpe rūpe rajjitvā kiṃ karissāmi, mama bhātikānaṃ gatamaggameva gamissāmī”ti	768	
PA_atk-s04_01a:768_2	kīḷanto viya hutvā samavaye taruṇadārake āha – “etha, bho, vidhāvanikaṃ karissāmā”ti	768	
PA_atk-s04_01a:768_3	nikkhami. Tāta, maṅgaladivase mā bahi gacchāti. So dārakehi saddhiṃ kīḷanto viya	768	
PA_atk-s04_01a:768_4	attano dhāvanavāre sampatte thokaṃ gantvā papañcetvā āgacchati. Puna dutiyavāre sampatte	768	
PA_atk-s04_01a:768_5	tato turitaṃ viya gantvā āgato, tatiyavāre sampatte “ayaṃ me kālo”ti ñatvā sammukhaṭṭhāneneva	768	
PA_atk-s04_01a:768_6	palāyitvā paṃsukūlikabhikkhūnaṃ nivāsaṭṭhānaṃ araññaṃ gantvā there abhivādetvā pabbajjaṃ	768	
PA_atk-s04_01a:768_7	yāci. Sappurisa mayaṃ taṃ na jānāma “kassāsi putto”ti, tvañca alaṅkataniyāmeneva	768	
PA_atk-s04_01a:768_8	āgato, ko taṃ pabbājetuṃ ussahissatīti. So ubho bāhā paggayha “vilumpanti maṃ vilumpanti	768	
PA_atk-s04_01a:768_9	ma”nti mahāravaṃ viravi. Ito cito ca bhikkhū sannipatitvā “sappurisa, imasmiṃ ṭhāne	768	
PA_atk-s04_01a:768_10	tava vatthaṃ vā piḷandhanaṃ vā koci gaṇhanto nāma natthi, tvañca ‘vilumpantī’ti vadasi,	7681	
PA_atk-s04_01a:768_11	kiṃ sandhāya vadasī”ti? Bhante, nāhaṃ vatthālaṅkāraṃ sandhāya vadāmi, tissannaṃ pana	7681	
PA_atk-s04_01a:768_12	me sampattīnaṃ vilopo vattati, taṃ sandhāya vadāmi. Maṃ tāva tumhe mā pabbājayittha,	7681	
PA_atk-s04_01a:768_13	bhātaraṃ pana me jānāthāti. Konāmo pana te bhātāti? Gihikāle upatisso nāma, idāni	7681	
PA_atk-s04_01a:768_14	pana sāriputto nāma jātoti vadantīti. “Āvuso, evaṃ sante ayaṃ kulaputto amhākaṃ kaniṭṭhabhātiko	7681	
PA_atk-s04_01a:768_15	nāma hoti, jeṭṭhabhātiko no dhammasenāpati puretaraṃyeva āha – ‘amhākaṃ ñātakā sabbeva	7681	
PA_atk-s04_01a:768_16	micchādiṭṭhikā, yo koci amhākaṃ ñātīti āgacchati, taṃ yena tenupāyena pabbājeyyathā’ti.	7681	
PA_atk-s04_01a:768_17	Ayaṃ pana therassa ajjhattabhātiko, pabbājetha na”nti vatvā tacapañcakakammaṭṭhānaṃ	7681	
PA_atk-s04_01a:768_18	ācikkhitvā pabbājayiṃsu. Atha naṃ paripuṇṇavassaṃ upasampādetvā kammaṭṭhāne yojayiṃsu.	7681	
PA_atk-s04_01a:769_0	Thero kammaṭṭhānaṃ gahetvā ācariyupajjhāyānaṃ avidūre ṭhāne vuttappakāraṃ khadiravanaṃ	769	
PA_atk-s04_01a:769_1	pavisitvā samaṇadhammaṃ karoti. Tassa “arahattaṃ appatvā dasabalaṃ vā bhātikattheraṃ	769	
PA_atk-s04_01a:769_2	vā na passissāmī”ti vāyamantasseva tayo māsā atikkantā, sukhumālakulaputtassa lūkhabhojanaṃ	769	
PA_atk-s04_01a:769_3	bhuñjantassa cittaṃ valītaṃ nāma hoti, kammaṭṭhānaṃ vimokkhaṃ na gataṃ. So temāsaccayena	769	
PA_atk-s04_01a:769_4	pavāretvā vutthavasso hutvā tasmiṃyeva ṭhāne samaṇadhammaṃ karoti. Tassa samaṇadhammaṃ	769	
PA_atk-s04_01a:769_5	karontassa cittaṃ ekaggaṃ ahosi, so vipassanaṃ vaḍḍhetvā arahattaṃ pāpuṇi.	769	
PA_atk-s04_01a:770_0	Athāyasmā sāriputto satthāraṃ āha – “bhante, mayhaṃ kira kaniṭṭhabhātā revato pabbajito,	770	
PA_atk-s04_01a:770_1	so abhirameyya vā na vā, gantvā naṃ passissāmī”ti. Bhagavā revatassa āraddhavipassakabhāvaṃ	770	
PA_atk-s04_01a:770_2	ñatvā dve vāre paṭikkhipitvā tatiyavāre yācito arahattaṃ pattabhāvaṃ ñatvā, “sāriputta,	770	
PA_atk-s04_01a:770_3	ahampi gamissāmi, bhikkhūnaṃ ārocehī”ti. Thero bhikkhusaṅghaṃ sannipātetvā, “āvuso,	770	
PA_atk-s04_01a:770_4	satthā cārikaṃ caritukāmo, gantukāmā āgacchantū”ti sabbesaṃyeva ārocesi. Dasabalassa	770	
PA_atk-s04_01a:770_5	cārikatthāya gamanakāle ohīnakabhikkhū nāma appakā honti, “satthu suvaṇṇavaṇṇaṃ sarīraṃ	770	
PA_atk-s04_01a:770_6	passissāma, madhuradhammakathaṃ vā suṇissāmā”ti yebhuyyena gantukāmāva bahukā honti.	770	
PA_atk-s04_01a:770_7	Iti satthā mahābhikkhusaṅghaparivāro “revataṃ passissāmī”ti nikkhanto.	770	
PA_atk-s04_01a:771_0	Athekasmiṃ padese ānandatthero dvedhāpathaṃ patvā bhagavantaṃ pucchi – “bhante, imasmiṃ	771	
PA_atk-s04_01a:771_1	ṭhāne dve maggā, kataramaggena saṅgho gacchatū”ti. Kataramaggo, ānanda, ujukoti?	771	
PA_atk-s04_01a:771_2	Bhante, ujumaggo tiṃsayojano amanussapatho, parihāramaggo pana saṭṭhiyojaniko khemo	771	
PA_atk-s04_01a:771_3	subhikkhoti. Ānanda, sīvali amhehi saddhiṃ āgatoti? Āma, bhante, āgatoti. Tena hi	771	
PA_atk-s04_01a:771_4	saṅgho ujumaggameva gaṇhatu, sīvalissa puññaṃ vīmaṃsissāmāti. Satthā bhikkhusaṅghaparivāro	771	
PA_atk-s04_01a:771_5	sīvalittherassa puññavīmaṃsanatthaṃ aṭavimaggaṃ abhiruhi. Maggaṃ abhiruhanaṭṭhānato	771	
PA_atk-s04_01a:771_6	paṭṭhāya devasaṅgho yojane yojane ṭhāne nagaraṃ māpetvā buddhappamukhassa bhikkhusaṅghassa	771	
PA_atk-s04_01a:771_7	vasanatthāya vihāre paṭiyādesi. Devaputtā raññā pesitakammakārā viya hutvā yāgukhajjakādīni	771	
PA_atk-s04_01a:771_8	gahetvā “kahaṃ ayyo sīvali, kahaṃ ayyo sīvalī”ti pucchantā gacchanti. Thero taṃ sakkārasammānaṃ	771	
PA_atk-s04_01a:771_9	gaṇhāpetvā satthu santikaṃ gacchati. Satthā bhikkhusaṅghena saddhiṃ paribhuñji.	771	
PA_atk-s04_01a:772_0	Imināva niyāmena satthā sakkārasammānaṃ anubhavanto devasikaṃ yojanaparamaṃ gantvā	772	
PA_atk-s04_01a:772_1	tiṃsayojanikaṃ kantāraṃ atikkamma khadiravaniyattherassa sabhāgaṭṭhānaṃ patto. Thero	772	
PA_atk-s04_01a:772_2	satthu āgamanaṃ ñatvā attano vasanaṭṭhāne buddhappamukhassa bhikkhusaṅghassa pahonakavihāre	772	
PA_atk-s04_01a:772_3	dasabalassa gandhakuṭiṃ rattiṭṭhānadivāṭṭhānādīni ca iddhiyā māpetvā tathāgatassa	772	
PA_atk-s04_01a:772_4	paccuggamanaṃ gato. Satthā alaṅkatapaṭiyattena maggena vihāraṃ pāvisi. Atha tathāgate	772	
PA_atk-s04_01a:772_5	gandhakuṭiṃ paviṭṭhe bhikkhū vassaggena pattasenāsanāni pavisiṃsu. Devatā “akālo	772	
PA_atk-s04_01a:772_6	āhārassā”ti aṭṭhavidhaṃ pānakaṃ āhariṃsu. Satthā saṅghena saddhiṃ pānakaṃ pivi. Imināva	772	
PA_atk-s04_01a:772_7	niyāmena tathāgatassa sakkārasammānaṃ anubhavantasseva addhamāso atikkanto.	772	
PA_atk-s04_01a:773_0	Athekacce ukkaṇṭhitabhikkhū ekasmiṃ ṭhāne nisīditvā kathaṃ uppādayiṃsu “satthā dasabalo	773	
PA_atk-s04_01a:773_1	‘mayhaṃ aggasāvakassa kaniṭṭhabhātā’ti vatvā evarūpaṃ navakammikabhikkhuṃ passituṃ	773	
PA_atk-s04_01a:773_2	āgato, imassa vihārassa santike jetavanamahāvihāro vā veḷuvanavihārādayo vā kiṃ karissanti.	773	
PA_atk-s04_01a:773_3	Ayampi bhikkhu evarūpassa navakammassa kārako, kiṃ nāma samaṇadhammaṃ karissatī”ti?	773	
PA_atk-s04_01a:773_4	Atha satthā cintesi – “mayi ciraṃ vasante idaṃ ṭhānaṃ ākiṇṇaṃ bhavissati, āraññakā	773	
PA_atk-s04_01a:773_5	bhikkhū nāma pavivekatthikā honti, revatassa aphāsuvihāro bhavissatī”ti tato revatassa	773	
PA_atk-s04_01a:773_6	divāṭṭhānaṃ gato. Thero ekakova caṅkamanakoṭiyaṃ ālambanaphalakaṃ nissāya pāsāṇaphalake	773	
PA_atk-s04_01a:773_7	nisinno satthāraṃ dūratova āgacchantaṃ disvā paccuggantvā vandi.	773	
PA_atk-s04_01a:774_0	Atha naṃ satthā pucchi – “revata, imaṃ vāḷamigaṭṭhānaṃ, caṇḍānaṃ hatthiassādīnaṃ	774	
PA_atk-s04_01a:774_1	saddaṃ sutvā kinti karosī”ti? Tesaṃ me, bhante, saddaṃ suṇato araññarati nāma uppajjatīti.	774	
PA_atk-s04_01a:774_2	Satthā tasmiṃ ṭhāne revatattherassa pañcahi gāthāsatehi araññe nivāsānisaṃsaṃ nāma	774	
PA_atk-s04_01a:774_3	kathetvā punadivase avidūre ṭhāne piṇḍāya caritvā revatattheraṃ nivattetvā yehi bhikkhūhi	774	
PA_atk-s04_01a:774_4	therassa avaṇṇo kathito, tesaṃ kattarayaṭṭhiupāhanātelanāḷichattānaṃ pamussanabhāvaṃ	774	
PA_atk-s04_01a:774_5	akāsi. Te attano parikkhāratthāya nivattā āgatamaggeneva gacchantāpi taṃ ṭhānaṃ sallakkhetuṃ	774	
PA_atk-s04_01a:774_6	na sakkonti. Paṭhamaṃ hi te alaṅkatapaṭiyattena maggena gantvā taṃdivasaṃ pana visamamaggena	774	
PA_atk-s04_01a:774_7	gacchantā tasmiṃ tasmiṃ ṭhāne ukkuṭikaṃ nisīdanti, jāṇukena gacchanti. Te gumbe ca	774	
PA_atk-s04_01a:774_8	gacche ca kaṇṭake ca maddantā attano vasitasabhāgaṭṭhānaṃ gantvā tasmiṃ tasmiṃ khadirakhāṇuke	774	
PA_atk-s04_01a:774_9	attano chattaṃ sañjānanti, upāhanaṃ kattarayaṭṭhiṃ telanāḷiṃ sañjānanti. Te tasmiṃ	774	
PA_atk-s04_01a:774_10	samaye “iddhimā ayaṃ bhikkhū”ti ñatvā attano parikkhāre ādāya “dasabalassa paṭiyattasakkāro	7741	
PA_atk-s04_01a:774_11	nāma evarūpo hotī”ti vadantā āgamaṃsu.	7741	
PA_atk-s04_01a:775_0	Purato gatabhikkhū, visākhā upāsikā, attano gehe nisinnakāle pucchati – “manāpaṃ	775	
PA_atk-s04_01a:775_1	nu kho, bhante, revatattherassa vasanaṭṭhāna”nti? Manāpaṃ upāsike nandanavanacittalatādipaṭibhāgaṃ	775	
PA_atk-s04_01a:775_2	taṃ senāsananti. Atha nesaṃ sabbapacchato āgatabhikkhū pucchi – “manāpaṃ, ayyā, revatattherassa	775	
PA_atk-s04_01a:775_3	vasanaṭṭhāna”nti. Mā puccha upāsike, kathetuṃ ayuttaṭṭhānametaṃ, ujjaṅgalaṃ sakkharapāsāṇavisamaṃ	775	
PA_atk-s04_01a:775_4	khadiravanaṃ etaṃ, tattha so bhikkhu viharatīti. Visākhā, purimānañca pacchimānañca	775	
PA_atk-s04_01a:775_5	bhikkhūnaṃ kathaṃ sutvā “kesaṃ nu kho kathā saccā”ti pacchābhatte gandhamālaṃ ādāya	775	
PA_atk-s04_01a:775_6	dasabalassa upaṭṭhānaṃ gantvā, vanditvā ekamantaṃ nisinnā satthāraṃ pucchi – “bhante,	775	
PA_atk-s04_01a:775_7	revatattherassa vasanaṭṭhānaṃ ekacce, ayyā, vaṇṇenti, ekacce nindanti, kiṃ nāmetaṃ,	775	
PA_atk-s04_01a:775_8	bhante”ti? Visākhe ramaṇīyaṃ vā hotu mā vā, yasmiṃ ṭhāne ariyānaṃ cittaṃ ramati,	775	
PA_atk-s04_01a:775_9	tadeva ṭhānaṃ ramaṇīyaṃ nāmāti vatvā imaṃ gāthamāha –	775	
PA_atk-s04_01a:776	“Gāme vā yadi vāraññe, ninne vā yadi vā thale;	77	
PA_atk-s04_01a:777	Yattha arahanto viharanti, taṃ bhūmirāmaṇeyyaka”nti. ;	77	
PA_atk-s04_01a:778	Atha satthā aparabhāge jetavanamahāvihāre ariyagaṇamajjhe nisinno theraṃ āraññakānaṃ bhikkhūnaṃ aggaṭṭhāne ṭhapesīti.	77	
PA_atk-s04_01a:779	Kaṅkhārevatattheravatthu	77	
PA_atk-s04_01a:780_0	204. Chaṭṭhe jhāyīnanti jhānalābhīnaṃ jhānābhiratānaṃ. So kira thero yā jhānasamāpattiyo	780	
PA_atk-s04_01a:780_1	dasabalo samāpajjati, tato appataraṃ ṭhapetvā bahutarā samāpajjati. Tasmā jhāyīnaṃ	780	
PA_atk-s04_01a:780_2	aggo nāma jāto. Kaṅkhāyanabhāvena kaṅkhārevatoti vuccati. Kaṅkhā nāma kukkuccaṃ,	780	
PA_atk-s04_01a:780_3	kukkuccakoti attho. Kiṃ pana aññe kukkuccakā natthīti? Atthi, ayaṃ pana thero kappiyepi	780	
PA_atk-s04_01a:780_4	kukkuccaṃ uppādesi. Tenassa kukkuccakatā atipākaṭā jātāti kaṅkhārevatotveva saṅkhaṃ gato.	780	
PA_atk-s04_01a:781_0	Tassa pañhakamme ayamanupubbikathā – ayaṃ kira padumuttarabuddhakāle purimanayeneva	781	
PA_atk-s04_01a:781_1	mahājanena saddhiṃ vihāraṃ gantvā parisapariyante ṭhito dhammaṃ suṇanto satthāraṃ	781	
PA_atk-s04_01a:781_2	ekaṃ bhikkhuṃ jhānābhiratānaṃ aggaṭṭhāne ṭhapentaṃ disvā “mayāpi anāgate evarūpena	781	
PA_atk-s04_01a:781_3	bhavituṃ vaṭṭatī”ti desanāvasāne satthāraṃ nimantetvā purimanayeneva sattāhaṃ mahāsakkāraṃ	781	
PA_atk-s04_01a:781_4	katvā bhagavantaṃ āha – “bhante, ahaṃ iminā adhikārakammena na aññaṃ sampattiṃ patthemi,	781	
PA_atk-s04_01a:781_5	yathā pana so tumhehi ito sattadivasamatthake bhikkhu jhāyīnaṃ aggaṭṭhāne ṭhapito,	781	
PA_atk-s04_01a:781_6	evaṃ ahampi anāgate ekassa buddhassa sāsane jhāyīnaṃ aggo bhaveyya”nti patthanaṃ	781	
PA_atk-s04_01a:781_7	akāsi. Satthā anāgataṃ oloketvā samijjhanabhāvaṃ disvā “anāgate kappasatasahassāvasāne	781	
PA_atk-s04_01a:781_8	gotamo nāma buddho uppajjissati, tassa sāsane tvaṃ jhāyīnaṃ aggo bhavissasī”ti byākaritvā pakkāmi.	781	
PA_atk-s04_01a:782_0	So yāvajīvaṃ kalyāṇakammaṃ katvā kappasatasahassaṃ devamanussesu saṃsaritvā amhākaṃ	782	
PA_atk-s04_01a:782_1	bhagavato kāle sāvatthinagare mahābhogakule nibbatto pacchābhattaṃ dhammassavanatthaṃ	782	
PA_atk-s04_01a:782_2	gacchantena mahājanena saddhiṃ vihāraṃ gantvā parisapariyante ṭhito dasabalassa dhammakathaṃ	782	
PA_atk-s04_01a:782_3	sutvā saddhaṃ paṭilabhitvā pabbajito upasampadaṃ labhitvā kammaṭṭhānaṃ kathāpetvā	782	
PA_atk-s04_01a:782_4	jhānaparikammaṃ karonto jhānalābhī hutvā jhānameva pādakaṃ katvā arahattaphalaṃ pāpuṇi.	782	
PA_atk-s04_01a:782_5	So dasabalena samāpajjitabbasamāpattīnaṃ appatarā ṭhapetvā bahutarā samāpajjanto	782	
PA_atk-s04_01a:782_6	ahorattaṃ jhānesu ciṇṇavasī ahosi. Atha naṃ aparabhāge satthā imaṃ guṇaṃ gahetvā	782	
PA_atk-s04_01a:782_7	jhāyīnaṃ aggaṭṭhāne ṭhapesi. “Akappiyo, āvuso guḷo, akappiyā muggā”ti evaṃ pana kappiyesveva	782	
PA_atk-s04_01a:782_8	vatthūsu kukkuccassa uppāditatāya kukkuccasaṅkhātāya kaṅkhāya bhāvena kaṅkhārevatoti saṅkhaṃ gatoti.	782	
PA_atk-s04_01a:783	Soṇakoḷivisattheravatthu	78	
PA_atk-s04_01a:784_0	205. Sattame āraddhavīriyānanti paggahitavīriyānaṃ paripuṇṇavīriyānaṃ. Soṇo koḷivisoti	784	
PA_atk-s04_01a:784_1	soṇoti tassa nāmaṃ, koḷivisoti gottaṃ. Koṭivessoti vā attho, issariyena koṭippattassa	784	
PA_atk-s04_01a:784_2	vessakulassa dārakoti adhippāyo. Yasmā pana aññesaṃ bhikkhūnaṃ vīriyaṃ nāma vaḍḍhetabbaṃ	784	
PA_atk-s04_01a:784_3	hoti, therassa pana hāpetabbameva ahosi. Tasmā esa āraddhavīriyānaṃ aggo nāma jāto.	784	
PA_atk-s04_01a:785_0	Tassa pañhakamme ayamanupubbikathā – ayaṃ kira atīte padumuttarabuddhakāle seṭṭhikule	785	
PA_atk-s04_01a:785_1	nibbatti, sirivaḍḍhakumārotissa nāmaṃ akaṃsu. So vayappatto purimanayeneva vihāraṃ	785	
PA_atk-s04_01a:785_2	gantvā parisapariyante ṭhito dhammaṃ suṇanto satthāraṃ ekaṃ bhikkhuṃ āraddhavīriyānaṃ	785	
PA_atk-s04_01a:785_3	aggaṭṭhāne ṭhapentaṃ disvā “mayāpi anāgate evarūpena bhavituṃ vaṭṭatī”ti desanāpariyosāne	785	
PA_atk-s04_01a:785_4	dasabalaṃ nimantetvā sattāhaṃ mahādānaṃ datvā vuttanayeneva patthanaṃ akāsi. Satthā	785	
PA_atk-s04_01a:785_5	tassa patthanāya samijjhanabhāvaṃ disvā purimanayeneva byākaritvā vihāraṃ gato.	785	
PA_atk-s04_01a:786_0	Sopi sirivaḍḍhaseṭṭhi yāvajīvaṃ kusalaṃ katvā devamanussesu saṃsaranto kappasatasahassaṃ	786	
PA_atk-s04_01a:786_1	atikkamitvā imasmiṃ kappe parinibbute kassapadasabale anuppanne amhākaṃ bhagavati	786	
PA_atk-s04_01a:786_2	bārāṇasiyaṃ kulagehe paṭisandhiṃ gaṇhi. So attano sahāyakehi saddhiṃ gaṅgāyaṃ kīḷati.	786	
PA_atk-s04_01a:786_3	Tasmiṃ samaye eko jiṇṇacīvariko paccekabuddho “bārāṇasiṃ upanissāya gaṅgātīre paṇṇasālaṃ	786	
PA_atk-s04_01a:786_4	katvā vassaṃ upagacchissāmī”ti udakena samupabyūḷhe daṇḍake ca valliyo ca saṃkaḍḍhati.	786	
PA_atk-s04_01a:786_5	Ayaṃ kumāro sahāyakehi saddhiṃ gantvā abhivādetvā ṭhito, “bhante, kiṃ karothā”ti	786	
PA_atk-s04_01a:786_6	pucchi. Kumāra upakaṭṭhe antovasse pabbajitānaṃ vasanaṭṭhānaṃ nāma laddhuṃ vaṭṭatīti.	786	
PA_atk-s04_01a:786_7	“Bhante, ajjeva ekadivasaṃ ayyo yathā tathā āgametu, ahaṃ sve ayyassa vasanaṭṭhānaṃ	786	
PA_atk-s04_01a:786_8	karissāmī”ti āha. Paccekabuddho “tasseva kumārassa saṅgahaṃ karissāmī”ti āgatattā	786	
PA_atk-s04_01a:786_9	adhivāsesi. So tassa adhivāsanaṃ viditvā gato punadivase sakkārasammānaṃ sajjetvā	786	
PA_atk-s04_01a:786_10	paccekabuddhassa āgamanaṃ olokento aṭṭhāsi. Paccekabuddhopi “kahaṃ nu kho ajja bhikkhācāraṃ	7861	
PA_atk-s04_01a:786_11	labhissāmī”ti āvajjento ñatvā tasseva gehadvāraṃ agamāsi.	7861	
PA_atk-s04_01a:787_0	Kumāro paccekabuddhaṃ disvā sampiyāyamāno pattaṃ ādāya bhikkhaṃ datvā “imaṃ antovassaṃ	787	
PA_atk-s04_01a:787_1	mayhaṃ gehadvārameva āgacchatha, bhante”ti paṭiññaṃ gahetvā paccekabuddhe bhattakiccaṃ	787	
PA_atk-s04_01a:787_2	katvā pakkante attano sahāyakehi saddhiṃ gantvā ekadivaseneva paccekabuddhassa vasanapaṇṇasālañca	787	
PA_atk-s04_01a:787_3	caṅkamanañca rattiṭṭhānadivāṭṭhānāni ca kārāpetvā adāsi. Tasseva paṇṇasālaṃ pavisanavelāya	787	
PA_atk-s04_01a:787_4	haritūpalittāya bhūmiyā “pādesu kalalaṃ mā laggī”ti attano pārupanaṃ satasahassagghanakaṃ	787	
PA_atk-s04_01a:787_5	rattakambalaṃ bhūmattharaṇaṃ santharitvā kambalassa vaṇṇena saddhiṃ paccekabuddhassa	787	
PA_atk-s04_01a:787_6	sarīrappabhaṃ ekasadisaṃ disvā ativiya pasanno hutvā āha – “yathā tumhehi akkantakālato	787	
PA_atk-s04_01a:787_7	paṭṭhāya imassa kambalassa ativiya pabhā virocati, evameva mayhampi nibbattanibbattaṭṭhāne	787	
PA_atk-s04_01a:787_8	hatthapādānaṃ vaṇṇo bandhujīvakapupphavaṇṇo hotu, satakkhattuṃ vihatakappāsapaṭalaphassasadisova	787	
PA_atk-s04_01a:787_9	phasso hotū”ti. So temāsaṃ paccekabuddhaṃ upaṭṭhahitvā pavāritakāle ticīvaraṃ adāsi.	787	
PA_atk-s04_01a:787_10	Paccekabuddho paripuṇṇapattacīvaro gandhamādanameva gato.	7871	
PA_atk-s04_01a:788_0	Sopi kulaputto devamanussesu saṃsaranto amhākaṃ bhagavato kāle kāḷacampānagare upaseṭṭhissa	788	
PA_atk-s04_01a:788_1	ghare paṭisandhiṃ gaṇhi. Tassa paṭisandhiggahaṇakālato paṭṭhāya seṭṭhikulaṃ anekāni	788	
PA_atk-s04_01a:788_2	paṇṇākārasahassāni āgacchanti. Jātadivase ca sakalanagaraṃ ekasakkārasammānaṃ ahosi.	788	
PA_atk-s04_01a:788_3	Athassa nāmaggahaṇadivase mātāpitaro “amhākaṃ putto attano nāmaṃ gaṇhitvāva āgato,	788	
PA_atk-s04_01a:788_4	rattasuvaṇṇarasaparisittā viyassa sarīracchavī”ti soṇakumārotvevassa nāmaṃ akaṃsu.	788	
PA_atk-s04_01a:789_0	Athassa saṭṭhi dhātiyo upanetvā devakumāraṃ viya naṃ sukhena vaḍḍhesuṃ. Tassa evarūpaṃ	789	
PA_atk-s04_01a:789_1	āhāravidhānaṃ ahosi – saṭṭhikarīsamattaṃ ṭhānaṃ kasitvā tividhena udakena posenti.	789	
PA_atk-s04_01a:789_2	Kedāre pavisantīsu udakamātikāsu khīrodakassa ca gandhodakassa ca anekāni cāṭisahassāni	789	
PA_atk-s04_01a:789_3	āsiñcanti. Sālisīsānaṃ khīraggahaṇakāle sukādīnaṃ pāṇānaṃ ucchiṭṭhakaraṇanivāraṇatthaṃ	789	
PA_atk-s04_01a:789_4	vīhigabbhānaṃ sukhumālabhāvatthañca pariyantaparikkhepe ca antarantarā ca thambhe	789	
PA_atk-s04_01a:789_5	nikhanitvā upari daṇḍake datvā kilañjehi chādetvā samantā sāṇiyā parikkhipitvā sabbapariyante	789	
PA_atk-s04_01a:789_6	ārakkhaṃ gaṇhanti. Sasse nipphanne koṭṭhe catujātigandhehi paribhaṇḍaṃ katvā upari	789	
PA_atk-s04_01a:789_7	uttamagandhehi paribhāventi. Anekasahassapurisā khettaṃ oruyha sālisīsāni vaṇṭesu	789	
PA_atk-s04_01a:789_8	chinditvā muṭṭhimuṭṭhiyo katvā rajjukehi bandhitvā sukkhāpenti. Tato koṭṭhakassa	789	
PA_atk-s04_01a:789_9	heṭṭhimatale gandhe santharitvā upari sālisīsāni santharanti. Evaṃ ekantarikaṃ katvā	789	
PA_atk-s04_01a:789_10	santharantā koṭṭhakaṃ pūretvā dvāraṃ pidahanti, tivassasampattakāle koṭṭhakaṃ vivaranti.	7891	
PA_atk-s04_01a:789_11	Vivaṭakāle sakalanagaraṃ sugandhagandhikaṃ hoti. Sālimhi pahate dhuttā thuse kiṇitvā	7891	
PA_atk-s04_01a:789_12	gaṇhanti, kuṇḍakaṃ pana cūḷupaṭṭhākā labhanti. Musalaghaṭṭitake sālitaṇḍule vicinitvā	7891	
PA_atk-s04_01a:789_13	gaṇhanti. Te suvaṇṇahīrakapacchiyaṃ pakkhipitvā satakālaṃ parissāvetvā gahite pakkuthitajātirase	7891	
PA_atk-s04_01a:789_14	ekavāraṃ pakkhipitvā uddharanti, pamukhaṭṭhānaṃ sumanapupphasadisaṃ hoti. Taṃ bhojanaṃ	7891	
PA_atk-s04_01a:789_15	suvaṇṇasarake pakkhipitvā pakkuthitaappodakamadhupāyāsapūritassa rajatathālassa upari	7891	
PA_atk-s04_01a:789_16	katvā ādāya gantvā seṭṭhiputtassa purato ṭhapenti.	7891	
PA_atk-s04_01a:790_0	So attano yāpanamattaṃ bhuñjitvā gandhavāsitena udakena mukhaṃ vikkhāletvā hatthapāde	790	
PA_atk-s04_01a:790_1	dhovati. Athassa dhotahatthapādassa nānappakāraṃ mukhavāsaṃ upanenti. Tassa akkamanaṭṭhāne	790	
PA_atk-s04_01a:790_2	varapotthakacittattharaṇaṃ attharanti. Hatthapādatalānissa bandhujīvakapupphavaṇṇāni	790	
PA_atk-s04_01a:790_3	honti, satakālavihatakappāsassa viya phasso, pādatalesu maṇikuṇḍalāvattavaṇṇāni lomāni	790	
PA_atk-s04_01a:790_4	jāyiṃsu. So kassacideva kujjhitvā “ājānāhi bhūmiṃ akkamissāmī”ti vadati. Tassa vayappattassa	790	
PA_atk-s04_01a:790_5	tiṇṇaṃ utūnaṃ anucchavike tayo pāsāde kāretvā nāṭakāni ca upaṭṭhāpesuṃ. So mahāsampattiṃ	790	
PA_atk-s04_01a:790_6	anubhavanto devo maññe paṭivasati.	790	
PA_atk-s04_01a:791_0	Atha amhākaṃ satthari sabbaññutaṃ patvā pavattitavaradhammacakke rājagahaṃ upanissāya	791	
PA_atk-s04_01a:791_1	viharante pādalomadassanatthaṃ raññā māgadhena pakkosāpetvā asītiyā gāmiyasahassehi	791	
PA_atk-s04_01a:791_2	saddhiṃ satthu santikaṃ pahito dhammadesanaṃ sutvā paṭiladdhasaddho satthāraṃ pabbajjaṃ	791	
PA_atk-s04_01a:791_3	yāci. Atha naṃ bhagavā “anuññātosi mātāpitūhī”ti pucchitvā ananuññātabhāvaṃ sutvā	791	
PA_atk-s04_01a:791_4	“na kho, soṇa, tathāgatā mātāpitūhi ananuññātaṃ puttaṃ pabbājentī”ti paṭikkhipi.	791	
PA_atk-s04_01a:791_5	So “sādhu bhagavā”ti tathāgatassa vacanaṃ sirasā sampaṭicchitvā mātāpitūnaṃ santikaṃ	791	
PA_atk-s04_01a:791_6	gantvā anujānāpetvā satthu santikaṃ āgamma aññatarassa bhikkhuno santike pabbaji.	791	
PA_atk-s04_01a:791_7	Ayamettha saṅkhepo, vitthārato panassa pabbajjāvidhānaṃ pāḷiyaṃ āgatameva.	791	
PA_atk-s04_01a:792_0	Tassa pabbajjañca upasampadañca labhitvā rājagahe viharantassa sambahulā ñātisālohitā	792	
PA_atk-s04_01a:792_1	ca sandiṭṭhasambhattā ca sakkārasammānaṃ āharanti, rūpanipphattiyā vaṇṇaṃ kathenti,	792	
PA_atk-s04_01a:792_2	aññepi janā passituṃ āgacchanti. Thero cintesi – “mama santikaṃ bahū janā āgacchanti,	792	
PA_atk-s04_01a:792_3	kammaṭṭhāne vā vipassanāya vā kammaṃ kātuṃ kathaṃ sakkhissāmi, yaṃnūnāhaṃ satthu	792	
PA_atk-s04_01a:792_4	santike kammaṭṭhānaṃ kathāpetvā sītavanasusānaṃ gantvā samaṇadhammaṃ kareyyaṃ. Tatra	792	
PA_atk-s04_01a:792_5	hi susānanti jigucchitvā bahū janā nāgamissanti, evaṃsante mama kiccaṃ matthakaṃ	792	
PA_atk-s04_01a:792_6	pāpuṇissatī”ti satthu santike kammaṭṭhānaṃ kathāpetvā sītavanaṃ gantvā samaṇadhammaṃ	792	
PA_atk-s04_01a:792_7	kātuṃ ārabhi. So cintesi – “mayhaṃ sarīraṃ paramasukhumālaṃ, na kho pana sakkā sukheneva	792	
PA_atk-s04_01a:792_8	sukhaṃ pāpuṇituṃ, kāyaṃ kilametvāpi samaṇadhammaṃ kātuṃ vaṭṭatī”ti. Tato ṭhānacaṅkamameva	792	
PA_atk-s04_01a:792_9	adhiṭṭhāya padhānamakāsi. Tassa sukhumālānaṃ pādatalānaṃ antantehi phoṭā uṭṭhāya	792	
PA_atk-s04_01a:792_10	bhijjiṃsu, caṅkamo ekalohitova ahosi. Pādesu avahantesu jaṇṇukehipi hatthehipi vāyamitvā	7921	
PA_atk-s04_01a:792_11	caṅkamati. Evaṃ vīriyaṃ daḷhaṃ karontopi obhāsamattampi nibbattetuṃ asakkonto cintesi	7921	
PA_atk-s04_01a:792_12	– “sace aññopi āraddhavīriyo bhaveyya, mādisova bhaveyya. Ahaṃ kho pana evaṃ vāyamantopi	7921	
PA_atk-s04_01a:792_13	maggaṃ vā phalaṃ vā uppādetuṃ na sakkomi, addhā nevāhaṃ ugghaṭitaññū, na vipañcitaññū,	7921	
PA_atk-s04_01a:792_14	na neyyo, padaparamena mayā bhavitabbaṃ. Kiṃ me pabbajjāya, hīnāyāvattitvā bhoge	7921	
PA_atk-s04_01a:792_15	ca bhuñjissāmi puññāni ca karissāmī”ti.	7921	
PA_atk-s04_01a:793_0	Tasmiṃ samaye satthā therassa vitakkaṃ ñatvā sāyanhasamaye bhikkhusaṅghaparivuto	793	
PA_atk-s04_01a:793_1	tattha gantvā lohitena phuṭṭhaṃ caṅkamaṃ disvā theraṃ vīṇovādena ovaditvā vīriyasamathayojanatthāya	793	
PA_atk-s04_01a:793_2	tassa kammaṭṭhānaṃ kathetvā gijjhakūṭameva gato. Soṇattheropi dasabalassa sammukhā	793	
PA_atk-s04_01a:793_3	ovādaṃ labhitvā nacirasseva arahatte patiṭṭhāsi. Atha satthā aparabhāge jetavane	793	
PA_atk-s04_01a:793_4	bhikkhusaṅghaparivuto dhammaṃ desento theraṃ āraddhavīriyānaṃ aggaṭṭhāne ṭhapesīti.	793	
PA_atk-s04_01a:794	Soṇakuṭikaṇṇattheravatthu	79	
PA_atk-s04_01a:795_0	206. Aṭṭhame kalyāṇavākkaraṇānanti vākkaraṇaṃ vuccati vacanakiriyā, madhuravacanānanti	795	
PA_atk-s04_01a:795_1	attho. Ayañhi thero dasabalena saddhiṃ ekagandhakuṭiyā tathāgatassa madhurena sarena	795	
PA_atk-s04_01a:795_2	dhammakathaṃ kathesi. Athassa satthā sādhukāraṃ adāsi. Tasmā so kalyāṇavākkaraṇānaṃ	795	
PA_atk-s04_01a:795_3	aggo nāma jāto. Soṇoti tassa nāmaṃ, koṭiagghanakaṃ pana kaṇṇapiḷandhanaṃ dhāresi.	795	
PA_atk-s04_01a:795_4	Tasmā kuṭikaṇṇoti vuccati, koṭikaṇṇoti attho.	795	
PA_atk-s04_01a:796_0	Tassa pañhakamme ayamanupubbikathā – ayampi padumuttarabuddhakāle purimanayeneva	796	
PA_atk-s04_01a:796_1	mahājanena saddhiṃ vihāraṃ gantvā parisapariyante ṭhatvā satthu dhammaṃ suṇanto satthāraṃ	796	
PA_atk-s04_01a:796_2	ekaṃ bhikkhuṃ kalyāṇavākkaraṇānaṃ aggaṭṭhāne ṭhapentaṃ disvā “mayāpi anāgate ekassa	796	
PA_atk-s04_01a:796_3	buddhassa sāsane kalyāṇavākkaraṇānaṃ aggena bhavituṃ vaṭṭatī”ti cintetvā dasabalaṃ	796	
PA_atk-s04_01a:796_4	nimantetvā sattāhaṃ mahādānaṃ datvā, “bhante, yaṃ bhikkhuṃ tumhe ito sattadivasamatthake	796	
PA_atk-s04_01a:796_5	kalyāṇavākkaraṇānaṃ aggaṭṭhāne ṭhapayittha, ahampi imassa adhikārakammassa phalena	796	
PA_atk-s04_01a:796_6	anāgate ekassa buddhassa sāsane tathārūpo bhaveyya”nti patthanaṃ akāsi. Satthā tassa	796	
PA_atk-s04_01a:796_7	anantarāyaṃ disvā “anāgate gotamabuddhassa sāsane kalyāṇavākkaraṇānaṃ aggo bhavissasī”ti byākaritvā pakkāmi.	796	
PA_atk-s04_01a:797_0	Sopi yāvajīvaṃ kusalaṃ katvā kappasatasahassaṃ devesu ca manussesu ca saṃsaranto	797	
PA_atk-s04_01a:797_1	amhākaṃ dasabalassa uppattito puretarameva devalokā cavitvā kāḷiyā nāma kuraragharikāya	797	
PA_atk-s04_01a:797_2	upāsikāya kucchismiṃ paṭisandhiṃ gaṇhi. Sā paripakke gabbhe rājagahanagare attano	797	
PA_atk-s04_01a:797_3	kulanivesanaṃ āgatā.	797	
PA_atk-s04_01a:798_0	Tasmiṃ samaye amhākaṃ satthā sabbaññutaṃ patto isipatane dhammacakkaṃ pavattesi.	798	
PA_atk-s04_01a:798_1	Dhammacakkappavattane dasasahassacakkavāḷadevatā sannipatiṃsu. Tattha eko aṭṭhavīsatiyā	798	
PA_atk-s04_01a:798_2	yakkhasenāpatīnaṃ abbhantare sātāgiro nāma yakkho dasabalassa dhammakathaṃ sutvā	798	
PA_atk-s04_01a:798_3	sotāpattiphale patiṭṭhāya cintesi – “kiṃ nu kho ayaṃ evaṃ madhuradhammakathā mama	798	
PA_atk-s04_01a:798_4	sahāyena hemavatena sutā na sutā”ti? So devasaṅghassa antare olokento taṃ apassitvā	798	
PA_atk-s04_01a:798_5	“addhā mama sahāyo tiṇṇaṃ ratanānaṃ uppannabhāvaṃ na jānāti, gacchāmi dasabalassa	798	
PA_atk-s04_01a:798_6	ceva vaṇṇaṃ kathessāmi, paṭividdhadhammañca ārocessāmī”ti attano parisāya saddhiṃ	798	
PA_atk-s04_01a:798_7	rājagahamatthakena tassa santikaṃ pāyāsi.	798	
PA_atk-s04_01a:799_0	Hemavatopi tiyojanasahassaṃ himavantaṃ akālapupphitaṃ disvā “mama sahāyena sātāgirena	799	
PA_atk-s04_01a:799_1	saddhiṃ himavantakīḷitaṃ kīḷissāmī”ti attano parisāya saddhiṃ rājagahamatthakeneva	799	
PA_atk-s04_01a:799_2	pāyāsi. Tesaṃ dvinnampi aggabalakāyā kulagharikāya kāḷiupāsikāya nivesanamatthake	799	
PA_atk-s04_01a:799_3	samāgantvā “tumhe kassa parisā, mayaṃ sātāgirassa. Tumhe kassa parisā, mayaṃ hemavatassā”ti	799	
PA_atk-s04_01a:799_4	āhaṃsu. Te haṭṭhatuṭṭhāva gantvā tesaṃ yakkhasenāpatīnaṃ ārocayiṃsu. Tepi taṃkhaṇaññeva	799	
PA_atk-s04_01a:799_5	upāsikāya nivesanamatthake samāgacchiṃsu. Sātāgiro hemavataṃ āha – “kahaṃ, samma,	799	
PA_atk-s04_01a:799_6	gacchasī”ti? Tava santikaṃ sammāti. Kiṃkāraṇāti? Himavantaṃ pupphitaṃ disvā tayā	799	
PA_atk-s04_01a:799_7	saddhiṃ tattha kīḷissāmīti. Tvaṃ pana, samma, kahaṃ gacchasīti? Tava santikaṃ, sammāti.	799	
PA_atk-s04_01a:799_8	Kiṃkāraṇāti? Tvaṃ himavantassa kena pupphitabhāvaṃ jānāsīti? Na jānāmi, sammāti.	799	
PA_atk-s04_01a:799_9	Suddhodanamahārājassa putto siddhatthakumāro dasasahassilokadhātuṃ kampetvā paṭividdhasabbaññutaññāṇo	799	
PA_atk-s04_01a:799_10	dasasahassacakkavāḷadevatānaṃ majjhe anuttaraṃ dhammacakkaṃ pavattesi. Tassa pavattitabhāvaṃ	7991	
PA_atk-s04_01a:799_11	na jānāsīti? Na jānāmi, sammāti. Tvaṃ ettakameva ṭhānaṃ pupphitanti aññāsi, tassa	7991	
PA_atk-s04_01a:799_12	pana purisassa sakkāratthāya sakaladasasahassacakkavāḷaṃ ekamālāguḷasadisaṃ ajja	7991	
PA_atk-s04_01a:799_13	jātaṃ sammāti. Mālā tāva pupphantu, tayā so satthā akkhīni pūretvā diṭṭhoti. Āma,	7991	
PA_atk-s04_01a:799_14	samma, satthā ca me diṭṭho, dhammo ca suto, amatañca pītaṃ. Ahaṃ “etaṃ amatadhammaṃ	7991	
PA_atk-s04_01a:799_15	tampi jānāpessāmī”ti tava santikaṃ āgatosmi, sammāti. Tesaṃ aññamaññaṃ kathentānaṃyeva	7991	
PA_atk-s04_01a:799_16	upāsikā sirisayanato uṭṭhāya nisinnā taṃ kathāsallāpaṃ sutvā sadde nimittaṃ gaṇhi.	7991	
PA_atk-s04_01a:799_17	“Ayaṃ saddo uddhaṃ, na heṭṭhā, amanussabhāsito, no manussabhāsito”ti sallakkhetvā	7991	
PA_atk-s04_01a:799_18	ohitasotā paggahitamānasā hutvā nisīdi. Tato –	7991	
PA_atk-s04_01a:800	“Ajja pannaraso uposatho (iti sātāgiro yakkho),	80	
PA_atk-s04_01a:801	Dibbā ratti upaṭṭhitā;	80	
PA_atk-s04_01a:802	Anomanāmaṃ satthāraṃ,	80	
PA_atk-s04_01a:803	Handa passāma gotama”nti. –	80	
PA_atk-s04_01a:804	Evaṃ sātāgirena vutte –	80	
PA_atk-s04_01a:805	“Kacci mano supaṇihito (iti hemavato yakkho),	80	
PA_atk-s04_01a:806	Sabbabhūtesu tādino;	80	
PA_atk-s04_01a:807	Kacci iṭṭhe aniṭṭhe ca,	80	
PA_atk-s04_01a:808	Saṅkappassa vasīkatā”ti. ;	80	
PA_atk-s04_01a:809_0	Evaṃ hemavato satthu kāyasamācārañca ājīvañca manosamācārañca pucchi. Pucchitaṃ pucchitaṃ	809	
PA_atk-s04_01a:809_1	sātāgiro vissajjesi. Evaṃ satthu sarīravaṇṇaguṇavaṇṇakathanavasena hemavatasuttante	809	
PA_atk-s04_01a:809_2	niṭṭhite hemavato sahāyakassa dhammadesanānusārena ñāṇaṃ pesetvā sotāpattiphale patiṭṭhahi.	809	
PA_atk-s04_01a:810_0	Atha, kāḷī upāsikā, parassa dhamme desīyamāne tathāgataṃ adiṭṭhapubbāva hutvā anussavappasādaṃ	810	
PA_atk-s04_01a:810_1	uppādetvā parassa vaḍḍhitaṃ bhojanaṃ bhuñjamānā viya sotāpattiphale patiṭṭhāsi. Sā	810	
PA_atk-s04_01a:810_2	sabbamātugāmānaṃ antare paṭhamakasotāpannā sabbajeṭṭhikā ahosi. Tassā saha sotāpattibhāvena	810	
PA_atk-s04_01a:810_3	tameva rattiṃ gabbhavuṭṭhānaṃ jātaṃ, paṭiladdhadārakassa nāmaggahaṇadivase soṇoti	810	
PA_atk-s04_01a:810_4	nāmaṃ akāsi. Sā yathāruciyā kulagehe vasitvā kulagharameva agamāsi.	810	
PA_atk-s04_01a:811_0	Tasmiṃ samaye mahākaccānatthero taṃ nagaraṃ upanissāya upavatte pabbate paṭivasati.	811	
PA_atk-s04_01a:811_1	Upāsikā theraṃ upaṭṭhāti. Thero nibaddhaṃ tassā nivesanaṃ gacchati. Soṇadārakopi	811	
PA_atk-s04_01a:811_2	nibaddhaṃ therassa santike vicaranto vissāsiko ahosi. So aparena samayena therassa	811	
PA_atk-s04_01a:811_3	santike pabbaji. Thero taṃ upasampādetukāmo tīṇi vassāni gaṇaṃ pariyesitvā upasampādesi.	811	
PA_atk-s04_01a:811_4	So upasampanno kammaṭṭhānaṃ kathāpetvā vipassanaṃ vaḍḍhetvā arahattaṃ patvā therasseva	811	
PA_atk-s04_01a:811_5	santike suttanipātaṃ uggaṇhitvā vutthavasso pavāretvā satthāraṃ passitukāmo hutvā	811	
PA_atk-s04_01a:811_6	upajjhāyaṃ āpucchi. Thero āha – “soṇa, tayi gate satthā taṃ ekagandhakuṭiyaṃ vasāpetvā	811	
PA_atk-s04_01a:811_7	dhammaṃ ajjhesissati, tvaṃ dhammaṃ kathessasi. Satthā tava dhammakathāya pasīditvā	811	
PA_atk-s04_01a:811_8	tuyhaṃ varaṃ dassati. Tvaṃ varaṃ gaṇhanto imañca imañca gaṇhāhi, mama vacanena dasabalassa	811	
PA_atk-s04_01a:811_9	pāde vandāhī”ti. So upajjhāyena anuññāto mātuupāsikāya gehaṃ gantvā ārocesi. Sāpi	811	
PA_atk-s04_01a:811_10	“sādhu, tāta, tvaṃ dasabalaṃ passituṃ gacchanto imaṃ kambalaṃ āharitvā satthu vasanagandhakuṭiyā	8111	
PA_atk-s04_01a:811_11	bhūmattharaṇaṃ katvā attharāhī”ti kambalaṃ adāsi. Soṇatthero taṃ ādāya senāsanaṃ	8111	
PA_atk-s04_01a:811_12	saṃsāmetvā anupubbena satthu vasanaṭṭhānaṃ gantvā dasabalassa buddhāsane nisinnavelāyameva	8111	
PA_atk-s04_01a:811_13	upasaṅkamitvā abhivādetvā ekamantaṃ aṭṭhāsi. Satthā tena saddhiṃ paṭisanthāraṃ katvā	8111	
PA_atk-s04_01a:811_14	ānandattheraṃ āmantesi – “ānanda, imassa bhikkhussa senāsanaṃ jānāhī”ti. Thero satthu	8111	
PA_atk-s04_01a:811_15	adhippāyaṃ ñatvā antogandhakuṭiyaṃyeva bhūmattharaṇaṃ ussārento viya atthari.	8111	
PA_atk-s04_01a:812_0	Atha kho bhagavā bahudevarattiṃ ajjhokāse vītināmetvā vihāraṃ pāvisi, āyasmāpi kho	812	
PA_atk-s04_01a:812_1	soṇo bahudevarattiṃ ajjhokāse vītināmetvā vihāraṃ pāvisi. Satthā pacchimayāme sīhaseyyaṃ	812	
PA_atk-s04_01a:812_2	kappetvā paccūsasamaye vuṭṭhāya nisīditvā “ettakena kālena soṇassa kāyadaratho paṭippassaddho	812	
PA_atk-s04_01a:812_3	bhavissatī”ti ñatvā āyasmantaṃ soṇaṃ ajjhesi – “paṭibhātu taṃ bhikkhu dhammo bhāsitu”nti.	812	
PA_atk-s04_01a:812_4	Soṇatthero madhurassarena ekabyañjanampi avināsento aṭṭhakavaggiyāni suttāni abhāsi.	812	
PA_atk-s04_01a:812_5	Kathāpariyosāne bhagavā sādhukāraṃ datvā “suggahito te bhikkhu dhammo, mayā desitakāle	812	
PA_atk-s04_01a:812_6	ca ajja ca ekasadisāva desanā, kiñci ūnaṃ vā adhikaṃ vā natthī”ti pasannabhāvaṃ pakāsesi.	812	
PA_atk-s04_01a:812_7	Soṇattheropi “ayaṃ okāso”ti sallakkhetvā upajjhāyassa vacanena dasabalaṃ vanditvā	812	
PA_atk-s04_01a:812_8	vinayadharapañcamena gaṇena upasampadaṃ ādiṃ katvā sabbe vare yāci, satthā adāsi.	812	
PA_atk-s04_01a:812_9	Puna thero mātuupāsikāya vacanena vanditvā “ayaṃ, bhante, upāsikāya tumhākaṃ vasanagandhakuṭiyaṃ	812	
PA_atk-s04_01a:812_10	bhūmattharaṇatthaṃ kambalo pahito”ti kambalaṃ datvā uṭṭhāyāsanā satthāraṃ vanditvā	8121	
PA_atk-s04_01a:812_11	padakkhiṇaṃ katvā pakkāmi. Ayamettha saṅkhepo, vitthārato pana therassa pabbajjaṃ	8121	
PA_atk-s04_01a:812_12	ādiṃ katvā sabbaṃ sutte āgatameva.	8121	
PA_atk-s04_01a:813_0	Iti thero satthu santikā aṭṭha vare labhitvā upajjhāyassa santikaṃ gantvā sabbaṃ	813	
PA_atk-s04_01a:813_1	taṃ pavattiṃ ārocesi. Punadivase mātuupāsikāya nivesanadvāraṃ gantvā bhikkhāya aṭṭhāsi.	813	
PA_atk-s04_01a:813_2	Upāsikā “putto kira me dvāre ṭhito”ti sutvā vegena āgantvā abhivādetvā hatthato pattaṃ	813	
PA_atk-s04_01a:813_3	gahetvā antonivesane nisīdāpetvā bhojanaṃ adāsi. Atha naṃ bhattakiccapariyosāne āha	813	
PA_atk-s04_01a:813_4	– “diṭṭho te, tāta, dasabalo”ti? Āma upāsiketi. Vandito te mama vacanenāti? Āma vandito,	813	
PA_atk-s04_01a:813_5	sopi ca me kambalo tathāgatassa vasanaṭṭhāne bhūmattharaṇaṃ katvā atthatoti. Kiṃ,	813	
PA_atk-s04_01a:813_6	tāta, tayā kira satthu dhammakathā kathitā, satthārā ca te sādhukāro dinnoti? Tayā	813	
PA_atk-s04_01a:813_7	kathaṃ ñātaṃ upāsiketi? Tāta, mayhaṃ gehe adhivatthā devatā dasabalena tuyhaṃ sādhukāraṃ	813	
PA_atk-s04_01a:813_8	dinnadivase “sakaladasasahassacakkavāḷe devatā sādhukāraṃ adaṃsū”ti āha – tāta, tayā	813	
PA_atk-s04_01a:813_9	kathitadhammakathaṃ buddhānaṃ kathitaniyāmeneva mayhampi kathetuṃ paccāsīsāmīti.	813	
PA_atk-s04_01a:813_10	Thero mātu kathaṃ sampaṭicchi. Sā tassa adhivāsanaṃ viditvā dvāre maṇḍapaṃ kāretvā	8131	
PA_atk-s04_01a:813_11	dasabalassa kathitaniyāmeneva attano dhammakathaṃ kathāpesīti vatthu ettha samuṭṭhitaṃ.	8131	
PA_atk-s04_01a:813_12	Satthā aparabhāge ariyagaṇamajjhe nisinno theraṃ kalyāṇavākkaraṇānaṃ aggaṭṭhāne ṭhapesīti.	8131	
PA_atk-s04_01a:814	Sīvalittheravatthu	81	
PA_atk-s04_01a:815_0	207. Navame lābhīnaṃ yadidaṃ sīvalīti ṭhapetvā tathāgataṃ lābhīnaṃ bhikkhūnaṃ sīvalitthero	815	
PA_atk-s04_01a:815_1	aggoti dasseti. Tassa pañhakamme ayamanupubbikathā – ayampi atīte padumuttarabuddhakāle	815	
PA_atk-s04_01a:815_2	vuttanayeneva vihāraṃ gantvā parisapariyante ṭhito dhammaṃ suṇanto satthāraṃ ekaṃ	815	
PA_atk-s04_01a:815_3	bhikkhuṃ lābhīnaṃ aggaṭṭhāne ṭhapentaṃ disvā “mayāpi anāgate evarūpena bhavituṃ vaṭṭatī”ti	815	
PA_atk-s04_01a:815_4	dasabalaṃ nimantetvā purimanayeneva sattāhaṃ mahādānaṃ datvā “bhagavā ahampi iminā	815	
PA_atk-s04_01a:815_5	adhikārakammena aññaṃ sampattiṃ na patthemi, anāgate pana ekassa buddhassa sāsane	815	
PA_atk-s04_01a:815_6	ahampi tumhehi so etadagge ṭhapitabhikkhu viya lābhīnaṃ aggo bhaveyya”nti patthanaṃ	815	
PA_atk-s04_01a:815_7	akāsi. Satthā anantarāyaṃ disvā “ayaṃ te patthanā anāgate gotamassa buddhassa sāsane	815	
PA_atk-s04_01a:815_8	samijjhissatī”ti byākaritvā pakkāmi.	815	
PA_atk-s04_01a:816_0	Sopi kulaputto yāvajīvaṃ kusalaṃ katvā devamanussesu saṃsaranto vipassībuddhakāle	816	
PA_atk-s04_01a:816_1	bandhumatīnagarato avidūre ekasmiṃ gāme paṭisandhiṃ gaṇhi. Tasmiṃ samaye bandhumatīnagaravāsino	816	
PA_atk-s04_01a:816_2	raññā saddhiṃ sākacchitvā sākacchitvā dasabalassa dānaṃ denti. Te ekadivasaṃ sabbeva	816	
PA_atk-s04_01a:816_3	ekato hutvā dānaṃ dentā “kiṃ nu kho amhākaṃ dānamukhe natthī”ti madhuñca guḷadadhiñca	816	
PA_atk-s04_01a:816_4	na addasaṃsu. Te “yato kutoci āharissāmā”ti janapadato nagaraṃ pavisanamagge purisaṃ	816	
PA_atk-s04_01a:816_5	ṭhapesuṃ. Tadā esa kulaputto attano gāmato guḷadadhivārakaṃ gahetvā “kiñcideva āharissāmī”ti	816	
PA_atk-s04_01a:816_6	nagaraṃ gacchanto mukhaṃ dhovitvā “dhotahatthapādo pavisissāmī”ti phāsukaṭṭhānaṃ	816	
PA_atk-s04_01a:816_7	olokento naṅgalasīsamattaṃ nimmakkhikaṃ daṇḍakamadhuṃ disvā “puññena me idaṃ uppanna”nti	816	
PA_atk-s04_01a:816_8	gahetvā nagaraṃ pavisati. Nāgarehi ṭhapitapuriso taṃ disvā, “bho purisa, kassimaṃ	816	
PA_atk-s04_01a:816_9	āharasī”ti pucchi. Na kassaci sāmi, vikkiṇituṃ pana me idaṃ ānītanti. Tena hi, bho	816	
PA_atk-s04_01a:816_10	purisa, imaṃ kahāpaṇaṃ gahetvā etaṃ madhuñca guḷadadhiñca dehīti.	8161	
PA_atk-s04_01a:817_0	So cintesi – “idaṃ na bahumūlaṃ, ayañca ekappahāreneva bahuṃ deti, vīmaṃsituṃ vaṭṭatī”ti.	817	
PA_atk-s04_01a:817_1	Tato naṃ “nāhaṃ ekakahāpaṇena demī”ti āha. Yadi evaṃ, dve gahetvā dehīti. Dvīhipi	817	
PA_atk-s04_01a:817_2	na demīti. Etenupāyena vaḍḍhantaṃ vaḍḍhantaṃ sahassaṃ pāpuṇi. So cintesi – “atiañchituṃ	817	
PA_atk-s04_01a:817_3	na vaṭṭati, hotu tāva, imassa kattabbakiccaṃ pucchissāmī”ti. Atha naṃ āha – “idaṃ	817	
PA_atk-s04_01a:817_4	na bahuagghanakaṃ, tvañca bahuṃ desi, kena kammena idaṃ gaṇhāsī”ti? Idha, bho, nagaravāsino	817	
PA_atk-s04_01a:817_5	raññā saddhiṃ paṭivirujjhitvā vipassīdasabalassa dānaṃ dentā idaṃ dvayaṃ dānamukhe	817	
PA_atk-s04_01a:817_6	apassantā pariyesanti. Sace idaṃ dvayaṃ na labhissanti, nāgarānaṃ parājayo bhavissati.	817	
PA_atk-s04_01a:817_7	Tasmā sahassaṃ datvā gaṇhāmīti. Kiṃ panetaṃ nāgarānameva vaṭṭati, na aññesaṃ dātuṃ	817	
PA_atk-s04_01a:817_8	vaṭṭatīti? Yassa kassaci dātuṃ avāritametanti. Atthi pana te koci nāgarānaṃ dāne	817	
PA_atk-s04_01a:817_9	ekadivasaṃ sahassaṃ dātāti? Natthi sammāti. Imesaṃ pana dvinnaṃ sahassagghanakabhāvaṃ	817	
PA_atk-s04_01a:817_10	jānāsīti? Āma jānāmīti. Tena hi gaccha, nāgarānaṃ ācikkha – “eko puriso imāni dve	8171	
PA_atk-s04_01a:817_11	mūlena na deti, sahattheneva dātukāmo, tumhe imesaṃ dvinnaṃ kāraṇā nirussukkā hothā”ti.	8171	
PA_atk-s04_01a:817_12	Tvaṃ pana me imasmiṃ dānamukhe jeṭṭhakabhāvassa kāyasakkhī hohīti.	8171	
PA_atk-s04_01a:818_0	So gāmavāsī paribbayatthaṃ gahitamāsakena pañcakaṭukaṃ gahetvā cuṇṇaṃ katvā dadhito	818	
PA_atk-s04_01a:818_1	kañjiyaṃ vāhetvā tattha madhupaṭalaṃ pīḷetvā pañcakaṭukacuṇṇena yojetvā ekasmiṃ paduminipatte	818	
PA_atk-s04_01a:818_2	pakkhipitvā taṃ saṃvidahitvā ādāya dasabalassa avidūre ṭhāne nisīdi. Mahājanena āhariyamānassa	818	
PA_atk-s04_01a:818_3	sakkārassa antare attano pattavāraṃ olokayamāno okāsaṃ ñatvā satthu santikaṃ gantvā	818	
PA_atk-s04_01a:818_4	“bhagavā ayaṃ mayhaṃ duggatapaṇṇākāro, imaṃ me anukampaṃ paṭicca gaṇhathā”ti. Satthā	818	
PA_atk-s04_01a:818_5	tassa anukampaṃ paṭicca catumahārājadattiyena selamayena pattena taṃ paṭiggahetvā	818	
PA_atk-s04_01a:818_6	yathā aṭṭhasaṭṭhibhikkhusatasahassassa diyyamānaṃ na khīyati, evaṃ adhiṭṭhāsi. Sopi	818	
PA_atk-s04_01a:818_7	kulaputto niṭṭhitabhattakiccaṃ bhagavantaṃ abhivādetvā ekamantaṃ ṭhito āha – “diṭṭho	818	
PA_atk-s04_01a:818_8	me bhagavā ajja bandhumatīnagaravāsikehi tumhākaṃ sakkāro āhariyamāno, ahampi imassa	818	
PA_atk-s04_01a:818_9	kammassa nissandena nibbattanibbattabhave lābhaggayasaggappatto bhaveyya”nti. Satthā	818	
PA_atk-s04_01a:818_10	“evaṃ hotu kulaputtā”ti vatvā tassa ca nagaravāsīnañca bhattānumodanaṃ katvā pakkāmi.	8181	
PA_atk-s04_01a:819_0	Sopi kulaputto yāvajīvaṃ kusalaṃ katvā devamanussesu saṃsaranto imasmiṃ buddhuppāde	819	
PA_atk-s04_01a:819_1	suppavāsāya rājadhītāya kucchismiṃ paṭisandhiṃ gaṇhi. Paṭisandhiggahaṇato paṭṭhāya	819	
PA_atk-s04_01a:819_2	sāyaṃ pātañca paṇṇākārasatāni pāpuṇanti, suppavāsā sampattiṃ gacchati. Atha naṃ puññavīmaṃsanatthaṃ	819	
PA_atk-s04_01a:819_3	hatthena bījapacchiṃ phusāpenti, ekekabījato salākasatampi salākasahassampi nigacchati.	819	
PA_atk-s04_01a:819_4	Ekakarīsakhettato paññāsampi saṭṭhipi sakaṭāni uppajjanti. Koṭṭhapūraṇakālepi koṭṭhadvāraṃ	819	
PA_atk-s04_01a:819_5	hatthena phusāpenti, rājadhītāya puññena gaṇhantānaṃ gahitagahitaṭṭhānaṃ puna pūrati.	819	
PA_atk-s04_01a:819_6	Paripuṇṇabhattakumbhitopi “rājadhītāya puñña”nti vatvā yassa kassaci dentānaṃ yāva	819	
PA_atk-s04_01a:819_7	na ukkaḍḍhanti, na tāva bhattaṃ khīyati. Dārake kucchigateyeva satta vassāni atikkamiṃsu.	819	
PA_atk-s04_01a:820_0	Gabbhe pana paripakke sattāhaṃ mahādukkhaṃ anubhosi. Sā sāmikaṃ āmantetvā “pure maraṇā	820	
PA_atk-s04_01a:820_1	jīvamānāva dānaṃ dassāmī”ti satthu santikaṃ pesesi – “gaccha imaṃ pavattiṃ satthu	820	
PA_atk-s04_01a:820_2	ārocetvā satthāraṃ nimantehi, yañca satthā vadeti, taṃ sādhukaṃ upalakkhetvā āgantvā	820	
PA_atk-s04_01a:820_3	mayhaṃ kathehī”ti. So gantvā tassā sāsanaṃ bhagavato ārocesi. Satthā “sukhinī hotu	820	
PA_atk-s04_01a:820_4	suppavāsā koliyadhītā, sukhinī arogā arogaṃ puttaṃ vijāyatū”ti āha. Rājā taṃ sutvā	820	
PA_atk-s04_01a:820_5	bhagavantaṃ abhivādetvā antogāmābhimukho pāyāsi. Tassa pure āgamanāyeva suppavāsāya	820	
PA_atk-s04_01a:820_6	kucchito dhamakaraṇā udakaṃ viya gabbho nikkhami, parivāretvā nisinnajano assumukhova	820	
PA_atk-s04_01a:820_7	hasituṃ āraddho. Haṭṭhatuṭṭho mahājano rañño puttasāsanaṃ ārocetuṃ agamāsi.	820	
PA_atk-s04_01a:821_0	Rājā tesaṃ iṅgitaṃ disvāva “dasabalena kathitakathā nipphannā maññe”ti cintesi. So	821	
PA_atk-s04_01a:821_1	āgantvā satthu sāsanaṃ rājadhītāya ārocesi. Rājadhītā “tayā nimantitaṃ jīvitabhattameva	821	
PA_atk-s04_01a:821_2	maṅgalabhattaṃ bhavissati, gaccha sattāhaṃ dasabalaṃ nimantehī”ti. Rājā tathā akāsi.	821	
PA_atk-s04_01a:821_3	Sattāhaṃ buddhappamukhassa bhikkhusaṅghassa mahādānaṃ pavattayiṃsu. Dārako sabbesaṃ	821	
PA_atk-s04_01a:821_4	ñātīnaṃ santattacittaṃ nibbāpento jātoti sīvalidārakotvevassa nāmaṃ akaṃsu. So satta	821	
PA_atk-s04_01a:821_5	vassāni gabbhe vasitattā jātakālato paṭṭhāya sabbakammakkhamo ahosi. Dhammasenāpati	821	
PA_atk-s04_01a:821_6	sāriputto sattame divase tena saddhiṃ kathāsallāpaṃ akāsi. Satthāpi dhammapade gāthaṃ abhāsi –	821	
PA_atk-s04_01a:822	“Yomaṃ palipathaṃ duggaṃ, saṃsāraṃ mohamaccagā;	82	
PA_atk-s04_01a:823	Tiṇṇo pāraṅgato jhāyī, anejo akathaṃkathī;	82	
PA_atk-s04_01a:824	Anupādāya nibbuto, tamahaṃ brūmi brāhmaṇa”nti. ;	82	
PA_atk-s04_01a:825_0	Atha naṃ thero evamāha – “kiṃ pana tayā evarūpaṃ dukkharāsiṃ anubhavitvā pabbajituṃ	825	
PA_atk-s04_01a:825_1	na vaṭṭatī”ti? Labhamāno pabbajeyyaṃ, bhanteti. Suppavāsā taṃ dārakaṃ therena saddhiṃ	825	
PA_atk-s04_01a:825_2	kathentaṃ disvā “kiṃ nu kho me putto dhammasenāpatinā saddhiṃ kathetī”ti theraṃ upasaṅkamitvā	825	
PA_atk-s04_01a:825_3	pucchi – “mayhaṃ putto tumhehi saddhiṃ kiṃ katheti, bhadante”ti? Attanā anubhūtaṃ	825	
PA_atk-s04_01a:825_4	gabbhavāsadukkhaṃ kathetvā tumhehi anuññāto pabbajissāmīti vadatīti. Sādhu, bhante,	825	
PA_atk-s04_01a:825_5	pabbājetha nanti. Thero taṃ vihāraṃ netvā tacapañcakakammaṭṭhānaṃ datvā pabbājento,	825	
PA_atk-s04_01a:825_6	“sīvali, na tuyhaṃ aññena ovādena kammaṃ atthi, tayā satta vassāni anubhūtadukkhameva	825	
PA_atk-s04_01a:825_7	paccavekkhāhī”ti. Bhante, pabbājanameva tumhākaṃ bhāro, yaṃ pana mayā kātuṃ sakkā,	825	
PA_atk-s04_01a:825_8	tamahaṃ jānissāmīti. So paṭhamakesavaṭṭiyā ohāritakkhaṇeyeva sotāpattiphale patiṭṭhāsi,	825	
PA_atk-s04_01a:825_9	dutiyāya ohāritakkhaṇe sakadāgāmiphale, tatiyāya anāgāmiphale. Sabbesaṃyeva pana	825	
PA_atk-s04_01a:825_10	kesānaṃ oropanañca arahattasacchikiriyā ca apacchā apurimā ahosi. Tassa pabbajitadivasato	8251	
PA_atk-s04_01a:825_11	paṭṭhāya bhikkhusaṅghassa cattāro paccayā yadicchakaṃ uppajjanti. Evaṃ ettha vatthu samuṭṭhitaṃ.	8251	
PA_atk-s04_01a:826_0	Aparabhāge satthā sāvatthiṃ agamāsi. Thero satthāraṃ abhivādetvā, “bhante, mayhaṃ	826	
PA_atk-s04_01a:826_1	puññaṃ vīmaṃsissāmi, pañca me bhikkhusatāni dethā”ti āha. Gaṇha, sīvalīti. So pañcasate	826	
PA_atk-s04_01a:826_2	bhikkhū gahetvā himavantābhimukhaṃ gacchanto aṭavimaggaṃ gacchati. Tassa paṭhamaṃ	826	
PA_atk-s04_01a:826_3	diṭṭhā nigrodhe adhivatthā devatā satta divasāni dānaṃ adāsi. Iti so –	826	
PA_atk-s04_01a:827	“Nigrodhaṃ paṭhamaṃ passi, dutiyaṃ paṇḍavapabbataṃ;	82	
PA_atk-s04_01a:828	Tatiyaṃ aciravatiyaṃ, catutthaṃ varasāgaraṃ.	82	
PA_atk-s04_01a:829	“Pañcamaṃ himavantaṃ so, chaṭṭhaṃ chaddantupāgami;	82	
PA_atk-s04_01a:830	Sattamaṃ gandhamādanaṃ, aṭṭhamaṃ atha revata”nti.	83	
PA_atk-s04_01a:831_0	Sabbaṭṭhānesu satta satta divasāneva dānaṃ adaṃsu. Gandhamādanapabbate pana nāgadattadevarājā	831	
PA_atk-s04_01a:831_1	nāma sattadivasesu ekadivasaṃ khīrapiṇḍapātaṃ adāsi, ekadivasaṃ sappipiṇḍapātaṃ adāsi.	831	
PA_atk-s04_01a:831_2	Bhikkhusaṅgho āha – “āvuso, imassa devarañño neva dhenuyo duyhamānā paññāyanti, na	831	
PA_atk-s04_01a:831_3	dadhinimmathanaṃ, kuto te, devarāja, imaṃ uppajjatī”ti? “Bhante, kassapadasabalassa	831	
PA_atk-s04_01a:831_4	kāle khīrasalākabhattadānassetaṃ phala”nti devarājā āha. Aparabhāge satthā khadiravaniyarevatassa	831	
PA_atk-s04_01a:831_5	paccuggamanaṃ aṭṭhuppattiṃ katvā theraṃ attano sāsane lābhaggayasaggappattānaṃ aggaṭṭhāne ṭhapesīti.	831	
PA_atk-s04_01a:832	Vakkalittheravatthu	83	
PA_atk-s04_01a:833_0	208. Dasame saddhādhimuttānanti saddhāya adhimuttānaṃ, balavasaddhānaṃ bhikkhūnaṃ	833	
PA_atk-s04_01a:833_1	vakkalitthero aggoti dasseti. Aññesaṃ hi saddhā vaḍḍhetabbā hoti, therassa pana hāpetabbā	833	
PA_atk-s04_01a:833_2	jātā. Tasmā so saddhādhimuttānaṃ aggoti vutto. Vakkalīti panassa nāmaṃ.	833	
PA_atk-s04_01a:834_0	Tassa pañhakamme ayamanupubbikathā – ayampi hi atīte padumuttarabuddhakāle vuttanayeneva	834	
PA_atk-s04_01a:834_1	vihāraṃ gantvā parisapariyante ṭhito dhammaṃ suṇanto satthāraṃ ekaṃ bhikkhuṃ saddhādhimuttānaṃ	834	
PA_atk-s04_01a:834_2	aggaṭṭhāne ṭhapentaṃ disvā “mayāpi anāgate evarūpena bhavituṃ vaṭṭatī”ti vuttanayeneva	834	
PA_atk-s04_01a:834_3	satthāraṃ nimantetvā sattāhaṃ mahādānaṃ datvā dasabalaṃ vanditvā, “bhante, ahampi	834	
PA_atk-s04_01a:834_4	iminā adhikārakammena tumhehi saddhādhimuttānaṃ etadagge ṭhapitabhikkhu viya anāgate	834	
PA_atk-s04_01a:834_5	ekassa buddhassa sāsane saddhādhimuttānaṃ aggo bhaveyya”nti patthanaṃ akāsi. Satthā	834	
PA_atk-s04_01a:834_6	tassa anantarāyaṃ disvā byākaritvā pakkāmi.	834	
PA_atk-s04_01a:835_0	Sopi yāvajīvaṃ kusalaṃ katvā devamanussesu saṃsaranto amhākaṃ satthukāle sāvatthiyaṃ	835	
PA_atk-s04_01a:835_1	brāhmaṇakule paṭisandhiṃ gaṇhi, vakkalītissa nāmaṃ akaṃsu. So vuddhippatto tayo vede	835	
PA_atk-s04_01a:835_2	uggaṇhitvā dasabalaṃ bhikkhusaṅghaparivutaṃ sāvatthiyaṃ carantaṃ disvā satthu sarīrasampattiṃ	835	
PA_atk-s04_01a:835_3	olokento sarīrasampattidassanena atitto dasabalena saddhiṃyeva vicarati. Vihāraṃ	835	
PA_atk-s04_01a:835_4	gacchantena saddhiṃ vihāraṃ gantvā sarīranipphattiṃ olokentova tiṭṭhati. Dhammasabhāyaṃ	835	
PA_atk-s04_01a:835_5	nisīditvā dhammaṃ kathentassa sammukhaṭṭhāne ṭhito dhammaṃ suṇāti. So saddhaṃ paṭilabhitvā	835	
PA_atk-s04_01a:835_6	“agāramajjhe vasanto nibaddhaṃ dasabalassa dassanaṃ na labhissāmī”ti pabbajjaṃ yācitvā	835	
PA_atk-s04_01a:835_7	satthu santike pabbaji.	835	
PA_atk-s04_01a:836_0	Tato paṭṭhāya ṭhapetvā āhārakaraṇavelaṃ avasesakāle yattha ṭhitena sakkā dasabalaṃ	836	
PA_atk-s04_01a:836_1	passituṃ, tattha ṭhito yonisomanasikāraṃ pahāya dasabalaṃ olokentova viharati. Satthā	836	
PA_atk-s04_01a:836_2	tassa ñāṇaparipākaṃ āgamento dīghampi addhānaṃ tasmiṃ rūpadassanavaseneva vicarante	836	
PA_atk-s04_01a:836_3	kiñci avatvā “idānissa ñāṇaṃ paripākagataṃ, sakkā etaṃ bodhetu”nti ñatvā evamāha	836	
PA_atk-s04_01a:836_4	– “kiṃ te, vakkali, iminā pūtikāyena diṭṭhena, yo kho, vakkali, dhammaṃ passati,	836	
PA_atk-s04_01a:836_5	so maṃ passati. Yo maṃ passati, so dhammaṃ passati. Dhammañhi, vakkali, passanto	836	
PA_atk-s04_01a:836_6	maṃ passati, maṃ passanto dhammaṃ passatī”ti.	836	
PA_atk-s04_01a:837_0	Satthari evaṃ ovadantepi thero dasabalassa dassanaṃ pahāya neva aññattha gantuṃ sakkoti.	837	
PA_atk-s04_01a:837_1	Tato satthā “nāyaṃ bhikkhu saṃvegaṃ alabhitvā bujjhissatī”ti upakaṭṭhāya vassūpanāyikāya	837	
PA_atk-s04_01a:837_2	rājagahaṃ gantvā vassūpanāyikadivase “apehi, vakkalī”ti theraṃ paṇāmeti. Buddhā ca	837	
PA_atk-s04_01a:837_3	nāma ādeyyavacanā honti, tasmā thero satthāraṃ paṭippharitvā ṭhātuṃ asakkonto temāsaṃ	837	
PA_atk-s04_01a:837_4	dasabalassa sammukhe āgantuṃ avisahanto “kiṃ dāni sakkā kātuṃ, tathāgatenamhi paṇāmito,	837	
PA_atk-s04_01a:837_5	sammukhībhāvaṃ na labhāmi, kiṃ mayhaṃ jīvitenā”ti gijjhakūṭapabbate papātaṭṭhānaṃ	837	
PA_atk-s04_01a:837_6	abhiruhi. Satthā tassa kilamanabhāvaṃ ñatvā “ayaṃ bhikkhu mama santikā assāsaṃ alabhanto	837	
PA_atk-s04_01a:837_7	maggaphalānaṃ upanissayaṃ nāseyyā”ti attānaṃ dassetuṃ obhāsaṃ vissajjesi. Athassa	837	
PA_atk-s04_01a:837_8	satthu diṭṭhakālato paṭṭhāya eva mahantaṃ sokasallaṃ pahīnaṃ. Satthā sukkhataḷāke	837	
PA_atk-s04_01a:837_9	oghaṃ āharanto viya vakkalittherassa balavapītisomanassaṃ uppādetuṃ dhammapade imaṃ gāthamāha –	837	
PA_atk-s04_01a:838	“Pāmojjabahulo bhikkhu, pasanno buddhasāsane;	83	
PA_atk-s04_01a:839	Adhigacche padaṃ santaṃ, saṅkhārūpasamaṃ sukha”nti. ;	83	
PA_atk-s04_01a:840_0	Vakkalittherassa ca “ehi, vakkalī”ti hatthaṃ pasāresi. Thero “dasabalo me diṭṭho,	840	
PA_atk-s04_01a:840_1	ehīti avhāyanampi laddha”nti balavapītiṃ uppādetvā “kuto gacchāmī”ti attano gamanabhāvaṃ	840	
PA_atk-s04_01a:840_2	ajānitvāva dasabalassa sammukhe ākāse pakkhanditvā paṭhamapādena pabbate ṭhitoyeva	840	
PA_atk-s04_01a:840_3	satthārā vuttagāthaṃ āvajjento ākāseyeva pītiṃ vikkhambhetvā saha paṭisambhidāhi	840	
PA_atk-s04_01a:840_4	arahattaṃ patvā tathāgataṃ vandamānova otari. Aparabhāge satthā ariyagaṇamajjhe nisinno	840	
PA_atk-s04_01a:840_5	theraṃ saddhādhimuttānaṃ aggaṭṭhāne ṭhapesīti.	840	
PA_atk-s04_01a:841	Dutiyavaggavaṇṇanā.	84	
PA_atk-s04_01a:842	14. Etadaggavaggo	84	
PA_atk-s04_01a:843	(14) 3. Tatiyaetadaggavaggo	84	
PA_atk-s04_01a:844_0	209. Tatiyavaggassa paṭhame sikkhākāmānanti tisso sikkhā kāmayamānānaṃ sampiyāyitvā	844	
PA_atk-s04_01a:844_1	sikkhantānanti attho. Rāhuloti attano puttaṃ rāhulattheraṃ dasseti. Thero kira pabbajitadivasato	844	
PA_atk-s04_01a:844_2	paṭṭhāya pātova uṭṭhahanto hatthapūraṃ vālikaṃ ukkhipitvā “aho vatāhaṃ ajja dasabalassa	844	
PA_atk-s04_01a:844_3	ceva ācariyupajjhāyānañca santikā ettakaṃ ovādañceva anusāsaniñca labheyya”nti pattheti.	844	
PA_atk-s04_01a:844_4	Tasmā sikkhākāmānaṃ aggo nāma jātoti.	844	
PA_atk-s04_01a:845_0	210. Dutiye saddhāpabbajitānanti saddhāya pabbajitānaṃ. Raṭṭhapāloti raṭṭhaṃ pāletuṃ	845	
PA_atk-s04_01a:845_1	samattho, bhinnaṃ vā raṭṭhaṃ sandhāretuṃ samatthe kule jātotipi raṭṭhapāloti saṅkhaṃ	845	
PA_atk-s04_01a:845_2	gato. So hi satthu dhammadesanaṃ sutvā paṭiladdhasaddho cuddasabhattacchede katvā	845	
PA_atk-s04_01a:845_3	mātāpitaro pabbajjaṃ anujānāpetvā pabbajito. Tasmā saddhāpabbajitānaṃ aggo nāma jāto.	845	
PA_atk-s04_01a:846	Rāhula-raṭṭhapālattheravatthu	84	
PA_atk-s04_01a:847_0	Imesaṃ pana ubhinnampi therānaṃ pañhakamme ayamanupubbikathā – ete kira dvepi atīte	847	
PA_atk-s04_01a:847_1	padumuttarabuddhakāle haṃsavatīnagare gahapatimahāsālakule nibbattiṃsu. Tesaṃ daharakāle	847	
PA_atk-s04_01a:847_2	nāmaṃ vā gottaṃ vā na kathiyati. Vayappattā pana gharāvāse patiṭṭhāya attano attano	847	
PA_atk-s04_01a:847_3	pitu accayena ubhopi attano attano ratanakoṭṭhāgārakammike pakkosāpetvā aparimāṇaṃ	847	
PA_atk-s04_01a:847_4	dhanaṃ disvā – “imaṃ ettakaṃ dhanarāsiṃ ayyakapayyakādayo attanā saddhiṃ gahetvā	847	
PA_atk-s04_01a:847_5	gantuṃ nāsakkhiṃsu, amhehi dāni yena kenaci upāyena imaṃ dhanaṃ gahetvā gantuṃ vaṭṭatī”ti	847	
PA_atk-s04_01a:847_6	te ubhopi janā catūsu ṭhānesu kapaṇaddhikādīnaṃ mahādānaṃ dātuṃ āraddhā. Eko attano	847	
PA_atk-s04_01a:847_7	dānagge āgatāgatajanaṃ pucchitvā yāgukhajjakādīsu yassa yaṃ paṭibhāti, tassa taṃ	847	
PA_atk-s04_01a:847_8	adāsi, tassa teneva kāraṇena āgatapākoti nāmaṃ jātaṃ. Itaro apucchitvāva gahitagahitabhājanaṃ	847	
PA_atk-s04_01a:847_9	pūretvā pūretvā deti, tassapi teneva kāraṇena anaggapākoti nāmaṃ jātaṃ, appamāṇapākoti attho.	847	
PA_atk-s04_01a:848_0	Te ubhopi ekadivasaṃ pātova mukhadhovanatthaṃ bahigāmaṃ agamaṃsu. Tasmiṃ samaye himavantato	848	
PA_atk-s04_01a:848_1	dve mahiddhikā tāpasā bhikkhācāratthāya ākāsena āgantvā tesaṃ sahāyakānaṃ avidūre	848	
PA_atk-s04_01a:848_2	otaritvā “mā no ete passiṃsū”ti ekapasse aṭṭhaṃsu. Te ubhopi janā tesaṃ lābubhājanādiparikkhāraṃ	848	
PA_atk-s04_01a:848_3	saṃvidhāya antogāmaṃ sandhāya bhikkhāya gatānaṃ santikaṃ āgamma vandiṃsu. Atha ne	848	
PA_atk-s04_01a:848_4	tāpasā “kāya velāya āgatattha mahāpuññā”ti āhaṃsu. Te “adhunāva, bhante”ti vatvā	848	
PA_atk-s04_01a:848_5	tesaṃ hatthato lābubhājanaṃ gahetvā attano attano gehaṃ netvā bhattakiccapariyosāne	848	
PA_atk-s04_01a:848_6	nibaddhaṃ bhikkhāgahaṇatthaṃ paṭiññaṃ gaṇhiṃsu.	848	
PA_atk-s04_01a:849_0	Tesu eko tāpaso sapariḷāhakāyadhātuko hoti. So attano ānubhāvena mahāsamuddaudakaṃ	849	
PA_atk-s04_01a:849_1	dvedhā katvā pathavindharanāgarājassa bhavanaṃ gantvā divāvihāraṃ nisīdati. So utusappāyaṃ	849	
PA_atk-s04_01a:849_2	gahetvā paccāgantvā attano upaṭṭhākassa gehe bhattānumodanaṃ karonto “pathavindharanāgabhavanaṃ	849	
PA_atk-s04_01a:849_3	viya hotū”ti vadati. Atha naṃ ekadivasaṃ upaṭṭhāko pucchi – “bhante, tumhe anumodanaṃ	849	
PA_atk-s04_01a:849_4	karontā ‘pathavindharanāgabhavanaṃ viya hotū’ti vadatha, mayamassa atthaṃ na jānāma,	849	
PA_atk-s04_01a:849_5	kiṃ vuttaṃ hoti idaṃ, bhante”ti? Āma, kuṭumbiya ahaṃ “tumhākaṃ sampatti pathavindharanāgarājasampattisadisā	849	
PA_atk-s04_01a:849_6	hotū”ti vadāmīti. Kuṭumbiko tato paṭṭhāya pathavindharanāgarājabhavane cittaṃ ṭhapesi.	849	
PA_atk-s04_01a:850_0	Itaro tāpaso tāvatiṃsabhavanaṃ gantvā suññe serisakavimāne divāvihāraṃ karoti. So	850	
PA_atk-s04_01a:850_1	āgacchanto gacchanto ca sakkassa devarājassa sampattiṃ disvā attano upaṭṭhākassa	850	
PA_atk-s04_01a:850_2	anumodanaṃ karonto “sakkavimānaṃ viya hotū”ti vadati. Atha naṃ sopi kuṭumbiyo itaro	850	
PA_atk-s04_01a:850_3	sahāyako taṃ tāpasaṃ viya pucchi. So tassa vacanaṃ sutvā sakkabhavane cittaṃ ṭhapesi.	850	
PA_atk-s04_01a:850_4	Te ubhopi patthitaṭṭhānesuyeva nibbattā.	850	
PA_atk-s04_01a:851_0	Pathavindharabhavane nibbatto pathavindharanāgarājā nāma jāto. So nibbattakkhaṇe	851	
PA_atk-s04_01a:851_1	attano attabhāvaṃ disvā “amanāpassa vata me ṭhānassa kulupakatāpaso vaṇṇaṃ kathesi,	851	
PA_atk-s04_01a:851_2	urena parisakkitvā vicaraṇaṭṭhānametaṃ, nūna so aññaṃ ṭhānaṃ na jānātī”ti vippaṭisārī	851	
PA_atk-s04_01a:851_3	ahosi. Athassa taṃkhaṇeyeva alaṅkatapaṭiyattāni nāganāṭakāni sabbadisāsu tūriyāni	851	
PA_atk-s04_01a:851_4	paggaṇhiṃsu. So tasmiṃyeva khaṇe taṃ attabhāvaṃ vijahitvā māṇavakavaṇṇī ahosi. Anvaddhamāsañca	851	
PA_atk-s04_01a:851_5	cattāro mahārājāno sakkassa upaṭṭhānaṃ gacchanti. Tasmā sopi virūpakkhena nāgaraññā	851	
PA_atk-s04_01a:851_6	saddhiṃ sakkassa upaṭṭhānaṃ gato. Sakko taṃ dūratova āgacchantaṃ disvā sañjāni. Atha	851	
PA_atk-s04_01a:851_7	naṃ samīpe āgantvā ṭhitakāle “kahaṃ nibbattosi sammā”ti pucchi. Mā kathesi, mahārāja,	851	
PA_atk-s04_01a:851_8	urena parisakkanaṭṭhāne nibbattomhi, tumhe pana kalyāṇamittaṃ labhitthāti. Samma,	851	
PA_atk-s04_01a:851_9	tvaṃ “aṭṭhāne nibbattomhī”ti mā vitakkayi, padumuttaradasabalo loke nibbatto, tassa	851	
PA_atk-s04_01a:851_10	adhikārakammaṃ katvā imaṃyeva ṭhānaṃ patthehi, ubho sukhaṃ vasissāmāti. So “evaṃ,	8511	
PA_atk-s04_01a:851_11	deva, karissāmī”ti gantvā padumuttaradasabalaṃ nimantetvā attano nāgabhavane nāgaparisāya	8511	
PA_atk-s04_01a:851_12	saddhiṃ sabbarattiṃ sakkārasammānaṃ sajjesi.	8511	
PA_atk-s04_01a:852_0	Satthā punadivase uṭṭhite aruṇe attano upaṭṭhākaṃ sumanattheraṃ āmantesi – “sumana,	852	
PA_atk-s04_01a:852_1	ajja tathāgato dūraṃ bhikkhācāraṃ gamissati, mā puthujjanabhikkhū āgacchantu, tepiṭakā	852	
PA_atk-s04_01a:852_2	paṭisambhidāppattā chaḷabhiññāva āgacchantū”ti. Thero satthu vacanaṃ sutvā sabbesaṃ	852	
PA_atk-s04_01a:852_3	ārocesi. Satthārā saddhiṃ satasahassā bhikkhū ākāsaṃ pakkhandiṃsu. Pathavindharo	852	
PA_atk-s04_01a:852_4	nāgaparisāya saddhiṃ dasabalassa paccuggamanaṃ āgato satthāraṃ parivāretvā samuddamatthake	852	
PA_atk-s04_01a:852_5	maṇivaṇṇā ūmiyo maddamānaṃ bhikkhusaṅghaṃ oloketvā ādito satthāraṃ, pariyosāne saṅghanavakaṃ	852	
PA_atk-s04_01a:852_6	tathāgatassa puttaṃ uparevatasāmaṇeraṃ nāma olokento “anacchariyo sesasāvakānaṃ evarūpo	852	
PA_atk-s04_01a:852_7	iddhānubhāvo, imassa pana taruṇabāladārakassa evarūpo iddhānubhāvo ativiya acchariyo”ti	852	
PA_atk-s04_01a:852_8	pītipāmojjaṃ uppādesi.	852	
PA_atk-s04_01a:853_0	Athassa bhavane dasabale nisinne sesabhikkhūsu koṭito paṭṭhāya nisīdantesu satthu	853	
PA_atk-s04_01a:853_1	sammukhaṭṭhāneyeva uparevatasāmaṇerassa āsanaṃ pāpuṇi. Nāgarājā yāguṃ dentopi khajjakaṃ	853	
PA_atk-s04_01a:853_2	dentopi sakiṃ dasabalaṃ oloketi, sakiṃ uparevatasāmaṇeraṃ. Tassa kira sarīre satthu	853	
PA_atk-s04_01a:853_3	sarīre viya dvattiṃsa mahāpurisalakkhaṇāni paññāyanti. Tato nāgarājā “ayaṃ sāmaṇero	853	
PA_atk-s04_01a:853_4	buddhānaṃ sadiso paññāyati, kiṃ nu kho hotī”ti avidūre nisinnaṃ aññataraṃ bhikkhuṃ	853	
PA_atk-s04_01a:853_5	pucchi – “ayaṃ, bhante, sāmaṇero dasabalassa kiṃ hotī”ti? Putto, mahārājāti. So cintesi	853	
PA_atk-s04_01a:853_6	– “mahā vatāyaṃ bhikkhu, evarūpassa sobhaggappattassa tathāgatassa puttabhāvaṃ labhi.	853	
PA_atk-s04_01a:853_7	Sarīrampissa ekadesena buddhānaṃ sarīrasadisaṃ paññāyati, mayāpi anāgate evarūpena	853	
PA_atk-s04_01a:853_8	bhavituṃ vaṭṭatī”ti sattāhaṃ mahādānaṃ datvā, “bhante, ahaṃ imassa adhikārakammassānubhāvena	853	
PA_atk-s04_01a:853_9	ayaṃ uparevato viya anāgate ekassa buddhassa putto bhaveyya”nti patthanaṃ akāsi.	853	
PA_atk-s04_01a:853_10	Satthā anantarāyaṃ disvā “anāgate gotamabuddhassa putto bhavissasī”ti byākaritvā pakkāmi.	8531	
PA_atk-s04_01a:854_0	Pathavindharopi puna addhamāse sampatte virūpakkhena saddhiṃ sakkassa upaṭṭhānaṃ	854	
PA_atk-s04_01a:854_1	gato. Atha naṃ samīpe ṭhitaṃ sakko pucchi – “patthito te, samma, ayaṃ devaloko”ti?	854	
PA_atk-s04_01a:854_2	Na patthito mahārājāti. Kiṃ dosaṃ addasāti? Doso natthi, mahārāja, ahaṃ pana dasabalassa	854	
PA_atk-s04_01a:854_3	puttaṃ uparevatasāmaṇeraṃ passiṃ. Tassa me diṭṭhakālato paṭṭhāya aññattha cittaṃ	854	
PA_atk-s04_01a:854_4	na nami, svāhaṃ “anāgate ekassa buddhassa evarūpo putto bhaveyya”nti patthanaṃ akāsiṃ.	854	
PA_atk-s04_01a:854_5	Tvampi, mahārāja, ekaṃ patthanaṃ karohi, te mayaṃ nibbattaṭṭhāne na vinā bhavissāmāti.	854	
PA_atk-s04_01a:854_6	Sakko tassa vacanaṃ sampaṭicchitvā ekaṃ mahānubhāvaṃ bhikkhuṃ disvā “katarakulā nu	854	
PA_atk-s04_01a:854_7	kho nikkhamitvā ayaṃ kulaputto pabbajito”ti āvajjento “ayaṃ bhinnaṃ raṭṭhaṃ sandhāretuṃ	854	
PA_atk-s04_01a:854_8	samatthassa kulassa putto hutvā cuddasa bhattacchede katvā mātāpitaro pabbajjaṃ anujānāpetvā	854	
PA_atk-s04_01a:854_9	pabbajito”ti aññāsi. Ñatvā ca pana ajānanto viya dasabalaṃ pucchitvā sattāhaṃ mahāsakkāraṃ	854	
PA_atk-s04_01a:854_10	katvā, “bhante, ahaṃ imassa kalyāṇakammassa nissandena tumhākaṃ sāsane ayaṃ kulaputto	8541	
PA_atk-s04_01a:854_11	viya anāgate ekassa buddhassa sāsane saddhāpabbajitānaṃ aggo bhaveyya”nti patthanaṃ	8541	
PA_atk-s04_01a:854_12	akāsi. Satthā anantarāyaṃ disvā “tvaṃ, mahārāja, anāgate gotamassa buddhassa sāsane	8541	
PA_atk-s04_01a:854_13	saddhāpabbajitānaṃ aggo bhavissasī”ti byākaritvā pakkāmi. Sakkopi attano devapurameva gato.	8541	
PA_atk-s04_01a:855_0	Te ubhopi nibbattaṭṭhānato cavitvā devamanussesu saṃsarantā anekasahassakappe atikkamiṃsu.	855	
PA_atk-s04_01a:855_1	Ito pana dvānavutikappamatthake phusso nāma buddho loke udapādi. Tassa pitā mahindo	855	
PA_atk-s04_01a:855_2	nāma rājā ahosi, vemātikā tayo kaniṭṭhabhātaro. Rājā divase divase “mayhaṃyeva buddho	855	
PA_atk-s04_01a:855_3	mayhaṃ dhammo mayhaṃ saṅgho”ti mamāyanto sayameva dasabalaṃ nibaddhaṃ bhojanaṃ bhojeti.	855	
PA_atk-s04_01a:856_0	Athassa ekadivasaṃ paccanto kupito. So putte āmantesi – “tātā, paccanto kupito, tumhehi	856	
PA_atk-s04_01a:856_1	vā mayā vā gantabbaṃ. Yadi ahaṃ gacchāmi, tumhehi iminā niyāmena dasabalo paricaritabbo”ti.	856	
PA_atk-s04_01a:856_2	Te tayopi ekappahāreneva āhaṃsu – “tāta, tumhākaṃ gamanakiccaṃ natthi, mayaṃ core	856	
PA_atk-s04_01a:856_3	vidhamissāmā”ti pitaraṃ vanditvā paccantaṃ gantvā core vidhamitvā vijitasaṅgāmā hutvā	856	
PA_atk-s04_01a:856_4	nivattiṃsu. Te antarāmagge pādamūlikehi saddhiṃ mantayiṃsu – “tātā, amhākaṃ gatakkhaṇeyeva	856	
PA_atk-s04_01a:856_5	pitā varaṃ dassati, kataraṃ varaṃ gaṇhāmā”ti? Ayyā, tumhākaṃ pitu accayena dullabhaṃ	856	
PA_atk-s04_01a:856_6	nāma natthi, tumhākaṃ pana jeṭṭhabhātikaṃ phussabuddhaṃ paṭijagganavaraṃ gaṇhathā”ti	856	
PA_atk-s04_01a:856_7	āhaṃsu. Te “kalyāṇaṃ tumhehi vutta”nti sabbepi ekacittā hutvā gantvā pitaraṃ addasaṃsu.	856	
PA_atk-s04_01a:856_8	Tadā pitā tesaṃ pasīditvā varaṃ adāsi. Te “temāsaṃ tathāgataṃ paṭijaggissāmā”ti varaṃ	856	
PA_atk-s04_01a:856_9	yāciṃsu. Rājā “ayaṃ dātuṃ na sakkā, aññaṃ varaṃ gaṇhathā”ti āha. Tāta, amhākaṃ aññena	856	
PA_atk-s04_01a:856_10	varena kiccaṃ natthi, sace tumhe dātukāmā, etaṃyeva no varaṃ dethāti. Rājā tesu punappunaṃ	8561	
PA_atk-s04_01a:856_11	kathentesu attanā paṭiññātattā “na sakkā na dātu”nti cintetvā āha – “tātā, ahaṃ tumhākaṃ	8561	
PA_atk-s04_01a:856_12	varaṃ demi, apica kho pana buddhā nāma durāsadā honti sīhā viya ekacarā, dasabalaṃ	8561	
PA_atk-s04_01a:856_13	paṭijaggantā appamattā bhaveyyāthā”ti.	8561	
PA_atk-s04_01a:857_0	Te cintayiṃsu – “amhehi tathāgataṃ paṭijaggantehi anucchavikaṃ katvā paṭijaggituṃ	857	
PA_atk-s04_01a:857_1	vaṭṭatī”ti sabbepi ekacittā hutvā dasasīlāni samādāya nirāmagandhā hutvā satthu dānaggaparivahanake	857	
PA_atk-s04_01a:857_2	tayo purise ṭhapayiṃsu. Tesu eko dhanadhaññuppādako ahosi, eko māpako, eko dānasaṃvidhāyako.	857	
PA_atk-s04_01a:857_3	Tesu dhanadhaññuppādako paccuppanne bimbisāro mahārājā jāto, māpako visākho upāsako,	857	
PA_atk-s04_01a:857_4	dānasaṃvidhāyako raṭṭhapālattheroti. So tattha yāvajīvaṃ kusalaṃ katvā devapure nibbatto.	857	
PA_atk-s04_01a:857_5	Ayaṃ pana rāhulatthero nāma kassapadasabalassa kāle kikissa kāsirañño jeṭṭhaputto	857	
PA_atk-s04_01a:857_6	hutvā nibbatti, pathavindharakumārotissa nāmaṃ akaṃsu. Tassa satta bhaginiyo ahesuṃ.	857	
PA_atk-s04_01a:857_7	Tā dasabalassa satta pariveṇāni kārayiṃsu. Pathavindharo oparajjaṃ labhi. So tā bhaginiyo	857	
PA_atk-s04_01a:857_8	āha – “tumhehi kāritapariveṇesu mayhampi ekaṃ dethā”ti. Bhātika, tumhe uparājaṭṭhāne	857	
PA_atk-s04_01a:857_9	ṭhitā, tumhehi nāma amhākaṃ dātabbaṃ, tumhe aññaṃ pariveṇaṃ karothāti. So tāsaṃ vacanaṃ	857	
PA_atk-s04_01a:857_10	sutvā pañca vihārasatāni kāresi. Pañca pariveṇasatānītipi vadanti. So tattha yāvajīvaṃ	8571	
PA_atk-s04_01a:857_11	kusalaṃ katvā devapure nibbatti. Imasmiṃ pana buddhuppāde pathavindharakumāro amhākaṃ	8571	
PA_atk-s04_01a:857_12	bodhisattassa aggamahesiyā kucchismiṃ paṭisandhiṃ gaṇhi, tassa sahāyako kururaṭṭhe	8571	
PA_atk-s04_01a:857_13	thullakoṭṭhitanigame raṭṭhapālaseṭṭhigehe nibbatti.	8571	
PA_atk-s04_01a:858_0	Atha amhākaṃ dasabalo abhisambodhiṃ patvā pavattitavaradhammacakko anupubbena kapilavatthuṃ	858	
PA_atk-s04_01a:858_1	āgantvā rāhulakumāraṃ pabbājesi. Tassa pabbajjāvidhānaṃ pāḷiyaṃ āgatameva. Evaṃ pabbajitassa	858	
PA_atk-s04_01a:858_2	panassa satthā abhiṇhaovādavasena rāhulovādasuttaṃ abhāsi. Rāhulopi pātova vuṭṭhāya	858	
PA_atk-s04_01a:858_3	hatthena vālukaṃ ukkhipitvā “dasabalassa ceva ācariyupajjhāyānañca santikā ajja ettakaṃ	858	
PA_atk-s04_01a:858_4	ovādaṃ labheyya”nti vadati. Bhikkhusaṅghamajjhe kathā udapādi “ovādakkhamo vata rāhulasāmaṇero	858	
PA_atk-s04_01a:858_5	pitu anucchaviko putto”ti. Satthā bhikkhūnaṃ cittācāraṃ ñatvā “mayi gate ekā dhammadesanā	858	
PA_atk-s04_01a:858_6	ca vaḍḍhissati, rāhulassa ca guṇo pākaṭo bhavissatī”ti gantvā dhammasabhāyaṃ buddhāsāne	858	
PA_atk-s04_01a:858_7	nisinno bhikkhū āmantesi – “kāya nuttha, bhikkhave, etarahi kathāya sannisinnā”ti.	858	
PA_atk-s04_01a:858_8	Rāhulasāmaṇerassa ovādakkhamabhāvaṃ kathema bhagavāti. Satthā imasmiṃ ṭhāne ṭhatvā	858	
PA_atk-s04_01a:858_9	rāhulassa guṇadīpanatthaṃ migajātakaṃ āharitvā kathesi –	858	
PA_atk-s04_01a:859	“Migaṃ tipallatthamanekamāyaṃ,	85	
PA_atk-s04_01a:860	Aṭṭhakkhuraṃ aḍḍharattā papāyiṃ;	86	
PA_atk-s04_01a:861	Ekena sotena chamā’ssasanto,	86	
PA_atk-s04_01a:862	Chahi kalāhitibhoti bhāgineyyo”ti. ;	86	
PA_atk-s04_01a:863_0	Athassa sattavassikasāmaṇerakāle “mā heva kho rāhulo daharabhāvena kīḷanatthāyapi	863	
PA_atk-s04_01a:863_1	sampajānamusā bhāseyyā”ti ambalaṭṭhiyarāhulovādaṃ desesi. Aṭṭhārasavassikasāmaṇerakāle	863	
PA_atk-s04_01a:863_2	tathāgatassa pacchato piṇḍāya pavisantassa satthu ceva attano ca rūpasampattiṃ disvā	863	
PA_atk-s04_01a:863_3	gehasitaṃ vitakkaṃ vitakkentassa “yaṃkiñci, rāhula, rūpa”ntiādinā nayena mahārāhulovādasuttantaṃ	863	
PA_atk-s04_01a:863_4	kathesi. Saṃyuttake pana rāhulovādopi aṅguttare rāhulovādopi therassa vipassanācāroyeva.	863	
PA_atk-s04_01a:863_5	Athassa satthā ñāṇaparipākaṃ ñatvā avassikabhikkhukāle andhavane nisinno cūḷarāhulovādaṃ	863	
PA_atk-s04_01a:863_6	kathesi. Desanāpariyosāne rāhulatthero koṭisatasahassadevatāhi saddhiṃ arahattaṃ	863	
PA_atk-s04_01a:863_7	pāpuṇi, sotāpannasakadāgāmianāgāmidevatānaṃ gaṇanā natthi. Atha satthā aparabhāge	863	
PA_atk-s04_01a:863_8	ariyasaṅghamajjhe nisinno theraṃ imasmiṃ sāsane sikkhākāmānaṃ aggaṭṭhāne ṭhapesi.	863	
PA_atk-s04_01a:864_0	Satthari pana kururaṭṭhe cārikāya nikkhamitvā thullakoṭṭhitaṃ anuppatte raṭṭhapālo	864	
PA_atk-s04_01a:864_1	kulaputto satthu dhammadesanaṃ sutvā paṭiladdhasaddho mātāpitaro anujānāpetvā dasabalaṃ	864	
PA_atk-s04_01a:864_2	upasaṅkamitvā satthu āṇattiyā aññatarassa therassa santike pabbaji. Tassa pabbajitadivasato	864	
PA_atk-s04_01a:864_3	paṭṭhāya seṭṭhigahapati bhikkhū attano nivesanadvārena gacchante disvā “kiṃ tumhākaṃ	864	
PA_atk-s04_01a:864_4	imasmiṃ gehe kammaṃ, ekova puttako ahosi, taṃ gaṇhitvā gatattha, idāni kiṃ karissathā”ti	864	
PA_atk-s04_01a:864_5	akkosati paribhāsati. Satthā addhamāsaṃ thullakoṭṭhite vasitvā puna sāvatthimeva	864	
PA_atk-s04_01a:864_6	agamāsi. Tatthāyasmā raṭṭhapālo yoniso manasikaronto kammaṃ katvā vipassanaṃ vaḍḍhetvā	864	
PA_atk-s04_01a:864_7	arahattaṃ pāpuṇi. So satthāraṃ anujānāpetvā mātāpitaro dassanatthaṃ thullakoṭṭhitaṃ	864	
PA_atk-s04_01a:864_8	gantvā tattha sapadānaṃ piṇḍāya caranto pitu nivesane ābhidosikaṃ kummāsaṃ labhitvā	864	
PA_atk-s04_01a:864_9	taṃ amataṃ viya paribhuñjanto pitarā nimantito adhivāsetvā dutiyadivase pitu nivesane	864	
PA_atk-s04_01a:864_10	piṇḍapātaṃ paribhuñjitvā alaṅkatapaṭiyatte itthijane asubhasaññaṃ uppādetvā ṭhitakova	8641	
PA_atk-s04_01a:864_11	dhammaṃ desetvā jiyā mutto viya nārāco ākāsaṃ uppatitvā korabyarañño migacīraṃ gantvā	8641	
PA_atk-s04_01a:864_12	maṅgalasilāpaṭṭe nisinno dassanatthāya āgatassa rañño catupārijuññapaṭimaṇḍitaṃ dhammaṃ	8641	
PA_atk-s04_01a:864_13	desetvā anupubbena cārikaṃ caramāno puna satthu santikaṃyeva āgato. Evametaṃ vatthu	8641	
PA_atk-s04_01a:864_14	samuṭṭhitaṃ. Atha satthā aparabhāge ariyagaṇamajjhe nisinno theraṃ imasmiṃ sāsane	8641	
PA_atk-s04_01a:864_15	saddhāpabbajitānaṃ kulaputtānaṃ aggaṭṭhāne ṭhapesīti.	8641	
PA_atk-s04_01a:865	Kuṇḍadhānattheravatthu	86	
PA_atk-s04_01a:866_0	211. Tatiye paṭhamaṃ salākaṃ gaṇhantānanti sabbapaṭhamaṃ salākagāhakānaṃ bhikkhūnaṃ	866	
PA_atk-s04_01a:866_1	kuṇḍadhānatthero aggoti dasseti. So kira thero mahāsubhaddāya nimantitadivase tathāgate	866	
PA_atk-s04_01a:866_2	ugganagaraṃ gacchante “ajja satthā dūraṃ bhikkhācāraṃ gamissati, puthujjanā salākaṃ	866	
PA_atk-s04_01a:866_3	mā gaṇhantu, pañcasatā khīṇāsavāva gaṇhantū”ti vutte paṭhamameva sīhanādaṃ naditvā	866	
PA_atk-s04_01a:866_4	salākaṃ gaṇhi. Cūḷasubhaddāya nimantitadivase tathāgate sāketaṃ gacchantepi pañcannaṃ	866	
PA_atk-s04_01a:866_5	bhikkhusatānaṃ antare paṭhamameva salākaṃ gaṇhi, sunāparantajanapadaṃ gacchantepi.	866	
PA_atk-s04_01a:866_6	Imehi kāraṇehi thero paṭhamaṃ salākaṃ gaṇhantānaṃ aggo nāma jāto. Kuṇḍadhānoti panassa nāmaṃ.	866	
PA_atk-s04_01a:867_0	Tassa pañhakamme ayamanupubbikathā – ayaṃ kira padumuttarabuddhakāle haṃsavatīnagare	867	
PA_atk-s04_01a:867_1	kulagehe nibbatto vuttanayeneva vihāraṃ gantvā dhammaṃ suṇanto satthāraṃ ekaṃ bhikkhuṃ	867	
PA_atk-s04_01a:867_2	paṭhamaṃ salākaṃ gaṇhantānaṃ aggaṭṭhāne ṭhapentaṃ disvā buddhānaṃ adhikārakammaṃ	867	
PA_atk-s04_01a:867_3	katvā taṃ ṭhānantaraṃ patthetvā satthārā anantarāyaṃ disvā byākato yāvajīvaṃ kusalaṃ	867	
PA_atk-s04_01a:867_4	katvā devesu ca manussesu ca saṃsaranto kassapabuddhakāle bhūmaṭṭhakadevatā hutvā	867	
PA_atk-s04_01a:867_5	nibbatti. Dīghāyukabuddhānañca nāma na anvaddhamāsiko uposatho hoti. Vipassīdasabalassa	867	
PA_atk-s04_01a:867_6	hi chabbassantare chabbassantare uposatho ahosi, kassapadasabalo pana chaṭṭhe chaṭṭhe	867	
PA_atk-s04_01a:867_7	māse pātimokkhaṃ osāresi. Tassa pātimokkhaṃ osāraṇakāle disāvāsikā dve sahāyakā bhikkhū	867	
PA_atk-s04_01a:867_8	“uposathaṃ karissāmā”ti gacchanti. Ayaṃ bhummadevatā cintesi – “imesaṃ dvinnaṃ bhikkhūnaṃ	867	
PA_atk-s04_01a:867_9	metti ativiya daḷhā, kiṃ nu kho bhedake sati bhijjeyya, na bhijjeyyā”ti? Tesaṃ okāsaṃ	867	
PA_atk-s04_01a:867_10	olokayamānā tesaṃ avidūreneva gacchati.	8671	
PA_atk-s04_01a:868_0	Atheko thero ekassa hatthe pattacīvaraṃ datvā sarīravaḷañjanatthaṃ udakaphāsukaṭṭhānaṃ	868	
PA_atk-s04_01a:868_1	gantvā dhotahatthapādo hutvā gumbasabhāgato nikkhamati. Bhummadevatā tassa therassa	868	
PA_atk-s04_01a:868_2	pacchato pacchato uttamarūpā itthī hutvā kese vidhunitvā saṃvidhāya bandhantī viya	868	
PA_atk-s04_01a:868_3	piṭṭhito paṃsuṃ puñchamānā viya sāṭakaṃ saṃvidhāya nivāsayamānā viya ca hutvā therassa	868	
PA_atk-s04_01a:868_4	padānupadikā hutvā gumbato nikkhantā. Ekamante ṭhito sahāyakatthero imaṃ kāraṇaṃ	868	
PA_atk-s04_01a:868_5	disvā domanassajāto “naṭṭho dāni me iminā bhikkhunā saddhiṃ dīgharattānugato sineho.	868	
PA_atk-s04_01a:868_6	Sacāhaṃ evaṃvidhabhāvaṃ jāneyyaṃ, ettakaṃ addhānaṃ iminā saddhiṃ vissāsaṃ na kareyya”nti	868	
PA_atk-s04_01a:868_7	cintetvā āgacchantassevassa “handāvuso, tuyhaṃ pattacīvaraṃ, tādisena pāpena sahāyena	868	
PA_atk-s04_01a:868_8	saddhiṃ ekamaggaṃ na gacchāmī”ti āha. Taṃ kathaṃ sutvā tassa lajjibhikkhuno hadayaṃ	868	
PA_atk-s04_01a:868_9	tikhiṇasattiṃ gahetvā viddhaṃ viya ahosi. Tato naṃ āha – “āvuso, kiṃ nāmetaṃ vadasi,	868	
PA_atk-s04_01a:868_10	ahaṃ ettakaṃ kālaṃ dukkaṭamattampi āpattiṃ na jānāmi. Tvaṃ pana maṃ ajja ‘pāpo’ti	8681	
PA_atk-s04_01a:868_11	vadasi, kiṃ te diṭṭha”nti? Kiṃ aññena diṭṭhena, kiṃ tvaṃ evaṃvidhena alaṅkatapaṭiyattena	8681	
PA_atk-s04_01a:868_12	mātugāmena saddhiṃ ekaṭṭhāne hutvā nikkhantoti? Natthetaṃ, āvuso, mayhaṃ, nāhaṃ evarūpaṃ	8681	
PA_atk-s04_01a:868_13	mātugāmaṃ passāmīti. Tassa yāvatatiyaṃ kathentassāpi itaro thero kathaṃ asaddahitvā	8681	
PA_atk-s04_01a:868_14	attanā diṭṭhakāraṇaṃyeva atthaṃ gahetvā tena saddhiṃ ekamaggena agantvā aññena maggena	8681	
PA_atk-s04_01a:868_15	satthu santikaṃ gato. Itaropi aññena maggena satthu santikaṃyeva gato.	8681	
PA_atk-s04_01a:869_0	Tato bhikkhusaṅghassa uposathāgāraṃ pavisanavelāya so bhikkhu taṃ bhikkhuṃ uposathagge	869	
PA_atk-s04_01a:869_1	sañjānitvā “imasmiṃ uposathagge evarūpo nāma pāpabhikkhu atthi, nāhaṃ tena saddhiṃ	869	
PA_atk-s04_01a:869_2	uposathaṃ karissāmī”ti nikkhamitvā bahi aṭṭhāsi. Bhummadevatā “bhāriyaṃ mayā kammaṃ	869	
PA_atk-s04_01a:869_3	kata”nti mahallakaupāsakavaṇṇena tassa santikaṃ gantvā “kasmā, bhante, ayyo imasmiṃ	869	
PA_atk-s04_01a:869_4	ṭhāne ṭhito”ti āha. Upāsaka, imaṃ uposathaggaṃ eko pāpabhikkhu paviṭṭho, ahaṃ tena	869	
PA_atk-s04_01a:869_5	saddhiṃ uposathaṃ na karomīti vatvā nikkhamitvā bahi ṭhitomhīti. Bhante, mā evaṃ	869	
PA_atk-s04_01a:869_6	gaṇhatha, parisuddhasīlo esa bhikkhu. Tumhehi diṭṭhamātugāmo nāma ahaṃ, mayā tumhākaṃ	869	
PA_atk-s04_01a:869_7	vīmaṃsanatthāya “daḷhā nu kho imesaṃ therānaṃ metti, no daḷhā”ti lajjialajjibhāvaṃ	869	
PA_atk-s04_01a:869_8	olokentena taṃ kammaṃ katanti. Ko pana tvaṃ sappurisāti? Ahaṃ ekā bhummadevatā, bhanteti.	869	
PA_atk-s04_01a:869_9	Devaputto kathentova dibbānubhāvena ṭhatvā therassa pādesu patitvā “mayhaṃ, bhante,	869	
PA_atk-s04_01a:869_10	khamatha, etaṃ dosaṃ thero na jānāti, uposathaṃ karothā”ti theraṃ yācitvā uposathaggaṃ	8691	
PA_atk-s04_01a:869_11	pavesesi. So thero uposathaṃ tāva ekaṭṭhāne akāsi, mittasanthavavasena na puna tena	8691	
PA_atk-s04_01a:869_12	saddhiṃ ekaṭṭhāne ahosīti. Imassa therassa kammaṃ na kathiyati, cuditakatthero pana	8691	
PA_atk-s04_01a:869_13	aparāparaṃ vipassanāya kammaṃ karonto arahattaṃ pāpuṇi.	8691	
PA_atk-s04_01a:870_0	Bhummadevatā tassa kammassa nissandena ekaṃ buddhantaraṃ apāyato na muccittha. Sace	870	
PA_atk-s04_01a:870_1	pana kālena kālaṃ manussattaṃ āgacchati, aññena yena kenaci kato doso tasseva upari	870	
PA_atk-s04_01a:870_2	patati. So amhākaṃ bhagavato kāle sāvatthiyaṃ brāhmaṇakule nibbatti, dhānamāṇavotissa	870	
PA_atk-s04_01a:870_3	nāmaṃ akaṃsu. So vayappatto tayo vede uggaṇhitvā mahallakakāle satthu dhammadesanaṃ	870	
PA_atk-s04_01a:870_4	sutvā paṭiladdhasaddho pabbaji, tassa upasampannadivasato paṭṭhāya ekā alaṅkatapaṭiyattā	870	
PA_atk-s04_01a:870_5	itthī tasmiṃ gāmaṃ pavisante saddhiṃyeva gāmaṃ pavisati, nikkhamante nikkhamati.	870	
PA_atk-s04_01a:870_6	Vihāraṃ pavisantepi pavisati, tiṭṭhantepi tiṭṭhatīti evaṃ niccānubandhā paññāyati.	870	
PA_atk-s04_01a:870_7	Thero taṃ na passati, tassa pana purimassa kammassa nissandena sā aññesaṃ upaṭṭhāti.	870	
PA_atk-s04_01a:871_0	Gāme yāgubhikkhaṃ dadamānā itthiyo, “bhante, ayaṃ eko yāguuḷuṅko tumhākaṃ, eko imissā	871	
PA_atk-s04_01a:871_1	amhākaṃ sahāyikāyā”ti parihāsaṃ karonti. Therassa mahatī vihesā hoti. Vihāraṃ gatampi	871	
PA_atk-s04_01a:871_2	naṃ sāmaṇerā ceva daharabhikkhū ca parivāretvā “dhāno koṇḍo jāto”ti parihāsaṃ karonti.	871	
PA_atk-s04_01a:871_3	Athassa teneva kāraṇena kuṇḍadhānattheroti nāmaṃ jātaṃ. So uṭṭhāya samuṭṭhāya tehi	871	
PA_atk-s04_01a:871_4	kayiramānaṃ keḷiṃ sahituṃ asakkonto ummādaṃ gahetvā “tumhe koṇḍā, tumhākaṃ upajjhāyā	871	
PA_atk-s04_01a:871_5	koṇḍā, ācariyā koṇḍā”ti vadati. Atha naṃ satthu ārocesuṃ – “kuṇḍadhāno daharasāmaṇerehi	871	
PA_atk-s04_01a:871_6	saddhiṃ evaṃ pharusavācaṃ vadatī”ti. Satthā taṃ pakkosāpetvā “saccaṃ bhikkhū”ti pucchitvā	871	
PA_atk-s04_01a:871_7	“saccaṃ bhagavā”ti vutte “kasmā evaṃ vadesī”ti āha. Bhante, nibaddhaṃ vihesaṃ asahanto	871	
PA_atk-s04_01a:871_8	evaṃ kathemīti. “Tvaṃ pubbe katakammaṃ yāvajjadivasā jīrāpetuṃ na sakkosi, puna evarūpaṃ	871	
PA_atk-s04_01a:871_9	pharusaṃ mā vada bhikkhū”ti vatvā āha –	871	
PA_atk-s04_01a:872	“Māvoca pharusaṃ kañci, vuttā paṭivadeyyu taṃ;	87	
PA_atk-s04_01a:873	Dukkhā hi sārambhakathā, paṭidaṇḍā phuseyyu taṃ.	87	
PA_atk-s04_01a:874	“Sace neresi attānaṃ, kaṃso upahato yathā;	87	
PA_atk-s04_01a:875	Esa pattosi nibbānaṃ, sārambho te na vijjatī”ti. ;	87	
PA_atk-s04_01a:876_0	Imañca pana tassa therassa mātugāmena saddhiṃ vicaraṇabhāvaṃ kosalaraññopi kathayiṃsu.	876	
PA_atk-s04_01a:876_1	Rājā “gacchatha, bhaṇe, vīmaṃsathā”ti pesetvā sayampi mandeneva parivārena saddhiṃ	876	
PA_atk-s04_01a:876_2	therassa vasanaṭṭhānaṃ gantvā ekamante olokento aṭṭhāsi. Tasmiṃ khaṇe thero sūcikammaṃ	876	
PA_atk-s04_01a:876_3	karonto nisinno hoti, sāpissa itthī avidūre ṭhāne ṭhitā viya paññāyati.	876	
PA_atk-s04_01a:877_0	Rājā taṃ disvā “atthidaṃ kāraṇa”nti tassā ṭhitaṭṭhānaṃ agamāsi. Sā tasmiṃ āgacchante	877	
PA_atk-s04_01a:877_1	therassa vasanapaṇṇasālaṃ paviṭṭhā viya ahosi. Rājāpi tāya saddhiṃyeva paṇṇasālaṃ	877	
PA_atk-s04_01a:877_2	pavisitvā sabbattha olokento adisvā “nāyaṃ mātugāmo, therassa eko kammavipāko”ti	877	
PA_atk-s04_01a:877_3	saññaṃ katvā paṭhamaṃ therassa samīpena gacchantopi theraṃ avanditvā tassa kāraṇassa	877	
PA_atk-s04_01a:877_4	abhūtabhāvaṃ ñatvā āgamma theraṃ vanditvā ekamantaṃ nisinno “kacci, bhante, piṇḍakena	877	
PA_atk-s04_01a:877_5	na kilamathā”ti pucchi. Thero “vaṭṭati mahārājā”ti āha. “Jānāmi, bhante, ayyassa	877	
PA_atk-s04_01a:877_6	kathaṃ, evarūpena ca parikkilesena saddhiṃ carantānaṃ tumhākaṃ ke nāma pasīdissanti,	877	
PA_atk-s04_01a:877_7	ito paṭṭhāya vo katthaci gamanakiccaṃ natthi, ahaṃ catūhi paccayehi upaṭṭhahissāmi,	877	
PA_atk-s04_01a:877_8	tumhe yonisomanasikāre mā pamajjitthā”ti nibaddhaṃ bhikkhaṃ paṭṭhapesi. Thero rājānaṃ	877	
PA_atk-s04_01a:877_9	upatthambhakaṃ labhitvā bhojanasappāyena ekaggacitto hutvā vipassanaṃ vaḍḍhetvā arahattaṃ	877	
PA_atk-s04_01a:877_10	pāpuṇi. Tato paṭṭhāya sā itthī antaradhāyi.	8771	
PA_atk-s04_01a:878_0	Mahāsubhaddā ugganagare micchādiṭṭhikule vasamānā “satthā maṃ anukampatū”ti uposathaṃ	878	
PA_atk-s04_01a:878_1	adhiṭṭhāya nirāmagandhā hutvā uparipāsādatale ṭhitā “imāni pupphāni antare aṭṭhatvā	878	
PA_atk-s04_01a:878_2	dasabalassa matthake vitānaṃ hutvā tiṭṭhantu, dasabalo imāya saññāya sve pañcahi	878	
PA_atk-s04_01a:878_3	bhikkhusatehi saddhiṃ mayhaṃ bhikkhaṃ gaṇhatū”ti saccakiriyaṃ katvā aṭṭha sumanapupphamuṭṭhiyo	878	
PA_atk-s04_01a:878_4	vissajjesi. Pupphāni gantvā dhammadesanāvelāya satthu matthake vitānaṃ hutvā aṭṭhaṃsu.	878	
PA_atk-s04_01a:878_5	Satthā taṃ sumanapupphavitānaṃ disvā citteneva subhaddāya bhikkhaṃ adhivāsetvā punadivase	878	
PA_atk-s04_01a:878_6	aruṇe uṭṭhite ānandattheraṃ āha – “ānanda, mayaṃ ajja dūraṃ bhikkhācāraṃ gamissāma,	878	
PA_atk-s04_01a:878_7	puthujjanānaṃ adatvā ariyānaṃyeva salākaṃ dehī”ti. Thero bhikkhūnaṃ ārocesi – “āvuso,	878	
PA_atk-s04_01a:878_8	satthā ajja dūraṃ bhikkhācāraṃ gamissati, puthujjanā mā gaṇhantu, ariyāva salākaṃ	878	
PA_atk-s04_01a:878_9	gaṇhantū”ti. Kuṇḍadhānatthero “āharāvuso, salāka”nti paṭhamaṃyeva hatthaṃ pasāresi.	878	
PA_atk-s04_01a:878_10	Ānandā “satthā tādisānaṃ bhikkhūnaṃ salākaṃ na dāpeti, ariyānaṃyeva dāpetī”ti vitakkaṃ	8781	
PA_atk-s04_01a:878_11	uppādetvā gantvā satthu ārocesi. Satthā “āharāpentassa salākaṃ dehī”ti āha. Thero	8781	
PA_atk-s04_01a:878_12	cintesi – “sace kuṇḍadhānassa salākā dātuṃ na yuttā assa, atha satthā paṭibāheyya,	8781	
PA_atk-s04_01a:878_13	bhavissati ekaṃ kāraṇa”nti. “Kuṇḍadhānassa salākaṃ dassāmī”ti gamanaṃ abhinīhari.	8781	
PA_atk-s04_01a:878_14	Kuṇḍadhānatthero tassa pure āgamanāva abhiññāpādakaṃ catutthajjhānaṃ samāpajjitvā	8781	
PA_atk-s04_01a:878_15	iddhiyā ākāse ṭhatvā “āharāvuso ānanda, satthā maṃ jānāti, mādisaṃ bhikkhuṃ paṭhamaṃ	8781	
PA_atk-s04_01a:878_16	salākaṃ gaṇhantaṃ na satthā vāretī”ti hatthaṃ pasāretvā salākaṃ gaṇhi. Satthā taṃ	8781	
PA_atk-s04_01a:878_17	aṭṭhuppattiṃ katvā theraṃ imasmiṃ sāsane paṭhamaṃ salākaṃ gaṇhantānaṃ aggaṭṭhāne ṭhapesīti.	8781	
PA_atk-s04_01a:879	Vaṅgīsattheravatthu	87	
PA_atk-s04_01a:880_0	212. Catutthe paṭibhānavantānanti sampannapaṭibhānānaṃ vaṅgīsatthero aggoti dasseti.	880	
PA_atk-s04_01a:880_1	Ayaṃ kira thero dasabalassa santikaṃ upasaṅkamanto cakkhupathato paṭṭhāya candena	880	
PA_atk-s04_01a:880_2	saddhiṃ upametvā, sūriyena, ākāsena, mahāsamuddena, hatthināgena, sīhena migaraññā	880	
PA_atk-s04_01a:880_3	saddhiṃ upametvāpi anekehi padasatehi padasahassehi satthu vaṇṇaṃ vadantoyeva upasaṅkamati.	880	
PA_atk-s04_01a:880_4	Tasmā paṭibhānavantānaṃ aggo nāma jāto.	880	
PA_atk-s04_01a:881_0	Tassa pañhakamme ayamanupubbikathā – ayampi kira padumuttarabuddhakāle haṃsavatīnagare	881	
PA_atk-s04_01a:881_1	mahābhogakule paṭisandhiṃ gaṇhitvā purimanayeneva vihāraṃ gantvā dhammaṃ suṇanto	881	
PA_atk-s04_01a:881_2	satthāraṃ ekaṃ bhikkhuṃ paṭibhānavantānaṃ aggaṭṭhāne ṭhapentaṃ disvā satthu adhikārakammaṃ	881	
PA_atk-s04_01a:881_3	katvā “ahampi anāgate paṭibhānavantānaṃ aggo bhaveyya”nti patthanaṃ katvā satthārā	881	
PA_atk-s04_01a:881_4	byākato yāvajīvaṃ kusalaṃ katvā devamanussesu saṃsaranto imasmiṃ buddhuppāde sāvatthiyaṃ	881	
PA_atk-s04_01a:881_5	brāhmaṇakule nibbatti. Vaṅgīsamāṇavotissa nāmaṃ akaṃsu. So vayappatto tayo vede uggaṇhanto	881	
PA_atk-s04_01a:881_6	ācariyaṃ ārādhetvā chavasīsamantaṃ nāma sikkhitvā chavasīsaṃ nakhena ākoṭetvā “ayaṃ	881	
PA_atk-s04_01a:881_7	satto asukayoniyaṃ nāma nibbatto”ti jānāti.	881	
PA_atk-s04_01a:882_0	Brāhmaṇā “ayaṃ amhākaṃ jīvikamaggo”ti ñatvā vaṅgīsamāṇavaṃ paṭicchannayāne nisīdāpetvā	882	
PA_atk-s04_01a:882_1	gāmanigamarājadhāniyo carantā nagaradvāre vā nigamadvāre vā ṭhapetvā mahājanassa	882	
PA_atk-s04_01a:882_2	rāsibhūtabhāvaṃ ñatvā “yo vaṅgīsaṃ passati, so dhanaṃ vā labhati, yasaṃ vā labhati,	882	
PA_atk-s04_01a:882_3	saggaṃ vā gacchatī”ti vadanti. Tesaṃ kathaṃ sutvā bahū janā lañjaṃ datvā passitukāmā	882	
PA_atk-s04_01a:882_4	honti. Rājarājamahāmattā tesaṃ santikaṃ gantvā “ko ācariyassa jānaviseso”ti pucchanti.	882	
PA_atk-s04_01a:882_5	Tumhe na jānātha, sakalajambudīpe amhākaṃ ācariyasadiso añño paṇḍito nāma natthi,	882	
PA_atk-s04_01a:882_6	tivassamatthake matakānaṃ sīsaṃ āharāpetvā nakhena ākoṭetvā “ayaṃ satto asukayoniyaṃ	882	
PA_atk-s04_01a:882_7	nibbatto”ti jānāti. Vaṅgīsopi mahājanassa kaṅkhachedanatthaṃ te te jane āvāhetvā	882	
PA_atk-s04_01a:882_8	attano attano gatiṃ kathāpeti. Taṃ nissāya mahājanassa hatthato satampi sahassampi labhati.	882	
PA_atk-s04_01a:883_0	Brāhmaṇā vaṅgīsamāṇavaṃ ādāya yathāruciṃ vicaritvā puna sāvatthiṃ āgamaṃsu. Vaṅgīso	883	
PA_atk-s04_01a:883_1	jetavanamahāvihārassa avidūraṭṭhāne ṭhito cintesi – “samaṇo gotamo paṇḍitoti vadanti,	883	
PA_atk-s04_01a:883_2	na kho pana sabbakālaṃ mayā imesaṃyeva vacanaṃ karontena carituṃ vaṭṭati, paṇḍitānampi	883	
PA_atk-s04_01a:883_3	santikaṃ gantuṃ vaṭṭatī”ti. So brāhmaṇe āha – “tumhe gacchatha, ahaṃ na bahukehi	883	
PA_atk-s04_01a:883_4	saddhiṃ gantvā samaṇaṃ gotamaṃ passissāmī”ti. Te āhaṃsu – “vaṅgīsa, mā te rucci samaṇaṃ	883	
PA_atk-s04_01a:883_5	gotamaṃ passituṃ. Yo hi naṃ passati, taṃ so māyāya āvaṭṭetī”ti. Vaṅgīso tesaṃ kathaṃ	883	
PA_atk-s04_01a:883_6	anādiyitvā satthu santikaṃ gantvā madhurapaṭisanthāraṃ katvā ekamantaṃ nisīdi.	883	
PA_atk-s04_01a:884_0	Atha naṃ satthā pucchi – “vaṅgīsa, kiñci sippaṃ jānāsī”ti. Āma, bho gotama, chavasīsamantaṃ	884	
PA_atk-s04_01a:884_1	nāmekaṃ jānāmīti. Kiṃ so manto karotīti? Tivassamatthake matānampi taṃ mantaṃ jappitvā	884	
PA_atk-s04_01a:884_2	sīsaṃ nakhena ākoṭetvā nibbattaṭṭhānaṃ jānāmīti. Satthā tassa ekaṃ niraye uppannassa	884	
PA_atk-s04_01a:884_3	sīsaṃ dassesi, ekaṃ manussesu uppannassa, ekaṃ devesu, ekaṃ parinibbutassa sīsaṃ	884	
PA_atk-s04_01a:884_4	dassesi. So paṭhamaṃ sīsaṃ ākoṭetvā, “bho gotama, ayaṃ satto nirayaṃ gato”ti āha.	884	
PA_atk-s04_01a:884_5	Sādhu sādhu, vaṅgīsa, sudiṭṭhaṃ tayā, ayaṃ satto kahaṃ gatoti pucchi. Manussalokaṃ,	884	
PA_atk-s04_01a:884_6	bho gotamāti. Ayaṃ satto kahaṃ gatoti? Devalokaṃ, bho gotamāti tiṇṇampi gataṭṭhānaṃ	884	
PA_atk-s04_01a:884_7	kathesi. Parinibbutassa pana sīsaṃ nakhena ākoṭento neva antaṃ na koṭiṃ passati.	884	
PA_atk-s04_01a:884_8	Atha naṃ satthā “na sakkosi tvaṃ, vaṅgīsā”ti pucchi. “Passatha, bho gotama, upaparikkhāmi	884	
PA_atk-s04_01a:884_9	tāvā”ti punappunaṃ parivatteti. Bāhirakamantena khīṇāsavassa gatiṃ kathaṃ jānissati,	884	
PA_atk-s04_01a:884_10	athassa matthakato sedo mucci. So lajjitvā tuṇhībhūto aṭṭhāsi. Atha naṃ satthā “kilamasi,	8841	
PA_atk-s04_01a:884_11	vaṅgīsā”ti āha. Āma, bho gotama, imassa sattassa gataṭṭhānaṃ jānituṃ na sakkomi.	8841	
PA_atk-s04_01a:884_12	Sace tumhe jānātha, kathethāti. “Vaṅgīsa, ahaṃ etampi jānāmi ito uttaritarampī”ti	8841	
PA_atk-s04_01a:884_13	vatvā dhammapade imā dve gāthā abhāsi –	8841	
PA_atk-s04_01a:885	“Cutiṃ yo vedi sattānaṃ, upapattiṃ ca sabbaso;	88	
PA_atk-s04_01a:886	Asattaṃ sugataṃ buddhaṃ, tamahaṃ brūmi brāhmaṇaṃ.	88	
PA_atk-s04_01a:887	“Yassa gatiṃ na jānanti, devā gandhabbamānusā;	88	
PA_atk-s04_01a:888	Khīṇāsavaṃ arahantaṃ, tamahaṃ brūmi brāhmaṇa”nti. ;	88	
PA_atk-s04_01a:889_0	Tato vaṅgīso āha – “bho gotama, vijjāya vijjaṃ dentassa nāma parihāni natthi, ahaṃ	889	
PA_atk-s04_01a:889_1	attanā jānanakaṃ mantaṃ tumhākaṃ dassāmi, tumhe etaṃ mantaṃ mayhaṃ dethā”ti. Vaṅgīsa,	889	
PA_atk-s04_01a:889_2	na mayaṃ mantena mantaṃ dema, evameva demāti. “Sādhu, bho gotama, detha me manta”nti	889	
PA_atk-s04_01a:889_3	apacitiṃ dassetvā hatthakacchapakaṃ katvā nisīdi. Kiṃ, vaṅgīsa, tumhākaṃ samaye mahagghamantaṃ	889	
PA_atk-s04_01a:889_4	vā kiñci vā gaṇhantānaṃ parivāso nāma na hotīti? Hoti, bho gotamāti. Amhākaṃ pana	889	
PA_atk-s04_01a:889_5	manto nipparivāsoti saññaṃ karosīti? Brāhmaṇā nāma mantehi atittā honti, tasmā so	889	
PA_atk-s04_01a:889_6	bhagavantaṃ āha – “bho gotama, tumhehi kathitaniyāmaṃ karissāmī”ti. Bhagavā āha –	889	
PA_atk-s04_01a:889_7	“vaṅgīsa, mayaṃ imaṃ mantaṃ dentā amhehi samānaliṅgassa demā”ti. Vaṅgīso “yaṃkiñci	889	
PA_atk-s04_01a:889_8	katvā mayā imaṃ mantaṃ gaṇhitvā gantuṃ vaṭṭatī”ti brāhmaṇe āha. Tumhe mayi pabbajante	889	
PA_atk-s04_01a:889_9	mā cintayittha, ahaṃ imaṃ mantaṃ gaṇhitvā sakalajambudīpe jeṭṭhako bhavissāmi. Evaṃ	889	
PA_atk-s04_01a:889_10	sante tumhākampi bhaddakaṃ bhavissatī”ti mantatthāya satthu santike pabbaji. Satthā	8891	
PA_atk-s04_01a:889_11	“mantaparivāsaṃ tāva vasāhī”ti dvattiṃsākāraṃ ācikkhi. Paññavā satto dvattiṃsākāraṃ	8891	
PA_atk-s04_01a:889_12	sajjhāyantova tattha khayavayaṃ paṭṭhapetvā vipassanaṃ vaḍḍhetvā arahattaṃ pāpuṇi.	8891	
PA_atk-s04_01a:890_0	Tasmiṃ arahattaṃ patte brāhmaṇā “kā nu kho vaṅgīsassa pavatti, passissāma na”nti	890	
PA_atk-s04_01a:890_1	tassa santikaṃ gantvā “kiṃ, bho vaṅgīsa, samaṇassa gotamassa santike sippaṃ sikkhita”nti	890	
PA_atk-s04_01a:890_2	pucchiṃsu. Āma, sikkhitanti. Tena hi ehi gamissāmāti. Gacchatha tumhe, tumhehi saddhiṃ	890	
PA_atk-s04_01a:890_3	gantabbakiccaṃ mayhaṃ niṭṭhitanti. Paṭhamameva amhehi tuyhaṃ kathitaṃ “samaṇo gotamo	890	
PA_atk-s04_01a:890_4	attānaṃ passituṃ āgate māyāya āvaṭṭetī”ti. Tvaṃ hi idāni samaṇassa gotamassa vasaṃ	890	
PA_atk-s04_01a:890_5	āpanno, kiṃ mayaṃ tava santike karissāmāti āgatamaggeneva pakkamiṃsu. Vaṅgīsattheropi	890	
PA_atk-s04_01a:890_6	yaṃ yaṃ velaṃ dasabalaṃ passituṃ gacchati, ekaṃ thutiṃ karontova gacchati. Tena taṃ	890	
PA_atk-s04_01a:890_7	satthā saṅghamajjhe nisinno paṭibhānavantānaṃ aggaṭṭhāne ṭhapesīti.	890	
PA_atk-s04_01a:891	Upasenavaṅgantaputtattheravatthu	89	
PA_atk-s04_01a:892_0	213. Pañcame samantapāsādikānanti sabbapāsādikānaṃ. Upasenoti tassa therassa nāmaṃ.	892	
PA_atk-s04_01a:892_1	Vaṅgantabrāhmaṇassa pana so putto, tasmā vaṅgantaputtoti vuccati. Ayaṃ pana thero	892	
PA_atk-s04_01a:892_2	na kevalaṃ attanāva pāsādiko, parisāpissa pāsādikā, iti parisaṃ nissāya laddhanāmavasena	892	
PA_atk-s04_01a:892_3	samantapāsādikānaṃ aggo nāma jāto.	892	
PA_atk-s04_01a:893_0	Pañhakamme panassa ayamanupubbikathā – ayampi hi padumuttarabuddhakāle haṃsavatīnagare	893	
PA_atk-s04_01a:893_1	kulagehe nibbatto vayaṃ āgamma purimanayeneva satthu santikaṃ gantvā dhammaṃ suṇamāno	893	
PA_atk-s04_01a:893_2	satthāraṃ ekaṃ bhikkhuṃ samantapāsādikānaṃ aggaṭṭhāne ṭhapentaṃ disvā satthu adhikārakammaṃ	893	
PA_atk-s04_01a:893_3	katvā taṃ ṭhānantaraṃ patthetvā yāvajīvaṃ kusalaṃ katvā devamanussesu saṃsaranto	893	
PA_atk-s04_01a:893_4	imasmiṃ buddhuppāde nālakabrāhmaṇagāme sāribrāhmaṇiyā kucchismiṃ paṭisandhiṃ gaṇhi,	893	
PA_atk-s04_01a:893_5	upasenadārakotissa nāmaṃ akaṃsu.	893	
PA_atk-s04_01a:894_0	So vayappatto tayo vede uggaṇhitvā dasabalassa santike dhammaṃ sutvā paṭiladdhasaddho	894	
PA_atk-s04_01a:894_1	pabbaji. So upasampadāya ekavassiko hutvā “ariyagabbhaṃ vaḍḍhemī”ti ekaṃ kulaputtaṃ	894	
PA_atk-s04_01a:894_2	attano santike pabbājetvā upasampādesi. So pavāretvā saddhivihārikassa ekavassikakāle	894	
PA_atk-s04_01a:894_3	attanā duvasso “dasabalo maṃ passitvā tusissatī”ti saddhivihārikaṃ ādāya dasabalaṃ	894	
PA_atk-s04_01a:894_4	passituṃ āgato. Satthā taṃ vanditvā ekamante nisinnaṃ pucchi – “kativassosi tvaṃ	894	
PA_atk-s04_01a:894_5	bhikkhū”ti? Duvasso ahaṃ bhagavāti. Ayaṃ pana bhikkhu kativassoti? Ekavasso bhagavāti.	894	
PA_atk-s04_01a:894_6	Kintāyaṃ bhikkhu hotīti? Saddhivihāriko me bhagavāti. Atha naṃ satthā “atilahuṃ kho	894	
PA_atk-s04_01a:894_7	tvaṃ, moghapurisa, bāhullāya āvatto”ti vatvā anekapariyāyena vigarahi. Thero satthu	894	
PA_atk-s04_01a:894_8	santikā garahaṃ labhitvā bhagavantaṃ vanditvā “imināva puṇṇacandasassirikena mukhena	894	
PA_atk-s04_01a:894_9	satthāraṃ parisameva nissāya sādhukāraṃ dāpessāmī”ti taṃdivaseyeva ekaṃ ṭhānaṃ gantvā	894	
PA_atk-s04_01a:894_10	vipassanāya kammaṃ katvā nacirasseva arahattaṃ pāpuṇi.	8941	
PA_atk-s04_01a:895_0	Tato yasmā thero mahākulato nikkhamitvā pabbajito pathavighuṭṭhadhammakathikova,	895	
PA_atk-s04_01a:895_1	tasmā tassa dhammakathāya ceva pasīditvā mittāmaccañātikulehi ca nikkhamitvā bahū	895	
PA_atk-s04_01a:895_2	kuladārakā therassa santike pabbajanti. “Ahaṃ āraññako, tumhepi āraññakā bhavituṃ	895	
PA_atk-s04_01a:895_3	sakkontā pabbajathā”ti terasa dhutaṅgāni ācikkhitvā “sakkhissāma, bhante”ti vadante	895	
PA_atk-s04_01a:895_4	pabbājeti. Te attano balena taṃ taṃ dhutaṅgaṃ adhiṭṭhahanti. Thero attano dasavassakāle	895	
PA_atk-s04_01a:895_5	vinayaṃ paguṇaṃ katvā sabbeva upasampādesi. Evaṃ upasampannā cassa pañcasatamattā	895	
PA_atk-s04_01a:895_6	bhikkhū parivārā ahesuṃ.	895	
PA_atk-s04_01a:896_0	Tasmiṃ samaye satthā jetavanamahāvihāre vasanto “icchāmahaṃ, bhikkhave, addhamāsaṃ	896	
PA_atk-s04_01a:896_1	paṭisallīyitu”nti bhikkhusaṅghassa ārocetvā ekavihārī hoti. Bhikkhusaṅghopi “yo bhagavantaṃ	896	
PA_atk-s04_01a:896_2	dassanāya upasaṅkamati, so pācittiyaṃ desāpetabbo”ti katikaṃ akāsi. Tadā upasenatthero	896	
PA_atk-s04_01a:896_3	“bhagavantaṃ passissāmī”ti attano parisāya saddhiṃ jetavanaṃ gantvā satthāraṃ upasaṅkamitvā	896	
PA_atk-s04_01a:896_4	abhivādetvā ekamantaṃ nisīdi. Satthā kathāsamuṭṭhāpanatthaṃ aññataraṃ therassa saddhivihārikaṃ	896	
PA_atk-s04_01a:896_5	āmantesi – “manāpāni te bhikkhu paṃsukūlānī”ti. “Na kho me, bhante, manāpāni paṃsukūlānī”ti	896	
PA_atk-s04_01a:896_6	vatvā upajjhāye gāravena paṃsukūlikabhāvaṃ ārocesi. Imasmiṃ ṭhāne satthā “sādhu sādhu,	896	
PA_atk-s04_01a:896_7	upasenā”ti therassa sādhukāraṃ datvā anekapariyāyena guṇakathaṃ kathesi. Ayamettha	896	
PA_atk-s04_01a:896_8	saṅkhepo, vitthārato pana idaṃ vatthu pāḷiyaṃ āgatameva. Atha satthā aparabhāge ariyagaṇamajjhe	896	
PA_atk-s04_01a:896_9	nisinno imasmiṃ sāsane theraṃ samantapāsādikānaṃ aggaṭṭhāne ṭhapesīti.	896	
PA_atk-s04_01a:897	Dabbattheravatthu	89	
PA_atk-s04_01a:898_0	214. Chaṭṭhe senāsanapaññāpakānanti senāsanaṃ paññāpentānaṃ. Therassa kira senāsanapaññāpanakāle	898	
PA_atk-s04_01a:898_1	aṭṭhārasasu mahāvihāresu asammaṭṭhaṃ pariveṇaṃ vā apaṭijaggitaṃ senāsanaṃ vā asodhitaṃ	898	
PA_atk-s04_01a:898_2	mañcapīṭhaṃ vā anupaṭṭhitaṃ pānīyaparibhojanīyaṃ vā nāhosi. Tasmā senāsanapaññāpakānaṃ	898	
PA_atk-s04_01a:898_3	aggo nāma jāto. Dabbotissa nāmaṃ. Mallarājakule pana uppannattā mallaputto nāma jāto.	898	
PA_atk-s04_01a:899_0	Tassa pañhakamme ayamanupubbikathā – ayañhi padumuttarabuddhakāle haṃsavatīnagare	899	
PA_atk-s04_01a:899_1	kulagehe nibbattitvā vayappatto vuttanayeneva vihāraṃ gantvā dhammaṃ suṇanto satthāraṃ	899	
PA_atk-s04_01a:899_2	ekaṃ bhikkhuṃ senāsanapaññāpakānaṃ aggaṭṭhāne ṭhapentaṃ disvā adhikārakammaṃ katvā	899	
PA_atk-s04_01a:899_3	taṃ ṭhānantaraṃ patthetvā satthārā byākato yāvajīvaṃ kusalaṃ katvā devamanussesu	899	
PA_atk-s04_01a:899_4	saṃsaritvā kassapadasabalassa sāsanassa osakkanakāle pabbaji, tadā tena saddhiṃ apare	899	
PA_atk-s04_01a:899_5	cha janāti satta bhikkhū ekacittā hutvā aññe sāsane agāravaṃ karonte disvā “idha	899	
PA_atk-s04_01a:899_6	kiṃ karoma, ekamante samaṇadhammaṃ katvā dukkhassantaṃ karissāmā”ti nisseṇiṃ bandhitvā	899	
PA_atk-s04_01a:899_7	uccapabbatasikharaṃ abhiruhitvā “attano cittabalaṃ jānantā nisseṇiṃ pātentu, jīvite	899	
PA_atk-s04_01a:899_8	sālayā otarantu, mā pacchānutāpino ahuvatthā”ti vatvā sabbe ekacittā hutvā nisseṇiṃ	899	
PA_atk-s04_01a:899_9	pātetvā “appamattā hotha, āvuso”ti aññamaññaṃ ovaditvā cittaruciyesu ṭhānesu nisīditvā	899	
PA_atk-s04_01a:899_10	samaṇadhammaṃ kātuṃ ārabhiṃsu.	8991	
PA_atk-s04_01a:900_0	Tatreko thero pañcame divase arahattaṃ patvā “mama kiccaṃ nipphannaṃ, ahaṃ imasmiṃ	900	
PA_atk-s04_01a:900_1	ṭhāne kiṃ karissāmī”ti iddhiyā uttarakuruto piṇḍapātaṃ āharitvā, “āvuso, imaṃ piṇḍapātaṃ	900	
PA_atk-s04_01a:900_2	paribhuñjatha, bhikkhācārakiccaṃ mamāyattaṃ hotu, tumhe attano kammaṃ karothā”ti	900	
PA_atk-s04_01a:900_3	āha. Kiṃ nu kho mayaṃ, āvuso, nisseṇiṃ pātentā evaṃ avocumhā “yo paṭhamaṃ dhammaṃ	900	
PA_atk-s04_01a:900_4	sacchikaroti, so bhikkhaṃ āharatu, tena ābhataṃ sesā paribhuñjitvā samaṇadhammaṃ	900	
PA_atk-s04_01a:900_5	karissantī”ti. Natthi, āvusoti. Tumhe attano pubbahetunā labhittha, mayampi sakkontā	900	
PA_atk-s04_01a:900_6	vaṭṭassantaṃ karissāma, gacchatha tumheti. Thero te saññāpetuṃ asakkonto phāsukaṭṭhāne	900	
PA_atk-s04_01a:900_7	piṇḍapātaṃ paribhuñjitvā gato. Aparo thero sattame divase anāgāmiphalaṃ patvā tato	900	
PA_atk-s04_01a:900_8	cuto suddhāvāsabrahmaloke nibbatto.	900	
PA_atk-s04_01a:901_0	Itarepi therā tato cutā ekaṃ buddhantaraṃ devamanussesu saṃsaritvā imasmiṃ buddhuppāde	901	
PA_atk-s04_01a:901_1	tesu tesu kulesu nibbattā. Eko gandhāraraṭṭhe takkasilanagare rājagehe nibbatto,	901	
PA_atk-s04_01a:901_2	eko pabbateyyaraṭṭhe paribbājikāya kucchimhi nibbatto, eko bāhiyaraṭṭhe kuṭumbikagehe	901	
PA_atk-s04_01a:901_3	nibbatto, eko rājagahe kuṭumbikagehe nibbatto. Ayaṃ pana dabbatthero mallaraṭṭhe	901	
PA_atk-s04_01a:901_4	anupiyanagare ekassa mallarañño gehe paṭisandhiṃ gaṇhi. Tassa mātā upavijaññakāle	901	
PA_atk-s04_01a:901_5	kālamakāsi, matasarīraṃ susānaṃ netvā dārucitakaṃ āropetvā aggiṃ adaṃsu. Tassā aggivegasantattaṃ	901	
PA_atk-s04_01a:901_6	udarapaṭalaṃ dvedhā ahosi. Dārako attano puññabalena uppatitvā ekasmiṃ dabbatthambhe	901	
PA_atk-s04_01a:901_7	nipati. Taṃ dārakaṃ gahetvā ayyikāya adaṃsu. Sā tassa nāmaṃ gaṇhantī dabbatthambhe	901	
PA_atk-s04_01a:901_8	nipatitvā laddhajīvitattā dabbotissa nāmaṃ akāsi.	901	
PA_atk-s04_01a:902_0	Tassa sattavassikakāle satthā bhikkhusaṅghaparivāro mallaraṭṭhe cārikaṃ caramāno	902	
PA_atk-s04_01a:902_1	anupiyanigamaṃ patvā anupiyambavane viharati. Dabbakumāro satthāraṃ disvā dassaneneva	902	
PA_atk-s04_01a:902_2	pasīditvā pabbajitukāmo hutvā “ahaṃ dasabalassa santike pabbajissāmī”ti ayyikaṃ āpucchi.	902	
PA_atk-s04_01a:902_3	Sā “sādhu, tātā”ti dabbakumāraṃ ādāya satthu santikaṃ gantvā, “bhante, imaṃ kumāraṃ	902	
PA_atk-s04_01a:902_4	pabbājethā”ti āha. Satthā aññatarassa bhikkhuno saññaṃ adāsi “bhikkhu imaṃ dārakaṃ	902	
PA_atk-s04_01a:902_5	pabbājehī”ti. So thero satthu vacanaṃ sutvā dabbakumāraṃ pabbājento tacapañcakaṃ	902	
PA_atk-s04_01a:902_6	kammaṭṭhānaṃ ācikkhi. Pubbahetusampanno katābhinīhāro satto paṭhamakesavaṭṭiyā oropiyamānāya	902	
PA_atk-s04_01a:902_7	sotāpattiphale patiṭṭhāsi, dutiyakesavaṭṭiyā oropiyamānāya sakadāgāmiphale, tatiyāya	902	
PA_atk-s04_01a:902_8	anāgāmiphale. Sabbakesānaṃ pana oropanañca arahattaphalasacchikiriyā ca apacchā apure ahosi.	902	
PA_atk-s04_01a:903_0	Satthā mallaraṭṭhe yathābhirantaṃ viharitvā rājagahaṃ gantvā veḷuvane vāsaṃ kappesi.	903	
PA_atk-s04_01a:903_1	Tatrāyasmā dabbo mallaputto rahogato attano kiccanipphattiṃ oloketvā saṅghassa veyyāvaccakaraṇe	903	
PA_atk-s04_01a:903_2	kāyaṃ yojetukāmo cintesi – “yaṃnūnāhaṃ saṅghassa senāsanañca paññāpeyyaṃ, bhattāni	903	
PA_atk-s04_01a:903_3	ca uddiseyya”nti. So satthu santikaṃ gantvā attano parivitakkaṃ ārocesi. Satthā tassa	903	
PA_atk-s04_01a:903_4	sādhukāraṃ datvā senāsanapaññāpakattañca bhattuddesakattañca sampaṭicchi. Atha naṃ	903	
PA_atk-s04_01a:903_5	“ayaṃ dabbo daharova samāno mahantaṭṭhāne ṭhito”ti sattavassikakāleyeva upasampādesi.	903	
PA_atk-s04_01a:903_6	Thero upasampannakālatoyeva paṭṭhāya rājagahaṃ upanissāya viharantānaṃ sabbabhikkhūnaṃ	903	
PA_atk-s04_01a:903_7	senāsanāni ca paññāpeti, bhikkhañca sampaṭicchitvā uddisati. Tassa senāsanapaññāpakabhāvo	903	
PA_atk-s04_01a:903_8	sabbadisāsu pākaṭo ahosi – “dabbo kira mallaputto sabhāgasabhāgānaṃ bhikkhūnaṃ ekaṭṭhāne	903	
PA_atk-s04_01a:903_9	senāsanāni paññāpeti, dūrepi senāsanaṃ paññāpetiyeva. Gantuṃ asakkonte iddhiyā netīti.	903	
PA_atk-s04_01a:904_0	Atha naṃ bhikkhū kālepi vikālepi “amhākaṃ, āvuso, jīvakambavane senāsanaṃ paññāpehi,	904	
PA_atk-s04_01a:904_1	amhākaṃ maddakucchismiṃ migadāye”ti evaṃ senāsanaṃ uddisāpetvā tassa iddhiṃ passantā	904	
PA_atk-s04_01a:904_2	gacchanti. Sopi iddhiyā manomaye kāye abhisaṅkharitvā ekekassa therassa ekekaṃ attanā	904	
PA_atk-s04_01a:904_3	sadisaṃ bhikkhuṃ nimminitvā aṅguliyā jalamānāya purato purato gantvā “ayaṃ mañco,	904	
PA_atk-s04_01a:904_4	idaṃ pīṭha”ntiādīni vatvā senāsanaṃ paññāpetvā puna attano vasanaṭṭhānameva āgacchati.	904	
PA_atk-s04_01a:904_5	Ayamettha saṅkhepo, vitthārato panidaṃ vatthu pāḷiyaṃ āgatameva. Satthā idameva kāraṇaṃ	904	
PA_atk-s04_01a:904_6	aṭṭhuppattiṃ katvā aparabhāge ariyagaṇamajjhe nisinno theraṃ senāsanapaññāpakānaṃ	904	
PA_atk-s04_01a:904_7	aggaṭṭhāne ṭhapesīti.	904	
PA_atk-s04_01a:905	Pilindavacchattheravatthu	90	
PA_atk-s04_01a:906_0	215. Sattame devatānaṃ piyamanāpānanti devatānaṃ piyānañceva manāpānañca pilindavacchatthero	906	
PA_atk-s04_01a:906_1	aggoti dasseti. So kira anuppanne buddhe cakkavattī rājā hutvā mahājanaṃ pañcasu	906	
PA_atk-s04_01a:906_2	sīlesu patiṭṭhāpetvā saggaparāyaṇaṃ akāsi. Yebhuyyena kira chasu kāmasaggesu nibbattadevatā	906	
PA_atk-s04_01a:906_3	tasseva ovādaṃ labhitvā nibbattanibbattaṭṭhāne attano sampattiṃ oloketvā “kaṃ nu	906	
PA_atk-s04_01a:906_4	kho nissāya imaṃ saggasampattiṃ labhimhā”ti āvajjamānā imaṃ theraṃ disvā “theraṃ	906	
PA_atk-s04_01a:906_5	nissāya amhehi sampati laddhā”ti sāyaṃpātaṃ theraṃ namassanti. Tasmā so devatānaṃ	906	
PA_atk-s04_01a:906_6	piyamanāpānaṃ aggo nāma jāto. Pilindoti panassa gottaṃ, vacchoti nāmaṃ. Tadubhayaṃ	906	
PA_atk-s04_01a:906_7	saṃsandetvā pilindavacchoti vuccati.	906	
PA_atk-s04_01a:907_0	Tassa pañhakamme ayamanupubbikathā – ayaṃ kira padumuttarabuddhakāle haṃsavatīnagare	907	
PA_atk-s04_01a:907_1	mahābhogakule nibbatto purimanayeneva satthu dhammadesanaṃ suṇanto satthāraṃ ekaṃ	907	
PA_atk-s04_01a:907_2	bhikkhuṃ devatānaṃ piyamanāpaṭṭhāne ṭhapentaṃ disvā taṃ ṭhānantaraṃ patthetvā yāvajīvaṃ	907	
PA_atk-s04_01a:907_3	kusalaṃ katvā devamanussesu saṃsaranto imasmiṃ buddhuppāde sāvatthiyaṃ brāhmaṇakule	907	
PA_atk-s04_01a:907_4	nibbatti. Pilindavacchotissa nāmaṃ akaṃsu. So aparena samayena satthu dhammadesanaṃ	907	
PA_atk-s04_01a:907_5	sutvā paṭiladdhasaddho pabbajitvā upasampanno vipassanaṃ vaḍḍhetvā arahattaṃ pāpuṇi.	907	
PA_atk-s04_01a:907_6	So gihīhipi bhikkhūhipi saddhiṃ kathento “ehi, vasala, gaccha, vasala, āhara, vasala,	907	
PA_atk-s04_01a:907_7	gaṇha, vasalā”ti vasalavādeneva samudācarati. Taṃ kathaṃ āharitvā tathāgataṃ pucchiṃsu	907	
PA_atk-s04_01a:907_8	– “bhagavā ariyā nāma pharusavācā na hontī”ti. Bhikkhave, ariyānaṃ paravambhanavasena	907	
PA_atk-s04_01a:907_9	pharusavācā nāma natthi, apica kho pana bhavantare āciṇṇavasena bhaveyyāti. Bhante,	907	
PA_atk-s04_01a:907_10	pilindavacchatthero uṭṭhāya samuṭṭhāya gihīhipi bhikkhūhipi saddhiṃ kathento, “vasala,	9071	
PA_atk-s04_01a:907_11	vasalā”ti katheti, kimettha kāraṇaṃ bhagavāti. Bhikkhave, na mayhaṃ puttassa etaṃ	9071	
PA_atk-s04_01a:907_12	idāneva āciṇṇaṃ, atīte panesa pañca jātisatāni vasalavādibrāhmaṇakule nibbatti. Iccesa	9071	
PA_atk-s04_01a:907_13	bhavāciṇṇeneva kathesi, na pharusavasena. Ariyānañhi vohāro pharusopi samāno cetanāya	9071	
PA_atk-s04_01a:907_14	apharusabhāvena parisuddhova, appamattakampettha pāpaṃ na upalabbhatīti vatvā dhammapade imaṃ gāthamāha –	9071	
PA_atk-s04_01a:908	“Akakkasaṃ viññāpaniṃ, giraṃ saccamudīraye;	90	
PA_atk-s04_01a:909	Yāya nābhisaje kañci, tamahaṃ brūmi brāhmaṇa”nti.	90	
PA_atk-s04_01a:910_0	Athekadivasaṃ thero rājagahaṃ piṇḍāya pavisanto ekaṃ purisaṃ pippalīnaṃ bhājanaṃ	910	
PA_atk-s04_01a:910_1	pūretvā ādāya antonagaraṃ pavisantaṃ disvā “kiṃ te, vasala, bhājane”ti āha. So cintesi	910	
PA_atk-s04_01a:910_2	– “ayaṃ samaṇo mayā saddhiṃ pātova pharusakathaṃ kathesi, imassa anucchavikameva	910	
PA_atk-s04_01a:910_3	vattuṃ vaṭṭatī”ti “mūsikavaccaṃ me, bhante, bhājane”ti āha. Evaṃ bhavissati, vasalāti.	910	
PA_atk-s04_01a:910_4	Tassa therassa dassanaṃ vijahantassa sabbaṃ mūsikavaccameva ahosi. So cintesi – “imā	910	
PA_atk-s04_01a:910_5	pippaliyo mūsikavaccasadisā paññāyanti, sabhāvo nu kho no”ti vīmaṃsanto hatthena	910	
PA_atk-s04_01a:910_6	uppīḷesi. Athassa undūravaccabhāvaṃ ñatvā balavadomanassaṃ uppajji. So “imāyeva nu	910	
PA_atk-s04_01a:910_7	kho evarūpā, udāhu sakaṭepī”ti gantvā olokento sabbāpi pippaliyo tādisāva disvā hadayaṃ	910	
PA_atk-s04_01a:910_8	hatthena sandhāretvā “idaṃ na aññassa kammaṃ, mayā pātova diṭṭhabhikkhussetaṃ kammaṃ,	910	
PA_atk-s04_01a:910_9	addhā ekaṃ upāyaṃ bhavissati, tassa gataṭṭhānaṃ anuvicinitvā etaṃ kāraṇaṃ jānissāmī”ti	910	
PA_atk-s04_01a:910_10	therassa gatamaggaṃ pucchitvā pāyāsi.	9101	
PA_atk-s04_01a:911_0	Atheko puriso taṃ ativiya caṇḍikataṃ gacchantaṃ disvā, “bho purisa, tvaṃ ativiya	911	
PA_atk-s04_01a:911_1	caṇḍikatova gacchasi, kena kammena gacchasī”ti pucchi. So tassa taṃ pavattiṃ ārocesi.	911	
PA_atk-s04_01a:911_2	So tassa kathaṃ sutvā evamāha – “bho, mā cintayi, mayhaṃ ayyo pilindavaccho bhavissati,	911	
PA_atk-s04_01a:911_3	tvaṃ etadeva bhājanaṃ pūretvā ādāya gantvā therassa purato tiṭṭha. ‘Kiṃ nāmetaṃ,	911	
PA_atk-s04_01a:911_4	vasalā’ti vuttakāle ca ‘pippaliyo, bhante’ti vada, thero ‘evaṃ bhavissati, vasalā’ti	911	
PA_atk-s04_01a:911_5	vakkhati. Puna sabbāpi pippaliyo bhavissantī”ti. So tathā akāsi. Sabbā pippaliyo	911	
PA_atk-s04_01a:911_6	paṭipākatikā ahesuṃ. Idamettakaṃ vatthu. Aparabhāge pana satthā devatānaṃ piyamanāpakāraṇameva	911	
PA_atk-s04_01a:911_7	vatthuṃ katvā theraṃ devatānaṃ piyamanāpānaṃ aggaṭṭhāne ṭhapesīti.	911	
PA_atk-s04_01a:912	Bāhiyadārucīriyattheravatthu	91	
PA_atk-s04_01a:913_0	216. Aṭṭhame khippābhiññānanti khippaṃ adhigataabhiññānaṃ dārucīriyatthero aggoti	913	
PA_atk-s04_01a:913_1	dasseti. Ayañhi thero saṃkhittadhammadesanāpariyosāne arahattaṃ pāpuṇi, maggaphalānaṃ	913	
PA_atk-s04_01a:913_2	parikammakiccaṃ nāhosi. Tasmā khippābhiññānaṃ aggo nāma jāto. Bāhiyaraṭṭhe pana jātattā	913	
PA_atk-s04_01a:913_3	bāhiyotissa nāmaṃ ahosi. So aparabhāge dārucīraṃ nivāsesi. Tasmā dārucīriyo nāma jāto.	913	
PA_atk-s04_01a:914_0	Tassa pañhakamme ayamanupubbikathā – ayampi hi padumuttarabuddhakāle haṃsavatīnagare	914	
PA_atk-s04_01a:914_1	kulagehe nibbatto dasabalassa dhammadesanaṃ suṇanto satthāraṃ ekaṃ bhikkhuṃ khippābhiññānaṃ	914	
PA_atk-s04_01a:914_2	aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthetvā yāvajīvaṃ	914	
PA_atk-s04_01a:914_3	kusalaṃ katvā devamanussesu saṃsaranto kassapadasabalassa sāsanassa osakkanakāle	914	
PA_atk-s04_01a:914_4	heṭṭhā vuttehi bhikkhūhi saddhiṃ samaṇadhammaṃ katvā paripuṇṇasīlo jīvitakkhayaṃ	914	
PA_atk-s04_01a:914_5	patvā devaloke nibbatti.	914	
PA_atk-s04_01a:915_0	So ekaṃ buddhantaraṃ devaloke vasitvā imasmiṃ buddhuppāde bāhiyaraṭṭhe kulagehe nibbatto.	915	
PA_atk-s04_01a:915_1	Vayaṃ āgamma gharāvāsaṃ vasanto “vohāraṃ karissāmī”ti suvaṇṇabhūmigamanīyaṃ nāvaṃ	915	
PA_atk-s04_01a:915_2	abhiruhi. Nāvā icchitaṃ desaṃ appatvāva samuddamajjhe bhinnā, mahājano macchakacchapabhakkho	915	
PA_atk-s04_01a:915_3	ahosi. Ayaṃ pana ekaṃ dārukhaṇḍaṃ gahetvā sattame divase suppārakapaṭṭane uttiṇṇo	915	
PA_atk-s04_01a:915_4	manussāvāsaṃ patvā “acelakaniyāmena manusse upasaṅkamituṃ ayutta”nti avidūre ṭhāne	915	
PA_atk-s04_01a:915_5	ekaṃ mahātaḷākā sevālaṃ gahetvā sarīraṃ veṭhetvā ekasmiṃ ṭhāne patitaṃ ekaṃ kapālaṃ	915	
PA_atk-s04_01a:915_6	ādāya bhikkhāya pāvisi.	915	
PA_atk-s04_01a:916_0	Manussā taṃ disvā cintesuṃ – “sace loke arahantā nāma atthi, evaṃvidhehi bhavitabbaṃ.	916	
PA_atk-s04_01a:916_1	Kiṃ nu kho ayyo ukkaṭṭhabhāvena vatthaṃ na gaṇhāti, udāhu diyyamānaṃ gaṇheyyā”ti	916	
PA_atk-s04_01a:916_2	vīmaṃsantā nānādisāhi vatthāni āhariṃsu. So cintesi – “sacāhaṃ na iminā niyāmena	916	
PA_atk-s04_01a:916_3	āgamissaṃ, na me ete pasīdeyyuṃ, yaṃkiñci katvā ime vañcetvā jīvikupāyaṃ kātuṃ vaṭṭatī”ti	916	
PA_atk-s04_01a:916_4	vatthāni na paṭiggaṇhi. Manussā bhiyyosomattāya pasannā mahāsakkāraṃ kariṃsu. Sopi	916	
PA_atk-s04_01a:916_5	bhattakiccaṃ katvā avidūraṭṭhāne devakulaṃ gato. Mahājano tena saddhiṃyeva gantvā	916	
PA_atk-s04_01a:916_6	devakulaṃ paṭijaggitvā adāsi. So cintesi – “ime mayhaṃ sevāle nivāsanamatte pasīditvā	916	
PA_atk-s04_01a:916_7	evaṃvidhaṃ sakkāraṃ karonti, etesaṃ mayā ukkaṭṭheneva bhavituṃ vaṭṭatī”ti sallahukāni	916	
PA_atk-s04_01a:916_8	rukkhaphalakāni gahetvā tacchetvā vākesu āvuṇitvā cīraṃ katvā nivāsetvā pārupitvā	916	
PA_atk-s04_01a:916_9	jīvikaṃ kappento vasi.	916	
PA_atk-s04_01a:917_0	Atha yo so kassapabuddhakāle sattasu janesu samaṇadhammaṃ karontesu eko bhikkhu suddhāvāsabrahmaloke	917	
PA_atk-s04_01a:917_1	nibbatto. So nibbattasamanantarameva attano brahmasampattiṃ oloketvā āgataṭṭhānaṃ	917	
PA_atk-s04_01a:917_2	āvajjento sattannaṃ janānaṃ pabbataṃ āruyha samaṇadhammakaraṇaṭṭhānaṃ disvā sesānaṃ	917	
PA_atk-s04_01a:917_3	channaṃ nibbattaṭṭhānaṃ āvajjento ekassa parinibbutabhāvaṃ itaresaṃ pañcannaṃ kāmāvacaradevaloke	917	
PA_atk-s04_01a:917_4	nibbattabhāvaṃ ñatvā kālānukālaṃ te pañca jane āvajjeti. Imasmiṃ pana kāle “kahaṃ	917	
PA_atk-s04_01a:917_5	nu kho”ti āvajjento dārucīriyaṃ suppārakapaṭṭanaṃ upanissāya kuhanakammena jīvikaṃ	917	
PA_atk-s04_01a:917_6	kappentaṃ disvā “naṭṭho vatāyaṃ bālo, pubbe samaṇadhammaṃ karonto atiukkaṭṭhabhāvena	917	
PA_atk-s04_01a:917_7	arahatāpi ābhataṃ piṇḍapātaṃ aparibhuñjitvā idāni udaratthāya anarahāva arahattaṃ	917	
PA_atk-s04_01a:917_8	paṭijānitvā lokaṃ vañcento vicarati, dasabalassa ca nibbattabhāvaṃ na jānāti, gacchāmi	917	
PA_atk-s04_01a:917_9	naṃ saṃvejetvā dasabalassa nibbattabhāvaṃ jānāpemī”ti taṃkhaṇaṃyeva brahmalokato	917	
PA_atk-s04_01a:917_10	suppārakapaṭṭane rattibhāgasamanantare dārucīriyassa sammukhe pāturahosi.	9171	
PA_atk-s04_01a:918_0	So attano vasanaṭṭhāne obhāsaṃ disvā bahi nikkhamitvā ṭhito mahābrahmaṃ oloketvā	918	
PA_atk-s04_01a:918_1	añjaliṃ paggayha “ke tumhe”ti pucchi. Ahaṃ tuyhaṃ porāṇakasahāyo anāgāmiphalaṃ patvā	918	
PA_atk-s04_01a:918_2	brahmaloke nibbatto. Amhākaṃ pana sabbajeṭṭhako arahattaṃ patvā parinibbuto, tumhe	918	
PA_atk-s04_01a:918_3	pañca janā devaloke nibbattā. Svāhaṃ taṃ imasmiṃ ṭhāne kuhanakammena jīvantaṃ disvā	918	
PA_atk-s04_01a:918_4	dametuṃ āgatoti vatvā idaṃ kāraṇamāha – “na kho tvaṃ, bāhiya arahā, napi arahattamaggaṃ	918	
PA_atk-s04_01a:918_5	samāpanno, sāpi te paṭipadā natthi, yāya tvaṃ arahā vā assa arahattamaggaṃ vā samāpanno”ti.	918	
PA_atk-s04_01a:918_6	Athassa satthu uppannabhāvaṃ sāvatthiyaṃ vasanabhāvañca ācikkhitvā “satthu santikaṃ	918	
PA_atk-s04_01a:918_7	gacchāhī”ti taṃ uyyojetvā brahmalokameva agamāsi.	918	
PA_atk-s04_01a:919_0	Dārucīriyo mahābrahmunā saṃvejito “mokkhamaggaṃ gavesissāmī”ti vīsayojanasataṃ maggaṃ	919	
PA_atk-s04_01a:919_1	ekarattivāsena gantvā satthāraṃ piṇḍāya paviṭṭhaṃ antaraghare sampāpuṇitvā satthu	919	
PA_atk-s04_01a:919_2	pādesu nipatitvā “desetu me, bhante, bhagavā dhammaṃ, desetu sugato dhamma”nti yāvatatiyaṃ	919	
PA_atk-s04_01a:919_3	yāci. Satthā “ettāvatā bāhiyassa ñāṇaṃ paripākaṃ gata”nti ñatvā “tasmātiha te, bāhiya,	919	
PA_atk-s04_01a:919_4	evaṃ sikkhitabbaṃ diṭṭhe diṭṭhamattaṃ bhavissatī”ti iminā ovādena ovadi. Sopi desanāpariyosāne	919	
PA_atk-s04_01a:919_5	antaravīthiyaṃ ṭhitova desanānusārena ñāṇaṃ pesetvā saha paṭisambhidāhi arahattaṃ pāpuṇi.	919	
PA_atk-s04_01a:920_0	So attano kiccaṃ matthakappattaṃ ñatvā bhagavantaṃ pabbajjaṃ yācitvā aparipuṇṇapattacīvaratāya	920	
PA_atk-s04_01a:920_1	pattacīvaraṃ pariyesanto saṅkāraṭṭhānato coḷakkhaṇḍāni saṃkaḍḍhati. Atha naṃ pubbaveriko	920	
PA_atk-s04_01a:920_2	amanusso ekissā taruṇavacchāya gāviyā sarīre adhimuccitvā jīvitakkhayaṃ pāpesi. Satthā	920	
PA_atk-s04_01a:920_3	sāvatthito nikkhamanto antaravīthiyaṃ bāhiyaṃ saṅkāraṭṭhāne patitaṃ disvā “gaṇhatha,	920	
PA_atk-s04_01a:920_4	bhikkhave, bāhiyassa dārucīriyassa sarīra”nti nīharāpetvā sarīrakiccaṃ kāretvā cātumahāpathe	920	
PA_atk-s04_01a:920_5	cetiyaṃ kārāpesi. Tato saṅghamajjhe kathā udapādi – “tathāgato bhikkhusaṅghena bāhiyassa	920	
PA_atk-s04_01a:920_6	sarīrajjhāpanakiccaṃ kāresi, dhātuyo gahetvā cetiyaṃ kāresi, kataramaggo nu kho tena	920	
PA_atk-s04_01a:920_7	sacchikato, sāmaṇero nu kho so, bhikkhu nu kho”ti cittaṃ uppādayiṃsu. Satthā taṃ	920	
PA_atk-s04_01a:920_8	aṭṭhuppattiṃ katvā “paṇḍito, bhikkhave, bāhiyo”ti upari dhammadesanaṃ vaḍḍhetvā tassa	920	
PA_atk-s04_01a:920_9	parinibbutabhāvaṃ pakāsesi. Puna saṅghamajjhe kathā udapādi “na ca satthārā bāhiyassa	920	
PA_atk-s04_01a:920_10	bahu dhammo desito, arahattaṃ pattoti ca vadeti. Kiṃ nāmeta”nti? Satthā “dhammo mando	9201	
PA_atk-s04_01a:920_11	bahūti akāraṇaṃ, visapītakassa agado viya ceso”ti vatvā dhammapade gāthamāha –	9201	
PA_atk-s04_01a:921	“Sahassamapi ce gāthā, anatthapadasaṃhitā;	92	
PA_atk-s04_01a:922	Ekaṃ gāthāpadaṃ seyyo, yaṃ sutvā upasammatī”ti. ;	92	
PA_atk-s04_01a:923_0	Desanāpariyosāne caturāsīti pāṇasahassāni amatapānaṃ piviṃsu. Idañca pana bāhiyattherassa	923	
PA_atk-s04_01a:923_1	vatthu sutte āgatattā vitthārena na kathitaṃ. Aparabhāge pana satthā saṅghamajjhe	923	
PA_atk-s04_01a:923_2	nisinno bāhiyattheraṃ khippābhiññānaṃ aggaṭṭhāne ṭhapesīti.	923	
PA_atk-s04_01a:924	Kumārakassapattheravatthu	92	
PA_atk-s04_01a:925_0	217. Navame cittakathikānanti vicittaṃ katvā dhammaṃ kathentānaṃ. Thero kira ekassapi	925	
PA_atk-s04_01a:925_1	dvinnampi dhammaṃ kathento bahūhi upamāhi ca kāraṇehi ca maṇḍayitvā bodhento katheti.	925	
PA_atk-s04_01a:925_2	Tasmā cittakathikānaṃ aggo nāma jāto.	925	
PA_atk-s04_01a:926_0	Tassa pañhakamme ayamanupubbikathā – ayampi hi padumuttarabuddhakāle haṃsavatīnagare	926	
PA_atk-s04_01a:926_1	kulagehe paṭisandhiṃ gaṇhitvā vayappatto dasabalassa dhammakathaṃ suṇanto satthāraṃ	926	
PA_atk-s04_01a:926_2	ekaṃ bhikkhuṃ cittakathikānaṃ aggaṭṭhāne ṭhapentaṃ disvā adhikārakammaṃ katvā taṃ	926	
PA_atk-s04_01a:926_3	ṭhānantaraṃ patthetvā devamanussesu saṃsaranto kassapabuddhasāsanosakkanakāle sattannaṃ	926	
PA_atk-s04_01a:926_4	bhikkhūnaṃ abbhantaro hutvā pabbatamatthake samaṇadhammaṃ katvā aparihīnasīlo tato	926	
PA_atk-s04_01a:926_5	cuto devaloke nibbattitvā ekaṃ buddhantaraṃ sampattiṃ anubhavamāno amhākaṃ satthu	926	
PA_atk-s04_01a:926_6	kāle rājagahe ekissā kuladārikāya kucchimhi uppanno. Sā ca paṭhamaṃ mātāpitaro yācitvā	926	
PA_atk-s04_01a:926_7	pabbajjaṃ alabhamānā kulagharaṃ gatā gabbhaṃ gaṇhi. Tampi ajānantī sāmikaṃ ārādhetvā	926	
PA_atk-s04_01a:926_8	tena anuññātā bhikkhunīsu pabbajitā. Tassā gabbhanimittaṃ disvā bhikkhuniyo devadattaṃ	926	
PA_atk-s04_01a:926_9	pucchiṃsu, so “assamaṇī”ti āha. Dasabalaṃ pucchiṃsu, satthā upālittheraṃ paṭicchāpesi.	926	
PA_atk-s04_01a:926_10	Thero sāvatthinagaravāsīni kulāni visākhañca upāsikaṃ pakkosāpetvā sodhento “pure	9261	
PA_atk-s04_01a:926_11	laddho gabbho, pabbajjā arogā”ti āha. Satthā “suvinicchitaṃ adhikaraṇa”nti therassa sādhukāraṃ adāsi.	9261	
PA_atk-s04_01a:927_0	Sā bhikkhunī suvaṇṇabimbasadisaṃ puttaṃ vijāyi. Taṃ gahetvā rājā pasenadikosalo posāpesi,	927	
PA_atk-s04_01a:927_1	kassapoti cassa nāmaṃ katvā aparabhāge alaṅkaritvā satthu santikaṃ netvā pabbājesi.	927	
PA_atk-s04_01a:927_2	Kumārakāle pana pabbajitattā bhagavatā “kassapaṃ pakkosatha, idaṃ phalaṃ vā khādanīyaṃ	927	
PA_atk-s04_01a:927_3	vā kassapassa dethā”ti vutte “katarakassapassāti. Kumārakassapassā”ti evaṃ gahitanāmattā	927	
PA_atk-s04_01a:927_4	tato paṭṭhāya vuḍḍhakālepi kumārakassapotveva vuccati. Apica rañño posāvanikaputtattāpi	927	
PA_atk-s04_01a:927_5	kumārakassapoti taṃ sañjāniṃsu.	927	
PA_atk-s04_01a:928_0	So pabbajitakālato paṭṭhāya vipassanāya ceva kammaṃ karoti, buddhavacanañca gaṇhāti.	928	
PA_atk-s04_01a:928_1	Atha so tena saddhiṃ pabbatamatthake samaṇadhammaṃ katvā anāgāmiphalaṃ patvā suddhāvāse	928	
PA_atk-s04_01a:928_2	nibbatto mahābrahmā tasmiṃ samaye āvajjento kumārakassapaṃ disvā “sahāyako me vipassanāya	928	
PA_atk-s04_01a:928_3	kilamati, gantvā tassa vipassanāya nayamukhaṃ dassetvā maggaphalapattiyā upāyaṃ karissāmī”ti	928	
PA_atk-s04_01a:928_4	brahmaloke ṭhitova pañcadasa pañhe abhisaṅkharitvā rattibhāgasamanantare kumārakassapattherassa	928	
PA_atk-s04_01a:928_5	vasanaṭṭhāne andhavane pāturahosi. Thero ālokaṃ disvā “ko etthā”ti āha. “Ahaṃ pubbe	928	
PA_atk-s04_01a:928_6	tayā saddhiṃ samaṇadhammaṃ katvā anāgāmiphalaṃ patvā suddhāvāse nibbattabrahmā”ti	928	
PA_atk-s04_01a:928_7	āha. Kena kammena āgatatthāti? Mahābrahmā attano āgatakāraṇaṃ dīpetuṃ te pañhe ācikkhitvā	928	
PA_atk-s04_01a:928_8	“tvaṃ ime pañhe uggaṇhitvā aruṇe uṭṭhite tathāgataṃ upasaṅkamitvā puccha, ṭhapetvā	928	
PA_atk-s04_01a:928_9	hi tathāgataṃ añño ime pañhe kathetuṃ samattho nāma natthī”ti vatvā brahmalokameva gato.	928	
PA_atk-s04_01a:929_0	Theropi punadivase satthāraṃ upasaṅkamitvā vanditvā mahābrahmunā kathitaniyāmeneva	929	
PA_atk-s04_01a:929_1	pañhe pucchi. Satthā kumārakassapattherassa arahattaṃ pāpetvā pañhe kathesi. Thero	929	
PA_atk-s04_01a:929_2	satthārā kathitaniyāmeneva uggaṇhitvā andhavanaṃ gantvā vipassanaṃ gabbhaṃ gāhāpetvā	929	
PA_atk-s04_01a:929_3	arahattaṃ pāpuṇi. Tato paṭṭhāya catunnaṃ parisānaṃ dhammakathaṃ kathento bahukāhi	929	
PA_atk-s04_01a:929_4	upamāhi ca kāraṇehi ca maṇḍetvā cittakathameva katheti. Atha naṃ satthā pāyāsirañño	929	
PA_atk-s04_01a:929_5	pañcadasahi pañhehi paṭimaṇḍetvā suttante desite taṃ suttantaṃ aṭṭhuppattiṃ katvā	929	
PA_atk-s04_01a:929_6	imasmiṃ sāsane cittakathikānaṃ aggaṭṭhāne ṭhapesīti.	929	
PA_atk-s04_01a:930	Mahākoṭṭhitattheravatthu	93	
PA_atk-s04_01a:931_0	218. Dasame paṭisambhidāpattānanti catasso paṭisambhidā patvā ṭhitānaṃ mahākoṭṭhitatthero	931	
PA_atk-s04_01a:931_1	aggoti dasseti. Ayaṃ hi thero attano paṭisambhidāsu ciṇṇavasibhāvena abhiññāte abhiññāte	931	
PA_atk-s04_01a:931_2	mahāsāvake upasaṅkamitvā pañhaṃ pucchantopi dasabalaṃ upasaṅkamitvā pañhaṃ pucchantopi	931	
PA_atk-s04_01a:931_3	paṭisambhidāsuyeva pañhaṃ pucchati. Iti iminā ciṇṇavasibhāvena paṭisambhidāpattānaṃ aggo nāma jāto.	931	
PA_atk-s04_01a:932_0	Tassa pañhakamme ayamanupubbikathā – ayampi hi padumuttarabuddhakāle haṃsavatīnagare	932	
PA_atk-s04_01a:932_1	mahābhogakule nibbatto aparena samayena satthu dhammakathaṃ suṇanto satthāraṃ ekaṃ	932	
PA_atk-s04_01a:932_2	bhikkhuṃ paṭisambhidāpattānaṃ aggaṭṭhāne ṭhapentaṃ disvā adhikārakammaṃ katvā taṃ	932	
PA_atk-s04_01a:932_3	ṭhānantaraṃ patthesi. So yāvajīvaṃ kusalaṃ katvā devamanussesu saṃsaranto imasmiṃ	932	
PA_atk-s04_01a:932_4	buddhuppāde sāvatthiyaṃ brāhmaṇakule nibbatti. Koṭṭhitamāṇavotissa nāmaṃ akaṃsu.	932	
PA_atk-s04_01a:932_5	So vayappatto tayo vede uggaṇhitvā ekadivasaṃ satthu dhammakathaṃ sutvā paṭiladdhasaddho	932	
PA_atk-s04_01a:932_6	pabbaji. So upasampannakālato paṭṭhāya vipassanāya kammaṃ karonto saha paṭisambhidāhi	932	
PA_atk-s04_01a:932_7	arahattaṃ patvā niccakālaṃ paṭisambhidāsu ciṇṇavasī hutvā pañhaṃ pucchanto paṭisambhidāsuyeva	932	
PA_atk-s04_01a:932_8	pucchati. Atha naṃ satthā aparabhāge mahāvedallasuttaṃ aṭṭhuppattiṃ katvā paṭisambhidāpattānaṃ	932	
PA_atk-s04_01a:932_9	aggaṭṭhāne ṭhapesīti.	932	
PA_atk-s04_01a:933	Tatiyavaggavaṇṇanā.	93	
PA_atk-s04_01a:934	14. Etadaggavaggo	93	
PA_atk-s04_01a:935	(14) 4. Catutthaetadaggavaggo	93	
PA_atk-s04_01a:936	Ānandattheravatthu	93	
PA_atk-s04_01a:937_0	219-223. Catutthassa paṭhame bahussutānantiādīsu aññepi therā bahussutā satimantā	937	
PA_atk-s04_01a:937_1	gatimantā dhitimantā upaṭṭhākā ca atthi. Ayaṃ panāyasmā buddhavacanaṃ uggaṇhanto	937	
PA_atk-s04_01a:937_2	dasabalassa sāsane bhaṇḍāgārikapariyattiyaṃ ṭhatvā gaṇhi. Tasmā bahussutānaṃ aggo	937	
PA_atk-s04_01a:937_3	nāma jāto. Imasseva ca therassa buddhavacanaṃ gahetvā dhāraṇakasati aññehi therehi	937	
PA_atk-s04_01a:937_4	balavatarā ahosi, tasmā satimantānaṃ aggo nāma jāto. Ayameva cāyasmā ekapade ṭhatvā	937	
PA_atk-s04_01a:937_5	saṭṭhi padasahassāni gaṇhanto satthārā kathitaniyāmeneva sabbapadāni jānāti, tasmā	937	
PA_atk-s04_01a:937_6	gatimantānaṃ aggo nāma jāto. Tasseva cāyasmato buddhavacanaṃ uggaṇhanavīriyaṃ sajjhāyanavīriyañca	937	
PA_atk-s04_01a:937_7	dhāraṇavīriyañca satthu upaṭṭhānavīriyañca aññehi asadisaṃ ahosi, tasmā dhitimantānaṃ	937	
PA_atk-s04_01a:937_8	aggo nāma jāto. Tathāgataṃ upaṭṭhahanto cesa na aññesaṃ upaṭṭhākabhikkhūnaṃ upaṭṭhānākārena	937	
PA_atk-s04_01a:937_9	upaṭṭhahi, aññe hi tathāgataṃ upaṭṭhahantā na ciraṃ upaṭṭhahiṃsu, na ca buddhānaṃ	937	
PA_atk-s04_01a:937_10	manaṃ gahetvā upaṭṭhahiṃsu. Ayaṃ thero pana upaṭṭhākaṭṭhānaṃ laddhadivasato paṭṭhāya	9371	
PA_atk-s04_01a:937_11	āraddhavīriyo hutvā tathāgatassa manaṃ gahetvā upaṭṭhahi. Tasmā upaṭṭhākānaṃ aggo nāma jāto.	9371	
PA_atk-s04_01a:938_0	Tassa pañhakamme ayamanupubbikathā – ito kira satasahassamatthake kappe padumuttaro	938	
PA_atk-s04_01a:938_1	nāma satthā loke uppajji. Tassa haṃsavatī nāma nagaraṃ ahosi, nando nāma rājā pitā,	938	
PA_atk-s04_01a:938_2	sumedhā nāma devī mātā, bodhisatto uttarakumāro nāma ahosi. So puttassa jātadivase	938	
PA_atk-s04_01a:938_3	mahābhinikkhamanaṃ nikkhamma pabbajitvā padhānamanuyutto anukkamena sabbaññutaṃ patvā	938	
PA_atk-s04_01a:938_4	“anekajātisaṃsāra”nti udānaṃ udānetvā sattāhaṃ bodhipallaṅke vītināmetvā “pathaviyaṃ	938	
PA_atk-s04_01a:938_5	ṭhapessāmī”ti pādaṃ abhinīhari. Atha pathaviṃ bhinditvā heṭṭhā vuttappamāṇaṃ padumaṃ	938	
PA_atk-s04_01a:938_6	uṭṭhāsi. Tadupādāya bhagavā padumuttaroteva paññāyittha. Tassa devalo ca sujāto ca	938	
PA_atk-s04_01a:938_7	dve aggasāvakā ahesuṃ, amitā ca asamā ca dve aggasāvikā, sumano nāma upaṭṭhāko. Padumuttaro	938	
PA_atk-s04_01a:938_8	bhagavā pitu saṅgahaṃ kurumāno bhikkhusatasahassaparivāro haṃsavatiyā rājadhāniyā vasati.	938	
PA_atk-s04_01a:939_0	Kaniṭṭhabhātā panassa sumanakumāro nāma. Tassa rājā haṃsavatito vīsayojanasate bhogagāmaṃ	939	
PA_atk-s04_01a:939_1	adāsi. So kadāci kadāci āgantvā pitarañca satthārañca passati. Athekadivasaṃ paccanto	939	
PA_atk-s04_01a:939_2	kupito sumano rañño pesesi. Rājā “tvaṃ mayā tattha kasmā ṭhapito”ti paṭipesesi. So	939	
PA_atk-s04_01a:939_3	core vūpasametvā “upasanto, deva, janapado”ti rañño pesesi. Rājā tuṭṭho “sīghaṃ mama	939	
PA_atk-s04_01a:939_4	putto āgacchatū”ti āha. Tassa sahassamattā amaccā honti. So tehi saddhiṃ antarāmagge	939	
PA_atk-s04_01a:939_5	mantesi – “mayhaṃ pitā tuṭṭho sace me varaṃ deti, kiṃ gaṇhāmī”ti? Atha naṃ ekacce	939	
PA_atk-s04_01a:939_6	“hatthiṃ gaṇhatha, assaṃ gaṇhatha, janapadaṃ gaṇhatha, satta ratanāni gaṇhathā”ti	939	
PA_atk-s04_01a:939_7	āhaṃsu. Apare “tumhe pathavissarassa puttā, na tumhākaṃ dhanaṃ dullabhaṃ, laddhampi	939	
PA_atk-s04_01a:939_8	cetaṃ sabbaṃ pahāya gamanīyaṃ, puññameva ekaṃ ādāya gamanīyaṃ. Tasmā deve varaṃ dadamāne	939	
PA_atk-s04_01a:939_9	temāsaṃ padumuttarabhagavantaṃ upaṭṭhātuṃ varaṃ gaṇhathā”ti āhaṃsu. So “tumhe mayhaṃ	939	
PA_atk-s04_01a:939_10	kalyāṇamittā, na metaṃ cittaṃ atthi, tumhehi pana uppāditaṃ, evaṃ karissāmī”ti gantvā	9391	
PA_atk-s04_01a:939_11	pitaraṃ vanditvā pitarā āliṅgetvā matthake cumbetvā “varaṃ te putta demī”ti vutte	9391	
PA_atk-s04_01a:939_12	“icchāmahaṃ, mahārāja, bhagavantaṃ temāsaṃ catūhi paccayehi upaṭṭhahanto jīvitaṃ	9391	
PA_atk-s04_01a:939_13	avañjhaṃ kātuṃ, imaṃ me deva varaṃ dehī”ti āha. Na sakkā, tāta, aññaṃ varehīti. Deva,	9391	
PA_atk-s04_01a:939_14	khattiyānaṃ nāma dve kathā natthi, etadeva me varaṃ dehi, na mama aññena atthoti.	9391	
PA_atk-s04_01a:939_15	Tāta, buddhānaṃ nāma cittaṃ dujjānaṃ, sace bhagavā na icchissati, mayā dinnepi kiṃ	9391	
PA_atk-s04_01a:939_16	bhavissatīti? “Sādhu, deva, ahaṃ bhagavato cittaṃ jānissāmī”ti vihāraṃ gato.	9391	
PA_atk-s04_01a:940_0	Tena ca samayena bhattakiccaṃ niṭṭhāpetvā bhagavā gandhakuṭiṃ paviṭṭho hoti, so maṇḍalamāḷe	940	
PA_atk-s04_01a:940_1	sannipatitānaṃ bhikkhūnaṃ santikaṃ agamāsi. Te naṃ āhaṃsu – “rājaputta, kasmā āgatosī”ti?	940	
PA_atk-s04_01a:940_2	Bhagavantaṃ dassanāya, dassetha me bhagavantanti. Na mayaṃ, rājaputta, icchiticchitakkhaṇe	940	
PA_atk-s04_01a:940_3	satthāraṃ daṭṭhuṃ labhāmāti. Ko pana, bhante, labhatīti? Sumanatthero nāma rājaputtāti.	940	
PA_atk-s04_01a:940_4	So “kuhiṃ, bhante, thero”ti? Therassa nisinnaṭṭhānaṃ pucchitvā gantvā vanditvā “icchāmahaṃ,	940	
PA_atk-s04_01a:940_5	bhante, bhagavantaṃ passituṃ, dassetha me bhagavanta”nti āha. Thero passantasseva	940	
PA_atk-s04_01a:940_6	rājakumārassa āpokasiṇajjhānaṃ samāpajjitvā mahāpathaviṃ udakaṃ adhiṭṭhāya pathaviyaṃ	940	
PA_atk-s04_01a:940_7	nimujjitvā satthu gandhakuṭiyaṃyeva pāturahosi. Atha naṃ bhagavā “sumana kasmā āgatosī”ti	940	
PA_atk-s04_01a:940_8	āha. Rājaputto, bhante, bhagavantaṃ dassanāya āgatoti. Tena hi bhikkhu āsanaṃ paññāpehīti.	940	
PA_atk-s04_01a:940_9	Puna thero passantasseva rājakumārassa buddhāsanaṃ gahetvā antogandhakuṭiyaṃ nimujjitvā	940	
PA_atk-s04_01a:940_10	bahipariveṇe pātubhavitvā pariveṇe āsanaṃ paññāpesi. Rājakumāro imāni dve acchariyākārāni	9401	
PA_atk-s04_01a:940_11	disvā “mahanto vatāyaṃ bhikkhū”ti cintesi.	9401	
PA_atk-s04_01a:941_0	Bhagavāpi gandhakuṭito nikkhamitvā paññatte āsane nisīdi. Rājaputto bhagavantaṃ vanditvā	941	
PA_atk-s04_01a:941_1	paṭisanthāraṃ akāsi. “Kadā āgatosi rājaputtā”ti vutte, “bhante, tumhesu gandhakuṭiṃ	941	
PA_atk-s04_01a:941_2	paviṭṭhesu, bhikkhū pana ‘na mayaṃ icchiticchitakkhaṇe bhagavantaṃ daṭṭhuṃ labhāmā’ti	941	
PA_atk-s04_01a:941_3	maṃ therassa santikaṃ pāhesuṃ. Thero pana ekavacaneneva dasseti, thero, bhante, tumhākaṃ	941	
PA_atk-s04_01a:941_4	sāsane vallabho maññe”ti. Āma rājakumāra, vallabho esa bhikkhu mayhaṃ sāsaneti. Bhante,	941	
PA_atk-s04_01a:941_5	buddhānaṃ sāsane kiṃ katvā vallabhā hontīti? Dānaṃ datvā sīlaṃ samādiyitvā uposathakammaṃ	941	
PA_atk-s04_01a:941_6	katvā kumārāti. Bhagavā ahaṃ thero viya buddhasāsane vallabho hotukāmo, sve mayhaṃ	941	
PA_atk-s04_01a:941_7	bhikkhaṃ adhivāsethāti. Adhivāsesi bhagavā tuṇhībhāvena. Rājakumāro attano vasanaṭṭhānaṃ	941	
PA_atk-s04_01a:941_8	gantvā sabbarattiṃ mahāsakkāraṃ sajjetvā satta divasāni khandhāvārabhattaṃ nāma adāsi.	941	
PA_atk-s04_01a:942_0	Sattame divase satthāraṃ vanditvā, bhante, mayā pitu santikā temāsaṃ antovassaṃ tumhākaṃ	942	
PA_atk-s04_01a:942_1	paṭijagganavaro laddho, temāsaṃ me vassāvāsaṃ adhivāsethāti. Bhagavā “atthi nu kho	942	
PA_atk-s04_01a:942_2	tattha gatena attho”ti oloketvā “atthī”ti disvā “suññāgāre kho, rājakumāra, tathāgatā	942	
PA_atk-s04_01a:942_3	abhiramantī”ti āha. Kumāro “aññātaṃ bhagavā aññātaṃ sugatā”ti vatvā “ahaṃ, bhante,	942	
PA_atk-s04_01a:942_4	purimataraṃ gantvā vihāraṃ kāremi, mayā pesite bhikkhusatasahassena saddhiṃ āgacchathā”ti	942	
PA_atk-s04_01a:942_5	bhagavantaṃ paṭiññaṃ gāhāpetvā pitu santikaṃ gantvā “dinnā me, deva, bhagavatā paṭiññā,	942	
PA_atk-s04_01a:942_6	mayā pahite bhagavantaṃ peseyyathā”ti vatvā pitaraṃ vanditvā nikkhamitvā yojane yojane	942	
PA_atk-s04_01a:942_7	vihāraṃ kārento vīsayojanasataṃ addhānaṃ gato. Gantvā ca attano nagare vihāraṭṭhānaṃ	942	
PA_atk-s04_01a:942_8	vicinanto sobhananāmassa kuṭumbikassa uyyānaṃ disvā satasahassena kiṇitvā satasahassaṃ	942	
PA_atk-s04_01a:942_9	vissajjetvā vihāraṃ kāresi. Tattha bhagavato gandhakuṭiṃ sesabhikkhūnañca rattiṭṭhānadivāṭṭhānatthāya	942	
PA_atk-s04_01a:942_10	kuṭileṇamaṇḍape kāretvā pākāraparikkhepaṃ dvārakoṭṭhakañca niṭṭhāpetvā pitu santikaṃ	9421	
PA_atk-s04_01a:942_11	pesesi – “niṭṭhitaṃ mayhaṃ kiccaṃ, satthāraṃ pahiṇathā”ti.	9421	
PA_atk-s04_01a:943_0	Rājā bhagavantaṃ bhojetvā “bhagavā sumanassa kiccaṃ niṭṭhitaṃ, tumhākaṃ gamanaṃ paccāsīsatī”ti	943	
PA_atk-s04_01a:943_1	āha. Bhagavā bhikkhusatasahassaparivuto yojane yojane vihāresu vasamāno agamāsi.	943	
PA_atk-s04_01a:943_2	Kumāro “satthā āgacchatī”ti sutvā yojanaṃ paccuggantvā gandhamālādīhi pūjayamāno vihāraṃ pavesetvā –	943	
PA_atk-s04_01a:944	“Satasahassena me kītaṃ, satasahassena māpitaṃ;	94	
PA_atk-s04_01a:945	Sobhanaṃ nāma uyyānaṃ, paṭiggaṇha mahāmunī”ti. –	94	
PA_atk-s04_01a:946_0	Vihāraṃ niyyādesi. So vassūpanāyikādivase dānaṃ datvā attano puttadāre ca amacce	946	
PA_atk-s04_01a:946_1	ca pakkosāpetvā āha – “satthā amhākaṃ santikaṃ dūratova āgato, buddhā ca nāma dhammagarukā	946	
PA_atk-s04_01a:946_2	na āmisacakkhukā. Tasmā ahaṃ imaṃ temāsaṃ dve sāṭake nivāsetvā dasa sīlāni samādiyitvā	946	
PA_atk-s04_01a:946_3	idheva vasissāmi, tumhe khīṇāsavasatasahassassa imināva nīhārena temāsaṃ dānaṃ dadeyyāthā”ti.	946	
PA_atk-s04_01a:947_0	So sumanattherassa vasanaṭṭhānasabhāgeyeva ṭhāne vasanto yaṃ thero bhagavato vattaṃ	947	
PA_atk-s04_01a:947_1	karoti, taṃ sabbaṃ disvā “imasmiṃ ṭhāne ekantavallabho esa thero, etasseva me ṭhānantaraṃ	947	
PA_atk-s04_01a:947_2	patthetuṃ vaṭṭatī”ti cintetvā upakaṭṭhāya pavāraṇāya gāmaṃ pavisitvā sattāhaṃ mahādānaṃ	947	
PA_atk-s04_01a:947_3	datvā sattame divase bhikkhusatasahassassa pādamūle ticīvaraṃ ṭhapetvā bhagavantaṃ	947	
PA_atk-s04_01a:947_4	vanditvā, “bhante, yadetaṃ mayā sattāhaṃ khandhāvāradānato paṭṭhāya puññaṃ kataṃ,	947	
PA_atk-s04_01a:947_5	taṃ neva sakkasampattiṃ, na mārabrahmasampattiṃ patthayantena, buddhassa pana upaṭṭhākabhāvaṃ	947	
PA_atk-s04_01a:947_6	patthentena kataṃ. Tasmā ahampi bhagavā anāgate sumanatthero viya ekassa buddhassa	947	
PA_atk-s04_01a:947_7	upaṭṭhāko homī”ti pañcapatiṭṭhitena patiṭṭhahitvā vandi. Satthā tassa anantarāyaṃ	947	
PA_atk-s04_01a:947_8	disvā byākaritvā pakkāmi. Kumāro taṃ sutvā “buddhā ca nāma advejjhakathā hontī”ti	947	
PA_atk-s04_01a:947_9	dutiyadivase gotamabuddhassa pattacīvaraṃ gahetvā piṭṭhito piṭṭhito gacchanto viya ahosi.	947	
PA_atk-s04_01a:948_0	So tasmiṃ buddhuppāde vassasatasahassaṃ dānaṃ datvā sagge nibbattitvā kassapabuddhakāle	948	
PA_atk-s04_01a:948_1	piṇḍāya carato therassa pattaggahaṇatthaṃ uttarisāṭakaṃ datvā pūjaṃ akāsi. Puna sagge	948	
PA_atk-s04_01a:948_2	nibbattitvā tato cuto bārāṇasirājā hutvā uparipāsādavaragato gandhamādanato ākāsena	948	
PA_atk-s04_01a:948_3	āgacchante aṭṭha paccekabuddhe disvā nimantāpetvā bhojetvā attano maṅgalauyyāne tesaṃ	948	
PA_atk-s04_01a:948_4	aṭṭha paṇṇasālāyo kāretvā tesaṃ nisīdanatthāya attano nivesane aṭṭha sabbaratanamayāni	948	
PA_atk-s04_01a:948_5	pīṭhāni ceva maṇiādhārake ca paṭiyādetvā dasa vassasahassāni upaṭṭhānaṃ akāsi. Etāni pākaṭaṭṭhānāni.	948	
PA_atk-s04_01a:949_0	Kappasatasahassaṃ pana dānaṃ dadamānova amhākaṃ bodhisattena saddhiṃ tusitapure nibbattitvā	949	
PA_atk-s04_01a:949_1	tato cuto amitodanasakkassa gehe nibbatti. Athassa sabbeva ñātake ānandite pamudite	949	
PA_atk-s04_01a:949_2	karonto jātoti ānandotveva nāmaṃ akaṃsu. So anupubbena katābhinikkhamane sammāsambodhiṃ	949	
PA_atk-s04_01a:949_3	patvā paṭhamagamanena kapilavatthuṃ āgantvā tato nikkhante bhagavati bhagavato parivāratthaṃ	949	
PA_atk-s04_01a:949_4	rājakumāresu pabbajantesu bhaddiyādīhi saddhiṃ nikkhamitvā bhagavato santike pabbajitvā	949	
PA_atk-s04_01a:949_5	nacirasseva āyasmato puṇṇassa mantāṇiputtassa santike dhammakathaṃ sutvā sotāpattiphale patiṭṭhahi.	949	
PA_atk-s04_01a:950_0	Tena kho pana samayena bhagavato paṭhamabodhiyaṃ vīsati vassāni anibaddhā upaṭṭhākā	950	
PA_atk-s04_01a:950_1	ahesuṃ. Ekadā nāgasamālo pattacīvaraṃ gahetvā vicari ekadā nāgito, ekadā upavāno,	950	
PA_atk-s04_01a:950_2	ekadā sunakkhatto, ekadā cundo samaṇuddeso, ekadā sāgato, ekadā rādho, ekadā meghiyo.	950	
PA_atk-s04_01a:950_3	Tattha ekadā bhagavā nāgasamālattherena saddhiṃ addhānamaggappaṭipanno dvedhāpathaṃ	950	
PA_atk-s04_01a:950_4	patto. Thero maggā okkamma “bhagavā ahaṃ iminā maggena gacchāmī”ti āha. Atha naṃ	950	
PA_atk-s04_01a:950_5	bhagavā “ehi bhikkhu, iminā maggena gacchāmā”ti āha. So “handa bhagavā tumhākaṃ pattacīvaraṃ	950	
PA_atk-s04_01a:950_6	gaṇhatha, ahaṃ iminā maggena gacchāmī”ti vatvā pattacīvaraṃ bhūmiyaṃ ṭhapetuṃ āraddho.	950	
PA_atk-s04_01a:950_7	Atha naṃ bhagavā “āhara bhikkhū”ti vatvā pattacīvaraṃ gahetvā gato. Tassapi bhikkhuno	950	
PA_atk-s04_01a:950_8	itarena maggena gacchato corā pattacīvarañceva hariṃsu, sīsañca bhindiṃsu. So “bhagavā	950	
PA_atk-s04_01a:950_9	idāni me paṭisaraṇaṃ, na añño”ti cintetvā lohitena galantena bhagavato santikaṃ āgami.	950	
PA_atk-s04_01a:950_10	“Kimidaṃ bhikkhū”ti ca vutte taṃ pavattiṃ ārocesi. Atha naṃ bhagavā “mā cinteyi bhikkhu,	9501	
PA_atk-s04_01a:950_11	etassa kāraṇāyeva taṃ nivārayimhā”ti vatvā samassāsesi.	9501	
PA_atk-s04_01a:951_0	Ekadā pana bhagavā meghiyattherena saddhiṃ pācīnavaṃse migadāye jantugāmaṃ agamāsi.	951	
PA_atk-s04_01a:951_1	Tatrāpi meghiyo jantugāme piṇḍāya caritvā nadītīre pāsādikaṃ ambavanaṃ disvā “bhagavā	951	
PA_atk-s04_01a:951_2	tumhākaṃ pattacīvaraṃ gaṇhatha, ahaṃ tasmiṃ ambavane samaṇadhammaṃ karomī”ti vatvā	951	
PA_atk-s04_01a:951_3	bhagavatā tikkhattuṃ nivāriyamānopi gantvā akusalavitakkehi anvāsatto paccāgantvā	951	
PA_atk-s04_01a:951_4	taṃ pavattiṃ ārocesi. Tampi bhagavā “imameva te kāraṇaṃ sallakkhetvā nivārayimhā”ti	951	
PA_atk-s04_01a:951_5	vatvā anupubbena sāvatthiṃ agamāsi. Tattha gandhakuṭipariveṇe paññattavarabuddhāsane	951	
PA_atk-s04_01a:951_6	nisinno bhikkhusaṅghaparivuto bhikkhū āmantesi – “bhikkhave, idānimhi mahallako,	951	
PA_atk-s04_01a:951_7	‘ekacce bhikkhū iminā maggena gacchāmā’ti vutte aññena gacchanti, ekacce mayhaṃ pattacīvaraṃ	951	
PA_atk-s04_01a:951_8	bhūmiyaṃ nikkhipanti, mayhaṃ nibaddhupaṭṭhākaṃ ekaṃ bhikkhuṃ jānāthā”ti. Bhikkhūnaṃ	951	
PA_atk-s04_01a:951_9	dhammasaṃvego udapādi. Athāyasmā sāriputto uṭṭhāyāsanā bhagavantaṃ vanditvā “ahaṃ,	951	
PA_atk-s04_01a:951_10	bhante, tumheyeva patthayamāno satasahassakappādhikaṃ asaṅkhyeyyaṃ pāramiyo pūrayiṃ,	9511	
PA_atk-s04_01a:951_11	nanu mādiso mahāpañño upaṭṭhāko nāma vaṭṭati, ahaṃ upaṭṭhahissāmī”ti āha. Taṃ bhagavā	9511	
PA_atk-s04_01a:951_12	“alaṃ, sāriputta, yassaṃ disāyaṃ tvaṃ viharasi, asuññā ve sā disā, tava hi ovādo	9511	
PA_atk-s04_01a:951_13	buddhānaṃ ovādasadiso, tena me tayā upaṭṭhākakiccaṃ atthī”ti paṭikkhipi. Eteneva	9511	
PA_atk-s04_01a:951_14	upāyena mahāmoggallānaṃ ādiṃ katvā asīti mahāsāvakā uṭṭhahiṃsu. Te sabbe bhagavā paṭikkhipi.	9511	
PA_atk-s04_01a:952_0	Ānandatthero pana tuṇhīyeva nisīdi. Atha naṃ bhikkhū āhaṃsu – “āvuso ānanda, bhikkhusaṅgho	952	
PA_atk-s04_01a:952_1	upaṭṭhākaṭṭhānaṃ yācati, tvampi yācāhī”ti. Yācitvā laddhaṭṭhānaṃ nāma, āvuso, kīdisaṃ	952	
PA_atk-s04_01a:952_2	hoti, kiṃ maṃ satthā na passati? Sace satthā rocissati, “ānando maṃ upaṭṭhahatū”ti	952	
PA_atk-s04_01a:952_3	vakkhatīti. Atha bhagavā “na, bhikkhave, ānando aññehi ussāhetabbo, sayameva jānitvā	952	
PA_atk-s04_01a:952_4	maṃ upaṭṭhahissatī”ti āha. Tato bhikkhū “uṭṭhehi, āvuso ānanda, uṭṭhehi, āvuso ānanda,	952	
PA_atk-s04_01a:952_5	dasabalaṃ upaṭṭhākaṭṭhānaṃ yācāhī”ti āhaṃsu. Thero uṭṭhahitvā cattāro paṭikkhepā	952	
PA_atk-s04_01a:952_6	catasso ca āyācanāti aṭṭha vare yāci.	952	
PA_atk-s04_01a:953_0	Cattāro paṭikkhepā nāma – “sace me, bhante, bhagavā attanā laddhaṃ paṇītaṃ cīvaraṃ	953	
PA_atk-s04_01a:953_1	na dassati, piṇḍapātaṃ na dassati, ekagandhakuṭiyaṃ vasituṃ na dassati, nimantanaṃ	953	
PA_atk-s04_01a:953_2	gahetvā na gamissati, evāhaṃ bhagavantaṃ upaṭṭhahissāmī”ti vatvā “kaṃ panettha, ānanda,	953	
PA_atk-s04_01a:953_3	ādīnavaṃ addasā”ti vutte āha – “sacāhaṃ, bhante, imāni vatthūni labhissāmi, bhavissanti	953	
PA_atk-s04_01a:953_4	vattāro ‘ānando dasabalena laddhaṃ paṇītaṃ cīvaraṃ paribhuñjati, piṇḍapātaṃ paribhuñjati,	953	
PA_atk-s04_01a:953_5	ekagandhakuṭiyaṃ vasati, ekato nimantanaṃ gacchati. Etaṃ lābhaṃ labhanto tathāgataṃ	953	
PA_atk-s04_01a:953_6	upaṭṭhāti, ko evaṃ upaṭṭhahato bhāro”’ti? Ime cattāro paṭikkhepe yāci.	953	
PA_atk-s04_01a:954_0	Catasso āyācanā nāma – “sace, bhante, bhagavā mayā gahitanimantanaṃ gamissati, sacāhaṃ	954	
PA_atk-s04_01a:954_1	tiroraṭṭhā tirojanapadā bhagavantaṃ daṭṭhuṃ āgataṃ parisaṃ āgatakkhaṇeyeva bhagavantaṃ	954	
PA_atk-s04_01a:954_2	dassetuṃ lacchāmi, yadā me kaṅkhā uppajjati, tasmiṃyeva khaṇe bhagavantaṃ upasaṅkamituṃ	954	
PA_atk-s04_01a:954_3	lacchāmi, tathā yaṃ bhagavā mayhaṃ parammukhe dhammaṃ deseti, taṃ āgantvā mayhaṃ	954	
PA_atk-s04_01a:954_4	kathessati, evāhaṃ bhagavantaṃ upaṭṭhahissāmī”ti vatvā “kaṃ panettha, ānanda, ānisaṃsaṃ	954	
PA_atk-s04_01a:954_5	passasī”ti vutte āha – “idha, bhante, saddhā kulaputtā bhagavato okāsaṃ alabhantā	954	
PA_atk-s04_01a:954_6	maṃ evaṃ vadanti ‘sve, bhante ānanda, bhagavatā saddhiṃ amhākaṃ ghare bhikkhaṃ gaṇheyyāthā’ti.	954	
PA_atk-s04_01a:954_7	Sace bhagavā tattha na gamissati, icchiticchitakkhaṇeyeva parisaṃ dassetuṃ, kaṅkhañca	954	
PA_atk-s04_01a:954_8	vinodetuṃ okāsaṃ na lacchāmi, bhavissanti vattāro ‘kiṃ ānando dasabalaṃ upaṭṭhāti.	954	
PA_atk-s04_01a:954_9	Ettakampissa bhagavā anuggahaṃ na karotī’ti. Bhagavato ca parammukhā maṃ pucchissanti	954	
PA_atk-s04_01a:954_10	‘ayaṃ, āvuso ānanda, gāthā, idaṃ suttaṃ, idaṃ jātakaṃ kattha desita’nti. Sacāhaṃ	9541	
PA_atk-s04_01a:954_11	taṃ na sampādayissāmi, bhavissanti vattāro – ‘ettakampi, āvuso, na jānāsi, kasmā	9541	
PA_atk-s04_01a:954_12	tvaṃ chāyā viya bhagavantaṃ avijahanto dīgharattaṃ vicarasī’ti. Tenāhaṃ parammukhā	9541	
PA_atk-s04_01a:954_13	desitassapi dhammassa puna kathanaṃ icchāmī”ti. Imā catasso āyācanā yāci. Bhagavāpissa adāsi.	9541	
PA_atk-s04_01a:955_0	Evaṃ ime aṭṭha vare gahetvā nibaddhupaṭṭhāko ahosi. Tasseva ṭhānantarassa atthāya	955	
PA_atk-s04_01a:955_1	kappasatasahassaṃ pūritānaṃ pāramīnaṃ phalaṃ pāpuṇi. So upaṭṭhākaṭṭhānaṃ laddhadivasato	955	
PA_atk-s04_01a:955_2	paṭṭhāya dasabalassa duvidhena udakena tividhena dantakaṭṭhena hatthapādaparikammena	955	
PA_atk-s04_01a:955_3	piṭṭhiparikammena gandhakuṭipariveṇaṃ sammajjanenāti evamādīhi kiccehi upaṭṭhahanto	955	
PA_atk-s04_01a:955_4	“imāya nāma velāya satthu imaṃ nāma laddhuṃ vaṭṭati, idaṃ nāma kātuṃ vaṭṭatī”ti divasabhāgaṃ	955	
PA_atk-s04_01a:955_5	santikāvacaro hutvā rattibhāgasamanantare daṇḍadīpikaṃ gahetvā ekarattiṃ gandhakuṭipariveṇaṃ	955	
PA_atk-s04_01a:955_6	nava vāre anupariyāyati. Evañhissa ahosi – “sace me thinamiddhaṃ okkameyya, dasabale	955	
PA_atk-s04_01a:955_7	pakkosante paṭivacanaṃ dātuṃ na sakkuṇeyya”nti. Tasmā sabbarattiṃ daṇḍadīpikaṃ hatthena	955	
PA_atk-s04_01a:955_8	na muñcati. Idamettakaṃ vatthu. Aparabhāge pana satthā jetavane viharanto anekapariyāyena	955	
PA_atk-s04_01a:955_9	dhammabhaṇḍāgārikaānandattherassa vaṇṇaṃ kathetvā theraṃ imasmiṃ sāsane bahussutānaṃ	955	
PA_atk-s04_01a:955_10	satimantānaṃ gatimantānaṃ dhitimantānaṃ upaṭṭhākānañca bhikkhūnaṃ aggaṭṭhāne ṭhapesīti.	9551	
PA_atk-s04_01a:956	Uruvelakassapattheravatthu	95	
PA_atk-s04_01a:957_0	224. Dutiye mahāparisānanti mahāparivārānaṃ uruvelakassapo aggoti dasseti. Aññesañhi	957	
PA_atk-s04_01a:957_1	therānaṃ kañci kālaṃ parivāro mahā hoti kañci kālaṃ appo, imassa pana therassa dvīhi	957	
PA_atk-s04_01a:957_2	bhātikehi saddhiṃ ekaṃ samaṇasahassaṃ nibaddhaparivārova ahosi. Tesu ekekasmiṃ ekekaṃ	957	
PA_atk-s04_01a:957_3	pabbājente dve samaṇasahassāni honti, dve dve pabbājente tīṇi sahassāni honti. Tasmā	957	
PA_atk-s04_01a:957_4	so mahāparivārānaṃ aggo nāma jāto. Kassapoti panassa gottaṃ. Uruvelāyaṃ pabbajitattā	957	
PA_atk-s04_01a:957_5	uruvelakassapoti paññāyittha.	957	
PA_atk-s04_01a:958_0	Tassa pañhakamme ayamanupubbikathā – ayampi hi padumuttarabuddhakāle haṃsavatīnagare	958	
PA_atk-s04_01a:958_1	kulagehe paṭisandhiṃ gahetvā vayappatto satthu dhammakathaṃ suṇanto satthāraṃ ekaṃ	958	
PA_atk-s04_01a:958_2	bhikkhuṃ mahāparisānaṃ aggaṭṭhāne ṭhapentaṃ disvā “mayāpi anāgate evarūpena bhavituṃ	958	
PA_atk-s04_01a:958_3	vaṭṭatī”ti sattāhaṃ buddhappamukhassa bhikkhusaṅghassa mahādānaṃ datvā ticīvarena	958	
PA_atk-s04_01a:958_4	acchādetvā satthāraṃ vanditvā mahāparisānaṃ aggabhāvatthaṃ patthanaṃ akāsi. Satthā	958	
PA_atk-s04_01a:958_5	anantarāyaṃ disvā anāgate gotamabuddhassa sāsane mahāparisānaṃ aggo bhavissatī”ti byākaritvā pakkāmi.	958	
PA_atk-s04_01a:959_0	Sopi kulaputto yāvajīvaṃ kalyāṇakammaṃ katvā devamanussesu saṃsaranto ito dvenavutikappamatthake	959	
PA_atk-s04_01a:959_1	phussabuddhassa vemātikakaniṭṭhabhātā hutvā nibbatto, pitā mahindarājā nāma. Apare	959	
PA_atk-s04_01a:959_2	panassa dve kaniṭṭhabhātaro ahesuṃ. Evaṃ te tayo bhātaro visuṃ visuṃ ṭhānantaraṃ	959	
PA_atk-s04_01a:959_3	labhiṃsu. Te heṭṭhā vuttanayeneva kupitaṃ paccantaṃ vūpasametvā pitu santikā varaṃ	959	
PA_atk-s04_01a:959_4	labhitvā “temāsaṃ dasabalaṃ paṭijaggissāmā”ti varaṃ gaṇhiṃsu. Atha nesaṃ etadahosi	959	
PA_atk-s04_01a:959_5	– “amhehi dasabalaṃ paṭijaggantehi anucchavikaṃ kātuṃ vaṭṭatī”ti ekaṃ amaccaṃ uppādakaṭṭhāne	959	
PA_atk-s04_01a:959_6	ṭhapetvā ekaṃ āyavayajānanakaṃ katvā ekaṃ buddhappamukhassa bhikkhusaṅghassa parivesakaṭṭhāne	959	
PA_atk-s04_01a:959_7	ṭhapetvā attanā dasa sīlāni samādāya temāsaṃ sikkhāpadāni rakkhiṃsu. Te tayo amaccā	959	
PA_atk-s04_01a:959_8	heṭṭhā vuttanayeneva imasmiṃ buddhuppāde bimbisāravisākharaṭṭhapālā jātā.	959	
PA_atk-s04_01a:960_0	Te pana rājakumārā vutthavasse dasabale sahatthā buddhappamukhaṃ bhikkhusaṅghaṃ paccayapūjāya	960	
PA_atk-s04_01a:960_1	pūjetvā yāvajīvaṃ kalyāṇakammaṃ katvā amhākaṃ dasabalassa nibbattito puretarameva	960	
PA_atk-s04_01a:960_2	brāhamaṇakule nibbattitvā attano gottavasena tayopi janā kassapā eva nāma jātā. Te	960	
PA_atk-s04_01a:960_3	vayappattā tayo vede uggaṇhiṃsu. Tesaṃ jeṭṭhabhātikassa pañca māṇavakasatāni parivāro	960	
PA_atk-s04_01a:960_4	ahosi, majjhimassa tīṇi, kaniṭṭhassa dve. Te attano ganthe sāraṃ olokentā diṭṭhadhammikameva	960	
PA_atk-s04_01a:960_5	passiṃsu, na samparāyikaṃ. Atha nesaṃ jeṭṭhabhātā attano parivārena saddhiṃ uruvelaṃ	960	
PA_atk-s04_01a:960_6	gantvā isipabbajjaṃ pabbajitvā uruvelakassapo nāma jāto, mahāgaṅgānadīvaṅke pabbajito	960	
PA_atk-s04_01a:960_7	nadīkassapo nāma jāto, gayāsīse pabbajito gayākassapo nāma jāto.	960	
PA_atk-s04_01a:961_0	Evaṃ tesu isipabbajjaṃ pabbajitvā tattha vasantesu bahūnaṃ divasānaṃ accayena amhākaṃ	961	
PA_atk-s04_01a:961_1	bodhisatto mahābhinikkhamanaṃ nikkhamitvā paṭividdhasabbaññutaññāṇo anukkamena dhammacakkaṃ	961	
PA_atk-s04_01a:961_2	pavattetvā pañcavaggiye there arahatte patiṭṭhāpetvā yasadārakappamukhe pañcapaññāsa	961	
PA_atk-s04_01a:961_3	sahāyakepi vinetvā saṭṭhi arahante “caratha, bhikkhave, cārika”nti bahujanahitāya	961	
PA_atk-s04_01a:961_4	cārikaṃ pesetvā bhaddavaggiye vinetvā uruvelakassapassa hetuṃ disvā “mayi gate tayo	961	
PA_atk-s04_01a:961_5	bhātikā saparivārā arahattaṃ pāpuṇissantī”ti ñatvā ekako adutiyo uruvelakassapassa	961	
PA_atk-s04_01a:961_6	vasanaṭṭhānaṃ gantvā vasanatthāya agyāgāraṃ yācitvā tattha kataṃ nāgadamanaṃ ādiṃ	961	
PA_atk-s04_01a:961_7	katvā aḍḍhuḍḍhasahassehi pāṭihāriyehi uruvelakassapaṃ saparivāraṃ vinetvā pabbājesi.	961	
PA_atk-s04_01a:961_8	Tassa pabbajitabhāvaṃ ñatvā itarepi dve bhātaro saparivārā āgantvā pabbajiṃsu, sabbepi	961	
PA_atk-s04_01a:961_9	ehibhikkhū iddhimayapattacīvaradharā ahesuṃ.	961	
PA_atk-s04_01a:962_0	Satthā taṃ samaṇasahassaṃ ādāya gayāsīsaṃ gantvā piṭṭhipāsāṇe nisinno “kathaṃrūpā	962	
PA_atk-s04_01a:962_1	nu kho etesaṃ dhammadesanā sappāyā”ti olokento “ime aggiṃ paricarantā vicariṃsu,	962	
PA_atk-s04_01a:962_2	imesaṃ tayo bhave ādittāgārasadise katvā dassetuṃ vaṭṭatī”ti ādittapariyāyasuttaṃ	962	
PA_atk-s04_01a:962_3	desesi. Desanāpariyosāne sabbeva arahattaṃ pattā. Satthā tehi parivuto pubbe bimbisārarañño	962	
PA_atk-s04_01a:962_4	dinnapaṭiññattā rājagahanagare laṭṭhivanuyyānaṃ agamāsi. Rājā dasabalassa āgatabhāvaṃ	962	
PA_atk-s04_01a:962_5	sutvā dvādasanahutehi brāhmaṇagahapatikehi saddhiṃ satthāraṃ upasaṅkamitvā vanditvā	962	
PA_atk-s04_01a:962_6	ekamantaṃ nisīdi. Satthā sabbāvantaṃ parisaṃ oloketvā mahājanaṃ uruvelakassapassa	962	
PA_atk-s04_01a:962_7	nipaccakāraṃ karontaṃ disvā “ime mayhaṃ vā kassapassa vā mahantabhāvaṃ na jānanti,	962	
PA_atk-s04_01a:962_8	savitakkā ca nāma desanaṃ sampaṭicchituṃ na sakkontī”ti cintetvā, “kassapa, tuyhaṃ	962	
PA_atk-s04_01a:962_9	upaṭṭhākānaṃ vitakkaṃ chindā”ti therassa saññaṃ adāsi. Thero satthu vacanaṃ sampaṭicchitvā	962	
PA_atk-s04_01a:962_10	uṭṭhāyāsanā satthāraṃ pañcapatiṭṭhitena vanditvā tālappamāṇaṃ ākāsaṃ uppatitvā iddhivikubbanaṃ	9621	
PA_atk-s04_01a:962_11	dassetvā “satthā me, bhante, bhagavā, sāvakohamasmi, satthā me, bhante, bhagavā,	9621	
PA_atk-s04_01a:962_12	sāvakohamasmī”ti vatvā oruyha dasabalassa pāde vandi. Etenupāyena sattame vāre sattatālappamāṇaṃ	9621	
PA_atk-s04_01a:962_13	ākāsaṃ abbhuggantvā puna āgantvā dasabalassa pāde vanditvā ekamantaṃ nisīdi.	9621	
PA_atk-s04_01a:963_0	Tasmiṃ kāle mahājano “ayaṃ loke mahāsamaṇo”ti satthari nibbitakko jāto, athassa satthā	963	
PA_atk-s04_01a:963_1	dhammaṃ desesi. Desanāpariyosāne rājā ekādasanahutehi brāhmaṇagahapatikehi saddhiṃ	963	
PA_atk-s04_01a:963_2	sotāpattiphale patiṭṭhito, ekanahutaṃ upāsakattaṃ paṭivedesi. Tepi uruvelakassapassa	963	
PA_atk-s04_01a:963_3	parivārā sahassamattā bhikkhū attano āsevanavasena cintesuṃ – “amhākaṃ pabbajitakiccaṃ	963	
PA_atk-s04_01a:963_4	matthakaṃ pattaṃ, bahi gantvā kiṃ karissāmā”ti uruvelakassapattheraṃyeva parivāretvā	963	
PA_atk-s04_01a:963_5	vicariṃsu. Tesu ekekasmiṃ ekekaṃ nissitakaṃ gaṇhante dve sahassāni honti, dve dve	963	
PA_atk-s04_01a:963_6	gaṇhante tīṇi sahassāni honti. Tato paṭṭhāya yattakā tesaṃ nissitakā, tattake kathetuṃ	963	
PA_atk-s04_01a:963_7	vaṭṭatīti. Idamettha vatthu. Aparabhāge pana satthā jetavane viharanto theraṃ mahāparisānaṃ	963	
PA_atk-s04_01a:963_8	aggaṭṭhāne ṭhapesīti.	963	
PA_atk-s04_01a:964	Kāḷudāyittheravatthu	96	
PA_atk-s04_01a:965	225. Tatiye kulappasādakānanti kulaṃ pasādentānaṃ. Ayaṃ hi thero adiṭṭhabuddhadassanaṃyeva suddhodanamahārājassa nivesanaṃ pasādesi, tasmā kulappasādakānaṃ aggo nāma jāto.	96	
PA_atk-s04_01a:966_0	Tassa pañhakamme ayamanupubbikathā – ayampi hi padumuttarabuddhakāle haṃsavatīnagare	966	
PA_atk-s04_01a:966_1	kulagehe nibbatto satthu dhammadesanaṃ suṇanto satthāraṃ ekaṃ bhikkhuṃ kulappasādakānaṃ	966	
PA_atk-s04_01a:966_2	aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi. So yāvajīvaṃ	966	
PA_atk-s04_01a:966_3	kusalaṃ katvā devamanussesu saṃsaranto amhākaṃ bodhisattassa mātukucchiyaṃ paṭisandhiggahaṇadivase	966	
PA_atk-s04_01a:966_4	kapilavatthusmiṃyeva amaccagehe paṭisandhiṃ gaṇhi. Jātadivase bodhisattena saddhiṃyeva	966	
PA_atk-s04_01a:966_5	jātoti taṃdivasaṃyeva taṃ dukūlacumbuṭake nipajjāpetvā bodhisattassa upaṭṭhānatthāya	966	
PA_atk-s04_01a:966_6	nayiṃsu. Bodhisattena hi saddhiṃ bodhirukkho rāhulamātā catasso nidhikumbhiyo ārohaniyahatthī	966	
PA_atk-s04_01a:966_7	kaṇḍako channo kāḷudāyīti ime satta ekadivase jātattā sahajātā nāma ahesuṃ. Athassa	966	
PA_atk-s04_01a:966_8	nāmaggahaṇadivase sakalanagarassa udaggacittadivase jātoti udāyītveva nāmaṃ akaṃsu.	966	
PA_atk-s04_01a:966_9	Thokaṃ kāḷadhātukattā pana kāḷudāyī nāma jāto. So bodhisattena saddhiṃ kumārakīḷaṃ	966	
PA_atk-s04_01a:966_10	kīḷanto vuddhiṃ agamāsi.	9661	
PA_atk-s04_01a:967_0	Aparabhāge bodhisatto mahābhinikkhamanaṃ nikkhamitvā anukkamena sabbaññutaṃ patvā	967	
PA_atk-s04_01a:967_1	pavattitavaradhammacakko lokānuggahaṃ karonto rājagahaṃ upanissāya viharati. Tasmiṃ	967	
PA_atk-s04_01a:967_2	samaye suddhodanamahārājā “siddhatthakumāro abhisambodhiṃ patvā rājagahaṃ upanissāya	967	
PA_atk-s04_01a:967_3	veḷuvane viharatī”ti sutvā purisasahassaparivāraṃ ekaṃ amaccaṃ “puttaṃ me idha ānehī”ti	967	
PA_atk-s04_01a:967_4	pesesi. So saṭṭhiyojanamaggaṃ gantvā dasabalassa catuparisamajjhe nisīditvā dhammadesanāvelāya	967	
PA_atk-s04_01a:967_5	vihāraṃ pāvisi. So “tiṭṭhatu tāva raññā pahitasāsana”nti parisapariyante ṭhito satthu	967	
PA_atk-s04_01a:967_6	dhammadesanaṃ sutvā yathāṭhitova saddhiṃ purisasahassehi arahattaṃ pāpuṇi. Atha nesaṃ	967	
PA_atk-s04_01a:967_7	satthā “etha bhikkhavo”ti hatthaṃ pasāresi, sabbe taṃkhaṇaṃyeva iddhimayapattacīvaradharā	967	
PA_atk-s04_01a:967_8	vassasaṭṭhikattherā viya ahesuṃ. Arahattaṃ pattakālato paṭṭhāya pana ariyā nāma majjhattāva	967	
PA_atk-s04_01a:967_9	hontīti raññā pahitasāsanaṃ dasabalassa na kathesi. Rājā “neva gato āgacchati, na	967	
PA_atk-s04_01a:967_10	sāsanaṃ suyyatī”ti “ehi, tāta, tvaṃ gacchā”ti teneva niyāmena aññaṃ amaccaṃ pesesi.	9671	
PA_atk-s04_01a:967_11	Sopi gantvā purimanayeneva saddhiṃ parisāya arahattaṃ patvā tuṇhī ahosi. Evaṃ navahi	9671	
PA_atk-s04_01a:967_12	amaccehi saddhiṃ nava purisasahassāni pesesi. Sabbe attano kiccaṃ niṭṭhāpetvā tuṇhī ahesuṃ.	9671	
PA_atk-s04_01a:968_0	Atha rājā cintesi – “ettakā janā mayi sinehābhāvena dasabalassa idhāgamanatthāya	968	
PA_atk-s04_01a:968_1	na kiñci kathayiṃsu, aññe gantvāpi dasabalaṃ ānetuṃ na sakkhissanti. Mayhaṃ kho pana	968	
PA_atk-s04_01a:968_2	putto udāyī dasabalena saddhiṃ ekavayo sahapaṃsukīḷiko, mayi cassa sineho atthī”ti	968	
PA_atk-s04_01a:968_3	kāḷudāyiṃ pakkosāpetvā, “tāta, purisasahassaparivāro gantvā dasabalaṃ ānehī”ti āha.	968	
PA_atk-s04_01a:968_4	Paṭhamaṃ gatapurisā viya pabbajituṃ labhanto ānessāmi, devāti. Yaṃkiñci katvā mama	968	
PA_atk-s04_01a:968_5	puttaṃ dassehīti. “Sādhu, devā”ti rañño sāsanaṃ ādāya rājagahaṃ gantvā satthu dhammadesanāvelāya	968	
PA_atk-s04_01a:968_6	parisapariyante ṭhito dhammaṃ sutvā saparivāro arahattaphalaṃ patvā ehibhikkhubhāve	968	
PA_atk-s04_01a:968_7	patiṭṭhāsi. Tato cintesi – “na tāva dasabalassa kulanagaraṃ gantuṃ esa kālo, vasantasamaye	968	
PA_atk-s04_01a:968_8	supupphitesu vanasaṇḍesu haritatiṇasañchannāya pathaviyā esa kālo bhavissatī”ti kālaṃ	968	
PA_atk-s04_01a:968_9	paṭimānento tassa kālassa āgatabhāvaṃ ñatvā –	968	
PA_atk-s04_01a:969	“Nātisītaṃ nātiuṇhaṃ, nātidubbhikkhachātakaṃ;	96	
PA_atk-s04_01a:970	Saddalā haritā bhūmi, esa kālo mahāmunī”ti. –	97	
PA_atk-s04_01a:971_0	Saṭṭhimattāhi gāthāhi dasabalassa kulanagaraṃ gamanatthāya gamanavaṇṇaṃ vaṇṇesi.	971	
PA_atk-s04_01a:971_1	Satthā “udāyī gamanavaṇṇaṃ katheti, kapilavatthunagaraṃ gantuṃ esa kālo”ti vīsatisahassabhikkhuparivāro	971	
PA_atk-s04_01a:971_2	aturitagamanena cārikaṃ nikkhami.	971	
PA_atk-s04_01a:972_0	Udāyitthero satthu nikkhantabhāvaṃ ñatvā “pitu mahārājassa saññaṃ dātuṃ vaṭṭatī”ti	972	
PA_atk-s04_01a:972_1	vehāsaṃ abbhuggantvā rañño nivesane pāturahosi. Suddhodanamahārājā theraṃ disvā tuṭṭhacitto	972	
PA_atk-s04_01a:972_2	mahārahe pallaṅke nisīdāpetvā attano paṭiyāditassa nānaggarasabhojanassa pattaṃ pūretvā	972	
PA_atk-s04_01a:972_3	adāsi. Thero uṭṭhāya gamanākappaṃ dassesi. Nisīditvāva bhuñja, tātāti. Satthu santikaṃ	972	
PA_atk-s04_01a:972_4	gantvā bhuñjissāmi, mahārājāti. Kahaṃ pana, tāta, satthāti? Vīsatisahassabhikkhuparivāro	972	
PA_atk-s04_01a:972_5	tumhākaṃ dassanatthāya cārikaṃ nikkhanto, mahārājāti. Tumhe imaṃ piṇḍapātaṃ paribhuñjitvā	972	
PA_atk-s04_01a:972_6	yāva mama putto imaṃ nagaraṃ sampāpuṇāti, tāvassa itova piṇḍapātaṃ harathāti. Thero	972	
PA_atk-s04_01a:972_7	bhattakiccaṃ katvā dasabalassa āharitabbaṃ bhattaṃ gahetvā dhammakathaṃ kathetvā	972	
PA_atk-s04_01a:972_8	dasabalassa adassaneneva sakalarājanivesanaṃ saddhāpaṭilābhaṃ labhāpetvā sabbesaṃ	972	
PA_atk-s04_01a:972_9	passantānaññeva pattaṃ ākāse vissajjetvā sayampi vehāsaṃ abbhuggantvā piṇḍapātaṃ	972	
PA_atk-s04_01a:972_10	ādāya satthu hatthe ṭhapesi, satthā taṃ piṇḍapātaṃ paribhuñji. Thero saṭṭhiyojanamaggaṃ	9721	
PA_atk-s04_01a:972_11	yojanaparamaṃ gacchantassa satthuno divase divase rājagehato bhattaṃ āharitvā adāsi.	9721	
PA_atk-s04_01a:972_12	Evaṃ vatthu veditabbaṃ. Atha aparabhāge satthā “mayhaṃ pitu mahārājassa sakalanivesanaṃ	9721	
PA_atk-s04_01a:972_13	pasādesī”ti theraṃ kulappasādakānaṃ aggaṭṭhāne ṭhapesīti.	9721	
PA_atk-s04_01a:973	Bākulattheravatthu	97	
PA_atk-s04_01a:974	226. Catutthe appābādhānanti nirābādhānaṃ. Bākuloti dvīsu kulesu vaḍḍhitattā evaṃladdhanāmo thero.	97	
PA_atk-s04_01a:975_0	Tassa pañhakamme ayamanupubbikathā – ayaṃ kira atīte ito kappasatasahassādhike asaṅkhyeyyamatthake	975	
PA_atk-s04_01a:975_1	anomadassidasabalassa nibbattito puretarameva brāhmaṇakule paṭisandhiṃ gaṇhitvā vayaṃ	975	
PA_atk-s04_01a:975_2	āgamma uggahitavedo vedattaye sāraṃ apassanto “samparāyikatthaṃ gavesissāmī”ti pabbatapāde	975	
PA_atk-s04_01a:975_3	isipabbajjaṃ pabbajitvā pañcābhiññā-aṭṭhasamāpattilābhī hutvā jhānakīḷitāya vītināmesi.	975	
PA_atk-s04_01a:975_4	Tasmiṃ samaye anomadassī bodhisatto sabbaññutaṃ patvā ariyagaṇaparivuto cārikaṃ carati.	975	
PA_atk-s04_01a:975_5	Tāpaso “tīṇi ratanāni uppannānī”ti sutvā satthu santikaṃ gantvā dhammaṃ sutvā desanāpariyosāne	975	
PA_atk-s04_01a:975_6	saraṇesu patiṭṭhito, attano ṭhānaṃ pana vijahituṃ nāsakkhi. So kālena kālaṃ satthu	975	
PA_atk-s04_01a:975_7	dassanāya ceva gacchati, dhammañca suṇāti.	975	
PA_atk-s04_01a:976_0	Athekasmiṃ samaye tathāgatassa udaravāto uppajji. Tāpaso satthu dassanatthāya āgato	976	
PA_atk-s04_01a:976_1	“satthā gilāno”ti sutvā “ko, bhante, ābādho”ti. “Udaravāto”ti vutte “ayaṃ kālo mayhaṃ	976	
PA_atk-s04_01a:976_2	puññaṃ kātu”nti pabbatapādaṃ gantvā nānāvidhāni bhesajjāni samodhānetvā “idaṃ bhesajjaṃ	976	
PA_atk-s04_01a:976_3	satthu upanethā”ti upaṭṭhākattherassa adāsi. Saha bhesajjassa upayogena udaravāto	976	
PA_atk-s04_01a:976_4	paṭippassambhi. So satthu phāsukakāle gantvā evamāha – “bhante, yadidaṃ mama bhesajjena	976	
PA_atk-s04_01a:976_5	tathāgatassa phāsukaṃ jātaṃ, tassa me nissandena nibbattanibbattabhave gaddūhanamattampi	976	
PA_atk-s04_01a:976_6	sarīre byādhi nāma mā hotū”ti. Idamassa tasmiṃ attabhāve kalyāṇakammaṃ.	976	
PA_atk-s04_01a:977_0	So tato cuto brahmaloke nibbattitvā ekaṃ asaṅkhyeyyaṃ devamanussesu saṃsaranto padumuttarabuddhakāle	977	
PA_atk-s04_01a:977_1	haṃsavatīnagare kulagehe paṭisandhiṃ gahetvā satthāraṃ ekaṃ bhikkhuṃ appābādhānaṃ	977	
PA_atk-s04_01a:977_2	aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi. So yāvatāyukaṃ	977	
PA_atk-s04_01a:977_3	kusalaṃ katvā devamanussesu saṃsaranto vipassīdasabalassa nibbattito puretarameva	977	
PA_atk-s04_01a:977_4	bandhumatīnagare brāhmaṇakule nibbatto purimanayeneva isipabbajjaṃ pabbajitvā jhānalābhī	977	
PA_atk-s04_01a:977_5	hutvā pabbatapāde vasati.	977	
PA_atk-s04_01a:978_0	Vipassībodhisattopi sabbaññutaṃ patvā aṭṭhasaṭṭhibhikkhusatasahassaparivāro bandhumatīnagaraṃ	978	
PA_atk-s04_01a:978_1	upanissāya pitu mahārājassa saṅgahaṃ karonto kheme migadāye viharati. Athāyaṃ tāpaso	978	
PA_atk-s04_01a:978_2	dasabalassa loke nibbattabhāvaṃ ñatvā āgantvā satthu dhammakathaṃ sutvā saraṇesu	978	
PA_atk-s04_01a:978_3	patiṭṭhāsi, attano pabbajjaṃ jahituṃ nāsakkhi, kālena kālaṃ pana satthu upaṭṭhānaṃ gacchati.	978	
PA_atk-s04_01a:979_0	Athekasmiṃ samaye ṭhapetvā satthārañceva dve aggasāvake ca himavati pupphitānaṃ visarukkhānaṃ	979	
PA_atk-s04_01a:979_1	vātasamphassena sesabhikkhūnaṃ matthakarogo nāma udapādi. Tāpaso satthu upaṭṭhānaṃ	979	
PA_atk-s04_01a:979_2	āgato bhikkhū sasīsaṃ pārupitvā nipanne disvā – “kiṃ, bhante, bhikkhusaṅghassa aphāsuka”nti	979	
PA_atk-s04_01a:979_3	pucchi. Bhikkhūnaṃ tiṇapupphakarogo, āvusoti. Tāpaso cintesi – “ayaṃ kālo mayhaṃ	979	
PA_atk-s04_01a:979_4	bhikkhusaṅghassa kāyaveyyāvatikakammaṃ katvā puññaṃ nibbattetu”nti attano ānubhāvena	979	
PA_atk-s04_01a:979_5	nānāvidhāni bhesajjāni saṃkaḍḍhitvā yojetvā adāsi. Sabbabhikkhūnaṃ rogo taṃkhaṇaṃyeva vūpasanto.	979	
PA_atk-s04_01a:980_0	So yāvatāyukaṃ ṭhatvā brahmaloke nibbattitvā ekanavutikappe devamanussesu saṃsaranto	980	
PA_atk-s04_01a:980_1	kassapabuddhakāle bārāṇasiyaṃ kulagehe nibbatto gharāvāsaṃ vasanto “mayhaṃ vasanagehaṃ	980	
PA_atk-s04_01a:980_2	dubbalaṃ, paccantaṃ gantvā dabbasambhāraṃ āharitvā gehaṃ karissāmī”ti vaḍḍhakīhi	980	
PA_atk-s04_01a:980_3	saddhiṃ gacchanto antarāmagge ekaṃ jiṇṇaṃ mahāvihāraṃ disvā “tiṭṭhatu tāva mayhaṃ	980	
PA_atk-s04_01a:980_4	gehakammaṃ, na taṃ mayā saddhiṃ gamissati, yaṃkiñci katvā pana saddhiṃ gamanakammameva	980	
PA_atk-s04_01a:980_5	puretaraṃ kātuṃ vaṭṭatī”ti teheva vaḍḍhakīhi dabbasambhāraṃ gāhāpetvā tasmiṃ vihāre	980	
PA_atk-s04_01a:980_6	uposathāgāraṃ kāresi, bhojanasālaṃ aggisālaṃ dīghacaṅkamaṃ jantāgharaṃ kappiyakuṭiṃ	980	
PA_atk-s04_01a:980_7	vaccakuṭiṃ ārogyasālaṃ kāresi, yaṃkiñci bhikkhusaṅghassa upabhogaparibhogaṃ bhesajjaṃ	980	
PA_atk-s04_01a:980_8	nāma sabbaṃ paṭiyādetvā ṭhapesi.	980	
PA_atk-s04_01a:981_0	So yāvajīvaṃ kusalaṃ katvā ekaṃ buddhantaraṃ devamanussesu saṃsaranto amhākaṃ dasabalassa	981	
PA_atk-s04_01a:981_1	nibbattito puretarameva kosambiyaṃ seṭṭhigehe paṭisandhiṃ gaṇhi. Tassa paṭisandhiggahaṇadivasato	981	
PA_atk-s04_01a:981_2	paṭṭhāya taṃ seṭṭhikulaṃ lābhaggayasaggappattaṃ ahosi. Athassa mātā puttaṃ vijāyitvā	981	
PA_atk-s04_01a:981_3	cintesi – “ayaṃ dārako puññavā katādhikāro, yattakaṃ kālaṃ arogo dīghāyuko hutvā	981	
PA_atk-s04_01a:981_4	tiṭṭhati, tattakaṃ amhākaṃ sampattidāyako bhavissati. Jātadivaseyeva mahāyamunāya	981	
PA_atk-s04_01a:981_5	nhātadārakā nirogā hontī”ti nhāpanatthāya naṃ pesesi. “Pañcame divase sīsaṃ nhāpetvā	981	
PA_atk-s04_01a:981_6	nadīkīḷanatthāya naṃ pesesī”ti majjhimabhāṇakā. Tattha dhātiyā dārakaṃ nimujjanummujjanavasena	981	
PA_atk-s04_01a:981_7	kīḷāpentiyā eko maccho dārakaṃ disvā “bhakkho me aya”nti maññamāno mukhaṃ vivaritvā	981	
PA_atk-s04_01a:981_8	upagato. Dhātī dārakaṃ chaḍḍetvā palātā, maccho taṃ gili. Puññavā satto dukkhaṃ na	981	
PA_atk-s04_01a:981_9	pāpuṇi, sayanagabbhaṃ pavisitvā nipanno viya ahosi. Maccho dārakassa tejena tattaphālaṃ	981	
PA_atk-s04_01a:981_10	gilitvā ḍayhamāno viya vegena tiṃsayojanaṃ gantvā bārāṇasinagaravāsino macchabandhassa	9811	
PA_atk-s04_01a:981_11	jālaṃ pāvisi. Mahāmacchā nāma jālena baddhā māriyamānāva maranti, ayaṃ pana dārakassa	9811	
PA_atk-s04_01a:981_12	tejena jālato nīhaṭamattova mato. Macchabandhā ca mahāmacchaṃ labhitvā phāletvā vikkiṇanti,	9811	
PA_atk-s04_01a:981_13	taṃ pana dārakassa ānubhāvena aphāletvā sakalameva kājena haritvā “sahassena demā”ti	9811	
PA_atk-s04_01a:981_14	vadantā nagare vicariṃsu, koci na gaṇhāti.	9811	
PA_atk-s04_01a:982_0	Tasmiṃ pana nagare aputtakaṃ asītikoṭivibhavaṃ seṭṭhikulaṃ atthi. Tassa dvāramūlaṃ	982	
PA_atk-s04_01a:982_1	patvā “kiṃ gahetvā dethā”ti vuttā “kahāpaṇa”nti āhaṃsu. Tehi kahāpaṇaṃ datvā gahito.	982	
PA_atk-s04_01a:982_2	Seṭṭhibhariyāpi aññesu divasesu macche na keḷāyati, taṃdivasaṃ pana macchaṃ phalake	982	
PA_atk-s04_01a:982_3	ṭhapetvā sayameva phālesi. Macchañca nāma kucchito phālenti, sā pana piṭṭhito phālentī	982	
PA_atk-s04_01a:982_4	macchakucchiyaṃ suvaṇṇavaṇṇaṃ dārakaṃ disvā “macchakucchiyaṃ me putto laddho”ti nādaṃ	982	
PA_atk-s04_01a:982_5	naditvā dārakaṃ ādāya sāmikassa santikaṃ agamāsi. Seṭṭhi tāvadeva bheriṃ carāpetvā	982	
PA_atk-s04_01a:982_6	dārakamādāya rañño santikaṃ gantvā “macchakucchiyaṃ me, deva, dārako laddho, kiṃ	982	
PA_atk-s04_01a:982_7	karomā”ti āha. Puññavā esa, yo macchakucchiyaṃ ārogo vasi, posehi nanti.	982	
PA_atk-s04_01a:983_0	Assosi kho itaraṃ kulaṃ “bārāṇasiyaṃ kira ekaṃ seṭṭhikulaṃ macchakucchiyaṃ dārakaṃ	983	
PA_atk-s04_01a:983_1	labhī”ti. Te tattha agamaṃsu. Athassa mātā dārakaṃ alaṅkaritvā kīḷāpiyamānaṃ disvā	983	
PA_atk-s04_01a:983_2	“manāpo vatāyaṃ dārako”ti gahetvā pakatiṃ ācikkhi. Itarā “mayhaṃ putto”ti āha. Kahaṃ	983	
PA_atk-s04_01a:983_3	te laddhoti. Macchakucchiyanti. Na tuyhaṃ putto, mayhaṃ puttoti. Kahaṃ te laddhoti.	983	
PA_atk-s04_01a:983_4	Mayā dasa māse kucchiyā dhārito, atha naṃ nadiyā kīḷāpiyamānaṃ maccho gilīti. Tuyhaṃ	983	
PA_atk-s04_01a:983_5	putto aññena macchena gilito bhavissati, ayaṃ pana mayā macchakucchiyaṃ laddhoti	983	
PA_atk-s04_01a:983_6	ubhopi rājakulaṃ agamaṃsu. Rājā āha – “ayaṃ dasa māse kucchiyā dhāritattā amātā kātuṃ	983	
PA_atk-s04_01a:983_7	na sakkā, macchaṃ gaṇhantāpi vakkayakanādīni bahi katvā gaṇhantā nāma natthīti macchakucchiyaṃ	983	
PA_atk-s04_01a:983_8	laddhattā ayampi amātā kātuṃ na sakkā, dārako ubhinnampi kulānaṃ dāyādo hotū”ti.	983	
PA_atk-s04_01a:983_9	Tato paṭṭhāya dvepi kulāni ativiya lābhaggayasaggappattāni ahesuṃ. Tassa dvīhi kulehi	983	
PA_atk-s04_01a:983_10	vaḍḍhitattā bākulakumāroti nāmaṃ kariṃsu.	9831	
PA_atk-s04_01a:984_0	Tassa viññutaṃ pattassa dvīsupi nagaresu tayo tayo pāsāde kāretvā nāṭakāni paccupaṭṭhapesuṃ.	984	
PA_atk-s04_01a:984_1	Ekekasmiṃ nagare cattāro cattāro māse vasati. Ekasmiṃ nagare cattāro māse vutthassa	984	
PA_atk-s04_01a:984_2	saṅghāṭanāvāsu maṇḍapaṃ kāretvā tattha naṃ saddhiṃ nāṭakehi āropenti. So sampattiṃ	984	
PA_atk-s04_01a:984_3	anubhavamāno catūhi māsehi itaraṃ nagaraṃ gacchati. Taṃnagaravāsīni nāṭakāni “dvīhi	984	
PA_atk-s04_01a:984_4	māsehi upaḍḍhamaggaṃ āgato bhavissatī”ti paccuggantvā taṃ parivāretvā dvīhi māsehi	984	
PA_atk-s04_01a:984_5	attano nagaraṃ nenti, itarāni nāṭakāni nivattitvā attano nagarameva gacchanti. Tattha	984	
PA_atk-s04_01a:984_6	cattāro māse vasitvā teneva niyāmena puna itaraṃ nagaraṃ gacchati. Evamassa sampattiṃ	984	
PA_atk-s04_01a:984_7	anubhavantassa asīti vassāni paripuṇṇāni.	984	
PA_atk-s04_01a:985_0	Tasmiṃ samaye amhākaṃ bodhisatto sabbaññutaṃ patvā pavattitavaradhammacakko anukkamena	985	
PA_atk-s04_01a:985_1	cārikaṃ caramāno kosambiṃ pāpuṇi, bārāṇasinti majjhimabhāṇakā. Bākulo seṭṭhipi kho	985	
PA_atk-s04_01a:985_2	“dasabalo āgato”ti sutvā bahuṃ gandhamālaṃ ādāya satthu santikaṃ gantvā dhammakathaṃ	985	
PA_atk-s04_01a:985_3	sutvā paṭiladdhasaddho pabbaji. So sattāhameva puthujjano hutvā aṭṭhame aruṇe saha	985	
PA_atk-s04_01a:985_4	paṭisambhidāhi arahattaṃ pāpuṇi. Athassa dvīsu nagaresu gihikāle paricārikamātugāmā	985	
PA_atk-s04_01a:985_5	attano kulagharāni āgantvā tattha vasamānā cīvarāni katvā pahiṇiṃsu. Thero ekaṃ addhamāsaṃ	985	
PA_atk-s04_01a:985_6	kosambivāsikehi pahitaṃ cīvaraṃ bhuñjati, ekaṃ addhamāsaṃ bārāṇasivāsikehīti. Eteneva	985	
PA_atk-s04_01a:985_7	niyāmena dvīsupi nagaresu yaṃ yaṃ uttamaṃ, taṃ taṃ therasseva āhariyati. Therassa	985	
PA_atk-s04_01a:985_8	asīti vassāni agāramajjhe vasantassa dvīhaṅgulehi gandhapiṇḍaṃ gahetvā upasiṅghanamattampi	985	
PA_atk-s04_01a:985_9	kālaṃ na koci ābādho nāma ahosi. Āsītime vasse sukheneva pabbajjaṃ upagato. Pabbajitassāpissa	985	
PA_atk-s04_01a:985_10	appamattakopi ābādho vā catūhi paccayehi vekallaṃ vā nāhosi. So pacchime kāle parinibbānasamayepi	9851	
PA_atk-s04_01a:985_11	purāṇagihisahāyakassa acelakassapassa attano kāyikacetasikasukhadīpanavaseneva sakalaṃ	9851	
PA_atk-s04_01a:985_12	bākulasuttaṃ kathetvā anupādisesāya nibbānadhātuyā parinibbāyi. Evaṃ aṭṭhuppatti	9851	
PA_atk-s04_01a:985_13	samuṭṭhitā. Satthā pana therassa dharamānakāleyeva there yathā paṭipāṭiyā ṭhānantare	9851	
PA_atk-s04_01a:985_14	ṭhapento bākulattheraṃ imasmiṃ sāsane appābādhānaṃ aggaṭṭhāne ṭhapesīti.	9851	
PA_atk-s04_01a:986	Sobhitattheravatthu	98	
PA_atk-s04_01a:987_0	227. Pañcame pubbenivāsaṃ anussarantānanti pubbe nivutthakkhandhasantānaṃ anussaraṇasamatthānaṃ	987	
PA_atk-s04_01a:987_1	sobhitatthero aggoti dasseti. So kira pubbenivāsaṃ anupaṭipāṭiyā anussaramāno pañca	987	
PA_atk-s04_01a:987_2	kappasatāni asaññibhave acittakapaṭisandhiṃ nayato aggahesi ākāse padaṃ dassento	987	
PA_atk-s04_01a:987_3	viya. Tasmā pubbenivāsaṃ anussarantānaṃ aggo nāma jāto.	987	
PA_atk-s04_01a:988_0	Tassa pañhakamme ayamanupubbikathā – ayampi kira padumuttarabuddhakāle haṃsavatīnagare	988	
PA_atk-s04_01a:988_1	kulagehe paṭisandhiṃ gaṇhitvā vayappatto satthu dhammadesanaṃ suṇanto satthāraṃ ekaṃ	988	
PA_atk-s04_01a:988_2	bhikkhuṃ pubbenivāsañāṇalābhīnaṃ bhikkhūnaṃ aggaṭṭhāne ṭhapentaṃ disvā adhikārakammaṃ	988	
PA_atk-s04_01a:988_3	katvā taṃ ṭhānantaraṃ patthesi. So yāvajīvaṃ kusalakammaṃ katvā devamanussesu saṃsaranto	988	
PA_atk-s04_01a:988_4	imasmiṃ buddhuppāde sāvatthiyaṃ brāhmaṇakule nibbatti, sobhitotissa nāmaṃ akaṃsu.	988	
PA_atk-s04_01a:989_0	So aparena samayena satthu dhammadesanaṃ sutvā paṭiladdhasaddho pabbajitvā vipassanaṃ	989	
PA_atk-s04_01a:989_1	vaḍḍhetvā arahattaṃ patvā pubbenivāsañāṇe ciṇṇavasī ahosi. So anupaṭipāṭiyā attano	989	
PA_atk-s04_01a:989_2	nibbattaṭṭhānaṃ anussaranto yāva asaññibhave acittakapaṭisandhi, tāva paṭisandhiṃ	989	
PA_atk-s04_01a:989_3	addasa. Tato paraṃ antare pañca kappasatāni pavattiṃ adisvā avasāne cutiṃ disvā “kiṃ	989	
PA_atk-s04_01a:989_4	nāmeta”nti āvajjamāno nayavasena “asaññibhavo bhavissatī”ti niṭṭhaṃ agamāsi. Satthā	989	
PA_atk-s04_01a:989_5	imaṃ kāraṇaṃ aṭṭhuppattiṃ katvā theraṃ pubbenivāsaṃ anussarantānaṃ aggaṭṭhāne ṭhapesīti.	989	
PA_atk-s04_01a:990	Upālittheravatthu	99	
PA_atk-s04_01a:991_0	228. Chaṭṭhe vinayadharānaṃ yadidaṃ upālīti vinayadharānaṃ bhikkhūnaṃ upālitthero	991	
PA_atk-s04_01a:991_1	aggoti dasseti. Thero kira tathāgatasseva santike kammaṭṭhānaṃ gahetvā vipassanaṃ	991	
PA_atk-s04_01a:991_2	vaḍḍhetvā arahattaṃ pāpuṇi. Tathāgatasseva santike vinayapiṭakaṃ uggaṇhitvā bhārukacchakavatthuṃ,	991	
PA_atk-s04_01a:991_3	ajjukavatthuṃ, kumārakassapavatthunti imāni tīṇi vatthūni sabbaññutaññāṇena saddhiṃ	991	
PA_atk-s04_01a:991_4	saṃsandetvā kathesi. Tasmā vinayadharānaṃ aggo nāma jāto.	991	
PA_atk-s04_01a:992_0	Tassa pañhakamme ayamanupubbikathā – padumuttarabuddhakāle kiresa haṃsavatiyaṃ kulaghare	992	
PA_atk-s04_01a:992_1	nibbatto ekadivasaṃ satthu dhammakathaṃ suṇanto satthāraṃ ekaṃ bhikkhuṃ vinayadharānaṃ	992	
PA_atk-s04_01a:992_2	aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi. So yāvajīvaṃ	992	
PA_atk-s04_01a:992_3	kusalaṃ katvā devamanussesu saṃsaranto imasmiṃ buddhuppāde kappakagehe paṭisandhiṃ	992	
PA_atk-s04_01a:992_4	gaṇhi, upālidārakotissa nāmaṃ akaṃsu. So vayappatto channaṃ khattiyānaṃ pasādhako	992	
PA_atk-s04_01a:992_5	hutvā tathāgate anupiyambavane viharante pabbajjatthāya nikkhamantehi teti chahi	992	
PA_atk-s04_01a:992_6	khattiyehi saddhiṃ nikkhamitvā pabbaji. Tassa pabbajjāvidhānaṃ pāḷiyaṃ āgatameva.	992	
PA_atk-s04_01a:993_0	So pabbajitvā upasampanno satthāraṃ kammaṭṭhānaṃ kathāpetvā “mayhaṃ, bhante, araññavāsaṃ	993	
PA_atk-s04_01a:993_1	anujānāthā”ti āha. Bhikkhu tava araññe vasantassa ekameva dhuraṃ vaḍḍhissati, amhākaṃ	993	
PA_atk-s04_01a:993_2	pana santike vasantassa vipassanādhurañca ganthadhurañca paripūressatīti. Thero satthu	993	
PA_atk-s04_01a:993_3	vacanaṃ sampaṭicchitvā vipassanāya kammaṃ karonto nacirasseva arahattaṃ pāpuṇi. Atha	993	
PA_atk-s04_01a:993_4	naṃ satthā sayameva sakalaṃ vinayapiṭakaṃ uggaṇhāpesi. So aparabhāge heṭṭhā vuttāni	993	
PA_atk-s04_01a:993_5	tīṇi vatthūni vinicchini. Satthā ekekasmiṃ vinicchite sādhukāraṃ datvā tayopi vinicchaye	993	
PA_atk-s04_01a:993_6	aṭṭhuppattiṃ katvā theraṃ vinayadharānaṃ aggaṭṭhāne ṭhapesīti.	993	
PA_atk-s04_01a:994	Nandakattheravatthu	99	
PA_atk-s04_01a:995	229. Sattame bhikkhunovādakānaṃ yadidaṃ nandakoti ayaṃ hi thero dhammakathaṃ kathento ekasamodhāne pañca bhikkhunīsatāni arahattaṃ pāpesi. Tasmā bhikkhunovādakānaṃ aggo nāma jāto.	99	
PA_atk-s04_01a:996_0	Tassa pañhakamme ayamanupubbikathā – ayañhi padumuttarabuddhakāle haṃsavatīnagare	996	
PA_atk-s04_01a:996_1	kulagehe nibbatto satthu dhammadesanaṃ suṇanto satthāraṃ ekaṃ bhikkhuṃ bhikkhunovādakānaṃ	996	
PA_atk-s04_01a:996_2	aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi. So yāvajīvaṃ	996	
PA_atk-s04_01a:996_3	kusalaṃ katvā devamanussesu saṃsaranto imasmiṃ buddhuppāde sāvatthiyaṃ kulagehe paṭisandhiṃ	996	
PA_atk-s04_01a:996_4	gahetvā vayappatto satthu dhammadesanaṃ sutvā paṭiladdhasaddho satthu santike pabbajitvā	996	
PA_atk-s04_01a:996_5	vipassanaṃ vaḍḍhetvā arahattaṃ pāpuṇi, pubbenivāsañāṇe ca ciṇṇavasī ahosi. So catūsu	996	
PA_atk-s04_01a:996_6	parisāsu sampattāsu “sabbesaṃyeva manaṃ gahetvā kathetuṃ sakkotī”ti dhammakathikanandako	996	
PA_atk-s04_01a:996_7	nāma jāto. Tathāgatopi kho rohiṇīnadītīre cumbaṭakakalahe nikkhamitvā pabbajitānaṃ	996	
PA_atk-s04_01a:996_8	pañcannaṃ sākiyakumārasatānaṃ anabhiratiyā uppannāya te bhikkhū ādāya kuṇāladahaṃ	996	
PA_atk-s04_01a:996_9	gantvā kuṇālajātakakathāya nesaṃ saṃviggabhāvaṃ ñatvā catusaccakathaṃ kathetvā sotāpattiphale	996	
PA_atk-s04_01a:996_10	patiṭṭhāpesi. Aparabhāge mahāsamayasuttaṃ kathetvā aggaphalaṃ arahattaṃ pāpesi. Tesaṃ	9961	
PA_atk-s04_01a:996_11	therānaṃ purāṇadutiyikā “amhe dāni idha kiṃ karissāmā”ti vatvā sabbāva ekacittā hutvā	9961	
PA_atk-s04_01a:996_12	mahāpajāpatiṃ upasaṅkamitvā pabbajjaṃ yāciṃsu. Tāpi pañcasatā theriyā santike pabbajjañca	9961	
PA_atk-s04_01a:996_13	upasampadañca labhiṃsu. Atītānantarāya pana jātiyā sabbāva tā nandakattherassa rājaputtabhāve	9961	
PA_atk-s04_01a:996_14	ṭhitassa pādaparicārikā ahesuṃ.	9961	
PA_atk-s04_01a:997_0	Tena samayena satthā “bhikkhū bhikkhuniyo ovadantū”ti āha. Thero attano vāre sampatte	997	
PA_atk-s04_01a:997_1	tāsaṃ purimabhave attano pādaparicārikabhāvaṃ ñatvā cintesi – “maṃ imassa bhikkhunīsaṅghassa	997	
PA_atk-s04_01a:997_2	majjhe nisinnaṃ upamāyo ca kāraṇāni ca āharitvā dhammaṃ kathayamānaṃ disvā añño pubbenivāsañāṇalābhī	997	
PA_atk-s04_01a:997_3	bhikkhu imaṃ kāraṇaṃ oloketvā ‘āyasmā nandako yāvajjadivasā orodhe na vissajjeti,	997	
PA_atk-s04_01a:997_4	sobhatāyamāyasmā orodhaparivuto’ti vattabbaṃ maññeyyā”ti. Tasmā sayaṃ agantvā aññaṃ	997	
PA_atk-s04_01a:997_5	bhikkhuṃ pesesi. Tā pana pañcasatā bhikkhuniyo therasseva ovādaṃ paccāsīsanti. Iminā	997	
PA_atk-s04_01a:997_6	kāraṇena bhagavā “attano vāre sampatte aññaṃ apesetvā sayameva gantvā bhikkhunīsaṅghaṃ	997	
PA_atk-s04_01a:997_7	ovadāhī”ti theraṃ āha. So satthu kathaṃ paṭibāhituṃ asakkonto attano vāre sampatte	997	
PA_atk-s04_01a:997_8	cātuddase bhikkhunisaṅghassa ovādaṃ datvā sabbāva tā bhikkhuniyo saḷāyatanapaṭimaṇḍitāya	997	
PA_atk-s04_01a:997_9	dhammadesanāya sotāpattiphale patiṭṭhāpesi.	997	
PA_atk-s04_01a:998_0	Tā bhikkhuniyo therassa dhammadesanāya attamanā hutvā satthu santikaṃ gantvā attano	998	
PA_atk-s04_01a:998_1	paṭividdhaguṇaṃ ārocesuṃ. Satthā “kasmiṃ nu kho dhammaṃ desente imā bhikkhuniyo uparimaggaphalāni	998	
PA_atk-s04_01a:998_2	pāpuṇeyyu”nti āvajjento puna “taṃyeva nandakassa dhammadesanaṃ sutvā pañcasatāpi	998	
PA_atk-s04_01a:998_3	etā arahattaṃ pāpuṇissantī”ti disvā punadivasepi therasseva santikaṃ dhammassavanatthāya	998	
PA_atk-s04_01a:998_4	pesesi. Tā punadivase dhammaṃ sutvā sabbāva arahattaṃ pattā. Taṃdivasaṃ bhagavā tāsaṃ	998	
PA_atk-s04_01a:998_5	bhikkhunīnaṃ attano santikaṃ āgatakāle dhammadesanāya saphalabhāvaṃ ñatvā “hiyyo	998	
PA_atk-s04_01a:998_6	nandakassa dhammadesanā cātuddasiyaṃ candasadisī ahosi, ajja pannarasiyaṃ candasadisī”ti	998	
PA_atk-s04_01a:998_7	vatvā therassa sādhukāraṃ datvā tadeva ca kāraṇaṃ aṭṭhuppattiṃ katvā theraṃ bhikkhunovādakānaṃ	998	
PA_atk-s04_01a:998_8	aggaṭṭhāne ṭhapesīti.	998	
PA_atk-s04_01a:999	Nandattheravatthu	99	
PA_atk-s04_01a:1000_0	230. Aṭṭhame indriyesu guttadvārānanti chasu indriyesu pihitadvārānaṃ nandatthero	1000	
PA_atk-s04_01a:1000_1	aggoti dasseti. Kiñcāpi hi satthusāvakā aguttadvārā nāma natthi, nandatthero pana	1000	
PA_atk-s04_01a:1000_2	dasasu disāsu yaṃ yaṃ disaṃ oloketukāmo hoti, na taṃ catusampajaññavasena aparicchinditvā	1000	
PA_atk-s04_01a:1000_3	oloketi. Tasmā indriyesu guttadvārānaṃ aggo nāma jāto.	1000	
PA_atk-s04_01a:1001_0	Tassa pañhakamme ayamanupubbikathā – ayampi hi padumuttarabuddhakāle haṃsavatīnagare	1001	
PA_atk-s04_01a:1001_1	kulagehe paṭisandhiṃ gahetvā vayappatto satthu santike dhammaṃ suṇanto satthāraṃ	1001	
PA_atk-s04_01a:1001_2	ekaṃ bhikkhuṃ indriyesu guttadvārānaṃ aggaṭṭhāne ṭhapentaṃ disvā adhikārakammaṃ katvā	1001	
PA_atk-s04_01a:1001_3	taṃ ṭhānantaraṃ patthesi. So yāvajīvaṃ kusalaṃ katvā devamanussesu saṃsaranto kapilavatthupure	1001	
PA_atk-s04_01a:1001_4	mahāpajāpatigotamiyā kucchimhi paṭisandhiṃ gaṇhi. Athassa nāmaggahaṇadivase ñātisaṅghaṃ	1001	
PA_atk-s04_01a:1001_5	nandayanto tosento jātoti nandakumāroteva nāmaṃ akaṃsu.	1001	
PA_atk-s04_01a:1002_0	Mahāsattopi sabbaññutaṃ patvā pavattitavaradhammacakko lokānuggahaṃ karonto rājagahato	1002	
PA_atk-s04_01a:1002_1	kapilavatthupuraṃ gantvā paṭhamadassaneneva pitaraṃ sotāpattiphale patiṭṭhāpesi.	1002	
PA_atk-s04_01a:1002_2	Punadivase pitu nivesanaṃ gantvā rāhulamātāya ovādaṃ datvā sesajanassapi dhammaṃ	1002	
PA_atk-s04_01a:1002_3	kathesi. Punadivase nandakumārassa abhisekagehapavesanaāvāhamaṅgalesu vattamānesu	1002	
PA_atk-s04_01a:1002_4	tassa nivesanaṃ gantvā kumāraṃ pattaṃ gāhāpetvā pabbājetuṃ vihārābhimukho pāyāsi.	1002	
PA_atk-s04_01a:1002_5	Nandakumāraṃ abhisekamaṅgalaṃ na tathā pīḷesi, pattaṃ ādāya gamanakāle pana janapadakalyāṇī	1002	
PA_atk-s04_01a:1002_6	uparipāsādavaragatā sīhapañjaraṃ ugghāṭetvā “tuvaṭaṃ kho, ayyaputta, āgaccheyyāsī”ti	1002	
PA_atk-s04_01a:1002_7	yaṃ vācaṃ nicchāresi. Taṃ sutvā gehasitachandarāgavasena olokento panesa satthari	1002	
PA_atk-s04_01a:1002_8	gāravena yathāruciyā nimittaṃ gahetuṃ nāsakkhi, tenassa cittasantāpo ahosi. Atha	1002	
PA_atk-s04_01a:1002_9	naṃ “imasmiṃ ṭhāne nivattessati, imasmiṃ ṭhāne nivattessatī”ti cintentameva satthā	1002	
PA_atk-s04_01a:1002_10	vihāraṃ netvā pabbājesi. Pabbajitopi paṭibāhituṃ asakkonto tuṇhī ahosi. Pabbajitadivasato	10021	
PA_atk-s04_01a:1002_11	paṭṭhāya pana janapadakalyāṇiyā vuttavacanameva sarati. Athassa sā āgantvā avidūre	10021	
PA_atk-s04_01a:1002_12	ṭhitā viya ahosi. So anabhiratiyā pīḷito thokaṃ ṭhānaṃ gacchati, tassa gumbaṃ vā	10021	
PA_atk-s04_01a:1002_13	gacchaṃ vā atikkamantasseva dasabalo purato ṭhitako viya ahosi. So aggimhi pakkhittaṃ	10021	
PA_atk-s04_01a:1002_14	kukkuṭapattaṃ viya paṭinivattitvā attano vasanaṭṭhānameva pavisati.	10021	
PA_atk-s04_01a:1003_0	Satthā cintesi – “nando ativiya pamatto viharati, anabhiratiṃ vūpasametuṃ na sakkoti,	1003	
PA_atk-s04_01a:1003_1	etassa cittanibbāpanaṃ kātuṃ vaṭṭatī”ti. Tato naṃ āha – “ehi, nanda, devacārikaṃ	1003	
PA_atk-s04_01a:1003_2	gacchissāmā”ti. Bhagavā kathāhaṃ iddhimantehi gantabbaṭṭhānaṃ gamissāmīti. Tvaṃ kevalaṃ	1003	
PA_atk-s04_01a:1003_3	gamanacittaṃ uppādehi, gantvā passissasīti. So dasabalassa ānubhāvena tathāgateneva	1003	
PA_atk-s04_01a:1003_4	saddhiṃ devacārikaṃ gantvā sakkassa devarañño nivesanaṃ oloketvā pañca accharāsatāni	1003	
PA_atk-s04_01a:1003_5	addasa. Satthā nandattheraṃ subhanimittavasena tā olokentaṃ disvā, “nanda, imā nu	1003	
PA_atk-s04_01a:1003_6	kho accharā manāpā, atha janapadakalyāṇī”ti pucchi. Bhante, janapadakalyāṇī imā accharā	1003	
PA_atk-s04_01a:1003_7	upanidhāya kaṇṇanāsacchinnakā makkaṭī viya khāyatīti. Nanda, evarūpā accharā samaṇadhammaṃ	1003	
PA_atk-s04_01a:1003_8	karontānaṃ na dullabhāti. Sace me, bhante bhagavā, pāṭibhogo hoti, ahaṃ samaṇadhammaṃ	1003	
PA_atk-s04_01a:1003_9	karissāmīti. Vissattho tvaṃ, nanda, samaṇadhammaṃ karohi. Sace te sappaṭisandhikā	1003	
PA_atk-s04_01a:1003_10	kālakiriyā bhavissati, ahaṃ etāsaṃ paṭilābhatthāya pāṭibhogoti. Iti satthā yathāruciyā	10031	
PA_atk-s04_01a:1003_11	devacārikaṃ caritvā jetavanameva paccāgañchi.	10031	
PA_atk-s04_01a:1004_0	Tato paṭṭhāya nandatthero accharānaṃ hetu rattindivaṃ samaṇadhammaṃ karoti. Satthā	1004	
PA_atk-s04_01a:1004_1	bhikkhū āṇāpesi – “tumhe nandassa vasanaṭṭhāne ‘eko kira bhikkhu dasabalaṃ pāṭibhogaṃ	1004	
PA_atk-s04_01a:1004_2	katvā accharānaṃ hetu samaṇadhammaṃ karotī’ti tattha tattha kathentā vicarathā”ti.	1004	
PA_atk-s04_01a:1004_3	Te satthu vacanaṃ sampaṭicchitvā “bhatako kirāyasmā nando, upakkitako kirāyasmā nando,	1004	
PA_atk-s04_01a:1004_4	accharānaṃ hetu brahmacariyaṃ carati, bhagavā kirassa pāṭibhogo pañcannaṃ accharāsatānaṃ	1004	
PA_atk-s04_01a:1004_5	paṭilābhāya kakuṭapādīna”nti therassa savanūpacāre kathentā vicaranti. Nandatthero	1004	
PA_atk-s04_01a:1004_6	taṃ kathaṃ sutvā “ime bhikkhū na aññaṃ kathenti, maṃ ārabbha kathenti, ayuttaṃ mama	1004	
PA_atk-s04_01a:1004_7	kamma”nti paṭisaṅkhānaṃ uppādetvā vipassanaṃ vaḍḍhetvā arahattaṃ pāpuṇi. Athassa	1004	
PA_atk-s04_01a:1004_8	arahattapattakkhaṇeyeva aññatarā devatā bhagavato etamatthaṃ ārocesi, sayampi bhagavā	1004	
PA_atk-s04_01a:1004_9	aññāsiyeva. Punadivase nandatthero bhagavantaṃ upasaṅkamitvā evamāha – “yaṃ me, bhante	1004	
PA_atk-s04_01a:1004_10	bhagavā, pāṭibhogo pañcannaṃ accharāsatānaṃ paṭilābhāya kakuṭapādīnaṃ, muñcāmahaṃ,	10041	
PA_atk-s04_01a:1004_11	bhante, bhagavantaṃ etasmā paṭissavā”ti. Evaṃ vatthu samuṭṭhitaṃ. Satthā aparabhāge	10041	
PA_atk-s04_01a:1004_12	jetavanavihāre viharanto theraṃ indriyesu guttadvārānaṃ aggaṭṭhāne ṭhapesīti.	10041	
PA_atk-s04_01a:1005	Mahākappinattheravatthu	100	
PA_atk-s04_01a:1006_0	231. Navame bhikkhuovādakānanti bhikkhū ovadantānaṃ mahākappinatthero aggoti dasseti.	1006	
PA_atk-s04_01a:1006_1	Ayaṃ kira thero ekasamodhānasmiṃyeva dhammakathaṃ kathento bhikkhusahassaṃ arahattaṃ	1006	
PA_atk-s04_01a:1006_2	pāpesi. Tasmā bhikkhuovādakānaṃ aggo nāma jāto.	1006	
PA_atk-s04_01a:1007_0	Tassa pañhakamme ayamanupubbikathā – ayampi hi padumuttarabuddhakāle haṃsavatiyaṃ	1007	
PA_atk-s04_01a:1007_1	kulaghare nibbattitvā aparabhāge satthu dhammakathaṃ suṇanto satthāraṃ ekaṃ bhikkhuṃ	1007	
PA_atk-s04_01a:1007_2	bhikkhuovādakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ	1007	
PA_atk-s04_01a:1007_3	patthesi. So yāvajīvaṃ kusalaṃ katvā devamanussesu saṃsaranto kassapasammāsambuddhakāle	1007	
PA_atk-s04_01a:1007_4	bārāṇasiyaṃ kulagehe paṭisandhiṃ gahetvā purisasahassassa gaṇajeṭṭhako hutvā gabbhasahassapaṭimaṇḍitaṃ	1007	
PA_atk-s04_01a:1007_5	mahāpariveṇaṃ kāresi. Te sabbepi janā yāvajīvaṃ kusalaṃ katvā kappinaupāsakaṃ jeṭṭhakaṃ	1007	
PA_atk-s04_01a:1007_6	katvā saputtadārā devaloke nibbattā. Ekaṃ buddhantaraṃ devamanussesu saṃsariṃsu.	1007	
PA_atk-s04_01a:1008_0	Atha amhākaṃ satthu nibbattito puretarameva ayaṃ kappino paccantadese kukkuṭavatīnagare	1008	
PA_atk-s04_01a:1008_1	rājagehe paṭisandhiṃ gaṇhi, sesapurisā tasmiṃyeva nagare amaccakulesu nibbattiṃsu.	1008	
PA_atk-s04_01a:1008_2	Tesu kappinakumāro pitu accayena chattaṃ ussāpetvā mahākappinarājā nāma jāto. Pubbe	1008	
PA_atk-s04_01a:1008_3	kalyāṇakammakaraṇakāle tassa gharasāminī itthī samānajātike rājakule nibbattitvā	1008	
PA_atk-s04_01a:1008_4	mahākappinarañño aggamahesī jātā, anojāpupphasadisavaṇṇatāya panassā anojādevītveva	1008	
PA_atk-s04_01a:1008_5	nāmaṃ ahosi. Mahākappinarājāpi sutavittako ahosi. So pātova uṭṭhāya catūhi dvārehi	1008	
PA_atk-s04_01a:1008_6	sīghaṃ dūte pesesi – “yattha bahussute sutadhare passatha, tato nivattitvā mayhaṃ ārocethā”ti.	1008	
PA_atk-s04_01a:1009_0	Tena kho pana samayena amhākaṃ satthā loke nibbattitvā sāvatthiṃ upanissāya paṭivasati.	1009	
PA_atk-s04_01a:1009_1	Tasmiṃ kāle sāvatthinagaravāsino vāṇijā sāvatthiyaṃ uṭṭhānakabhaṇḍaṃ gahetvā, taṃ	1009	
PA_atk-s04_01a:1009_2	nagaraṃ gantvā, bhaṇḍaṃ paṭisāmetvā, “rājānaṃ passissāmā”ti paṇṇākāraṃ gahetvā, rājakuladvāraṃ	1009	
PA_atk-s04_01a:1009_3	gantvā, “rājā uyyānaṃ gato”ti sutvā, uyyānaṃ gantvā, dvāre ṭhitā paṭihārakassa ārocayiṃsu.	1009	
PA_atk-s04_01a:1009_4	Atha rañño nivedi, te rājā pakkosāpetvā niyyātitapaṇṇākāre vanditvā ṭhite, “tātā,	1009	
PA_atk-s04_01a:1009_5	kuto āgacchathā”ti pucchi. Sāvatthito, devāti. Kacci vo raṭṭhaṃ subhikkhaṃ, dhammiko	1009	
PA_atk-s04_01a:1009_6	rājāti? Āma, devāti. Atthi pana tumhākaṃ dese kiñci sāsananti? Atthi deva, na pana	1009	
PA_atk-s04_01a:1009_7	sakkā ucchiṭṭhamukhehi kathetunti. Rājā suvaṇṇabhiṅgārena udakaṃ dāpesi. Te mukhaṃ	1009	
PA_atk-s04_01a:1009_8	vikkhāletvā dasabalābhimukhā añjaliṃ paggahetvā, “deva, amhākaṃ dese buddharatanaṃ	1009	
PA_atk-s04_01a:1009_9	nāma uppanna”nti āhaṃsu. Rañño “buddho”ti vacane sutamatteyeva sakalasarīraṃ pharamānā	1009	
PA_atk-s04_01a:1009_10	pīti uppajji. Tato “buddhoti, tātā, vadathā”ti āha. Buddhoti, deva, vadāmāti. Evaṃ	10091	
PA_atk-s04_01a:1009_11	tikkhattuṃ vadāpetvā “buddhotipadaṃ aparimāṇaṃ, nāssa sakkā parimāṇaṃ kātu”nti tasmiṃyeva	10091	
PA_atk-s04_01a:1009_12	pade pasanno satasahassaṃ datvā “aparaṃ kiṃ sāsana”nti pucchi. Deva dhammaratanaṃ	10091	
PA_atk-s04_01a:1009_13	nāma uppannanti. Tampi sutvā tatheva tikkhattuṃ paṭiññaṃ gahetvā aparampi satasahassaṃ	10091	
PA_atk-s04_01a:1009_14	datvā puna “aññaṃ kiṃ sāsana”nti pucchi. Saṅgharatanaṃ deva uppannanti. Tampi sutvā	10091	
PA_atk-s04_01a:1009_15	tatheva paṭiññaṃ gahetvā aparampi satasahassaṃ datvā dinnabhāvaṃ paṇṇe likhitvā,	10091	
PA_atk-s04_01a:1009_16	“tātā, deviyā santikaṃ gacchathā”ti pesesi. Tesu gatesu amacce pucchi – “tātā, buddho	10091	
PA_atk-s04_01a:1009_17	loke uppanno, tumhe kiṃ karissathā”ti? Deva tumhe kiṃ kattukāmāti? Ahaṃ pabbajissāmīti.	10091	
PA_atk-s04_01a:1009_18	Mayampi pabbajissāmāti. Te sabbepi gharaṃ vā kuṭumbaṃ vā anapaloketvā ye asse āruyha	10091	
PA_atk-s04_01a:1009_19	gatā teheva nikkhamiṃsu.	10091	
PA_atk-s04_01a:1010_0	Vāṇijā anojādeviyā santikaṃ gantvā paṇṇaṃ dassesuṃ. Sā taṃ vācetvā “raññā tumhākaṃ	1010	
PA_atk-s04_01a:1010_1	bahū kahāpaṇā dinnā, kiṃ tumhehi kataṃ, tātā”ti pucchi. Piyasāsanaṃ, devi, ānītanti.	1010	
PA_atk-s04_01a:1010_2	Amhepi sakkā, tātā, suṇāpetunti? Sakkā, devi, ucchiṭṭhamukhehi pana vattuṃ na sakkāti.	1010	
PA_atk-s04_01a:1010_3	Sā suvaṇṇabhiṅgārena udakaṃ dāpesi. Te mukhaṃ vikkhāletvā rañño ārocitaniyāmeneva	1010	
PA_atk-s04_01a:1010_4	ārocesuṃ. Sāpi taṃ sutvā uppannapāmojjā teneva nayena ekekasmiṃ pade tikkhattuṃ paṭiññaṃ	1010	
PA_atk-s04_01a:1010_5	gahetvā paṭiññāgaṇanāya tīṇi tīṇi katvā nava satasahassāni adāsi. Vāṇijā sabbānipi	1010	
PA_atk-s04_01a:1010_6	dvādasa satasahassāni labhiṃsu. Atha ne “rājā kahaṃ, tātā”ti pucchi. Pabbajissāmīti	1010	
PA_atk-s04_01a:1010_7	nikkhanto, devīti. “Tena hi, tātā, tumhe gacchathā”ti te uyyojetvā raññā saddhiṃ	1010	
PA_atk-s04_01a:1010_8	gatānaṃ amaccānaṃ mātugāme pakkosāpetvā “tumhe attano sāmikānaṃ gataṭṭhānaṃ jānātha	1010	
PA_atk-s04_01a:1010_9	ammā”ti pucchi. Jānāma, ayye, raññā saddhiṃ uyyānakīḷaṃ gatāti. Āma, ammā gatā, tattha	1010	
PA_atk-s04_01a:1010_10	pana gantvā “buddho uppanno, dhammo uppanno, saṅgho uppanno”ti sutvā “dasabalassa	10101	
PA_atk-s04_01a:1010_11	santike pabbajissāmā”ti gatā, tumhe kiṃ karissathāti? Tumhe pana, ayye, kiṃ kattukāmāti?	10101	
PA_atk-s04_01a:1010_12	“Ahaṃ pabbajissāmi, na tehi vantavamanaṃ jivhagge ṭhapeyyanti. “Yadi evaṃ, mayampi	10101	
PA_atk-s04_01a:1010_13	pabbajissāmā”ti sabbāpi rathe yojetvā nikkhamiṃsu.	10101	
PA_atk-s04_01a:1011_0	Rājāpi amaccasahassehi saddhiṃ gaṅgātīraṃ pāpuṇi, tasmiṃ samaye gaṅgā pūrā hoti.	1011	
PA_atk-s04_01a:1011_1	Atha naṃ disvā “ayaṃ gaṅgā pūrā hoti caṇḍamacchākiṇṇā, amhehi ca saddhiṃ āgatā dāsā	1011	
PA_atk-s04_01a:1011_2	vā manussā vā natthi, ye no nāvaṃ vā uḷumpaṃ vā katvā dadeyyuṃ. Etassa pana satthu	1011	
PA_atk-s04_01a:1011_3	guṇā nāma heṭṭhā avīcito upari yāva bhavaggā patthaṭā. Sace esa satthā sammāsambuddho,	1011	
PA_atk-s04_01a:1011_4	imesaṃ assānaṃ khurapiṭṭhāni mā tementū”ti udakapiṭṭhena asse pakkhandāpesuṃ. Ekassa	1011	
PA_atk-s04_01a:1011_5	assassāpi khurapiṭṭhamattaṃ na temi, rājamaggena gacchantā viya paratīraṃ patvā parato	1011	
PA_atk-s04_01a:1011_6	aññaṃ mahānadiṃ pāpuṇiṃsu. “Dutiyā kinnamā”ti pucchi. Nīlavāhinī nāma gambhīratopi	1011	
PA_atk-s04_01a:1011_7	puthulatopi aḍḍhayojanamattā devāti. Tattha aññā saccakiriyā natthi, tāya eva saccakiriyāya	1011	
PA_atk-s04_01a:1011_8	tampi aḍḍhayojanavitthāraṃ nadiṃ atikkamiṃsu. Atha tatiyaṃ candabhāgaṃ nāma mahānadiṃ	1011	
PA_atk-s04_01a:1011_9	patvā tampi tāya eva saccakiriyāya atikkamiṃsu.	1011	
PA_atk-s04_01a:1012_0	Satthāpi taṃdivasaṃ paccūsasamaye mahākaruṇāsamāpattito vuṭṭhāya lokaṃ olokento “ajja	1012	
PA_atk-s04_01a:1012_1	mahākappino tiyojanasatikaṃ rajjaṃ pahāya amaccasahassaparivāro mama santike pabbajituṃ	1012	
PA_atk-s04_01a:1012_2	āgacchatī”ti disvā “mayā tesaṃ paccuggamanaṃ kātuṃ yutta”nti pātova sarīrapaṭijagganaṃ	1012	
PA_atk-s04_01a:1012_3	katvā bhikkhusaṅghaparivāro sāvatthiyaṃ piṇḍāya caritvā pacchābhattaṃ piṇḍapātapaṭikkanto	1012	
PA_atk-s04_01a:1012_4	sayameva pattacīvaraṃ gahetvā ākāse uppatitvā candabhāgāya tīre tesaṃ uttaraṇatitthaabhimukhaṭṭhāne	1012	
PA_atk-s04_01a:1012_5	mahānigrodharukkho atthi, tattha pallaṅkena nisīditvā parimukhaṃ satiṃ upaṭṭhapetvā	1012	
PA_atk-s04_01a:1012_6	chabbaṇṇabuddharasmiyo vissajjesi. Te tena titthena uttarantā buddharasmiyo ito cito	1012	
PA_atk-s04_01a:1012_7	ca dhāvantiyo oloketvā dasabalassa puṇṇacandasassirikaṃ mukhaṃ disvā “yaṃ satthāraṃ	1012	
PA_atk-s04_01a:1012_8	uddissa mayaṃ pabbajitā, addhā so eso”ti dassaneneva niṭṭhaṃ gantvā diṭṭhaṭṭhānato	1012	
PA_atk-s04_01a:1012_9	paṭṭhāya oṇamitvā vandamānā āgamma satthāraṃ vandiṃsu. Rājā gopphakesu gahetvā satthāraṃ	1012	
PA_atk-s04_01a:1012_10	vanditvā ekamantaṃ nisīdi saddhiṃ amaccasahassena. Satthā tesaṃ dhammakathaṃ kathesi.	10121	
PA_atk-s04_01a:1012_11	Desanāpariyosāne sabbeva arahatte patiṭṭhāya satthāraṃ pabbajjaṃ yāciṃsu. Satthā	10121	
PA_atk-s04_01a:1012_12	“pubbe ime cīvaradānassa dinnattā attano pattacīvarāni gahetvāva āgatā”ti suvaṇṇavaṇṇaṃ	10121	
PA_atk-s04_01a:1012_13	hatthaṃ pasāretvā “etha bhikkhavo, svākkhāto dhammo, caratha brahmacariyaṃ sammā	10121	
PA_atk-s04_01a:1012_14	dukkhassa antakiriyāyā”ti āha. Sāva tesaṃ āyasmantānaṃ pabbajjā ca upasampadā ca	10121	
PA_atk-s04_01a:1012_15	ahosi, vassasaṭṭhikattherā viya satthāraṃ parivārayiṃsu.	10121	
PA_atk-s04_01a:1013_0	Anojāpi devī rathasahassaparivārā gaṅgātīraṃ patvā rañño atthāya ābhataṃ nāvaṃ vā	1013	
PA_atk-s04_01a:1013_1	uḷumpaṃ vā adisvā attano byattatāya cintesi – “rājā saccakiriyaṃ katvā gato bhavissati,	1013	
PA_atk-s04_01a:1013_2	so pana satthā na kevalaṃ tesaṃyeva atthāya nibbatto, sace so satthā sammāsambuddho,	1013	
PA_atk-s04_01a:1013_3	amhākaṃ rathā mā udake nimujjiṃsū”ti udakapiṭṭhena rathe pakkhandāpesi. Rathānaṃ	1013	
PA_atk-s04_01a:1013_4	nemivaṭṭimattampi na temi. Dutiyanadimpi tatiyanadimpi teneva saccakārena uttari.	1013	
PA_atk-s04_01a:1013_5	Uttaramānā eva ca nigrodharukkhamūle satthāraṃ addasa. Satthāpi “imāsaṃ attano sāmike	1013	
PA_atk-s04_01a:1013_6	passantīnaṃ chandarāgo uppajjitvā maggaphalānaṃ antarāyaṃ kareyya, dhammaṃ sotuṃ	1013	
PA_atk-s04_01a:1013_7	ca na sakkhissantī”ti. Yathā aññamaññaṃ na passanti, tathā akāsi. Tā sabbāpi titthato	1013	
PA_atk-s04_01a:1013_8	uttaritvā dasabalaṃ vanditvā nisīdiṃsu. Satthā tāsaṃ dhammakathaṃ kathesi. Desanāpariyosāne	1013	
PA_atk-s04_01a:1013_9	sabbā sotāpattiphale patiṭṭhāya aññamaññaṃ passiṃsu. Satthā “uppalavaṇṇā āgacchatū”ti	1013	
PA_atk-s04_01a:1013_10	cintesi. Therī āgantvā sabbā pabbājetvā ādāya bhikkhuniupassayaṃ gatā, satthā bhikkhusahassaṃ	10131	
PA_atk-s04_01a:1013_11	gahetvā ākāsena jetavanaṃ agamāsi.	10131	
PA_atk-s04_01a:1014_0	Athāyaṃ mahākappinatthero attano kiccaṃ matthakappattaṃ ñatvā appossukko hutvā phalasamāpattisukhena	1014	
PA_atk-s04_01a:1014_1	vītināmento araññagatopi rukkhamūlagatopi suññāgāragatopi “aho sukhaṃ aho sukha”nti	1014	
PA_atk-s04_01a:1014_2	abhiṇhaṃ udānaṃ udānesi. Bhikkhū kathaṃ uppādesuṃ “kappinatthero rajjasukhaṃ anussaranto	1014	
PA_atk-s04_01a:1014_3	udānaṃ udānetī”ti. Te tathāgatassa ārocesuṃ. Bhagavā “mama putto maggasukhaṃ phalasukhaṃ	1014	
PA_atk-s04_01a:1014_4	ārabbha udānaṃ udānesī”ti vatvā dhammapade imaṃ gāthamāha –	1014	
PA_atk-s04_01a:1015	“Dhammapīti sukhaṃ seti, vippasannena cetasā;	101	
PA_atk-s04_01a:1016	Ariyappavedite dhamme, sadā ramati paṇḍito”ti. ;	101	
PA_atk-s04_01a:1017_0	Athekadivasaṃ satthā tassa antevāsikabhikkhusahassaṃ āmantetvā āha – “kacci vo, bhikkhave,	1017	
PA_atk-s04_01a:1017_1	ācariyo dhammaṃ desetī”ti. Na bhagavā deseti, appossukko diṭṭhadhammasukhavihāraṃ	1017	
PA_atk-s04_01a:1017_2	anuyutto viharati, kassaci ovādamattampi na detīti. Satthā taṃ pakkosāpetvā “saccaṃ	1017	
PA_atk-s04_01a:1017_3	kira tvaṃ, kappina, antevāsikānaṃ ovādamattampi na desī”ti? Saccaṃ bhagavāti. Brāhmaṇa,	1017	
PA_atk-s04_01a:1017_4	mā evaṃ kari, ajja paṭṭhāya antevāsikānaṃ dhammaṃ desehīti. “Sādhu, bhante”ti thero	1017	
PA_atk-s04_01a:1017_5	satthu kathaṃ siravarena sampaṭicchitvā ekasamodhāneyeva samaṇasahassassa dhammaṃ	1017	
PA_atk-s04_01a:1017_6	desetvā sabbe arahattaṃ pāpesi. Aparabhāge satthā saṅghamajjhe nisinno paṭipāṭiyā	1017	
PA_atk-s04_01a:1017_7	there ṭhānantaresu ṭhapento mahākappinattheraṃ bhikkhuovādakānaṃ aggaṭṭhāne ṭhapesīti.	1017	
PA_atk-s04_01a:1018	Sāgatattheravatthu	101	
PA_atk-s04_01a:1019_0	232. Dasame tejodhātukusalānanti tejodhātuṃ samāpajjituṃ kusalānaṃ sāgatatthero aggoti	1019	
PA_atk-s04_01a:1019_1	dasseti. Ayañhi thero tejodhātusamāpattiyā ambatitthanāgassa tejasā tejaṃ pariyādiyitvā	1019	
PA_atk-s04_01a:1019_2	taṃ nāgaṃ nibbisevanaṃ akāsi. Tasmā tejodhātukusalānaṃ aggo nāma jāto.	1019	
PA_atk-s04_01a:1020_0	Tassa pañhakamme ayamanupubbikathā – ayampi hi padumuttarabuddhakāle haṃsavatiyaṃ	1020	
PA_atk-s04_01a:1020_1	kulagehe paṭisandhiṃ gahetvā aparabhāge satthudhammadesanaṃ suṇanto satthāraṃ ekaṃ	1020	
PA_atk-s04_01a:1020_2	bhikkhuṃ tejodhātukusalānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ	1020	
PA_atk-s04_01a:1020_3	patthesi. So yāvajīvaṃ kusalaṃ katvā devamanussesu saṃsaranto imasmiṃ buddhuppāde	1020	
PA_atk-s04_01a:1020_4	sāvatthiyaṃ brāhmaṇakule nibbatti, sāgatamāṇavotissa nāmaṃ akaṃsu. So aparabhāge	1020	
PA_atk-s04_01a:1020_5	satthu dhammadesanaṃ sutvā paṭiladdhasaddho pabbajitvā aṭṭha samāpattiyo nibbattetvā	1020	
PA_atk-s04_01a:1020_6	tattha vasībhāvaṃ pāpuṇi.	1020	
PA_atk-s04_01a:1021_0	Athekadivasaṃ satthā cārikaṃ caramāno kosambinagarasamīpaṃ agamāsi. Tena ca samayena	1021	
PA_atk-s04_01a:1021_1	nadītitthe porāṇakanāvikassa bahū āgantukagamikā verino hutvā taṃ pothetvā mārayiṃsu.	1021	
PA_atk-s04_01a:1021_2	So viruddhena cittena patthanaṃ paṭṭhapetvā tasmiṃyeva titthe mahānubhāvo nāgarājā	1021	
PA_atk-s04_01a:1021_3	hutvā nibbatto. So viruddhacittattā akāleyeva vassāpeti, kāle pana na vassāpeti,	1021	
PA_atk-s04_01a:1021_4	sassāni na sammā sampajjanti. Sakalaraṭṭhavāsino ca tassa vūpasamanatthaṃ anusaṃvaccharaṃ	1021	
PA_atk-s04_01a:1021_5	balikammaṃ karonti, vasanatthāya cassa ekaṃ gehaṃ akaṃsu. Satthāpi teneva titthena	1021	
PA_atk-s04_01a:1021_6	uttaritvā bhikkhusaṅghaparivuto “tasmiṃyeva padese rattiṃ vasissāmī”ti agamāsi.	1021	
PA_atk-s04_01a:1022_0	Athāyaṃ thero “caṇḍo kirettha nāgarājā”ti sutvā “imaṃ nāgarājānaṃ dametvā nibbisevanaṃ	1022	
PA_atk-s04_01a:1022_1	katvā satthu vasanaṭṭhānaṃ pariyādetuṃ vaṭṭatī”ti nāgarājassa vasanaṭṭhānaṃ pavisitvā	1022	
PA_atk-s04_01a:1022_2	pallaṅkaṃ ābhujitvā nisīdi. Nāgo kujjhitvā “konāmāyaṃ muṇḍako mayhaṃ vasanaṭṭhānaṃ	1022	
PA_atk-s04_01a:1022_3	pavisitvā nisinno”ti dhūpāyi, thero uttaritaraṃ dhūpāyi. Nāgo, pajjali, theropi uttaritaraṃ	1022	
PA_atk-s04_01a:1022_4	pajjalitvā tassa tejaṃ pariyādiyi. So “mahanto vatāyaṃ bhikkhū”ti therassa pādamūle	1022	
PA_atk-s04_01a:1022_5	nipatitvā, “bhante, tumhākaṃ saraṇaṃ gacchāmī”ti āha. Mayhaṃ saraṇagamanakiccaṃ natthi,	1022	
PA_atk-s04_01a:1022_6	dasabalassa saraṇaṃ gacchāti. So “sādhū”ti saraṇagato hutvā tato paṭṭhāya na kañci	1022	
PA_atk-s04_01a:1022_7	viheṭheti, devampi sammā vassāpeti, sassāni sammā sampajjanti.	1022	
PA_atk-s04_01a:1023_0	Kosambivāsino “ayyena kira sāgatena ambatitthakanāgo damito”ti sutvā satthu āgamanaṃ	1023	
PA_atk-s04_01a:1023_1	udikkhamānā dasabalassa mahāsakkāraṃ sajjayiṃsu. Te dasabalassa mahāsakkāraṃ katvā	1023	
PA_atk-s04_01a:1023_2	chabbaggiyānaṃ vacanena sabbagehesu kāpotikaṃ pasannaṃ paṭiyādetvā punadivase sāgatattherassa	1023	
PA_atk-s04_01a:1023_3	piṇḍāya carantassa gehe gehe thokaṃ thokaṃ adaṃsu. Thero apaññatte sikkhāpade manussehi	1023	
PA_atk-s04_01a:1023_4	yāciyamāno gehe gehe thokaṃ thokaṃ pivitvā avidūraṃ gantvāva anāhārikabhāvena satiṃ	1023	
PA_atk-s04_01a:1023_5	vissajjetvā saṅkāraṭṭhāne pati.	1023	
PA_atk-s04_01a:1024_0	Satthā katabhattakicco nikkhamanto taṃ disvā gāhāpetvā vihāraṃ gantvā vigarahitvā	1024	
PA_atk-s04_01a:1024_1	sikkhāpadaṃ paññāpesi. So punadivase satiṃ labhitvā attanā katakāraṇaṃ sutvā accayaṃ	1024	
PA_atk-s04_01a:1024_2	desetvā dasabalaṃ khamāpetvā uppannasaṃvego vipassanaṃ vaḍḍhetvā arahattaṃ pāpuṇi.	1024	
PA_atk-s04_01a:1024_3	Evaṃ vatthu vinaye samuṭṭhitaṃ. Taṃ tattha āgatanayeneva vitthārato veditabbaṃ. Aparabhāge	1024	
PA_atk-s04_01a:1024_4	pana satthā jetavane mahāvihāre nisīditvā paṭipāṭiyā there ṭhānantaresu ṭhapento	1024	
PA_atk-s04_01a:1024_5	sāgatattheraṃ tejodhātukusalānaṃ aggaṭṭhāne ṭhapesīti.	1024	
PA_atk-s04_01a:1025	Rādhattheravatthu	102	
PA_atk-s04_01a:1026_0	233. Ekādasame paṭibhāneyyakānanti satthu dhammadesanāpaṭibhānassa paccayabhūtānaṃ	1026	
PA_atk-s04_01a:1026_1	paṭibhānajanakānaṃ bhikkhūnaṃ rādhatthero aggoti dasseti. Therassa hi diṭṭhisamudācārañca	1026	
PA_atk-s04_01a:1026_2	okappaniyasaddhañca āgamma dasabalassa navanavā dhammadesanā paṭibhāti. Tasmā thero	1026	
PA_atk-s04_01a:1026_3	paṭibhāneyyakānaṃ aggo nāma jāto.	1026	
PA_atk-s04_01a:1027_0	Tassa pañhakamme ayamanupubbikathā – ayampi hi padumuttarabuddhakāle haṃsavatiyaṃ	1027	
PA_atk-s04_01a:1027_1	kulagehe nibbattitvā aparabhāge satthu dhammadesanaṃ suṇanto satthāraṃ ekaṃ bhikkhuṃ	1027	
PA_atk-s04_01a:1027_2	paṭibhāneyyakānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ	1027	
PA_atk-s04_01a:1027_3	patthesi. So yāvajīvaṃ tathāgataṃ paricaritvā devamanussesu saṃsaranto imasmiṃ buddhuppāde	1027	
PA_atk-s04_01a:1027_4	rājagahanagare brāhmaṇakule paṭisandhiṃ gaṇhi, rādhamāṇavotissa nāmaṃ akaṃsu.	1027	
PA_atk-s04_01a:1028_0	So mahallakakāle attano puttadārena abahumato “pabbajitvā kālaṃ vītināmessāmī”ti	1028	
PA_atk-s04_01a:1028_1	vihāraṃ gantvā there pabbajjaṃ yāci. “Jiṇṇo mahallakabrāhmaṇo”ti na koci pabbājetuṃ	1028	
PA_atk-s04_01a:1028_2	icchi. Athekadivasaṃ brāhmaṇo satthu santikaṃ gantvā paṭisanthāraṃ katvā ekamantaṃ	1028	
PA_atk-s04_01a:1028_3	nisīdi. Satthā tassa upanissayasampattiṃ disvā kathaṃ samuṭṭhāpetukāmo “kiṃ, brāhmaṇa,	1028	
PA_atk-s04_01a:1028_4	puttadārā taṃ paṭijaggantī”ti? Kuto, bho gotama, paṭijagganaṃ, mahallakoti maṃ bahi	1028	
PA_atk-s04_01a:1028_5	nīhariṃsu. Kiṃ pana te, brāhmaṇa, pabbajituṃ na vaṭṭatīti? Ko maṃ, bho gotama, pabbājessati,	1028	
PA_atk-s04_01a:1028_6	mahallakabhāvena maṃ na koci icchatīti. Satthā sāriputtattherassa saññaṃ adāsi. Thero	1028	
PA_atk-s04_01a:1028_7	satthu vacanaṃ sirasā sampaṭicchitvā rādhabrāhmaṇaṃ pabbājetvā cintesi – “satthā	1028	
PA_atk-s04_01a:1028_8	imaṃ brāhmaṇaṃ sādarena pabbajāpesi, na kho me etaṃ anādarena pariharituṃ vaṭṭatī”ti	1028	
PA_atk-s04_01a:1028_9	rādhattheraṃ ādāya gāmakāvāsaṃ agamāsi. Tatrassa adhunā pabbajitattā kicchalābhissa	1028	
PA_atk-s04_01a:1028_10	thero attano pattaṃ āvāsaṃ deti, attano pattaṃ paṇītapiṇḍapātampi tasseva datvā sayaṃ	10281	
PA_atk-s04_01a:1028_11	piṇḍāya carati. Rādhatthero senāsanasappāyañca bhojanasappāyañca labhitvā sāriputtattherassa	10281	
PA_atk-s04_01a:1028_12	santike kammaṭṭhānaṃ gahetvā nacirasseva arahattaṃ pāpuṇi.	10281	
PA_atk-s04_01a:1029_0	Atha naṃ thero gahetvā dasabalaṃ passituṃ āgato. Satthā jānantova pucchi – “yo te	1029	
PA_atk-s04_01a:1029_1	mayā, sāriputta, nissitako dinno, kīdisaṃ tassa, na ukkaṇṭhatī”ti? Bhante, sāsane	1029	
PA_atk-s04_01a:1029_2	abhiramitabhikkhu nāma evarūpo bhaveyyāti. Athāyasmato sāriputtassa “sāriputtatthero	1029	
PA_atk-s04_01a:1029_3	kataññū katavedī”ti saṅghamajjhe kathā udapādi. Taṃ sutvā satthā bhikkhū āmantesi	1029	
PA_atk-s04_01a:1029_4	– “anacchariyaṃ, bhikkhave, sāriputtassa idāni kataññūkataveditā, so atīte ahetukapaṭisandhiyaṃ	1029	
PA_atk-s04_01a:1029_5	nibbattopi kataññūkatavedīyeva ahosī”ti. Katarasmiṃ kāle bhagavāti?	1029	
PA_atk-s04_01a:1030_0	Atīte, bhikkhave, pabbatapādamhi pañcasatamattā vaḍḍhakipurisā mahāaraññaṃ pavisitvā	1030	
PA_atk-s04_01a:1030_1	dabbasambhāre chinditvā mahāuḷumpaṃ bandhitvā nadiyā otārenti. Atheko hatthināgo	1030	
PA_atk-s04_01a:1030_2	ekasmiṃ visamaṭṭhāne soṇḍāya sākhaṃ gaṇhanto sākhābhaṅgavegaṃ sandhāretuṃ asakkonto	1030	
PA_atk-s04_01a:1030_3	tikhiṇakhāṇuke pādena avatthāsi, pādo viddho, dukkhavedanā vattanti. So gamanaṃ abhinīharituṃ	1030	
PA_atk-s04_01a:1030_4	asakkonto tattheva nipajji. So katipāhaccayena te vaḍḍhakī attano samīpena gacchante	1030	
PA_atk-s04_01a:1030_5	disvā “ime nissāyāhaṃ jīvitaṃ labhissāmī”ti tesaṃ anupadaṃ agamāsi. Te nivattitvā	1030	
PA_atk-s04_01a:1030_6	hatthiṃ disvā bhītā palāyanti. So tesaṃ palāyanabhāvaṃ ñatvā aṭṭhāsi, puna ṭhitakāle anubandhi.	1030	
PA_atk-s04_01a:1031_0	Vaḍḍhakijeṭṭhako cintesi – “ayaṃ hatthi amhesu tiṭṭhantesu anubandhati, palāyantesu	1031	
PA_atk-s04_01a:1031_1	tiṭṭhati, bhavissati tattha kāraṇa”nti. Sabbe taṃ taṃ rukkhaṃ āruyha tassa āgamanaṃ	1031	
PA_atk-s04_01a:1031_2	paṭimānentā nisīdiṃsu. So tesaṃ santikaṃ āgantvā attano pādaṃ dassento parivattetvā	1031	
PA_atk-s04_01a:1031_3	nipajji. Tadā vaḍḍhakīnaṃ saññā udapādi – “gilānabhāvena, bho, esa āgacchati, na	1031	
PA_atk-s04_01a:1031_4	aññena kāraṇenā”ti tassa santikaṃ gantvā pāde paviṭṭhakhāṇukaṃ disvā “iminā kāraṇena	1031	
PA_atk-s04_01a:1031_5	esa āgato”ti tikhiṇavāsiyā khāṇukakoṭiyaṃ odhiṃ datvā daḷhāya rajjuyā bandhitvā kaḍḍhitvā	1031	
PA_atk-s04_01a:1031_6	nīhariṃsu. Athassa vaṇamukhaṃ pīḷetvā pubbalohitaṃ nīharitvā kasāvodakena dhovitvā	1031	
PA_atk-s04_01a:1031_7	attano jānanabhesajjaṃ makkhetvā nacirasseva phāsukaṃ akaṃsu.	1031	
PA_atk-s04_01a:1032_0	Hatthināgo gilānā vuṭṭhito cintesi – “ime mayhaṃ bahupakārā, ime mayā nissāya jīvitaṃ	1032	
PA_atk-s04_01a:1032_1	laddhaṃ, mayā imesaṃ kataññunā katavedinā bhavituṃ vaṭṭatī”ti attano vasanaṭṭhānaṃ	1032	
PA_atk-s04_01a:1032_2	gantvā setaṃ gandhahatthipotakaṃ ānesi. Vaḍḍhakino hatthipotakaṃ disvā “amhākaṃ hatthī	1032	
PA_atk-s04_01a:1032_3	puttampi gahetvā āgato”ti ativiya tuṭṭhacittā ahesuṃ. Hatthināgo cintesi – “mayi	1032	
PA_atk-s04_01a:1032_4	tiṭṭhante ‘kiṃ nu kho ayaṃ āgato’ti mama āgatakāraṇaṃ na jānissantī”ti ṭhitaṭṭhānato	1032	
PA_atk-s04_01a:1032_5	pakkāmi. Hatthipotako pitu pacchato pacchato anupāyāsi. Hatthināgo tassa āgatabhāvaṃ	1032	
PA_atk-s04_01a:1032_6	ñatvā nivattanatthāya saddasaññaṃ adāsi. So pitu kathaṃ sutvā nivattitvā vaḍḍhakīnaṃ	1032	
PA_atk-s04_01a:1032_7	santikaṃ gato. Vaḍḍhakino “imaṃ hatthipotakaṃ amhākaṃ dātuṃ āgato bhavissati eso”ti	1032	
PA_atk-s04_01a:1032_8	ñatvā “amhākaṃ santike tayā kattabbakiccaṃ natthi, pitu santikaṃyeva gacchā”ti pahiṇiṃsu.	1032	
PA_atk-s04_01a:1032_9	Hatthināgo yāvatatiyaṃ attano santikaṃ āgatampi puna vaḍḍhakīnaṃyeva samīpaṃ pesesi.	1032	
PA_atk-s04_01a:1032_10	Tato paṭṭhāya vaḍḍhakino hatthipotakaṃ attano santike katvā paṭijagganti. Bhojanakāle	10321	
PA_atk-s04_01a:1032_11	ekekaṃ bhattapiṇḍaṃ denti, bhattaṃ tassa yāvadatthaṃ ahosi. So vaḍḍhakīhi antogahane	10321	
PA_atk-s04_01a:1032_12	koṭṭitaṃ dabbasambhāraṃ āharitvā aṅgaṇaṭṭhāne rāsiṃ karoti. Eteneva niyāmena aññampi	10321	
PA_atk-s04_01a:1032_13	upakārakammaṃ karoti.	10321	
PA_atk-s04_01a:1033_0	Satthā imaṃ kāraṇaṃ āharitvā pubbepi sāriputtassa kataññūkatavedibhāvaṃ dīpeti. Sāriputtatthero	1033	
PA_atk-s04_01a:1033_1	hi tadā mahāhatthī ahosi, aṭṭhuppattiyaṃ āgato ossaṭṭhavīriyo bhikkhu hatthipotako	1033	
PA_atk-s04_01a:1033_2	ahosi. Saṃyuttanikāyaṃ pana patvā sakalaṃ rādhasaṃyuttaṃ, dhammapade ca –	1033	
PA_atk-s04_01a:1034	“Nidhīnaṃva pavattāraṃ, yaṃ passe vajjadassinaṃ;	103	
PA_atk-s04_01a:1035	Niggayhavādiṃ medhāviṃ, tādisaṃ paṇḍitaṃ bhaje;	103	
PA_atk-s04_01a:1036	Tādisaṃ bhajamānassa, seyyo hoti na pāpiyo”ti. –	103	
PA_atk-s04_01a:1037	Gāthā therassa dhammadesanā nāma. Aparabhāge pana satthā paṭipāṭiyā there ṭhānantaresu ṭhapento rādhattheraṃ paṭibhāneyyakānaṃ aggaṭṭhāne ṭhapesīti.	103	
PA_atk-s04_01a:1038	Mogharājattheravatthu	103	
PA_atk-s04_01a:1039_0	234. Dvādasame lūkhacīvaradharānanti lūkhacīvaraṃ dhārentānaṃ mogharājā aggoti dasseti.	1039	
PA_atk-s04_01a:1039_1	Ayaṃ hi thero satthalūkhaṃ suttalūkhaṃ rajanalūkhanti tividhenapi lūkhena samannāgataṃ	1039	
PA_atk-s04_01a:1039_2	paṃsukūlaṃ dhāresi. Tasmā lūkhacīvaradharānaṃ aggo nāma jāto.	1039	
PA_atk-s04_01a:1040_0	Tassa pañhakamme ayamanupubbikathā – ayampi hi padumuttarabuddhakāle haṃsavatiyaṃ	1040	
PA_atk-s04_01a:1040_1	kulagehe paṭisandhiṃ gahetvā nibbatti, tato aparabhāge satthu dhammakathaṃ suṇanto	1040	
PA_atk-s04_01a:1040_2	satthāraṃ ekaṃ bhikkhuṃ lūkhacīvaradharānaṃ aggaṭṭhāne ṭhapentaṃ disvā adhikārakammaṃ	1040	
PA_atk-s04_01a:1040_3	katvā taṃ ṭhānantaraṃ patthesi. So yāvajīvaṃ kusalaṃ katvā devamanussesu saṃsaranto	1040	
PA_atk-s04_01a:1040_4	kassapadasabalassa nibbattito puretarameva kaṭṭhavāhananagare amaccagehe paṭisandhiṃ	1040	
PA_atk-s04_01a:1040_5	gaṇhi. Aparabhāge vayappatto kaṭṭhavāhanarājānaṃ upaṭṭhahanto amaccaṭṭhānaṃ labhi.	1040	
PA_atk-s04_01a:1041_0	Tasmiṃ kāle kassapadasabalo loke uppajji. Kaṭṭhavāhanarājā “buddho kira loke uppanno”ti	1041	
PA_atk-s04_01a:1041_1	sutvā taṃ pakkosāpetvā āha – “tāta, buddho kira loke uppanno, imaṃ paccantanagaraṃ	1041	
PA_atk-s04_01a:1041_2	ekappahāreneva ubhohi amhehi tucchaṃ kātuṃ na sakkā, tvaṃ tāva majjhimadesaṃ gantvā	1041	
PA_atk-s04_01a:1041_3	buddhassa uppannabhāvaṃ ñatvā dasabalaṃ imaṃ nagaraṃ ānehī”ti purisasahassena saddhiṃ	1041	
PA_atk-s04_01a:1041_4	pesesi. So anupubbena satthu santikaṃ gantvā dhammakathaṃ sutvā paṭiladdhasaddho	1041	
PA_atk-s04_01a:1041_5	tattheva pabbajitvā vīsati vassasahassāni samaṇadhammaṃ akāsi. Tena saddhiṃ gatapurisā	1041	
PA_atk-s04_01a:1041_6	pana sabbepi nivattitvā puna rañño santikaṃ āgatā.	1041	
PA_atk-s04_01a:1042_0	Ayaṃ thero paripuṇṇasīlo kālaṃ katvā ekaṃ buddhantaraṃ devamanussesu saṃsaranto amhākaṃ	1042	
PA_atk-s04_01a:1042_1	dasabalassa nibbattito puretarameva sāvatthiyaṃ brāhmaṇakule paṭisandhiṃ gaṇhi, mogharājamāṇavotissa	1042	
PA_atk-s04_01a:1042_2	nāmaṃ akaṃsu. Kaṭṭhavāhanarājāpi kassapassa bhagavato adhikārakammaṃ katvā ekaṃ buddhantaraṃ	1042	
PA_atk-s04_01a:1042_3	saparivāro devamanussesu saṃsaritvā amhākaṃ dasabalassa nibbattito puretarameva sāvatthiyaṃ	1042	
PA_atk-s04_01a:1042_4	purohitagehe paṭisandhiṃ gaṇhi, bāvarimāṇavotissa nāmaṃ akaṃsu. So aparena samayena	1042	
PA_atk-s04_01a:1042_5	tayo vede uggaṇhitvā soḷasannaṃ māṇavakasahassānaṃ sippaṃ vācento carati. Athassa	1042	
PA_atk-s04_01a:1042_6	pasenadikosalarañño kāle pitu accayena purohitaṭṭhānaṃ adaṃsu. Tadā ayampi mogharājamāṇavo	1042	
PA_atk-s04_01a:1042_7	bāvaribrāhmaṇassa santike sippaṃ gaṇhāti.	1042	
PA_atk-s04_01a:1043_0	Athekadivasaṃ bāvaribrāhmaṇo rahogato attano sippe sāraṃ olokento samparāyikaṃ sāraṃ	1043	
PA_atk-s04_01a:1043_1	adisvā “ekaṃ pabbajjaṃ pabbajitvā samparāyikaṃ gavesessāmī”ti kosalarājānaṃ upasaṅkamitvā	1043	
PA_atk-s04_01a:1043_2	attano pabbajjaṃ anujānāpesi. So tena anuññāto soḷasahi māṇavakasahassehi parivuto	1043	
PA_atk-s04_01a:1043_3	pabbajjatthāya nikkhami. Kosalarājāpi tena saddhiṃyeva ekaṃ amaccaṃ kahāpaṇasahassaṃ	1043	
PA_atk-s04_01a:1043_4	datvā pesesi – “yasmiṃ ṭhāne ācariyo pabbajati, tatrassa vasanaṭṭhānaṃ gahetvā dethā”ti.	1043	
PA_atk-s04_01a:1043_5	Bāvaribrāhmaṇo phāsukaṭṭhānaṃ olokento majjhimadesato paṭikkamma assakarañño ca muḷhakarañño	1043	
PA_atk-s04_01a:1043_6	ca sīmantare godhāvaritīre attano vasanaṭṭhānaṃ kāresi.	1043	
PA_atk-s04_01a:1044_0	Atheko puriso jaṭilānaṃ dassanāya gato tesaṃ santake bhūmiṭṭhāne tehi anuññāto attano	1044	
PA_atk-s04_01a:1044_1	vasanaṭṭhānaṃ akāsi. Tena kataṃ disvā aparaṃ kulasataṃ gehasataṃ kāresi. Te sabbepi	1044	
PA_atk-s04_01a:1044_2	sannipatitvā “mayaṃ ayyānaṃ santake bhūmibhāge vasāma, mudhā vasituṃ na kāraṇaṃ,	1044	
PA_atk-s04_01a:1044_3	sukhavāsaṃ vo dassāmā”ti ekeko ekekaṃ kahāpaṇaṃ bāvaribrāhmaṇassa vasanaṭṭhāne ṭhapesi.	1044	
PA_atk-s04_01a:1044_4	Sabbehipi ābhatakahāpaṇā satasahassamattā ahesuṃ. Bāvaribrāhmaṇo “kimatthaṃ ete ābhatā”ti	1044	
PA_atk-s04_01a:1044_5	āha. Sukhavāsadānatthāya, bhanteti. Sacāhaṃ hiraññasuvaṇṇena atthiko assaṃ, ahaṃ	1044	
PA_atk-s04_01a:1044_6	mahantaṃ dhanarāsiṃ pahāya na pabbajeyyaṃ. Tumhākaṃ kahāpaṇe gaṇhitvā gacchathāti.	1044	
PA_atk-s04_01a:1044_7	Amhehi ayyassa pariccattaṃ na puna gaṇhāma, anusaṃvaccharaṃ pana eteneva niyāmena	1044	
PA_atk-s04_01a:1044_8	āharissāma, ime gahetvā ayyo dānaṃ detūti. Brāhmaṇo adhivāsetvā kapaṇaddhikavaṇibbakayācakānaṃ	1044	
PA_atk-s04_01a:1044_9	dānamukhe niyyātesi. Tassa aparāparaṃ dāyakabhāvo sakalajambudīpe paññāyittha.	1044	
PA_atk-s04_01a:1045_0	Tato kāliṅgaraṭṭhe dunniviṭṭhe nāma gāme jūjakabrāhmaṇassa vaṃse jātabrāhmaṇassa	1045	
PA_atk-s04_01a:1045_1	brāhmaṇī uṭṭhāya samuṭṭhāya brāhmaṇaṃ codeti – “bāvarī, kira dānaṃ deti, gantvā tato	1045	
PA_atk-s04_01a:1045_2	hiraññasuvaṇṇaṃ āharā”ti. So tāya codiyamāno saṇṭhātuṃ asakkonto bāvarissa santikaṃ	1045	
PA_atk-s04_01a:1045_3	gacchamāno bāvarimhi dānaṃ datvā paṇṇasālaṃ pavisitvā nipajjitvā dānaṃ anussaramāne	1045	
PA_atk-s04_01a:1045_4	gato. Gantvā ca “dānaṃ me, brāhmaṇa, dehi, dānaṃ me, brāhmaṇa, dehī”ti āha. Akāle	1045	
PA_atk-s04_01a:1045_5	tvaṃ, brāhmaṇa, āgato, sampattayācakānaṃ me dinnaṃ, idāni kahāpaṇaṃ natthīti. Na	1045	
PA_atk-s04_01a:1045_6	mayhaṃ, brāhmaṇa, bahūhi kahāpaṇehi attho, tava ettakaṃ dānaṃ dadantassa na sakkā	1045	
PA_atk-s04_01a:1045_7	kahāpaṇehi vinā bhavituṃ, mayhaṃ pañca kahāpaṇasatāni dehīti. Brāhmaṇa, pañcapi satāni	1045	
PA_atk-s04_01a:1045_8	natthi, puna dānakāle sampatte labhissasīti. Kiṃ panāhaṃ tava dānakāle āgamissāmīti?	1045	
PA_atk-s04_01a:1045_9	Bāvaribrāhmaṇassa paṇṇasāladvāre vālukaṃ thūpaṃ katvā samantato rattavaṇṇāni pupphāni	1045	
PA_atk-s04_01a:1045_10	vikiritvā mantaṃ jappento viya oṭṭhe cāletvā cāletvā “muddhā phalatu sattadhā”ti vadati.	10451	
PA_atk-s04_01a:1046_0	Bāvaribrāhmaṇo cintesi – “ayaṃ mahātapo tapacāraṃ gaṇhitvā caraṇabrāhmaṇako mayhaṃ	1046	
PA_atk-s04_01a:1046_1	sattadivasamatthake ‘sattadhā muddhā phālatū’ti vadati, mayhañca imassa dātabbāni	1046	
PA_atk-s04_01a:1046_2	pañca kahāpaṇasatāni natthi, ekaṃsena maṃ esa ghātessatī”ti. Evaṃ tasmiṃ sokasallasamappite	1046	
PA_atk-s04_01a:1046_3	nipanne rattibhāgasamanantare anantarattabhāve bāvarissa mātā devatā hutvā nibbatti.	1046	
PA_atk-s04_01a:1046_4	Sā puttassa sokasallasamappitabhāvaṃ disvā āgantvā āha – “tāta, esa muddhaṃ vā muddhaphālanaṃ	1046	
PA_atk-s04_01a:1046_5	vā na jānāti, tvampi loke buddhānaṃ uppannabhāvaṃ na jānāsi. Sace te saṃsayo atthi,	1046	
PA_atk-s04_01a:1046_6	satthu santikaṃ gantvā puccha, so te etaṃ kāraṇaṃ kathessatī”ti. Brāhmaṇo devatāya	1046	
PA_atk-s04_01a:1046_7	kathaṃ sutakālato paṭṭhāya assāsaṃ labhitvā punadivase uṭṭhite aruṇe sabbeva antevāsike	1046	
PA_atk-s04_01a:1046_8	pakkositvā, “tātā, buddho kira loke uppanno, tumhe sīghaṃ gantvā ‘buddho vā no vā’ti	1046	
PA_atk-s04_01a:1046_9	ñatvā āgantvā mayhaṃ ārocetha, ahaṃ satthu santikaṃ gamissāmi. Apica kho pana mayhaṃ	1046	
PA_atk-s04_01a:1046_10	mahallakabhāvena jīvitantarāyo dujjāno, tumhe tassa santikaṃ gantvā iminā ca iminā	10461	
PA_atk-s04_01a:1046_11	ca niyāmena pañhe pucchathā”ti muddhaphālanapañhaṃ nāma abhisaṅkharitvā adāsi.	10461	
PA_atk-s04_01a:1047_0	Tato cintesi – “sabbe ime māṇavā paṇḍitā, satthu dhammakathaṃ sutvā attano kicce	1047	
PA_atk-s04_01a:1047_1	matthakaṃ patte puna mayhaṃ santikaṃ āgaccheyyuṃ vā no vā”ti. Atha attano bhāgineyyassa	1047	
PA_atk-s04_01a:1047_2	ajitamāṇavassa nāma saññaṃ adāsi – “tvaṃ pana ekanteneva mama santikaṃ āgantuṃ arahasi,	1047	
PA_atk-s04_01a:1047_3	tayā paṭiladdhaguṇaṃ āgantvā mayhaṃ katheyyāsī”ti. Atha te soḷasasahassajaṭilā ajitamāṇavaṃ	1047	
PA_atk-s04_01a:1047_4	jeṭṭhakaṃ katvā soḷasahi jeṭṭhantevāsikehi saddhiṃ “satthāraṃ pañhaṃ pucchissāmā”ti	1047	
PA_atk-s04_01a:1047_5	cārikaṃ carantā gatagataṭṭhāne, “ayyā, kahaṃ gacchatha, kahaṃ gacchathā”ti pucchitā	1047	
PA_atk-s04_01a:1047_6	“dasabalassa santikaṃ pañhaṃ pucchituṃ gacchāmā”ti koṭito paṭṭhāya parisaṃ saṃkaḍḍhantā	1047	
PA_atk-s04_01a:1047_7	anekayojanasataṃ maggaṃ gatā. Satthā “tesaṃ āgamanadivase aññassa okāso na bhavissati,	1047	
PA_atk-s04_01a:1047_8	idaṃ imissā parisāya anucchavikaṭṭhāna”nti gantvā pāsāṇacetiye piṭṭhipāsāṇe nisīdi.	1047	
PA_atk-s04_01a:1047_9	So ajitamāṇavopi sapariso taṃ piṭṭhipāsāṇaṃ āruyha satthu sarīrasampattiṃ disvā “ayaṃ	1047	
PA_atk-s04_01a:1047_10	puriso imasmiṃ loke vivaṭacchado buddho bhavissatī”ti attano ācariyena pahite pañhe	10471	
PA_atk-s04_01a:1047_11	manasā pucchantova gato.	10471	
PA_atk-s04_01a:1048_0	Taṃdivasaṃ tasmiṃ ṭhāne sampattaparisā dvādasayojanikā ahosi. Tesaṃ soḷasannaṃ antevāsikānaṃ	1048	
PA_atk-s04_01a:1048_1	antare mogharājamāṇavo “ahaṃ sabbehi paṇḍitataro”ti mānatthaddho, tassa etadahosi	1048	
PA_atk-s04_01a:1048_2	– “ayaṃ ajitamāṇavo sabbesaṃ jeṭṭhako, etassa paṭhamataraṃ mama pañhaṃ pucchituṃ	1048	
PA_atk-s04_01a:1048_3	na yutta”nti. Tassa lajjāyanto paṭhamataraṃ pañhaṃ apucchitvā tena pucchite dutiyo	1048	
PA_atk-s04_01a:1048_4	hutvā satthāraṃ pañhaṃ pucchi. Satthā “mānatthaddho mogharājamāṇavā, na tāvassa ñāṇaṃ	1048	
PA_atk-s04_01a:1048_5	paripākaṃ gacchati, assa mānaṃ nivārituṃ vaṭṭatī”ti cintetvā āha – “tiṭṭha tvaṃ,	1048	
PA_atk-s04_01a:1048_6	mogharāja, aññe tāva pañhe pucchantū”ti. So satthu santikā apasādaṃ labhitvā cintesi	1048	
PA_atk-s04_01a:1048_7	– “ahaṃ ettakaṃ kālaṃ mayā paṇḍitataro nāma natthīti vicarāmi, buddhā ca nāma ajānitvā	1048	
PA_atk-s04_01a:1048_8	na kathenti. Satthārā mama pucchāya doso diṭṭho bhavissatī”ti tuṇhī ahosi. So aṭṭhahi	1048	
PA_atk-s04_01a:1048_9	janehi paṭipāṭiyā pañhe pucchite adhivāsetuṃ asakkonto navamo hutvā puna uṭṭhāsi.	1048	
PA_atk-s04_01a:1048_10	Punapi naṃ satthā apasādesi.	10481	
PA_atk-s04_01a:1049_0	So punapi tuṇhī hutvā “saṅghanavako dāni bhavituṃ na sakkhissāmī”ti pañcadasamo hutvā	1049	
PA_atk-s04_01a:1049_1	pañhaṃ pucchi. Atha satthā ñāṇassa paripākabhāvaṃ ñatvā pañhaṃ kathesi. So desanāpariyosāne	1049	
PA_atk-s04_01a:1049_2	attano parivārena jaṭilasahassena saddhiṃ arahattaṃ pāpuṇi. Imināva niyāmena sesānipi	1049	
PA_atk-s04_01a:1049_3	pannarasa jaṭilasahassāni arahattaṃ pāpuṇiṃsu. Sabbepi iddhimayapattacīvaradharā	1049	
PA_atk-s04_01a:1049_4	ehibhikkhūva ahesuṃ. Sesajanā pana na kathiyanti. Ayaṃ mogharājatthero tato paṭṭhāya	1049	
PA_atk-s04_01a:1049_5	tīhi lūkhehi samannāgataṃ cīvaraṃ dhāreti. Evaṃ pārāyane vatthu samuṭṭhitaṃ. Satthā	1049	
PA_atk-s04_01a:1049_6	pana aparabhāge jetavane nisinno there paṭipāṭiyā ṭhānantaresu ṭhapento mogharājattheraṃ	1049	
PA_atk-s04_01a:1049_7	imasmiṃ sāsane lūkhacīvaradharānaṃ aggaṭṭhāne ṭhapento “etadaggaṃ, bhikkhave, mama	1049	
PA_atk-s04_01a:1049_8	sāvakānaṃ bhikkhūnaṃ lūkhacīvaradharānaṃ yadidaṃ mogharājā”ti āha.	1049	
PA_atk-s04_01a:1050	Catutthavaggavaṇṇanā.	105	
PA_atk-s04_01a:1051	Ekacattālīsasuttamattāya therapāḷiyā vaṇṇanā niṭṭhitā.	105	
PA_atk-s04_01a:1052	14. Etadaggavaggo	105	
PA_atk-s04_01a:1053	(14) 5. Pañcamaetadaggavaggo	105	
PA_atk-s04_01a:1054	Mahāpajāpatigotamītherīvatthu	105	
PA_atk-s04_01a:1055	235. Theripāḷiyā paṭhame yadidaṃ mahāpajāpatigotamīti mahāpajāpatigotamī therī rattaññūnaṃ aggāti dasseti.	105	
PA_atk-s04_01a:1056_0	Tassā pañhakamme pana ayamanupubbikathā – ayaṃ kira padumuttarabuddhakāle haṃsavatiyaṃ	1056	
PA_atk-s04_01a:1056_1	kulagehe paṭisandhiṃ gaṇhitvā aparena samayena satthu dhammadesanaṃ suṇantī satthāraṃ	1056	
PA_atk-s04_01a:1056_2	ekaṃ bhikkhuniṃ rattaññūnaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ	1056	
PA_atk-s04_01a:1056_3	patthesi. Sā yāvajīvaṃ dānaṃ datvā sīlaṃ rakkhitvā tato cuto devaloke nibbattitvā	1056	
PA_atk-s04_01a:1056_4	pana ekasmiṃ buddhantare devalokato cavitvā bārāṇasiyaṃ pañcannaṃ dāsisatānaṃ jeṭṭhakadāsī	1056	
PA_atk-s04_01a:1056_5	hutvā nibbatti. Atha vassūpanāyikasamaye pañca paccekabuddhā nandamūlakapabbhārato	1056	
PA_atk-s04_01a:1056_6	isipatane otaritvā nagare piṇḍāya caritvā isipatanameva gantvā “vassūpanāyikakuṭiyā	1056	
PA_atk-s04_01a:1056_7	atthāya hatthakammaṃ yācissāmā”ti cintesuṃ. Kasmā? Vassaṃ upagacchantena hi nālakapaṭipadaṃ	1056	
PA_atk-s04_01a:1056_8	paṭipannenāpi pañcannaṃ chadanānaṃ aññatarena chadanena channe sadvārabaddhe senāsane	1056	
PA_atk-s04_01a:1056_9	upagantabbaṃ. Vuttañhetaṃ “na, bhikkhave, asenāsanikena vassaṃ upagantabbaṃ, yo upagaccheyya,	1056	
PA_atk-s04_01a:1056_10	āpatti dukkaṭassā”ti. Tasmā vassakāle upakaṭṭhe sace senāsanaṃ labhati, iccetaṃ kusalaṃ.	10561	
PA_atk-s04_01a:1056_11	No ce labhati, hatthakammaṃ pariyesitvāpi kātabbaṃ. Hatthakammaṃ alabhantena sāmampi	10561	
PA_atk-s04_01a:1056_12	kātabbaṃ, na tveva asenāsanikena vassaṃ upagantabbaṃ. Ayamanudhammatā. Tasmā te paccekabuddhā	10561	
PA_atk-s04_01a:1056_13	“hatthakammaṃ yācissāmā”ti cīvaraṃ pārupitvā sāyanhasamaye nagaraṃ pavisitvā seṭṭhissa	10561	
PA_atk-s04_01a:1056_14	gharadvāre aṭṭhaṃsu. Jeṭṭhakadāsī kuṭaṃ gahetvā udakatitthaṃ gacchantī paccekabuddhe	10561	
PA_atk-s04_01a:1056_15	nagaraṃ pavisante addasa. Seṭṭhi tesaṃ āgatakāraṇaṃ sutvā “amhākaṃ okāso natthi, gacchantū”ti āha.	10561	
PA_atk-s04_01a:1057_0	Atha te nagarā nikkhante jeṭṭhakadāsī kuṭaṃ gahetvā pavisantī disvā kuṭaṃ otāretvā	1057	
PA_atk-s04_01a:1057_1	vanditvā onamitvā mukhaṃ ukkhipitvā, “ayyā, nagaraṃ paviṭṭhamattāva nikkhantā, kiṃ	1057	
PA_atk-s04_01a:1057_2	nu kho”ti pucchi. Vassūpanāyikakuṭiyā hatthakammaṃ yācituṃ āgatamhāti. Laddhaṃ, bhanteti?	1057	
PA_atk-s04_01a:1057_3	Na laddhaṃ upāsiketi. Kiṃ panesā kuṭi issareheva kātabbā, udāhu duggatehipi sakkā	1057	
PA_atk-s04_01a:1057_4	kātunti? Yena kenaci sakkā kātunti. Sādhu, bhante, mayaṃ karissāma, sve mayhaṃ bhikkhaṃ	1057	
PA_atk-s04_01a:1057_5	gaṇhathāti nimantetvā puna kuṭaṃ gahetvā āgamanatitthamagge ṭhatvā āgatāgatā avasesadāsiyo	1057	
PA_atk-s04_01a:1057_6	“ettheva hothā”ti vatvā sabbāsaṃ āgatakāle āha – “ammā, kiṃ niccameva parassa dāsikammaṃ	1057	
PA_atk-s04_01a:1057_7	karissatha, udāhu dāsibhāvato muccituṃ icchathā”ti. Ajjeva muccituṃ icchāma, ayyeti.	1057	
PA_atk-s04_01a:1057_8	Yadi evaṃ, mayā paccekabuddhā hatthakammaṃ alabhantā svātanāya nimantitā, tumhākaṃ	1057	
PA_atk-s04_01a:1057_9	sāmikehi ekadivasaṃ hatthakammaṃ dāpethāti. Tā “sādhū”ti sampaṭicchitvā sāyaṃ aṭavito	1057	
PA_atk-s04_01a:1057_10	āgatakāle sāmikānaṃ ārocesuṃ. Te “sādhū”ti jeṭṭhakadāsassa gehadvāre sannipatiṃsu.	10571	
PA_atk-s04_01a:1058_0	Atha ne jeṭṭhakadāsī “sve, tātā, paccekabuddhānaṃ hatthakammaṃ dethā”ti ānisaṃsaṃ	1058	
PA_atk-s04_01a:1058_1	ācikkhitvā yepi na kātukāmā, te gāḷhena ovādena tajjetvā sabbepi sampaṭicchāpesi.	1058	
PA_atk-s04_01a:1058_2	Sā punadivase paccekabuddhānaṃ bhattaṃ datvā sabbesaṃ dāsaputtānaṃ saññaṃ adāsi.	1058	
PA_atk-s04_01a:1058_3	Te tāvadeva araññaṃ pavisitvā dabbasambhāre samodhānetvā sataṃ sataṃ hutvā ekekaṃ	1058	
PA_atk-s04_01a:1058_4	kuṭiṃ caṅkamanādiparivāraṃ katvā mañcapīṭhapānīya-paribhojanīyādīni ṭhapetvā paccekabuddhānaṃ	1058	
PA_atk-s04_01a:1058_5	temāsaṃ tattheva vasanatthāya paṭiññaṃ kāretvā vārabhikkhaṃ paṭṭhapesuṃ. Yā attano	1058	
PA_atk-s04_01a:1058_6	vāradivase na sakkoti, tassā jeṭṭhakadāsī sakagehato nīharitvā deti. Evaṃ temāsaṃ	1058	
PA_atk-s04_01a:1058_7	paṭijaggitvā jeṭṭhakadāsī ekekaṃ dāsiṃ ekekaṃ sāṭakaṃ sajjāpesi, pañca thūlasāṭakasatāni	1058	
PA_atk-s04_01a:1058_8	ahesuṃ. Tāni parivattāpetvā pañcannaṃ paccekabuddhānaṃ ticīvarāni katvā adāsi. Paccekabuddhā	1058	
PA_atk-s04_01a:1058_9	tāsaṃ passantīnaṃyeva ākāsena gandhamādanapabbataṃ agamaṃsu.	1058	
PA_atk-s04_01a:1059_0	Tāpi sabbā yāvajīvaṃ kusalaṃ katvā devaloke nibbattiṃsu. Tāsu jeṭṭhikā tato cavitvā	1059	
PA_atk-s04_01a:1059_1	bārāṇasiyā avidūre pesakāragāme pesakārajeṭṭhakassa gehe nibbatti. Athekadivasaṃ	1059	
PA_atk-s04_01a:1059_2	padumavatiyā puttā pañcasatā paccekabuddhā bārāṇasiraññā nimantitā rājadvāraṃ āgantvā	1059	
PA_atk-s04_01a:1059_3	kañci olokentampi adisvā nivattitvā nagaradvārena nikkhamitvā taṃ pesakāragāmaṃ agamaṃsu.	1059	
PA_atk-s04_01a:1059_4	Sā itthī paccekabuddhe disvā sampiyāyamānā sabbe vanditvā bhikkhaṃ adāsi. Te bhattakiccaṃ	1059	
PA_atk-s04_01a:1059_5	katvā gandhamādanameva agamaṃsu.	1059	
PA_atk-s04_01a:1060_0	Sāpi yāvajīvaṃ kusalaṃ katvā devamanussesu saṃsarantī amhākaṃ satthu nibbattito puretarameva	1060	
PA_atk-s04_01a:1060_1	devadahanagare mahāsuppabuddhassa gehe paṭisandhiṃ gaṇhi, gotamītissā nāmaṃ akaṃsu.	1060	
PA_atk-s04_01a:1060_2	Mahāmāyāya kaniṭṭhabhaginī hoti. Mantajjhāyakā brāhmaṇā lakkhaṇāni pariggaṇhantā	1060	
PA_atk-s04_01a:1060_3	“imāsaṃ dvinnampi kucchiyaṃ vasitadārakā cakkavattino bhavissantī”ti byākariṃsu.	1060	
PA_atk-s04_01a:1060_4	Suddhodanamahārājā vayappattakāle tā dvepi maṅgalaṃ katvā attano gharaṃ ānesi. Aparabhāge	1060	
PA_atk-s04_01a:1060_5	amhākaṃ bodhisatto tusitapurā cavitvā mahāmāyāya deviyā kucchiyaṃ paṭisandhiṃ gaṇhi.	1060	
PA_atk-s04_01a:1060_6	Mahāmāyā tassa jātadivasato sattame divase kālaṃ katvā tusitapure nibbatti. Suddhodanamahārājā	1060	
PA_atk-s04_01a:1060_7	mahāsattassa mātucchaṃ mahāpajāpatigotamiṃ aggamahesiṭṭhāne ṭhapesi. Tasmiṃ kāle	1060	
PA_atk-s04_01a:1060_8	nandakumāro jāto. Ayaṃ mahāpajāpati nandakumāraṃ dhātīnaṃ datvā sayaṃ bodhisattaṃ parihari.	1060	
PA_atk-s04_01a:1061_0	Aparena samayena bodhisatto mahābhinikkhamanaṃ nikkhamitvā sabbaññutaṃ patvā lokānuggahaṃ	1061	
PA_atk-s04_01a:1061_1	karonto anukkamena kapilavatthuṃ patvā nagaraṃ piṇḍāya pāvisi. Athassa pitā suddhodanamahārājā	1061	
PA_atk-s04_01a:1061_2	antaravīthiyaṃyeva dhammakathaṃ sutvā sotāpanno ahosi. Atha dutiyadivase nando pabbaji,	1061	
PA_atk-s04_01a:1061_3	sattame divase rāhulo. Satthā aparena samayena vesāliṃ upanissāya kūṭāgārasālāyaṃ	1061	
PA_atk-s04_01a:1061_4	viharati. Tasmiṃ samaye suddhodanamahārājā setacchattassa heṭṭhā arahattaṃ sacchikatvā	1061	
PA_atk-s04_01a:1061_5	parinibbāyi. Tadā mahāpajāpatigotamī pabbajjāya cittaṃ uppādesi. Tato rohiṇīnadītīre	1061	
PA_atk-s04_01a:1061_6	kalahavivādasuttapariyosāne nikkhamitvā pabbajitānaṃ pañcannaṃ kumārasatānaṃ pādaparicārikā	1061	
PA_atk-s04_01a:1061_7	sabbāva ekacittā hutvā “mahāpajāpatiyā santikaṃ gantvā sabbāva satthu santike pabbajissāmā”ti	1061	
PA_atk-s04_01a:1061_8	mahāpajāpatiṃ jeṭṭhikaṃ katvā satthu santikaṃ gantvā pabbajitukāmā ahesuṃ. Ayañca	1061	
PA_atk-s04_01a:1061_9	mahāpajāpati paṭhamameva ekavāraṃ satthāraṃ pabbajjaṃ yācamānā nālattha, tasmā kappakaṃ	1061	
PA_atk-s04_01a:1061_10	pakkosāpetvā kese chinnāpetvā kāsāyāni acchādetvā sabbā tā sākiyāniyo ādāya vesāliṃ	10611	
PA_atk-s04_01a:1061_11	gantvā ānandattherena dasabalaṃ yācāpetvā aṭṭhahi garudhammehi pabbajjañca upasampadañca	10611	
PA_atk-s04_01a:1061_12	alattha. Itarā pana sabbāpi ekatova upasampannā ahesuṃ. Ayamettha saṅkhepo, vitthārato	10611	
PA_atk-s04_01a:1061_13	panetaṃ vatthu pāḷiyaṃ āgatameva.	10611	
PA_atk-s04_01a:1062_0	Evaṃ upasampannā pana mahāpajāpati satthāraṃ upasaṅkamitvā abhivādetvā ekamantaṃ	1062	
PA_atk-s04_01a:1062_1	aṭṭhāsi, athassā satthā dhammaṃ desesi. Sā satthu santike kammaṭṭhānaṃ gahetvā arahattaṃ	1062	
PA_atk-s04_01a:1062_2	pāpuṇi. Sesā pañcasatā bhikkhuniyo nandakovādasuttapariyosāne arahattaṃ pāpuṇiṃsu.	1062	
PA_atk-s04_01a:1062_3	Evametaṃ vatthu samuṭṭhitaṃ. Aparabhāge satthā jetavane nisinno bhikkhuniyo ṭhānantare	1062	
PA_atk-s04_01a:1062_4	ṭhapento mahāpajāpatiṃ rattaññūnaṃ aggaṭṭhāne ṭhapesīti.	1062	
PA_atk-s04_01a:1063	Khemātherīvatthu	106	
PA_atk-s04_01a:1064	236. Dutiye khemāti evaṃnāmikā bhikkhunī. Ito paṭṭhāya ca panassā pañhakamme ayamanupubbikathāti avatvā sabbattha abhinīhāraṃ ādiṃ katvā vattabbameva vakkhāma.	106	
PA_atk-s04_01a:1065_0	Atīte kira padumuttarabuddhakāle haṃsavatiyaṃ ayaṃ parapariyāpannā hutvā nibbatti.	1065	
PA_atk-s04_01a:1065_1	Athekadivasaṃ tassa bhagavato aggasāvikaṃ sujātattheriṃ nāma piṇḍāya carantaṃ disvā	1065	
PA_atk-s04_01a:1065_2	tayo modake datvā taṃdivasameva attano kese vissajjetvā theriyā dānaṃ datvā “anāgate	1065	
PA_atk-s04_01a:1065_3	buddhuppāde tumhe viya mahāpaññā bhaveyya”nti patthanaṃ katvā yāvajīvaṃ kusalakammesu	1065	
PA_atk-s04_01a:1065_4	appamattā hutvā kappasatasahassaṃ devamanussesu saṃsarantī kassapabuddhakāle kikissa	1065	
PA_atk-s04_01a:1065_5	kāsirañño gehe paṭisandhiṃ gahetvā sattannaṃ bhaginīnaṃ abbhantarā hutvā vīsativassasahassāni	1065	
PA_atk-s04_01a:1065_6	geheyeva komāribrahmacariyaṃ caritvā tāhi bhaginīhi saddhiṃ dasabalassa vasanapariveṇaṃ	1065	
PA_atk-s04_01a:1065_7	kāretvā ekaṃ buddhantaraṃ devamanussesu saṃsarantī imasmiṃ buddhuppāde maddaraṭṭhe	1065	
PA_atk-s04_01a:1065_8	sāgalanagare rājakule paṭisandhiṃ gaṇhi, khemātissā nāmaṃ akaṃsu. Tassā sarīravaṇṇo	1065	
PA_atk-s04_01a:1065_9	suvaṇṇarasapiñjaro viya ahosi. Sā vayappattā bimbisārarañño gehaṃ agamāsi.	1065	
PA_atk-s04_01a:1066_0	Sā tathāgate rājagahaṃ upanissāya veḷuvane viharante “satthā kira rūpe dosaṃ dassetī”ti	1066	
PA_atk-s04_01a:1066_1	rūpamadamattā hutvā “mayhampi rūpe dosaṃ dasseyyā”ti bhayena dasabalaṃ dassanāya	1066	
PA_atk-s04_01a:1066_2	na gacchati. Rājā cintesi – “ahaṃ satthu aggupaṭṭhāko, mādisassa ca nāma ariyasāvakassa	1066	
PA_atk-s04_01a:1066_3	aggamahesī dasabalaṃ dassanāya na gacchati, na me etaṃ ruccatī”ti. So kavīhi veḷuvanuyyānassa	1066	
PA_atk-s04_01a:1066_4	vaṇṇaṃ bandhāpetvā “khemāya deviyā savanūpacāre gāyathā”ti āha. Sā uyyānassa vaṇṇaṃ	1066	
PA_atk-s04_01a:1066_5	sutvā gantukāmā hutvā rājānaṃ paṭipucchi. Rājā “uyyānaṃ gaccha, satthāraṃ pana adisvā	1066	
PA_atk-s04_01a:1066_6	āgantuṃ na labhissasī”ti āha. Sā rañño paṭivacanaṃ adatvāva maggaṃ paṭipajji. Rājā	1066	
PA_atk-s04_01a:1066_7	tāya saddhiṃ gacchante purise āha – “sace devī uyyānato nivattamānā dasabalaṃ passati,	1066	
PA_atk-s04_01a:1066_8	iccetaṃ kusalaṃ. Sace na passati, rājāṇāya naṃ dassethā”ti. Atha kho sā devī divasabhāgaṃ	1066	
PA_atk-s04_01a:1066_9	uyyāne caritvā nivattantī dasabalaṃ adisvāva gantuṃ āraddhā. Atha naṃ rājapurisā	1066	
PA_atk-s04_01a:1066_10	attano aruciyāva deviṃ satthu santikaṃ nayiṃsu.	10661	
PA_atk-s04_01a:1067_0	Satthā taṃ āgacchantiṃ disvā iddhiyā ekaṃ devaccharaṃ nimminitvā tālavaṇṭaṃ gahetvā	1067	
PA_atk-s04_01a:1067_1	bījamānaṃ viya akāsi. Khemā devī taṃ disvā cintesi – “mānamhi naṭṭhā, evarūpā nāma	1067	
PA_atk-s04_01a:1067_2	devaccharappaṭibhāgā itthiyo dasabalassa avidūre tiṭṭhanti, ahaṃ etāsaṃ paricārikāpi	1067	
PA_atk-s04_01a:1067_3	nappahomi, mānamadaṃ hi nissāya pāpacittassa vasena naṭṭhā”ti taṃ nimittaṃ gahetvā	1067	
PA_atk-s04_01a:1067_4	tameva itthiṃ olokayamānā aṭṭhāsi. Athassā passantiyāva tathāgatassa adhiṭṭhānabalena	1067	
PA_atk-s04_01a:1067_5	sā itthī paṭhamavayaṃ atikkamma majjhimavaye ṭhitā viya majjhimavayaṃ atikkamma pacchimavaye	1067	
PA_atk-s04_01a:1067_6	ṭhitā viya ca valittacā palitakesā khaṇḍaviraḷadantā ahosi. Tato tassā passantiyāva	1067	
PA_atk-s04_01a:1067_7	saddhiṃ tālavaṇṭena parivattitvā paripati. Tato khemā pubbahetusampannattā tasmiṃ	1067	
PA_atk-s04_01a:1067_8	ārammaṇe āpāthagate evaṃ cintesi – “evaṃvidhampi nāma sarīraṃ evarūpaṃ vipattiṃ pāpuṇāti,	1067	
PA_atk-s04_01a:1067_9	mayhampi sarīraṃ evaṃgatikameva bhavissatī”ti. Athassā evaṃ cintitakkhaṇe satthā	1067	
PA_atk-s04_01a:1067_10	imaṃ dhammapade gāthamāha –	10671	
PA_atk-s04_01a:1068	“Ye rāgarattānupatanti sotaṃ,	106	
PA_atk-s04_01a:1069	Sayaṃkataṃ makkaṭakova jālaṃ;	106	
PA_atk-s04_01a:1070	Etampi chetvāna vajanti dhīrā,	107	
PA_atk-s04_01a:1071	Anapekkhino sabbadukkhaṃ pahāyā”ti.	107	
PA_atk-s04_01a:1072_0	Sā gāthāpariyosāne ṭhitapade ṭhitāyeva saha paṭisambhidāhi arahattaṃ pāpuṇi. Agāramajjhe	1072	
PA_atk-s04_01a:1072_1	vasantena nāma arahattaṃ pattena taṃdivasameva parinibbāyitabbaṃ vā pabbajitabbaṃ	1072	
PA_atk-s04_01a:1072_2	vā hoti, sā pana attano āyusaṅkhārānaṃ pavattanabhāvaṃ ñatvā “attano pabbajjaṃ anujānāpessāmī”ti	1072	
PA_atk-s04_01a:1072_3	satthāraṃ vanditvā rājanivesanaṃ gantvā rājānaṃ anabhivādetvāva aṭṭhāsi. Rājā iṅgiteneva	1072	
PA_atk-s04_01a:1072_4	aññāsi – “ariyadhammaṃ pattā bhavissatī”ti. Atha naṃ āha – “devi gatā nu kho satthudassanāyā”ti.	1072	
PA_atk-s04_01a:1072_5	Mahārāja, tumhehi diṭṭhadassanaṃ parittaṃ, ahaṃ pana dasabalaṃ sudiṭṭhamakāsiṃ, pabbajjaṃ	1072	
PA_atk-s04_01a:1072_6	me anujānāthāti. Rājā “sādhu, devī”ti sampaṭicchitvā suvaṇṇasivikāya bhikkhuniupassayaṃ	1072	
PA_atk-s04_01a:1072_7	upanetvā pabbājesi. Athassā “khemātherī nāma gihibhāve ṭhatvā arahattaṃ pattā”ti	1072	
PA_atk-s04_01a:1072_8	mahāpaññabhāvo pākaṭo ahosi. Idamettha vatthu. Atha satthā aparabhāge jetavane nisinno	1072	
PA_atk-s04_01a:1072_9	bhikkhuniyo paṭipāṭiyā ṭhānantare ṭhapento khemātheriṃ mahāpaññānaṃ aggaṭṭhāne ṭhapesīti.	1072	
PA_atk-s04_01a:1073	Uppalavaṇṇātherīvatthu	107	
PA_atk-s04_01a:1074_0	237. Tatiye uppalavaṇṇāti nīluppalagabbhasadiseneva vaṇṇena samannāgatattā evaṃladdhanāmā	1074	
PA_atk-s04_01a:1074_1	therī. Sā kira padumuttarabuddhakāle haṃsavatiyaṃ kulagehe paṭisandhiṃ gaṇhitvā aparabhāge	1074	
PA_atk-s04_01a:1074_2	mahājanena saddhiṃ satthu santikaṃ gantvā dhammaṃ suṇantī satthāraṃ ekaṃ bhikkhuniṃ	1074	
PA_atk-s04_01a:1074_3	iddhimantīnaṃ aggaṭṭhāne ṭhapentaṃ disvā sattāhaṃ buddhappamukhassa bhikkhusaṅghassa	1074	
PA_atk-s04_01a:1074_4	mahādānaṃ datvā taṃ ṭhānantaraṃ patthesi. Sā yāvajīvaṃ kusalaṃ katvā devamanussesu	1074	
PA_atk-s04_01a:1074_5	saṃsarantī kassapabuddhakāle bārāṇasinagare kikissa kāsirañño gehe paṭisandhiṃ gaṇhitvā	1074	
PA_atk-s04_01a:1074_6	sattannaṃ bhaginīnaṃ abbhantarā hutvā vīsati vassasahassāni brahmacariyaṃ caritvā	1074	
PA_atk-s04_01a:1074_7	bhikkhusaṅghassa pariveṇaṃ katvā devaloke nibbattā.	1074	
PA_atk-s04_01a:1075_0	Tato cavitvā puna manussalokaṃ āgacchantī ekasmiṃ gāme sahatthā kammaṃ katvā jīvanakaṭṭhāne	1075	
PA_atk-s04_01a:1075_1	nibbattā. Sā ekadivasaṃ khettakuṭiṃ gacchantī antarāmagge ekasmiṃ sare pātova pupphitaṃ	1075	
PA_atk-s04_01a:1075_2	padumapupphaṃ disvā taṃ saraṃ oruyha tañceva pupphaṃ lājapakkhipanatthāya paduminiyā	1075	
PA_atk-s04_01a:1075_3	pattañca gahetvā kedāre sālisīsāni chinditvā kuṭikāya nisinnā lāje bhajjitvā pañca	1075	
PA_atk-s04_01a:1075_4	lājasatāni gaṇesi. Tasmiṃ khaṇe gandhamādanapabbate nirodhasamāpattito vuṭṭhito eko	1075	
PA_atk-s04_01a:1075_5	paccekabuddho āgantvā tassā avidūre aṭṭhāsi. Sā paccekabuddhaṃ disvā lājehi saddhiṃ	1075	
PA_atk-s04_01a:1075_6	padumapupphaṃ gahetvā kuṭito oruyha lāje paccekabuddhassa patte pakkhipitvā padumapupphena	1075	
PA_atk-s04_01a:1075_7	pattaṃ pidhāya adāsi. Athassā paccekabuddhe thokaṃ gate etadahosi – “pabbajitā nāma	1075	
PA_atk-s04_01a:1075_8	pupphena anatthikā, ahaṃ pupphaṃ gahetvā piḷandhissāmī”ti gantvā paccekabuddhassa	1075	
PA_atk-s04_01a:1075_9	hatthato pupphaṃ gahetvā puna cintesi – “sace, ayyo, pupphena anatthiko abhavissa,	1075	
PA_atk-s04_01a:1075_10	pattamatthake ṭhapetuṃ na adassa, addhā ayyassa attho bhavissatī”ti puna gantvā pattamatthake	10751	
PA_atk-s04_01a:1075_11	ṭhapetvā paccekabuddhaṃ khamāpetvā, “bhante, imesaṃ me lājānaṃ nissandena lājagaṇanāya	10751	
PA_atk-s04_01a:1075_12	puttā assu, padumapupphassa nissandena nibbattanibbattaṭṭhāne me pade pade padumapupphaṃ	10751	
PA_atk-s04_01a:1075_13	uṭṭhahatū”ti patthanaṃ akāsi. Paccekabuddho tassā passantiyāva ākāsena gandhamādanapabbataṃ	10751	
PA_atk-s04_01a:1075_14	gantvā taṃ padumaṃ nandamūlakapabbhāre paccekabuddhānaṃ akkamanasopānasamīpe pādapuñchanaṃ katvā ṭhapesi.	10751	
PA_atk-s04_01a:1076_0	Sāpi tassa kammassa nissandena devaloke paṭisandhiṃ gaṇhi, nibbattakālato paṭṭhāya	1076	
PA_atk-s04_01a:1076_1	cassā pade pade mahāpadumapupphaṃ uṭṭhāsi. Sā tato cavitvā pabbatapāde ekasmiṃ padumassare	1076	
PA_atk-s04_01a:1076_2	padumagabbhe nibbatti. Taṃ nissāya eko tāpaso vasati, so pātova mukhadhovanatthāya	1076	
PA_atk-s04_01a:1076_3	saraṃ gantvā taṃ pupphaṃ disvā cintesi – “idaṃ pupphaṃ sesehi mahantataraṃ, sesāni	1076	
PA_atk-s04_01a:1076_4	ca pupphitāni, idaṃ makuḷitameva, bhavitabbamettha kāraṇenā”ti udakaṃ otaritvā taṃ	1076	
PA_atk-s04_01a:1076_5	pupphaṃ gaṇhi. Taṃ tena gahitamattameva pupphitaṃ. Tāpaso antopadumagabbhe nipannadārikaṃ	1076	
PA_atk-s04_01a:1076_6	addasa. Diṭṭhakālato paṭṭhāya ca dhītusinehaṃ labhitvā padumeneva saddhiṃ paṇṇasālaṃ	1076	
PA_atk-s04_01a:1076_7	netvā mañcake nipajjāpesi. Athassā puññānubhāvena aṅguṭṭhake khīraṃ nibbatti. So	1076	
PA_atk-s04_01a:1076_8	tasmiṃ pupphe milāte aññaṃ navapupphaṃ āharitvā taṃ nipajjāpesi. Athassā ādhāvanavidhāvanena	1076	
PA_atk-s04_01a:1076_9	kīḷituṃ samatthakālato paṭṭhāya padavāre padavāre padumapupphaṃ uṭṭhāsi, kuṅkumarāsissa	1076	
PA_atk-s04_01a:1076_10	viyassā sarīravaṇṇo ahosi. Sā appattā devavaṇṇaṃ, atikkantā mānusavaṇṇaṃ ahosi. Sā	10761	
PA_atk-s04_01a:1076_11	pitari phalāphalatthāya gate paṇṇasālāyaṃ ohīyati.	10761	
PA_atk-s04_01a:1077_0	Athekadivasaṃ tassā vayappattakāle pitari phalāphalatthāya gate eko vanacarako taṃ	1077	
PA_atk-s04_01a:1077_1	disvā cintesi – “manussānaṃ nāma evaṃvidhaṃ rūpaṃ natthi, vīmaṃsissāmi na”nti tāpasassa	1077	
PA_atk-s04_01a:1077_2	āgamanaṃ udikkhanto nisīdi. Sā pitari āgacchante paṭipathaṃ gantvā tassa hatthato	1077	
PA_atk-s04_01a:1077_3	kājakamaṇḍaluṃ aggahesi, āgantvā nisinnassa cassa attanā karaṇavattaṃ dassesi. Tadā	1077	
PA_atk-s04_01a:1077_4	so vanacarako manussabhāvaṃ ñatvā tāpasaṃ abhivādetvā nisīdi. Tāpaso taṃ vanacarakaṃ	1077	
PA_atk-s04_01a:1077_5	vanamūlaphalāphalehi ca pānīyena ca nimantetvā, “bho purisa, imasmiṃyeva ṭhāne vasissasi,	1077	
PA_atk-s04_01a:1077_6	udāhu gamisassī”ti pucchi. Gamissāmi, bhante, idha kiṃ karissāmīti. Idaṃ tayā diṭṭhakāraṇaṃ	1077	
PA_atk-s04_01a:1077_7	etto gantvā akathetuṃ sakkhissasīti. Sace, ayyo, na icchati, kiṃ kāraṇā kathessāmīti	1077	
PA_atk-s04_01a:1077_8	tāpasaṃ vanditvā puna āgamanakāle maggasañjānanatthaṃ sākhāsaññañca rukkhasaññañca karonto pakkāmi.	1077	
PA_atk-s04_01a:1078_0	So bārāṇasiṃ gantvā rājānaṃ addasa, rājā “kasmā āgatosī”ti pucchi. “Ahaṃ, deva, tumhākaṃ	1078	
PA_atk-s04_01a:1078_1	vanacarako pabbatapāde acchariyaṃ itthiratanaṃ disvā āgatomhī”ti sabbaṃ pavattiṃ	1078	
PA_atk-s04_01a:1078_2	kathesi. So tassa vacanaṃ sutvā vegena pabbatapādaṃ gantvā avidūre ṭhāne khandhāvāraṃ	1078	
PA_atk-s04_01a:1078_3	nivesetvā vanacarakena ceva aññehi ca purisehi saddhiṃ tāpasassa bhattakiccaṃ katvā	1078	
PA_atk-s04_01a:1078_4	nisinnavelāya tattha gantvā abhivādetvā paṭisanthāraṃ katvā ekamantaṃ nisīdi. Rājā	1078	
PA_atk-s04_01a:1078_5	tāpasassa pabbajitaparikkhārabhaṇḍaṃ pādamūle ṭhapetvā, “bhante, imasmiṃ ṭhāne kiṃ	1078	
PA_atk-s04_01a:1078_6	karoma, gacchāmā”ti āha. Gaccha, mahārājāti. Āma, gacchāmi, bhante. Ayyassa pana	1078	
PA_atk-s04_01a:1078_7	samīpe visabhāgaparisā atthīti assumha, asāruppā esā pabbajitānaṃ, mayā saddhiṃ gacchatu,	1078	
PA_atk-s04_01a:1078_8	bhanteti. Manussānaṃ cittaṃ nāma duttosayaṃ, kathaṃ bahūnaṃ majjhe vasissatīti. Amhākaṃ	1078	
PA_atk-s04_01a:1078_9	rucitakālato paṭṭhāya sesānaṃ jeṭṭhakaṭṭhāne ṭhapetvā paṭijaggissāmi, bhanteti.	1078	
PA_atk-s04_01a:1079_0	So rañño kathaṃ sutvā daharakāle gahitanāmavaseneva, “amma, padumavatī”ti dhītaraṃ	1079	
PA_atk-s04_01a:1079_1	pakkosi. Sā ekavacaneneva paṇṇasālato nikkhamitvā pitaraṃ abhivādetvā aṭṭhāsi. Atha	1079	
PA_atk-s04_01a:1079_2	naṃ pitā āha – “tvaṃ, amma, vayappattā, imasmiṃ ṭhāne raññā diṭṭhakālato paṭṭhāya	1079	
PA_atk-s04_01a:1079_3	vasituṃ ayuttā, raññā saddhiṃ gaccha, ammā”ti. Sā “sādhu, tātā”ti pitu vacanaṃ sampaṭicchitvā	1079	
PA_atk-s04_01a:1079_4	abhivādetvā parodamānā aṭṭhāsi. Rājā “imissā pitu cittaṃ gaṇhāmī”ti tasmiṃyeva ṭhāne	1079	
PA_atk-s04_01a:1079_5	kahāpaṇarāsimhi ṭhapetvā abhisekaṃ akāsi. Atha naṃ gahetvā attano nagaraṃ ānetvā	1079	
PA_atk-s04_01a:1079_6	āgatakālato paṭṭhāya sesaitthiyo anoloketvā tāya saddhiṃyeva ramati. Tā itthiyo issāpakatā	1079	
PA_atk-s04_01a:1079_7	taṃ rañño antare paribhinditukāmā evamāhaṃsu – “nāyaṃ, mahārāja, manussajātikā, kahaṃ	1079	
PA_atk-s04_01a:1079_8	nāma tumhehi manussānaṃ vicaraṇaṭṭhāne padumāni uṭṭhahantāni diṭṭhapubbāni, addhā	1079	
PA_atk-s04_01a:1079_9	ayaṃ yakkhinī, nīharatha naṃ mahārājā”ti. Rājā tāsaṃ kathaṃ sutvā tuṇhī ahosi.	1079	
PA_atk-s04_01a:1080_0	Athassa aparena samayena paccanto kupito. So “garugabbhā padumavatī”ti taṃ nagare	1080	
PA_atk-s04_01a:1080_1	ṭhapetvā paccantaṃ agamāsi. Atha tā itthiyo tassā upaṭṭhāyikāya lañjaṃ datvā “imissā	1080	
PA_atk-s04_01a:1080_2	dārakaṃ jātamattameva apanetvā ekaṃ dārughaṭikaṃ lohitena makkhetvā santike ṭhapehī”ti	1080	
PA_atk-s04_01a:1080_3	āhaṃsu. Padumavatiyāpi nacirasseva gabbhavuṭṭhānaṃ ahosi. Mahāpadumakumāro ekakova	1080	
PA_atk-s04_01a:1080_4	kucchiyaṃ paṭisandhiṃ gaṇhi. Avasesā ekūnapañcasatā dārakā mahāpadumakumārassa mātukucchito	1080	
PA_atk-s04_01a:1080_5	nikkhamitvā nipannakāle saṃsedajā hutvā nibbattiṃsu. Athassa “na tāvāyaṃ satiṃ paṭilabhatī”ti	1080	
PA_atk-s04_01a:1080_6	ñatvā upaṭṭhāyikā ekaṃ dārughaṭikaṃ lohitena makkhetvā samīpe ṭhapetvā tāsaṃ itthīnaṃ	1080	
PA_atk-s04_01a:1080_7	saññaṃ adāsi. Tā pañcasatāpi itthiyo ekekā ekekaṃ dārakaṃ gahetvā cundakārakānaṃ	1080	
PA_atk-s04_01a:1080_8	santikaṃ pesetvā karaṇḍake āharāpetvā attanā attanā gahitadārake tattha nipajjāpetvā	1080	
PA_atk-s04_01a:1080_9	bahi lañchanaṃ katvā ṭhapayiṃsu.	1080	
PA_atk-s04_01a:1081_0	Padumavatīpi kho saññaṃ labhitvā taṃ upaṭṭhāyikaṃ “kiṃ vijātamhi, ammā”ti pucchi.	1081	
PA_atk-s04_01a:1081_1	Sā taṃ santajjetvā “kuto tvaṃ dārakaṃ labhissasī”ti vatvā “ayaṃ te kucchito nikkhantadārako”ti	1081	
PA_atk-s04_01a:1081_2	lohitamakkhitaṃ dārughaṭikaṃ purato ṭhapesi. Sā taṃ disvā domanassappattā “sīghaṃ	1081	
PA_atk-s04_01a:1081_3	naṃ phāletvā apanehi, sace koci passeyya lajjitabbaṃ bhaveyyā”ti āha. Sā tassā kathaṃ	1081	
PA_atk-s04_01a:1081_4	sutvā atthakāmā viya dārughaṭikaṃ phāletvā uddhane pakkhipi.	1081	
PA_atk-s04_01a:1082_0	Rājāpi paccantato āgantvā nakkhattaṃ paṭimānento bahinagare khandhāvāraṃ bandhitvā	1082	
PA_atk-s04_01a:1082_1	nisīdi. Atha tā pañcasatā itthiyo rañño paccuggamanaṃ āgantvā āhaṃsu – “tvaṃ, mahārāja,	1082	
PA_atk-s04_01a:1082_2	na amhākaṃ saddahasi, amhehi vuttaṃ akāraṇaṃ viya hoti. Tvaṃ mahesiyā upaṭṭhāyikaṃ	1082	
PA_atk-s04_01a:1082_3	pakkosāpetvā paṭipuccha, dārughaṭikaṃ te devī vijātā”ti. Rājā taṃ kāraṇaṃ na upaparikkhitvāva	1082	
PA_atk-s04_01a:1082_4	“amanussajātikā bhavissatī”ti taṃ gehato nikkaḍḍhi. Tassā rājagehato saha nikkhamaneneva	1082	
PA_atk-s04_01a:1082_5	padumapupphāni antaradhāyiṃsu, sarīracchavipi vivaṇṇā ahosi. Sā ekikāva antaravīthiyā	1082	
PA_atk-s04_01a:1082_6	pāyāsi. Atha naṃ ekā vayappattā mahallikā itthī disvā dhītusinehaṃ uppādetvā “kahaṃ	1082	
PA_atk-s04_01a:1082_7	gacchasi ammā”ti āha. Āgantukamhi, vasanaṭṭhānaṃ olokentī vicarāmīti. Idhāgaccha,	1082	
PA_atk-s04_01a:1082_8	ammāti vasanaṭṭhānaṃ datvā bhojanaṃ paṭiyādesi.	1082	
PA_atk-s04_01a:1083_0	Tassā imināva niyāmena tattha vasamānāya tā pañcasatā itthiyo ekacittā hutvā rājānaṃ	1083	
PA_atk-s04_01a:1083_1	āhaṃsu – “mahārāja, tumhesu yuddhaṃ gatesu amhehi gaṅgādevatāya ‘amhākaṃ deve vijitasaṅgāme	1083	
PA_atk-s04_01a:1083_2	āgate balikammaṃ katvā udakakīḷaṃ karissāmā’ti patthitaṃ atthi, etamatthaṃ, deva,	1083	
PA_atk-s04_01a:1083_3	jānāpemā”ti. Rājā tāsaṃ vacanena tuṭṭho gaṅgāyaṃ udakakīḷaṃ kātuṃ agamāsi. Tāpi attanā	1083	
PA_atk-s04_01a:1083_4	attanā gahitaṃ karaṇḍakaṃ paṭicchannaṃ katvā ādāya nadiṃ gantvā tesaṃ karaṇḍakānaṃ	1083	
PA_atk-s04_01a:1083_5	paṭicchādanatthaṃ pārupitvā pārupitvā udake patitvā karaṇḍake vissajjesuṃ. Tepi kho	1083	
PA_atk-s04_01a:1083_6	karaṇḍakā sabbe saha gantvā heṭṭhāsote pasāritajālamhi laggiṃsu. Tato udakakīḷaṃ	1083	
PA_atk-s04_01a:1083_7	kīḷitvā rañño uttiṇṇakāle jālaṃ ukkhipantā te karaṇḍake disvā rañño santikaṃ ānayiṃsu.	1083	
PA_atk-s04_01a:1083_8	Rājā karaṇḍake disvā “kiṃ, tātā, karaṇḍakesū”ti āha. Na jānāma, devāti. So te karaṇḍake	1083	
PA_atk-s04_01a:1083_9	vivarāpetvā olokento paṭhamaṃ mahāpadumakumārassa karaṇḍakaṃ vivarāpesi. Tesaṃ pana	1083	
PA_atk-s04_01a:1083_10	sabbesampi karaṇḍakesu nipajjāpitadivaseyeva puññiddhiyā aṅguṭṭhato khīraṃ nibbatti.	10831	
PA_atk-s04_01a:1083_11	Sakko devarājā tassa rañño nikkaṅkhabhāvatthaṃ antokaraṇḍake akkharāni likhāpesi	10831	
PA_atk-s04_01a:1083_12	“ime kumārā padumavatiyā kucchimhi nibbattā bārāṇasirañño puttā, atha ne padumavatiyā	10831	
PA_atk-s04_01a:1083_13	sapattiyo pañcasatā itthiyo karaṇḍakesu pakkhipitvā udake khipiṃsu, rājā imaṃ kāraṇaṃ	10831	
PA_atk-s04_01a:1083_14	jānātū”ti. Karaṇḍake vivaritamatte rājā akkharāni vācetvā dārake disvā mahāpadumakumāraṃ	10831	
PA_atk-s04_01a:1083_15	ukkhipitvā “vegena rathe yojetha, asse kappetha, ahaṃ ajja antonagaraṃ pavisitvā	10831	
PA_atk-s04_01a:1083_16	ekaccānaṃ mātugāmānaṃ piyaṃ karissāmī”ti pāsādaṃ āruyha hatthigīvāya sahassabhaṇḍikaṃ	10831	
PA_atk-s04_01a:1083_17	ṭhapetvā bheriṃ carāpesi “yo padumavatiṃ passati, so imaṃ sahassaṃ gaṇhatū”ti.	10831	
PA_atk-s04_01a:1084_0	Taṃ kathaṃ sutvā padumavatī mātuyā saññaṃ adāsi – “hatthigīvato sahassaṃ gaṇha, ammā”ti.	1084	
PA_atk-s04_01a:1084_1	Ahaṃ evarūpaṃ gaṇhituṃ na visahāmīti. Sā dutiyampi tatiyampi vutte, “kiṃ vatvā gaṇhāmi	1084	
PA_atk-s04_01a:1084_2	ammā”ti āha. “Mama dhītā, padumavatiṃ deviṃ passatī”ti vatvā gaṇhāhīti. Sā “yaṃ vā	1084	
PA_atk-s04_01a:1084_3	taṃ vā hotū”ti gantvā sahassacaṅkoṭakaṃ gaṇhi. Atha naṃ manussā pucchiṃsu – “padumavatiṃ	1084	
PA_atk-s04_01a:1084_4	deviṃ passasi, ammā”ti. “Ahaṃ na passāmi, dhītā kira me passatī”ti āha. Te “kahaṃ	1084	
PA_atk-s04_01a:1084_5	pana sā, ammā”ti vatvā tāya saddhiṃ gantvā padumavatiṃ sañjānitvā pādesu nipatiṃsu.	1084	
PA_atk-s04_01a:1084_6	Tasmiṃ kāle sā “padumavatī devī aya”nti ñatvā “bhāriyaṃ vata itthiyā kammaṃ kataṃ,	1084	
PA_atk-s04_01a:1084_7	yā evaṃvidhassa rañño mahesī samānā evarūpe ṭhāne nirārakkhā vasī”ti āha. Tepi rājapurisā	1084	
PA_atk-s04_01a:1084_8	padumavatiyā nivesanaṃ setasāṇīhi parikkhipāpetvā dvāre ārakkhaṃ ṭhapetvā rañño ārocesuṃ.	1084	
PA_atk-s04_01a:1084_9	Rājā suvaṇṇasivikaṃ pesesi. Sā “ahaṃ evaṃ na gamissāmi, mama vasanaṭṭhānato paṭṭhāya	1084	
PA_atk-s04_01a:1084_10	yāva rājagehaṃ etthantare varapotthakacittattharaṇe attharāpetvā upari suvaṇṇatārakavicittaṃ	10841	
PA_atk-s04_01a:1084_11	celavitānaṃ bandhāpetvā pasādhanatthāya sabbālaṅkāresu pahitesu padasāva gamissāmi,	10841	
PA_atk-s04_01a:1084_12	evaṃ me nāgarā sampattiṃ passissantī”ti āha. Rājā “padumavatiyā yathāruciṃ karothā”ti	10841	
PA_atk-s04_01a:1084_13	āha. Tato padumavatī sabbapasādhanaṃ pasādhetvā “rājagehaṃ gamissāmī”ti maggaṃ paṭipajji.	10841	
PA_atk-s04_01a:1084_14	Athassā akkantaakkantaṭṭhāne varapotthakacittattharaṇāni bhinditvā padumapupphāni	10841	
PA_atk-s04_01a:1084_15	uṭṭhahiṃsu. Sā mahājanassa attano sampattiṃ dassetvā rājanivesanaṃ āruyha sabbe cittattharaṇe	10841	
PA_atk-s04_01a:1084_16	tassā mahallikāya posāvanikamūlaṃ katvā dāpesi.	10841	
PA_atk-s04_01a:1085_0	Rājāpi kho tā pañcasatā itthiyo pakkosāpetvā “imāyo te devi dāsiyo katvā demī”ti	1085	
PA_atk-s04_01a:1085_1	āha. Sādhu, mahārāja, etāsaṃ mayhaṃ dinnabhāvaṃ sakalanagare jānāpehīti. Rājā nagare	1085	
PA_atk-s04_01a:1085_2	bheriṃ carāpesi – “padumavatiyā dūbbhikā pañcasatā itthiyo etissā eva dāsiyo katvā	1085	
PA_atk-s04_01a:1085_3	dinnā”ti. Sā “tāsaṃ sakalanagarena dāsibhāvo sallakkhito”ti ñatvā “ahaṃ mama dāsiyo	1085	
PA_atk-s04_01a:1085_4	bhujissā kātuṃ labhāmi devā”ti rājānaṃ pucchi. Tava icchā devīti. Evaṃ sante tameva	1085	
PA_atk-s04_01a:1085_5	bhericārikaṃ pakkosāpetvā “padumavatideviyā attano dāsiyo katvā dinnā pañcasatā itthiyo	1085	
PA_atk-s04_01a:1085_6	sabbāva bhujissā katāti puna bheriṃ carāpethā”ti āha. Sā tāsaṃ bhujissabhāve kate	1085	
PA_atk-s04_01a:1085_7	ekūnāni pañcasattaputtāni tāsaṃyeva hatthe posanatthāya datvā sayaṃ mahāpadumakumāraṃyeva gaṇhi.	1085	
PA_atk-s04_01a:1086_0	Atha aparabhāge tesaṃ kumārānaṃ kīḷanavaye sampatte rājā uyyāne nānāvidhaṃ kīḷanaṭṭhānaṃ	1086	
PA_atk-s04_01a:1086_1	kāresi. Te attano soḷasavassuddesikakāle sabbeva ekato hutvā uyyāne padumasañchannāya	1086	
PA_atk-s04_01a:1086_2	maṅgalapokkharaṇiyā kīḷantā navapadumāni pupphitāni purāṇapadumāni ca vaṇṭato patantāni	1086	
PA_atk-s04_01a:1086_3	disvā “imassa tāva anupādinnakassa evarūpā jarā pāpuṇāti, kimaṅgaṃ pana amhākaṃ sarīrassa.	1086	
PA_atk-s04_01a:1086_4	Idampi hi evaṃgatikameva bhavissatī”ti ārammaṇaṃ gahetvā sabbeva paccekabodhiñāṇaṃ	1086	
PA_atk-s04_01a:1086_5	nibbattetvā uṭṭhāyuṭṭhāya padumakaṇṇikāsu pallaṅkena nisīdiṃsu.	1086	
PA_atk-s04_01a:1087_0	Atha tehi saddhiṃ āgatā rājapurisā bahugataṃ divasaṃ ñatvā “ayyaputtā tumhākaṃ velaṃ	1087	
PA_atk-s04_01a:1087_1	jānāthā”ti āhaṃsu. Te tuṇhī ahesuṃ. Te purisā gantvā rañño ārocesuṃ – “kumārā deva,	1087	
PA_atk-s04_01a:1087_2	padumakaṇṇikāsu nisinnā, amhesu kathentesupi vacībhedaṃ na karontī”ti. Yathāruciyā	1087	
PA_atk-s04_01a:1087_3	tesaṃ nisīdituṃ dethāti. Te sabbarattiṃ gahitārakkhā padumakaṇṇikāsu nisinnaniyāmeneva	1087	
PA_atk-s04_01a:1087_4	aruṇaṃ uṭṭhāpesuṃ. Purisā punadivase upasaṅkamitvā “devā velaṃ jānāthā”ti āhaṃsu.	1087	
PA_atk-s04_01a:1087_5	Na mayaṃ devā, paccekabuddhā nāma mayanti. Ayyā, tumhe bhāriyaṃ kathaṃ kathetha,	1087	
PA_atk-s04_01a:1087_6	paccekabuddhā nāma tumhādisā na honti, dvaṅgulakesamassudharā kāye paṭimukkaaṭṭhaparikkhārā	1087	
PA_atk-s04_01a:1087_7	hontīti. Te dakkhiṇahatthena sīsaṃ parāmasiṃsu. Tāvadeva gihiliṅgaṃ antaradhāyi,	1087	
PA_atk-s04_01a:1087_8	aṭṭha parikkhārā kāye paṭimukkāva ahesuṃ. Tato passantasseva mahājanassa ākāsena	1087	
PA_atk-s04_01a:1087_9	nandamūlakapabbhāraṃ agamaṃsu.	1087	
PA_atk-s04_01a:1088_0	Sāpi kho, padumavatī devī, “ahaṃ bahuputtā hutvā niputtā jātā”ti hadayasokaṃ patvā	1088	
PA_atk-s04_01a:1088_1	teneva sokena kālaṃ katvā rājagahanagaradvāragāmake sahatthena kammaṃ katvā jīvanakaṭṭhāne	1088	
PA_atk-s04_01a:1088_2	nibbatti. Aparabhāge kulagharaṃ gantvā ekadivasaṃ sāmikassa khettaṃ yāguṃ haramānā	1088	
PA_atk-s04_01a:1088_3	tesaṃ attano puttānaṃ antare aṭṭha paccekabuddhe bhikkhācāravelāya ākāsena gacchante	1088	
PA_atk-s04_01a:1088_4	disvā sīghaṃ sīghaṃ gantvā sāmikassa ārocesi – “passa, ayya, paccekabuddhe, ete nimantetvā	1088	
PA_atk-s04_01a:1088_5	bhojessāmā”ti. So āha – “samaṇasakuṇā nāmete aññatthāpi evaṃ caranti, na ete paccekabuddhā”ti.	1088	
PA_atk-s04_01a:1088_6	Te tesaṃ kathentānaṃyeva avidūre ṭhāne otariṃsu. Sā itthī taṃdivasaṃ attano bhattakhajjabhojanaṃ	1088	
PA_atk-s04_01a:1088_7	tesaṃ datvā “svepi aṭṭha janā mayhaṃ bhikkhaṃ gaṇhathā”ti āha. Sādhu, upāsike, tava	1088	
PA_atk-s04_01a:1088_8	sakkāro ettakova hotu, āsanāni ca aṭṭheva hontu, aññepi bahū paccekabuddhe disvā	1088	
PA_atk-s04_01a:1088_9	tava cittaṃ pasādeyyāsīti. Sā punadivase aṭṭha āsanāni paññāpetvā aṭṭhannaṃ sakkārasammānaṃ paṭiyādetvā nisīdi.	1088	
PA_atk-s04_01a:1089_0	Nimantitapaccekabuddhā sesānaṃ saññaṃ adaṃsu – “mārisā, ajja aññattha agantvā sabbeva	1089	
PA_atk-s04_01a:1089_1	tumhākaṃ mātu saṅgahaṃ karothā”ti. Te tesaṃ vacanaṃ sutvā sabbeva ekato ākāsena āgantvā	1089	
PA_atk-s04_01a:1089_2	mātu-gehadvāre pāturahesuṃ. Sāpi paṭhamaṃ laddhasaññatāya bahūpi disvā na kampittha,	1089	
PA_atk-s04_01a:1089_3	sabbepi te gehaṃ pavesetvā āsanesu nisīdāpesi. Tesu paṭipāṭiyā nisīdantesu navamo	1089	
PA_atk-s04_01a:1089_4	aññāni aṭṭha āsanāni māpetvā sayaṃ dhurāsane nisīdi. Yāva āsanāni vaḍḍhanti, tāva	1089	
PA_atk-s04_01a:1089_5	gehaṃ vaḍḍhati. Evaṃ tesu sabbesupi nisinnesu sā itthī aṭṭhannaṃ paccekabuddhānaṃ	1089	
PA_atk-s04_01a:1089_6	paṭiyāditaṃ sakkāraṃ pañcasatānampi yāvadatthaṃ datvā aṭṭha nīluppalahatthake āharitvā	1089	
PA_atk-s04_01a:1089_7	nimantitapaccekabuddhānaṃyeva pādamūle ṭhapetvā āha – “mayhaṃ, bhante, nibbattanibbattaṭṭhāne	1089	
PA_atk-s04_01a:1089_8	sarīravaṇṇo imesaṃ nīluppalānaṃ antogabbhavaṇṇo viya hotū”ti patthanaṃ akāsi. Paccekabuddhā	1089	
PA_atk-s04_01a:1089_9	mātu anumodanaṃ katvā gandhamādanaṃyeva agamaṃsu.	1089	
PA_atk-s04_01a:1090_0	Sāpi yāvajīvaṃ kusalaṃ katvā tato cutā devaloke nibbattitvā imasmiṃ buddhuppāde sāvatthiyaṃ	1090	
PA_atk-s04_01a:1090_1	seṭṭhikule paṭisandhiṃ gaṇhi, nīluppalagabbhasamānavaṇṇatāya cassā uppalavaṇṇātveva	1090	
PA_atk-s04_01a:1090_2	nāmaṃ akaṃsu. Athassā vayappattakāle sakalajambudīparājāno ca seṭṭhino ca seṭṭhissa	1090	
PA_atk-s04_01a:1090_3	santikaṃ pahiṇiṃsu – “dhītaraṃ amhākaṃ detū”ti. Apahiṇanto nāma nāhosi. Tato seṭṭhi	1090	
PA_atk-s04_01a:1090_4	cintesi – “ahaṃ sabbesaṃ manaṃ gahetuṃ na sakkhissāmi, upāyaṃ panekaṃ karissāmī”ti	1090	
PA_atk-s04_01a:1090_5	dhītaraṃ pakkosāpetvā “pabbajituṃ amma sakkhissasī”ti āha. Tassā pacchimabhavikattā	1090	
PA_atk-s04_01a:1090_6	pituvacanaṃ sīse āsittasatapākatelaṃ viya ahosi, tasmā pitaraṃ “pabbajissāmi, tātā”ti	1090	
PA_atk-s04_01a:1090_7	āha. So tassā sakkāraṃ katvā bhikkhuniupassayaṃ netvā pabbājesi. Tassā acirapabbajitāya	1090	
PA_atk-s04_01a:1090_8	eva uposathāgāre kālavāro pāpuṇi. Sā dīpaṃ jāletvā uposathāgāraṃ sammajjitvā dīpasikhāya	1090	
PA_atk-s04_01a:1090_9	nimittaṃ gaṇhitvā punappunaṃ olokayamānā tejokasiṇārammaṇaṃ jhānaṃ nibbattetvā tadeva	1090	
PA_atk-s04_01a:1090_10	pādakaṃ katvā arahattaṃ pāpuṇi. Arahattaphalena saddhiṃyeva ca iddhivikubbane ciṇṇavasī	10901	
PA_atk-s04_01a:1090_11	ahosi. Sā aparabhāge satthu yamakapāṭihāriyakaraṇadivase “ahaṃ, bhante, pāṭihāriyaṃ	10901	
PA_atk-s04_01a:1090_12	karissāmī”ti sīhanādaṃ nadi. Satthā idaṃ kāraṇaṃ aṭṭhuppattiṃ katvā jetavanavihāre	10901	
PA_atk-s04_01a:1090_13	nisinno paṭipāṭiyā bhikkhuniyo ṭhānantare ṭhapento imaṃ theriṃ iddhimantīnaṃ aggaṭṭhāne ṭhapesīti.	10901	
PA_atk-s04_01a:1091	Paṭācārātherīvatthu	109	
PA_atk-s04_01a:1092_0	238. Catutthe vinayadharānaṃ yadidaṃ paṭācārāti paṭācārā therī vinayadharānaṃ aggāti	1092	
PA_atk-s04_01a:1092_1	dasseti. Sā kira padumuttarabuddhakāle haṃsavatiyaṃ kulagehe paṭisandhiṃ gaṇhitvā	1092	
PA_atk-s04_01a:1092_2	aparabhāge satthu dhammadesanaṃ suṇantī satthāraṃ ekaṃ bhikkhuniṃ vinayadharānaṃ	1092	
PA_atk-s04_01a:1092_3	aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ patthesi. Sā yāvajīvaṃ	1092	
PA_atk-s04_01a:1092_4	kusalaṃ katvā devamanussesu saṃsaritvā kassapabuddhakāle kikissa kāsirañño gehe paṭisandhiṃ	1092	
PA_atk-s04_01a:1092_5	gaṇhitvā sattannaṃ bhaginīnaṃ abbhantarā hutvā vīsati vassasahassāni brahmacariyaṃ	1092	
PA_atk-s04_01a:1092_6	caritvā bhikkhusaṅghassa pariveṇaṃ katvā puna devaloke nibbattitvā ekaṃ buddhantaraṃ	1092	
PA_atk-s04_01a:1092_7	sampattiṃ anubhavitvā imasmiṃ buddhuppāde sāvatthiyaṃ seṭṭhigehe paṭisandhiṃ gaṇhi.	1092	
PA_atk-s04_01a:1093_0	Sā aparabhāge vayappattā attano gehe ekena kammakārena saddhiṃ santhavaṃ katvā aparabhāge	1093	
PA_atk-s04_01a:1093_1	attano samānajātikaṃ kulaṃ gacchantī katasanthavassa purisassa saññaṃ adāsi – “na	1093	
PA_atk-s04_01a:1093_2	tvaṃ sve paṭṭhāya maṃ paṭihārasatenapi daṭṭhuṃ labhissasi, sace te kammaṃ atthi,	1093	
PA_atk-s04_01a:1093_3	idāni maṃ gaṇhitvā gacchāhī”ti. So “evaṃ hotū”ti anucchavikaṃ hatthasāraṃ gahetvā	1093	
PA_atk-s04_01a:1093_4	taṃ ādāya nagarato tīṇi cattāri yojanāni paṭikkamitvā ekasmiṃ gāmake vāsaṃ kappesi.	1093	
PA_atk-s04_01a:1094_0	Atha aparabhāge tassā kucchiyaṃ gabbho patiṭṭhāsi. Sā gabbhe paripakke “idaṃ amhākaṃ	1094	
PA_atk-s04_01a:1094_1	anāthaṭṭhānaṃ, kulagehaṃ gacchāma sāmī”ti āha. So “ajja gacchāma, sve gacchāmā”ti	1094	
PA_atk-s04_01a:1094_2	gantuṃ asakkonto kālaṃ vītināmesi. Sā tassa kāraṇaṃ ñatvā “nāyaṃ bālo maṃ nessatī”ti	1094	
PA_atk-s04_01a:1094_3	tasmiṃ bahi gate “ekikāva kulagehaṃ gamissāmī”ti maggaṃ paṭipajji. So āgantvā taṃ	1094	
PA_atk-s04_01a:1094_4	gehe apassanto paṭivissake pucchitvā “kulagehaṃ gatā”ti sutvā “maṃ nissāya kuladhītā	1094	
PA_atk-s04_01a:1094_5	anāthā jātā”ti padānupadikaṃ gantvā sampāpuṇi. Tassā antarāmaggeva gabbhavuṭṭhānaṃ	1094	
PA_atk-s04_01a:1094_6	ahosi. Tato “yassatthāya mayaṃ gaccheyyāma, so attho antarāmaggeva nipphanno, idāni	1094	
PA_atk-s04_01a:1094_7	gantvā kiṃ karissāmā”ti paṭinivattiṃsu. Puna tassā kucchiyaṃ gabbho patiṭṭhāsīti	1094	
PA_atk-s04_01a:1094_8	purimanayeneva vitthāretabbaṃ.	1094	
PA_atk-s04_01a:1095_0	Antarāmagge panassā gabbhavuṭṭhāne jātamatteyeva catūsu disāsu mahāmegho uṭṭhahi.	1095	
PA_atk-s04_01a:1095_1	Sā taṃ purisaṃ āha – “sāmi, avelāya catūsu disāsu megho uṭṭhito, attano vasanaṭṭhānaṃ	1095	
PA_atk-s04_01a:1095_2	kātuṃ vāyamāhī”ti. So “evaṃ karissāmī”ti daṇḍakehi kuṭikaṃ katvā “chadanatthāya tiṇaṃ	1095	
PA_atk-s04_01a:1095_3	āharissāmī”ti ekasmiṃ mahāvammikapāde tiṇaṃ chindati. Atha naṃ vammike nipanno kaṇhasappo	1095	
PA_atk-s04_01a:1095_4	pāde ḍaṃsi, so tasmiṃyeva ṭhāne patito. Sāpi “idāni āgamissati, idāni āgamissatī”ti	1095	
PA_atk-s04_01a:1095_5	sabbarattiṃ khepetvā “addhā maṃ so ‘anāthā esā’ti magge chaḍḍetvā gato bhavissatī”ti	1095	
PA_atk-s04_01a:1095_6	āloke sañjāte padānusārena olokentī vammikapāde patitaṃ disvā “maṃ nissāya naṭṭho	1095	
PA_atk-s04_01a:1095_7	puriso”ti paridevitvā daharadārakaṃ passenādāya mahallakaṃ aṅgulīhi gāhāpetvā maggena	1095	
PA_atk-s04_01a:1095_8	gacchantī antarāmagge ekaṃ uttānanadiṃ disvā “dvepi dārake ekappahāreneva ādāya gantuṃ	1095	
PA_atk-s04_01a:1095_9	na sakkhissāmī”ti jeṭṭhakaṃ orimatīre ṭhapetvā daharaṃ paratīraṃ netvā pilotikacumbaṭake	1095	
PA_atk-s04_01a:1095_10	nipajjāpetvā puna nivattitvā “itaraṃ gahetvā gamissāmī”ti nadiṃ otari.	10951	
PA_atk-s04_01a:1096_0	Athassā nadīmajjhaṃ pattakāle eko seno “maṃsapiṇḍo aya”nti saññāya dārakaṃ vijjhituṃ	1096	
PA_atk-s04_01a:1096_1	āgacchati. Sā hatthaṃ pasāretvā senaṃ palāpesi. Tassā taṃ hatthavikāraṃ disvā mahallakadārako	1096	
PA_atk-s04_01a:1096_2	“maṃ pakkosatī”ti saññāya nadiṃ otaritvā sote patito yathāsotaṃ agamāsi. Sopi seno	1096	
PA_atk-s04_01a:1096_3	tassā asampattāya eva taṃ daharadārakaṃ gaṇhitvā agamāsi. Sā balavasokābhibhūtā antarāmagge	1096	
PA_atk-s04_01a:1096_4	imaṃ vilāpagītaṃ gāyantī gacchati –	1096	
PA_atk-s04_01a:1097	“Ubho puttā kālaṅkatā, panthe mayhaṃ patī mato”ti.	109	
PA_atk-s04_01a:1098_0	Sā evaṃ vilapamānāva sāvatthiṃ patvā kulasabhāgaṃ gantvāpi sokavaseneva attano gehaṃ	1098	
PA_atk-s04_01a:1098_1	vavatthapetuṃ asakkontī “imasmiṃ ṭhāne evaṃvidhaṃ nāma kulaṃ atthi, kataraṃ taṃ geha”nti	1098	
PA_atk-s04_01a:1098_2	paṭipucchi. Tvaṃ taṃ kulaṃ paṭipucchitvā kiṃ karissasi? Tesaṃ vasanagehaṃ vātappahārena	1098	
PA_atk-s04_01a:1098_3	patitaṃ, tattheva te sabbepi jīvitakkhayaṃ pattā, atha ne khuddakamahallake ekacitakasmiṃyeva	1098	
PA_atk-s04_01a:1098_4	jhāpenti, passa esā dhūmavaṭṭi paññāyatīti. Sā taṃ kathaṃ sutvāva kiṃ tumhe vadathā”ti	1098	
PA_atk-s04_01a:1098_5	attano nivatthasāṭakaṃ sandhāretuṃ asakkontī jātaniyāmeneva bāhā paggayha kandamānā	1098	
PA_atk-s04_01a:1098_6	ñātīnaṃ citakaṭṭhānaṃ gantvā taṃ vilāpagītaṃ paripuṇṇaṃ katvā paridevamānā –	1098	
PA_atk-s04_01a:1099	“Ubho puttā kālaṅkatā, panthe mayhaṃ patī mato;	109	
PA_atk-s04_01a:1100	Mātā pitā ca bhātā ca, ekacitakasmiṃ ḍayhare”ti. –	110	
PA_atk-s04_01a:1101_0	Āha. Aññena janena sāṭakaṃ dinnampi phāletvā phāletvā chaḍḍeti. Atha naṃ diṭṭhadiṭṭhaṭṭhāne	1101	
PA_atk-s04_01a:1101_1	mahājano parivāretvā carati. Athassā “ayaṃ paṭācāraṃ paṭapariharaṇaṃ vinā caratī”ti	1101	
PA_atk-s04_01a:1101_2	paṭācārāteva nāmaṃ akaṃsu. Yasmā cassā so naggabhāvena alajjīācāro pākaṭo ahosi,	1101	
PA_atk-s04_01a:1101_3	tasmā patito ācāro assāti paṭācārātveva nāmaṃ akaṃsu.	1101	
PA_atk-s04_01a:1102_0	Sā ekadivasaṃ satthari mahājanassa dhammaṃ desente vihāraṃ pavisitvā parisapariyante	1102	
PA_atk-s04_01a:1102_1	aṭṭhāsi. Satthā mettāpharaṇena pharitvā “satiṃ paṭilabha, bhagini, satiṃ paṭilabha,	1102	
PA_atk-s04_01a:1102_2	bhaginī”ti āha. Tassā satthu vacanaṃ sutvā balavahirottappaṃ āgataṃ, sā tattheva	1102	
PA_atk-s04_01a:1102_3	bhūmiyaṃ nisīdi. Avidūre ṭhito puriso uttarisāṭakaṃ khipitvā adāsi. Sā taṃ nivāsetvā	1102	
PA_atk-s04_01a:1102_4	dhammaṃ assosi. Satthā tassā cariyavasena imā dhammapade gāthā āha –	1102	
PA_atk-s04_01a:1103	“Na santi puttā tāṇāya, na pitā nāpi bandhavā;	110	
PA_atk-s04_01a:1104	Antakenādhipannassa, natthi ñātīsu tāṇatā.	110	
PA_atk-s04_01a:1105	“Etamatthavasaṃ ñatvā, paṇḍito sīlasaṃvuto;	110	
PA_atk-s04_01a:1106	Nibbānagamanaṃ maggaṃ, khippameva visodhaye”ti. ;	110	
PA_atk-s04_01a:1107_0	Sā gāthāpariyosāne yathāṭhitāva sotāpattiphale patiṭṭhāya satthāraṃ upasaṅkamitvā	1107	
PA_atk-s04_01a:1107_1	vanditvā pabbajjaṃ yāci. Satthā “tassā bhikkhuniupassayaṃ gantvā pabbajā”ti pabbajjaṃ	1107	
PA_atk-s04_01a:1107_2	sampaṭicchi. Sā pabbajitvā nacirasseva arahattaṃ patvā buddhavacanaṃ gaṇhantī vinayapiṭake	1107	
PA_atk-s04_01a:1107_3	ciṇṇavasī ahosi. Aparabhāge satthā jetavane nisinno bhikkhuniyo paṭipāṭiyā ṭhānantare	1107	
PA_atk-s04_01a:1107_4	ṭhapento paṭācāraṃ vinayadharānaṃ aggaṭṭhāne ṭhapesīti.	1107	
PA_atk-s04_01a:1108	Dhammadinnātherīvatthu	110	
PA_atk-s04_01a:1109_0	239. Pañcame dhammakathikānanti dhammakathikānaṃ bhikkhunīnaṃ dhammadinnā aggāti	1109	
PA_atk-s04_01a:1109_1	dasseti. Sā kira padumuttarabuddhakāle haṃsavatiyaṃ parāyattaṭṭhāne nibbattitvā padumuttarassa	1109	
PA_atk-s04_01a:1109_2	bhagavato aggasāvakassa sujātattherassa adhikārakammaṃ katvā taṃ ṭhānantaraṃ patthesi.	1109	
PA_atk-s04_01a:1109_3	Sā yāvajīvaṃ kusalaṃ katvā sagge nibbatti. Sabbaṃ heṭṭhā khemātheriyā abhinīhāravaseneva	1109	
PA_atk-s04_01a:1109_4	veditabbaṃ. Phussabuddhakāle panesā satthu vemātikānaṃ tiṇṇaṃ bhātikānaṃ dānādhikāre	1109	
PA_atk-s04_01a:1109_5	ṭhapitakammikassa gehe vasamānā “ekaṃ dehī”ti vuttā dve adāsi. Evaṃ sabbaṃ aparihāpentī	1109	
PA_atk-s04_01a:1109_6	datvā dvenavutikappe atikkamma kassapabuddhakāle kikissa kāsirañño gehe paṭisandhiṃ	1109	
PA_atk-s04_01a:1109_7	gaṇhitvā sattannaṃ bhaginīnaṃ abbhantarā hutvā vīsati vassasahassāni brahmacariyaṃ	1109	
PA_atk-s04_01a:1109_8	caritvā bhikkhusaṅghassa vasanapariveṇaṃ kāretvā ekaṃ buddhantaraṃ devamanussesu	1109	
PA_atk-s04_01a:1109_9	saṃsarantī imasmiṃ buddhuppāde kulagehe paṭisandhiṃ gaṇhitvā aparabhāge visākhaseṭṭhino	1109	
PA_atk-s04_01a:1109_10	gehaṃ gatā. Visākhaseṭṭhi nāma bimbisārassa sahāyako raññā saddhiṃ dasabalassa paṭhamadassanaṃ	11091	
PA_atk-s04_01a:1109_11	gantvā dhammaṃ sutvā sotāpattiphale patiṭṭhito, aparabhāge anāgāmiphalaṃ sacchākāsi.	11091	
PA_atk-s04_01a:1110_0	So taṃdivasaṃ gharaṃ gantvā sopānamatthake ṭhitāya dhammadinnāya hatthe pasārite	1110	
PA_atk-s04_01a:1110_1	hatthaṃ anālambitvāva pāsādaṃ abhiruhi. Bhuñjamānopi “imaṃ detha, imaṃ harathā”ti	1110	
PA_atk-s04_01a:1110_2	na byāhari. Dhammadinnā kaṭacchuṃ gahetvā parivisamānā cintesi – “ayaṃ me hatthālambakaṃ	1110	
PA_atk-s04_01a:1110_3	dentiyāpi hatthaṃ na ālambi, bhuñjamānopi kiñci na katheti, ko nu kho mayhaṃ doso”ti?	1110	
PA_atk-s04_01a:1110_4	Atha naṃ bhuttāviṃ “ko nu kho me, ayya, doso”ti pucchi. Dhammadinne tuyhaṃ doso natthi,	1110	
PA_atk-s04_01a:1110_5	ahaṃ pana ajja paṭṭhāya santhavavasena tumhākaṃ santike nisīdituṃ vā ṭhātuṃ vā āharāpetvā	1110	
PA_atk-s04_01a:1110_6	khādituṃ vā bhuñjituṃ vā abhabbo. Tvaṃ sace icchasi, imasmiṃ gehe vasa. No ce icchasi,	1110	
PA_atk-s04_01a:1110_7	yattakena te dhanena attho, taṃ gaṇhitvā kulagharaṃ gacchāhīti. Ayyaputta, evaṃ sante	1110	
PA_atk-s04_01a:1110_8	ahaṃ tumhehi chaḍḍitakheḷaṃ vamitavamanaṃ sīsena ukkhipitvā na carissāmi, mayhaṃ	1110	
PA_atk-s04_01a:1110_9	pabbajjaṃ anujānāthāti. Visākho “sādhu, dhammadinne”ti rañño ārocetvā dhammadinnaṃ	1110	
PA_atk-s04_01a:1110_10	suvaṇṇasivikāya bhikkhuniupassayaṃ pabbajjatthāya pesesi.	11101	
PA_atk-s04_01a:1111_0	Sā pabbajitvā cintesi – “ayaṃ tāva seṭṭhi gharamajjhe ṭhitova dukkhassantaṃ akāsi,	1111	
PA_atk-s04_01a:1111_1	pabbajjaṃ laddhakālato paṭṭhāya pana mayāpi dukkhassantaṃ kātuṃ vaṭṭatī”ti ācariyupajjhāyānaṃ	1111	
PA_atk-s04_01a:1111_2	santikaṃ gantvā, “ayye, mayhaṃ ākiṇṇaṭṭhāne cittaṃ na ramati, gāmakāvāsaṃ gacchāmī”ti	1111	
PA_atk-s04_01a:1111_3	āha. Theriyo tassā mahākulā nikkhamma pabbajitabhāvena cittaṃ vāretuṃ asakkontiyo	1111	
PA_atk-s04_01a:1111_4	taṃ gahetvā gāmakāvāsaṃ agamaṃsu. Sā atīte madditasaṅkhāratāya nacirasseva saha paṭisambhidāhi	1111	
PA_atk-s04_01a:1111_5	arahattaṃ pāpuṇi. Athassā etadahosi – “mayhaṃ kiccaṃ matthakaṃ pattaṃ, idha vasitvā	1111	
PA_atk-s04_01a:1111_6	kiṃ karissāmi, rājagahameva gacchāmi, tatra maṃ nissāya bahu ñātisaṅgho puññāni karissatī”ti	1111	
PA_atk-s04_01a:1111_7	theriyo gahetvā nagarameva paccāgatā.	1111	
PA_atk-s04_01a:1112_0	Visākho tassā āgatabhāvaṃ ñatvā “sīghaṃ āgatā ukkaṇṭhitā nu kho bhavissatī”ti sāyanhasamaye	1112	
PA_atk-s04_01a:1112_1	tassā santikaṃ gantvā abhivādetvā ekamantaṃ nisinno “ukkaṇṭhitabhāvaṃ pucchituṃ ayutta”nti	1112	
PA_atk-s04_01a:1112_2	pañcakkhandhādivasena pañhe pucchi, dhammadinnā khaggena uppalanālaṃ chindantī viya	1112	
PA_atk-s04_01a:1112_3	pucchitaṃ pucchitaṃ vissajjesi. Upāsako dhammadinnātheriyā ñāṇassa sūrabhāvaṃ ñatvā	1112	
PA_atk-s04_01a:1112_4	attano adhigataṭṭhāne paṭipāṭiyā tīsu maggesu sabbākārena pañhe pucchitvā uggahavasena	1112	
PA_atk-s04_01a:1112_5	arahattamaggepi pucchi. Dhammadinnātherīpi upāsakassa yāva anāgāmiphalāva visayabhāvaṃ	1112	
PA_atk-s04_01a:1112_6	ñatvā “idāni attano visayaṃ atikkamitvā dhāvatī”ti taṃ nivattentī “accasarā, āvuso	1112	
PA_atk-s04_01a:1112_7	visākha, pañhe, nāsakkhi pañhānaṃ pariyantaṃ gahetuṃ, nibbānogadhañhi, āvuso visākha,	1112	
PA_atk-s04_01a:1112_8	brahmacariyaṃ nibbānaparāyaṇaṃ nibbānapariyosānaṃ. Ākaṅkhamāno ca tvaṃ, āvuso visākha,	1112	
PA_atk-s04_01a:1112_9	bhagavantaṃ upasaṅkamitvā etamatthaṃ puccheyyāsi. Yathā ca te bhagavā byākaroti,	1112	
PA_atk-s04_01a:1112_10	tathā naṃ dhāreyyāsī”ti āha.	11121	
PA_atk-s04_01a:1113_0	Visākho satthu santikaṃ gantvā sabbaṃ pucchāvissajjananayaṃ kathesi. Satthā tassa	1113	
PA_atk-s04_01a:1113_1	vacanaṃ sutvā “mama dhītāya atītānāgatapaccuppannesu khandhesu taṇhā natthī”ti vatvā	1113	
PA_atk-s04_01a:1113_2	dhammapade imaṃ gāthamāha –	1113	
PA_atk-s04_01a:1114	“Yassa pure ca pacchā ca, majjhe ca natthi kiñcanaṃ;	111	
PA_atk-s04_01a:1115	Akiñcanaṃ anādānaṃ, tamahaṃ brūmi brāhmaṇa”nti. ;	111	
PA_atk-s04_01a:1116_0	Tato dhammadinnāya sādhukāraṃ datvā visākhaṃ upāsakaṃ etadavoca – “paṇḍitā, visākha,	1116	
PA_atk-s04_01a:1116_1	dhammadinnā bhikkhunī, mahāpaññā visākha, dhammadinnā bhikkhunī. Maṃ cepi tvaṃ, visākha,	1116	
PA_atk-s04_01a:1116_2	etamatthaṃ puccheyyāsi, ahampi taṃ evameva byākareyyaṃ, yathā taṃ dhammadinnāya bhikkhuniyā	1116	
PA_atk-s04_01a:1116_3	byākataṃ, eso cevetassa attho, evañca naṃ dhārehī”ti. Evametaṃ vatthu samuṭṭhitaṃ.	1116	
PA_atk-s04_01a:1116_4	Aparabhāge satthā jetavane nisinno paṭipāṭiyā bhikkhuniyo ṭhānantare ṭhapento idameva	1116	
PA_atk-s04_01a:1116_5	cūḷavedallaṃ aṭṭhuppattiṃ katvā theriṃ imasmiṃ sāsane dhammakathikānaṃ aggaṭṭhāne ṭhapesīti.	1116	
PA_atk-s04_01a:1117	Nandātherīvatthu	111	
PA_atk-s04_01a:1118_0	240. Chaṭṭhe jhāyīnaṃ yadidaṃ nandāti jhānābhiratānaṃ, nandā therī, aggāti dasseti.	1118	
PA_atk-s04_01a:1118_1	Sā kira padumuttarabuddhakāle haṃsavatiyaṃ kulagehe paṭisandhiṃ gahetvā aparabhāge	1118	
PA_atk-s04_01a:1118_2	satthu dhammaṃ suṇantī satthāraṃ ekaṃ bhikkhuniṃ jhānābhiratānaṃ aggaṭṭhāne ṭhapentaṃ	1118	
PA_atk-s04_01a:1118_3	disvā adhikārakammaṃ katvā taṃ ṭhānantaraṃ patthesi. Sā tato kappasatasahassaṃ devamanussesu	1118	
PA_atk-s04_01a:1118_4	saṃsaritvā amhākaṃ satthu nibbattito puretarameva mahāpajāpatigotamiyā kucchimhi	1118	
PA_atk-s04_01a:1118_5	paṭisandhiṃ gaṇhi, nandātissā nāmaṃ akaṃsu. Rūpanandātipi vuccati. Sā aparabhāge	1118	
PA_atk-s04_01a:1118_6	uttamarūpabhāvena janapadakalyāṇī nāma jātā.	1118	
PA_atk-s04_01a:1119_0	Sā amhākaṃ dasabale sabbaññutaṃ patvā anupubbena kapilavatthuṃ āgantvā nandañca rāhulañca	1119	
PA_atk-s04_01a:1119_1	pabbājetvā pakkante suddhodanamahārājassa parinibbutakāle “mahāpajāpatigotamī ca	1119	
PA_atk-s04_01a:1119_2	rāhulamātā ca nikkhamitvā satthu santike pabbajitā”ti ñatvā “imāsaṃ pabbajitakālato	1119	
PA_atk-s04_01a:1119_3	paṭṭhāya mayhaṃ idha kiṃ kamma”nti mahāpajāpatiyā santikaṃ gantvā pabbaji. Pabbajitadivasato	1119	
PA_atk-s04_01a:1119_4	paṭṭhāya “satthā rūpaṃ garahatī”ti satthu upaṭṭhānaṃ na gacchati, ovādavāre sampatte	1119	
PA_atk-s04_01a:1119_5	aññaṃ pesetvā ovādaṃ āharāpeti. Satthā tassā rūpamadamattabhāvaṃ ñatvā “attano ovādaṃ	1119	
PA_atk-s04_01a:1119_6	attanāva āgantvā gaṇhantu, na bhikkhunīhi aññā pesetabbā”ti āha. Tato rūpanandā aññaṃ	1119	
PA_atk-s04_01a:1119_7	maggaṃ apassantī akāmā ovādaṃ agamāsi.	1119	
PA_atk-s04_01a:1120_0	Satthā tassā caritavasena iddhiyā ekaṃ itthirūpaṃ nimminitvā tālavaṇṭaṃ gahetvā bījamānaṃ	1120	
PA_atk-s04_01a:1120_1	viya akāsi. Rūpanandā taṃ disvā cintesi – “ahaṃ akāraṇeneva pamattā hutvā nāgacchāmi,	1120	
PA_atk-s04_01a:1120_2	evarūpāpi itthiyo satthu santike vissatthā caranti. Mama rūpaṃ etāsaṃ rūpassa kalaṃ	1120	
PA_atk-s04_01a:1120_3	nāgghati soḷasiṃ, ajānitvāva ettakaṃ kālaṃ na āgatamhī”ti tameva itthinimittaṃ gaṇhitvā	1120	
PA_atk-s04_01a:1120_4	olokentī aṭṭhāsi. Satthā tassā pubbahetusampannatāya “aṭṭhīnaṃ nagaraṃ kata”nti dhammapade gāthaṃ vatvā –	1120	
PA_atk-s04_01a:1121	“Caraṃ vā yadi vā tiṭṭhaṃ, nisinno uda vā saya”nti. –	112	
PA_atk-s04_01a:1122_0	Suttaṃ abhāsi. Sā tasmiṃyeva rūpe khayavayaṃ paṭṭhapetvā arahattaṃ pāpuṇi. Imasmiṃ	1122	
PA_atk-s04_01a:1122_1	ṭhāne idaṃ vatthu heṭṭhā khemātheriyā vatthunā sadisamevāti na vitthāritaṃ. Tato	1122	
PA_atk-s04_01a:1122_2	paṭṭhāya, rūpanandā, jhānābhiratānaṃ antare dhurappattā ahosi. Satthā aparabhāge	1122	
PA_atk-s04_01a:1122_3	jetavane nisinno paṭipāṭiyā bhikkhuniyo ṭhānantare ṭhapento nandātheriṃ jhāyīnaṃ	1122	
PA_atk-s04_01a:1122_4	aggaṭṭhāne ṭhapesīti.	1122	
PA_atk-s04_01a:1123	Soṇātherīvatthu	112	
PA_atk-s04_01a:1124_0	241. Sattame āraddhavīriyānanti paggahitaparipuṇṇavīriyānaṃ soṇā aggāti dasseti.	1124	
PA_atk-s04_01a:1124_1	Ayaṃ kira padumuttarabuddhakāle haṃsavatīnagare kulagehe paṭisandhiṃ gahetvā aparabhāge	1124	
PA_atk-s04_01a:1124_2	dhammaṃ suṇantī satthāraṃ ekaṃ bhikkhuniṃ āraddhavīriyānaṃ aggaṭṭhāne ṭhapentaṃ disvā	1124	
PA_atk-s04_01a:1124_3	adhikārakammaṃ katvā taṃ ṭhānantaraṃ patthesi. Sā kappasatasahassaṃ devamanussesu	1124	
PA_atk-s04_01a:1124_4	saṃsaritvā imasmiṃ buddhuppāde sāvatthiyaṃ kulagehe paṭisandhiṃ gahetvā aparabhāge	1124	
PA_atk-s04_01a:1124_5	gharāvāse vutthā bahū puttadhītaro labhitvā sabbepi visuṃ visuṃ gharāvāse patiṭṭhāpesi.	1124	
PA_atk-s04_01a:1124_6	Te tato paṭṭhāya “ayaṃ amhākaṃ kiṃ karissatī”ti taṃ attano santikaṃ āgataṃ “mātā”ti	1124	
PA_atk-s04_01a:1124_7	saññampi na kariṃsu. Bahuputtikasoṇā tesaṃ attani agāravabhāvaṃ ñatvā “gharāvāsena	1124	
PA_atk-s04_01a:1124_8	kiṃ karissāmī”ti nikkhamitvā pabbaji. Atha naṃ bhikkhuniyo “ayaṃ vattaṃ na jānāti,	1124	
PA_atk-s04_01a:1124_9	ayuttaṃ karotī”ti daṇḍakammaṃ karonti. Puttadhītaro taṃ daṇḍakammaṃ āharantiṃ disvā	1124	
PA_atk-s04_01a:1124_10	“ayaṃ yāvajjadivasā sikkhāmattampi na jānātī”ti diṭṭhadiṭṭhaṭṭhāne uppaṇḍesuṃ. Sā	11241	
PA_atk-s04_01a:1124_11	tesaṃ vacanaṃ sutvā uppannasaṃvegā “attano gativisodhanaṃ kātuṃ vaṭṭatī”ti nisinnaṭṭhānepi	11241	
PA_atk-s04_01a:1124_12	ṭhitaṭṭhānepi dvattiṃsākāraṃ sajjhāyati. Sā yatheva pubbe bahuputtikasoṇattherīti	11241	
PA_atk-s04_01a:1124_13	paññāyittha, evaṃ pacchā āraddhavīriyasoṇattherīti pākaṭā jātā.	11241	
PA_atk-s04_01a:1125_0	Athekadivasaṃ bhikkhuniyo vihāraṃ gacchantiyo “bhikkhunisaṅghassa udakaṃ tāpeyyāsi,	1125	
PA_atk-s04_01a:1125_1	soṇe”ti vatvā agamaṃsu. Sāpi udakatāpanato puretarameva aggisālāya caṅkamitvā caṅkamitvā	1125	
PA_atk-s04_01a:1125_2	dvattiṃsākāraṃ sajjhāyantī vipassanaṃ vaḍḍhesi. Satthā gandhakuṭiyaṃ nisinnova imaṃ	1125	
PA_atk-s04_01a:1125_3	obhāsagāthaṃ abhāsi –	1125	
PA_atk-s04_01a:1126	“Yo ca vassasataṃ jīve, apassaṃ dhammamuttamaṃ;	112	
PA_atk-s04_01a:1127	Ekāhaṃ jīvitaṃ seyyo, passato dhammamuttama”nti. ;	112	
PA_atk-s04_01a:1128_0	Sā gāthāpariyosāne arahattaṃ patvā cintesi – “ahaṃ arahattaṃ pattā, āgantukajano	1128	
PA_atk-s04_01a:1128_1	ca anupadhāretvāva mayi avaññāya kiñci vatvā bahuṃ apuññampi pasaveyya, tasmā saṃlakkhaṇakāraṇaṃ	1128	
PA_atk-s04_01a:1128_2	kātuṃ vaṭṭatī”ti. Sā udakabhājanaṃ uddhanaṃ āropetvā heṭṭhā aggiṃ na akāsi. Bhikkhuniyo	1128	
PA_atk-s04_01a:1128_3	āgantvā uddhanaṃ olokentiyo aggiṃ adisvā “imaṃ mahallikaṃ ‘bhikkhunisaṅghassa udakaṃ	1128	
PA_atk-s04_01a:1128_4	tāpehī’ti avocumha, ajjāpi uddhane aggimpi na karotī”ti āhaṃsu. Ayye, kiṃ tumhākaṃ	1128	
PA_atk-s04_01a:1128_5	agginā, uṇhodakena nhāyitukāmā bhājanato udakaṃ gahetvā nhāyathāti? Tāpi “bhavissati	1128	
PA_atk-s04_01a:1128_6	ettha kāraṇa”nti gantvā udake hatthaṃ otāretvā uṇhabhāvaṃ ñatvā ekakuṭaṃ āharitvā	1128	
PA_atk-s04_01a:1128_7	udakaṃ gaṇhanti, gahitagahitaṭṭhānaṃ paripūrati. Tadā sabbāva tassā arahatte ṭhitabhāvaṃ	1128	
PA_atk-s04_01a:1128_8	ñatvā daharatarā tāva pañcapatiṭṭhitena pādesu patitvā “mayaṃ, ayye, ettakaṃ kālaṃ	1128	
PA_atk-s04_01a:1128_9	tumhe anupadhāretvā viheṭhetvā viheṭhetvā kathayimha, khamatha no”ti khamāpesuṃ.	1128	
PA_atk-s04_01a:1128_10	Vuddhatarāpi ukkuṭikaṃ nisīditvā “khama, ayye”ti khamāpesuṃ. Tato paṭṭhāya “mahallakakāle	11281	
PA_atk-s04_01a:1128_11	pabbajitvāpi āraddhavīriyabhāvena nacirasseva aggaphale patiṭṭhitā”ti theriyā guṇo	11281	
PA_atk-s04_01a:1128_12	pākaṭo ahosi. Aparabhāge satthā jetavane nisīditvā bhikkhuniyo paṭipāṭiyā ṭhānantare	11281	
PA_atk-s04_01a:1128_13	ṭhapento soṇattheriṃ āraddhavīriyānaṃ aggaṭṭhāne ṭhapesīti.	11281	
PA_atk-s04_01a:1129	Bakulātherīvatthu	112	
PA_atk-s04_01a:1130_0	242. Aṭṭhame dibbacakkhukānaṃ yadidaṃ bakulāti dibbacakkhukānaṃ, bakulā therī, aggāti	1130	
PA_atk-s04_01a:1130_1	dasseti. Ayaṃ kira padumuttarabuddhakāle haṃsavatiyaṃ kulagehe nibbattitvā satthu	1130	
PA_atk-s04_01a:1130_2	dhammakathaṃ suṇantī satthāraṃ ekaṃ bhikkhuniṃ dibbacakkhukānaṃ aggaṭṭhāne ṭhapentaṃ	1130	
PA_atk-s04_01a:1130_3	disvā adhikārakammaṃ katvā taṃ ṭhānantaraṃ patthesi. Sā kappasatasahassaṃ devesu	1130	
PA_atk-s04_01a:1130_4	ca manussesu ca saṃsaritvā imasmiṃ buddhuppāde sāvatthiyaṃ kulagehe nibbattitvā aparabhāge	1130	
PA_atk-s04_01a:1130_5	satthu dhammadesanaṃ sutvā paṭiladdhasaddhā pabbajitvā nacirasseva arahattaṃ pāpuṇi.	1130	
PA_atk-s04_01a:1130_6	Sā tato paṭṭhāya dibbacakkhumhi ciṇṇavasī ahosi. Aparabhāge satthā jetavane nisinno	1130	
PA_atk-s04_01a:1130_7	bhikkhuniyo paṭipāṭiyā ṭhānantare ṭhapento imaṃ theriṃ dibbacakkhukānaṃ aggaṭṭhāne ṭhapesīti.	1130	
PA_atk-s04_01a:1131	Kuṇḍalakesātherīvatthu	113	
PA_atk-s04_01a:1132_0	243. Navame khippābhiññānanti khippābhiññānaṃ bhikkhunīnaṃ, bhaddā kuṇḍalakesā, aggāti	1132	
PA_atk-s04_01a:1132_1	dasseti. Ayampi hi padumuttarabuddhakāle haṃsavatiyaṃ kulagehe nibbattā satthu dhammakathaṃ	1132	
PA_atk-s04_01a:1132_2	sutvā satthāraṃ ekaṃ bhikkhuniṃ khippābhiññānaṃ aggaṭṭhāne ṭhapentaṃ disvā adhikārakammaṃ	1132	
PA_atk-s04_01a:1132_3	katvā taṃ ṭhānantaraṃ patthesi. Sā kappasatasahassaṃ devamanussesu saṃsaritvā kassapabuddhakāle	1132	
PA_atk-s04_01a:1132_4	kikissa kāsirañño gehe sattannaṃ bhaginīnaṃ abbhantarā hutvā vīsati vassasahassāni	1132	
PA_atk-s04_01a:1132_5	dasa sīlāni samādāya komārikabrahmacariyaṃ carantī saṅghassa vasanapariveṇaṃ kāretvā	1132	
PA_atk-s04_01a:1132_6	ekaṃ buddhantaraṃ devamanussesu saṃsaritvā imasmiṃ buddhuppāde rājagahanagare seṭṭhikule	1132	
PA_atk-s04_01a:1132_7	paṭisandhiṃ gaṇhi, bhaddātissā nāmaṃ akaṃsu.	1132	
PA_atk-s04_01a:1133_0	Taṃdivasaṃyeva ca tasmiṃ nagare purohitaputto jāto. Tassa jātavelāya rājanivesanaṃ	1133	
PA_atk-s04_01a:1133_1	ādiṃ katvā sakalanagare āvudhāni pajjaliṃsu. Purohito pātova rājakulaṃ gantvā rājānaṃ	1133	
PA_atk-s04_01a:1133_2	sukhaseyyaṃ pucchi. Rājā “kuto me, ācariya, sukhaseyyā, ajja sabbarattiṃ rājanivesane	1133	
PA_atk-s04_01a:1133_3	āvudhāni pajjalitāni disvā bhayappattā ahumhā”ti āha. Mahārāja, tappaccayā mā cintayittha,	1133	
PA_atk-s04_01a:1133_4	na tumhākaṃyeva gehe āvudhāni pajjaliṃsu, sakalanagare evaṃ ahosīti. Kiṃ kāraṇā,	1133	
PA_atk-s04_01a:1133_5	ācariyāti? Amhākaṃ gehe coranakkhattena dārako jāto, so sakalanagarassa sattu hutvā	1133	
PA_atk-s04_01a:1133_6	uppanno, tassetaṃ pubbanimittaṃ. Tumhākaṃ upaddavo natthi, sace pana icchatha, hārema	1133	
PA_atk-s04_01a:1133_7	nanti. Amhākaṃ pīḷāya asatiyā hāraṇakammaṃ natthīti. Purohito “mama putto attano	1133	
PA_atk-s04_01a:1133_8	nāmaṃ gahetvāva āgato”ti sattukotevassa nāmaṃ akāsi. Seṭṭhigehepi bhaddā vaḍḍhati,	1133	
PA_atk-s04_01a:1133_9	purohitagehepi sattuko vaḍḍhati. So attano ādhāvanavidhāvanena kīḷituṃ samatthakālato	1133	
PA_atk-s04_01a:1133_10	paṭṭhāya attano vicaraṇaṭṭhāne yaṃ yaṃ passati, taṃ taṃ sabbaṃ āharitvā mātāpitūnaṃ	11331	
PA_atk-s04_01a:1133_11	gehaṃ pūreti. Pitā naṃ kāraṇasahassampi vatvā vāretuṃ nāsakkhi.	11331	
PA_atk-s04_01a:1134_0	Aparabhāge panassa vayappattassa sabbākārenāpi vāretuṃ asakkuṇeyyabhāvaṃ ñatvā dve	1134	
PA_atk-s04_01a:1134_1	nīlasāṭake datvā sandhicchedanaupakaraṇañca siṅghāṭakayantañca hatthe datvā “tvaṃ	1134	
PA_atk-s04_01a:1134_2	imināva kammena jīvāhī”ti naṃ vissajjesi. So taṃdivasato paṭṭhāya siṅghāṭakayantaṃ	1134	
PA_atk-s04_01a:1134_3	khipitvā kulānaṃ pāsāde āruyha sandhiṃ chinditvā parakulesu nikkhittabhaṇḍaṃ attanā	1134	
PA_atk-s04_01a:1134_4	ṭhapitaṃ viya gahetvā gacchati. Sakalanagare tena aviluttagehaṃ nāma nāhosi. Ekadivasaṃ	1134	
PA_atk-s04_01a:1134_5	rājā rathena nagare vicaranto sārathiṃ pucchi – “kiṃ nu kho imasmiṃ nagare tasmiṃ	1134	
PA_atk-s04_01a:1134_6	tasmiṃ ghare chiddameva paññāyatī”ti. Deva imasmiṃ nagare sattuko nāma coro bhittiṃ	1134	
PA_atk-s04_01a:1134_7	chinditvā kulānaṃ santakaṃ haratīti. Rājā nagaraguttikaṃ pakkosāpetvā “imasmiṃ kira	1134	
PA_atk-s04_01a:1134_8	nagare evarūpo nāma coro atthi, kasmā naṃ na gaṇhasī”ti āha. Mayaṃ, deva, taṃ coraṃ	1134	
PA_atk-s04_01a:1134_9	sahoḍḍhaṃ passituṃ na sakkomāti. Sace ajja naṃ coraṃ gaṇhasi, jīvasi. Sace na gaṇhasi,	1134	
PA_atk-s04_01a:1134_10	rājāṇaṃ te karissāmīti. Evaṃ devāti nagaraguttiko sakalanagare manusse cāretvā taṃ	11341	
PA_atk-s04_01a:1134_11	bhittiṃ chinditvā parabhaṇḍaṃ avaharantaṃ sahoḍḍhameva gahetvā rañño dassesi. Rājā	11341	
PA_atk-s04_01a:1134_12	“imaṃ coraṃ dakkhiṇadvārena nīharitvā ghātethā”ti āha. Nagaraguttiko rañño paṭissuṇitvā	11341	
PA_atk-s04_01a:1134_13	taṃ coraṃ catukke catukke pahārasahassena tāḷento gāhāpetvā dakkhiṇadvāraṃ gacchati.	11341	
PA_atk-s04_01a:1135_0	Tasmiṃ samaye ayaṃ bhaddā nāma seṭṭhidhītā mahājanassa kolāhalasaddena sīhapañjaraṃ	1135	
PA_atk-s04_01a:1135_1	ugghāṭetvā olokentī taṃ sattukaṃ coraṃ tathā nīyamānaṃ disvā ubhohi hatthehi hadayaṃ	1135	
PA_atk-s04_01a:1135_2	sandhārentī gantvā sirisayane adhomukhā nipajji. Sā ca tassa kulassa ekadhītā, tenassā	1135	
PA_atk-s04_01a:1135_3	ñātakā appamattakampi mukhavikāraṃ sahituṃ na sakkonti. Atha naṃ mātā sayane nipannaṃ	1135	
PA_atk-s04_01a:1135_4	disvā “kiṃ karosi, ammā”ti pucchi. Etaṃ vajjhaṃ katvā nīyamānaṃ coraṃ addasa, ammāti?	1135	
PA_atk-s04_01a:1135_5	Āma, ammāti. Etaṃ labhamānā jīvissāmi, alabhamānāya me maraṇamevāti. Te taṃ nānappakārenapi	1135	
PA_atk-s04_01a:1135_6	saññāpetuṃ asakkontā “maraṇā jīvitaṃ seyyo”ti sallakkhesuṃ. Athassā pitā nagaraguttikassa	1135	
PA_atk-s04_01a:1135_7	santikaṃ gantvā sahassaṃ lañjaṃ datvā “mayhaṃ dhītā core paṭibaddhacittā, yena kenaci	1135	
PA_atk-s04_01a:1135_8	upāyena imaṃ muñcā”ti āha. So “sādhū”ti seṭṭhissa paṭissuṇitvā coraṃ gahetvā yāva	1135	
PA_atk-s04_01a:1135_9	sūriyassa atthaṅgamanā ito cito ca papañcāpetvā sūriye atthaṅgate cārakato ekaṃ manussaṃ	1135	
PA_atk-s04_01a:1135_10	nīharāpetvā sattukassa bandhanaṃ mocetvā sattukaṃ seṭṭhigehaṃ pesetvā tena bandhanena	11351	
PA_atk-s04_01a:1135_11	itaraṃ bandhitvā dakkhiṇadvārena nīharitvā ghātesi. Seṭṭhidāsāpi sattukaṃ gahetvā	11351	
PA_atk-s04_01a:1135_12	seṭṭhino nivesanaṃ āgamaṃsu. Taṃ disvā seṭṭhi “dhītu manaṃ pūressāmī”ti sattukaṃ	11351	
PA_atk-s04_01a:1135_13	gandhodakena nhāpetvā sabbālaṅkārapaṭimaṇḍitaṃ kāretvā pāsādaṃ pesesi. Bhaddāpi “paripuṇṇo	11351	
PA_atk-s04_01a:1135_14	me saṅkappo”ti anekālaṅkārena alaṅkaritvā taṃ paricarati.	11351	
PA_atk-s04_01a:1136_0	Sattuko katipāhaṃ vītināmetvā cintesi – “imissā pasādhanabhaṇḍakaṃ mayhaṃ bhavissati,	1136	
PA_atk-s04_01a:1136_1	kenaci upāyena imaṃ ābharaṇaṃ gahetuṃ vaṭṭatī”ti samīpe sukhena nisinnakāle bhaddaṃ	1136	
PA_atk-s04_01a:1136_2	āha – “mayhaṃ ekaṃ vacanaṃ vattabbaṃ atthī”ti. Seṭṭhidhītā sahassalābhaṃ labhitvā	1136	
PA_atk-s04_01a:1136_3	viya tuṭṭhamānasā “vissatthaṃ vadehi, ayyā”ti āha. Tvaṃ cintesi – “maṃ nissāya iminā	1136	
PA_atk-s04_01a:1136_4	jīvitaṃ laddha”nti, ahaṃ pana gahitamattova corapapātapabbate adhivatthāya devatāya	1136	
PA_atk-s04_01a:1136_5	“sacāhaṃ jīvitaṃ labhissāmi, balikammaṃ te dassāmī”ti āyāciṃ. Taṃ nissāya mayā jīvitaṃ	1136	
PA_atk-s04_01a:1136_6	laddhaṃ, sīghaṃ balikammaṃ sajjāpehīti. Bhaddā, “ahaṃ tassa manaṃ pūressāmī”ti balikammaṃ	1136	
PA_atk-s04_01a:1136_7	sajjāpetvā sabbaṃ pasādhanaṃ pasādhetvā ekayāne āruyha sāmikena saddhiṃ corapapātapabbataṃ	1136	
PA_atk-s04_01a:1136_8	gantvā “pabbatadevatāya balikammaṃ karissāmī”ti abhiruhituṃ āraddhā. Sattuko cintesi	1136	
PA_atk-s04_01a:1136_9	– “sabbesu abhiruhantesu mama imissā ābharaṇaṃ gahetuṃ na okāso bhavissatī”ti tameva	1136	
PA_atk-s04_01a:1136_10	balibhājanaṃ gāhāpetvā pabbataṃ abhiruhi.	11361	
PA_atk-s04_01a:1137_0	So bhaddāya saddhiṃ kathento piyakathaṃ na katheti. Sā iṅgiteneva tassa adhippāyaṃ	1137	
PA_atk-s04_01a:1137_1	aññāsi. Atha naṃ so āha – “bhadde, tava uttarisāṭakaṃ omuñcitvā kāyāruḷhaṃ te pasādhanaṃ	1137	
PA_atk-s04_01a:1137_2	ettha bhaṇḍikaṃ karohī”ti. Sāmi mayhaṃ ko aparādhoti? Kiṃ panāhaṃ, bāle, balikammatthaṃ	1137	
PA_atk-s04_01a:1137_3	āgatoti saññaṃ karosi? Ahañhi imissā devatāya yakanaṃ ubbaṭṭhetvā dadeyyaṃ, balikammāpadesena	1137	
PA_atk-s04_01a:1137_4	pana tava ābharaṇaṃ gaṇhitukāmo hutvā āgatomhīti. Kassa pana, ayya, pasādhanaṃ, kassa	1137	
PA_atk-s04_01a:1137_5	ahanti? Mayaṃ evarūpaṃ na jānāma, aññaṃ tava santakaṃ, aññaṃ mama santakanti. Sādhu,	1137	
PA_atk-s04_01a:1137_6	ayya, ekaṃ pana me adhippāyaṃ pūretha, alaṅkataniyāmeneva me purato ca pacchato ca	1137	
PA_atk-s04_01a:1137_7	āliṅgituṃ dethāti. So “sādhū”ti sampaṭicchi. Sā tena sampaṭicchitabhāvaṃ ñatvā purato	1137	
PA_atk-s04_01a:1137_8	āliṅgitvā pacchato āliṅgantī viya hutvā pabbatapapāte pātesi. So patanto ākāseyeva	1137	
PA_atk-s04_01a:1137_9	cuṇṇavicuṇṇo ahosi. Tāya kataṃ vicitrabhāvaṃ disvā pabbate adhivatthā devatā guṇakittanavasena imā gāthā āha –	1137	
PA_atk-s04_01a:1138	“Na so sabbesu ṭhānesu, puriso hoti paṇḍito;	113	
PA_atk-s04_01a:1139	Itthīpi paṇḍitā hoti, tattha tattha vicakkhaṇā.	113	
PA_atk-s04_01a:1140	“Na so sabbesu ṭhānesu, puriso hoti paṇḍito;	114	
PA_atk-s04_01a:1141	Itthīpi paṇḍitā hoti, muhuttamapi cintaye”ti. ;	114	
PA_atk-s04_01a:1142_0	Tato bhaddā cintesi – “na sakkā mayā iminā niyāmena puna gehaṃ gantuṃ, itova gantvā	1142	
PA_atk-s04_01a:1142_1	ekaṃ pabbajjaṃ pabbajissāmī”ti, nigaṇṭhārāmaṃ gantvā nigaṇṭhe pabbajjaṃ yāci. Atha	1142	
PA_atk-s04_01a:1142_2	naṃ te āhaṃsu – “kena niyāmena pabbajjā hotū”ti? Yaṃ tumhākaṃ pabbajjāya uttamaṃ,	1142	
PA_atk-s04_01a:1142_3	tadeva karothāti. Te “sādhū”ti tassā tālaṭṭhinā kese luñcitvā pabbājesuṃ. Kesā puna	1142	
PA_atk-s04_01a:1142_4	vaḍḍhantā rāsirāsivasena kuṇḍalāvattā hutvā vaḍḍhiṃsu. Sā teneva kāraṇena kuṇḍalakesā	1142	
PA_atk-s04_01a:1142_5	nāma jātā. Sā attano pabbajitaṭṭhāne sabbasippaṃ uggaṇhitvā “etesaṃ ito uttari viseso	1142	
PA_atk-s04_01a:1142_6	natthī”ti ñatvā gāmanigamarājadhāniyo vicarantī yattha yattha paṇḍitā atthi, tattha	1142	
PA_atk-s04_01a:1142_7	tattha gantvā tesaṃ jānanasippaṃ sabbameva uggaṇhāti. Athassā bahūsu ṭhānesu sikkhitabhāvena	1142	
PA_atk-s04_01a:1142_8	paṭivādaṃ dātuṃ samatthā na honti. Sā attanā saddhiṃ kathetuṃ samatthaṃ adisvā yaṃ	1142	
PA_atk-s04_01a:1142_9	gāmaṃ vā nigamaṃ vā pavisati, tassa dvāre vālukarāsiṃ katvā tattha jambusākhaṃ ṭhapeti.	1142	
PA_atk-s04_01a:1142_10	“Yo mama vādaṃ āropetuṃ sakkoti, so imaṃ sākhaṃ maddatū”ti samīpe ṭhitānaṃ dārakānaṃ	11421	
PA_atk-s04_01a:1142_11	saññaṃ deti. Taṃ sattāhampi maddantā na honti. Atha naṃ gahetvā pakkamati.	11421	
PA_atk-s04_01a:1143_0	Tasmiṃ samaye amhākaṃ bhagavā loke nibbattitvā sāvatthiṃ upanissāya jetavane viharati.	1143	
PA_atk-s04_01a:1143_1	Kuṇḍalakesāpi kho anupubbena sāvatthiṃ patvā antonagaraṃ pavisamānā porāṇakaniyāmeneva	1143	
PA_atk-s04_01a:1143_2	vālukārāsimhi sākhaṃ ṭhapetvā dārakānaṃ saññaṃ datvā pāvisi. Tasmiṃ samaye dhammasenāpati	1143	
PA_atk-s04_01a:1143_3	bhikkhusaṅghe paviṭṭhe ekakova nagaraṃ pavisanto vālukāthūpe jambusākhaṃ disvā “kasmā	1143	
PA_atk-s04_01a:1143_4	ayaṃ ṭhapitā”ti pucchi. Dārakā taṃ kāraṇaṃ aparihāpetvā kathesuṃ. Evaṃ sante imaṃ	1143	
PA_atk-s04_01a:1143_5	gahetvā maddatha, dārakāti. Tesu therassa vacanaṃ sutvā ekacce maddituṃ na visahiṃsu,	1143	
PA_atk-s04_01a:1143_6	ekacce taṃkhaṇeyeva madditvā cuṇṇavicuṇṇaṃ akaṃsu. Kuṇḍalakesā bhattakiccaṃ katvā	1143	
PA_atk-s04_01a:1143_7	nikkhamantī taṃ sākhaṃ madditaṃ disvā “kassetaṃ kamma”nti pucchi. Athassā dhammasenāpatinā	1143	
PA_atk-s04_01a:1143_8	kārāpitabhāvaṃ kathayiṃsu. Sā “attano thāmaṃ ajānanto imaṃ sākhaṃ maddāpetuṃ no visahissati,	1143	
PA_atk-s04_01a:1143_9	addhā mahanto eso bhavissati. Ahampi pana khuddikā bhavantī na sobhissāmi, antogāmameva	1143	
PA_atk-s04_01a:1143_10	pavisitvā parisāya saññaṃ dātuṃ vaṭṭatī”ti cintetvā tathā akāsi. Asītikulasahassanivāse	11431	
PA_atk-s04_01a:1143_11	nagare sabhāgasabhāgavasena sabbeva sañjāniṃsūti veditabbaṃ.	11431	
PA_atk-s04_01a:1144_0	Theropi bhattakiccaṃ katvā aññatarasmiṃ rukkhamūle nisīdi. Athāyaṃ kuṇḍalakesā mahājanaparivutā	1144	
PA_atk-s04_01a:1144_1	therassa santikaṃ gantvā paṭisanthāraṃ katvā ekamantaṃ ṭhatvā, “bhante, tumhehi sākhā	1144	
PA_atk-s04_01a:1144_2	maddāpitā”ti pucchi. Āma, mayā maddāpitāti. Evaṃ sante tumhehi saddhiṃ amhākaṃ vādo	1144	
PA_atk-s04_01a:1144_3	hotu, bhanteti. Hotu, bhaddeti. Kassa pucchā hotu, kassa vissajjananti? Pucchā nāma	1144	
PA_atk-s04_01a:1144_4	amhākaṃ pattā, tvaṃ pana tuyhaṃ jānanakaṃ pucchāti. Sā therena dinnaanumatiyā sabbameva	1144	
PA_atk-s04_01a:1144_5	attano jānanakaṃ vādaṃ pucchi, thero sabbaṃ vissajjesi. Sā sabbaṃ pucchitvā tuṇhī	1144	
PA_atk-s04_01a:1144_6	ahosi. Atha naṃ thero āha – “tayā bahuṃ pucchitaṃ, mayampi ekaṃ pañhaṃ pucchāmā”ti.	1144	
PA_atk-s04_01a:1144_7	Pucchatha, bhanteti. Ekaṃ nāma kinti? Kuṇḍalakesā “na jānāmi, bhante”ti āha. Tvaṃ	1144	
PA_atk-s04_01a:1144_8	ettakampi na jānāsi, aññaṃ kiṃ jānissasīti? Sā therassa pādesu patitvā “tumhākaṃ	1144	
PA_atk-s04_01a:1144_9	saraṇaṃ gacchāmi, bhante”ti āha. Mama saraṇagamanakammaṃ natthi, sadevake loke aggapuggalo	1144	
PA_atk-s04_01a:1144_10	dhuravihāre vasati, taṃ saraṇaṃ gacchāhīti. Sā “evaṃ karissāmi, bhante”ti sāyanhasamaye	11441	
PA_atk-s04_01a:1144_11	satthu dhammadesanāvelāya satthu santikaṃ gantvā pañcapatiṭṭhitena vanditvā ekamantaṃ	11441	
PA_atk-s04_01a:1144_12	aṭṭhāsi. Satthā tassā madditasaṅkhārāya cariyāvasena dhammapade imaṃ gāthamāha –	11441	
PA_atk-s04_01a:1145	“Sahassamapi ce gāthā, anatthapadasaṃhitā;	114	
PA_atk-s04_01a:1146	Ekaṃ gāthāpadaṃ seyyo, yaṃ sutvā upasammatī”ti. ;	114	
PA_atk-s04_01a:1147_0	Sā gāthāpariyosāne yathāṭhitāva saha paṭisambhidāhi arahattaṃ patvā pabbajjaṃ yāci.	1147	
PA_atk-s04_01a:1147_1	Satthā tassā pabbajjaṃ sampaṭicchi. Sā bhikkhunupassayaṃ gantvā pabbaji. Aparabhāge	1147	
PA_atk-s04_01a:1147_2	catuparisamajjhe kathā udapādi – “mahantā vatāyaṃ bhaddā kuṇḍalakesā, yā catuppadikagāthāvasāne	1147	
PA_atk-s04_01a:1147_3	arahattaṃ pattā”ti. Satthā taṃ kāraṇaṃ aṭṭhuppattiṃ katvā theriṃ khippābhiññānaṃ	1147	
PA_atk-s04_01a:1147_4	aggaṭṭhāne ṭhapesīti.	1147	
PA_atk-s04_01a:1148	Bhaddākāpilānītherīvatthu	114	
PA_atk-s04_01a:1149_0	244. Dasame pubbenivāsanti pubbe nivutthakkhandhasantānaṃ anussarantīnaṃ bhaddā kāpilānī	1149	
PA_atk-s04_01a:1149_1	aggāti dasseti. Sā kira padumuttarabuddhakāle haṃsavatiyaṃ kulagehe nibbattitvā satthu	1149	
PA_atk-s04_01a:1149_2	dhammadesanaṃ suṇantī satthāraṃ ekaṃ bhikkhuniṃ pubbenivāsaṃ anussarantīnaṃ aggaṭṭhāne	1149	
PA_atk-s04_01a:1149_3	ṭhapentaṃ disvā adhikārakammaṃ katvā taṃ ṭhānantaraṃ patthesi. Sā kappasatasahassaṃ	1149	
PA_atk-s04_01a:1149_4	devamanussesu saṃsaritvā anuppanne buddhe bārāṇasiyaṃ kulagehe paṭisandhiṃ gaṇhitvā	1149	
PA_atk-s04_01a:1149_5	attano sāmibhaginiyā saddhiṃ kalahaṃ karontī tāya paccekabuddhassa piṇḍapāte dinne,	1149	
PA_atk-s04_01a:1149_6	“ayaṃ imassa piṇḍapātaṃ datvā attano vasaṃ vattetī”ti paccekabuddhassa hatthato pattaṃ	1149	
PA_atk-s04_01a:1149_7	gaṇhitvā bhattaṃ chaḍḍetvā kalalassa pūretvā adāsi. Mahājano “bālā aya”nti garahitvā,	1149	
PA_atk-s04_01a:1149_8	“yāya te saddhiṃ kalaho kato, tassā kiñci na karosi, paccekabuddho te kiṃ aparajjhatī”ti	1149	
PA_atk-s04_01a:1149_9	āha. Sā tesaṃ vacanena lajjāyamānā puna pattaṃ gahetvā kalalaṃ hāretvā dhovitvā gandhacuṇṇena	1149	
PA_atk-s04_01a:1149_10	ubbaṭṭetvā catumadhurassa pūretvā upari āsittena padumagabbhavaṇṇena sappinā vijjotamānaṃ	11491	
PA_atk-s04_01a:1149_11	paccekabuddhassa hatthe ṭhapetvā “yathā ayaṃ piṇḍapāto obhāsajāto, evaṃ obhāsajātaṃ	11491	
PA_atk-s04_01a:1149_12	me sarīraṃ hotū”ti patthanaṃ paṭṭhapesīti sabbaṃ mahākassapattherassa vatthumhi vuttanayeneva veditabbaṃ.	11491	
PA_atk-s04_01a:1150_0	Mahākassapatthero pana dakkhiṇamaggaṃ gahetvā dasabalassa santikaṃ bahuputtakanigrodhamūlaṃ	1150	
PA_atk-s04_01a:1150_1	gato, ayaṃ bhaddā kāpilānī vāmamaggaṃ gaṇhitvā mātugāmassa pabbajjāya ananuññātabhāvena	1150	
PA_atk-s04_01a:1150_2	paribbājikārāmaṃ agamāsi. Yadā pana mahāpajāpatigotamī pabbajjañca upasampadañca	1150	
PA_atk-s04_01a:1150_3	labhi, tadā sā therī theriyā santike pabbajjañca upasampadañca labhitvā aparabhāge	1150	
PA_atk-s04_01a:1150_4	vipassanāya kammaṃ karontī arahattaṃ patvā pubbenivāsañāṇe ciṇṇavasī ahosi. Atha	1150	
PA_atk-s04_01a:1150_5	satthā jetavane nisīditvā bhikkhuniyo paṭipāṭiyā ṭhānantaresu ṭhapento imaṃ theriṃ	1150	
PA_atk-s04_01a:1150_6	pubbenivāsaṃ anussarantīnaṃ aggaṭṭhāne ṭhapesīti.	1150	
PA_atk-s04_01a:1151	Bhaddākaccānātherīvatthu	115	
PA_atk-s04_01a:1152_0	245. Ekādasame mahābhiññāppattānanti mahatiyo abhiññāyo pattānaṃ, bhaddā kaccānā,	1152	
PA_atk-s04_01a:1152_1	nāma aggāti dasseti. Ekassa hi buddhassa cattārova janā mahābhiññā honti, na avasesasāvakā.	1152	
PA_atk-s04_01a:1152_2	Avasesasāvakā hi kappasatasahassameva anussarituṃ sakkonti, na tato paraṃ. Mahābhiññāppattā	1152	
PA_atk-s04_01a:1152_3	pana kappasatasahassādhikaṃ asaṅkhyeyyaṃ anussaranti. Amhākampi satthu sāsane dve	1152	
PA_atk-s04_01a:1152_4	aggasāvakā bākulatthero bhaddā kaccānāti ime cattāro ettakaṃ anussarituṃ sakkhiṃsu.	1152	
PA_atk-s04_01a:1152_5	Tasmā ayaṃ therī mahābhiññāppattānaṃ aggā nāma jātā. Bhaddā kaccānāti tassā nāmaṃ.	1152	
PA_atk-s04_01a:1152_6	Bhaddakañcanassa hi uttamasuvaṇṇassa viya tassā sarīravaṇṇo ahosi, sā tasmā bhaddakañcanāti	1152	
PA_atk-s04_01a:1152_7	nāmaṃ labhi, sā pacchā kaccānātveva saṅkhaṃ gatā. Rāhulamātāyetaṃ adhivacanaṃ.	1152	
PA_atk-s04_01a:1153_0	Sā hi padumuttarabuddhakāle haṃsavatiyaṃ kulagehe paṭisandhiṃ gahetvā aparabhāge	1153	
PA_atk-s04_01a:1153_1	satthu dhammakathaṃ suṇantī satthāraṃ ekaṃ bhikkhuniṃ mahābhiññāppattānaṃ aggaṭṭhāne	1153	
PA_atk-s04_01a:1153_2	ṭhapentaṃ disvā adhikārakammaṃ katvā taṃ ṭhānantaraṃ patthesi. Sā kappasatasahassaṃ	1153	
PA_atk-s04_01a:1153_3	devamanussesu saṃsaritvā imasmiṃ buddhuppāde suppabuddhasakkassa gehe paṭisandhiṃ	1153	
PA_atk-s04_01a:1153_4	gaṇhi, bhaddā kaccānātissā nāmaṃ akaṃsu.	1153	
PA_atk-s04_01a:1154_0	Sā vayappattā bodhisattassa gehaṃ agamāsi. Sā aparabhāge rāhulakumāraṃ nāma puttaṃ	1154	
PA_atk-s04_01a:1154_1	vijāyi. Tassa jātadivaseva bodhisatto nikkhamitvā bodhimaṇḍe sabbaññutaṃ patvā lokānuggahaṃ	1154	
PA_atk-s04_01a:1154_2	karonto anupubbena kapilavatthuṃ āgamma ñātīnaṃ saṅgahaṃ akāsi. Aparabhāge parinibbute	1154	
PA_atk-s04_01a:1154_3	suddhodanamahārāje mahāpajāpatigotamī pañcahi mātugāmasatehi saddhiṃ satthu santike	1154	
PA_atk-s04_01a:1154_4	pabbaji. Rāhulamātāpi janapadakalyāṇīpi theriyā santikaṃ gantvā pabbaji. Sā pabbajitakālato	1154	
PA_atk-s04_01a:1154_5	paṭṭhāya bhaddakaccānattherītveva pākaṭā ahosi. Sā aparabhāge vipassanaṃ vaḍḍhetvā	1154	
PA_atk-s04_01a:1154_6	arahattaṃ patvā abhiññāsu ciṇṇavasī ahosi, ekapallaṅkena nisinnā ekāvajjanena kappasatasahassādhikaṃ	1154	
PA_atk-s04_01a:1154_7	asaṅkhyeyyaṃ anussarati. Tassā tasmiṃ guṇe pākaṭe jāte satthā jetavane nisinno bhikkhuniyo	1154	
PA_atk-s04_01a:1154_8	paṭipāṭiyā ṭhānantare ṭhapento imaṃ theriṃ mahābhiññāppattānaṃ aggaṭṭhāne ṭhapesīti.	1154	
PA_atk-s04_01a:1155	Kisāgotamītherīvatthu	115	
PA_atk-s04_01a:1156_0	246. Dvādasame lūkhacīvaradharānanti tīhi lūkhehi samannāgataṃ paṃsukūlaṃ dhārentīnaṃ,	1156	
PA_atk-s04_01a:1156_1	kisāgotamī, aggāti dasseti. Gotamīti tassā nāmaṃ, thokaṃ kisadhātukattā pana kisāgotamīti	1156	
PA_atk-s04_01a:1156_2	vuccati. Ayampi padumuttarabuddhakāle haṃsavatiyaṃ kulagehe nibbattitvā satthu dhammadesanaṃ	1156	
PA_atk-s04_01a:1156_3	suṇantī satthāraṃ ekaṃ bhikkhuniṃ lūkhacīvaradharānaṃ aggaṭṭhāne ṭhapentaṃ disvā	1156	
PA_atk-s04_01a:1156_4	adhikārakammaṃ katvā taṃ ṭhānantaraṃ patthesi. Sā kappasatasahassaṃ devamanussesu	1156	
PA_atk-s04_01a:1156_5	saṃsaritvā imasmiṃ buddhuppāde sāvatthiyaṃ duggatakule nibbattitvā vayappattakāle	1156	
PA_atk-s04_01a:1156_6	ekaṃ kulaṃ agamāsi. Tattha naṃ “duggatakulassa dhītā”ti paribhaviṃsu.	1156	
PA_atk-s04_01a:1157_0	Sā aparabhāge puttaṃ vijāyi, athassā sammānamakaṃsu. So panassā dārako ādhāvitvā	1157	
PA_atk-s04_01a:1157_1	paridhāvitvā kīḷanavaye ṭhito kālamakāsi, tassā soko udapādi. Sā “ahaṃ imasmiṃyeva	1157	
PA_atk-s04_01a:1157_2	gehe hatalābhasakkārā hutvā puttassa jātakālato paṭṭhāya sakkāraṃ pāpuṇiṃ, ime mayhaṃ	1157	
PA_atk-s04_01a:1157_3	puttaṃ bahi chaḍḍetumpi vāyameyyu”nti puttaṃ aṅkenādāya “puttassa me bhesajjaṃ dethā”ti	1157	
PA_atk-s04_01a:1157_4	gehadvārapaṭipāṭiyā vicarati. Diṭṭhadiṭṭhaṭṭhāne manussā “kattha te matakassa bhesajjaṃ	1157	
PA_atk-s04_01a:1157_5	diṭṭhapubba”nti pāṇiṃ paharitvā parihāsaṃ karonti. Sā tesaṃ kathāya neva saññattiṃ	1157	
PA_atk-s04_01a:1157_6	gacchati. Atha naṃ eko paṇḍitapuriso disvā, “ayaṃ puttasokena cittavikkhepaṃ pattā	1157	
PA_atk-s04_01a:1157_7	bhavissati, etissā pana bhesajjaṃ na añño jānissati, dasabalova jānissatī”ti cintetvā	1157	
PA_atk-s04_01a:1157_8	evamāha – “amma, tava puttassa bhesajjaṃ añño jānanto nāma natthi, sadevake pana	1157	
PA_atk-s04_01a:1157_9	loke aggapuggalo dasabalo dhuravihāre vasati, tassa santikaṃ gantvā pucchāhī”ti.	1157	
PA_atk-s04_01a:1157_10	Sā “saccaṃ puriso kathetī”ti puttamādāya tathāgatassa buddhāsane nisinnavelāya parisapariyante	11571	
PA_atk-s04_01a:1157_11	ṭhatvā “puttassa me bhesajjaṃ detha bhagavā”ti āha.	11571	
PA_atk-s04_01a:1158_0	Satthā tassā upanissayaṃ disvā “bhaddakaṃ te gotami kataṃ bhesajjatthāya idhāgacchantiyā,	1158	
PA_atk-s04_01a:1158_1	gaccha nagaraṃ pavisitvā koṭito paṭṭhāya sakalanagaraṃ caritvā yasmiṃ gehe koci matapubbo	1158	
PA_atk-s04_01a:1158_2	natthi, tato siddhatthakaṃ āharā”ti āha. Sā “sādhu, bhante”ti tuṭṭhamānasā antonagaraṃ	1158	
PA_atk-s04_01a:1158_3	pavisitvā paṭhamageheyeva “dasabalo mama puttassa bhesajjatthāya siddhatthakaṃ āharāpeti,	1158	
PA_atk-s04_01a:1158_4	siddhatthakaṃ me dethā”ti āha. “Handa gotamī”ti nīharitvā adaṃsu. Ahaṃ evaṃ gahetuṃ	1158	
PA_atk-s04_01a:1158_5	na sakkomi, imasmiṃ gehe koci matapubbo nāma natthīti? Kiṃ vadesi gotami, ko idha	1158	
PA_atk-s04_01a:1158_6	matake gaṇetuṃ sakkotīti? “Tena hi alaṃ nāhaṃ gaṇhissāmi, dasabalo maṃ yattha matapubbo	1158	
PA_atk-s04_01a:1158_7	natthi, tato naṃ gaṇhāpetī”ti āha. Sā imināva niyāmena tatiyagharaṃ gantvā cintesi	1158	
PA_atk-s04_01a:1158_8	– “sakalanagare ayameva niyāmo bhavissati, idaṃ hitānukampakena buddhena diṭṭhaṃ	1158	
PA_atk-s04_01a:1158_9	bhavissatī”ti saṃvegaṃ labhitvā tatova bahi nikkhamitvā āmakasusānaṃ gantvā puttaṃ	1158	
PA_atk-s04_01a:1158_10	hatthena gahetvā, “puttaka, ahaṃ imaṃ maraṇaṃ taveva uppannanti cintesiṃ, na panetaṃ	11581	
PA_atk-s04_01a:1158_11	taveva, mahājanasādhāraṇo esa dhammo”ti vatvā puttaṃ āmakasusāne chaḍḍetvā imaṃ gāthamāha –	11581	
PA_atk-s04_01a:1159	“Na gāmadhammo no nigamassa dhammo,	115	
PA_atk-s04_01a:1160	Na cāpiyaṃ ekakulassa dhammo;	116	
PA_atk-s04_01a:1161	Sabbassa lokassa sadevakassa,	116	
PA_atk-s04_01a:1162	Eseva dhammo yadidaṃ aniccatā”ti. ;	116	
PA_atk-s04_01a:1163_0	Evañca pana vatvā satthu santikaṃ agamāsi. Atha naṃ satthā “laddho te, gotami, siddhatthako”ti	1163	
PA_atk-s04_01a:1163_1	āha. Niṭṭhitaṃ, bhante, siddhatthakena kammaṃ, patiṭṭhaṃ pana me dethāti āha. Athassā	1163	
PA_atk-s04_01a:1163_2	satthā dhammapade imaṃ gāthamāha –	1163	
PA_atk-s04_01a:1164	“Taṃ puttapasusammattaṃ, byāsattamanasaṃ naraṃ;	116	
PA_atk-s04_01a:1165	Suttaṃ gāmaṃ mahoghova, maccu ādāya gacchatī”ti. ;	116	
PA_atk-s04_01a:1166_0	Sā gāthāpariyosāne yathāṭhitāva sotāpattiphale patiṭṭhāya pabbajjaṃ yāci, satthā	1166	
PA_atk-s04_01a:1166_1	pabbajjaṃ anujāni. Sā tikkhattuṃ satthāraṃ padakkhiṇaṃ katvā vanditvā bhikkhuniupassayaṃ	1166	
PA_atk-s04_01a:1166_2	gantvā pabbajjañca upasampadañca labhitvā nacirasseva yonisomanasikāre kammaṃ karontī	1166	
PA_atk-s04_01a:1166_3	vipassanaṃ vaḍḍhesi. Athassā satthā imaṃ obhāsagāthamāha –	1166	
PA_atk-s04_01a:1167	“Yo ca vassasataṃ jīve, apassaṃ amataṃ padaṃ;	116	
PA_atk-s04_01a:1168	Ekāhaṃ jīvitaṃ seyyo, passato amataṃ pada”nti. ;	116	
PA_atk-s04_01a:1169_0	Sā gāthāpariyosāne arahattaṃ pattā parikkhāravalañje paramukkaṭṭhā hutvā tīhi lūkhehi	1169	
PA_atk-s04_01a:1169_1	samannāgataṃ cīvaraṃ pārupitvā vicari. Aparabhāge satthā jetavane nisinno bhikkhuniyo	1169	
PA_atk-s04_01a:1169_2	paṭipāṭiyā ṭhānantare ṭhapento imaṃ theriṃ lūkhacīvaradharānaṃ aggaṭṭhāne ṭhapesīti.	1169	
PA_atk-s04_01a:1170	Siṅgālakamātātherīvatthu	117	
PA_atk-s04_01a:1171_0	247. Terasame saddhādhimuttānanti saddhālakkhaṇe abhiniviṭṭhānaṃ, siṅgālakamātā,	1171	
PA_atk-s04_01a:1171_1	aggāti dasseti. Ayaṃ kira padumuttarabuddhakāle haṃsavatiyaṃ kulaghare nibbattā satthu	1171	
PA_atk-s04_01a:1171_2	dhammakathaṃ suṇantī satthāraṃ ekaṃ bhikkhuniṃ saddhādhimuttānaṃ aggaṭṭhāne ṭhapentaṃ	1171	
PA_atk-s04_01a:1171_3	disvā adhikārakammaṃ katvā taṃ ṭhānantaraṃ patthesi. Sā kappasatasahassaṃ devamanussesu	1171	
PA_atk-s04_01a:1171_4	saṃsaritvā imasmiṃ buddhuppāde rājagahanagare seṭṭhikule nibbattā samānajātikaṃ kulaṃ	1171	
PA_atk-s04_01a:1171_5	gantvā ekaṃ puttaṃ vijāyi, tassa siṅgālakakumāroti nāmaṃ akaṃsu. Sāpi teneva kāraṇena	1171	
PA_atk-s04_01a:1171_6	siṅgālakamātā nāma jātā. Sā ekadivasaṃ satthu dhammakathaṃ sutvā paṭiladdhasaddhā	1171	
PA_atk-s04_01a:1171_7	satthu santikaṃ gantvā pabbaji. Pabbajitakālato paṭṭhāya saddhindriyaṃ adhimattaṃ	1171	
PA_atk-s04_01a:1171_8	paṭilabhi. Sā dhammassavanatthāya vihāraṃ gantvā dasabalassa sarīrasampattiṃ olokayamānāva	1171	
PA_atk-s04_01a:1171_9	tiṭṭhati. Satthā tassā saddhālakkhaṇe abhiniviṭṭhabhāvaṃ ñatvā sappāyaṃ katvā pasādanīyameva	1171	
PA_atk-s04_01a:1171_10	dhammaṃ desesi. Sāpi therī saddhālakkhaṇameva dhuraṃ katvā arahattaṃ pāpuṇi. Atha	11711	
PA_atk-s04_01a:1171_11	naṃ satthā aparabhāge jetavane nisīditvā bhikkhuniyo paṭipāṭiyā ṭhānantare ṭhapento	11711	
PA_atk-s04_01a:1171_12	imaṃ theriṃ saddhādhimuttānaṃ aggaṭṭhāne ṭhapesīti.	11711	
PA_atk-s04_01a:1172	Pañcamavaggavaṇṇanā.	117	
PA_atk-s04_01a:1173	Terasasuttapaṭimaṇḍitāya theripāḷiyā vaṇṇanā niṭṭhitā.	117	
PA_atk-s04_01a:1174	14. Etadaggavaggo	117	
PA_atk-s04_01a:1175	(14) 6. Chaṭṭhaetadaggavaggo	117	
PA_atk-s04_01a:1176	Tapussabhallikavatthu	117	
PA_atk-s04_01a:1177_0	248. Upāsakapāḷiyā paṭhame paṭhamaṃ saraṇaṃ gacchantānanti sabbapaṭhamaṃ saraṇaṃ	1177	
PA_atk-s04_01a:1177_1	gacchantānaṃ tapusso ca bhalliko cāti ime dve vāṇijā aggāti dasseti. Ime kira padumuttarabuddhakāle	1177	
PA_atk-s04_01a:1177_2	haṃsavatiyaṃ kulagehe paṭisandhiṃ gahetvā aparabhāge satthu dhammadesanaṃ suṇantā	1177	
PA_atk-s04_01a:1177_3	satthāraṃ dve upāsake paṭhamaṃ saraṇaṃ gacchantānaṃ aggaṭṭhāne ṭhapentaṃ disvā adhikārakammaṃ	1177	
PA_atk-s04_01a:1177_4	katvā taṃ ṭhānantaraṃ patthayiṃsu. Te kappasatasahassaṃ devamanussesu saṃsaritvā	1177	
PA_atk-s04_01a:1177_5	amhākaṃ bodhisattassa sabbaññutaññāṇapattito puretarameva asitañjananagare kuṭumbiyagehe	1177	
PA_atk-s04_01a:1177_6	nibbattiṃsu. Jeṭṭhabhātiko tapusso nāma ahosi, kaniṭṭho bhalliko nāma.	1177	
PA_atk-s04_01a:1178_0	Te aparena samayena gharāvāsaṃ vasantā kālena kālaṃ pañca sakaṭasatāni yojāpetvā	1178	
PA_atk-s04_01a:1178_1	vāṇijakammaṃ karontā caranti. Tasmiṃ samaye amhākaṃ bodhisatto sabbaññutaṃ patvā	1178	
PA_atk-s04_01a:1178_2	sattasattāhaṃ bodhimaṇḍe viharitvā aṭṭhame sattāhe rājāyatanamūle nisīdi. Tasmiṃ	1178	
PA_atk-s04_01a:1178_3	samaye te vāṇijā pañcamattehi sakaṭasatehi taṃ ṭhānaṃ anuppattā ahesuṃ. Tesaṃ anantare	1178	
PA_atk-s04_01a:1178_4	attabhāve mātā tasmiṃ padese devatā hutvā nibbatti. Sā cintesi – “idāni buddhānaṃ	1178	
PA_atk-s04_01a:1178_5	āhāro laddhuṃ vaṭṭati. Na hi sakkā ito paraṃ nirāhārehi yāpetuṃ. Ime ca me puttā	1178	
PA_atk-s04_01a:1178_6	iminā maggena gacchanti, tehi ajja buddhānaṃ piṇḍapātaṃ dāpetuṃ vaṭṭatī”ti pañcasu	1178	
PA_atk-s04_01a:1178_7	sakaṭasatesu yuttagoṇānaṃ gamanupacchedaṃ akāsi. Te “kiṃ nāmeta”nti nānāvidhāni nimittāni	1178	
PA_atk-s04_01a:1178_8	olokenti. Atha tesaṃ kilamanabhāvaṃ ñatvā ekassa purisassa sarīre adhimuccitvā “kiṃ	1178	
PA_atk-s04_01a:1178_9	kāraṇā kilamatha? Tumhākaṃ añño yakkhāvaṭṭo vā bhūtāvaṭṭo vā nāgāvaṭṭo vā natthi,	1178	
PA_atk-s04_01a:1178_10	ahaṃ pana vo atītattabhāve mātā imasmiṃ ṭhāne bhummadevatā hutvā nibbattā. Esa dasabalo	11781	
PA_atk-s04_01a:1178_11	rājāyatanamūle nisinno, tassa paṭhamaṃ piṇḍapātaṃ dethā”ti.	11781	
PA_atk-s04_01a:1179_0	Te tassā kathaṃ sutvā tuṭṭhamānasā hutvā manthañca madhupiṇḍikañca suvaṇṇathālakena	1179	
PA_atk-s04_01a:1179_1	ādāya satthu santikaṃ gantvā “imaṃ bhojanaṃ paṭiggaṇhatha, bhante”ti āhaṃsu. Satthā	1179	
PA_atk-s04_01a:1179_2	atītabuddhānaṃ āciṇṇaṃ olokesi, athassa cattāro mahārājāno selamaye patte upanāmesuṃ.	1179	
PA_atk-s04_01a:1179_3	Satthā “tesaṃ mahapphalaṃ hotū”ti cattāropi patte “ekova patto hotū”ti adhiṭṭhāsi.	1179	
PA_atk-s04_01a:1179_4	Tasmiṃ khaṇe te vāṇijā tathāgatassa patte manthañca madhupiṇḍikañca patiṭṭhapetvā	1179	
PA_atk-s04_01a:1179_5	paribhuttakāle udakaṃ datvā bhattakiccapariyosāne satthāraṃ abhivādetvā ekamantaṃ	1179	
PA_atk-s04_01a:1179_6	nisīdiṃsu. Atha nesaṃ satthā dhammaṃ desesi, desanāpariyosāne dvepi janā dvevācike	1179	
PA_atk-s04_01a:1179_7	saraṇe patiṭṭhāya satthāraṃ abhivādetvā attano nagaraṃ gantukāmā, “bhante, amhākaṃ	1179	
PA_atk-s04_01a:1179_8	paricaraṇacetiyaṃ dethā”ti vadiṃsu. Satthā dakkhiṇena hatthena sīsaṃ parāmasitvā	1179	
PA_atk-s04_01a:1179_9	dvinnampi janānaṃ aṭṭha kesadhātuyo adāsi. Te ubhopi janā kesadhātuyo suvaṇṇasamuggesu	1179	
PA_atk-s04_01a:1179_10	ṭhapetvā attano nagaraṃ netvā asitañjananagaradvāre jīvakesadhātuyā cetiyaṃ patiṭṭhāpesuṃ.	11791	
PA_atk-s04_01a:1179_11	Uposathadivase cetiyato nīlasmiyo niggacchanti. Evametaṃ vatthu samuṭṭhitaṃ. Satthā	11791	
PA_atk-s04_01a:1179_12	pana aparabhāge jetavane nisīditvā upāsake paṭipāṭiyā ṭhānantaresu ṭhapento ime dve	11791	
PA_atk-s04_01a:1179_13	jane paṭhamaṃ saraṇaṃ gacchantānaṃ aggaṭṭhāne ṭhapesīti.	11791	
PA_atk-s04_01a:1180	Anāthapiṇḍikaseṭṭhivatthu	118	
PA_atk-s04_01a:1181_0	249. Dutiye dāyakānanti dānābhiratānaṃ sudatto, gahapati, anāthapiṇḍiko aggoti dasseti.	1181	
PA_atk-s04_01a:1181_1	So kira padumuttarabuddhakāle haṃsavatiyaṃ kulagehe nibbatto satthu dhammakathaṃ	1181	
PA_atk-s04_01a:1181_2	suṇanto satthāraṃ ekaṃ upāsakaṃ dāyakānaṃ aggaṭṭhāne ṭhapentaṃ disvā adhikārakammaṃ	1181	
PA_atk-s04_01a:1181_3	katvā taṃ ṭhānantaraṃ patthesi. So kappasatasahassaṃ devamanussesu saṃsaritvā imasmiṃ	1181	
PA_atk-s04_01a:1181_4	buddhuppāde sāvatthiyaṃ sumanaseṭṭhissa gehe nibbatti, sudattotissa nāmaṃ akaṃsu.	1181	
PA_atk-s04_01a:1182_0	So aparabhāge gharāvāse patiṭṭhito dāyako dānapati hutvā teneva guṇena patthaṭanāmadheyyo	1182	
PA_atk-s04_01a:1182_1	anāthapiṇḍiko nāma ahosi. So pañcahi sakaṭasatehi bhaṇḍaṃ ādāya rājagahe attano piyasahāyakassa	1182	
PA_atk-s04_01a:1182_2	seṭṭhino gehaṃ gantvā tattha buddhassa bhagavato uppannabhāvaṃ sutvā balavapaccūsakāle	1182	
PA_atk-s04_01a:1182_3	devatānubhāvena vivaṭena dvārena satthāraṃ upasaṅkamitvā dhammaṃ sutvā sotāpattiphale	1182	
PA_atk-s04_01a:1182_4	patiṭṭhāya dutiyadivase ca buddhappamukhassa bhikkhusaṅghassa mahādānaṃ datvā sāvatthiṃ	1182	
PA_atk-s04_01a:1182_5	āgamanatthāya satthu paṭiññaṃ gahetvā antarāmagge pañcacattālīsayojanamagge satasahassaṃ	1182	
PA_atk-s04_01a:1182_6	satasahassaṃ datvā yojanikavihāre kāretvā jetavanaṃ koṭisanthārena santharitvā aṭṭhārasahi	1182	
PA_atk-s04_01a:1182_7	koṭīhi kiṇitvā aṭṭhārasahi koṭīhi vihāraṃ kāretvā vihāre niṭṭhite catunnaṃ parisānaṃ	1182	
PA_atk-s04_01a:1182_8	purebhattapacchābhattesu yadicchakaṃ dānaṃ dadanto aṭṭhārasahi koṭīhi vihāramahaṃ	1182	
PA_atk-s04_01a:1182_9	niṭṭhāpesi. Vihāramaho navahi māsehi niṭṭhānaṃ agamāsi, “pañcahī”ti apare. Temāse	1182	
PA_atk-s04_01a:1182_10	pana sabbācariyānaṃ vivādo natthi.	11821	
PA_atk-s04_01a:1183_0	Evaṃ catupaṇṇāsakoṭidhanaṃ vissajjetvā niccakālaṃ gehe evarūpaṃ dānaṃ pavattesi.	1183	
PA_atk-s04_01a:1183_1	Devasikaṃ pañca salākabhattasatāni honti, pañca pakkhikabhattasatāni, pañca salākayāgusatāni,	1183	
PA_atk-s04_01a:1183_2	pañca pakkhikayāgusatāni, pañca dhurabhattasatāni, pañca āgantukabhattasatāni, pañca	1183	
PA_atk-s04_01a:1183_3	gamikabhattasatāni, pañca gilānabhattasatāni, pañca gilānupaṭṭhākabhattasatāni, pañca	1183	
PA_atk-s04_01a:1183_4	āsanasatāni gehe niccapaññattāneva hontīti. Atha naṃ aparabhāge satthā jetavane nisinno	1183	
PA_atk-s04_01a:1183_5	upāsake paṭipāṭiyā ṭhānantaresu ṭhapento dāyakānaṃ aggaṭṭhāne ṭhapesīti.	1183	
PA_atk-s04_01a:1184	Cittagahapativatthu	118	
PA_atk-s04_01a:1185_0	250. Tatiye dhammakathikānanti dhammakathikānaṃ upāsakānaṃ citto, gahapati, aggoti	1185	
PA_atk-s04_01a:1185_1	dasseti. So kira padumuttarabuddhakāle haṃsavatiyaṃ kulagehe nibbatto aparabhāge	1185	
PA_atk-s04_01a:1185_2	dhammakathaṃ suṇanto satthāraṃ ekaṃ upāsakaṃ dhammakathikānaṃ aggaṭṭhāne ṭhapentaṃ	1185	
PA_atk-s04_01a:1185_3	disvā adhikārakammaṃ katvā taṃ ṭhānantaraṃ patthesi. So kappasatasahassaṃ devamanussesu	1185	
PA_atk-s04_01a:1185_4	saṃsaritvā kassapabuddhakāle migaluddakagehe nibbatto aparabhāge araññe kammaṃ kātuṃ	1185	
PA_atk-s04_01a:1185_5	samatthakāle ekadivasaṃ deve vassante migamāraṇatthāya sattiṃ ādāya araññaṃ gantvā	1185	
PA_atk-s04_01a:1185_6	migarūpāni olokento ekasmiṃ akatapabbhāre sasīsaṃ paṃsukūlaṃ pārupitvā pāsāṇaphalake	1185	
PA_atk-s04_01a:1185_7	nisinnaṃ ekaṃ bhikkhuṃ disvā “eko ayyo samaṇadhammaṃ karonto nisinno bhavissatī”ti	1185	
PA_atk-s04_01a:1185_8	saññaṃ uppādetvā vegena gharaṃ gantvā ekasmiṃ uddhane hiyyo ābhatamaṃsaṃ, ekasmiṃ	1185	
PA_atk-s04_01a:1185_9	bhattaṃ pacāpetvā piṇḍācārike dve bhikkhū disvā tesaṃ pattaṃ ādāya paññattāsane nisīdāpetvā	1185	
PA_atk-s04_01a:1185_10	bhikkhaṃ samādāpetvā, “ayye, parivisathā”ti aññe āṇāpetvā taṃ bhattaṃ kuṭe pakkhipitvā	11851	
PA_atk-s04_01a:1185_11	paṇṇena mukhaṃ bandhitvā kuṭaṃ ādāya gacchanto antarāmagge nānāvidhāni pupphāni ocinitvā	11851	
PA_atk-s04_01a:1185_12	pattapuṭakena gahetvā therassa nisinnaṭṭhānaṃ gantvā kuṭaṃ otāretvā ekamante ṭhapetvā	11851	
PA_atk-s04_01a:1185_13	“mayhaṃ, bhante, saṅgahaṃ karothā”ti vatvā therassa pattaṃ ādāya bhattassa pūretvā	11851	
PA_atk-s04_01a:1185_14	therassa hatthe patiṭṭhapetvā tehi missakapupphehi theraṃ pūjetvā ekamante ṭhito	11851	
PA_atk-s04_01a:1185_15	“yathāyaṃ rasapiṇḍapātena saddhiṃ pupphapūjā cittaṃ paritoseti, evaṃ nibbattanibbattaṭṭhāne	11851	
PA_atk-s04_01a:1185_16	me paṇṇākārasahassāni ceva āgacchantu pañcavaṇṇakusumavassañca vassatū”ti āha.	11851	
PA_atk-s04_01a:1186_0	Thero tassa upanissayaṃ disvā dvattiṃsākārakammaṭṭhānaṃ ācikkhitvā adāsi. So yāvajīvaṃ	1186	
PA_atk-s04_01a:1186_1	kusalaṃ katvā devaloke nibbatti, nibbattaṭṭhāne jaṇṇumattena odhinā dibbapupphavassaṃ	1186	
PA_atk-s04_01a:1186_2	vassi, sayañca aññāhi devatāhi adhikatarena rūpena samannāgato ahosi. So ekaṃ buddhantaraṃ	1186	
PA_atk-s04_01a:1186_3	devamanussesu saṃsaritvā imasmiṃ buddhuppāde magadharaṭṭhe macchikāsaṇḍanagare seṭṭhikule	1186	
PA_atk-s04_01a:1186_4	nibbatti, jātakālevassa sakalanagare jaṇṇumattena odhinā pañcavaṇṇakusumavassaṃ vassi.	1186	
PA_atk-s04_01a:1186_5	Athassa mātāpitaro “amhākaṃ putto attanāva attano nāmaṃ gahetvā āgato, jātadivasevassa	1186	
PA_atk-s04_01a:1186_6	sakalanagaraṃ pañcavaṇṇehi pupphehi vicittaṃ jāta”nti cittakumāroti nāmaṃ akaṃsu.	1186	
PA_atk-s04_01a:1187_0	So aparabhāge gharāvāse patiṭṭhito pitu accayena tasmiṃ nagare seṭṭhiṭṭhānaṃ pāpuṇi.	1187	
PA_atk-s04_01a:1187_1	Tasmiṃ samaye pañcavaggiyattherānaṃ abbhantaro mahānāmatthero nāma macchikāsaṇḍanagaraṃ	1187	
PA_atk-s04_01a:1187_2	agamāsi. Citto gahapati tassa iriyāpathe pasīditvā pattaṃ ādāya gehaṃ ānetvā piṇḍapātena	1187	
PA_atk-s04_01a:1187_3	patimānetvā katabhattakiccaṃ ambāṭakārāmaṃ nāma uyyānaṃ netvā tatthassa vasanaṭṭhānaṃ	1187	
PA_atk-s04_01a:1187_4	kāretvā nibaddhaṃ attano gehe piṇḍapātaṃ gahetvā vasanatthāya paṭiññaṃ gaṇhi. Theropi	1187	
PA_atk-s04_01a:1187_5	tassa upanissayaṃ disvā dhammaṃ desento saḷāyatanavibhattimeva desesi. Citto gahapati	1187	
PA_atk-s04_01a:1187_6	purimabhave madditasaṅkhāratāya nacirasseva anāgāmiphalaṃ sampāpuṇi. Athekadivasaṃ	1187	
PA_atk-s04_01a:1187_7	isidattatthero tattha gantvā viharanto seṭṭhissa nivesane bhattakiccapariyosāne āyasmatā	1187	
PA_atk-s04_01a:1187_8	therena pañhaṃ vissajjetuṃ asakkontena ajjhiṭṭho upāsakassa pañhaṃ vissajjetvā tena	1187	
PA_atk-s04_01a:1187_9	pubbe gihisahāyakabhāve ñāte “na idāni idha vatthabba”nti yathāsukhaṃ pakkāmi. Punekadivasaṃ,	1187	
PA_atk-s04_01a:1187_10	seṭṭhi gahapati, mahānāmattheraṃ iddhipāṭihāriyakaraṇatthaṃ yāci. Sopi tassa tejosamāpattipāṭihāriyaṃ	11871	
PA_atk-s04_01a:1187_11	dassetvā “idāni idha vasituṃ na yutta”nti yathāsukhaṃ pakkāmi.	11871	
PA_atk-s04_01a:1188_0	Athekadivasaṃ dve aggasāvakā bhikkhusahassaparivārā ambāṭakārāmaṃ agamaṃsu. Seṭṭhi	1188	
PA_atk-s04_01a:1188_1	gahapati, tesaṃ mahāsakkāraṃ sajjesi. Sudhammatthero taṃ asahamāno seṭṭhiṃ tilasaṅgulikāvādena	1188	
PA_atk-s04_01a:1188_2	khuṃsetvā tena paṇāmito satthu santikaṃ gantvā ovādaṃ labhitvā dasabalassa ovāde	1188	
PA_atk-s04_01a:1188_3	ṭhito cittaṃ gahapatiṃ khamāpetvā tattheva ambāṭakārāme viharanto vipassanaṃ vaḍḍhetvā	1188	
PA_atk-s04_01a:1188_4	arahattaṃ pāpuṇi. Tadā upāsako cintesi – “ahaṃ dasabalaṃ adisvāva ciraṃ vītināmesiṃ,	1188	
PA_atk-s04_01a:1188_5	satthu santikaṃ gacchantena pana ayuttaṃ tucchahatthena gantu”nti pañcahi sakaṭasatehi	1188	
PA_atk-s04_01a:1188_6	telamadhuphāṇitādīni ādāya “ye dasabalaṃ passitukāmā, te mayā saddhiṃ āgacchantū”ti	1188	
PA_atk-s04_01a:1188_7	nagare bheriṃ carāpetvā dvīhi purisasahassehi parivuto satthāraṃ passituṃ pakkāmi.	1188	
PA_atk-s04_01a:1188_8	Tiṃsayojane magge devatā paṇṇākāraṃ upaṭṭhapesuṃ. So satthu santikaṃ gantvā pañcapatiṭṭhitena	1188	
PA_atk-s04_01a:1188_9	satthāraṃ vandi, tasmiṃ khaṇe ākāsā pañcavaṇṇānaṃ pupphānaṃ vassaṃ vassi.	1188	
PA_atk-s04_01a:1189_0	Satthā tassa ajjhāsayavasena saḷāyatanavibhattimeva kathesi. Tassa aḍḍhamāsamattaṃ	1189	
PA_atk-s04_01a:1189_1	dasabalassa dānaṃ dentassāpi sakanivesanato nītāni taṇḍulatelamadhuphāṇitādīni na	1189	
PA_atk-s04_01a:1189_2	khīyiṃsu. Rājagahavāsikehi pahitapaṇṇākārova alaṃ ahosi. So satthāraṃ passitvā attano	1189	
PA_atk-s04_01a:1189_3	nagaraṃ gacchanto sakaṭehi ābhataṃ sabbaṃ bhikkhusaṅghassa adāsi. Sakaṭesu tucchesu	1189	
PA_atk-s04_01a:1189_4	jātamattesveva devatā satta ratanāni pūrayiṃsu. Mahājanantare kathā udapādi “yāva	1189	
PA_atk-s04_01a:1189_5	sakkārasammānappatto vatāyaṃ citto gahapatī”ti. Taṃ sutvā satthā dhammapade imaṃ gāthamāha –	1189	
PA_atk-s04_01a:1190	“Saddho sīlena sampanno, yaso bhogasamappito;	119	
PA_atk-s04_01a:1191	Yaṃ yaṃ padesaṃ bhajati, tattha tattheva pūjito”ti. ;	119	
PA_atk-s04_01a:1192_0	So tato paṭṭhāya ariyasāvakānaṃyeva upāsakānaṃ pañcahi satehi parivuto vicarati.	1192	
PA_atk-s04_01a:1192_1	Atha naṃ satthā aparabhāge upāsake paṭipāṭiyā ṭhānantare ṭhapento cittasaṃyuttaṃ	1192	
PA_atk-s04_01a:1192_2	aṭṭhuppattiṃ katvā dhammakathikānaṃ aggaṭṭhāne ṭhapesīti.	1192	
PA_atk-s04_01a:1193	Hatthakaāḷavakavatthu	119	
PA_atk-s04_01a:1194_0	251. Catutthe catūhi saṅgahavatthūhīti catubbidhena saṅgahavatthunā parisaṃ saṅgaṇhantānaṃ	1194	
PA_atk-s04_01a:1194_1	hatthako āḷavako aggoti dasseti. Ayaṃ kira padumuttarabuddhakāle haṃsavatiyaṃ kulaghare	1194	
PA_atk-s04_01a:1194_2	nibbatto aparabhāge satthu dhammakathaṃ suṇanto satthāraṃ catūhi saṅgahavatthūhi	1194	
PA_atk-s04_01a:1194_3	samannāgataṃ ekaṃ upāsakaṃ ṭhānantare ṭhapentaṃ disvā adhikārakammaṃ katvā taṃ ṭhānantaraṃ	1194	
PA_atk-s04_01a:1194_4	patthesi. So kappasatasahassaṃ devamanussesu saṃsaritvā imasmiṃ buddhuppāde āḷaviraṭṭhe	1194	
PA_atk-s04_01a:1194_5	āḷavinagare āḷavakassa rañño gehe paṭisandhiṃ gaṇhi, sve bhattacāṭiyā saddhiṃ āḷavakassa pesetabbo ahosi.	1194	
PA_atk-s04_01a:1195_0	Tatrāyaṃ anupubbikathā – ekadivasaṃ kira āḷavako rājā migavatthāya araññaṃ gantvā	1195	
PA_atk-s04_01a:1195_1	ekaṃ migaṃ anubandhitvā ghātetvā chinditvā dhanukoṭiyaṃ lagetvā nivattetvā āgacchanto	1195	
PA_atk-s04_01a:1195_2	vātātapena kilantakāyo ekaṃ sandacchāyaṃ nigrodharukkhamūlaṃ pavisitvā nisīdi. Atha	1195	
PA_atk-s04_01a:1195_3	naṃ muhuttaṃ darathaṃ vinodetvā nikkhamantaṃ rukkhe adhivatthā devatā “tiṭṭha tiṭṭha,	1195	
PA_atk-s04_01a:1195_4	bhakkhosi me”ti hatthe gaṇhi. So daḷhaṃ gahitattā aññaṃ upāyaṃ apassanto “devasikaṃ	1195	
PA_atk-s04_01a:1195_5	te ekekapurisena saddhiṃ cāṭibhattaṃ pesessāmī”ti vatvā nagaraṃ gato. Tato paṭṭhāya	1195	
PA_atk-s04_01a:1195_6	bandhanāgārato ekekamanussena saddhiṃ cāṭibhattaṃ pesesi. Eteneva niyāmena bandhanāgāre	1195	
PA_atk-s04_01a:1195_7	manussesu khīṇesu “mahallakamanussesu gayhamānesu raṭṭhakhobho hotī”ti te aggahetvā	1195	
PA_atk-s04_01a:1195_8	daharakumāre gaṇhituṃ ārabhiṃsu. Tato paṭṭhāya nagare dārakamātaro ca gabbhiniyo	1195	
PA_atk-s04_01a:1195_9	ca aññaṃ raṭṭhaṃ gacchanti.	1195	
PA_atk-s04_01a:1196_0	Tasmiṃ samaye satthā paccūsasamayante lokaṃ volokento āḷavakakumārassa tiṇṇaṃ maggaphalānaṃ	1196	
PA_atk-s04_01a:1196_1	upanissayaṃ disvā “ayaṃ kumāro kappasatasahassaṃ patthitapatthano devalokā cavitvā	1196	
PA_atk-s04_01a:1196_2	āḷavakarañño gehe nibbatto, aññaṃ kumāraṃ alabhantā sve kumāraṃ cāṭibhattena saddhiṃ	1196	
PA_atk-s04_01a:1196_3	gahetvā gacchissantī”ti cintetvā sāyanhasamaye aññātakavesena āḷavakassa yakkhassa	1196	
PA_atk-s04_01a:1196_4	bhavanadvāraṃ gantvā tassa dovārikaṃ gadrabhaṃ nāma yakkhaṃ bhavanaṃ pavisanatthāya	1196	
PA_atk-s04_01a:1196_5	yāci. So āha – “bhagavā tumhe pavisatha, mayhaṃ pana āḷavakassa anārocanaṃ nāma ayutta”nti.	1196	
PA_atk-s04_01a:1196_6	So himavante yakkhasamāgamaṃ gatassa āḷavakassa santikaṃ agamāsi. Satthāpi taṃ bhavanaṃ	1196	
PA_atk-s04_01a:1196_7	pavisitvā āḷavakassa nisīdanapallaṅke nisīdi.	1196	
PA_atk-s04_01a:1197_0	Tasmiṃ samaye sātāgirahemavatā āḷavakassa bhavanamatthakena yakkhasamāgamaṃ gacchantā	1197	
PA_atk-s04_01a:1197_1	attano gamane asampajjamāne “kiṃ nu kho kāraṇa”nti āvajjentā satthāraṃ āḷavakassa	1197	
PA_atk-s04_01a:1197_2	bhavane nisinnaṃ disvā satthu santikaṃ gantvā vanditvā yakkhasamāgamaṃ gantvā āḷavakassa	1197	
PA_atk-s04_01a:1197_3	tuṭṭhiṃ pavedayiṃsu – “lābhā te, āvuso āḷavaka, yassa te sadevake loke aggapuggalo	1197	
PA_atk-s04_01a:1197_4	bhavane nisinno, gantvā satthu santike dhammaṃ suṇāhī”ti. So tesaṃ kathaṃ sutvā cintesi	1197	
PA_atk-s04_01a:1197_5	– “ime ekassa muṇḍakasamaṇassa mama pallaṅke nisinnabhāvaṃ kathentī”ti anattamano	1197	
PA_atk-s04_01a:1197_6	kodhābhibhūto hutvā “ajja mayhaṃ etena samaṇena saddhiṃ saṅgāmo bhavissati, tattha	1197	
PA_atk-s04_01a:1197_7	me sahāyā nāma hothā”ti dakkhiṇapādaṃ ukkhipitvā saṭṭhiyojanamattaṃ pabbatakūṭaṃ	1197	
PA_atk-s04_01a:1197_8	akkami, taṃ bhijjitvā dvidhā ahosi. Ito paṭṭhāya āḷavakayuddhaṃ vitthāretabbaṃ. Āḷavako	1197	
PA_atk-s04_01a:1197_9	pana sabbarattiṃ tathāgatena saddhiṃ nānappakārena yujjhantopi kiñci kātuṃ asakkonto	1197	
PA_atk-s04_01a:1197_10	satthāraṃ upasaṅkamitvā aṭṭha pañhe pucchi, satthā vissajjesi. Desanāpariyosāne sotāpattiphale	11971	
PA_atk-s04_01a:1197_11	patiṭṭhāsi. Vitthāretvā kathetukāmena āḷavakasuttavaṇṇanā oloketabbā.	11971	
PA_atk-s04_01a:1198_0	Punadivase uṭṭhite aruṇe cāṭibhattāharaṇavelāya sakalanagare gahetabbayuttaṃ dārakaṃ	1198	
PA_atk-s04_01a:1198_1	adisvā rañño ārocesuṃ. Rājā āha – “gaṇhituṃ ayuttaṭṭhāne pana atthi, tātā”ti. Āma,	1198	
PA_atk-s04_01a:1198_2	deva, ajja rājakule putto jātoti. Gacchatha, tātā, mayaṃ jīvantā puttaṃ labhissāma,	1198	
PA_atk-s04_01a:1198_3	cāṭibhattena naṃ pesethāti. Te deviyā vikkandamānāya dārakaṃ gahetvā cāṭibhattena	1198	
PA_atk-s04_01a:1198_4	saddhiṃ āḷavakassa bhavanadvāraṃ gantvā “handa, ayya, tava bhāgaṃ paṭicchāhī”ti āhaṃsu.	1198	
PA_atk-s04_01a:1198_5	Āḷavako tesaṃ kathaṃ sutvā ariyasāvakattā lajjamāno adhomukho nisīdi. Atha naṃ satthā	1198	
PA_atk-s04_01a:1198_6	āha – “idāni te, āḷavaka, lajjanakiccaṃ natthi, dārakaṃ gahetvā mama hatthe ṭhapehī”ti.	1198	
PA_atk-s04_01a:1198_7	Te rājapurisā āḷavakakumāraṃ āḷavakassa hatthe ṭhapesuṃ, āḷavako taṃ ādāya dasabalassa	1198	
PA_atk-s04_01a:1198_8	hatthe ṭhapesi, satthā paṭiggaṇhitvā puna āḷavakassa hatthe ṭhapesi, āḷavako taṃ	1198	
PA_atk-s04_01a:1198_9	gahetvā rājapurisānaṃ hatthe ṭhapesi. Itissa hatthato hatthaṃ gatattā “hatthako āḷavako”tveva nāmaṃ akaṃsu.	1198	
PA_atk-s04_01a:1199_0	Atha naṃ te rājapurisā tuṭṭhamānasā ādāya rañño santikaṃ agamaṃsu. Rājā taṃ disvā	1199	
PA_atk-s04_01a:1199_1	“ajja cāṭibhattaṃ na sampaṭicchatī”ti saññaṃ katvā “kasmā, tātā, evameva āgatatthā”ti	1199	
PA_atk-s04_01a:1199_2	āha. Deva, rājakulassa tuṭṭhi ca vaḍḍhi ca, satthā āḷavakassa bhavane nisīditvā āḷavakaṃ	1199	
PA_atk-s04_01a:1199_3	dametvā upāsakatte patiṭṭhāpetvā kumāraṃ amhākaṃ dāpesīti. Satthāpi āḷavakaṃ pattacīvaraṃ	1199	
PA_atk-s04_01a:1199_4	gāhāpetvā āḷavinagarābhimukho pāyāsi. So nagaraṃ upasaṅkamanto lajjitvāva osakkati.	1199	
PA_atk-s04_01a:1199_5	Satthā naṃ oloketvā “lajjasi, āḷavakā”ti pucchi. Āma, bhante, nagaravāsino maṃ nissāya	1199	
PA_atk-s04_01a:1199_6	mātimaraṇaṃ pitimaraṇaṃ puttadāramaraṇañca pāpuṇiṃsu. Te maṃ passitvā daṇḍehipi leḍḍūhipi	1199	
PA_atk-s04_01a:1199_7	paharissanti. Tasmā osakkāmi, bhanteti. “Āḷavaka, natthi te mayā saddhiṃ gacchantassa	1199	
PA_atk-s04_01a:1199_8	bhayaṃ, vissattho ehī”ti vatvā nagarassa avidūre ṭhāne vanasaṇḍe aṭṭhāsi. Āḷavakarājāpi	1199	
PA_atk-s04_01a:1199_9	nāgare gahetvā satthu paccuggamanaṃ gato. Satthā sampattaparisāya dhammaṃ desesi,	1199	
PA_atk-s04_01a:1199_10	desanāvasāne caturāsīti pāṇasahassāni amatapānaṃ piviṃsu. Te āḷavakassa tattheva	11991	
PA_atk-s04_01a:1199_11	vasanaṭṭhānaṃ katvā anusaṃvaccharaṃ balikammaṃ paṭṭhapesuṃ.	11991	
PA_atk-s04_01a:1200_0	Āḷavakopi nāgare dhammikāya rakkhāya saṅgaṇhi. Sopi āḷavakakumāro vuḍḍhippatto satthu	1200	
PA_atk-s04_01a:1200_1	dhammadesanaṃ sutvā tīṇi maggaphalāni paṭivijjhi. So sabbakālaṃ ariyasāvakaupāsakānaṃ	1200	
PA_atk-s04_01a:1200_2	pañcahi satehi parivuto carati. Athekadivasaṃ tehi upāsakehi saddhiṃ satthu santikaṃ	1200	
PA_atk-s04_01a:1200_3	gantvā vanditvā ekamantaṃ nisīdi. Satthā suvinītaṃ parisaṃ disvā “mahatī te, āḷavaka,	1200	
PA_atk-s04_01a:1200_4	parisā, kathaṃ taṃ saṅgaṇhāsī”ti āha. Bhagavā dānena tussantaṃ dānena saṅgaṇhāmi,	1200	
PA_atk-s04_01a:1200_5	piyavacanena tussantaṃ piyavacanena saṅgaṇhāmi, uppannesu kiccesu tesaṃ nittharaṇena	1200	
PA_atk-s04_01a:1200_6	tussantaṃ uppannakiccanittharaṇena saṅgaṇhāmi, samānattaṭṭhānena tussantaṃ samānattatāya	1200	
PA_atk-s04_01a:1200_7	saṅgaṇhāmīti. Evametaṃ vatthu samuṭṭhitaṃ. Atha satthā aparabhāge jetavane nisīditvā	1200	
PA_atk-s04_01a:1200_8	upāsake ṭhānantaresu ṭhapento hatthakaṃ āḷavakaṃ catūhi saṅgahavatthūhi parisaṃ saṅgaṇhantānaṃ	1200	
PA_atk-s04_01a:1200_9	aggaṭṭhāne ṭhapesīti.	1200	
PA_atk-s04_01a:1201	Mahānāmasakkavatthu	120	
PA_atk-s04_01a:1202_0	252. Pañcame paṇītadāyakānanti paṇītarasadāyakānaṃ mahānāmo sakko aggoti dasseti.	1202	
PA_atk-s04_01a:1202_1	So kira padumuttarabuddhakāle haṃsavatiyaṃ kulagehe nibbatto satthu dhammakathaṃ	1202	
PA_atk-s04_01a:1202_2	suṇanto satthāraṃ ekaṃ upāsakaṃ paṇītarasadāyakānaṃ aggaṭṭhāne ṭhapentaṃ disvā adhikārakammaṃ	1202	
PA_atk-s04_01a:1202_3	katvā taṃ ṭhānantaraṃ patthesi. So kappasatasahassaṃ devamanussesu saṃsaritvā imasmiṃ	1202	
PA_atk-s04_01a:1202_4	buddhuppāde kapilavatthupure sakyarājakule nibbattitvā vayappatto dasabalassa paṭhamadassaneyeva	1202	
PA_atk-s04_01a:1202_5	sotāpattiphale patiṭṭhāsi.	1202	
PA_atk-s04_01a:1203_0	Athekasmiṃ samaye satthā verañjāyaṃ vassāvāsaṃ vasitvā anupubbena kapilavatthupuraṃ	1203	
PA_atk-s04_01a:1203_1	gantvā nigrodhārāme paṭivasati. Mahānāmo “satthā āgato”ti sutvā satthu santikaṃ gantvā	1203	
PA_atk-s04_01a:1203_2	abhivādetvā ekamantaṃ nisinno satthāraṃ evamāha – “bhagavā sutametaṃ ‘bhikkhusaṅgho	1203	
PA_atk-s04_01a:1203_3	kira verañjāyaṃ bhikkhācārena kilamatī’ti, mama catumāsaṃ bhikkhusaṅghassa paṭijaggane	1203	
PA_atk-s04_01a:1203_4	paṭiññaṃ detha, ahaṃ bhikkhusaṅghassa sarīre ojaṃ pavesessāmī”ti. Satthā adhivāsesi.	1203	
PA_atk-s04_01a:1203_5	So satthu adhivāsanaṃ viditvā punadivasato paṭṭhāya buddhappamukhaṃ bhikkhusaṅghaṃ	1203	
PA_atk-s04_01a:1203_6	paṇītarasabhojanacatumadhurādīhi paṭijaggitvā puna catumāsaṃ paṭiññaṃ gahetvā aṭṭha	1203	
PA_atk-s04_01a:1203_7	māse pūretvā puna catumāsaṃ paṭiññaṃ gahetvā sakalasaṃvaccharaṃ paṭijaggi. Satthā	1203	
PA_atk-s04_01a:1203_8	tato paraṃ paṭiññaṃ nādāsi. Mahānāmo pana tato paṭṭhāya aparāparaṃ sampattabhikkhusaṅghassa	1203	
PA_atk-s04_01a:1203_9	teneva niyāmena sakkāraṃ karoti. Tassa so guṇo sakalajambudīpe pākaṭo jāto. Evametaṃ	1203	
PA_atk-s04_01a:1203_10	vatthu samuṭṭhitaṃ. Satthā pana aparabhāge jetavane nisīditvā mahānāmaṃ sakkaṃ paṇītadāyakānaṃ	12031	
PA_atk-s04_01a:1203_11	aggaṭṭhāne ṭhapesīti.	12031	
PA_atk-s04_01a:1204	Uggagahapativatthu	120	
PA_atk-s04_01a:1205_0	253. Chaṭṭhe manāpadāyakānanti manāpaṃ cittarucitabhojanaṃ dāyakānaṃ uggo gahapati,	1205	
PA_atk-s04_01a:1205_1	vesāliko aggoti dasseti. So kira padumuttarabuddhakāle haṃsavatiyaṃ kulagehe nibbatto	1205	
PA_atk-s04_01a:1205_2	aparabhāge satthu dhammakathaṃ suṇanto satthāraṃ ekaṃ upāsakaṃ manāpadāyakānaṃ aggaṭṭhāne	1205	
PA_atk-s04_01a:1205_3	ṭhapentaṃ disvā adhikārakammaṃ katvā taṃ ṭhānantaraṃ patthesi. So kappasatasahassaṃ	1205	
PA_atk-s04_01a:1205_4	devamanussesu saṃsaritvā imasmiṃ buddhuppāde vesāliyaṃ seṭṭhikule nibbatti. Tassa	1205	
PA_atk-s04_01a:1205_5	jātakāle nāmaṃ aniyāmitaṃ. Aparabhāge panassa attabhāvopi uggato ahosi samiddho,	1205	
PA_atk-s04_01a:1205_6	alaṅkatatoraṇaṃ viya ussitacittapaṭo viya ca ativirocittha. Guṇāpissa uggatā ahesuṃ.	1205	
PA_atk-s04_01a:1205_7	So imesaṃ dvinnampi uggatattā uggaseṭṭhitveva saṅkhaṃ gato. So panāyaṃ dasabalassa	1205	
PA_atk-s04_01a:1205_8	paṭhamadassaneyeva sotāpattiphale patiṭṭhāya aparabhāge tīṇipi maggaphalāni sacchākāsi.	1205	
PA_atk-s04_01a:1205_9	So attano mahallakakāle rahogato nisīditvā cintesi – “yaṃ yaṃ mayhaṃ piyaṃ manāpaṃ,	1205	
PA_atk-s04_01a:1205_10	taṃ tadeva dasabalassa dassāmi, idaṃ me satthu sammukhāpi sutaṃ ‘manāpadāyī labhate	12051	
PA_atk-s04_01a:1205_11	manāpa”’nti. Athassa etadahosi – “api nu kho me cittaṃ jānitvā satthāpi nivesanadvāraṃ āgaccheyyā”ti.	12051	
PA_atk-s04_01a:1206_0	Satthāpi kho tassa cittaṃ ñatvā bhikkhusaṅghaparivuto nivesanadvāreyeva pāturahosi.	1206	
PA_atk-s04_01a:1206_1	So “satthā āgato”ti sutvā ativiya ussāhajāto dasabalassa santikaṃ gantvā pañcapatiṭṭhitena	1206	
PA_atk-s04_01a:1206_2	vanditvā satthu pattaṃ paṭiggahetvā gharaṃ pavesetvā paññattavarabuddhāsane satthāraṃ,	1206	
PA_atk-s04_01a:1206_3	avasesaāsanesu bhikkhusaṅghaṃ nisīdāpetvā buddhappamukhaṃ bhikkhusaṅghaṃ nānaggarasehi	1206	
PA_atk-s04_01a:1206_4	parivisitvā bhattakiccapariyosāne ekamantaṃ nisīditvā evamāha – “sammukhā metaṃ,	1206	
PA_atk-s04_01a:1206_5	bhante, bhagavato sutaṃ sammukhā paṭiggahitaṃ ‘manāpadāyī labhate manāpa”’nti. Yaṃ	1206	
PA_atk-s04_01a:1206_6	yaṃ, bhante, mayhaṃ manāpaṃ, taṃ taṃ mayā buddhappamukhassa bhikkhusaṅghassa dinnamevā”ti	1206	
PA_atk-s04_01a:1206_7	satthāraṃ jānāpetvā tato paṭṭhāya yaṃ yaṃ tassa manāpaṃ, taṃ taṃ buddhappamukhassa	1206	
PA_atk-s04_01a:1206_8	bhikkhusaṅghassa deti. Taṃ pana sabbaṃ pañcakanipāte uggasutte vitthārato āgamissati.	1206	
PA_atk-s04_01a:1206_9	Evametaṃ vatthu samuṭṭhitaṃ. Satthā aparabhāge jetavane viharanto taṃ upāsakaṃ manāpadāyakānaṃ	1206	
PA_atk-s04_01a:1206_10	aggaṭṭhāne ṭhapesīti.	12061	
PA_atk-s04_01a:1207	Uggatagahapativatthu	120	
PA_atk-s04_01a:1208_0	254. Sattame saṅghupaṭṭhākānanti bhikkhusaṅghassa upaṭṭhākānaṃ hatthigāmako uggato	1208	
PA_atk-s04_01a:1208_1	gahapati, aggoti dasseti. Sopi padumuttarabuddhakāle haṃsavatiyaṃ kulagehe nibbatto	1208	
PA_atk-s04_01a:1208_2	aparabhāge satthu dhammadesanaṃ sutvā satthāraṃ ekaṃ upāsakaṃ saṅghupaṭṭhākānaṃ aggaṭṭhāne	1208	
PA_atk-s04_01a:1208_3	ṭhapentaṃ disvā adhikārakammaṃ katvā taṃ ṭhānantaraṃ patthesi. So kappasatasahassaṃ	1208	
PA_atk-s04_01a:1208_4	devamanussesu saṃsaritvā imasmiṃ buddhuppāde hatthigāme seṭṭhikule nibbatti, tassa	1208	
PA_atk-s04_01a:1208_5	uggatakumāroti nāmaṃ akaṃsu.	1208	
PA_atk-s04_01a:1209_0	So aparabhāge gharāvāse patiṭṭhito pitu accayena seṭṭhiṭṭhānaṃ pāpuṇi. Tena samayena	1209	
PA_atk-s04_01a:1209_1	satthā bhikkhusaṅghaparivuto cārikaṃ caranto hatthigāmaṃ patvā nāgavanuyyāne viharati.	1209	
PA_atk-s04_01a:1209_2	Tadā ayaṃ uggataseṭṭhi sattāhaṃ pānamadamatto hutvā nāṭakehi parivuto nāgavanuyyānaṃ	1209	
PA_atk-s04_01a:1209_3	gantvā paricārayamāno dasabalaṃ disvā balavahirottappaṃ paccupaṭṭhāpesi. Athassa	1209	
PA_atk-s04_01a:1209_4	satthāraṃ upasaṅkamantassa sabbo surāmado abbhatthaṃ agamāsi. So satthāraṃ vanditvā	1209	
PA_atk-s04_01a:1209_5	ekamantaṃ nisīdi. Athassa satthā dhammaṃ desesi. Desanāpariyosāne tīṇi maggaphalāni	1209	
PA_atk-s04_01a:1209_6	paṭivijjhi. Tato paṭṭhāya nāṭakāni “tumhe yathāsukhaṃ gacchathā”ti vissajjetvā dānābhirato	1209	
PA_atk-s04_01a:1209_7	hutvā bhikkhusaṅghassa dānameva deti. Devatā rattibhāgasamanantare āgantvā seṭṭhissa	1209	
PA_atk-s04_01a:1209_8	ārocenti – “gahapati, asuko bhikkhu tevijjo, asuko bhikkhu chaḷabhiñño, asuko sīlavā,	1209	
PA_atk-s04_01a:1209_9	asuko dussīlo”ti. So tāsaṃ vacanaṃ sutvāpi guṇaṃ tāva yathābhūtato jānāti, deyyadhammaṃ	1209	
PA_atk-s04_01a:1209_10	pana samacitteneva deti. Satthu santike nisīditvāpi tameva guṇaṃ katheti. Aparabhāge	12091	
PA_atk-s04_01a:1209_11	satthā jetavane nisīditvā taṃ gahapatiṃ saṅghupaṭṭhākānaṃ aggaṭṭhāne ṭhapesīti.	12091	
PA_atk-s04_01a:1210	Sūrambaṭṭhavatthu	121	
PA_atk-s04_01a:1211_0	255. Aṭṭhame aveccappasannānanti avigacchanasabhāvena acalena pasādena samannāgatānaṃ	1211	
PA_atk-s04_01a:1211_1	sūrambaṭṭho aggoti dasseti. Ayaṃ kira padumuttarabuddhakāle haṃsavatiyaṃ kulagehe	1211	
PA_atk-s04_01a:1211_2	nibbatto satthu dhammakathaṃ sutvā satthāraṃ ekaṃ upāsakaṃ aveccappasannānaṃ aggaṭṭhāne	1211	
PA_atk-s04_01a:1211_3	ṭhapentaṃ disvā adhikārakammaṃ katvā taṃ ṭhānantaraṃ patthesi. So kappasatasahassaṃ	1211	
PA_atk-s04_01a:1211_4	devamanussesu saṃsaritvā imasmiṃ buddhuppāde sāvatthiyaṃ seṭṭhikule nibbatti, sūrambaṭṭhotissa nāmaṃ akaṃsu.	1211	
PA_atk-s04_01a:1212_0	So aparabhāge vayappatto gharāvāse patiṭṭhāya aññatitthiyānaṃ upaṭṭhāko hutvā carati.	1212	
PA_atk-s04_01a:1212_1	Atha satthā paccūsasamaye lokaṃ volokento tassa sotāpattimaggahetuṃ disvā bhikkhācāravelāya	1212	
PA_atk-s04_01a:1212_2	nivesanadvāraṃ agamāsi. So dasabalaṃ disvā cintesi – “samaṇo gotamo mahākule ceva	1212	
PA_atk-s04_01a:1212_3	jāto, loke ca abhiññāto, tenassa santikaṃ agamanaṃ nāma na yutta”nti satthu santikaṃ	1212	
PA_atk-s04_01a:1212_4	gantvā pādesu vanditvā pattaṃ gahetvā gharaṃ pavesetvā mahārahe pallaṅke nisīdāpetvā	1212	
PA_atk-s04_01a:1212_5	bhikkhaṃ datvā bhattakiccapariyosāne ekamantaṃ nisīdi. Satthā tassa caritavasena	1212	
PA_atk-s04_01a:1212_6	dhammaṃ desesi. Desanāpariyosāne sotāpattiphale patiṭṭhahi. Satthāpi taṃ dametvā vihārameva gato.	1212	
PA_atk-s04_01a:1213_0	Tato māro cintesi – “ayaṃ sūrambaṭṭho nāma amhākaṃ santako, satthā panassa ajja gehaṃ	1213	
PA_atk-s04_01a:1213_1	gato, kiṃ nu kho satthu dhammaṃ sutvā maggapātubhāvaṃ akaritthāti yāvassa mama visayā	1213	
PA_atk-s04_01a:1213_2	atikkantabhāvaṃ vā anatikkantabhāvaṃ vā jānāmī”ti attano kāmarūpitāya dasabalassa	1213	
PA_atk-s04_01a:1213_3	sarikkhakaṃ rūpaṃ māpetvā cīvaraggahaṇampi pattaggahaṇampi buddhākappeneva katvā	1213	
PA_atk-s04_01a:1213_4	dvattiṃsalakkhaṇadharo hutvā sūrambaṭṭhassa gehadvāre aṭṭhāsi. Sūrambaṭṭhopi “puna	1213	
PA_atk-s04_01a:1213_5	dasabalo āgato”ti sutvā “buddhānaṃ aniyyānikagamanaṃ nāma natthi, kena nu kho kāraṇena	1213	
PA_atk-s04_01a:1213_6	āgato”ti vegena “dasabalo”ti saññāya tassa santikaṃ gantvā abhivādetvā ekamantaṃ	1213	
PA_atk-s04_01a:1213_7	ṭhito, “bhante, tumhe idāneva imasmiṃ gehe bhattakiccaṃ katvā gatā, kiṃ nu kho kāraṇaṃ	1213	
PA_atk-s04_01a:1213_8	paṭicca puna āgatatthā”ti āha. “Sūrambaṭṭha mayā dhammaṃ kathentena ekaṃ anupadhāretvā	1213	
PA_atk-s04_01a:1213_9	kathitaṃ. Mayā hi pañcakkhandhā ‘sabbeva aniccā dukkhā anattā’ti kathitā, na panete	1213	
PA_atk-s04_01a:1213_10	sabbeva evarūpā. Ekacce hi khandhā niccā dhuvā sassatā atthī”ti āha.	12131	
PA_atk-s04_01a:1214_0	Tato sūrambaṭṭho cintesi – “ayaṃ kathā ativiya bhāriyā. Buddhānañhi anupadhāretvā	1214	
PA_atk-s04_01a:1214_1	kathanaṃ nāma natthi, dasabalassa māro kira paṭipakkho, addhā ayaṃ māro bhavissatī”ti	1214	
PA_atk-s04_01a:1214_2	cintetvā – “mārosi tva”nti āha. Ariyasāvakena kathitakathā tassa pharasuppahāro viya	1214	
PA_atk-s04_01a:1214_3	ahosi, tasmā sakabhāvena ṭhātuṃ asakkonto “āma, sūrambaṭṭha, ahaṃ māro”ti āha. “Tādisānaṃ	1214	
PA_atk-s04_01a:1214_4	mārānaṃ satampi sahassampi āgantvā mama saddhaṃ cāletuṃ na sakkoti, mahāgotamo dasabalo	1214	
PA_atk-s04_01a:1214_5	mayhaṃ dhammaṃ desento ‘sabbe saṅkhārā aniccā’ti bodhetvā desesi, mā me gharadvāre	1214	
PA_atk-s04_01a:1214_6	tiṭṭhā”ti accharaṃ pahari. Māro tassa vacanaṃ sutvā paṭippharitvā kathetuṃ asakkonto	1214	
PA_atk-s04_01a:1214_7	tattheva antaradhāyi. Sūrambaṭṭhopi sāyanhasamaye satthu santikaṃ gantvā mārena katakiriyaṃ	1214	
PA_atk-s04_01a:1214_8	kathetvā, “bhante, evaṃ māro mama saddhaṃ cāletuṃ vāyamitthā”ti āha. Satthā etadeva	1214	
PA_atk-s04_01a:1214_9	kāraṇaṃ aṭṭhupattiṃ katvā imasmiṃ sāsane sūrambaṭṭhaṃ aveccappasannānaṃ aggaṭṭhāne ṭhapesīti.	1214	
PA_atk-s04_01a:1215	Jīvakavatthu	121	
PA_atk-s04_01a:1216_0	256. Navame puggalappasannānanti puggaliyappasādena samannāgatānaṃ upāsakānaṃ jīvako	1216	
PA_atk-s04_01a:1216_1	komārabhacco aggoti dasseti. So hi padumuttarabuddhakāle haṃsavatiyaṃ kulagehe nibbatto.	1216	
PA_atk-s04_01a:1216_2	Satthu dhammakathaṃ suṇanto satthāraṃ ekaṃ upāsakaṃ puggalappasannānaṃ aggaṭṭhāne	1216	
PA_atk-s04_01a:1216_3	ṭhapentaṃ disvā adhikārakammaṃ katvā taṃ ṭhānantaraṃ patthesi. So kappasatasahassaṃ	1216	
PA_atk-s04_01a:1216_4	devamanussesu saṃsaritvā imasmiṃ buddhuppāde rājagahanagare abhayarājakumāraṃ paṭicca	1216	
PA_atk-s04_01a:1216_5	sālavatiyā nāma rūpūpajīviniyā kucchimhi nibbatto. Rūpūpajīviniyo ca nāma vijātakāle	1216	
PA_atk-s04_01a:1216_6	sace putto hoti, chaḍḍenti. Sace dhītā, paṭijagganti. Iti sā taṃ dārakaṃ kattarasuppakena	1216	
PA_atk-s04_01a:1216_7	saṅkārakūṭe chaḍḍāpesi. Atha naṃ abhayo rājakumāro rājupaṭṭhānaṃ gacchanto taṃ disvā	1216	
PA_atk-s04_01a:1216_8	“kiṃ, bhaṇe, etaṃ kākehi samparikiṇṇa”nti manusse pesetvā “dārako devā”ti. Jīvati,	1216	
PA_atk-s04_01a:1216_9	bhaṇeti, “jīvati, devā”ti sutvā attano antepure posāpesi. Tassa jīvatīti kathitattā	1216	
PA_atk-s04_01a:1216_10	jīvakoti nāmaṃ akaṃsu, kumārena posāpitoti komārabhaccoti nāmaṃ akaṃsu.	12161	
PA_atk-s04_01a:1217_0	So attano soḷasavassuddesikakāle takkasilaṃ gantvā vejjasippaṃ uggaṇhitvā bimbisārarañño	1217	
PA_atk-s04_01a:1217_1	santikā sakkāraṃ labhitvā caṇḍapajjotassa rañño rogaṃ phāsukaṃ akāsi. So tassa pañca	1217	
PA_atk-s04_01a:1217_2	taṇḍulasakaṭasatāni soḷasa kahāpaṇasahassāni dussasahassaparivāraṃ anagghaṃ siveyyakaṃ	1217	
PA_atk-s04_01a:1217_3	dussayugañca pesesi. Tasmiṃ samaye satthā rājagahaṃ upanissāya gijjhakūṭe pabbate	1217	
PA_atk-s04_01a:1217_4	viharati. Jīvako satthu ussannadhātuke kāye virecanaṃ datvā bhesajjaṃ karonto “cattāro	1217	
PA_atk-s04_01a:1217_5	paccayā mama santakāva hontū”ti satthāraṃ attano vihāre vasāpetvā satthu bhesajjaṃ	1217	
PA_atk-s04_01a:1217_6	katvā taṃ dussayugaṃ upanetvā “idaṃ, bhante, tumheyeva paribhogaṃ karothā”ti vatvā	1217	
PA_atk-s04_01a:1217_7	tena saddhiṃ laddhaṃ dussasahassaṃ bhikkhusaṅghassa adāsi. Ayamettha saṅkhepo, vitthārena	1217	
PA_atk-s04_01a:1217_8	pana jīvakavatthu khandhake āgatameva. Satthā aparabhāge jetavane viharanto jīvakaṃ	1217	
PA_atk-s04_01a:1217_9	komārabhaccaṃ puggalappasannānaṃ aggaṭṭhāne ṭhapesīti.	1217	
PA_atk-s04_01a:1218	Nakulapitugahapativatthu	121	
PA_atk-s04_01a:1219_0	257. Dasame vissāsakānanti vissāsikakathaṃ kathentānaṃ upāsakānaṃ antare, nakulapitā	1219	
PA_atk-s04_01a:1219_1	gahapati, aggoti dasseti. So kira padumuttarabuddhakāle haṃsavatiyaṃ kulagehe nibbatto	1219	
PA_atk-s04_01a:1219_2	satthu dhammadesanaṃ suṇanto satthāraṃ ekaṃ upāsakaṃ vissāsakānaṃ aggaṭṭhāne ṭhapentaṃ	1219	
PA_atk-s04_01a:1219_3	disvā adhikārakammaṃ katvā taṃ ṭhānantaraṃ patthesi. So kappasatasahassaṃ devamanussesu	1219	
PA_atk-s04_01a:1219_4	saṃsaritvā imasmiṃ buddhuppāde bhaggaraṭṭhe susumāragirinagare seṭṭhikule nibbatti.	1219	
PA_atk-s04_01a:1219_5	Satthāpi bhikkhusaṅghaparivuto cārikaṃ caramāno taṃ nagaraṃ patvā bhesakaḷāvane viharati.	1219	
PA_atk-s04_01a:1219_6	Athāyaṃ, nakulapitā gahapati, susumāragirivāsīhi saddhiṃ satthu santikaṃ gantvā paṭhamadassaneneva	1219	
PA_atk-s04_01a:1219_7	so ca bhariyā cassa dasabalaṃ “ayaṃ amhākaṃ putto”ti saññaṃ paṭṭhapetvā ubhopi satthu	1219	
PA_atk-s04_01a:1219_8	pādesu nipatitvā, “tāta, tvaṃ ettakaṃ kālaṃ amhe chaḍḍetvā kahaṃ vicarasī”ti āhaṃsu.	1219	
PA_atk-s04_01a:1219_9	Ayaṃ kira, nakulapitā gahapati, pubbe pañca jātisatāni dasabalassa pitā ahosi, pañca	1219	
PA_atk-s04_01a:1219_10	jātisatāni cūḷapitā, pañca jātisatāni mahāpitā, pañca jātisatāni mātulo, nakulamātāpi	12191	
PA_atk-s04_01a:1219_11	pañca jātisatāni mātā ahosi, pañca jātisatāni cūḷamātā, pañca jātisatāni mahāmātā,	12191	
PA_atk-s04_01a:1219_12	pañca jātisatāni pitucchā. Iti dīgharattaṃ anugatasinehattā dasabalaṃ disvāva “putto”ti	12191	
PA_atk-s04_01a:1219_13	saññaṃ katvā saṇṭhātuṃ nāsakkhiṃsu. Satthā yāva tesaṃ cittaṃ saññattiṃ na gacchati,	12191	
PA_atk-s04_01a:1219_14	tāva “apethā”ti nāvoca. Atha nesaṃ yathāmaneneva satiṃ paṭilabhitvā majjhattabhūtānaṃ	12191	
PA_atk-s04_01a:1219_15	āsayaṃ ñatvā dhammaṃ desesi. Desanāpariyosāne ubhopi sotāpattiphale patiṭṭhahiṃsu.	12191	
PA_atk-s04_01a:1220_0	Satthā aparabhāge tesaṃ mahallakakāle puna taṃ nagaraṃ agamāsi. Te “satthā āgato”ti	1220	
PA_atk-s04_01a:1220_1	sutvā satthu santikaṃ gantvā pañcapatiṭṭhitena vanditvā svātanāya nimantetvā punadivase	1220	
PA_atk-s04_01a:1220_2	attano nivesane buddhappamukhaṃ bhikkhusaṅghaṃ nānaggarasehi parivisitvā satthāraṃ	1220	
PA_atk-s04_01a:1220_3	katabhattakiccaṃ upasaṅkamitvā ekamantaṃ nisīdiṃsu. Ekamantaṃ nisinno kho nakulapitā	1220	
PA_atk-s04_01a:1220_4	gahapati, bhagavantaṃ etadavoca – “yato me, bhante, nakulamātā gahapatānī, daharasseva	1220	
PA_atk-s04_01a:1220_5	daharā ānītā, nābhijānāmi nakulamātaraṃ gahapatāniṃ manasāpi aticaritā, kuto pana	1220	
PA_atk-s04_01a:1220_6	kāyena. Iccheyyāma mayaṃ, bhante, diṭṭhe ceva dhamme aññamaññaṃ passituṃ abhisamparāyañca	1220	
PA_atk-s04_01a:1220_7	aññamaññaṃ passitu”nti. Nakulamātāpi kho, gahapatānī, bhagavantaṃ etadavoca – “yato	1220	
PA_atk-s04_01a:1220_8	ahaṃ, bhante, nakulapituno gahapatissa daharasseva daharā ānītā, nābhijānāmi nakulapitaraṃ	1220	
PA_atk-s04_01a:1220_9	gahapatiṃ manasāpi aticaritā, kuto pana kāyena. Iccheyyāma mayaṃ, bhante, diṭṭhe	1220	
PA_atk-s04_01a:1220_10	ceva dhamme aññamaññaṃ passituṃ abhisamparāyañca aññamaññaṃ passitu”nti. Atha aparabhāge	12201	
PA_atk-s04_01a:1220_11	satthā jetavane nisīditvā upāsake paṭipāṭiyā ṭhānantaresu ṭhapento imaṃ imesaṃ dvinnampi	12201	
PA_atk-s04_01a:1220_12	kathaṃ aṭṭhuppattiṃ katvā nakulapitaraṃ gahapatiṃ vissāsakānaṃ aggaṭṭhāne ṭhapesīti.	12201	
PA_atk-s04_01a:1221	Chaṭṭhavaggavaṇṇanā.	122	
PA_atk-s04_01a:1222	Dasasuttapaṭimaṇḍitāya upāsakapāḷiyā vaṇṇanā niṭṭhitā.	122	
PA_atk-s04_01a:1223	14. Etadaggavaggo	122	
PA_atk-s04_01a:1224	(14) 7. Sattamaetadaggavaggo	122	
PA_atk-s04_01a:1225	Sujātāvatthu	122	
PA_atk-s04_01a:1226_0	258. Upāsikāpāḷiyā paṭhame paṭhamaṃ saraṇaṃ gacchantīnanti sabbapaṭhamaṃ saraṇesu	1226	
PA_atk-s04_01a:1226_1	patiṭṭhitānaṃ upāsikānaṃ, sujātā nāma, seniyadhītā aggāti dasseti. Sāpi padumuttarabuddhakāle	1226	
PA_atk-s04_01a:1226_2	haṃsavatiyaṃ kulagehe nibbattā aparabhāge satthu dhammakathaṃ suṇantī satthāraṃ ekaṃ	1226	
PA_atk-s04_01a:1226_3	upāsikaṃ paṭhamaṃ saraṇaṃ gacchantīnaṃ aggaṭṭhāne ṭhapentaṃ disvā adhikāraṃ katvā	1226	
PA_atk-s04_01a:1226_4	taṃ ṭhānantaraṃ patthesi. Sā kappasatasahassaṃ devamanussesu saṃsaritvā amhākaṃ satthu	1226	
PA_atk-s04_01a:1226_5	nibbattito puretarameva uruvelāyaṃ senānigame seniyakuṭumbikassa gehe nibbattitvā	1226	
PA_atk-s04_01a:1226_6	vayappattā ekasmiṃ nigrodhamūle patthanaṃ akāsi – “sace samajātikaṃ kulagharaṃ gantvā	1226	
PA_atk-s04_01a:1226_7	paṭhamagabbhe puttaṃ labhissāmi, anusaṃvaccharaṃ balikammaṃ karissāmī”ti. Tassā sā patthanā samijjhi.	1226	
PA_atk-s04_01a:1227_0	Sā mahāsattassa dukkarakārikaṃ karontassa chaṭṭhe vasse paripuṇṇe visākhapuṇṇamadivase	1227	
PA_atk-s04_01a:1227_1	“pātova balikammaṃ karissāmī”ti rattiyā paccūsasamayaṃ paccuṭṭhāya dhenuyo duhāpesi.	1227	
PA_atk-s04_01a:1227_2	Vacchakā dhenūnaṃ thanamūlaṃ na āgamaṃsu, thanamūle navabhājanamhi upanītamatte attanova	1227	
PA_atk-s04_01a:1227_3	dhammatāya khīradhārā patiṃsu. Taṃ acchariyaṃ disvā, sujātā, sahattheneva khīraṃ	1227	
PA_atk-s04_01a:1227_4	gaṇhitvā navabhājane pakkhipitvā sahattheneva aggiṃ katvā pacituṃ ārabhi. Tasmiṃ	1227	
PA_atk-s04_01a:1227_5	pāyāse paccamāne mahantamahantā bubbuḷā uṭṭhahitvā dakkhiṇāvattā hutvā sañcaranti,	1227	
PA_atk-s04_01a:1227_6	ekaphusitampi bahi na niggacchati. Mahābrahmā chattaṃ dhāresi, cattāro lokapālā khaggahatthā	1227	
PA_atk-s04_01a:1227_7	ārakkhaṃ gaṇhiṃsu, sakko alātāni samānento aggiṃ jālesi. Devatā catūsu dīpesu ojaṃ	1227	
PA_atk-s04_01a:1227_8	saṃharitvā tattha pakkhipiṃsu. Sujātā, ekadivaseyeva imāni acchariyāni disvā puṇṇādāsiṃ	1227	
PA_atk-s04_01a:1227_9	āmantesi – “amma, puṇṇe ajja amhākaṃ devatā ativiya pasannā, mayā ettakaṃ kālaṃ evarūpaṃ	1227	
PA_atk-s04_01a:1227_10	acchariyaṃ nāma na diṭṭhapubbaṃ, vegena gantvā devaṭṭhānaṃ paṭijaggāhī”ti. Sā “sādhu,	12271	
PA_atk-s04_01a:1227_11	ayye”ti tassā vacanaṃ sampaṭicchitvā turitaturitā rukkhamūlaṃ agamāsi.	12271	
PA_atk-s04_01a:1228_0	Bodhisattopi kho bhikkhācārakālaṃ āgamayamāno pātova gantvā rukkhamūle nisīdi. Rukkhamūlaṃ	1228	
PA_atk-s04_01a:1228_1	sodhanatthāya gatā puṇṇā āgantvā sujātāya ārocesi – “devatā rukkhamūle nisinnā”ti.	1228	
PA_atk-s04_01a:1228_2	Sujātā, “sace je saccaṃ bhaṇasi, adāsiṃ karomī”ti vatvā sabbapasādhanaṃ pasādhetvā	1228	
PA_atk-s04_01a:1228_3	satasahassagghanake suvaṇṇathāle pāyāsaṃ vaḍḍhetvā aparāya suvaṇṇapātiyā pidahitvā	1228	
PA_atk-s04_01a:1228_4	setavatthena sampaliveṭhetvā samantā gandhadāmamālādāmāni osāretvā ukkhipitvā gantvā	1228	
PA_atk-s04_01a:1228_5	mahāpurisaṃ disvā balavapītiṃ uppādetvā diṭṭhaṭṭhānato paṭṭhāya oṇatoṇatā gantvā	1228	
PA_atk-s04_01a:1228_6	sīsato thālaṃ otāretvā vivaritvā saheva pātiyā pāyāsaṃ mahāpurisassa hatthe ṭhapetvā	1228	
PA_atk-s04_01a:1228_7	vanditvā “yathā mayhaṃ manoratho nipphanno, evaṃ tumhākampi nipphajjatū”ti vatvā	1228	
PA_atk-s04_01a:1228_8	pakkāmi. Bodhisatto nerañjarāya nadiyā tīraṃ gantvā suvaṇṇathālaṃ tīre ṭhapetvā nhatvā	1228	
PA_atk-s04_01a:1228_9	paccuttaritvā ekūnapaṇṇāsa piṇḍe karonto pāyāsaṃ paribhuñjitvā suvaṇṇapātiṃ nadiyā	1228	
PA_atk-s04_01a:1228_10	sampavāhetvā anukkamena bodhimaṇḍaṃ āruyha sabbaññutaṃ patvā sattasattāhaṃ bodhimaṇḍe	12281	
PA_atk-s04_01a:1228_11	atikkamitvā isipatane migadāye pavattitavaradhammacakko sujātāya puttassa yasadārakassa	12281	
PA_atk-s04_01a:1228_12	upanissayaṃ disvā gantvā aññatarasmiṃ rukkhamūle nisīdi.	12281	
PA_atk-s04_01a:1229_0	Yasopi kulaputto rattibhāgasamanantare vivaṭaṃ itthāgāraṃ disvā sañjātasaṃvego “upaddutaṃ	1229	
PA_atk-s04_01a:1229_1	vata, bho, upasaṭṭhaṃ vata, bho”ti vatvā nivesanato nikkhamitvāva bahinagare satthu	1229	
PA_atk-s04_01a:1229_2	santikaṃ gantvā dhammadesanaṃ sutvā tīṇi maggaphalāni paṭivijjhi. Athassa pitā padānupadikaṃ	1229	
PA_atk-s04_01a:1229_3	gantvā bhagavantaṃ upasaṅkamitvā yasassa pavattiṃ pucchi. Satthā yasaṃ kulaputtaṃ	1229	
PA_atk-s04_01a:1229_4	paṭicchādetvā dhammaṃ desesi. Desanāpariyosāne so seṭṭhigahapati sotāpattiphale patiṭṭhāsi,	1229	
PA_atk-s04_01a:1229_5	yaso arahattaphalaṃ pāpuṇi. Taṃ bhagavā “ehi bhikkhū”ti āha, tāvadevassa gihiliṅgaṃ	1229	
PA_atk-s04_01a:1229_6	antaradhāyi, iddhimayapattacīvaradharo ahosi. Pitāpissa satthāraṃ nimantesi. Satthā	1229	
PA_atk-s04_01a:1229_7	yasaṃ kulaputtaṃ pacchāsamaṇaṃ katvā tassa gharaṃ gantvā katabhattakicco dhammaṃ	1229	
PA_atk-s04_01a:1229_8	desesi, desanāpariyosāne yasassa mātā, sujātā, purāṇadutiyikā ca sotāpattiphale patiṭṭhahiṃsu.	1229	
PA_atk-s04_01a:1229_9	Taṃdivasaṃ ayaṃ, sujātā, tevācikasaraṇe patiṭṭhāsi saddhiṃ suṇisāya. Ayamettha saṅkhepo,	1229	
PA_atk-s04_01a:1229_10	vitthārato panetaṃ vatthu khandhake āgatameva. Satthā aparabhāge paṭipāṭiyā upāsikāyo	12291	
PA_atk-s04_01a:1229_11	ṭhānantaresu ṭhapento imaṃ upāsikaṃ paṭhamaṃ saraṇaṃ gacchantīnaṃ aggaṭṭhāne ṭhapesīti.	12291	
PA_atk-s04_01a:1230	Visākhāvatthu	123	
PA_atk-s04_01a:1231_0	259. Dutiye dāyikānanti dānābhiratānaṃ upāsikānaṃ, visākhā migāramātā, aggāti dasseti.	1231	
PA_atk-s04_01a:1231_1	Sā kira padumuttarabuddhakāle haṃsavatiyaṃ kulagehe nibbattā aparabhāge satthu dhammadesanaṃ	1231	
PA_atk-s04_01a:1231_2	suṇantī satthāraṃ ekaṃ upāsikaṃ dāyikānaṃ aggaṭṭhāne ṭhapentaṃ disvā adhikārakammaṃ	1231	
PA_atk-s04_01a:1231_3	katvā taṃ ṭhānantaraṃ patthesi. Sā kappasatasahassaṃ devamanussesu saṃsaritvā kassapabuddhakāle	1231	
PA_atk-s04_01a:1231_4	kikissa kāsirañño gehe sattannaṃ bhaginīnaṃ sabbakaniṭṭhā hutvā nibbatti. Tadā kira –	1231	
PA_atk-s04_01a:1232	“Samaṇī samaṇaguttā ca, bhikkhunī bhikkhudāyikā;	123	
PA_atk-s04_01a:1233	Dhammā ceva sudhammā ca, saṅghadāsī ca sattamā”ti.	123	
PA_atk-s04_01a:1234	Imā satta bhaginiyo ahesuṃ. Tā etarahi –	123	
PA_atk-s04_01a:1235	“Khemā uppalavaṇṇā ca, paṭācārā ca gotamī;	123	
PA_atk-s04_01a:1236	Dhammadinnā mahāmāyā, visākhā ceva sattamī”ti. –	123	
PA_atk-s04_01a:1237_0	Evaṃnāmā hutvā nibbattā. Tatrāyaṃ saṅghadāsī ekaṃ buddhantaraṃ devamanussesu saṃsaritvā	1237	
PA_atk-s04_01a:1237_1	imasmiṃ buddhuppāde aṅgaraṭṭhe bhaddiyanagare meṇḍakaseṭṭhiputtassa dhanañcayaseṭṭhino	1237	
PA_atk-s04_01a:1237_2	aggamahesiyā sumanadeviyā nāma kucchismiṃ nibbatti, visākhātissā nāmaṃ akaṃsu. Tassā	1237	
PA_atk-s04_01a:1237_3	sattavassikakāle dasabalo selabrāhmaṇassa ca aññesañca bodhaneyyabandhavānaṃ upanissayasampattiṃ	1237	
PA_atk-s04_01a:1237_4	disvā mahābhikkhusaṅghaparivāro cārikaṃ caramāno tasmiṃ raṭṭhe taṃ nagaraṃ pāpuṇi.	1237	
PA_atk-s04_01a:1238_0	Tasmiñca samaye meṇḍako gahapati tasmiṃ nagare pañcannaṃ mahāpuññānaṃ jeṭṭhako hutvā	1238	
PA_atk-s04_01a:1238_1	seṭṭhiṭṭhānaṃ kāresi. Pañca mahāpuññā nāma meṇḍako seṭṭhi, candapadumā nāma tasseva	1238	
PA_atk-s04_01a:1238_2	aggamahesī, tassa ca putto dhanañcayo nāma, tassa bhariyā sumanadevī nāma, meṇḍakaseṭṭhissa	1238	
PA_atk-s04_01a:1238_3	dāso puṇṇo nāmāti. Na kevalañca meṇḍakaseṭṭhiyeva, bimbisāramahārājassa pana āṇāpavattiṭṭhāne	1238	
PA_atk-s04_01a:1238_4	pañca amitabhogā nāma ahesuṃ jotiko jaṭilo meṇḍako puṇṇo kākavaliyoti. Tesu ayaṃ	1238	
PA_atk-s04_01a:1238_5	meṇḍakaseṭṭhi dasabalassa attano nagaraṃ sampattabhāvaṃ sutvā puttassa dhanañcayaseṭṭhino	1238	
PA_atk-s04_01a:1238_6	dhītaraṃ visākhādārikaṃ pakkositvā evamāha – “amma, tuyhampi maṅgalaṃ amhākampi maṅgalaṃ,	1238	
PA_atk-s04_01a:1238_7	tava paricārikāhi pañcadārikāsatehi saddhiṃ pañca rathasatāni āruyha pañcahi dāsisatehi	1238	
PA_atk-s04_01a:1238_8	parivutā dasabalassa paccuggamanaṃ karohī”ti. Sā pitāmahassa vacanaṃ sutvā tathā	1238	
PA_atk-s04_01a:1238_9	akāsi. Kāraṇākāraṇesu pana kusalattā yāvatikā yānassa bhūmi, yānena gantvā yānā paccorohitvā	1238	
PA_atk-s04_01a:1238_10	pattikāva satthāraṃ upasaṅkamitvā vanditvā ekamantaṃ aṭṭhāsi. Athassā caritavasena	12381	
PA_atk-s04_01a:1238_11	satthā dhammaṃ desesi. Desanāpariyosāne pañcahi dārikāsatehi saddhiṃ sotāpattiphale	12381	
PA_atk-s04_01a:1238_12	patiṭṭhāsi. Meṇḍakaseṭṭhipi kho satthu santikaṃ gantvā satthāraṃ vanditvā ekamantaṃ	12381	
PA_atk-s04_01a:1238_13	aṭṭhāsi. Atha satthā tassapi caritavasena dhammaṃ desesi. So desanāpariyosāne sotāpattiphale	12381	
PA_atk-s04_01a:1238_14	patiṭṭhāya satthāraṃ svātanāya nimantetvā punadivase attano nivesane paṇītena khādanīyena	12381	
PA_atk-s04_01a:1238_15	bhojanīyena buddhappamukhaṃ bhikkhusaṅghaṃ parivisitvā etenupāyena aḍḍhamāsaṃ mahādānaṃ	12381	
PA_atk-s04_01a:1238_16	adāsi. Satthā bhaddiyanagare yathābhirantaṃ viharitvā pakkāmi.	12381	
PA_atk-s04_01a:1239_0	Ito paraṃ aññaṃ kathāmaggaṃ vissajjetvā visākhāya uppattikathāva kathetabbā. Sāvatthiyañhi	1239	
PA_atk-s04_01a:1239_1	kosalarājā bimbisārassa santikaṃ pesesi – “mama āṇāpavattiṭṭhāne amitabhogavindanakulaṃ	1239	
PA_atk-s04_01a:1239_2	nāma natthi, amhākaṃ amitabhogavindanakulaṃ pesetū”ti. Rājā amaccehi saddhiṃ mantesi.	1239	
PA_atk-s04_01a:1239_3	Amaccā “mahākulaṃ pesetuṃ na sakkā, ekaṃ pana seṭṭhiputtaṃ pesessāmā”ti meṇḍakaseṭṭhino	1239	
PA_atk-s04_01a:1239_4	puttaṃ dhanañcayaseṭṭhiṃ āyāciṃsu. Rājā tesaṃ vacanaṃ sutvā taṃ pesesi. Atha naṃ	1239	
PA_atk-s04_01a:1239_5	kosalarājā sāvatthito sattayojanamatthake sāketanagare seṭṭhiṭṭhānaṃ datvā vāsesi.	1239	
PA_atk-s04_01a:1240_0	Sāvatthiyañca migāraseṭṭhino putto puṇṇavaḍḍhanakumāro nāma vayappatto ahosi. Athassa	1240	
PA_atk-s04_01a:1240_1	pitā “putto me vayappatto, gharāvāsenassa ābandhanasamayo”ti ñatvā “amhākaṃ samānajātike	1240	
PA_atk-s04_01a:1240_2	kule dārikaṃ pariyesathā”ti kāraṇākāraṇakusale purise pesesi. Te sāvatthiyaṃ attano	1240	
PA_atk-s04_01a:1240_3	rucitaṃ dārikaṃ adisvā sāketaṃ agamaṃsu. Taṃdivasañca, visākhā, attano samānavayehi	1240	
PA_atk-s04_01a:1240_4	pañcahi kumārikāsatehi parivāritā nakkhattakīḷanatthāya ekaṃ mahāgāmaṃ agamāsi. Tepi	1240	
PA_atk-s04_01a:1240_5	purisā antonagare caritvā attano rucitaṃ dārikaṃ adisvā bahinagaradvāre aṭṭhaṃsu.	1240	
PA_atk-s04_01a:1240_6	Tasmiṃ samaye devo vassituṃ ārabhi. Atha tā visākhāya saddhiṃ nikkhantā dārikā temanabhayena	1240	
PA_atk-s04_01a:1240_7	vegena sālaṃ pavisiṃsu. Te purisā tāsampi antare yathārucitaṃ dārikaṃ na passiṃsu.	1240	
PA_atk-s04_01a:1240_8	Tāsaṃ pana sabbapacchato, visākhā, devaṃ vassantampi agaṇetvā aturitagamanena temayamānāva	1240	
PA_atk-s04_01a:1240_9	sālaṃ pāvisi. Te purisā taṃ disvā cintayiṃsu – “rūpavatī tāva kaññā etaparamā bhaveyya,	1240	
PA_atk-s04_01a:1240_10	rūpaṃ panetaṃ ekaccāya kāritapattaṃ viya hoti, kathaṃ samuṭṭhāpetvā kathentā jānissāma	12401	
PA_atk-s04_01a:1240_11	madhuravacanā vā no vā”ti. Tato naṃ āhaṃsu – “ativiya pariṇatavayā itthī viya yāsi,	12401	
PA_atk-s04_01a:1240_12	ammā”ti. Kiṃ disvā kathetha, tātāti? Aññā tayā saddhiṃ kīḷanakumāriyo temanabhayena	12401	
PA_atk-s04_01a:1240_13	vegena āgantvā sālaṃ paviṭṭhā, tvaṃ pana mahallikā viya padavāraṃ atikkamma nāgacchasi,	12401	
PA_atk-s04_01a:1240_14	sāṭakassa temanabhāvampi na gaṇesi. Sace taṃ hatthī vā asso vā anubandheyya, kiṃ	12401	
PA_atk-s04_01a:1240_15	evamevaṃ kareyyāsīti? Tātā, sāṭakā nāma na dullabhā, sulabhā mayhaṃ kule sāṭakā.	12401	
PA_atk-s04_01a:1240_16	Vayappattā mātugāmā pana paṇiyabhaṇḍasadisā, hatthe vā pāde vā bhagge aṅgavikalaṃ	12401	
PA_atk-s04_01a:1240_17	mātugāmaṃ jigucchantā niṭṭhubhitvā gacchanti, tasmā saṇikaṃ āgatāmhīti.	12401	
PA_atk-s04_01a:1241_0	Te cintayiṃsu – “imāya sadisā imasmiṃ jambudīpe itthī nāma natthi, yādisā rūpena,	1241	
PA_atk-s04_01a:1241_1	kathāyapi tādisāva. Kāraṇākāraṇaṃ ñatvā kathetī”ti tassā upari mālāguḷaṃ khipiṃsu.	1241	
PA_atk-s04_01a:1241_2	Atha, visākhā, cintesi – “ahaṃ pubbe apariggahitā, idāni pana pariggahitāmhī”ti vinītenākārena	1241	
PA_atk-s04_01a:1241_3	bhūmiyaṃ nisīdi. Atha naṃ tattheva sāṇiyā parikkhipiṃsu. Sā paṭicchannabhāvaṃ ñatvā	1241	
PA_atk-s04_01a:1241_4	dāsigaṇaparivutā gehaṃ agamāsi. Tepi migāraseṭṭhino purisā tāya saddhiṃyeva dhanañcayaseṭṭhissa	1241	
PA_atk-s04_01a:1241_5	santikaṃ agamaṃsu. “Kataragāmavāsino, tātā, tumhe”ti pucchitā “sāvatthinagare migāraseṭṭhino	1241	
PA_atk-s04_01a:1241_6	purisamhā”ti vatvā “mayaṃ amhākaṃ seṭṭhinā tumhākaṃ gehe vayappattā dārikā atthīti	1241	
PA_atk-s04_01a:1241_7	sutvā pesitā”ti. Sādhu, tātā, tumhākaṃ seṭṭhi kiñcāpi bhogena amhehi asadiso, jātiyā	1241	
PA_atk-s04_01a:1241_8	pana sadiso. Sabbākārasampanno nāma dullabho gacchatha tumhe seṭṭhissa amhehi sampaṭicchitabhāvaṃ ārocethāti.	1241	
PA_atk-s04_01a:1242_0	Te tassa vacanaṃ sutvā sāvatthiṃ gantvā migāraseṭṭhissa tuṭṭhiṃ vaḍḍhiṃ ca pavedetvā	1242	
PA_atk-s04_01a:1242_1	“laddhā no sāmi sākete dhanañcayaseṭṭhissa gehe dārikā”ti āhaṃsu. Taṃ sutvā migāraseṭṭhi	1242	
PA_atk-s04_01a:1242_2	“mahākulagehe kira no dārikā laddhā”ti tuṭṭhamānaso hutvā tāvadeva dhanañcayaseṭṭhissa	1242	
PA_atk-s04_01a:1242_3	sāsanaṃ pahiṇi “idāneva dārikaṃ ānayissāma, kattabbakiccaṃ karontū”ti. Sopissa paṭisāsanaṃ	1242	
PA_atk-s04_01a:1242_4	pesesi – “nayidaṃ amhākaṃ bhāriyaṃ, seṭṭhi pana attano kattabbakiccaṃ karotū”ti.	1242	
PA_atk-s04_01a:1242_5	So kosalarañño santikaṃ gantvā ārocesi – “deva, ekā me maṅgalakiriyā atthi, dāsassa	1242	
PA_atk-s04_01a:1242_6	te puṇṇavaḍḍhanassa dhanañcayaseṭṭhino dhītaraṃ visākhaṃ nāma dārikaṃ ānessāmi, sāketagamanaṃ	1242	
PA_atk-s04_01a:1242_7	me anujānāthā”ti. Sādhu, mahāseṭṭhi, kiṃ pana amhehipi āgantabbanti? Deva tumhādisānaṃ	1242	
PA_atk-s04_01a:1242_8	gamanaṃ laddhuṃ sakkāti? Rājā mahākulassa saṅgahaṃ kātukāmo “hotu seṭṭhi, āgamissāmī”ti	1242	
PA_atk-s04_01a:1242_9	sampaṭicchitvā migāraseṭṭhinā saddhiṃ sāketanagaraṃ agamāsi. Dhanañcayaseṭṭhi “migāraseṭṭhi	1242	
PA_atk-s04_01a:1242_10	kira kosalarājānaṃ gahetvā āgato”ti sutvā paccuggamanaṃ katvā rājānaṃ gahetvā attano	12421	
PA_atk-s04_01a:1242_11	nivesanaṃ agamāsi. Tāvadeva rañño ca rājabalassa ca migāraseṭṭhino ca vasanaṭṭhānaṃ	12421	
PA_atk-s04_01a:1242_12	ceva mālāgandhabhattādīni ca sabbāni paṭiyādesi. “Idaṃ imassa laddhuṃ vaṭṭati, idaṃ	12421	
PA_atk-s04_01a:1242_13	imassā”ti sabbaṃ attanāva jānāti. Te te janā cintayiṃsu – “seṭṭhi amhākameva sakkāraṃ karotī”ti.	12421	
PA_atk-s04_01a:1243_0	Athekadivasaṃ rājā dhanañcayaseṭṭhissa sāsanaṃ pahiṇi “na sakkā seṭṭhinā cirakālaṃ	1243	
PA_atk-s04_01a:1243_1	amhākaṃ bharaṇaposanaṃ kātuṃ, dārikāya gamanakālaṃ jānātū”ti. Sopi rañño sāsanaṃ	1243	
PA_atk-s04_01a:1243_2	pesesi – “idāni vassakālo āgato, na sakkā catumāsaṃ vicarituṃ, tumhākaṃ balakāyassa	1243	
PA_atk-s04_01a:1243_3	yaṃ yaṃ laddhuṃ vaṭṭati, sabbaṃ taṃ mama bhāro. Kevalaṃ devo mayā pesitakāle gacchatū”ti.	1243	
PA_atk-s04_01a:1243_4	Tato paṭṭhāya sāketanagaraṃ niccanakkhattagāmo viya ahosi. Evaṃ tayo māsā atikkantā.	1243	
PA_atk-s04_01a:1243_5	Dhanañcayaseṭṭhino pana dhītāya mahālatāpasādhanaṃ na tāva niṭṭhaṃ gacchati. Athassa	1243	
PA_atk-s04_01a:1243_6	kammantādhiṭṭhāyakā āgantvā ārocayiṃsu – “sesaṃ asantaṃ nāma natthi, balakāyassa	1243	
PA_atk-s04_01a:1243_7	pana bhattapacanadārūni nappahontī”ti. “Gacchatha, tātā, hatthisālā assasālā viyojetvā	1243	
PA_atk-s04_01a:1243_8	bhattaṃ pacathā”ti. Evaṃ pacantānampi aḍḍhamāso atikkanto. Tato puna ārocayiṃsu –	1243	
PA_atk-s04_01a:1243_9	“dārūni sāmi nappahontī”ti. “Tātā, imasmiṃ kāle dārūni laddhuṃ na sakkā, dussakoṭṭhāgāraṃ	1243	
PA_atk-s04_01a:1243_10	pana vivaritvā thūlasāṭake gahetvā vaṭṭiyo katvā telacāṭiyaṃ temetvā bhattaṃ pacathā”ti.	12431	
PA_atk-s04_01a:1243_11	Iminā niyāmena pacantānaṃ cattāro māsā pūrayiṃsu.	12431	
PA_atk-s04_01a:1244_0	Tato dhanañcayaseṭṭhi dhītuyā mahālatāpasādhanassa niṭṭhitabhāvaṃ ñatvā “sve dārikaṃ	1244	
PA_atk-s04_01a:1244_1	pesessāmī”ti dhītaraṃ samīpe nisīdāpetvā “amma patikule vasantiyā nāma imañcimañca	1244	
PA_atk-s04_01a:1244_2	ācāraṃ sikkhituṃ vaṭṭatī”ti ovādaṃ adāsi. Ayaṃ migāraseṭṭhi anantaragabbhe nisinno	1244	
PA_atk-s04_01a:1244_3	dhanañcayaseṭṭhino ovādaṃ assosi. Sopi seṭṭhi dhītaraṃ evaṃ ovadi –	1244	
PA_atk-s04_01a:1245_0	“Amma sasurakule vasantiyā nāma antoaggi bahi na nīharitabbo, bahiaggi anto na pavesetabbo,	1245	
PA_atk-s04_01a:1245_1	dadantasseva dātabbaṃ, adadantassa na dātabbaṃ, dadantassapi adadantassapi dātabbaṃ,	1245	
PA_atk-s04_01a:1245_2	sukhaṃ nisīditabbaṃ, sukhaṃ paribhuñjitabbaṃ, sukhaṃ nipajjitabbaṃ, aggi paricaritabbo,	1245	
PA_atk-s04_01a:1245_3	antodevatā namassitabbā”ti.	1245	
PA_atk-s04_01a:1246_0	Imaṃ dasavidhaṃ ovādaṃ datvā punadivase sabbā seniyo sannipātetvā rājasenāya majjhe	1246	
PA_atk-s04_01a:1246_1	aṭṭha kuṭumbike pāṭibhoge gahetvā “sace me dhītu gataṭṭhāne doso uppajjati, tumhehi	1246	
PA_atk-s04_01a:1246_2	sodhetabbo”ti vatvā navakoṭiagghanakena mahālatāpasādhanena dhītaraṃ pasādhetvā nhānacuṇṇamūlaṃ	1246	
PA_atk-s04_01a:1246_3	catupaṇṇāsasakaṭasataṃ dhanaṃ datvā dhītāya saddhiṃ nibaddhaṃ gamanacāriniyo pañcasatā	1246	
PA_atk-s04_01a:1246_4	dāsiyo pañca ājaññarathasatāni sabbūpakārañca sataṃ sataṃ datvā kosalarājānañca migāraseṭṭhiñca,	1246	
PA_atk-s04_01a:1246_5	vissajjetvā dhītu gamanavelāyaṃ vajādhiṭṭhāyake purise pakkosāpetvā, “tātā, mama	1246	
PA_atk-s04_01a:1246_6	dhītāya gataṭṭhāne khīrapānatthaṃ dhenūhi, yānayojanatthaṃ usabhehi ca attho hoti,	1246	
PA_atk-s04_01a:1246_7	tasmā mama dhītu gamanamagge vajadvāraṃ vivaritvā puthulato aṭṭha usabhāni gogaṇena	1246	
PA_atk-s04_01a:1246_8	pūretvā tigāvutamatthake asukā nāma kandarā atthi, aggagoyūthe taṃ ṭhānaṃ patte bherisaññāya	1246	
PA_atk-s04_01a:1246_9	vajadvāraṃ pidaheyyāthā”ti. Te “sādhū”ti seṭṭhissa vacanaṃ sampaṭicchitvā tathā akaṃsu.	1246	
PA_atk-s04_01a:1246_10	Vajadvāre vivaṭe uḷāruḷārāyeva gāviyo nikkhamiṃsu. Dvāre pidahite pana visākhāya	12461	
PA_atk-s04_01a:1246_11	puññabalena balavagāvo ca dammagāvo ca bahi laṅghitvā maggaṃ paṭipajjiṃsu. Atha,	12461	
PA_atk-s04_01a:1246_12	visākhā, sāvatthinagaradvāraṃ pattakāle cintesi – “paṭicchannayānasmiṃ nu kho nisīditvā	12461	
PA_atk-s04_01a:1246_13	pavisāmi, udāhu rathe ṭhatvā”ti. Athassā etadahosi – “paṭicchannayānena me pavisantiyā	12461	
PA_atk-s04_01a:1246_14	mahālatāpasādhanassa viseso na paññāyissatī”ti. Sā sakalanagarassa attānaṃ dassentī	12461	
PA_atk-s04_01a:1246_15	rathe ṭhatvā nagaraṃ pāvisi. Sāvatthivāsino visākhāya sampattiṃ disvā “esā kira,	12461	
PA_atk-s04_01a:1246_16	visākhā, nāma evarūpā, ayañca sampatti etissāva anucchavikā”ti āhaṃsu. Iti sā mahāsampattiyā	12461	
PA_atk-s04_01a:1246_17	migāraseṭṭhino gehaṃ pāvisi. Āgatadivase cassā sakalanagaravāsino “amhākaṃ, dhanañcayaseṭṭhi,	12461	
PA_atk-s04_01a:1246_18	attano nagaraṃ sampattānaṃ mahāsakkāraṃ akāsī”ti yathābalaṃ paṇṇākāraṃ pahiṇiṃsu.	12461	
PA_atk-s04_01a:1246_19	Visākhā, pahitapahitaṃ paṇṇākāraṃ tasmiṃyeva nagare aññamaññesu kulesu sabbatthakameva	12461	
PA_atk-s04_01a:1246_20	dāpesi. Athassā rattibhāgasamanantare ekissā ājaññavaḷavāya gabbhavuṭṭhānaṃ ahosi.	12462	
PA_atk-s04_01a:1246_21	Sā dāsīhi daṇḍadīpikā gāhāpetvā tattha gantvā vaḷavaṃ uṇhodakena nhāpetvā telena	12462	
PA_atk-s04_01a:1246_22	makkhāpetvā attano vasanaṭṭhānameva agamāsi.	12462	
PA_atk-s04_01a:1247_0	Migāraseṭṭhipi sattāhaṃ puttassa āvāhasakkāraṃ karonto dhuravihāre vasantampi tathāgataṃ	1247	
PA_atk-s04_01a:1247_1	amanasikatvā sattame divase sakalanivesanaṃ pūrento naggasamaṇake nisīdāpetvā “āgacchatu	1247	
PA_atk-s04_01a:1247_2	me dhītā, arahante vandatū”ti visākhāya sāsanaṃ pahiṇi. Sā “arahantā”ti vacanaṃ sutvā	1247	
PA_atk-s04_01a:1247_3	sotāpannā ariyasāvikā haṭṭhatuṭṭhā hutvā tesaṃ nisinnaṭṭhānaṃ gantvā te oloketvā	1247	
PA_atk-s04_01a:1247_4	“na evarūpā nāma arahantā honti, hirottappavivajjitānaṃ nāma santikaṃ kasmā maṃ sasuro	1247	
PA_atk-s04_01a:1247_5	pakkosāpetī”ti “dhī, dhī”ti garahitvā attano vasanaṭṭhānameva gatā. Naggasamaṇā taṃ	1247	
PA_atk-s04_01a:1247_6	disvā sabbe ekappahāreneva seṭṭhiṃ garahiṃsu – “kiṃ tvaṃ, gahapati, aññaṃ nālattha,	1247	
PA_atk-s04_01a:1247_7	samaṇassa gotamassa sāvikaṃ mahākāḷakaṇṇiṃ kasmā imaṃ gehaṃ pavesesi, vegena naṃ	1247	
PA_atk-s04_01a:1247_8	imasmā gehā nīharāhī”ti. Tato seṭṭhi “na sakkā mayā imesaṃ vacanena imaṃ gehā nīharituṃ,	1247	
PA_atk-s04_01a:1247_9	mahākulassa dhītā aya”nti cintetvā – “ācariyā daharā nāma jānitvā vā ajānitvā vā	1247	
PA_atk-s04_01a:1247_10	kareyyuṃ, tumhe tuṇhī hothā”ti nagge uyyojetvā mahāpallaṅke nisīdāpetvā suvaṇṇakaṭacchuṃ	12471	
PA_atk-s04_01a:1247_11	gahetvā visākhāya parivisiyamāno suvaṇṇapātiyaṃ appodakamadhupāyāsaṃ paribhuñji.	12471	
PA_atk-s04_01a:1248_0	Tasmiṃ samaye eko piṇḍacāriko thero piṇḍāya caranto seṭṭhissa gharadvāraṃ pāpuṇi.	1248	
PA_atk-s04_01a:1248_1	Visākhā, taṃ disvā “sasurassa ācikkhituṃ na yutta”nti yathā so theraṃ passati, evaṃ	1248	
PA_atk-s04_01a:1248_2	apagantvā aṭṭhāsi. So pana bālo theraṃ disvāpi apassanto viya hutvā adhomukho pāyāsameva	1248	
PA_atk-s04_01a:1248_3	bhuñjati. Visākhā, “theraṃ disvāpi me sasuro saññaṃ na karotī”ti ñatvā theraṃ upasaṅkamitvā	1248	
PA_atk-s04_01a:1248_4	“aticchatha, bhante, mayhaṃ sasuro purāṇaṃ khādatī”ti āha. So nigaṇṭhehi tāva kathitakāle	1248	
PA_atk-s04_01a:1248_5	adhivāsesi, “purāṇaṃ khādatī”ti vuttakkhaṇeyeva pana hatthaṃ apanetvā “imaṃ pāyāsaṃ	1248	
PA_atk-s04_01a:1248_6	ito haratha, etañca imasmā gehā nīharatha. Ayañhi maṃ evarūpe maṅgalagehe asucikhādakaṃ	1248	
PA_atk-s04_01a:1248_7	nāma karotī”ti āha. Tasmiṃ kho pana nivesane sabbepi dāsakammakarā visākhāya santakāva,	1248	
PA_atk-s04_01a:1248_8	ko naṃ hatthe vā pāde vā gaṇhissati, mukhena kathetuṃ samatthopi nāma natthi. Tato,	1248	
PA_atk-s04_01a:1248_9	visākhā, sasurassa kathaṃ sutvā āha – “tāta, na ettakena vacanena mayaṃ nikkhamāma,	1248	
PA_atk-s04_01a:1248_10	nāhaṃ tumhehi udakatitthato kumbhadāsikā viya ānītā. Dharamānakamātāpitūnaṃ dhītaro	12481	
PA_atk-s04_01a:1248_11	nāma na ettakeneva nikkhamanti, eteneva me kāraṇena pitā idhāgamanadivase aṭṭha kuṭumbike	12481	
PA_atk-s04_01a:1248_12	pakkosāpetvā ‘sace me dhītaraṃ upādāya doso uppajjati, sodheyyāthā’ti vatvā tesaṃ	12481	
PA_atk-s04_01a:1248_13	hatthe ṭhapesi. Te pakkosāpetvā mayhaṃ dosādosaṃ sodhāpethā”ti.	12481	
PA_atk-s04_01a:1249_0	Tato seṭṭhi “kalyāṇaṃ esā kathetī”ti aṭṭha kuṭumbike pakkosāpetvā “ayaṃ dārikā sattame	1249	
PA_atk-s04_01a:1249_1	divase aparipuṇṇeyeva maṅgalagehe nisinnaṃ maṃ ‘asucikhādako’ti vadatī”ti āha. Evaṃ	1249	
PA_atk-s04_01a:1249_2	kira, ammāti? “Tātā, mayhaṃ sasuro asuciṃ khāditukāmo bhavissati, ahaṃ pana evaṃ	1249	
PA_atk-s04_01a:1249_3	katvā na kathemi. Ekasmiṃ pana piṇḍapātikatthere gharadvāre ṭhite ayaṃ appodakamadhupāyāsaṃ	1249	
PA_atk-s04_01a:1249_4	bhuñjanto na taṃ manasi karoti, ahaṃ iminā kāraṇena ‘aticchatha, bhante, mayhaṃ sasuro	1249	
PA_atk-s04_01a:1249_5	imasmiṃ attabhāve puññaṃ na karoti, purāṇapuññaṃ khādatī’ti ettakaṃ kathayinti āha.	1249	
PA_atk-s04_01a:1249_6	Ayya, idha doso natthi, amhākaṃ dhītā kāraṇaṃ katheti, tvaṃ kasmā kujjhasīti? Ayyā,	1249	
PA_atk-s04_01a:1249_7	esa tāva doso mā hotu, ayaṃ pana dārikā āgatadivaseyeva mama putte saññaṃ akatvā	1249	
PA_atk-s04_01a:1249_8	attano icchitaṭṭhānaṃ agamāsīti. Evaṃ kira, ammāti? Tātā, nāhaṃ icchitaṭṭhānaṃ gacchāmi,	1249	
PA_atk-s04_01a:1249_9	imasmiṃ pana gehe ājānīyavaḷavāya vijātāya saññampi akatvā nisīdanaṃ nāma ayuttanti	1249	
PA_atk-s04_01a:1249_10	daṇḍadīpikā gāhāpetvā dāsīhi parivutā tattha gantvā vaḷavāya vijātaparihāraṃ kārāpesinti.	12491	
PA_atk-s04_01a:1249_11	Ayya, amhākaṃ dhītā tava gehe dāsīhipi akattabbakammaṃ akāsi, tvaṃ ettha kiṃ dosaṃ passasīti?	12491	
PA_atk-s04_01a:1250_0	Ayyā, esa tāva guṇo hotu, imissā pana pitā idhāgamanadivase ovādaṃ dento “antoaggi	1250	
PA_atk-s04_01a:1250_1	bahi na nīharitabbo”ti āha, kiṃ pana sakkā amhehi ubhato paṭivissakagehānaṃ aggiṃ	1250	
PA_atk-s04_01a:1250_2	adatvā vasitunti? Evaṃ kira, ammāti? Tātā, na mayhaṃ pitā etaṃ aggiṃ upādāya kathesi,	1250	
PA_atk-s04_01a:1250_3	yā pana antonivesane sassuādīnaṃ rahassakathā uppajjati, sā dāsidāsānaṃ na kathetabbā.	1250	
PA_atk-s04_01a:1250_4	Evarūpā hi kathā vaḍḍhamānā kalahāya saṃvattati, idaṃ sandhāya mayhaṃ pitā kathesi, tātāti.	1250	
PA_atk-s04_01a:1251_0	Ayyā, etaṃ tāva evaṃ hotu, imissā pitā “bāhirato aggi na anto pavesetabbo”ti āha,	1251	
PA_atk-s04_01a:1251_1	kiṃ sakkā amhehi antoaggimhi nibbute bāhirato aggiṃ anāharitunti? Evaṃ kira, ammāti?	1251	
PA_atk-s04_01a:1251_2	Tātā, mayhaṃ pitā etaṃ aggiṃ sandhāya na kathesi, yaṃ pana dosaṃ dāsakammakārehi	1251	
PA_atk-s04_01a:1251_3	kathitaṃ hoti, taṃ antomānusakānaṃ na kathetabbaṃ…pe….	1251	
PA_atk-s04_01a:1252	Yampi tena “ye dadanti, tesaṃyeva dātabba”nti vuttaṃ, taṃ “yācitakaṃ upakaraṇaṃ gahetvā ye paṭidadanti, tesaṃyeva dātabba”nti sandhāya vuttaṃ.	125	
PA_atk-s04_01a:1253	“Ye na dadantī”ti idampi yācitakaṃ upakaraṇaṃ gahetvā ye na paṭidadanti, tesaṃ na dātabbanti sandhāya vuttaṃ.	125	
PA_atk-s04_01a:1254	“Dadantassapi adadantassapi dātabba”nti, idaṃ pana duggatesu ñātimittesu sampattesu paṭidātuṃ sakkontu vā mā vā, dātumeva vaṭṭatīti sandhāya vuttaṃ.	125	
PA_atk-s04_01a:1255	“Sukhaṃ nisīditabba”nti idampi sassusasure disvā uṭṭhātabbaṭṭhāne nisīdituṃ na vaṭṭatīti sandhāya vuttaṃ.	125	
PA_atk-s04_01a:1256	“Sukhaṃ bhuñjitabba”nti idaṃ pana sassusasurasāmikehi puretaraṃ abhuñjitvā te parivisitvā sabbehi laddhāladdhaṃ ñatvā pacchā sayaṃ bhuñjituṃ vaṭṭatīti sandhāya vuttaṃ.	125	
PA_atk-s04_01a:1257_0	“Sukhaṃ nipajjitabba”nti idampi sassusasurasāmikehi puretarameva sayanaṃ āruyha na	1257	
PA_atk-s04_01a:1257_1	nipajjitabbaṃ, tesaṃ kattabbayuttakaṃ vattapaṭivattaṃ katvā pacchā sayaṃ nipajjituṃ	1257	
PA_atk-s04_01a:1257_2	yuttanti idaṃ sandhāya vuttaṃ.	1257	
PA_atk-s04_01a:1258	“Aggi paricaritabbo”ti idaṃ pana sassumpi sasurampi sāmikampi aggikkhandhaṃ viya uragarājānaṃ viya ca katvā passituṃ vaṭṭatīti idaṃ sandhāya vuttanti.	125	
PA_atk-s04_01a:1259_0	Ete tāva ettakā guṇā hontu, imissā pana pitā antodevatā namassāpeti, imassa ko atthoti?	1259	
PA_atk-s04_01a:1259_1	Evaṃ kira, ammāti? Āma, tātā, etampi hi me pitarā idaṃ sandhāya vuttaṃ – “āveṇikagharāvāsaṃ	1259	
PA_atk-s04_01a:1259_2	vasanakālato paṭṭhāya attano gharadvāraṃ sampattapabbajitaṃ disvā yaṃ ghare khādanīyaṃ	1259	
PA_atk-s04_01a:1259_3	bhojanīyaṃ atthi, tato pabbajitānaṃ datvāva khādituṃ vaṭṭatī”ti. Atha naṃ te āhaṃsu	1259	
PA_atk-s04_01a:1259_4	– “tuyhaṃ pana mahāseṭṭhi pabbajite disvā adānameva ruccati maññeti. So aññaṃ paṭivacanaṃ	1259	
PA_atk-s04_01a:1259_5	apassanto adhomukho nisīdi”.	1259	
PA_atk-s04_01a:1260_0	Atha naṃ kuṭumbikā “kiṃ seṭṭhi aññopi amhākaṃ dhītu doso atthī”ti pucchiṃsu. Natthi,	1260	
PA_atk-s04_01a:1260_1	ayyāti. Kasmā pana naṃ niddosaṃ akāraṇā gehato nīharāpesīti? Tasmiṃ khaṇe, visākhā,	1260	
PA_atk-s04_01a:1260_2	āha – “paṭhamaṃ tāva mayhaṃ mama sasurassa vacanena gamanaṃ na yuttaṃ, mayhaṃ pana	1260	
PA_atk-s04_01a:1260_3	āgamanadivase mama dosādosaṃ sodhanatthāya mama pitā tumhākaṃ hatthe ṭhapetvā adāsi,	1260	
PA_atk-s04_01a:1260_4	idāni mayhaṃ gantuṃ sukha”nti dāsidāse “yānādīni sajjāni karothā”ti āṇāpesi. Atha	1260	
PA_atk-s04_01a:1260_5	naṃ seṭṭhi te kuṭumbike gahetvā, “amma, mayā ajānitvā kathitaṃ, khamāhi mayha”nti	1260	
PA_atk-s04_01a:1260_6	āha. “Tātā, tumhākaṃ khamitabbaṃ tāva khamāmi, ahaṃ pana buddhasāsane aveccappasannassa	1260	
PA_atk-s04_01a:1260_7	kulassa dhītā, na mayaṃ vinā bhikkhusaṅghena vattāma. Sace mama ruciyā bhikkhusaṅghaṃ	1260	
PA_atk-s04_01a:1260_8	paṭijaggituṃ labhāmi, vasissāmī”ti. “Amma, tvaṃ yathāruciyā tava samaṇe paṭijaggāhī”ti.	1260	
PA_atk-s04_01a:1261_0	Tato, visākhā, dasabalaṃ nimantāpetvā punadivase nivesanaṃ pūrentī buddhappamukhaṃ	1261	
PA_atk-s04_01a:1261_1	bhikkhusaṅghaṃ nisīdāpesi. Naggaparisāpi satthu migāraseṭṭhino gehaṃ gatabhāvaṃ sutvā	1261	
PA_atk-s04_01a:1261_2	tattha gantvā gehaṃ parivāretvā nisīdiṃsu. Visākhā, dakkhiṇodakaṃ datvā “sabbo sakkāro	1261	
PA_atk-s04_01a:1261_3	paṭiyādito, sasuro me āgantvā dasabalaṃ parivisatū”ti sāsanaṃ pesesi. So nigaṇṭhānaṃ	1261	
PA_atk-s04_01a:1261_4	vacanaṃ sutvā “mama dhītā sammāsambuddhaṃ parivisatū”ti āha. Visākhā, nānaggarasehi	1261	
PA_atk-s04_01a:1261_5	dasabalaṃ parivisitvā niṭṭhite bhattakicce puna sāsanaṃ pahiṇi – “sasuro me āgantvā	1261	
PA_atk-s04_01a:1261_6	dasabalassa dhammakathaṃ suṇātū”ti. Atha naṃ “idāni agamanaṃ nāma ativiya akāraṇa”nti	1261	
PA_atk-s04_01a:1261_7	dhammakathaṃ sotukamyatāya gacchantaṃ naggasamaṇā āhaṃsu – “samaṇassa gotamassa dhammaṃ	1261	
PA_atk-s04_01a:1261_8	suṇanto bahisāṇiyaṃ nisīditvā suṇāhī”ti. Puretarameva ca gantvā sāṇiyā parikkhipiṃsu.	1261	
PA_atk-s04_01a:1261_9	Migāraseṭṭhi gantvā bahisāṇiyaṃ nisīdi. Tathāgato “tvaṃ bahisāṇiyaṃ vā nisīda, parakuṭṭe	1261	
PA_atk-s04_01a:1261_10	vā parasele vā paracakkavāḷe vā nisīda. Ahaṃ buddho nāma sakkomi taṃ mama saddaṃ	12611	
PA_atk-s04_01a:1261_11	sāvetu”nti suvaṇṇavaṇṇaphalaṃ ambarukkhaṃ khandhe gahetvā cālento viya dhammakathaṃ	12611	
PA_atk-s04_01a:1261_12	kathesi, desanāpariyosāne seṭṭhi sotāpattiphale patiṭṭhāya sāṇiṃ ukkhipitvā satthu	12611	
PA_atk-s04_01a:1261_13	pāde pañcapatiṭṭhitena vanditvā satthu santikeyeva ca “tvaṃ, amma, ajja ādiṃ katvā	12611	
PA_atk-s04_01a:1261_14	mama mātā”ti visākhaṃ attano mātuṭṭhāne ṭhapesi. Tato paṭṭhāya, visākhā migāramātā, nāma jātā.	12611	
PA_atk-s04_01a:1262_0	Sā ekadivasaṃ nakkhattasamaye vattante “antonagare guṇo natthī”ti dāsīhi parivutā	1262	
PA_atk-s04_01a:1262_1	satthu dhammakathaṃ sotuṃ gacchantī “buddhānaṃ santikaṃ uddhatavesena gantuṃ ayutta”nti	1262	
PA_atk-s04_01a:1262_2	mahālatāpasādhanaṃ omuñcitvā dāsiyā hatthe datvā satthāraṃ upasaṅkamitvā abhivādetvā	1262	
PA_atk-s04_01a:1262_3	ekamantaṃ nisīdi, satthā dhammakathaṃ kathesi. Sā dhammadesanāpariyosāne dasabalaṃ	1262	
PA_atk-s04_01a:1262_4	vanditvā nagarābhimukhā pāyāsi. Sāpi dāsī attanā gahitapasādhanassa ṭhapitaṭṭhānaṃ	1262	
PA_atk-s04_01a:1262_5	asallakkhetvā gacchantī pasādhanatthāya paṭinivatti. Atha naṃ, visākhā, “kahaṃ pana	1262	
PA_atk-s04_01a:1262_6	te taṃ ṭhapita”nti paṭipucchi. Gandhakuṭipariveṇe, ayyeti. Hotu je gantvā āhara,	1262	
PA_atk-s04_01a:1262_7	gandhakuṭipariveṇe ṭhapitakālato paṭṭhāya āharāpanaṃ nāma amhākaṃ ayuttaṃ. Tasmā	1262	
PA_atk-s04_01a:1262_8	taṃ vissajjetvā daṇḍakammaṃ karissāma. Tattha pana ṭhapite ayyānaṃ palibodho hotīti.	1262	
PA_atk-s04_01a:1263_0	Punadivase satthā bhikkhusaṅghaparivāro visākhāya nivesanadvāraṃ sampāpuṇi. Nivesane	1263	
PA_atk-s04_01a:1263_1	ca nibaddhapaññattāni āsanāni. Visākhā, satthu pattaṃ gaṇhitvā satthāraṃ gehaṃ pavesetvā	1263	
PA_atk-s04_01a:1263_2	paññattāsanesuyeva nisīdāpetvā katabhattakicce satthari taṃ pasādhanaṃ āharitvā satthu	1263	
PA_atk-s04_01a:1263_3	pādamūle nikkhipitvā “idaṃ, bhante, tumhākaṃ dammī”ti āha. Satthā “alaṅkāro nāma	1263	
PA_atk-s04_01a:1263_4	pabbajitānaṃ na vaṭṭatī”ti paṭikkhipi. Jānāmi, bhante, ahaṃ pana imaṃ agghāpetvā	1263	
PA_atk-s04_01a:1263_5	dhanaṃ gahetvā tumhākaṃ vasanagandhakuṭiṃ kāressāmīti. Tadā satthā adhivāsesi. Sāpi	1263	
PA_atk-s04_01a:1263_6	taṃ agghāpetvā navakoṭidhanaṃ gahetvā gabbhasahassapaṭimaṇḍite pubbārāmavihāre tathāgatassa	1263	
PA_atk-s04_01a:1263_7	vasanagandhakuṭiṃ kāresi. Visākhāya pana nivesanaṃ pubbaṇhasamaye kāsāvapajjotaṃ	1263	
PA_atk-s04_01a:1263_8	isivātapaṭivātameva hoti anāthapiṇḍikassa gehaṃ viya. Tassāpi gehe sabbabhattāni	1263	
PA_atk-s04_01a:1263_9	paṭiyattāneva ahesuṃ. Sā pubbaṇhasamaye bhikkhusaṅghassa āmisasaṅgahaṃ katvā pacchābhatte	1263	
PA_atk-s04_01a:1263_10	bhesajjāni ceva aṭṭhavidhapānāni ca gaṇhāpetvā vihāraṃ gantvā bhikkhusaṅghassa datvā	12631	
PA_atk-s04_01a:1263_11	pacchā satthu dhammadesanaṃ sutvā āgacchati. Satthā aparabhāge upāsikāyo paṭipāṭiyā	12631	
PA_atk-s04_01a:1263_12	ṭhānantaresu ṭhapento visākhaṃ migāramātaraṃ dāyikānaṃ aggaṭṭhāne ṭhapesīti.	12631	
PA_atk-s04_01a:1264	Khujjuttarā-sāmāvatīvatthu	126	
PA_atk-s04_01a:1265_0	260-261. Tatiyacatutthesu bahussutānaṃ yadidaṃ, khujjuttarā, mettāvihārīnaṃ yadidaṃ,	1265	
PA_atk-s04_01a:1265_1	sāmāvatīti bahussutānaṃ upāsikānaṃ khujjuttarā, mettāvihārīnaṃ sāmāvatī aggāti dasseti.	1265	
PA_atk-s04_01a:1265_2	Tā kira dvepi padumuttarabuddhakāle haṃsavatiyaṃ kulagehe paṭisandhiṃ gaṇhitvā aparabhāge	1265	
PA_atk-s04_01a:1265_3	“satthu dhammakathaṃ sossāmā”ti vihāraṃ agamaṃsu. Tattha, khujjuttarā, satthāraṃ	1265	
PA_atk-s04_01a:1265_4	ekaṃ upāsikaṃ bahussutānaṃ aggaṭṭhāne ṭhapentaṃ disvā adhikārakammaṃ katvā taṃ ṭhānantaraṃ	1265	
PA_atk-s04_01a:1265_5	patthesi. Sāmāvatīpi ekaṃ upāsikaṃ mettāvihārīnaṃ aggaṭṭhāne ṭhapentaṃ disvā adhikārakammaṃ	1265	
PA_atk-s04_01a:1265_6	katvā taṃ ṭhānantaraṃ patthesi. Tāsaṃ dvinnampi yāvajīvaṃ kusalaṃ katvā devaloke	1265	
PA_atk-s04_01a:1265_7	nibbattitvā devamanussesu saṃsarantīnaṃyeva kappasatasahassaṃ atikkantaṃ.	1265	
PA_atk-s04_01a:1266_0	Atha amhākaṃ satthu nibbattito puretarameva allakapparaṭṭhe ahivātakarogo nāma udapādi.	1266	
PA_atk-s04_01a:1266_1	Ekekasmiṃ gehe ekappahāreneva dasapi vīsampi tiṃsampi janā maranti, tiroraṭṭhaṃ gatā	1266	
PA_atk-s04_01a:1266_2	pana jīvitaṃ labhanti. Taṃ ñatvā eko puriso attano puttadāraṃ ādāya “aññaṃ raṭṭhaṃ	1266	
PA_atk-s04_01a:1266_3	gamissāmī”ti tato nikkhami. Athassa ghare gahitapātheyyaṃ antarāmagge kantāre anuttiṇṇeyeva	1266	
PA_atk-s04_01a:1266_4	parikkhayaṃ agamāsi. Tesaṃ sarīrabalaṃ parihāyi, sakiṃ mātā puttaṃ ukkhipati, sakiṃ	1266	
PA_atk-s04_01a:1266_5	pitā. Athassa pitā cintesi – “amhākaṃ sarīrabalaṃ parihīnaṃ, puttaṃ ukkhipitvā gacchantā	1266	
PA_atk-s04_01a:1266_6	kantāraṃ nittharituṃ na sakkhissāmā”ti. So tassa mātaraṃ ajānāpetvāva udakakiccena	1266	
PA_atk-s04_01a:1266_7	ohīno viya puttaṃ magge nisīdāpetvā ekakova maggaṃ paṭipajji. “Athassa bhariyā āgamanaṃ	1266	
PA_atk-s04_01a:1266_8	olokayamānā ṭhitā hatthe puttaṃ adisvā viravamānā gantvā kahaṃ me sāmi putto”ti āha.	1266	
PA_atk-s04_01a:1266_9	Ko te puttena attho? Jīvamānā puttaṃ labhissāmāti. Sā “atisāhasiko vatāyaṃ puriso”ti	1266	
PA_atk-s04_01a:1266_10	vatvā “gaccha tvaṃ, nāhaṃ tādisena saddhiṃ gamissāmī”ti āha. So “anupadhāretvā me	12661	
PA_atk-s04_01a:1266_11	bhadde kataṃ, khametaṃ mayha”nti vatvā puttaṃ ādāyāgato.	12661	
PA_atk-s04_01a:1267_0	Te taṃ kantāraṃ samatikkamitvā sāyaṃ ekaṃ gopālakakulaṃ sampāpuṇiṃsu. Taṃ divasañca	1267	
PA_atk-s04_01a:1267_1	gopālakakulavāsino nirudakapāyāsaṃ paciṃsu. Te te disvā “ime ativiya chātakā”ti pāyāsassa	1267	
PA_atk-s04_01a:1267_2	mahābhājanaṃ pūretvā uḷuṅkapūraṃ sappiṃ āsiñcitvā adaṃsu. Tesu taṃ pāyāsaṃ bhuñjantesu	1267	
PA_atk-s04_01a:1267_3	sā itthī pamāṇeneva bhuñji, puriso pana pamāṇātikkantaṃ bhuñjitvā jīrāpetuṃ asakkonto	1267	
PA_atk-s04_01a:1267_4	rattibhāgasamanantare kālamakāsi. So kālaṃ karonto tesu sālayabhāvena gopālakānaṃ	1267	
PA_atk-s04_01a:1267_5	gehe sunakhiyā kucchismiṃ paṭisandhiṃ gaṇhi. Sunakhī nacirasseva vijātā. Gopālako	1267	
PA_atk-s04_01a:1267_6	taṃ kukkuraṃ sassirikaṃ disvā piṇḍena palobhetvā attani uppannasinehaṃ gahetvā saddhimeva carati.	1267	
PA_atk-s04_01a:1268_0	Athekadivasaṃ eko paccekabuddho bhikkhācāravelāya gopālakassa gharadvāraṃ sampatto.	1268	
PA_atk-s04_01a:1268_1	Sopi taṃ disvā bhikkhaṃ datvā attānaṃ nissāya vasanatthāya paṭiññaṃ gaṇhi. Paccekabuddho	1268	
PA_atk-s04_01a:1268_2	gopālakakulassa avidūre ṭhāne ekasmiṃ vanasaṇḍe vāsaṃ upagato. Gopālako tassa santikaṃ	1268	
PA_atk-s04_01a:1268_3	gacchanto taṃ kukkuraṃ gahetvāva gacchati, antarāmagge ca vāḷamigaṭṭhāne vāḷamigānaṃ	1268	
PA_atk-s04_01a:1268_4	palāyanatthaṃ rukkhe vā pāsāṇe vā pahāraṃ deti, sopi kukkuro tassa karaṇavidhānaṃ	1268	
PA_atk-s04_01a:1268_5	vavatthapeti. Athekadivasaṃ so gopālako paccekabuddhassa santike nisīditvā, “bhante,	1268	
PA_atk-s04_01a:1268_6	amhākaṃ sabbakālaṃ āgamanaṃ nāma na hoti. Ayaṃ pana kukkuro cheko, imassa āgatasaññāya	1268	
PA_atk-s04_01a:1268_7	amhākaṃ gehadvāraṃ āgaccheyyāthā”ti āha. So ekadivasaṃ “paccekabuddhaṃ gaṇhitvā ehī”ti	1268	
PA_atk-s04_01a:1268_8	kukkuraṃ pesesi. Kukkuro tassa vacanaṃ sutvā bhikkhācāravelāya gantvā paccekabuddhassa	1268	
PA_atk-s04_01a:1268_9	pādamūle urena nipajji. Paccekabuddho “ayaṃ mama santikaṃ āgato”ti ñatvā pattacīvaraṃ	1268	
PA_atk-s04_01a:1268_10	ādāya maggaṃ paṭipajji. So tassa vīmaṃsanatthāya ukkamitvā aññaṃ maggaṃ gaṇhi, kukkuro	12681	
PA_atk-s04_01a:1268_11	purato ṭhatvā gopālakamaggaṃ paṭipannakāle apasakki. Yasmiṃ ca yasmiṃ ca ṭhāne vāḷamigānaṃ	12681	
PA_atk-s04_01a:1268_12	palāyanatthaṃ gopālako rukkhaṃ vā pāsāṇaṃ vā pahari, taṃ taṃ ṭhānaṃ patvā kukkuro	12681	
PA_atk-s04_01a:1268_13	mahāviravaṃ viravi. Tassa saddena vāḷamigā palāyanti. Paccekabuddhopi bhattakiccavelāya	12681	
PA_atk-s04_01a:1268_14	mahantaṃ siniddhapiṇḍaṃ tassa deti. Sopi piṇḍalābhena paccekabuddhe uttaritaraṃ sinehaṃ karoti.	12681	
PA_atk-s04_01a:1269_0	Gopālako temāsaṃ vutthassa paccekabuddhassa ticīvarappahonakaṃ sāṭakaṃ datvā, “bhante,	1269	
PA_atk-s04_01a:1269_1	sace vo ruccati, idheva vasatha. No ce ruccati, yathāsukhaṃ gacchathā”ti āha. Paccekabuddho	1269	
PA_atk-s04_01a:1269_2	gamanākāraṃ dasseti. So gopālako paccekabuddhaṃ anugantvā nivattati. Kukkuro paccekabuddhassa	1269	
PA_atk-s04_01a:1269_3	aññattha gamanabhāvaṃ ñatvā atisinehena uppannabalavasoko hadayaphālanaṃ patvā kālaṃ	1269	
PA_atk-s04_01a:1269_4	katvā tāvatiṃsapure nibbatti. Athassa paccekabuddhena saddhiṃ gamanakāle uccāsaddaṃ	1269	
PA_atk-s04_01a:1269_5	katvā vāḷamigānaṃ palāpitabhāvena devatāhi saddhiṃ kathentassa saddo sakaladevapuraṃ	1269	
PA_atk-s04_01a:1269_6	chādetvā aṭṭhāsi. So teneva nāmadheyyaṃ labhitvā ghosakadevaputto nāma jāto. Athassa	1269	
PA_atk-s04_01a:1269_7	tasmiṃ sampattiṃ anubhavantassa manussapathe kosambinagare udeno nāma rājā rajjaṃ	1269	
PA_atk-s04_01a:1269_8	paṭipajji. Tassa vatthu majjhimapaṇṇāsake bodhirājakumārasuttavaṇṇanāyaṃ vuttanayeneva veditabbaṃ.	1269	
PA_atk-s04_01a:1270_0	Tasmiṃ pana rajjaṃ kārayamāne ghosakadevaputto cavitvā kosambiyaṃ ekissā rūpūpajīviniyā	1270	
PA_atk-s04_01a:1270_1	kucchimhi paṭisandhiṃ gaṇhi. Sā dasamāsaccayena vijāyitvā puttabhāvaṃ ñatvā saṅkārakūṭe	1270	
PA_atk-s04_01a:1270_2	chaḍḍāpesi. Tasmiṃ khaṇe kosambiseṭṭhino kammantiko pātova seṭṭhigharaṃ gacchanto	1270	
PA_atk-s04_01a:1270_3	“kiṃ nu kho imaṃ kākehi samparikiṇṇa”nti gantvā dārakaṃ disvā “mahāpuññavā esa dārako	1270	
PA_atk-s04_01a:1270_4	bhavissatī”ti ekassa purisassa hatthe gehaṃ pesetvā seṭṭhigharaṃ agamāsi. Seṭṭhipi	1270	
PA_atk-s04_01a:1270_5	rājūpaṭṭhānavelāya rājakulaṃ gacchanto antarāmagge purohitaṃ disvā “ajja kiṃ nakkhatta”nti	1270	
PA_atk-s04_01a:1270_6	pucchi. So tattheva ṭhito gaṇetvā “asukaṃ nāma nakkhattaṃ, ajja iminā nakkhattena	1270	
PA_atk-s04_01a:1270_7	jātadārako imasmiṃ nagare seṭṭhiṭṭhānaṃ labhissatī”ti āha. So tassa kathaṃ sutvā	1270	
PA_atk-s04_01a:1270_8	vegena gharaṃ pesesi – “imassa purohitassa dve kathā nāma natthi, gharaṇī ca me garugabbhā,	1270	
PA_atk-s04_01a:1270_9	jānātha tāva naṃ vijātā vā no vā”ti. Te gantvā jānitvā, “ayya, na tāva vijātā”ti	1270	
PA_atk-s04_01a:1270_10	āhaṃsu. Tena hi gacchatha, imasmiṃ nagare ajja jātadārakaṃ pariyesathāti. Te pariyesantā	12701	
PA_atk-s04_01a:1270_11	tassa seṭṭhino kammantikassa gehe taṃ dārakaṃ disvā seṭṭhino ārocayiṃsu. Tena hi	12701	
PA_atk-s04_01a:1270_12	gacchatha bhaṇe, taṃ kammantikaṃ pakkosathāti. Te taṃ pakkosiṃsu. Atha naṃ seṭṭhi	12701	
PA_atk-s04_01a:1270_13	“gehe kira te dārako atthī”ti pucchi. “Āma, ayyā”ti. “Taṃ dārakaṃ amhākaṃ dehī”ti.	12701	
PA_atk-s04_01a:1270_14	“Na demi, ayyā”ti. “Handa sahassaṃ gaṇhitvā dehī”ti. So “ayaṃ jīveyya vā mareyya	12701	
PA_atk-s04_01a:1270_15	vā, dujjānamida”nti sahassaṃ gaṇhitvā adāsi.	12701	
PA_atk-s04_01a:1271_0	Tato seṭṭhi cintesi – “sace me bhariyā dhītaraṃ vijāyissati, imameva puttaṃ karissāmi.	1271	
PA_atk-s04_01a:1271_1	Sace puttaṃ vijāyissati, māressāmī”ti. Cintetvā gehe posesi. Athassa bhariyā katipāhaccayena	1271	
PA_atk-s04_01a:1271_2	puttaṃ vijāyi. Tato seṭṭhi “evaṃ taṃ gāvo madditvā māressantī”ti cintetvā “imaṃ dārakaṃ	1271	
PA_atk-s04_01a:1271_3	vajadvāre nipajjāpethā”ti āha. Taṃ tattha nipajjāpesuṃ. Atha naṃ yūthapati usabho	1271	
PA_atk-s04_01a:1271_4	paṭhamaṃ nikkhamanto disvā “evaṃ taṃ aññe na maddissantī”ti catunnaṃ pādānaṃ antare	1271	
PA_atk-s04_01a:1271_5	katvā aṭṭhāsi. Atha naṃ gopālakā disvā “mahāpuñño esa dārako bhavissati, yassa tiracchānagatāpi	1271	
PA_atk-s04_01a:1271_6	guṇaṃ jānanti, paṭijaggissāma na”nti attano gehaṃ nayiṃsu.	1271	
PA_atk-s04_01a:1272_0	Sopi seṭṭhi tassa matabhāvaṃ anuvijjanto “gopālakehi nīto”ti sutvā puna sahassaṃ	1272	
PA_atk-s04_01a:1272_1	datvā āṇāpetvā āmakasusāne chaḍḍāpesi. Tasmiṃ ca kāle seṭṭhissa ghare ajapālako susānaṃ	1272	
PA_atk-s04_01a:1272_2	nissāya ajikā cāreti. Athekā dhenu ajikā dārakassa puññena maggā okkamma gantvā dārakassa	1272	
PA_atk-s04_01a:1272_3	khīraṃ datvā gatā. Tato nivattamānāpi tatheva gantvā khīramadāsi. Ajapālako cintesi	1272	
PA_atk-s04_01a:1272_4	– “ayaṃ ajikā pātopi imasmā ṭhānā okkamitvā gatā, kiṃ nu kho eta”nti gantvā olokento	1272	
PA_atk-s04_01a:1272_5	taṃ dārakaṃ disvā “mahāpuñño esa dārako, tiracchānagatāpissa guṇaṃ jānanti, paṭijaggissāmi	1272	
PA_atk-s04_01a:1272_6	na”nti gahetvā gehaṃ gato.	1272	
PA_atk-s04_01a:1273_0	Punadivase seṭṭhi “mato nu kho dārako, na mato”ti olokāpento ajapālakena gahitabhāvaṃ	1273	
PA_atk-s04_01a:1273_1	ñatvā sahassaṃ datvā āṇāpetvā “sve imaṃ nagaraṃ eko satthavāhaputto pavisissati,	1273	
PA_atk-s04_01a:1273_2	imaṃ dārakaṃ netvā cakkamagge ṭhapetha, evaṃ taṃ sakaṭacakkaṃ chindantaṃ gamissatī”ti	1273	
PA_atk-s04_01a:1273_3	āha. Taṃ tattha nikkhittaṃ satthavāhaputtassa purimasakaṭe goṇā disvā cattāro pāde	1273	
PA_atk-s04_01a:1273_4	thambhe viya otāretvā aṭṭhaṃsu. Satthavāho “kiṃ nu kho eta”nti tesaṃ ṭhitakāraṇaṃ	1273	
PA_atk-s04_01a:1273_5	olokento dārakaṃ disvā “mahāpuñño dārako, patijaggituṃ vaṭṭatī”ti gaṇhitvā agamāsi.	1273	
PA_atk-s04_01a:1274_0	Seṭṭhipi tassa cakkapathe matabhāvaṃ vā amatabhāvaṃ vā olokāpento satthavāhena gahitabhāvaṃ	1274	
PA_atk-s04_01a:1274_1	ñatvā tassapi sahassaṃ datvā āṇāpetvā nagarato avidūre ṭhāne papāte pātāpesi. So	1274	
PA_atk-s04_01a:1274_2	tattha papatanto naḷakārānaṃ kammakaraṇaṭṭhāne ekasālāya patito. Sā tassa puññānubhāvena	1274	
PA_atk-s04_01a:1274_3	satavihatakappāsapicusamphassasadisā ahosi. Atha naṃ naḷakārajeṭṭhako “puññavā esa	1274	
PA_atk-s04_01a:1274_4	dārako, paṭijaggituṃ vaṭṭatī”ti gaṇhitvā gehaṃ gato. Seṭṭhi dārakassa papātato patitaṭṭhāne	1274	
PA_atk-s04_01a:1274_5	matabhāvaṃ vā amatabhāvaṃ vā pariyesāpento naḷakārajeṭṭhakena gahitabhāvaṃ ñatvā	1274	
PA_atk-s04_01a:1274_6	tassapi sahassaṃ datvā āṇāpesi.	1274	
PA_atk-s04_01a:1275_0	Aparabhāge seṭṭhissa sakaputtopi sopi ubho vayappattā ahesuṃ. Seṭṭhi puna ghosakadārakassa	1275	
PA_atk-s04_01a:1275_1	māraṇupāyaṃ cintento attano kumbhakārassa gehaṃ gantvā “ambho mayhaṃ gehe evarūpo	1275	
PA_atk-s04_01a:1275_2	eko avajātadārako atthi, taṃ dārakaṃ yaṃkiñci katvā māretuṃ vaṭṭati rahassenā”ti	1275	
PA_atk-s04_01a:1275_3	āha. So ubhopi kaṇṇe pidahitvā “evarūpaṃ nāma bhāriyaṃ kathaṃ kathetuṃ na vaṭṭatī”ti	1275	
PA_atk-s04_01a:1275_4	āha. Tato seṭṭhi “ayaṃ mudhā na karissatī”ti cintetvā – “handa, bho, sahassaṃ gaṇhitvā	1275	
PA_atk-s04_01a:1275_5	etaṃ kammaṃ nipphādehī”ti āha. Lañjaṃ nāma abhinnaṃ bhindati, tasmā so sahassaṃ labhitvā	1275	
PA_atk-s04_01a:1275_6	sampaṭicchitvā “ahaṃ, ayya, asukadivase nāma āvāpaṃ ālimpessāmi, tadā taṃ dārakaṃ	1275	
PA_atk-s04_01a:1275_7	asukavelāya nāma pesehī”ti āha. Seṭṭhipi kho tassa vacanaṃ sampaṭicchitvā tato paṭṭhāya	1275	
PA_atk-s04_01a:1275_8	divase gaṇento kumbhakārena vuttadivasassa sampattabhāvaṃ ñatvā ghosakakumāraṃ pakkosāpetvā	1275	
PA_atk-s04_01a:1275_9	“amhākaṃ, tāta, asukadivase nāma bahūhi bhājanehi attho, tvaṃ amhākaṃ kumbhakārassa	1275	
PA_atk-s04_01a:1275_10	santikaṃ gantvā ‘pitarā kira me tumhākaṃ ekaṃ kathitaṃ atthi, taṃ ajja nipphādehī’ti	12751	
PA_atk-s04_01a:1275_11	vadehī”ti āha. So “sādhū”ti tassa vacanaṃ sampaṭicchitvā nikkhami.	12751	
PA_atk-s04_01a:1276_0	Atha naṃ antarāmagge seṭṭhissa sakaputto guḷakīḷaṃ kīḷanto disvā vegena gantvā “ahaṃ	1276	
PA_atk-s04_01a:1276_1	bhātika dārakehi saddhiṃ kīḷanto ettakaṃ nāma jito, taṃ me paṭijinitvā dehī”ti āha.	1276	
PA_atk-s04_01a:1276_2	So “mayhaṃ idāni okāso natthi, pitā maṃ accāyikakammena kumbhakārassa santikaṃ pahiṇī”ti	1276	
PA_atk-s04_01a:1276_3	āha. Itaro “ahaṃ bhātika tattha gamissāmi, tvaṃ imehi saddhiṃ kīḷitvā mayhaṃ lakkhaṃ	1276	
PA_atk-s04_01a:1276_4	paccāharitvā dehī”ti āha. “Tena hi gacchā”ti attano kathitasāsanaṃ tassa kathetvā	1276	
PA_atk-s04_01a:1276_5	dārakehi saddhiṃ kīḷi. Sopi kumāro kumbhakārassa santikaṃ gantvā taṃ sāsanaṃ ārocesi.	1276	
PA_atk-s04_01a:1276_6	So “sādhu, tāta, nipphādessāmī”ti taṃ kumāraṃ gabbhaṃ pavesetvā tikhiṇāya vāsiyā	1276	
PA_atk-s04_01a:1276_7	khaṇḍākhaṇḍikaṃ chinditvā cāṭiyaṃ pakkhipitvā cāṭimukhaṃ pidahitvā bhājanantare ṭhapetvā	1276	
PA_atk-s04_01a:1276_8	āvāpaṃ ālimpesi. Ghosakakumāro bahū jinitvā kaniṭṭhassa āgamanaṃ olokento nisīdi.	1276	
PA_atk-s04_01a:1276_9	So taṃ cirāyamānaṃ ñatvā “kiṃ nu kho cirāyatī”ti kumbhakāragehasabhāgaṃ gantvā katthaci	1276	
PA_atk-s04_01a:1276_10	adisvā “gehaṃ gato bhavissatī”ti nivattitvā gehaṃ agamāsi.	12761	
PA_atk-s04_01a:1277_0	Seṭṭhi naṃ dūratova āgacchantaṃ disvā “kiṃ nu kho kāraṇaṃ bhavissati, mayā esa māraṇatthāya	1277	
PA_atk-s04_01a:1277_1	kumbhakārassa santikaṃ pahito, so dāni puna idhevāgacchatī”ti āgacchantaṃyeva naṃ	1277	
PA_atk-s04_01a:1277_2	“kiṃ, tāta, kumbhakārassa santikaṃ na gatosī”ti āha. “Āma, tāta, na gatomhī”ti. “Kasmā,	1277	
PA_atk-s04_01a:1277_3	tātā”ti? So attano nivattakāraṇañca kaniṭṭhabhātikassa tattha gatakāraṇañca ārocesi.	1277	
PA_atk-s04_01a:1277_4	Seṭṭhi tassa vacanassa sutakālato paṭṭhāya mahāpathaviyā ajjhotthaṭo viya hutvā “kiṃ	1277	
PA_atk-s04_01a:1277_5	nāmetaṃ tvaṃ vadasī”ti vipphandacitto vegena kumbhakārassa santikaṃ gantvā aññesaṃ	1277	
PA_atk-s04_01a:1277_6	santike akathanīyabhāvena “pekkha, bho, pekkha, bho”ti āha. “Kiṃ pekkhāpesi tvaṃ”?	1277	
PA_atk-s04_01a:1277_7	Niṭṭhitaṃ etaṃ kammanti. So tatova nivattitvā gehaṃ agamāsi. Tato paṭṭhāya cassa	1277	
PA_atk-s04_01a:1277_8	cetasikarogo uppajji.	1277	
PA_atk-s04_01a:1278_0	So tasmiṃ kāle tena saddhiṃ abhuñjitvā āsaṃ bhinditvā “yena kenaci upāyena mama puttassa	1278	
PA_atk-s04_01a:1278_1	sattuno antarameva passituṃ vaṭṭatī”ti ekaṃ paṇṇaṃ likhitvā ghosakakumāraṃ pakkositvā	1278	
PA_atk-s04_01a:1278_2	“tvaṃ imaṃ paṇṇaṃ ādāya asukagāme nāma amhākaṃ kammantiko atthi, tassa santikaṃ gantvā	1278	
PA_atk-s04_01a:1278_3	imaṃ paṇṇaṃ datvā ‘imasmiṃ kira paṇṇe sāsanaṃ sīghaṃ karohī’ti vada. Antarāmagge	1278	
PA_atk-s04_01a:1278_4	amhākaṃ sahāyako gāmakaseṭṭhi nāma eko seṭṭhi atthi, tassa gharaṃ gantvā bhattaṃ	1278	
PA_atk-s04_01a:1278_5	bhuñjitvā gaccheyyāsī”ti ca mukhasāsanaṃ adāsi. So seṭṭhiṃ vanditvā paṇṇaṃ gahetvā	1278	
PA_atk-s04_01a:1278_6	nikkhanto antarāmagge gāmakaseṭṭhissa vasanaṭṭhānaṃ gantvā tassa gehaṃ pucchitvā	1278	
PA_atk-s04_01a:1278_7	taṃ bahidvārakoṭṭhake nisīditvā massuparikammaṃ karontaṃ vanditvā aṭṭhāsi. “Kuto	1278	
PA_atk-s04_01a:1278_8	āgacchasi, tātā”ti ca vutte “kosambiseṭṭhino puttomhi, tātā”ti āha. So “amhākaṃ sahāyaseṭṭhino	1278	
PA_atk-s04_01a:1278_9	putto”ti haṭṭhatuṭṭho ahosi.	1278	
PA_atk-s04_01a:1279_0	Tasmiṃ ca khaṇe tassa seṭṭhino dhītāya ekā dāsī seṭṭhidhītu pupphāni āharituṃ gacchati.	1279	
PA_atk-s04_01a:1279_1	Atha naṃ seṭṭhi āha – “tvaṃ, amma, etaṃ kammaṃ ṭhapetvā ghosakakumārassa pāde dhovitvā	1279	
PA_atk-s04_01a:1279_2	sayanaṃ attharitvā dehī”ti. Sā tathā katvā āpaṇaṃ gantvā seṭṭhidhītu pupphāni āhari.	1279	
PA_atk-s04_01a:1279_3	Seṭṭhidhītā taṃ disvā “tvaṃ ajja ciraṃ bahi papañcesī”ti tassā kujjhitvā “kiṃ te	1279	
PA_atk-s04_01a:1279_4	ettakaṃ kālaṃ ettha kata”nti āha. “Mā kathesi, ayye, mayā evarūpo nadiṭṭhapubbo,	1279	
PA_atk-s04_01a:1279_5	tuyhaṃ kira pitu sahāyakaseṭṭhino putto eko, na sakkā tassa rūpasampattiṃ kathetuṃ.	1279	
PA_atk-s04_01a:1279_6	Seṭṭhi maṃ pupphānaṃ atthāya gacchantiṃ ‘tassa kumārassa pāde dhovitvā sayanaṃ attharitvā	1279	
PA_atk-s04_01a:1279_7	dehī’ti āha, tenāhaṃ bahi ciraṃ papañcesi”nti. Sāpi kho seṭṭhidhītā tassa kumārassa	1279	
PA_atk-s04_01a:1279_8	catutthe attabhāve gharasāminī ahosi, tasmā tassā vacanassa sutakālato paṭṭhāya neva	1279	
PA_atk-s04_01a:1279_9	attano ṭhitabhāvaṃ, na nisinnabhāvaṃ aññāsi. Sā tameva dāsiṃ gahetvā tassa nipannaṭṭhānaṃ	1279	
PA_atk-s04_01a:1279_10	gantvā taṃ niddāyamānaṃ oloketvā dussante paṇṇaṃ disvā “kiṃ nu kho etaṃ paṇṇa”nti	12791	
PA_atk-s04_01a:1279_11	kumāraṃ anuṭṭhāpetvāva paṇṇaṃ gahetvā vācetvā “ayaṃ attano maraṇapaṇṇaṃ sayameva	12791	
PA_atk-s04_01a:1279_12	gahetvā āgacchatī”ti taṃ paṇṇaṃ phāletvā tasmiṃ appabuddheyeva “mayā tava santikaṃ	12791	
PA_atk-s04_01a:1279_13	putto pesito, sahāyakassa me gāmakaseṭṭhissa vayappattā dārikā atthi, tvaṃ sīghaṃ	12791	
PA_atk-s04_01a:1279_14	amhākaṃ āṇāpavattiṭṭhāne uppādaṃ dhanaṃ gaṇhitvā sabbasatena mama puttassa gāmakaseṭṭhino	12791	
PA_atk-s04_01a:1279_15	dhītaraṃ gahetvā maṅgalaṃ karohi. Maṅgale ca niṭṭhite ‘iminā me vidhānena kata’nti	12791	
PA_atk-s04_01a:1279_16	mayhaṃ sāsanaṃ pesehi. Ahaṃ tava idha kattabbaṃ jānissāmī”ti paṇṇaṃ likhitvā tameva	12791	
PA_atk-s04_01a:1279_17	lañchanaṃ datvā paṭhamaṃ baddhaniyāmeneva dussante bandhi.	12791	
PA_atk-s04_01a:1280_0	Sopi kho kumāro taṃdivasaṃ tattha vasitvā punadivase seṭṭhiṃ āpucchitvā kammantikassa	1280	
PA_atk-s04_01a:1280_1	gāmaṃ gantvā paṇṇaṃ adāsi. Kammantiko paṇṇaṃ vācetvā gāmike sannipātetvā “tumheva	1280	
PA_atk-s04_01a:1280_2	maṃ na gaṇetha, mama sāmī attano jeṭṭhaputtassa sabbasatena dārikaṃ ānetuṃ mayhaṃ	1280	
PA_atk-s04_01a:1280_3	santikaṃ pesesi, vegena imasmiṃ ṭhāne uppādaṃ sampiṇḍethā”ti sabbaṃ maṅgalasakkāraṃ	1280	
PA_atk-s04_01a:1280_4	sajjetvā gāmakaseṭṭhissa sāsanaṃ pesetvā sampaṭicchāpetvā sabbasatena maṅgalakiriyaṃ	1280	
PA_atk-s04_01a:1280_5	niṭṭhāpetvā kosambiseṭṭhissa paṇṇaṃ pahiṇi “mayā tumhehi pahitapaṇṇe sāsanaṃ sutvā	1280	
PA_atk-s04_01a:1280_6	idañcidañca kata”nti.	1280	
PA_atk-s04_01a:1281_0	Seṭṭhi taṃ sāsanaṃ sutvā aggidaḍḍho viya “idāni naṭṭhomhī”ti cintanavasena lohitapakkhandikarogaṃ	1281	
PA_atk-s04_01a:1281_1	patvā “yena kenaci taṃ upāyena pakkositvā mama santakassa assāmikaṃ karissāmī”ti	1281	
PA_atk-s04_01a:1281_2	“maṅgalassa niṭṭhitakālato paṭṭhāya kasmā mayhaṃ putto bahi hoti, sīghaṃ āgacchatū”ti	1281	
PA_atk-s04_01a:1281_3	sāsanaṃ pesesi. Sāsanaṃ sutvā kumāre gantuṃ āraddhe seṭṭhidhītā cintesi – “ayaṃ bālo	1281	
PA_atk-s04_01a:1281_4	maṃ nissāya imaṃ sampattiṃ alatthanti na jānāti, yaṃkiñci katvā imassa gamanapaṭibāhanupāyo	1281	
PA_atk-s04_01a:1281_5	kātuṃ vaṭṭatī”ti. Tato naṃ āha – “kumāra, mā ativegena gacchāhi, kulagāmaṃ gacchantena	1281	
PA_atk-s04_01a:1281_6	nāma attano parivacchaṃ katvā gantuṃ vaṭṭatī”ti.	1281	
PA_atk-s04_01a:1282_0	Kosambakaseṭṭhipi tassa cirāyanabhāvaṃ ñatvā puna sāsanaṃ pahiṇi “kasmā me putto	1282	
PA_atk-s04_01a:1282_1	cirāyati, ahaṃ lohitapakkhandikarogaṃ patto, jīvantameva maṃ āgantvā daṭṭhuṃ vaṭṭatī”ti.	1282	
PA_atk-s04_01a:1282_2	Tasmiṃ kāle seṭṭhidhītā tassa ārocesi – “na eso tava pitā, tvaṃ pana ‘pitā’ti saññaṃ	1282	
PA_atk-s04_01a:1282_3	karosi. Esa tava māraṇatthāya kammantikassa paṇṇaṃ pahiṇi, ahaṃ taṃ paṇṇaṃ apanetvā	1282	
PA_atk-s04_01a:1282_4	aññaṃ sāsanaṃ likhitvā tava etaṃ sampattiṃ uppādayiṃ. Esa taṃ ‘aputtaṃ karissāmī’ti	1282	
PA_atk-s04_01a:1282_5	pakkosati, etassa kālakiriyaṃ āgamehī”ti. Athassa dharamānakasseva kālakatabhāvaṃ	1282	
PA_atk-s04_01a:1282_6	sutvā kosambinagaraṃ agamāsi. Seṭṭhidhītāpi tassa bahiyeva saññaṃ adāsi “tvaṃ pavisanto	1282	
PA_atk-s04_01a:1282_7	sakalagehe tava ārakkhaṃ ṭhapentova pavisāhī”ti. Sayampi seṭṭhiputtena saddhimeva	1282	
PA_atk-s04_01a:1282_8	pavisitvā ubho hatthe ukkhipitvā rodantī viya hutvā andhakāraṭṭhāne nipannakassa	1282	
PA_atk-s04_01a:1282_9	seṭṭhissa santikaṃ gantvā sīseneva hadayaṃ pahari. So dubbalatāya teneva pahārena kālamakāsi.	1282	
PA_atk-s04_01a:1283_0	Kumāropi pitu sarīrakiccaṃ katvā “tumhe mahāseṭṭhissa maṃ sakaputtoti vadathā”ti	1283	
PA_atk-s04_01a:1283_1	pādamūlikānaṃ lañjaṃ adāsi. Tato sattame divase rājā “seṭṭhiṭṭhānārahaṃ ekaṃ laddhuṃ	1283	
PA_atk-s04_01a:1283_2	vaṭṭatī”ti “seṭṭhissa saputtakaniputtakabhāvaṃ jānāthā”ti pesesi. Seṭṭhipādamūlikā	1283	
PA_atk-s04_01a:1283_3	rañño seṭṭhissa saputtabhāvaṃ kathayiṃsu. Rājā “sādhū”ti sampaṭicchitvā tassa seṭṭhiṭṭhānaṃ	1283	
PA_atk-s04_01a:1283_4	adāsi. So ghosakaseṭṭhi nāma jāto. Atha naṃ bhariyā āha – “ayyaputta, tvampi avajāto,	1283	
PA_atk-s04_01a:1283_5	ahampi duggatakule nibbattā. Pubbe katakusalavasena pana evarūpaṃ sampattiṃ alabhimha,	1283	
PA_atk-s04_01a:1283_6	adhunāpi kusalaṃ karissāmā”ti. So “sādhu bhadde”ti sampaṭicchitvā devasikaṃ sahassaṃ	1283	
PA_atk-s04_01a:1283_7	vissajjetvā dānaṃ paṭṭhapesi.	1283	
PA_atk-s04_01a:1284_0	Tasmiṃ samaye tāsaṃ dvinnaṃ janānaṃ khujjuttarā devalokato cavitvā ghosakaseṭṭhissa	1284	
PA_atk-s04_01a:1284_1	gehe dhātiyā kucchismiṃ paṭisandhiṃ gaṇhi. Sā jātakāle khujjā ahosīti khujjuttarātevassā	1284	
PA_atk-s04_01a:1284_2	nāmaṃ akaṃsu. Sāmāvatīpi devalokato cavitvā bhaddavatiyaraṭṭhe bhaddiyanagare bhaddavatiyaseṭṭhissa	1284	
PA_atk-s04_01a:1284_3	gehe paṭisandhiṃ gaṇhi, sāmātissā nāmaṃ akaṃsu. Aparabhāge tasmiṃ nagare chātakabhayaṃ	1284	
PA_atk-s04_01a:1284_4	uppajji, manussā chātakabhayabhītā yena vā tena vā gacchanti. Tadā ayaṃ bhaddavatiyaseṭṭhi	1284	
PA_atk-s04_01a:1284_5	bhariyāya saddhiṃ mantesi – “bhadde imasmiṃ chātakabhayassa anto na paññāyati, kosambinagare	1284	
PA_atk-s04_01a:1284_6	amhākaṃ sahāyakassa ghosakaseṭṭhissa santikaṃ gacchāma, na so amhe disvā pamajjissatī”ti.	1284	
PA_atk-s04_01a:1284_7	Tassa kira so seṭṭhi adiṭṭhasahāyako ahosi, tasmā evamāha. So sesajanaṃ nivattāpetvā	1284	
PA_atk-s04_01a:1284_8	bhariyañca dhītarañca gaṇhitvā kosambinagarassa maggaṃ paṭipajji. Te tayopi antarāmagge	1284	
PA_atk-s04_01a:1284_9	mahādukkhaṃ anubhavantā anupubbena kosambiṃ patvā ekāya sālāya nivāsaṃ akaṃsu.	1284	
PA_atk-s04_01a:1285_0	Ghosakaseṭṭhipi kho attano gharadvāre kapaṇaddhikavanibbakayācakānaṃ mahādānaṃ dāpesi.	1285	
PA_atk-s04_01a:1285_1	Athāyaṃ bhaddavatiyaseṭṭhi cintesi – “na sakkā amhehi imināva kapaṇavesena sahāyakassa	1285	
PA_atk-s04_01a:1285_2	attānaṃ dassetuṃ, sarīre pākatike jāte sunivatthā supārutā seṭṭhiṃ passissāmā”ti.	1285	
PA_atk-s04_01a:1285_3	Te ubhopi dhītaraṃ ghosakaseṭṭhissa dānaggaṃ pahiṇiṃsu. Sā attano bhattaṃ āharaṇatthāya	1285	
PA_atk-s04_01a:1285_4	bhājanaṃ gahetvā dānaggaṃ gantvā ekasmiṃ okāse lajjamānarūpā aṭṭhāsi. Taṃ disvā dānakammiko	1285	
PA_atk-s04_01a:1285_5	cintesi – “sesajanā sammukhasammukhaṭṭhāne kevaṭṭā macchavilope viya mahāsaddaṃ katvā	1285	
PA_atk-s04_01a:1285_6	gaṇhitvā gacchanti, ayaṃ pana dārikā kuladhītā bhavissati, upadhisampadāpissā atthī”ti.	1285	
PA_atk-s04_01a:1286_0	Tato naṃ āha – “tvaṃ, amma, kasmā sesajano viya gaṇhitvā na gacchasī”ti? Tāta, evarūpaṃ	1286	
PA_atk-s04_01a:1286_1	sambādhaṭṭhānaṃ kinti katvā pavisāmīti. Amma, kati pana janā tumheti? Tayo janā,	1286	
PA_atk-s04_01a:1286_2	tātāti. So tayo bhattapiṇḍe adāsi. Sā taṃ bhattaṃ mātāpitūnaṃ adāsi, pitā dīgharattaṃ	1286	
PA_atk-s04_01a:1286_3	chātakattā atirekaṃ bhuñjitvā kālamakāsi. Sā punadivase gantvā dveyeva bhattapiṇḍe	1286	
PA_atk-s04_01a:1286_4	gaṇhi. Taṃdivasaṃ seṭṭhibhariyā bhattena ca kilantatāya seṭṭhino ca maraṇasokena	1286	
PA_atk-s04_01a:1286_5	rattibhāgasamanantare kālamakāsi. Sā punadivase seṭṭhidhītā ekameva bhattapiṇḍaṃ	1286	
PA_atk-s04_01a:1286_6	gaṇhi. Dānakammiko tassā kiriyaṃ upadhāretvā, “amma, tayā paṭhamadivase tayo piṇḍā	1286	
PA_atk-s04_01a:1286_7	gahitā, punadivase dve, ajja ekameva gaṇhasi. Kiṃ nu kho kāraṇa”nti pucchi. Sā taṃ	1286	
PA_atk-s04_01a:1286_8	kāraṇaṃ kathesi. Kataragāmavāsino pana, amma, tumheti. Sā tampi kāraṇaṃ nippadesato	1286	
PA_atk-s04_01a:1286_9	kathesi. “Amma, evaṃ sante tvaṃ amhākaṃ seṭṭhidhītā nāma ahosi, mayhañca aññā dārikā	1286	
PA_atk-s04_01a:1286_10	natthi, tvaṃ ito paṭṭhāya mama dhītā, ammā”ti taṃ dhītaraṃ katvā gaṇhi.	12861	
PA_atk-s04_01a:1287_0	Sā uṭṭhāya samuṭṭhāya dānagge mahāsaddaṃ sutvā “kasmā ayaṃ, tāta, uccāsaddamahāsaddo”ti	1287	
PA_atk-s04_01a:1287_1	āha. Amma, mahājanassa antare nāma appasaddaṃ kātuṃ na sakkāti. Ahamettha upāyaṃ	1287	
PA_atk-s04_01a:1287_2	jānāmi, tātāti. Kiṃ kātuṃ vaṭṭati, ammāti? Samantā vatiṃ katvā dve dvārāni yojetvā	1287	
PA_atk-s04_01a:1287_3	anto bhājanāni ṭhapāpetvā ekena dvārena pavisitvā bhattaṃ gaṇhitvā ekena dvārena	1287	
PA_atk-s04_01a:1287_4	nikkhamanaṃ karotha, tātāti. Sādhu, ammāti punadivasato paṭṭhāya tathā kāresi. Tato	1287	
PA_atk-s04_01a:1287_5	paṭṭhāya dānaggaṃ padumassaraṃ viya sannisinnasaddaṃ ahosi.	1287	
PA_atk-s04_01a:1288_0	Tato ghosakaseṭṭhi pubbe dānaggasmiṃ uccāsaddamahāsaddaṃ sutvā tadā taṃ asuṇanto	1288	
PA_atk-s04_01a:1288_1	dānakammikaṃ pakkosāpetvā pucchi – “tvaṃ ajja dānaṃ na dāpesī”ti. Dinnaṃ, ayyāti.	1288	
PA_atk-s04_01a:1288_2	Atha kasmā pubbe viya dānagge saddo na suyyatīti? Āma, ayya, ekā me dhītā atthi,	1288	
PA_atk-s04_01a:1288_3	ahaṃ tāya kathitaupāye ṭhatvā dānaggaṃ nissaddamakāsinti. Tava dhītā nāma natthi,	1288	
PA_atk-s04_01a:1288_4	kuto te dhītā laddhāti? So vañcetuṃ asakkuṇeyyabhāvena seṭṭhissa sabbaṃ dhītu āgamanavidhānaṃ	1288	
PA_atk-s04_01a:1288_5	kathesi. Kasmā pana bho tvaṃ evarūpaṃ bhāriyaṃ kammamakāsi? Tvaṃ ettakaṃ addhānaṃ	1288	
PA_atk-s04_01a:1288_6	mama dhītaraṃ attano santike vasamānaṃ nārocesi, vegena taṃ amhākaṃ gehaṃ āṇāpehīti.	1288	
PA_atk-s04_01a:1288_7	So tassa vacanaṃ sutvā akāmako āṇāpesi. Tato paṭṭhāya seṭṭhi taṃ dhītuṭṭhāne ṭhapetvā	1288	
PA_atk-s04_01a:1288_8	“dhītu sakkāraṃ karomī”ti attano samānajātikehi kulehi dhītu samānavayāni pañca kumārikasatāni	1288	
PA_atk-s04_01a:1288_9	tassā parivāramakāsi.	1288	
PA_atk-s04_01a:1289_0	Athekadivasaṃ udeno rājā nagare anusañcaranto taṃ sāmāvatiṃ tāhi kumārīhi parivāritaṃ	1289	
PA_atk-s04_01a:1289_1	kīḷamānaṃ disvā “kassāyaṃ dārikā”ti pucchitvā “ghosakaseṭṭhissa dhītā”ti sutvā sassāmikaassāmikabhāvaṃ	1289	
PA_atk-s04_01a:1289_2	pucchi. Tato assāmikabhāve kathite “gacchatha seṭṭhino kathetha ‘tumhākaṃ dhītaraṃ	1289	
PA_atk-s04_01a:1289_3	rājā icchatī”’ti. Taṃ sutvā seṭṭhi “amhākaṃ aññā dārikā natthi, ekadhītikaṃ sapattivāse	1289	
PA_atk-s04_01a:1289_4	dātuṃ na sakkomā”ti. Rājā taṃ kathaṃ sutvā seṭṭhiṃ ca seṭṭhibhariyañca bahi katvā	1289	
PA_atk-s04_01a:1289_5	sakalagehaṃ lañchāpesi. Sāmāvatī bahi kīḷitvā āgacchantī mātāpitaro bahi nisinnake	1289	
PA_atk-s04_01a:1289_6	disvā “ammatātā, kasmā idha nisinnatthā”ti? Te taṃ kāraṇaṃ kathayiṃsu. Ammatātā,	1289	
PA_atk-s04_01a:1289_7	kasmā tumhe imaṃ paṭivacanaṃ na jānātha “mama dhītā sapattivāse vasantī ekikā vasituṃ	1289	
PA_atk-s04_01a:1289_8	na sakkhissati, sacassā parivārā pañcasatā kumāriyo vasāpetha, evaṃ vasissatī”ti.	1289	
PA_atk-s04_01a:1289_9	Idāni evaṃ kathāpetha, tātāti. “Sādhu, amma, mayaṃ tava cittaṃ na jānimhā”ti vatvā	1289	
PA_atk-s04_01a:1289_10	te tathā kathayiṃsu. Rājā uttaritaraṃ pasīditvā “sahassampi hotu, sabbā ānethā”ti	12891	
PA_atk-s04_01a:1289_11	āha. Atha naṃ bhaddakena nakkhattamuhuttakena pañcamātugāmasataparivāraṃ rājagehaṃ	12891	
PA_atk-s04_01a:1289_12	nayiṃsu. Rājā tā pañcasatāpi tassāyeva parivāraṃ katvā abhisekaṃ katvā visuṃ ekasmiṃ pāsāde vasāpesi.	12891	
PA_atk-s04_01a:1290_0	Tena ca samayena kosambiyaṃ ghosakaseṭṭhi kukkuṭaseṭṭhi pavārikaseṭṭhīti tayo janā	1290	
PA_atk-s04_01a:1290_1	aññamaññaṃ sahāyakā honti. Te tayopi janā pañcasate tāpase paṭijagganti. Tāpasāpi	1290	
PA_atk-s04_01a:1290_2	cattāro māse tesaṃ santike vasitvā aṭṭha māse himavante vasanti. Athekadivasaṃ te	1290	
PA_atk-s04_01a:1290_3	tāpasā himavantato āgacchantā mahākantāre tasitā kilantā ekaṃ mahantaṃ vaṭarukkhaṃ	1290	
PA_atk-s04_01a:1290_4	patvā tattha adhivatthāya devatāya santikā saṅgahaṃ paccāsīsantā nisīdiṃsu. Devatā	1290	
PA_atk-s04_01a:1290_5	sabbālaṅkāravibhūsitaṃ hatthaṃ pasāretvā tesaṃ pānīyapānakādīni datvā kilamathaṃ	1290	
PA_atk-s04_01a:1290_6	paṭivinodesi. Te devatāya ānubhāvena vimhitā pucchiṃsu – “kiṃ nu kho devate kammaṃ	1290	
PA_atk-s04_01a:1290_7	katvā tayā ayaṃ sampatti laddhā”ti? Devatā āha – loke buddho nāma bhagavā uppanno,	1290	
PA_atk-s04_01a:1290_8	so etarahi sāvatthiyaṃ viharati. Anāthapiṇḍiko gahapati taṃ upaṭṭhāti. So uposathadivasesu	1290	
PA_atk-s04_01a:1290_9	attano bhatakānaṃ pakatibhattavetanameva datvā uposathaṃ kārāpesi. Athāhaṃ ekadivasaṃ	1290	
PA_atk-s04_01a:1290_10	majjhanhike pātarāsatthāya āgato kañci bhatakaṃ kammaṃ karontaṃ adisvā “ajja manussā	12901	
PA_atk-s04_01a:1290_11	kasmā kammaṃ na karontī”ti pucchiṃ. Tassa me etamatthaṃ ārocesuṃ. Athāhaṃ etadavocaṃ	12901	
PA_atk-s04_01a:1290_12	– “idāni upaḍḍhadivaso gato, sakkā nu kho upaḍḍhauposathaṃ kātu”nti. Tato seṭṭhissa	12901	
PA_atk-s04_01a:1290_13	paṭivedetvā “sakkā kātu”nti āha. Svāhaṃ upaḍḍhadivasaṃ uposathaṃ samādiyitvā tadaheva	12901	
PA_atk-s04_01a:1290_14	kālaṃ katvā imaṃ sampattiṃ paṭilabhinti.	12901	
PA_atk-s04_01a:1291_0	Atha te tāpasā “buddho kira uppanno”ti sañjātapītipāmojjā tato sāvatthiṃ gantukāmā	1291	
PA_atk-s04_01a:1291_1	hutvāpi “bahūpakārā no upaṭṭhākaseṭṭhino, tesampi imamatthaṃ ārocessāmā”ti kosambiṃ	1291	
PA_atk-s04_01a:1291_2	gantvā seṭṭhīhi katasakkārabahumānā “tadaheva mayaṃ gacchāmā”ti āhaṃsu. “Kiṃ, bhante,	1291	
PA_atk-s04_01a:1291_3	turitattha, nanu tumhe pubbe cattāro pañca māse vasitvā gacchathā”ti vuttā taṃ pavattiṃ	1291	
PA_atk-s04_01a:1291_4	ārocesuṃ. “Tena hi, bhante, saheva gacchāmā”ti ca vutte – “gacchāma mayaṃ, tumhe	1291	
PA_atk-s04_01a:1291_5	saṇikaṃ āgacchathā”ti sāvatthiṃ gantvā bhagavato santike pabbajitvā arahattaṃ pāpuṇiṃsu.	1291	
PA_atk-s04_01a:1292_0	Tepi seṭṭhino pacchā pañcasatapañcasatasakaṭaparivārā sāvatthiṃ gantvā jetavanato	1292	
PA_atk-s04_01a:1292_1	avidūre ṭhāne khandhāvāraṃ bandhitvā satthu santikaṃ gantvā pañcapatiṭṭhitena vanditvā	1292	
PA_atk-s04_01a:1292_2	ekamantaṃ nisīdiṃsu. Satthā tesaṃ cariyāvasena dhammaṃ desesi. Desanāpariyosāne tayopi	1292	
PA_atk-s04_01a:1292_3	sotāpattiphale patiṭṭhāya svātanāya nimantetvā punadivase buddhappamukhassa bhikkhusaṅghassa	1292	
PA_atk-s04_01a:1292_4	mahādānaṃ datvā teneva niyāmena ajjatanāya svātanāyāti nimantetvā addhamāsaṃ khandhāvārabhattaṃ	1292	
PA_atk-s04_01a:1292_5	nāma datvā satthāraṃ attano nagaraṃ āgamanatthāya yāciṃsu. Satthā “suññāgāre tathāgatā	1292	
PA_atk-s04_01a:1292_6	abhiramantī”ti kathesi. Te “aññātaṃ, bhante”ti vatvā “tumhe amhehi pahitasāsanena	1292	
PA_atk-s04_01a:1292_7	āgaccheyyāthā”ti vatvā satthāraṃ vanditvā tikkhattuṃ padakkhiṇaṃ katvā attano nagarameva	1292	
PA_atk-s04_01a:1292_8	āgantvā tayopi janā sake sake uyyāne vihāre kārāpesuṃ. Ghosakaseṭṭhinā kārito ghositārāmo	1292	
PA_atk-s04_01a:1292_9	nāma jāto, kukkuṭaseṭṭhinā kārito kukkuṭārāmo nāma jāto, pāvārikaseṭṭhinā kāritaṃ	1292	
PA_atk-s04_01a:1292_10	pāvārikambavanaṃ nāma jātaṃ. Te vihāre kārāpetvā satthu dūtaṃ pahiṇiṃsu – “satthā	12921	
PA_atk-s04_01a:1292_11	amhākaṃ saṅgahaṃ kātuṃ imaṃ nagaraṃ āgacchatū”ti. Satthā “kosambiṃ gamissāmī”ti mahābhikkhusaṅghaparivāro	12921	
PA_atk-s04_01a:1292_12	cārikaṃ nikkhamanto antarāmagge māgaṇḍiyabrāhmaṇassa arahattūpanissayaṃ disvā gamanaṃ	12921	
PA_atk-s04_01a:1292_13	vicchinditvā kururaṭṭhe kammāsadammaṃ nāma nigamaṃ agamāsi.	12921	
PA_atk-s04_01a:1293_0	Tasmiṃ samaye māgaṇḍiyo sabbarattiṃ bahigāme aggiṃ juhitvā pātova antogāmaṃ pavisati.	1293	
PA_atk-s04_01a:1293_1	Satthāpi punadivase antogāmaṃ piṇḍāya pavisanto paṭipathe māgaṇḍiyabrāhmaṇassa attānaṃ	1293	
PA_atk-s04_01a:1293_2	dassesi. So dasabalaṃ disvā cintesi – “ahaṃ ettakaṃ kālaṃ mama dhītu rūpasampattiyā	1293	
PA_atk-s04_01a:1293_3	sadisaṃ dārakaṃ pariyesanto carāmi, rūpasampattiyā ca satipi evarūpaṃ gahitapabbajjameva	1293	
PA_atk-s04_01a:1293_4	patthesiṃ. Ayaṃ kho pana pabbajito abhirūpo dassanīyo mama dhītuyeva anucchaviko”ti	1293	
PA_atk-s04_01a:1293_5	vegena gehaṃ agamāsi. Tassa kira brāhmaṇassa pubbe eko pabbajitavaṃso atthi, tenassa	1293	
PA_atk-s04_01a:1293_6	pabbajitameva disvā cittaṃ namati. So brāhmaṇiṃ āmantesi – “bhadde mayā evarūpo pabbajito	1293	
PA_atk-s04_01a:1293_7	nāma nadiṭṭhapubbo suvaṇṇavaṇṇo brahmavaṇṇo mama dhītuyeva anucchaviko, sīghaṃ me	1293	
PA_atk-s04_01a:1293_8	dhītaraṃ alaṅkarohī”ti. Brāhmaṇiyā dhītaraṃ alaṅkarontiyāva satthā attano ṭhitaṭṭhāne	1293	
PA_atk-s04_01a:1293_9	padacetiyāni dassetvā antonagaraṃ pāvisi.	1293	
PA_atk-s04_01a:1294_0	Atha brāhmaṇo brāhmaṇiyā saddhiṃ dhītaraṃ gahetvā taṃ ṭhānaṃ āgacchanto antogāmaṃ	1294	
PA_atk-s04_01a:1294_1	paviṭṭhakāle āgatattā ito cito ca olokento dasabalaṃ adisvā brāhmaṇiṃ paribhāsati	1294	
PA_atk-s04_01a:1294_2	– “tava kāraṇaṃ bhaddakaṃ nāma natthi, tayi papañcaṃ karontiyāva so pabbajito nikkhamitvā	1294	
PA_atk-s04_01a:1294_3	gato”ti. Brāhmaṇa, gato tāva hotu, kataradisābhāgena gatoti? Iminā disābhāgenāti	1294	
PA_atk-s04_01a:1294_4	satthu gataṭṭhānaṃ olokentova padacetiyāni disvā “bhadde imāni tassa purisassa padāni,	1294	
PA_atk-s04_01a:1294_5	ito gato bhavissatī”ti āha. Atha, brāhmaṇī, satthu padacetiyaṃ disvā cintesi – “bālo	1294	
PA_atk-s04_01a:1294_6	vatāyaṃ brāhmaṇo attano ganthamattassāpi atthaṃ na jānātī”ti tena saddhiṃ parihāsaṃ	1294	
PA_atk-s04_01a:1294_7	karontī āha – “yāva bālo cāsi, brāhmaṇa, evarūpassa nāma purisassa dhītaraṃ dassāmīti	1294	
PA_atk-s04_01a:1294_8	vadasi. Rāgena hi rattassa dosena duṭṭhassa mohena mūḷhassa purisassa padaṃ nāma	1294	
PA_atk-s04_01a:1294_9	evarūpaṃ na hoti. Loke pana vivaṭacchadassa sabbaññubuddhassa etaṃ padaṃ” passa, brāhmaṇa –	1294	
PA_atk-s04_01a:1295	“Rattassa hi ukkuṭikaṃ padaṃ bhave,	129	
PA_atk-s04_01a:1296	Duṭṭhassa hoti avakaḍḍhitaṃ padaṃ;	129	
PA_atk-s04_01a:1297	Mūḷhassa hoti sahasānupīḷitaṃ,	129	
PA_atk-s04_01a:1298	Vivaṭacchadassa idamīdisaṃ pada”nti.	129	
PA_atk-s04_01a:1299_0	So brāhmaṇiyā ettakaṃ kathentiyāpi asutvā “tvaṃ nāma caṇḍā mukharā”ti āha. Tesaṃ	1299	
PA_atk-s04_01a:1299_1	dvinnampi aññamaññaṃ vivādaṃ karontānaṃyeva satthā piṇḍāya caritvā saddhiṃ bhikkhusaṅghena	1299	
PA_atk-s04_01a:1299_2	katabhattakicco brāhmaṇassa dassanūpacāreneva nikkhami. Brāhmaṇo satthāraṃ dūratova	1299	
PA_atk-s04_01a:1299_3	āgacchantaṃ disvā brāhmaṇiṃ apasādetvā “ayaṃ so puriso”ti haṭṭhapahaṭṭho dasabalassa	1299	
PA_atk-s04_01a:1299_4	purato ṭhatvā “bho pabbajita, ahaṃ pātova paṭṭhāya taṃ pariyesanto carāmi, imasmiṃ	1299	
PA_atk-s04_01a:1299_5	jambudīpe mama dhītāya samānarūpā itthī nāma natthi, purisopi tayā saddhiṃ samānarūpo	1299	
PA_atk-s04_01a:1299_6	nāma natthi, mama dhītaraṃ tuyhaṃ posanatthāya dammi, gaṇhāhi na”nti āha. Atha naṃ	1299	
PA_atk-s04_01a:1299_7	satthā “ahaṃ, brāhmaṇa, kāmaggavāsiniyo uttamarūpadharā nānāvaṇṇaṃ kathaṃ kathentiyo	1299	
PA_atk-s04_01a:1299_8	mama palobhanatthameva āgantvā santike ṭhitā devadhītāpi na icchiṃ, kimaṅgaṃ pana	1299	
PA_atk-s04_01a:1299_9	imaṃ gaṇhissāmī”ti vatvā imaṃ gāthamāha –	1299	
PA_atk-s04_01a:1300	“Disvāna taṇhaṃ aratiṃ ragañca,	130	
PA_atk-s04_01a:1301	Nāhosi chando api methunasmiṃ;	130	
PA_atk-s04_01a:1302	Kiṃmevidaṃ muttakarīsapuṇṇaṃ,	130	
PA_atk-s04_01a:1303	Pādāpi naṃ samphusituṃ na icche”ti. ;	130	
PA_atk-s04_01a:1304_0	Māgaṇḍiyā cintesi – “anatthikena nāma ‘ala’nti vattumeva vaṭṭati. Ayaṃ pana mama	1304	
PA_atk-s04_01a:1304_1	sarīraṃ muttakarīsapuṇṇaṃ nāma katvā ‘pādāpi naṃ samphusituṃ na icche’ti avoca, ekaṃ	1304	
PA_atk-s04_01a:1304_2	issariyaṭṭhānaṃ labhantī antaramevassa passissāmī”ti āghātaṃ bandhi. Satthā taṃ amanasikatvā	1304	
PA_atk-s04_01a:1304_3	cariyavasena brāhmaṇassa dhammadesanaṃ ārabhi. Desanāpariyosāne ubhopi jāyampatikā	1304	
PA_atk-s04_01a:1304_4	anāgāmiphale patiṭṭhāya “idāni amhākaṃ gharāvāsena attho natthī”ti dhītaraṃ māgaṇḍiyaṃ	1304	
PA_atk-s04_01a:1304_5	cūḷapitaraṃ sampaṭicchāpetvā ubhopi pabbajitvā arahattaṃ pāpuṇiṃsu. Atha rājā udeno	1304	
PA_atk-s04_01a:1304_6	cūḷamāgaṇḍiyena saddhiṃ vohāraṃ katvā māgaṇḍiyadārikaṃ rājānubhāvena gehaṃ ānetvā	1304	
PA_atk-s04_01a:1304_7	abhisekaṃ katvā tassā pañcamātugāmasataparivārāya vasanaṭṭhānaṃ visuṃ pāsādaṃ adāsi.	1304	
PA_atk-s04_01a:1305_0	Satthāpi kho anupubbena cārikaṃ caramāno kosambinagaraṃ sampāpuṇi. Seṭṭhino satthu	1305	
PA_atk-s04_01a:1305_1	āgamanaṃ sutvā paccuggamanaṃ katvā pañcapatiṭṭhitena vanditvā ekamantaṃ nisinnā bhagavantaṃ	1305	
PA_atk-s04_01a:1305_2	etadavocuṃ – “ime, bhante, tayo vihārā tumhe uddissa katā, paṭiggaṇhatha, bhante,	1305	
PA_atk-s04_01a:1305_3	vihāre cātuddisassa saṅghassa saṅgahatthāyā”ti. Paṭiggahesi bhagavā vihāre. Tepi	1305	
PA_atk-s04_01a:1305_4	seṭṭhino satthāraṃ svātanāya nimantetvā abhivādetvā gharaṃ agamaṃsu.	1305	
PA_atk-s04_01a:1306_0	Māgaṇḍiyāpi kho satthu āgatabhāvaṃ sutvā chinnabhinnake dhutte pakkosāpetvā tesaṃ	1306	
PA_atk-s04_01a:1306_1	lañjaṃ datvā “tumhe samaṇaṃ gotamaṃ iminā iminā ca niyāmena akkosathā”ti vatvā uyyojesi.	1306	
PA_atk-s04_01a:1306_2	Te satthu antogāmaṃ pavisanavelāya saparivāraṃ satthāraṃ nānāvidhehi akkosehi akkosiṃsu.	1306	
PA_atk-s04_01a:1306_3	Āyasmā ānando satthāraṃ āha – “bhante, evarūpe akkosanaṭṭhāne na vasissāma, aññaṃ	1306	
PA_atk-s04_01a:1306_4	nagaraṃ gacchāmā”ti. Satthā, “ānanda, tathāgatā nāma aṭṭhahi lokadhammehi na kampanti,	1306	
PA_atk-s04_01a:1306_5	ayampi saddo sattāhaṃ nātikkamissati, akkosakānaṃyeva upari patissati, tvaṃ mā vitakkayitthā”ti.	1306	
PA_atk-s04_01a:1306_6	Tepi tayo nagaraseṭṭhino mahāsakkārena bhagavantaṃ pavesetvā mahādānaṃ adaṃsu. Tesaṃ	1306	
PA_atk-s04_01a:1306_7	aparāparaṃ dānaṃ dadantānaṃyeva māso atikkami, atha nesaṃ etadahosi – “buddhā nāma	1306	
PA_atk-s04_01a:1306_8	sabbalokaṃ anukampamānā uppajjanti, aññesampi okāsaṃ dassāmā”ti. Tato te kosambinagaravāsinopi	1306	
PA_atk-s04_01a:1306_9	janassa okāsaṃ akaṃsu. Tato paṭṭhāya nāgarāpi vīthisabhāgena gaṇasabhāgena mahādānaṃ denti.	1306	
PA_atk-s04_01a:1307_0	Athekadivasaṃ satthā bhikkhusaṅghaparivuto mālākārakajeṭṭhakassa gehe nisīdi. Tasmiṃ	1307	
PA_atk-s04_01a:1307_1	khaṇe sāmāvatiyā upaṭṭhāyikā khujjuttarā aṭṭha kahāpaṇe ādāya mālatthāya taṃ gehaṃ	1307	
PA_atk-s04_01a:1307_2	agamāsi. Mālākārajeṭṭhako taṃ disvā, “amma uttare, ajja tuyhaṃ pupphāni dātuṃ khaṇo	1307	
PA_atk-s04_01a:1307_3	natthi, ahaṃ buddhappamukhaṃ bhikkhusaṅghaṃ parivisāmi. Tvampi parivesanāya sahāyikā	1307	
PA_atk-s04_01a:1307_4	hohi, evaṃ ito paresaṃ veyyāvaccakaraṇato muccissatī”ti āha. Tato khujjuttarā attanā	1307	
PA_atk-s04_01a:1307_5	laddhaṃ bhojanaṃ bhuñjitvā buddhānaṃ bhattagge veyyāvaccaṃ akāsi. Sā satthārā upanisinnakathāvasena	1307	
PA_atk-s04_01a:1307_6	kathitaṃ dhammaṃ sabbameva uggaṇhi. Anumodanaṃ pana sutvā sotāpattiphale patiṭṭhāsi.	1307	
PA_atk-s04_01a:1308_0	Sā aññesu divasesu cattārova kahāpaṇe datvā pupphāni gahetvā gacchati, tasmiṃ pana	1308	
PA_atk-s04_01a:1308_1	divase diṭṭhasaccabhāvena parasantake cittaṃ anuppādetvā sabbeva aṭṭha kahāpaṇe datvā	1308	
PA_atk-s04_01a:1308_2	pacchiṃ pūretvā pupphāni ādāya sāmāvatiyā santikaṃ agamāsi. Atha naṃ sā pucchi –	1308	
PA_atk-s04_01a:1308_3	“amma uttare, tvaṃ aññesu divasesu na bahūni pupphāni āharasi, ajja pana bahukāni,	1308	
PA_atk-s04_01a:1308_4	kiṃ no rājā uttaritaraṃ pasanno”ti? Sā musāvāde abhabbatāya atīte attanā kataṃ aniguhitvā	1308	
PA_atk-s04_01a:1308_5	sabbaṃ kathesi. “Atha kasmā ajja bahūni pupphāni āharasī”ti vuttā ca evamāha – “ahaṃ	1308	
PA_atk-s04_01a:1308_6	ajja dasabalassa dhammaṃ sutvā amataṃ sacchākāsiṃ, tasmā tumhe na vañcemī”ti. Taṃ	1308	
PA_atk-s04_01a:1308_7	sutvā, “amma uttare, tayā laddhaṃ amatadhammaṃ amhākampi dehī”ti sabbāva hatthaṃ	1308	
PA_atk-s04_01a:1308_8	pasārayiṃsu. Ayye, evaṃ dātuṃ na sakkā, ahaṃ pana satthārā kathitaniyāmena tumhākaṃ	1308	
PA_atk-s04_01a:1308_9	dhammaṃ desessāmi, tumhe attano hetumhi sati taṃ dhammaṃ labhissathāti. Tena hi,	1308	
PA_atk-s04_01a:1308_10	amma uttare, kathehīti. “Evaṃ kathetuṃ na sakkā, mayhaṃ uccaṃ āsanaṃ paññāpetvā tumhe	13081	
PA_atk-s04_01a:1308_11	nīcāsanesu nisīdathā”ti āha. Tā pañcasatāpi itthiyo khujjuttarāya uccāsanaṃ datvā	13081	
PA_atk-s04_01a:1308_12	sayaṃ nīcāsanāni gahetvā nisīdiṃsu. Khujjuttarāpi sekkhapaṭisambhidāsu ṭhatvā tāsaṃ	13081	
PA_atk-s04_01a:1308_13	dhammaṃ desesi. Desanāpariyosāne sāmāvatiṃ jeṭṭhikaṃ katvā sabbāva sotāpattiphale	13081	
PA_atk-s04_01a:1308_14	patiṭṭhahiṃsu. Tato paṭṭhāya khujjuttaraṃ veyyāvaccakaraṇato apanetvā “tvaṃ satthu	13081	
PA_atk-s04_01a:1308_15	dhammakathaṃ sutvā āharitvā amhe sāvehī”ti āhaṃsu. Khujjuttarāpi tato paṭṭhāya tathā akāsi.	13081	
PA_atk-s04_01a:1309_0	Kasmā panesā dāsī hutvā nibbattāti? Sā kira kassapadasabalassa sāsane ekāya sāmaṇeriyā	1309	
PA_atk-s04_01a:1309_1	attano veyyāvaccaṃ kāresi. Tena kammena pañca jātisatāni paresaṃ dāsīyeva hutvā nibbatti.	1309	
PA_atk-s04_01a:1309_2	Kasmā pana khujjā ahosīti? Anuppanne kira buddhe ayaṃ bārāṇasirañño gehe vasantī	1309	
PA_atk-s04_01a:1309_3	ekaṃ rājakulūpakaṃ paccekabuddhaṃ khujjadhātukaṃ disvā attanā sahavāsīnaṃ mātugāmānaṃ	1309	
PA_atk-s04_01a:1309_4	purato parihāsaṃ karontī khujjākārena vicari. Tasmā khujjā hutvā nibbatti. Kiṃ pana	1309	
PA_atk-s04_01a:1309_5	katvā sā paññavantī jātāti? Anuppanne buddhe ayaṃ bārāṇasirañño gehe vasantī aṭṭha	1309	
PA_atk-s04_01a:1309_6	paccekabuddhe rājagehato uṇhapāyāsassa pūrite patte gahetvā gacchante disvā “ettha	1309	
PA_atk-s04_01a:1309_7	ṭhapetvā gacchatha, bhante”ti aṭṭha suvaṇṇakaṭake omuñcitvā adāsi. Tassa kammassa	1309	
PA_atk-s04_01a:1309_8	nissandena paññavantī hutvā nibbatti.	1309	
PA_atk-s04_01a:1310_0	Atha kho tā sāmāvatiyā parivārā pañcasatā itthiyo paṭividdhasaccāpi samānā rañño	1310	
PA_atk-s04_01a:1310_1	assaddhabhāvena kālena kālaṃ satthu santikaṃ gantvā buddhadassanaṃ na labhanti. Tasmā	1310	
PA_atk-s04_01a:1310_2	dasabale antaravīthiṃ paṭipanne vātapānesu nappahontesu attano attano gabbhesu chiddaṃ	1310	
PA_atk-s04_01a:1310_3	katvā tehi olokenti. Athekadivasaṃ māgaṇḍiyā attano pāsādatalato nikkhamitvā caṅkamamānā	1310	
PA_atk-s04_01a:1310_4	tāsaṃ vasanaṭṭhānaṃ gantvā gabbhacchiddaṃ disvā “kimida”nti pucchi. Tāhi tassā satthari	1310	
PA_atk-s04_01a:1310_5	baddhāghātataṃ ajānantīhi – “satthā imaṃ nagaraṃ āgato, mayaṃ ettha ṭhatvā satthāraṃ	1310	
PA_atk-s04_01a:1310_6	passāma ceva pūjema cā”ti vutte “idānissa kattabbaṃ jānissāmi, imāpi tassa upaṭṭhāyikā,	1310	
PA_atk-s04_01a:1310_7	imāsampi kattabbaṃ jānissāmī”ti cintetvā gantvā raññā saddhiṃ rahogatakāle, “mahārāja,	1310	
PA_atk-s04_01a:1310_8	sāmāvatimissakānaṃ bahiddhā patthanā atthi, katipāheneva te jīvitaṃ māressanti, sāmāvatī,	1310	
PA_atk-s04_01a:1310_9	saparivārā tumhesu sinehaṃ vā pemaṃ vā na karoti, samaṇaṃ pana gotamaṃ antaravīthiyā	1310	
PA_atk-s04_01a:1310_10	gacchantaṃ disvā vātapānesu appahontesu tāni khaṇḍitvāpi okāsaṃ katvā olokentī”ti	13101	
PA_atk-s04_01a:1310_11	āha. Rājā “na tā evarūpaṃ karissantī”ti na saddahati. Puna vuttepi na saddahatiyeva.	13101	
PA_atk-s04_01a:1310_12	Atha naṃ tikkhattuṃ vuttepi assaddahantaṃ “sace me vacanaṃ na saddahasi, tāsaṃ vasanaṭṭhānaṃ	13101	
PA_atk-s04_01a:1310_13	gantvā upadhārehi, mahārājā”ti āha. Rājā gantvā gabbhesu chiddaṃ disvā “idaṃ ki”nti	13101	
PA_atk-s04_01a:1310_14	pucchitvā tasmiṃ atthe ārocite tāsaṃ akkujjhitvā kiñci avatvā chiddāni pidahāpesi.	13101	
PA_atk-s04_01a:1310_15	Rājā tato paṭṭhāya tāsaṃ pāsāde uddhacchiddakajālavātapānāni kāresi.	13101	
PA_atk-s04_01a:1311_0	Sā tena kāraṇena rājānaṃ kopetuṃ asakkontī, “deva, etāsaṃ tumhesu pemaṃ atthi vā	1311	
PA_atk-s04_01a:1311_1	natthi vāti jānissāma, aṭṭha kukkuṭe pesetvā tumhākaṃ atthāya pacāpethā”ti āha. Rājā	1311	
PA_atk-s04_01a:1311_2	tassā vacanaṃ sutvā “ime pacitvā pesetū”ti sāmāvatiyā aṭṭha kukkuṭe pahiṇi. Sotāpannā	1311	
PA_atk-s04_01a:1311_3	ariyasāvikā jīvamāne kukkuṭe kiṃ pacissati, alanti vatvā pana hatthenapi phusituṃ	1311	
PA_atk-s04_01a:1311_4	na icchi. Māgaṇḍiyā “hotu, mahārāja, eteyeva ca kukkuṭe samaṇassa gotamassa pacanatthāya	1311	
PA_atk-s04_01a:1311_5	pesehī”ti. Rājā tathā akāsi. Māgaṇḍiyā antarāmaggeyeva kukkuṭe mārāpetvā “ime kukkuṭe	1311	
PA_atk-s04_01a:1311_6	pacāpetvā samaṇassa gotamassa detū”ti pahiṇi. Sā tesaṃ matabhāvena dasabalañca uddissa	1311	
PA_atk-s04_01a:1311_7	pahitabhāvena pacitvā dasabalassa pesesi. Māgaṇḍiyā “passa, mahārājā”ti vatvā ettakenapi	1311	
PA_atk-s04_01a:1311_8	rājānaṃ kopetuṃ nāsakkhi.	1311	
PA_atk-s04_01a:1312_0	Ayaṃ pana udeno tāsu ekekissā vasanaṭṭhāne satta satta divasāni vasi. Athāyaṃ māgaṇḍiyā	1312	
PA_atk-s04_01a:1312_1	ekaṃ kaṇhasappapotakaṃ veḷupabbe pakkhipāpetvā attano vasanaṭṭhāne ṭhapesi. Rañño	1312	
PA_atk-s04_01a:1312_2	ca yattha katthaci gacchantassa hatthikantavīṇaṃ ādāyayeva gamanaṃ āciṇṇaṃ, māgaṇḍiyā	1312	
PA_atk-s04_01a:1312_3	rañño attano santikaṃ āgamanakāle taṃ sappapotakaṃ antovīṇāya pakkhipitvā chiddaṃ	1312	
PA_atk-s04_01a:1312_4	pidahāpesi. Atha naṃ sāmāvatiyā santikaṃ gamanakāle, “mahārāja, sāmāvatī nāma samaṇassa	1312	
PA_atk-s04_01a:1312_5	gotamassa pakkhā, tumhe na gaṇeti. Yaṃ kiñci katvā tumhākaṃ dosameva cinteti, appamattā	1312	
PA_atk-s04_01a:1312_6	hothā”ti āha. Rājā sāmāvatiyā vasanaṭṭhāne sattāhaṃ vītināmetvā puna sattāhe māgaṇḍiyāya	1312	
PA_atk-s04_01a:1312_7	nivesanaṃ agamāsi. Sā tasmiṃ āgacchanteyeva “kacci te, mahārāja, sāmāvatī otāraṃ	1312	
PA_atk-s04_01a:1312_8	na gavesatī”ti kathentī viya rañño hatthato vīṇaṃ gahetvā cāletvā “kiṃ nu kho, mahārāja,	1312	
PA_atk-s04_01a:1312_9	ettha abbhantare vicaratī”ti vatvā sappassa nikkhamanokāsaṃ katvā “abbhumme anto	1312	
PA_atk-s04_01a:1312_10	sappo”ti vīṇaṃ chaḍḍetvā palāyi. Tasmiṃ kāle rājā padittaṃ veṇuvanaṃ viya pakkhittaloṇaṃ	13121	
PA_atk-s04_01a:1312_11	uddhanaṃ viya ca dosena taṭataṭāyanto “vegena saparivāraṃ sāmāvatiṃ pakkosathā”ti	13121	
PA_atk-s04_01a:1312_12	āha. Rājapurisā gantvā pakkosiṃsu.	13121	
PA_atk-s04_01a:1313_0	Sā rañño kuddhabhāvaṃ ñatvā sesamātugāmānaṃ saññamadāsi. “Rājā tumhe ghātetukāmo	1313	
PA_atk-s04_01a:1313_1	pakkosati, ajja divasaṃ odissakena mettāpharaṇena rājānaṃ pharathā”ti āha. Rājā tā	1313	
PA_atk-s04_01a:1313_2	itthiyo pakkosāpetvā sabbāva paṭipāṭiyā ṭhapetvā mahādhanuṃ ādāya visapītakaṇḍaṃ	1313	
PA_atk-s04_01a:1313_3	sannayhitvā dhanuṃ pūretvā aṭṭhāsi. Tasmiṃ khaṇe sabbāva tā sāmāvatippamukhā itthiyo	1313	
PA_atk-s04_01a:1313_4	odhiso mettaṃ phariṃsu. Rājā kaṇḍaṃ neva khipituṃ na apanetuṃ sakkoti, gattehi sedā	1313	
PA_atk-s04_01a:1313_5	muccanti, sarīraṃ vedhati, mukhato kheḷo patati, gahetabbagahaṇaṃ na passati. Atha	1313	
PA_atk-s04_01a:1313_6	naṃ sāmāvatī “kiṃ, mahārāja, kilamasī”ti āha. Āma, devi, kilamāmi, avassayo me hohīti.	1313	
PA_atk-s04_01a:1313_7	Sādhu, mahārāja, kaṇḍaṃ mahāpathavimukhaṃ karohīti. Rājā tathā akāsi. Sā “rañño hatthato	1313	
PA_atk-s04_01a:1313_8	kaṇḍaṃ muccatū”ti adhiṭṭhāsi. Tasmiṃ khaṇe kaṇḍaṃ mucci. Rājā taṃkhaṇaṃyeva udake	1313	
PA_atk-s04_01a:1313_9	nimujjitvā āgamma allakeso allavattho sāmāvatiyā pādesu patitvā “khama, devi, mayhaṃ,	1313	
PA_atk-s04_01a:1313_10	bhedakānaṃ me vacanena anupadhāretvā etaṃ kata”nti āha. Khamāmi, devāti. “Sādhu,	13131	
PA_atk-s04_01a:1313_11	devi, evaṃ tayā mayhaṃ khamitaṃ nāma hoti. Ito paṭṭhāya tumhākaṃ yathāruciyā dasabalassa	13131	
PA_atk-s04_01a:1313_12	dānaṃ detha, pacchābhattaṃ vihāraṃ gantvā dhammakathaṃ suṇātha, ajja vo paṭṭhāya	13131	
PA_atk-s04_01a:1313_13	parihāraṃ dammīti. Tena hi, deva, ajja paṭṭhāya ekaṃ bhikkhuṃ yācitvā ānetha, yo	13131	
PA_atk-s04_01a:1313_14	no dhammaṃ vācessatīti. Rājā satthu santikaṃ gantvā yācanto ānandattheraṃ labhi.	13131	
PA_atk-s04_01a:1313_15	Tato paṭṭhāya tā pañcasatā itthiyo theraṃ pakkosāpetvā sakkārasammānaṃ katvā katabhattakiccassa	13131	
PA_atk-s04_01a:1313_16	therassa santike dhammaṃ pariyāpuṇanti.	13131	
PA_atk-s04_01a:1314_0	Tā ekadivasaṃ therassa anumodanāya pasannā therassa pañca uttarāsaṅgasatāni adaṃsu.	1314	
PA_atk-s04_01a:1314_1	Thero kira pubbe tunnavāyakāle ekassa paccekabuddhassa ekāya sūciyā saddhiṃ hatthatalamattaṃ	1314	
PA_atk-s04_01a:1314_2	coḷakhaṇḍaṃ adāsi. So sūciyā phalena imasmiṃ attabhāve mahāpañño ahosi, coḷakhaṇḍassa	1314	
PA_atk-s04_01a:1314_3	phalena imināva niyāmena pañcasatakkhattuṃ dussāni paṭilabhi.	1314	
PA_atk-s04_01a:1315_0	Tato māgaṇḍiyā aññaṃ kātabbaṃ apassantī “uyyānaṃ gacchāma, mahārājā”ti āha. Sādhu,	1315	
PA_atk-s04_01a:1315_1	devīti. Sā rañño sampaṭicchitabhāvaṃ ñatvā cūḷapitaraṃ pakkosāpetvā āha – “amhākaṃ	1315	
PA_atk-s04_01a:1315_2	uyyānaṃ gatakāle sāmāvatiyā vasanaṭṭhānaṃ gantvā sāmāvatiṃ saparivāraṃ antokaritvā	1315	
PA_atk-s04_01a:1315_3	‘rañño āṇā’ti vatvā dvāraṃ pidahitvā palālena paliveṭhetvā gehe aggiṃ dethā”ti. Māgaṇḍiyo	1315	
PA_atk-s04_01a:1315_4	tassā vacanaṃ sutvā tathā akāsi. Tasmiṃ divase sabbāpi tā itthiyo pubbe katassa upapīḷakakammassānubhāvena	1315	
PA_atk-s04_01a:1315_5	samāpattiṃ appetuṃ nāsakkhiṃsu, ekappahāreneva bhusamuṭṭhi viya jhāyiṃsu. Tāsaṃ ārakkhapurisā	1315	
PA_atk-s04_01a:1315_6	rañño santikaṃ gantvā, “deva, idaṃ nāma kariṃsū”ti ācikkhiṃsu.	1315	
PA_atk-s04_01a:1316_0	Rājā “kena kata”nti pariyesanto māgaṇḍiyāya kāritabhāvaṃ ñatvā taṃ pakkosāpetvā “bhadde,	1316	
PA_atk-s04_01a:1316_1	bhaddakaṃ tayā kammaṃ kataṃ mayā kātabbaṃ karontiyā, “uṭṭhāya samuṭṭhāya mayhaṃ vadhāya	1316	
PA_atk-s04_01a:1316_2	parisakkamānā ghātitā, pasannosmi, tuyhaṃ sampattiṃ dassāmīti tava ñātake pakkosāpehī”ti	1316	
PA_atk-s04_01a:1316_3	āha. Sā rañño kathaṃ sutvā aññātakepi ñātake katvā pakkosāpesi. Rājā sabbesaṃ sannipatitabhāvaṃ	1316	
PA_atk-s04_01a:1316_4	ñatvā rājaṅgaṇe galappamāṇesu āvāṭesu nikhanitvā upari ṭhitāni sīsāni bhindāpento	1316	
PA_atk-s04_01a:1316_5	mahantehi ayanaṅgalehi kasāpesi. Māgaṇḍiyampi khaṇḍākhaṇḍikaṃ chindāpetvā pūvapacanakaṭāhe pacāpesi.	1316	
PA_atk-s04_01a:1317_0	Kiṃ pana sāmāvatiyā saparivārāya agginā jhāpanakammanti? Sā kira anuppanne buddhe	1317	
PA_atk-s04_01a:1317_1	teheva pañcahi mātugāmasatehi saddhiṃ gaṅgāyaṃ kīḷitvā bahititthe ṭhitā sīte jāte	1317	
PA_atk-s04_01a:1317_2	avidūraṭṭhāne paccekabuddhassa paṇṇasālaṃ disvā anto asodhetvāva bahi aggiṃ datvā	1317	
PA_atk-s04_01a:1317_3	visibbesuṃ. Antopaṇṇasālāya paccekabuddho nirodhasamāpattiṃ samāpajjitvā nisinno.	1317	
PA_atk-s04_01a:1317_4	Tā jālāsu pacchinnāsu paccekabuddhaṃ disvā “kiṃ amhehi kataṃ, ayaṃ paccekabuddho	1317	
PA_atk-s04_01a:1317_5	rañño kulūpako, imaṃ disvā rājā amhākaṃ kujjhissati, idāni naṃ sujjhāpitaṃ kātuṃ	1317	
PA_atk-s04_01a:1317_6	vaṭṭatī”ti aññānipi dārūni pakkhipitvā aggiṃ adaṃsu. Puna jālāya pacchinnāya paccekabuddho	1317	
PA_atk-s04_01a:1317_7	samāpattito vuṭṭhāya tāsaṃ passantīnaṃyeva cīvarāni papphoṭetvā vehāsaṃ uppatitvā	1317	
PA_atk-s04_01a:1317_8	gato. Tena kammena niraye paccitvā pakkāvasesena imaṃ byasanaṃ pāpuṇiṃsu. Catuparisamajjhe	1317	
PA_atk-s04_01a:1317_9	pana kathā udapādi – “bahussutā vata khujjuttarā, mātugāmaattabhāve ṭhatvā pañcannaṃ	1317	
PA_atk-s04_01a:1317_10	mātugāmasatānaṃ dhammaṃ kathetvā sotāpattiphale patiṭṭhāpesi. Sāmāvatīpi raññā attano	13171	
PA_atk-s04_01a:1317_11	appitaṃ kaṇḍaṃ mettāpharaṇena pharitvā paṭibāhī”ti tassāpi mahājano guṇaṃ kathesi.	13171	
PA_atk-s04_01a:1317_12	Evametaṃ vatthu samuṭṭhitaṃ. Atha satthā aparabhāge jetavane nisinno tadeva kāraṇaṃ	13171	
PA_atk-s04_01a:1317_13	aṭṭhuppattiṃ katvā khujjuttaraṃ bahussutānaṃ, sāmāvatiṃ mettāvihārīnaṃ aggaṭṭhāne ṭhapesīti.	13171	
PA_atk-s04_01a:1318	Uttarānandamātāvatthu	131	
PA_atk-s04_01a:1319_0	262. Pañcame jhāyīnanti jhānābhiratānaṃ upāsikānaṃ, uttarā nandamātā, aggāti dasseti.	1319	
PA_atk-s04_01a:1319_1	Sā kira padumuttarabuddhakāle haṃsavatiyaṃ kulagehe nibbattā satthu dhammakathaṃ	1319	
PA_atk-s04_01a:1319_2	suṇantī satthāraṃ ekaṃ upāsikaṃ jhānābhiratānaṃ aggaṭṭhāne ṭhapentaṃ disvā adhikārakammaṃ	1319	
PA_atk-s04_01a:1319_3	katvā taṃ ṭhānantaraṃ patthesi. Sā kappasatasahassaṃ devamanussesu saṃsaritvā imasmiṃ	1319	
PA_atk-s04_01a:1319_4	buddhuppāde rājagahanagare sumanaseṭṭhiṃ nissāya vasantassa puṇṇasīhassa nāma bhariyāya	1319	
PA_atk-s04_01a:1319_5	kucchismiṃ paṭisandhiṃ gaṇhi, uttarātissā nāmaṃ akaṃsu.	1319	
PA_atk-s04_01a:1320_0	Athekasmiṃ nakkhattamahadivase rājagahaseṭṭhi puṇṇaṃ pakkosāpetvā āha – “tāta puṇṇa,	1320	
PA_atk-s04_01a:1320_1	nakkhattaṃ vā uposatho vā duggatassa kiṃ karissati, evaṃ santepi vadehi ‘kiṃ nakkhattaparibbayaṃ	1320	
PA_atk-s04_01a:1320_2	gahetvā nakkhattaṃ kīḷissasi, balavagoṇe ca phālañca naṅgalañca gahetvā kasissasī”’ti.	1320	
PA_atk-s04_01a:1320_3	“Mama bhariyāya saddhiṃ mantetvā jānissāmi, ayyā”ti taṃ kathaṃ bhariyāya ārocesi.	1320	
PA_atk-s04_01a:1320_4	“Seṭṭhi nāma ayyo issaro, tassa tayā saddhiṃ kathentassa kathā sobhati, tvaṃ pana	1320	
PA_atk-s04_01a:1320_5	attano kasikammaṃ mā vissajjesī”ti āha. So tassā vacanaṃ sutvā kasibhaṇḍaṃ ādāya kasituṃ gato.	1320	
PA_atk-s04_01a:1321_0	Taṃdivasañca sāriputtatthero nirodhasamāpattito vuṭṭhāya “kassa ajja mayā saṅgahaṃ	1321	
PA_atk-s04_01a:1321_1	kātuṃ vaṭṭatī”ti āvajjento imassa puṇṇassa upanissayaṃ disvā bhikkhācāravelāya pattacīvaramādāya	1321	
PA_atk-s04_01a:1321_2	puṇṇassa kasanaṭṭhānaṃ gacchanto avidūre attānaṃ dassesi. Puṇṇo theraṃ disvā kasiṃ	1321	
PA_atk-s04_01a:1321_3	ṭhapetvā therassa santikaṃ gantvā pañcapatiṭṭhitena vandi. Thero taṃ oloketvā udakasabhāgaṃ	1321	
PA_atk-s04_01a:1321_4	pucchi. Tassa etadahosi – “ayyo mukhaṃ dhovitukāmo bhavissatī”ti. Tato vegena gantvā	1321	
PA_atk-s04_01a:1321_5	dantakaṭṭhaṃ āharitvā kappiyaṃ katvā therassa adāsi. There dantakaṭṭhaṃ khādante	1321	
PA_atk-s04_01a:1321_6	pattena saddhiṃ dhammakaraṇaṃ nīharitvā udakassa pūretvā āhari. Thero mukhaṃ dhovitvā	1321	
PA_atk-s04_01a:1321_7	bhikkhācāramaggaṃ paṭipajji. Puṇṇo cintesi – “thero aññesu divasesu imaṃ maggaṃ na	1321	
PA_atk-s04_01a:1321_8	paṭipajjati, ajja pana mayhaṃ saṅgahatthāya paṭipanno bhavissati. Aho vata me bhariyā	1321	
PA_atk-s04_01a:1321_9	mamatthāya āharaṇakaṃ āhāraṃ therassa patte patiṭṭhapeyyā”ti.	1321	
PA_atk-s04_01a:1322_0	Athassa bhariyā “ajja nakkhattadivaso”ti pātova attano labhanakaniyāmena khādanīyabhojanīyaṃ	1322	
PA_atk-s04_01a:1322_1	saṃvidhāya gahetvā sāmikassa kasanaṭṭhānaṃ āgacchantī antarāmagge theraṃ disvā cintesi	1322	
PA_atk-s04_01a:1322_2	– “aññesu divasesu mayhaṃ theraṃ disvā deyyadhammo na hoti, deyyadhamme santepi mama	1322	
PA_atk-s04_01a:1322_3	ayyaṃ na passāmi, ajja pana dvinnampi sammukhībhāvo jāto. Mama sāmikassa puna sampādetvā	1322	
PA_atk-s04_01a:1322_4	āharissāmi, imaṃ tāva āhāraṃ therassa dassāmī”ti tīhi cetanāhi sampayuttaṃ katvā	1322	
PA_atk-s04_01a:1322_5	taṃ bhojanaṃ sāriputtattherassa patte patiṭṭhapetvā “evaṃvidhā duggatajīvitā muccāmī”ti	1322	
PA_atk-s04_01a:1322_6	āha. Theropi “tava ajjhāsayo pūratū”ti tassānumodanaṃ katvā tato nivattitvā vihāraṃ agamāsi.	1322	
PA_atk-s04_01a:1323_0	Sāpi puna attano gehaṃ gantvā sāmikassa āhāraṃ sampādetvā ādāya kasanaṭṭhānaṃ gantvā	1323	
PA_atk-s04_01a:1323_1	sāmikassa kujjhanabhāvato bhītā “sāmi, ajja ekadivasaṃ tava manaṃ sandhārehī”ti āha.	1323	
PA_atk-s04_01a:1323_2	Kiṃ kāraṇāti? Ahaṃ ajja tāva āhāraṃ āharantī antarāmagge theraṃ disvā tava bhāgabhattaṃ	1323	
PA_atk-s04_01a:1323_3	therassa patte patiṭṭhapetvā puna gehaṃ gantvā āhāraṃ pacitvā ādāya āgatāmhīti. Manāpaṃ	1323	
PA_atk-s04_01a:1323_4	te, bhadde, kataṃ, mayāpi pātova therassa dantakaṭṭhañca mukhodakañca dinnaṃ. Ajja	1323	
PA_atk-s04_01a:1323_5	amhākaṃ suppabhātaṃ, sabbampi therassa amhākaṃ santakameva jātanti dvinnampi janānaṃ	1323	
PA_atk-s04_01a:1323_6	ekasadisameva cittaṃ ahosi. Atha puṇṇo āhārakiccaṃ katvā bhariyāya ūrumhi sīsaṃ katvā	1323	
PA_atk-s04_01a:1323_7	muhuttaṃ nipajji. Athassa niddā okkami. So thokaṃ niddāyitvā pabuddho kasitaṭṭhānaṃ	1323	
PA_atk-s04_01a:1323_8	olokesi, olokitolokitaṭṭhānaṃ mahākosātakipupphehi samparikiṇṇaṃ viya ahosi. So bhariyaṃ	1323	
PA_atk-s04_01a:1323_9	āha – “bhadde, kinnāmetaṃ ajja idaṃ kasitaṭṭhānaṃ suvaṇṇavaṇṇaṃ hutvā khāyatī”ti.	1323	
PA_atk-s04_01a:1323_10	Ayya, ajja te sakaladivasaṃ kilantatāya akkhīni maññe bhamantīti. Bhadde, mayhaṃ	13231	
PA_atk-s04_01a:1323_11	assaddahantī sayaṃ olokehīti. Tasmiṃ kāle sā oloketvā sabhāvaṃ ayya, kathesi, evametaṃ bhavissatīti.	13231	
PA_atk-s04_01a:1324_0	Puṇṇo uṭṭhāya ekaṃ kaṭṭhiṃ gahetvā naṅgalasīse pahari, guḷapiṇḍo viya naṅgalasīse	1324	
PA_atk-s04_01a:1324_1	allīyitvā aṭṭhāsi. So bhariyaṃ pakkositvā āha – “bhadde, aññesaṃ vapitabījaṃ nāma	1324	
PA_atk-s04_01a:1324_2	tīhi vā catūhi vā māsehi phalaṃ deti, amhākaṃ pana ayyassa sāriputtattherassa antare	1324	
PA_atk-s04_01a:1324_3	ropitena saddhābījena ajjeva avassaṃ phalaṃ dinnaṃ. Imasmiṃ karīsamatte padese āmalakamattopi	1324	
PA_atk-s04_01a:1324_4	paṃsupiṇḍo asuvaṇṇo nāma natthī”ti. Idāni kiṃ karissāma, ayyāti? “Bhadde, imaṃ ettakaṃ	1324	
PA_atk-s04_01a:1324_5	suvaṇṇaṃ thenetvā khādituṃ nāma na sakkā”ti bhariyaṃ tasmiṃ ṭhāne ṭhapetvā bhattassa	1324	
PA_atk-s04_01a:1324_6	pūretvā ābhataṃ pātiṃ suvaṇṇassa pūretvā gantvā rañño ārocāpesi – “eko manusso suvaṇṇapātiṃ	1324	
PA_atk-s04_01a:1324_7	gahetvā ṭhito”ti. Rājā taṃ pakkosāpetvā “kahaṃ te, tāta, laddha”nti pucchi. “Deva,	1324	
PA_atk-s04_01a:1324_8	mayhaṃ ekaṃ kasitaṭṭhānaṃ sabbaṃ suvaṇṇameva jātaṃ, pahiṇitvā āharāpethā”ti āha.	1324	
PA_atk-s04_01a:1324_9	Tvaṃ kinnāmosīti? Puṇṇo nāma ahaṃ, devāti. Gacchatha, bhaṇe, sakaṭāni yojetvā puṇṇassa	1324	
PA_atk-s04_01a:1324_10	kasitaṭṭhānato suvaṇṇamāharathāti.	13241	
PA_atk-s04_01a:1325_0	Sakaṭehi saddhiṃ gatarājapurisā “rañño puñña”nti vatvā suvaṇṇapiṇḍe gaṇhanti, gahitagahitampi	1325	
PA_atk-s04_01a:1325_1	kasitaleḍḍuyeva hoti. Te gantvā rañño ārocesuṃ. Tena hi bhaṇe gantvā “puṇṇassa puñña”nti	1325	
PA_atk-s04_01a:1325_2	vatvā gaṇhathāti. Gahitagahitaṃ suvaṇṇameva hoti. Te sabbampi taṃ suvaṇṇaṃ āharitvā	1325	
PA_atk-s04_01a:1325_3	rājaṅgaṇe rāsiṃ akaṃsu. Rāsi ubbedhena tālappamāṇo ahosi. Rājā vāṇije pakkosāpetvā	1325	
PA_atk-s04_01a:1325_4	“kassa gehe ettakaṃ suvaṇṇaṃ atthī”ti pucchi. Natthi, deva, kassacīti. Ettakassa	1325	
PA_atk-s04_01a:1325_5	pana dhanassa sāmino kiṃ kātuṃ vaṭṭatīti? Dhanaseṭṭhiṃ nāma naṃ kātuṃ vaṭṭati, devāti?	1325	
PA_atk-s04_01a:1325_6	Tena hi puṇṇaṃ imasmiṃ nagare dhanaseṭṭhiṃ nāma karothāti sabbaṃ taṃ suvaṇṇaṃ tasseva	1325	
PA_atk-s04_01a:1325_7	datvā taṃdivasaṃyevassa seṭṭhiṭṭhānaṃ adāsi. So seṭṭhi maṅgalaṃ karonto sattāhaṃ	1325	
PA_atk-s04_01a:1325_8	buddhappamukhassa bhikkhusaṅghassa mahādānaṃ adāsi. Sattame divase dasabalassa bhattānumodanāya	1325	
PA_atk-s04_01a:1325_9	puṇṇaseṭṭhipi bhariyāpi dhītāpi sabbe sotāpattiphale patiṭṭhahiṃsu.	1325	
PA_atk-s04_01a:1326_0	Aparabhāge rājagahaseṭṭhi “puṇṇaseṭṭhino vayappattā dārikā atthī”ti sutvā attano	1326	
PA_atk-s04_01a:1326_1	puttassa kāraṇā tassa gehaṃ pesesi. So tassa sāsanaṃ sutvā “nāhaṃ dhītaraṃ dassāmī”ti	1326	
PA_atk-s04_01a:1326_2	paṭisāsanaṃ pesesi. Sumanaseṭṭhipi puna pesesi – “tvaṃ mama gehaṃ nissāya vasitvā	1326	
PA_atk-s04_01a:1326_3	idāni ekappahāreneva issaro hutvā mayhaṃ dārikaṃ na desī”ti. Tato puṇṇaseṭṭhi āha	1326	
PA_atk-s04_01a:1326_4	– “imaṃ tāva tumhākaṃ seṭṭhi sabhāvameva kathesi, puriso nāma sabbakāle evaṃvidhoyevāti	1326	
PA_atk-s04_01a:1326_5	na sallakkhetabbo. Ahañhi idāni tādise purise dāse katvā gahetuṃ sakkomi, tuyhaṃ	1326	
PA_atk-s04_01a:1326_6	pana jātiṃ vā gottaṃ vā na kopemi. Apica kho mama dhītā sotāpannā ariyasāvikā devasikaṃ	1326	
PA_atk-s04_01a:1326_7	kahāpaṇagghanakehi pupphehi pūjaṃ karoti, tamahaṃ tumhādisassa micchādiṭṭhikassa	1326	
PA_atk-s04_01a:1326_8	gehaṃ na pesessāmī”ti. Evaṃ puṇṇaseṭṭhissa paṭibāhakabhāvaṃ ñatvā rājagahaseṭṭhi	1326	
PA_atk-s04_01a:1326_9	puna sāsanaṃ pesesi – “porāṇakaṃ vissāsaṃ mā bhindatu, ahaṃ mayhaṃ suṇisāya devasikaṃ	1326	
PA_atk-s04_01a:1326_10	dvinnaṃ kahāpaṇānaṃ andhanakāni pupphāni sajjāpessāmī”ti. So “sādhū”ti sampaṭicchitvā	13261	
PA_atk-s04_01a:1326_11	dhītaraṃ tassa gharaṃ pesesi.	13261	
PA_atk-s04_01a:1327_0	Athekadivasaṃ sā puṇṇaseṭṭhino dhītā uttarā attano sāmikaṃ evamāha – “ahaṃ attano	1327	
PA_atk-s04_01a:1327_1	kulagehe māsassa aṭṭha divasāni nibaddhaṃ uposathakammaṃ karomi, idānipi tumhesu	1327	
PA_atk-s04_01a:1327_2	sampaṭicchantesu uposathaṅgāni adhiṭṭhaheyya”nti. So “na sakkā”ti taṃ na sampaṭicchi.	1327	
PA_atk-s04_01a:1327_3	Sā taṃ saññāpetuṃ asakkontī tuṇhī ahosi. Puna antovasse “uposathikā bhavissāmī”ti	1327	
PA_atk-s04_01a:1327_4	tadāpi okāsaṃ kārentī neva alattha. Sā antovasse aḍḍhatiyesu māsesu atikkantesu aḍḍhamāse	1327	
PA_atk-s04_01a:1327_5	avasiṭṭhe mātāpitūnaṃ sāsanaṃ pesesi – “ahaṃ tumhehi cārake pakkhittā ettake addhāne	1327	
PA_atk-s04_01a:1327_6	ekadivasampi uposathaṅgāni adhiṭṭhātuṃ na labhāmi, pañcadasa me kahāpaṇasahassāni	1327	
PA_atk-s04_01a:1327_7	pesethā”ti. Te dhītu sāsanaṃ sutvā “kiṃkāraṇā”ti apucchitvāva pahiṇiṃsu. Uttarā te	1327	
PA_atk-s04_01a:1327_8	kahāpaṇe gaṇhitvā tasmiṃ nagare sirimā nāma gaṇikā atthi, taṃ pakkosāpetvā “amma	1327	
PA_atk-s04_01a:1327_9	sirime, ahaṃ imaṃ aḍḍhamāsaṃ uposathaṅgāni adhiṭṭhahissāmi, tvaṃ imāni pañcadasa	1327	
PA_atk-s04_01a:1327_10	kahāpaṇasahassāni gahetvā imaṃ aḍḍhamāsaṃ seṭṭhiputtaṃ paricarāhī”ti. Sā “sādhu,	13271	
PA_atk-s04_01a:1327_11	ayye”ti sampaṭicchi. Tato paṭṭhāya seṭṭhiputto “ahaṃ sirimāya saddhiṃ modissāmī”ti	13271	
PA_atk-s04_01a:1327_12	uttarāya aḍḍhamāsaṃ uposathakammaṃ sampaṭicchi.	13271	
PA_atk-s04_01a:1328_0	Sā tena sampaṭicchitabhāvaṃ ñatvā divase divase pātova dāsigaṇaparivutā satthu sahatthā	1328	
PA_atk-s04_01a:1328_1	khādanīyabhojanīyaṃ saṃvidahitvā satthari bhattakiccaṃ katvā vihāraṃ gate uposathaṅgāni	1328	
PA_atk-s04_01a:1328_2	adhiṭṭhāya pāsādavaraṃ āruyha attano sīlāni āvajjamānā nisīdati. Evaṃ aḍḍhamāsaṃ	1328	
PA_atk-s04_01a:1328_3	vītināmetvā uposathaṃ vissajjanadivase pātova yāgukhajjakādīni saṃvidahantī vicarati.	1328	
PA_atk-s04_01a:1328_4	Tasmiṃ samaye seṭṭhiputto sirimāya saddhiṃ uparipāsādavaragato jālavātapānaṃ vivaritvā	1328	
PA_atk-s04_01a:1328_5	antaravatthuṃ olokento aṭṭhāsi. Uttarā, vātapānacchiddena uddhaṃ olokesi. Seṭṭhiputto	1328	
PA_atk-s04_01a:1328_6	uttaraṃ oloketvā “nerayikajātikā vatāyaṃ evaṃvidhaṃ nāma sampattiṃ pahāya ukkhalikamasimakkhitā	1328	
PA_atk-s04_01a:1328_7	hutvā nikkāraṇā dāsīnaṃ antare vicaratī”ti sitaṃ akāsi. Uttarā, tassa pamādabhāvaṃ	1328	
PA_atk-s04_01a:1328_8	ñatvā “ayaṃ bālo nāma attano sampatti sabbakālaṃ thāvarāti saññī bhavissatī”ti sayampi	1328	
PA_atk-s04_01a:1328_9	sitaṃ akāsi. Tato sirimā “ayaṃ ceṭikā mayi ṭhitāya evaṃ mama sāmikena saddhiṃ sitaṃ	1328	
PA_atk-s04_01a:1328_10	karotī”ti kupitā vegena otari. Uttarā, tassā āgamanākappeneva “ayaṃ bālā aḍḍhamāsamattaṃ	13281	
PA_atk-s04_01a:1328_11	imasmiṃ gehe vasitvā mayhamevetaṃ gehantisaññī jātā”ti ñatvā taṅkhaṇaññeva mettājhānaṃ	13281	
PA_atk-s04_01a:1328_12	samāpajjitvā aṭṭhāsi. Sirimāpi dāsīnaṃ antarena āgantvā uḷuṅkaṃ gahetvā pūvapacanaṭṭhāne	13281	
PA_atk-s04_01a:1328_13	pakkuthitatelassa pūretvā uttarāya matthake āsiñci, mettājhānassa vipphārena uttarāya	13281	
PA_atk-s04_01a:1328_14	matthake āsittaṃ pakkuthitatelaṃ padumapatte āsittaudakaṃ viya vinivattitvā gataṃ.	13281	
PA_atk-s04_01a:1329_0	Tasmiṃ khaṇe sirimāya samīpe ṭhitā dāsiyo taṃ oloketvā, “bho je, tvaṃ amhākaṃ ayyāya	1329	
PA_atk-s04_01a:1329_1	hatthato mūlaṃ gahetvā āgatā imasmiṃ gehe vasamānā amhākaṃ ayyāya sadisā bhavituṃ	1329	
PA_atk-s04_01a:1329_2	vāyamasī”ti sammukhaṭṭhāne taṃ paribhāsiṃsu. Tasmiṃ khaṇe sirimā attano āgantukabhāvaṃ	1329	
PA_atk-s04_01a:1329_3	aññāsi. Sā tatova gantvā uttarāya pādesu patitvā, “ayye, anupadhāretvā me kataṃ,	1329	
PA_atk-s04_01a:1329_4	khamatha mayha”nti āha. Amma sirime, nāhaṃ tava imasmiṃ ṭhāne khamissāmi, ahaṃ sapitikā	1329	
PA_atk-s04_01a:1329_5	dhītā, dasabale khamanteyeva khamissāmīti.	1329	
PA_atk-s04_01a:1330_0	Satthāpi kho bhikkhusaṅghaparivāro āgantvā uttarāya nivesane paññattāsane nisīdi.	1330	
PA_atk-s04_01a:1330_1	Sirimā gantvā satthu pādesu patitvā, “bhante, mayā ayyāya uttarāya antare eko doso	1330	
PA_atk-s04_01a:1330_2	kato, tumhesu khamantesu khamissāmīti vadati, khamatha mayhaṃ bhagavā”ti. Khamāmi	1330	
PA_atk-s04_01a:1330_3	te sirimeti. Sā tasmiṃ kāle gantvā uttaraṃ khamāpesi. Taṃdivasañca sirimā dasabalassa	1330	
PA_atk-s04_01a:1330_4	bhattānumodanaṃ sutvā –	1330	
PA_atk-s04_01a:1331	“Akkodhena jine kodhaṃ, asādhuṃ sādhunā jine;	133	
PA_atk-s04_01a:1332	Jine kadariyaṃ dānena, saccenālikavādina”nti. –	133	
PA_atk-s04_01a:1333_0	Gāthāpariyosāne sotāpattiphale patiṭṭhitā dasabalaṃ nimantetvā punadivase mahādānaṃ	1333	
PA_atk-s04_01a:1333_1	adāsi. Evametaṃ vatthu samuṭṭhitaṃ. Aparabhāge pana satthā jetavane nisīditvā upāsikāyo	1333	
PA_atk-s04_01a:1333_2	ṭhānantaresu ṭhapento uttaraṃ nandamātaraṃ jhāyīnaṃ aggaṭṭhāne ṭhapesīti.	1333	
PA_atk-s04_01a:1334	Suppavāsāvatthu	133	
PA_atk-s04_01a:1335_0	263. Chaṭṭhe paṇītadāyikānanti paṇītarasadāyikānaṃ upāsikānaṃ, suppavāsā koliyadhītā,	1335	
PA_atk-s04_01a:1335_1	aggāti dasseti. Sā kira padumuttarabuddhakāle haṃsavatiyaṃ kulagehe nibbattā satthu	1335	
PA_atk-s04_01a:1335_2	dhammadesanaṃ suṇantī satthāraṃ ekaṃ upāsikaṃ paṇītadāyikānaṃ aggaṭṭhāne ṭhapentaṃ	1335	
PA_atk-s04_01a:1335_3	disvā adhikārakammaṃ katvā taṃ ṭhānantaraṃ patthesi. Sā kappasatasahassaṃ devamanussesu	1335	
PA_atk-s04_01a:1335_4	saṃsaritvā imasmiṃ buddhuppāde koliyanagare khattiyakule nibbatti, suppavāsātissā	1335	
PA_atk-s04_01a:1335_5	nāmaṃ akaṃsu. Sā vayappattā ekassa sakyakumārassa gehaṃ gatā, paṭhamadassaneyeva	1335	
PA_atk-s04_01a:1335_6	satthu dhammakathaṃ sutvā sotāpattiphale patiṭṭhāsi. Sā aparabhāge sīvaliṃ nāma dārakaṃ	1335	
PA_atk-s04_01a:1335_7	vijāyi. Tassa vatthu heṭṭhā vitthāritameva.	1335	
PA_atk-s04_01a:1336_0	Sā ekasmiṃ samaye buddhappamukhassa bhikkhusaṅghassa nānaggarasapaṇītabhojanaṃ adāsi.	1336	
PA_atk-s04_01a:1336_1	Satthā katabhattakicco anumodanaṃ karonto suppavāsāya imaṃ dhammaṃ desesi “bhojanaṃ	1336	
PA_atk-s04_01a:1336_2	suppavāse dentī ariyasāvikā paṭiggāhakānaṃ pañca ṭhānāni deti. Āyuṃ deti, vaṇṇaṃ	1336	
PA_atk-s04_01a:1336_3	deti, sukhaṃ deti, balaṃ deti, paṭibhānaṃ deti. Āyuṃ kho pana datvā āyussa bhāginī	1336	
PA_atk-s04_01a:1336_4	hoti dibbassa vā mānusassa vā…pe… paṭibhānaṃ datvā paṭibhānassa bhāginī hoti dibbassa	1336	
PA_atk-s04_01a:1336_5	vā mānusassa vā”ti. Evametaṃ vatthu samuṭṭhitaṃ. Atha aparabhāge satthā jetavane	1336	
PA_atk-s04_01a:1336_6	nisīditvā upāsikāyo ṭhānantaresu ṭhapento suppavāsaṃ koliyadhītaraṃ paṇītadāyikānaṃ	1336	
PA_atk-s04_01a:1336_7	aggaṭṭhāne ṭhapesīti.	1336	
PA_atk-s04_01a:1337	Suppiyāvatthu	133	
PA_atk-s04_01a:1338_0	264. Sattame gilānupaṭṭhākīnanti gilānupaṭṭhākīnaṃ upāsikānaṃ, suppiyā upāsikā, aggāti	1338	
PA_atk-s04_01a:1338_1	dasseti. Ayaṃ kira padumuttarabuddhakāle haṃsavatiyaṃ kulagehe nibbattā aparabhāge	1338	
PA_atk-s04_01a:1338_2	satthu dhammadesanaṃ suṇantī satthāraṃ ekaṃ upāsikaṃ gilānupaṭṭhākīnaṃ aggaṭṭhāne	1338	
PA_atk-s04_01a:1338_3	ṭhapentaṃ disvā adhikārakammaṃ katvā taṃ ṭhānantaraṃ patthesi. Sā kappasatasahassaṃ	1338	
PA_atk-s04_01a:1338_4	devamanussesu saṃsaritvā imasmiṃ buddhuppāde bārāṇasiyaṃ kulagehe nibbatti, suppiyātissā	1338	
PA_atk-s04_01a:1338_5	nāmaṃ akaṃsu. Aparabhāge satthā bhikkhusaṅghaparivāro bārāṇasiṃ agamāsi. Sā tathāgatassa	1338	
PA_atk-s04_01a:1338_6	paṭhamadassaneyeva dhammaṃ sutvā sotāpattiphale patiṭṭhāsi.	1338	
PA_atk-s04_01a:1339_0	Athekadivasaṃ dhammassavanatthāya vihāraṃ gatā. Vihāracārikaṃ caramānā ekaṃ bhikkhuṃ	1339	
PA_atk-s04_01a:1339_1	gilānaṃ disvā abhivādetvā paṭisanthāraṃ katvā “ayyassa kiṃ laddhuṃ vaṭṭatī”ti pucchi.	1339	
PA_atk-s04_01a:1339_2	Rasaṃ laddhuṃ vaṭṭati, upāsiketi. “Hotu, bhante, ahaṃ pahiṇissāmī”ti theraṃ abhivādetvā	1339	
PA_atk-s04_01a:1339_3	antonagaraṃ gantvā punadivase pavattamaṃsatthāya dāsiṃ antarāpaṇaṃ pesesi. Sā sakalanagare	1339	
PA_atk-s04_01a:1339_4	pavattamaṃsaṃ alabhitvā aladdhabhāvaṃ kathesi. Upāsikā cintesi – “ahaṃ ayyassa rasaṃ	1339	
PA_atk-s04_01a:1339_5	pahiṇissāmīti vatvā sace na pesessāmi, ayyo aññatopi alabhanto kilamissati, yaṃkiñci	1339	
PA_atk-s04_01a:1339_6	katvā pesetuṃ vaṭṭatī”ti gabbhaṃ pavisitvā ūrumaṃsaṃ chinditvā dāsiyā adāsi “idaṃ	1339	
PA_atk-s04_01a:1339_7	maṃsaṃ gahetvā sambhārehi yojetvā rasaṃ katvā vihāraṃ netvā ayyassa dehi. So ce maṃ	1339	
PA_atk-s04_01a:1339_8	pucchati, gilānāti vadehī”ti. Sā tathā akāsi.	1339	
PA_atk-s04_01a:1340_0	Satthā taṃ kāraṇaṃ ñatvā punadivase bhikkhācāravelāya bhikkhusaṅghaparivuto upāsikāya	1340	
PA_atk-s04_01a:1340_1	gehaṃ agamāsi. Sā tathāgatassa āgatabhāvaṃ sutvā sāmikaṃ āmantesi – “ayyaputta, ahaṃ	1340	
PA_atk-s04_01a:1340_2	satthu santikaṃ gantuṃ na sakkomi, gaccha tvaṃ satthāraṃ antogehaṃ pavesetvā nisīdāpehī”ti.	1340	
PA_atk-s04_01a:1340_3	So tathā akāsi. Satthā “kahaṃ suppiyā”ti pucchi. Gilānā, bhanteti. Pakkosatha, nanti.	1340	
PA_atk-s04_01a:1340_4	Atha te gantvā “satthā taṃ pakkosatī”ti āhaṃsu. Sā cintesi – “sabbalokassa hitānukampako	1340	
PA_atk-s04_01a:1340_5	satthā na imaṃ kāraṇaṃ adisvā pakkosāpessatī”ti sahasā mañcamhā vuṭṭhāsi. Athassā	1340	
PA_atk-s04_01a:1340_6	buddhānubhāvena taṃkhaṇaṃyeva vaṇo ruhitvā succhavi ahosi sesaṭṭhānato atirekataraṃ	1340	
PA_atk-s04_01a:1340_7	vippasannavaṇṇo. Tasmiṃ khaṇe upāsikā sitaṃ katvā dasabalaṃ pañcapatiṭṭhitena vanditvā	1340	
PA_atk-s04_01a:1340_8	ekamantaṃ nisīdi. Satthā “imissā upāsikāya kiṃ aphāsuka”nti pucchi. Sā attanā katakāraṇaṃ	1340	
PA_atk-s04_01a:1340_9	sabbaṃ kathesi. Satthā katabhattakicco vihāraṃ gantvā bhikkhusaṅghaṃ sannipātāpetvā	1340	
PA_atk-s04_01a:1340_10	taṃ bhikkhuṃ anekapariyāyena vigarahitvā sikkhāpadaṃ paññapesi. Evametaṃ vatthu samuṭṭhitaṃ.	13401	
PA_atk-s04_01a:1340_11	Aparabhāge satthā jetavane nisinno upāsikāyo ṭhānantaresu ṭhapento suppiyaṃ upāsikaṃ	13401	
PA_atk-s04_01a:1340_12	gilānupaṭṭhākīnaṃ aggaṭṭhāne ṭhapesīti.	13401	
PA_atk-s04_01a:1341	Kātiyānīvatthu	134	
PA_atk-s04_01a:1342_0	265. Aṭṭhame aveccappasannānanti adhigatena acalappasādena samannāgatānaṃ upāsikānaṃ,	1342	
PA_atk-s04_01a:1342_1	kātiyānī, aggāti dasseti. Sā kira padumuttarabuddhakāle haṃsavatiyaṃ kulagehe nibbattā	1342	
PA_atk-s04_01a:1342_2	satthāraṃ ekaṃ upāsikaṃ aveccappasannānaṃ aggaṭṭhāne ṭhapentaṃ disvā adhikārakammaṃ	1342	
PA_atk-s04_01a:1342_3	katvā taṃ ṭhānantaraṃ patthesi. Sā kappasatasahassaṃ devamanussesu saṃsaritvā imasmiṃ	1342	
PA_atk-s04_01a:1342_4	buddhuppāde kuraragharanagare nibbatti, kātiyānītissā nāmaṃ akaṃsu.	1342	
PA_atk-s04_01a:1343_0	Sā aparabhāge vayappattā kuraragharikāya, kāḷiyā sahāyikā, daḷhamittā ahosi. Yadā	1343	
PA_atk-s04_01a:1343_1	pana kuṭikaṇṇasoṇatthero “dasabalassa kathitaniyāmena mayhampi dhammaṃ kathehī”ti	1343	
PA_atk-s04_01a:1343_2	mātarā yācito rattibhāge antonagare alaṅkatadhammāsane nisīditvā mātaraṃ kāyasakkhiṃ	1343	
PA_atk-s04_01a:1343_3	katvā dhammadesanaṃ ārabhi, tadā ayaṃ kātiyānī upāsikā kāḷiyā saddhiṃ gantvā parisapariyante	1343	
PA_atk-s04_01a:1343_4	dhammaṃ suṇantī aṭṭhāsi. Tasmiṃ samaye pañcamattāni corasatāni antonagare divā katasaññāya	1343	
PA_atk-s04_01a:1343_5	koṭito paṭṭhāya ummaṅgaṃ khanitvā imissā kātiyāniyā gharaṃ sampāpuṇiṃsu. Tesaṃ corajeṭṭhako	1343	
PA_atk-s04_01a:1343_6	tehi saddhiṃ apavisitvā “kiṃ nu kho ayaṃ parisā sannipatitā”ti vīmaṃsanatthāya soṇattherassa	1343	
PA_atk-s04_01a:1343_7	dhammakathanaṭṭhānaṃ gantvā parisapariyante tiṭṭhamāno imissā kātiyāniyā piṭṭhipasse aṭṭhāsi.	1343	
PA_atk-s04_01a:1344_0	Tasmiṃ samaye, kātiyānī, dāsiṃ āmantesi – “gaccha je, gehaṃ pavisitvā dīpatelaṃ āhara,	1344	
PA_atk-s04_01a:1344_1	mayaṃ dīpe jāletvā dhammaṃ sossāmā”ti. Sā gharaṃ gantvā ummaṅge core disvā dīpatelaṃ	1344	
PA_atk-s04_01a:1344_2	agaṇhitvāva āgantvā attano ayyāya ārocesi – “ayye, gehe corā ummaṅgaṃ khanantī”ti.	1344	
PA_atk-s04_01a:1344_3	Taṃ sutvā corajeṭṭhako cintesi – “sacāyaṃ imissā kathaṃ gaṇhitvā gehaṃ gamissati,	1344	
PA_atk-s04_01a:1344_4	ettheva naṃ asinā dvedhā chindissāmi. Sace pana gahitanimitteneva dhammaṃ suṇissati,	1344	
PA_atk-s04_01a:1344_5	corehi gahitabhaṇḍakampi puna dāpessāmī”ti. Kātiyānīpi kho dāsiyā kathaṃ sutvā, “amma,	1344	
PA_atk-s04_01a:1344_6	mā saddaṃ kari, corā nāma harantā attanā diṭṭhameva harissanti, ahaṃ pana ajja dullabhassavanaṃ	1344	
PA_atk-s04_01a:1344_7	suṇāmi, mā dhammassa antarāyaṃ karohī”ti āha. Corajeṭṭhako tassā vacanaṃ sutvā cintesi	1344	
PA_atk-s04_01a:1344_8	– “iminā ajjhāsayena ṭhitāya nāma gehe bhaṇḍaṃ harantehi amhehi mahāpathavī pavisitabbā	1344	
PA_atk-s04_01a:1344_9	bhaveyyā”ti. So tāvadeva gantvā corehi gahitabhaṇḍaṃ chaḍḍāpetvā corehi saddhiṃ āgantvā	1344	
PA_atk-s04_01a:1344_10	dhammaṃ suṇanto parisapariyante aṭṭhāsi. Kātiyānīpi upāsikā therassa desanāpariyosāne	13441	
PA_atk-s04_01a:1344_11	sotāpattiphale patiṭṭhāsi.	13441	
PA_atk-s04_01a:1345_0	Atha aruṇe uggate corajeṭṭhako gantvā upāsikāya pādesu patitvā, “ayye, sabbesaṃyeva	1345	
PA_atk-s04_01a:1345_1	no khamāhī”ti āha. Kiṃ pana tumhehi mayhaṃ katanti? So sabbaṃ attanā katadosaṃ ārocesi.	1345	
PA_atk-s04_01a:1345_2	Tena hi, tātā, khamāmi tumhākanti. Ayye, amhākaṃ evaṃ khamitaṃ nāma na hoti, tumhākaṃ	1345	
PA_atk-s04_01a:1345_3	pana puttattherassa santike sabbesaṃyeva no pabbajjaṃ dāpehīti. Sā sabbepi te gahetvā	1345	
PA_atk-s04_01a:1345_4	kuṭikaṇṇasoṇattherassa santike pabbājesi. Tepi kho corā therassa santike pabbajitā	1345	
PA_atk-s04_01a:1345_5	sabbeva arahattaṃ pāpuṇiṃsu. Evametaṃ vatthu samuṭṭhitaṃ. Aparabhāge satthā jetavane	1345	
PA_atk-s04_01a:1345_6	viharanto upāsikāyo ṭhānantaresu ṭhapento kātiyāniṃ upāsikaṃ aveccappasannānaṃ aggaṭṭhāne ṭhapesīti.	1345	
PA_atk-s04_01a:1346	Nakulamātāvatthu	134	
PA_atk-s04_01a:1347_0	266. Navame vissāsikānanti vissāsakathaṃ kathentīnaṃ upāsikānaṃ, nakulamātā gahapatānī,	1347	
PA_atk-s04_01a:1347_1	aggāti dasseti. Yaṃ panettha vattabbaṃ, taṃ sabbaṃ heṭṭhā upāsakapāḷiyaṃ vuttameva.	1347	
PA_atk-s04_01a:1347_2	Kevalaṃ idha nakulamātaraṃ dhuraṃ katvā veditabbanti.	1347	
PA_atk-s04_01a:1348	Kāḷīkuraragharikāvatthu	134	
PA_atk-s04_01a:1349_0	267. Dasame anussavappasannānanti anussaveneva uppannena pasādena samannāgatānaṃ	1349	
PA_atk-s04_01a:1349_1	upāsikānaṃ antare, kāḷī upāsikā, kuraragharikā aggāti dasseti. Sā kira padumuttarabuddhakāle	1349	
PA_atk-s04_01a:1349_2	haṃsavatiyaṃ kuraragharanagare nibbattā satthu dhammakathaṃ suṇantī satthāraṃ ekaṃ	1349	
PA_atk-s04_01a:1349_3	upāsikaṃ anussavappasannānaṃ aggaṭṭhāne ṭhapentaṃ disvā adhikārakammaṃ katvā taṃ	1349	
PA_atk-s04_01a:1349_4	ṭhānantaraṃ patthesi. Sā kappasatasahassaṃ devamanussesu saṃsaritvā imasmiṃ buddhuppāde	1349	
PA_atk-s04_01a:1349_5	rājagahanagare kulagehe nibbatti, kāḷītissā nāmaṃ akaṃsu.	1349	
PA_atk-s04_01a:1350_0	Sā vayappattā kuraragharanagare kulagehaṃ gatā. Athassā saṃvāsena gabbho patiṭṭhahi.	1350	
PA_atk-s04_01a:1350_1	Sā paripuṇṇagabbhā “paresaṃ gehe gabbhavuṭṭhānaṃ nāma appatirūpa”nti attano kulanagarameva	1350	
PA_atk-s04_01a:1350_2	āgantvā rattibhāgasamanantare attano pāsādassa upari ākāse ṭhitānaṃ sātāgirahemavatānaṃ	1350	
PA_atk-s04_01a:1350_3	ratanattayassa vaṇṇaṃ kathentānaṃ kathaṃ sutvā anussavikappasādaṃ uppādetvā satthu	1350	
PA_atk-s04_01a:1350_4	adassaneneva sotāpattiphale patiṭṭhāsi, aparabhāge panassā gabbhavuṭṭhānaṃ ahosīti	1350	
PA_atk-s04_01a:1350_5	sabbaṃ vatthu heṭṭhā vitthāritameva. Aparabhāge pana satthā jetavane bhikkhusaṅghamajjhe	1350	
PA_atk-s04_01a:1350_6	nisīditvā upāsikāyo ṭhānantaresu ṭhapento imaṃ upāsikaṃ anussavappasannānaṃ aggaṭṭhāne ṭhapesīti.	1350	
PA_atk-s04_01a:1351	Dasasuttaparimāṇāya upāsikāpāḷiyā vaṇṇanā niṭṭhitā.	135	
PA_atk-s04_01a:1352	Ettāvatā ca manorathapūraṇiyā	135	
PA_atk-s04_01a:1353	Aṅguttaranikāya-aṭṭhakathāya	135	
PA_atk-s04_01a:1354	Sabbāpi etadaggapāḷivaṇṇanā niṭṭhitā.	135	
PA_atk-s04_01a:1355	15. Aṭṭhānapāḷi	135	
PA_atk-s04_01a:1356	(15) 1. Aṭṭhānapāḷi-paṭhamavaggavaṇṇanā	135	
PA_atk-s04_01a:1357_0	268. Aṭṭhānapāḷiyā aṭṭhānanti hetupaṭikkhepo. Anavakāsoti paccayapaṭikkhepo. Ubhayenāpi	1357	
PA_atk-s04_01a:1357_1	kāraṇameva paṭikkhipati. Kāraṇañhi tadāyattavuttitāya attano phalassa ṭhānanti ca	1357	
PA_atk-s04_01a:1357_2	avakāsoti ca vuccati. Yanti yena kāraṇena. Diṭṭhisampannoti maggadiṭṭhiyā sampanno	1357	
PA_atk-s04_01a:1357_3	sotāpanno ariyasāvako. Tassa hi diṭṭhisampanno itipi, dassanasampanno itipi, āgato	1357	
PA_atk-s04_01a:1357_4	imaṃ saddhammaṃ itipi, passati imaṃ saddhammaṃ itipi, sekkhena ñāṇena samannāgato	1357	
PA_atk-s04_01a:1357_5	itipi, sekkhāya vijjāya samannāgato itipi, dhammasotasamāpanno itipi, ariyo nibbedhikapañño	1357	
PA_atk-s04_01a:1357_6	itipi, amatadvāraṃ āhacca tiṭṭhati itipiti bahūni nāmāni honti. Kañci saṅkhāranti	1357	
PA_atk-s04_01a:1357_7	catubhūmakesu saṅkhatasaṅkhāresu kañci ekaṃ saṅkhārampi. Niccato upagaccheyyāti niccoti	1357	
PA_atk-s04_01a:1357_8	gaṇheyya. Netaṃ ṭhānaṃ vijjatīti etaṃ kāraṇaṃ natthi na upalabbhati. Yaṃ puthujjanoti	1357	
PA_atk-s04_01a:1357_9	yena kāraṇena puthujjano. Ṭhānametaṃ vijjatīti etaṃ kāraṇaṃ atthi. Sassatadiṭṭhiyā	1357	
PA_atk-s04_01a:1357_10	hi so tebhūmakesu saṅkhatasaṅkhāresu kañci saṅkhāraṃ niccato gaṇheyyāti attho. Catutthabhūmakasaṅkhārā	13571	
PA_atk-s04_01a:1357_11	pana tejussadattā divasaṃsantatto ayoguḷo viya makkhikānaṃ, diṭṭhiyā vā aññesaṃ vā	13571	
PA_atk-s04_01a:1357_12	akusalānaṃ ārammaṇaṃ na honti. Iminā nayena kañci saṅkhāraṃ sukhatotiādīsupi attho veditabbo.	13571	
PA_atk-s04_01a:1358_0	269. Sukhato upagaccheyyāti “ekantasukhī attā hoti ārogo parammaraṇā”ti evaṃ attadiṭṭhivasena	1358	
PA_atk-s04_01a:1358_1	sukhato gāhaṃ sandhāyetaṃ vuttaṃ. Diṭṭhivippayuttacittena pana ariyasāvako pariḷāhādhibhūto	1358	
PA_atk-s04_01a:1358_2	pariḷāhavūpasamatthaṃ mattahatthiparittāsito viya cokkhabrāhmaṇo gūthaṃ kañci saṅkhāraṃ	1358	
PA_atk-s04_01a:1358_3	sukhato upagacchati.	1358	
PA_atk-s04_01a:1359_0	270. Attavāre kasiṇādipaṇṇattisaṅgahatthaṃ “saṅkhāra”nti avatvā kañci dhammanti vuttaṃ.	1359	
PA_atk-s04_01a:1359_1	Idhāpi ariyasāvakassa catubhūmakavasena paricchedo veditabbo, puthujjanassa tebhūmakavasena.	1359	
PA_atk-s04_01a:1359_2	Sabbavāresu vā ariyasāvakassāpi tebhūmakavaseneva paricchedo vaṭṭati. Yaṃ yaṃ hi	1359	
PA_atk-s04_01a:1359_3	puthujjano gaṇhāti, tato tato ariyasāvako gāhaṃ viniveṭheti. Puthujjano hi yaṃ yaṃ	1359	
PA_atk-s04_01a:1359_4	niccaṃ sukhaṃ attāti gaṇhāti, taṃ taṃ ariyasāvako aniccaṃ dukkhaṃ anattāti gaṇhanto	1359	
PA_atk-s04_01a:1359_5	taṃ gāhaṃ viniveṭheti. Iti imasmiṃ suttattaye puthujjanattaggāhaviniveṭhanaṃ nāma kathitaṃ.	1359	
PA_atk-s04_01a:1360_0	271. Mātarantiādīsu janikāva mātā, janakova pitā, manussabhūtova khīṇāsavo arahāti	1360	
PA_atk-s04_01a:1360_1	adhippeto. Kiṃ pana ariyasāvako aññaṃ jīvitā voropeyyāti? Etampi aṭṭhānaṃ. Sacepi	1360	
PA_atk-s04_01a:1360_2	bhavantaragataṃ ariyasāvakaṃ attano ariyasāvakabhāvaṃ ajānantampi koci evaṃ vadeyya	1360	
PA_atk-s04_01a:1360_3	“imaṃ kunthakipillikaṃ jīvitā voropetvā sakalacakkavāḷagabbhe cakkavattirajjaṃ paṭipajjāhī”ti,	1360	
PA_atk-s04_01a:1360_4	neva so taṃ jīvitā voropeyya. Athāpi naṃ evaṃ vadeyyuṃ “sace imaṃ na ghātessasi,	1360	
PA_atk-s04_01a:1360_5	sīsaṃ te chindissāmā”ti. Sīsamevassa chindeyyuṃ, na ca so taṃ ghāteyya. Puthujjanabhāvassa	1360	
PA_atk-s04_01a:1360_6	pana mahāsāvajjabhāvadassanatthaṃ ariyasāvakassa ca balavadīpanatthametaṃ vuttaṃ.	1360	
PA_atk-s04_01a:1360_7	Ayañhettha adhippāyo – sāvajjo puthujjanabhāvo, yatra hi nāma puthujjano mātughātādīnipi	1360	
PA_atk-s04_01a:1360_8	ānantariyāni karissati. Mahābalo ca ariyasāvako, yo etāni kammāni na karotīti.	1360	
PA_atk-s04_01a:1361	274. Paduṭṭhacittoti vadhakacittena paduṭṭhacitto. Lohitaṃ uppādeyyāti jīvamānakasarīre khuddakamakkhikāya pivanamattampi lohitaṃ uppādeyya.	136	
PA_atk-s04_01a:1362_0	275. Saṅghaṃ bhindeyyāti samānasaṃvāsakaṃ samānasīmāya ṭhitaṃ pañcahi kāraṇehi saṅghaṃ	1362	
PA_atk-s04_01a:1362_1	bhindeyya. Vuttampi cetaṃ “pañcahupāli, ākārehi saṅgho bhijjati – kammena, uddesena,	1362	
PA_atk-s04_01a:1362_2	voharanto, anussāvanena, salākaggāhenā”ti.	1362	
PA_atk-s04_01a:1363_0	Tattha kammenāti apalokanādīsu catūsu kammesu aññatarena kammena. Uddesenāti pañcasu	1363	
PA_atk-s04_01a:1363_1	pātimokkhuddesesu aññatarena uddesena. Voharantoti kathayanto, tāhi tāhi uppattīhi	1363	
PA_atk-s04_01a:1363_2	adhammaṃ dhammotiādīni aṭṭhārasa bhedakaravatthūni dīpento. Anussāvanenāti “nanu	1363	
PA_atk-s04_01a:1363_3	tumhe jānātha mayhaṃ uccākulā pabbajitabhāvaṃ bahussutabhāvañca, mādiso nāma uddhammaṃ	1363	
PA_atk-s04_01a:1363_4	ubbinayaṃ satthu sāsanaṃ gāheyyāti cittampi uppādetuṃ na tumhākaṃ yuttaṃ, kiṃ mayhaṃ	1363	
PA_atk-s04_01a:1363_5	avīci nīluppalavanaṃ viya sītalā, kiṃ ahaṃ apāyato na bhāyāmī”tiādinā nayena kaṇṇamūle	1363	
PA_atk-s04_01a:1363_6	vacībhedaṃ katvā anussāvanena. Salākaggāhenāti evaṃ anussāvetvā tesaṃ cittaṃ upatthambhetvā	1363	
PA_atk-s04_01a:1363_7	anivattidhamme katvā “gaṇhatha imaṃ salāka”nti salākaggāhena.	1363	
PA_atk-s04_01a:1364_0	Ettha ca kammeva uddeso vā pamāṇaṃ, vohārānussāvanasalākaggāhā pana pubbabhāgā. Aṭṭhārasavatthudīpanavasena	1364	
PA_atk-s04_01a:1364_1	hi voharantena tattha rucijananatthaṃ anussāvetvā salākāya gahitāyapi abhinnova hoti	1364	
PA_atk-s04_01a:1364_2	saṅgho. Yadā pana evaṃ cattāro vā atirekā vā salākaṃ gahetvā āveṇikaṃ kammaṃ vā uddesaṃ	1364	
PA_atk-s04_01a:1364_3	vā karonti, tadā saṅgho bhinno nāma hoti. Evaṃ diṭṭhisampanno puggalo saṅghaṃ bhindeyyāti	1364	
PA_atk-s04_01a:1364_4	netaṃ ṭhānaṃ vijjati. Ettāvatā mātughātādīni pañca ānantariyakammāni dassitāni honti,	1364	
PA_atk-s04_01a:1364_5	yāni puthujjano karoti, na ariyasāvako. Tesaṃ āvibhāvatthaṃ –	1364	
PA_atk-s04_01a:1365	“Kammato dvārato ceva, kappaṭṭhitiyato tathā;	136	
PA_atk-s04_01a:1366	Pākasādhāraṇādīhi, viññātabbo vinicchayo”.	136	
PA_atk-s04_01a:1367_0	Tattha kammato tāva – ettha hi manussabhūtasseva manussabhūtaṃ mātaraṃ vā pitaraṃ	1367	
PA_atk-s04_01a:1367_1	vā api parivattaliṅgaṃ jīvitā voropentassa kammaṃ ānantariyaṃ hoti, tassa vipākaṃ	1367	
PA_atk-s04_01a:1367_2	paṭibāhissāmīti sakalacakkavāḷaṃ mahācetiyappamāṇehipi kañcanathūpehi pūretvāpi sakalacakkavāḷaṃ	1367	
PA_atk-s04_01a:1367_3	pūretvā nisinnassa bhikkhusaṅghassa mahādānaṃ datvāpi buddhassa bhagavato saṅghāṭikaṇṇaṃ	1367	
PA_atk-s04_01a:1367_4	amuñcanto vicaritvāpi kāyassa bhedā nirayameva upapajjati. Yo pana sayaṃ manusso	1367	
PA_atk-s04_01a:1367_5	tiracchānabhūtaṃ mātaraṃ vā pitaraṃ vā, sayaṃ vā tiracchānabhūto manussabhūtaṃ, tiracchānabhūtoyeva	1367	
PA_atk-s04_01a:1367_6	vā tiracchānabhūtaṃ jīvitā voropeti, tassa kammaṃ ānantariyaṃ na hoti, bhāriyaṃ pana	1367	
PA_atk-s04_01a:1367_7	hoti, ānantariyaṃ āhacceva tiṭṭhati. Manussajātikānaṃva pana vasena ayaṃ pañho kathito.	1367	
PA_atk-s04_01a:1368_0	Tattha eḷakacatukkaṃ, saṅgāmacatukkaṃ, coracatukkañca kathetabbaṃ. Eḷakaṃ māressāmīti	1368	
PA_atk-s04_01a:1368_1	abhisandhināpi hi eḷakaṭṭhāne ṭhitaṃ manusso manussabhūtaṃ mātaraṃ vā pitaraṃ vā	1368	
PA_atk-s04_01a:1368_2	mārento ānantariyaṃ phusati. Eḷakābhisandhinā mātāpitiabhisandhinā vā eḷakaṃ mārento	1368	
PA_atk-s04_01a:1368_3	ānantariyaṃ na phusati, mātāpitiabhisandhinā mātāpitaro mārento phusateva. Esa nayo	1368	
PA_atk-s04_01a:1368_4	itarasmimpi catukkadvaye. Yathā ca mātāpitūsu, evaṃ arahantepi etāni catukkāni veditabbāni.	1368	
PA_atk-s04_01a:1368_5	Manussaarahantameva ca māretvā ānantariyaṃ phusati, na yakkhabhūtaṃ. Kammaṃ pana	1368	
PA_atk-s04_01a:1368_6	bhāriyaṃ, ānantariyasadisameva. Manussaarahantassa ca puthujjanakāleyeva satthappahāre	1368	
PA_atk-s04_01a:1368_7	vā vise vā dinnepi yadi so arahattaṃ patvā teneva marati, arahantaghātako hotiyeva.	1368	
PA_atk-s04_01a:1368_8	Yaṃ pana puthujjanakāle dinnaṃ dānaṃ arahattaṃ patvā paribhuñjati, puthujjanasseva	1368	
PA_atk-s04_01a:1368_9	taṃ dinnaṃ hoti. Sesaariyapuggale mārentassa ānantariyaṃ natthi, kammaṃ pana bhāriyaṃ,	1368	
PA_atk-s04_01a:1368_10	ānantariyasadisameva.	13681	
PA_atk-s04_01a:1369_0	Lohituppāde tathāgatassa abhejjakāyatāya parūpakkamena cammacchedaṃ katvā lohitapaggharaṇaṃ	1369	
PA_atk-s04_01a:1369_1	nāma natthi, sarīrassa pana antoyeva ekasmiṃ ṭhāne lohitaṃ samosarati. Devadattena	1369	
PA_atk-s04_01a:1369_2	paviddhasilato bhijjitvā gatā sakalikāpi tathāgatassa pādantaṃ pahari, pharasunā	1369	
PA_atk-s04_01a:1369_3	pahaṭo viya pādo antolohitoyeva ahosi. Tathā karontassa ānantariyaṃ hoti. Jīvako	1369	
PA_atk-s04_01a:1369_4	pana tathāgatassa ruciyā satthakena cammaṃ chinditvā tamhā ṭhānā duṭṭhalohitaṃ nīharitvā	1369	
PA_atk-s04_01a:1369_5	phāsukamakāsi. Tathā karontassa puññakammameva hoti.	1369	
PA_atk-s04_01a:1370_0	Atha ye parinibbute tathāgate cetiyaṃ bhindanti, bodhiṃ chindanti, dhātumhi upakkamanti,	1370	
PA_atk-s04_01a:1370_1	tesaṃ kiṃ hotīti? Bhāriyaṃ kammaṃ hoti, ānantariyasadisaṃ. Sadhātukaṃ pana thūpaṃ	1370	
PA_atk-s04_01a:1370_2	vā paṭimaṃ vā bādhayamānaṃ bodhisākhaṃ chindituṃ vaṭṭati. Sacepi tattha nilīnā sakuṇā	1370	
PA_atk-s04_01a:1370_3	cetiye vaccaṃ pātenti, chindituṃ vaṭṭatiyeva. Paribhogacetiyato hi sarīracetiyaṃ	1370	
PA_atk-s04_01a:1370_4	mahantataraṃ. Cetiyavatthuṃ bhinditvā gacchantaṃ bodhimūlampi chinditvā harituṃ vaṭṭati.	1370	
PA_atk-s04_01a:1370_5	Yā pana bodhisākhā bodhigharaṃ bādhati, taṃ geharakkhaṇatthaṃ chindituṃ na labhati.	1370	
PA_atk-s04_01a:1370_6	Bodhiatthañhi gehaṃ, na gehatthāya bodhi. Āsanagharepi eseva nayo. Yasmiṃ pana āsanaghare	1370	
PA_atk-s04_01a:1370_7	dhātu nihitā hoti, tassa rakkhaṇatthāya bodhisākhaṃ chindituṃ vaṭṭati. Bodhijagganatthaṃ	1370	
PA_atk-s04_01a:1370_8	ojāharaṇasākhaṃ vā pūtisākhaṃ vā chindituṃ vaṭṭatiyeva, sarīrapaṭijaggane viya puññampi hoti.	1370	
PA_atk-s04_01a:1371_0	Saṅghabhedepi sīmaṭṭhakasaṅghe asannipatite visuṃ parisaṃ gahetvā katavohārānussāvanasalākaggāhassa	1371	
PA_atk-s04_01a:1371_1	kammaṃ vā karontassa uddesaṃ vā uddisantassa bhedo ca hoti ānantariyakammañca. Samaggasaññāya	1371	
PA_atk-s04_01a:1371_2	pana vaṭṭatīti saññāya vā karontassa bhedova hoti, na ānantariyakammaṃ. Tathā navato	1371	
PA_atk-s04_01a:1371_3	ūnaparisāya. Sabbantimena paricchedena navannaṃ janānaṃ yo saṅghaṃ bhindati, tassa	1371	
PA_atk-s04_01a:1371_4	ānantariyakammaṃ hoti. Tassa anuvattakānaṃ adhammavādīnaṃ mahāsāvajjakammaṃ, dhammavādino	1371	
PA_atk-s04_01a:1371_5	pana anavajjā. Tattha navannameva saṅghabhede idaṃ suttaṃ – “ekato, upāli, cattāro	1371	
PA_atk-s04_01a:1371_6	honti, ekato cattāro, navamo anussāveti, salākaṃ gāheti ‘ayaṃ dhammo ayaṃ vinayo	1371	
PA_atk-s04_01a:1371_7	idaṃ satthu sāsanaṃ, imaṃ gaṇhatha, imaṃ rocethā’ti. Evaṃ kho, upāli, saṅgharāji	1371	
PA_atk-s04_01a:1371_8	ceva hoti saṅghabhedo ca. Navannaṃ vā, upāli, atirekanavannaṃ vā saṅgharāji ceva	1371	
PA_atk-s04_01a:1371_9	hoti saṅghabhedo cā”ti. Etesu ca pana pañcasu saṅghabhedo vacīkammaṃ, sesāni kāyakammānīti	1371	
PA_atk-s04_01a:1371_10	evaṃ kammato viññātabbo vinicchayo.	13711	
PA_atk-s04_01a:1372_0	Dvāratoti sabbāneva cetāni kāyadvāratopi vacīdvāratopi samuṭṭhahanti. Purimāni panettha	1372	
PA_atk-s04_01a:1372_1	cattāri āṇattikavijjāmayappayogavasena vacīdvārato samuṭṭhahitvāpi kāyadvārameva	1372	
PA_atk-s04_01a:1372_2	pūrenti, saṅghabhedo hatthamuddhāya bhedaṃ karontassa kāyadvārato samuṭṭhahitvāpi	1372	
PA_atk-s04_01a:1372_3	vacīdvārameva pūretīti evamettha dvāratopi viññātabbo vinicchayo.	1372	
PA_atk-s04_01a:1373_0	Kappaṭṭhitiyatoti saṅghabhedoyeva cettha kappaṭṭhitiyo. Saṇṭhahante hi kappe vā kappavemajjhe	1373	
PA_atk-s04_01a:1373_1	vā saṅghabhedaṃ katvā kappavināseyeva muccati. Sacepi hi ‘sve kappo vinassissatī”ti	1373	
PA_atk-s04_01a:1373_2	ajja saṅghabhedaṃ karoti, sveva muccati, ekadivasameva niraye paccati. Evaṃ karaṇaṃ	1373	
PA_atk-s04_01a:1373_3	pana natthi. Sesāni cattāri kammāni ānantariyāneva honti, na kappaṭṭhitiyānīti evamettha	1373	
PA_atk-s04_01a:1373_4	kappaṭṭhitiyatopi viññātabbo vinicchayo.	1373	
PA_atk-s04_01a:1374_0	Pākatoti yena ca pañcapetāni kammāni katāni honti, tassa saṅghabhedoyeva paṭisandhivasena	1374	
PA_atk-s04_01a:1374_1	vipaccati, sesāni “ahosikammaṃ nāhosi kammavipāko”ti evamādīsu saṅkhaṃ gacchanti.	1374	
PA_atk-s04_01a:1374_2	Saṅghabhedābhāve lohituppādo, tadabhāve arahantaghāto, tadabhāve sace pitā sīlavā	1374	
PA_atk-s04_01a:1374_3	hoti, mātā dussīlā, no vā tathā sīlavatī, pitughāto paṭisandhivasena vipaccati. Sace	1374	
PA_atk-s04_01a:1374_4	mātā sīlavatī, mātughāto. Dvīsupi sīlena vā dussīlena vā samānesu mātughātova paṭisandhivasena	1374	
PA_atk-s04_01a:1374_5	vipaccati. Mātā hi dukkarakārinī bahūpakārā ca puttānanti. Evamettha pākatopi viññātabbo vinicchayo.	1374	
PA_atk-s04_01a:1375_0	Sādhāraṇādīhīti purimāni cattāri sabbesampi gahaṭṭhapabbajitānaṃ sādhāraṇāni. Saṅghabhedo	1375	
PA_atk-s04_01a:1375_1	pana “na kho, upāli bhikkhunī, saṅghaṃ bhindati, na sikkhamānā, na sāmaṇero, na sāmaṇerī,	1375	
PA_atk-s04_01a:1375_2	na upāsako, na upāsikā saṅghaṃ bhindati. Bhikkhu kho, upāli, pakatatto samānasaṃvāsako	1375	
PA_atk-s04_01a:1375_3	samānasīmāyaṃ ṭhito saṅghaṃ bhindatī”ti vacanato vuttappakārassa bhikkhunova hoti,	1375	
PA_atk-s04_01a:1375_4	na aññassa, tasmā asādhāraṇo. Ādisaddena sabbepete dukkhavedanāya sahagatā dosamohasampayuttā	1375	
PA_atk-s04_01a:1375_5	cāti evamettha sādhāraṇādīhipi viññātabbo vinicchayo.	1375	
PA_atk-s04_01a:1376	276. Aññaṃ satthāranti “ayaṃ me satthā satthu kiccaṃ kātuṃ asamattho”ti bhavantarepi aññaṃ titthakaraṃ ‘ayaṃ me satthā”ti evaṃ gaṇheyya, netaṃ ṭhānaṃ vijjatīti attho.	137	
PA_atk-s04_01a:1377_0	277. Ekissā lokadhātuyāti dasasahassilokadhātuyā. Tīṇi hi khettāni jātikhettaṃ, āṇākhettaṃ	1377	
PA_atk-s04_01a:1377_1	visayakhettanti. Tattha jātikhettaṃ nāma dasasahassī lokadhātu. Sā hi tathāgatassa	1377	
PA_atk-s04_01a:1377_2	mātukucchismiṃ okkamanakāle nikkhamanakāle sambodhikāle dhammacakkappavattane āyusaṅkhāravossajjane	1377	
PA_atk-s04_01a:1377_3	parinibbāne ca kampati. Koṭisatasahassacakkavāḷaṃ pana āṇākhettaṃ nāma. Āṭānāṭiyaparittamoraparittadhajaggaparittaratanaparittādīnañhi	1377	
PA_atk-s04_01a:1377_4	ettha āṇā pavattati. Visayakhettassa pana parimāṇaṃ natthi. Buddhānañhi “yāvatakaṃ	1377	
PA_atk-s04_01a:1377_5	ñāṇaṃ tāvatakaṃ ñeyyaṃ, yāvatakaṃ ñeyyaṃ tāvatakaṃ ñāṇaṃ, ñāṇapariyantikaṃ ñeyyaṃ,	1377	
PA_atk-s04_01a:1377_6	ñeyyapariyantikaṃ ñāṇa”nti vacanato avisayo nāma natthi.	1377	
PA_atk-s04_01a:1378_0	Imesu pana tīsu khettesu ṭhapetvā imaṃ cakkavāḷaṃ aññasmiṃ cakkavāḷe buddhā uppajjantīti	1378	
PA_atk-s04_01a:1378_1	suttaṃ natthi, na uppajjantīti pana atthi. Tīṇi hi piṭakāni – vinayapiṭakaṃ, suttantapiṭakaṃ,	1378	
PA_atk-s04_01a:1378_2	abhidhammapiṭakaṃ. Tisso saṅgītiyo – mahākassapattherassa saṅgīti, yasattherassa	1378	
PA_atk-s04_01a:1378_3	saṅgīti, moggaliputtattherassa saṅgīti. Imā tisso saṅgītiyo āruḷhe tepiṭake buddhavacane	1378	
PA_atk-s04_01a:1378_4	imaṃ cakkavāḷaṃ muñcitvā aññattha buddhā uppajjantīti suttaṃ natthi, na uppajjantīti pana atthi.	1378	
PA_atk-s04_01a:1379_0	Apubbaṃ acarimanti apure apacchā, ekato na uppajjanti. Pure vā pacchā vā uppajjantīti	1379	
PA_atk-s04_01a:1379_1	vuttaṃ hoti. Tattha bodhipallaṅke “bodhiṃ appatvā na uṭṭhahissāmī”ti nisinnakālato	1379	
PA_atk-s04_01a:1379_2	paṭṭhāya yāva mātukucchismiṃ paṭisandhiggahaṇaṃ, tāva pubbeti na veditabbaṃ. Bodhisattassa	1379	
PA_atk-s04_01a:1379_3	hi paṭisandhikkhaṇe dasasahassacakkavāḷakampaneneva khettapariggaho kato, etthantare	1379	
PA_atk-s04_01a:1379_4	aññassa buddhassa uppatti nivāritāva hoti. Parinibbānato paṭṭhāya yāva sāsapamattāpi	1379	
PA_atk-s04_01a:1379_5	dhātu tiṭṭhati, tāva pacchāti na veditabbaṃ. Dhātūsu hi ṭhitāsu buddhā ṭhitāva honti.	1379	
PA_atk-s04_01a:1379_6	Tasmā etthantare aññassa buddhassa uppatti nivāritāva hoti. Dhātuparinibbāne pana	1379	
PA_atk-s04_01a:1379_7	jāte aññassa buddhassa uppatti na nivāritā.	1379	
PA_atk-s04_01a:1380_0	Kasmā pana apubbaṃ acarimaṃ na uppajjantīti? Anacchariyattā. Buddhā hi acchariyamanussā.	1380	
PA_atk-s04_01a:1380_1	Yathāha – “ekapuggalo, bhikkhave, loke uppajjamāno uppajjati acchariyamanusso. Katamo	1380	
PA_atk-s04_01a:1380_2	ekapuggalo? Tathāgato arahaṃ sammāsambuddho”ti. Yadi ca dve vā cattāro vā aṭṭha vā	1380	
PA_atk-s04_01a:1380_3	soḷasa vā ekato uppajjeyyuṃ, anacchariyā bhaveyyuṃ. Ekasmiñhi vihāre dvinnaṃ cetiyānampi	1380	
PA_atk-s04_01a:1380_4	lābhasakkāro uḷārā na honti, bhikkhūpi bahutāya anacchariyā jātā, evaṃ buddhāpi bhaveyyuṃ.	1380	
PA_atk-s04_01a:1380_5	Tasmā na uppajjanti.	1380	
PA_atk-s04_01a:1381_0	Desanāya ca visesābhāvato. Yañhi satipaṭṭhānādikaṃ dhammaṃ eko deseti, aññena uppajjitvāpi	1381	
PA_atk-s04_01a:1381_1	sova dhammo desetabbo siyā. Tato anacchariyo siyā. Ekasmiṃ pana dhammaṃ desente desanāpi acchariyāva hoti.	1381	
PA_atk-s04_01a:1382_0	Vivādabhāvato ca. Bahūsu ca buddhesu uppannesu bahūnaṃ ācariyānaṃ antevāsikā viya	1382	
PA_atk-s04_01a:1382_1	“amhākaṃ buddho pāsādiko, amhākaṃ buddho madhurassaro lābhī puññavā”ti vivadeyyuṃ,	1382	
PA_atk-s04_01a:1382_2	tasmāpi evaṃ na uppajjanti.	1382	
PA_atk-s04_01a:1383	Apicetaṃ kāraṇaṃ milindaraññā puṭṭhena nāgasenattherena vitthāritameva. Vuttañhi tattha –	138	
PA_atk-s04_01a:1384_0	“Bhante, nāgasena, bhāsitampi hetaṃ bhagavatā – ‘aṭṭhānametaṃ, bhikkhave, anavakāso,	1384	
PA_atk-s04_01a:1384_1	yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ,	1384	
PA_atk-s04_01a:1384_2	netaṃ ṭhānaṃ vijjatī’ti. Desentā ca, bhante nāgasena, sabbepi tathāgatā sattatiṃsa	1384	
PA_atk-s04_01a:1384_3	bodhipakkhiyadhamme desenti, kathayamānā ca cattāri ariyasaccāni kathenti, sikkhāpentā	1384	
PA_atk-s04_01a:1384_4	ca tīsu sikkhāsu sikkhāpenti, anusāsamānā ca appamādapaṭipattiyaṃ anusāsanti. Yadi,	1384	
PA_atk-s04_01a:1384_5	bhante nāgasena, sabbesampi tathāgatānaṃ eko uddeso ekā kathā ekā sikkhā ekā anusiṭṭhi,	1384	
PA_atk-s04_01a:1384_6	kena kāraṇena dve tathāgatā ekakkhaṇe na uppajjanti. Ekenapi tāva buddhuppādena ayaṃ	1384	
PA_atk-s04_01a:1384_7	loko obhāsajāto, yadi dutiyopi buddho bhaveyya, dvinnaṃ pabhāya ayaṃ loko bhiyyosomattāya	1384	
PA_atk-s04_01a:1384_8	obhāsajāto bhaveyya. Ovadamānā ca dve tathāgatā sukhaṃ ovadeyyuṃ, anusāsamānā ca	1384	
PA_atk-s04_01a:1384_9	sukhaṃ anusāseyyuṃ. Tattha me kāraṇaṃ desehi, yathāhaṃ nissaṃsayo bhaveyyanti”.	1384	
PA_atk-s04_01a:1385_0	“Ayaṃ, mahārāja, dasasahassī lokadhātu ekabuddhadhāraṇī, ekasseva tathāgatassa guṇaṃ	1385	
PA_atk-s04_01a:1385_1	dhāreti. Yadi dutiyo buddho uppajjeyya, nāyaṃ dasasahassī lokadhātu dhāreyya, caleyya	1385	
PA_atk-s04_01a:1385_2	kampeyya nameyya onameyya vinameyya vikireyya vidhameyya viddhaṃseyya, na ṭhānamupagaccheyya.	1385	
PA_atk-s04_01a:1386_0	“Yathā, mahārāja, nāvā ekapurisasandhāraṇī bhaveyya. Ekasmiṃ purise abhirūḷhe sā	1386	
PA_atk-s04_01a:1386_1	nāvā samupādikā bhaveyya. Atha dutiyo puriso āgaccheyya tādiso āyunā vaṇṇena vayena	1386	
PA_atk-s04_01a:1386_2	pamāṇena kisathūlena sabbaṅgapaccaṅgena, so taṃ nāvaṃ abhiruheyya. Api nu sā, mahārāja,	1386	
PA_atk-s04_01a:1386_3	nāvā dvinnampi dhāreyyāti? Na hi, bhante, caleyya kampeyya nameyya onameyya vinameyya	1386	
PA_atk-s04_01a:1386_4	vikireyya vidhameyya viddhaṃseyya, na ṭhānamupagaccheyya, osīdeyya udaketi. Evameva	1386	
PA_atk-s04_01a:1386_5	kho, mahārāja, ayaṃ dasasahassī lokadhātu ekabuddhadhāraṇī, ekasseva tathāgatassa	1386	
PA_atk-s04_01a:1386_6	guṇaṃ dhāreti, yadi dutiyo buddho uppajjeyya, nāyaṃ dasasahassī lokadhātu dhāreyya,	1386	
PA_atk-s04_01a:1386_7	caleyya…pe… na ṭhānamupagaccheyya.	1386	
PA_atk-s04_01a:1387_0	“Yathā vā pana, mahārāja, puriso yāvadatthaṃ bhojanaṃ bhuñjeyya chādentaṃ yāva kaṇṭhamabhipūrayitvā.	1387	
PA_atk-s04_01a:1387_1	So dhāto pīṇito paripuṇṇo nirantaro tandikato anonamitadaṇḍajāto punadeva tattakaṃ	1387	
PA_atk-s04_01a:1387_2	bhojanaṃ bhuñjeyya. Api nu kho so, mahārāja, puriso sukhito bhaveyyāti? Na hi, bhante,	1387	
PA_atk-s04_01a:1387_3	sakiṃbhuttova mareyyāti. Evameva kho, mahārāja, ayaṃ dasasahassī lokadhātu ekabuddhadhāraṇī…pe…	1387	
PA_atk-s04_01a:1387_4	na ṭhānamupagaccheyyāti.	1387	
PA_atk-s04_01a:1388_0	“Kiṃ nu kho, bhante nāgasena, atidhammabhārena pathavi calatīti? Idha, mahārāja,	1388	
PA_atk-s04_01a:1388_1	dve sakaṭā ratanaparipūritā bhaveyyuṃ yāva mukhasamā. Ekasmā sakaṭato ratanaṃ gahetvā	1388	
PA_atk-s04_01a:1388_2	ekasmiṃ sakaṭe ākireyyuṃ, api nu taṃ, mahārāja, sakaṭaṃ dvinnampi sakaṭānaṃ ratanaṃ	1388	
PA_atk-s04_01a:1388_3	dhāreyyāti? Na hi, bhante, nābhipi tassa phaleyya, arāpi tassa bhijjeyyuṃ, nemīpi	1388	
PA_atk-s04_01a:1388_4	tassa opateyyuṃ, akkhopi tassa bhijjeyyāti. Kiṃ nu kho, mahārāja, atiratanabhārena	1388	
PA_atk-s04_01a:1388_5	sakaṭaṃ bhijjatīti? Āma, bhanteti. Evameva kho, mahārāja, atidhammabhārena pathavī calatīti.	1388	
PA_atk-s04_01a:1389_0	“Api ca, mahārāja, imaṃ kāraṇaṃ buddhabalaparidīpanāya osāritaṃ. Aññampi tattha abhirūpaṃ	1389	
PA_atk-s04_01a:1389_1	kāraṇaṃ suṇohi, yena kāraṇena dve sammāsambuddhā ekakkhaṇe na uppajjanti. Yadi, mahārāja,	1389	
PA_atk-s04_01a:1389_2	dve sammāsambuddhā ekakkhaṇe uppajjeyyuṃ, parisāya vivādo uppajjeyya, ‘tumhākaṃ buddho,	1389	
PA_atk-s04_01a:1389_3	amhākaṃ buddho’ti ubhatopakkhajātā bhaveyyuṃ. Yathā, mahārāja, dvinnaṃ balavāmaccānaṃ	1389	
PA_atk-s04_01a:1389_4	parisāya vivādo uppajjati, ‘tumhākaṃ amacco amhākaṃ amacco’ti ubhatopakkhajātā honti.	1389	
PA_atk-s04_01a:1389_5	Evameva kho, mahārāja, yadi dve sammāsambuddhā ekakkhaṇe uppajjeyyuṃ, parisāya vivādo	1389	
PA_atk-s04_01a:1389_6	uppajjeyya, ‘tumhākaṃ buddho, amhākaṃ buddho’ti ubhatopakkhajātā bhaveyyuṃ. Idaṃ	1389	
PA_atk-s04_01a:1389_7	paṭhamaṃ kāraṇaṃ suṇohi, yena kāraṇena dve sammāsambuddhā ekakkhaṇe na uppajjanti.	1389	
PA_atk-s04_01a:1390_0	“Aparampi, mahārāja, uttariṃ kāraṇaṃ suṇohi, yena kāraṇena dve sammāsambuddhā ekakkhaṇe	1390	
PA_atk-s04_01a:1390_1	na uppajjanti. Yadi, mahārāja, dve sammāsambuddhā ekakkhaṇe uppajjeyyuṃ, aggo buddhoti	1390	
PA_atk-s04_01a:1390_2	yaṃ vacanaṃ, taṃ micchā bhaveyya. Jeṭṭho buddhoti…pe… seṭṭho buddhoti. Visiṭṭho buddhoti,	1390	
PA_atk-s04_01a:1390_3	uttamo buddhoti, pavaro buddhoti, asamo buddhoti, asamasamo buddhoti, appaṭisamo	1390	
PA_atk-s04_01a:1390_4	buddhoti, appaṭibhāgo buddhoti, appaṭipuggalo buddhoti yaṃ vacanaṃ, taṃ micchā bhaveyya.	1390	
PA_atk-s04_01a:1390_5	Imampi kho tvaṃ, mahārāja, kāraṇaṃ atthato sampaṭiccha, yena kāraṇena dve sammāsambuddhā	1390	
PA_atk-s04_01a:1390_6	ekakkhaṇe na uppajjanti.	1390	
PA_atk-s04_01a:1391_0	“Apica, mahārāja, buddhānaṃ bhagavantānaṃ sabhāvapakatikā esā, yaṃ ekoyeva buddho	1391	
PA_atk-s04_01a:1391_1	loke uppajjati. Kasmā? Kāraṇamahantattā sabbaññubuddhaguṇānaṃ. Aññampi, mahārāja,	1391	
PA_atk-s04_01a:1391_2	yaṃ mahantaṃ hoti, taṃ ekaṃyeva hoti. Pathavī, mahārāja, mahantī, sā ekāyeva. Sāgaro	1391	
PA_atk-s04_01a:1391_3	mahanto, so ekoyeva. Sineru girirāja mahanto, so ekoyeva. Ākāso mahanto, so ekoyeva.	1391	
PA_atk-s04_01a:1391_4	Sakko mahanto, so ekoyeva. Brahmā mahanto, so ekoyeva. Tathāgato arahaṃ sammāsambuddho	1391	
PA_atk-s04_01a:1391_5	mahanto, so ekoyeva. Yattha te uppajjanti, tattha aññesaṃ okāso na hoti. Tasmā tathāgato	1391	
PA_atk-s04_01a:1391_6	arahaṃ sammāsambuddho ekoyeva loke uppajjatīti. Sukathito, bhante nāgasena, pañho	1391	
PA_atk-s04_01a:1391_7	opammehi kāraṇehī”ti.	1391	
PA_atk-s04_01a:1392_0	Ekissā lokadhātuyāti ekasmiṃ cakkavāḷe. Heṭṭhā imināva padena dasa cakkavāḷasahassāni	1392	
PA_atk-s04_01a:1392_1	gahitāni, tānipi ekacakkavāḷeneva paricchindituṃ vaṭṭanti. Buddhā hi uppajjamānā	1392	
PA_atk-s04_01a:1392_2	imasmiṃyeva cakkavāḷe uppajjanti, uppajjanaṭṭhāne pana vārite ito aññesu cakkavāḷesu	1392	
PA_atk-s04_01a:1392_3	na uppajjantīti vāritameva hoti.	1392	
PA_atk-s04_01a:1393	Paṭhamavaggavaṇṇanā.	139	
PA_atk-s04_01a:1394	15. Aṭṭhānapāḷi	139	
PA_atk-s04_01a:1395	(15) 2. Aṭṭhānapāḷi-dutiyavaggavaṇṇanā	139	
PA_atk-s04_01a:1396_0	278. Apubbaṃ acarimanti ettha cakkaratanapātubhāvato pubbe pubbaṃ, tasseva antaradhānato	1396	
PA_atk-s04_01a:1396_1	pacchā carimaṃ. Tattha dvidhā cakkaratanassa antaradhānaṃ hoti cakkavattino kālakiriyāya	1396	
PA_atk-s04_01a:1396_2	vā pabbajjāya vā. Antaradhāyamānañca pana taṃ kālakiriyato vā pabbajjato vā sattame	1396	
PA_atk-s04_01a:1396_3	divase antaradhāyati, tato paraṃ cakkavattino pātubhāvo avārito.	1396	
PA_atk-s04_01a:1397_0	Kasmā pana ekacakkavāḷe dve cakkavattino na uppajjantīti? Vivādupacchedato, acchariyabhāvato,	1397	
PA_atk-s04_01a:1397_1	cakkaratanassa mahānubhāvato ca. Dvīsu hi uppajjantesu “amhākaṃ rājā mahanto, amhākaṃ	1397	
PA_atk-s04_01a:1397_2	rājā mahanto”ti vivādo uppajjeyya, “ekasmiṃ dīpe cakkavattī, ekasmiṃ dīpe cakkavattī”ti	1397	
PA_atk-s04_01a:1397_3	ca anacchariyo bhaveyya. Yo cāyaṃ cakkaratanassa dvisahassadīpaparivāresu catūsu	1397	
PA_atk-s04_01a:1397_4	mahādīpesu issariyānuppadānasamattho mahānubhāvo, sopi parihāyetha. Iti vivādupacchedato	1397	
PA_atk-s04_01a:1397_5	acchariyabhāvato cakkaratanassa mahānubhāvato ca na ekacakkavāḷe dve uppajjanti.	1397	
PA_atk-s04_01a:1398	279. Yaṃ itthī arahaṃ assa sammāsambuddhoti ettha tiṭṭhatu tāva sabbaññuguṇe nibbattetvā lokanittharaṇasamattho buddhabhāvo, paṇidhānamattampi itthiyā na sampajjati.	139	
PA_atk-s04_01a:1399	“Manussattaṃ liṅgasampatti, hetu satthāradassanaṃ;	139	
PA_atk-s04_01a:1400	Pabbajjā guṇasampatti, adhikāro ca chandatā;	140	
PA_atk-s04_01a:1401	Aṭṭha dhammasamodhānā, abhinīhāro samijjhatī”ti. –	140	
PA_atk-s04_01a:1402_0	Imāni hi paṇidhānasampattikāraṇāni. Iti paṇidhānampi sampādetuṃ asamatthāya itthiyā	1402	
PA_atk-s04_01a:1402_1	kuto buddhabhāvoti. “Aṭṭhānametaṃ, bhikkhave, anavakāso, yaṃ itthī arahaṃ assa sammāsambuddho”ti	1402	
PA_atk-s04_01a:1402_2	vuttaṃ. Sabbākāraparipūrova puññussayo sabbākāraparipūrameva attabhāvaṃ nibbattetīti	1402	
PA_atk-s04_01a:1402_3	purisova arahaṃ hoti sammāsambuddho, na itthī.	1402	
PA_atk-s04_01a:1403_0	280. Rājā assa cakkavattītiādīsupi yasmā itthiyā kosohitavatthaguyhatādīnaṃ abhāvena	1403	
PA_atk-s04_01a:1403_1	lakkhaṇāni na paripūranti, itthiratanābhāvena sattaratanasamaṅgitā na sampajjati,	1403	
PA_atk-s04_01a:1403_2	sabbamanussehi ca adhiko attabhāvo na hoti. Tasmā “aṭṭhānametaṃ, bhikkhave, anavakāso	1403	
PA_atk-s04_01a:1403_3	yaṃ itthī rājā assa cakkavattī”ti vuttaṃ.	1403	
PA_atk-s04_01a:1404	281. Yasmā ca sakkattādīni tīṇi ṭhānāni uttamāni, itthiliṅgañca hīnaṃ, tasmā cassā sakkattādīnipi paṭisiddhāni.	140	
PA_atk-s04_01a:1405_0	Nanu ca yathā itthiliṅgaṃ, evaṃ purisaliṅgampi brahmaloke natthi. Tasmā “yaṃ puriso	1405	
PA_atk-s04_01a:1405_1	brahmattaṃ kāreyya, ṭhānametaṃ vijjatī”tipi na vattabbaṃ siyāti. No na vattabbaṃ.	1405	
PA_atk-s04_01a:1405_2	Kasmā? Idha purisassa tattha nibbattanato. Brahmattanti hi mahābrahmattaṃ adhippetaṃ.	1405	
PA_atk-s04_01a:1405_3	Itthī ca idha jhānaṃ bhāvetvā kālaṃ katvā brahmapārisajjānaṃ sahabyataṃ upapajjati,	1405	
PA_atk-s04_01a:1405_4	na mahābrahmānaṃ. Puriso pana tattha nuppajjatīti na vattabbo. Samānepi cettha ubhayaliṅgābhāve	1405	
PA_atk-s04_01a:1405_5	purisasaṇṭhānāva brahmāno, na itthisaṇṭhānā. Tasmā suvuttamevetaṃ.	1405	
PA_atk-s04_01a:1406_0	284. Kāyaduccaritassātiādīsu yathā nimbabījakosātakibījādīni madhuraṃ phalaṃ na nibbattenti,	1406	
PA_atk-s04_01a:1406_1	asātaṃ amadhurameva nibbattenti, evaṃ kāyaduccaritādīni madhuraṃ vipākaṃ na nibbattenti,	1406	
PA_atk-s04_01a:1406_2	amadhurameva nibbattenti. Yathā ca ucchubījasālibījādīni madhuraṃ sādurasameva phalaṃ	1406	
PA_atk-s04_01a:1406_3	nibbattenti, na asātaṃ kaṭukaṃ. Evaṃ kāyasucaritādīni madhurameva vipākaṃ nibbattenti,	1406	
PA_atk-s04_01a:1406_4	na amadhuraṃ. Vuttampi cetaṃ –	1406	
PA_atk-s04_01a:1407	“Yādisaṃ vapate bījaṃ, tādisaṃ harate phalaṃ;	140	
PA_atk-s04_01a:1408	Kalyāṇakārī kalyāṇaṃ, pāpakārī ca pāpaka”nti. ;	140	
PA_atk-s04_01a:1409	Tasmā “aṭṭhānametaṃ, bhikkhave, anavakāso, yaṃ kāyaduccaritassā”tiādi vuttaṃ.	140	
PA_atk-s04_01a:1410_0	290-295. Kāyaduccaritasamaṅgītiādīsu samaṅgīti pañcavidhā samaṅgitā – āyūhanasamaṅgitā,	1410	
PA_atk-s04_01a:1410_1	cetanāsamaṅgitā, kammasamaṅgitā, vipākasamaṅgitā, upaṭṭhānasamaṅgitāti. Tattha kusalākusalakammāyūhanakkhaṇe	1410	
PA_atk-s04_01a:1410_2	āyūhanasamaṅgitāti vuccati. Tathā cetanāsamaṅgitā. Yāva pana sattā arahattaṃ na pāpuṇanti,	1410	
PA_atk-s04_01a:1410_3	tāva sabbepi sattā pubbe upacitacetanāya samaṅgitāya cetanāsamaṅginoti vuccanti.	1410	
PA_atk-s04_01a:1410_4	Esā cetanāsamaṅgitā. Yāva arahattaṃ na pāpuṇanti, tāva sabbepi sattā pubbe upacitaṃ	1410	
PA_atk-s04_01a:1410_5	vipākārahaṃ kammaṃ sandhāya “kammasamaṅgino”ti vuccanti. Esā kammasamaṅgitā. Vipākasamaṅgitā	1410	
PA_atk-s04_01a:1410_6	vipākakkhaṇeyeva veditabbā. Yāva pana sattā arahattaṃ na pāpuṇanti, tāva tesaṃ tato	1410	
PA_atk-s04_01a:1410_7	tato cavitvā niraye uppajjamānānaṃ aggijālālohakumbhiādīhi upaṭṭhānākārehi nirayo,	1410	
PA_atk-s04_01a:1410_8	gabbhaseyyakattaṃ āpajjamānānaṃ mātukucchi, devesu uppajjamānānaṃ kapparukkhavimānādīhi	1410	
PA_atk-s04_01a:1410_9	upaṭṭhānākārehi devalokoti evaṃ upapattinimittaṃ upaṭṭhāti. Iti nesaṃ iminā upapattinimittaupaṭṭhānena	1410	
PA_atk-s04_01a:1410_10	aparimuttatā upaṭṭhānasamaṅgitā nāma. Sā calati, sesā niccalā. Niraye hi upaṭṭhitepi	14101	
PA_atk-s04_01a:1410_11	devaloko upaṭṭhāti, devaloke upaṭṭhitepi nirayo upaṭṭhāti, manussaloke upaṭṭhitepi	14101	
PA_atk-s04_01a:1410_12	tiracchānayoni upaṭṭhāti, tiracchānayoniyā ca upaṭṭhitāyapi manussaloko upaṭṭhātiyeva.	14101	
PA_atk-s04_01a:1411_0	Tatridaṃ vatthu – soṇagiripāde kira acelavihāre soṇatthero nāma eko dhammakathiko.	1411	
PA_atk-s04_01a:1411_1	Tassa pitā sunakhavājiko nāma ahosi, thero taṃ paṭibāhantopi saṃvare ṭhapetuṃ asakkonto	1411	
PA_atk-s04_01a:1411_2	“mā nassi varāko”ti mahallakakāle akāmakaṃ naṃ pabbājesi. Tassa gilānaseyyāya nipannassa	1411	
PA_atk-s04_01a:1411_3	nirayo upaṭṭhāsi. Soṇagiripādato mahantā sunakhā āgantvā khāditukāmā viya samparivāresuṃ.	1411	
PA_atk-s04_01a:1411_4	So mahābhayabhīto “vārehi, tāta soṇa, vārehi, tāta soṇā”ti āha. Kiṃ mahātherāti?	1411	
PA_atk-s04_01a:1411_5	Na passasi, tātāti taṃ pavattiṃ ācikkhi. Soṇatthero “kathañhi nāma mādisassa pitā	1411	
PA_atk-s04_01a:1411_6	niraye nibbattissati, patiṭṭhāssa bhavissāmī”ti sāmaṇerehi nānāpupphāni āharāpetvā	1411	
PA_atk-s04_01a:1411_7	cetiyaṅgaṇabodhiyaṅgaṇesu talasantharaṇapūjaṃ āsanapūjañca kāretvā pitaraṃ mañcakena	1411	
PA_atk-s04_01a:1411_8	cetiyaṅgaṇaṃ haritvā mañce nisīdāpetvā “ayaṃ, mahāthera, pūjā tumhākaṃ atthāya katā,	1411	
PA_atk-s04_01a:1411_9	‘ayaṃ me bhagavā duggatapaṇṇākāro’ti vatvā bhagavantaṃ vanditvā cittaṃ pasādehī”ti	1411	
PA_atk-s04_01a:1411_10	āha. Sā mahāthero pūjaṃ disvā tathā karonto cittaṃ pasādesi. Tāvadevassa devaloko	14111	
PA_atk-s04_01a:1411_11	upaṭṭhāsi. Nandanavana-cittalatāvana-missakavana-phārusakavana-vimānāni ceva devanāṭakāni	14111	
PA_atk-s04_01a:1411_12	ca parivāretvā ṭhitāni viya ahesuṃ. So “apetha, soṇa, apetha, soṇā”ti theraṃ āha.	14111	
PA_atk-s04_01a:1411_13	Kimidaṃ, mahātherāti? Etā te mātaro āgacchantīti. Thero “saggo upaṭṭhito mahātherassā”ti	14111	
PA_atk-s04_01a:1411_14	cintesi. Evaṃ upaṭṭhānasamaṅgitā calatīti veditabbā. Etāsu samaṅgitāsu idha āyūhanacetanākamma-samaṅgitāvasena	14111	
PA_atk-s04_01a:1411_15	“kāyaduccaritasamaṅgī”tiādi vuttaṃ.	14111	
PA_atk-s04_01a:1412_0	Tattha eke ācariyā “yasmiṃ khaṇe kammaṃ āyūhati, tasmiṃyeva khaṇe tassa saggo vārito”ti	1412	
PA_atk-s04_01a:1412_1	vadanti. Apare pana “āyūhitakammaṃ nāma vipākavāraṃ labhantampi atthi alabhantampi.	1412	
PA_atk-s04_01a:1412_2	Tattha yadā kammaṃ vipākavāraṃ labhati, tasmiṃyeva kāle tassa saggo vārito”ti vadanti.	1412	
PA_atk-s04_01a:1412_3	Sesaṃ sabbattha uttānatthamevāti.	1412	
PA_atk-s04_01a:1413	Aṭṭhānapāḷivaṇṇanā niṭṭhitā.	141	
PA_atk-s04_01a:1414	16. Ekadhammapāḷi	141	
PA_atk-s04_01a:1415	(16) 1. Ekadhammapāḷi-paṭhamavaggavaṇṇanā	141	
PA_atk-s04_01a:1416_0	296. Ekadhammapāḷiyaṃ ekadhammoti ekasabhāvo. Ekantanibbidāyāti ekantena vaṭṭe nibbindanatthāya	1416	
PA_atk-s04_01a:1416_1	ukkaṇṭhanatthāya. Virāgāyāti vaṭṭe virajjanatthāya, rāgādīnaṃ vā kilesānaṃ virajjanāya	1416	
PA_atk-s04_01a:1416_2	vigamāya. Nirodhāyāti rāgādīnaṃ nirodhāya appavattikaraṇatthāya, vaṭṭasseva vā nirujjhanatthāya.	1416	
PA_atk-s04_01a:1416_3	Upasamāyāti kilesavūpasamanatthāya, abhiññāyāti aniccādivasena lakkhaṇattayaṃ āropetvā	1416	
PA_atk-s04_01a:1416_4	abhijānanatthāya. Sambodhāyāti catunnaṃ saccānaṃ bujjhanatthāya, “bodhi vuccati catūsu	1416	
PA_atk-s04_01a:1416_5	maggesu ñāṇa”nti evaṃ vuttassa vā catumaggañāṇassa paṭivijjhanatthāya. Nibbānāyāti	1416	
PA_atk-s04_01a:1416_6	appaccayanibbānassa sacchikaraṇatthāya.	1416	
PA_atk-s04_01a:1417_0	Iti bhagavā imehi sattahi padehi buddhānussatikammaṭṭhānassa vaṇṇaṃ kathesi. Kasmā?	1417	
PA_atk-s04_01a:1417_1	Mahājanassa ussāhajananatthaṃ visakaṇṭakavāṇijo viya attano paṇiyassa. Visakaṇṭakavāṇijo	1417	
PA_atk-s04_01a:1417_2	nāma guḷavāṇijo vuccati. So kira guḷaphāṇitakhaṇḍasakkarādīni sakaṭenādāya paccantagāmaṃ	1417	
PA_atk-s04_01a:1417_3	gantvā “visakaṇṭakaṃ gaṇhatha, visakaṇṭakaṃ gaṇhathā”ti ugghosesi. Taṃ sutvā gāmikā	1417	
PA_atk-s04_01a:1417_4	“visaṃ nāma kakkhaḷaṃ ghoraṃ. Yo naṃ khādati, so marati. Kaṇṭakampi vijjhitvā māreti,	1417	
PA_atk-s04_01a:1417_5	ubhopete kakkhaḷā. Ko ettha ānisaṃso”ti gehadvārāni thakesuṃ, dārake ca palāpesuṃ.	1417	
PA_atk-s04_01a:1417_6	Taṃ disvā vāṇijo ‘avohārakusalā ime gāmikā, handa ne upāyena gāhāpemī”ti “atimadhuraṃ	1417	
PA_atk-s04_01a:1417_7	gaṇhatha, atisāduṃ gaṇhatha, guḷaṃ phāṇitaṃ sakkaraṃ samagghaṃ labbhati, kūṭamāsakakūṭakahāpaṇādīhi	1417	
PA_atk-s04_01a:1417_8	vāpi labbhatī”ti ugghosesi. Taṃ sutvā gāmikā tuṭṭhapahaṭṭhā vaggavaggā gantvā bahumpi	1417	
PA_atk-s04_01a:1417_9	mūlaṃ datvā aggahesuṃ.	1417	
PA_atk-s04_01a:1418_0	Tattha visakaṇṭakavāṇijassa “visakaṇṭakaṃ gaṇhathā”ti ugghosanaṃ viya bhagavato buddhānussatikammaṭṭhānakathanaṃ,	1418	
PA_atk-s04_01a:1418_1	visakaṇṭake vaṇṇaṃ kathetvā tassa gahaṇatthāya mahājanassa ussāhakaraṇaṃ viya imehi	1418	
PA_atk-s04_01a:1418_2	sattahi padehi buddhānussatikammaṭṭhānassa vaṇṇabhaṇanena tassa mahājanassa ussāhakaraṇaṃ.	1418	
PA_atk-s04_01a:1419_0	Katamo ekadhammoti kathetukamyatāpucchā. Buddhānussatīti buddhaṃ ārabbha uppannā	1419	
PA_atk-s04_01a:1419_1	anussati, buddhaguṇārammaṇāya satiyā etaṃ adhivacanaṃ. Taṃ panetaṃ buddhānussatikammaṭṭhānaṃ	1419	
PA_atk-s04_01a:1419_2	duvidhaṃ hoti cittasampahaṃsanatthañceva vipassanatthañca. Kathaṃ? Yadā hi asubhārammaṇesu	1419	
PA_atk-s04_01a:1419_3	aññataraṃ bhāventassa bhikkhuno cittuppādo upahaññati ukkaṇṭhati nirassādo hoti,	1419	
PA_atk-s04_01a:1419_4	vīthiṃ nappaṭipajjati, kūṭagoṇo viya ito cito ca vidhāvati. Tasmiṃ khaṇe esa mūlakammaṭṭhānaṃ	1419	
PA_atk-s04_01a:1419_5	pahāya “itipi so bhagavā”tiādinā nayena tathāgatassa lokiyalokuttaraguṇe anussarati.	1419	
PA_atk-s04_01a:1419_6	Tassevaṃ buddhaṃ anussarantassa cittuppādo pasīdati, vinīvaraṇo hoti. So taṃ cittaṃ	1419	
PA_atk-s04_01a:1419_7	evaṃ dametvā puna mūlakammaṭṭhānaṃyeva manasi karoti. Kathaṃ? Yathā nāma balavā puriso	1419	
PA_atk-s04_01a:1419_8	kūṭāgārakaṇṇikatthāya mahārukkhaṃ chindanto sākhāpalāsacchedanamatteneva pharasudhārāya	1419	
PA_atk-s04_01a:1419_9	vipannāya mahārukkhaṃ chindituṃ asakkontopi dhuranikkhepaṃ akatvāva kammārasālaṃ	1419	
PA_atk-s04_01a:1419_10	gantvā tikhiṇaṃ pharasuṃ kārāpetvā puna taṃ chindeyya. Evaṃsampadamidaṃ daṭṭhabbaṃ.	14191	
PA_atk-s04_01a:1419_11	So evaṃ buddhānussativasena cittaṃ paridametvā puna mūlakammaṭṭhānaṃ manasikaronto	14191	
PA_atk-s04_01a:1419_12	asubhārammaṇaṃ paṭhamajjhānaṃ nibbattetvā jhānaṅgāni sammasitvā ariyabhūmiṃ okkamati.	14191	
PA_atk-s04_01a:1419_13	Evaṃ tāva cittasampahaṃsanatthaṃ hoti.	14191	
PA_atk-s04_01a:1420_0	Yadā panesa buddhānussatiṃ anussaritvā “ko ayaṃ itipi so bhagavātiādinā nayena anussari,	1420	
PA_atk-s04_01a:1420_1	itthi nu kho puriso nu kho devamanussamārabrahmānaṃ aññataro nu kho”ti pariggaṇhanto	1420	
PA_atk-s04_01a:1420_2	“na añño koci, satisampayuttaṃ pana cittameva anussarī”ti disvā “taṃ kho panetaṃ	1420	
PA_atk-s04_01a:1420_3	cittaṃ khandhato viññāṇakkhandho hoti, tena sampayuttā vedanā vedanākkhandho, tena	1420	
PA_atk-s04_01a:1420_4	sampayuttā saññā saññākkhandho, sahajātā phassādayo saṅkhārakkhandhoti ime cattāro	1420	
PA_atk-s04_01a:1420_5	arūpakkhandhā hontī”ti arūpañca vavatthapetvā tassa nissayaṃ pariyesanto hadayavatthuṃ	1420	
PA_atk-s04_01a:1420_6	disvā tassa nissayāni cattāri mahābhūtāni, tāni upādāya pavattāni sesaupādārūpāni	1420	
PA_atk-s04_01a:1420_7	ca pariggahetvā “sabbampetaṃ rūpaṃ rūpakkhandho”ti vavatthapetvā “idañca rūpaṃ purimañca	1420	
PA_atk-s04_01a:1420_8	arūpa”nti saṅkhepato rūpārūpaṃ, pabhedato pañcakkhandhe puna “saṅkhepato pañcapete	1420	
PA_atk-s04_01a:1420_9	khandhā dukkhasacca”nti dukkhasaccaṃ vavatthapetvā “tassa pabhāvikā taṇhā samudayasaccaṃ,	1420	
PA_atk-s04_01a:1420_10	tassā nirodho nirodhasaccaṃ, nirodhapajānanā paṭipadā maggasacca”nti evaṃ pubbabhāge	14201	
PA_atk-s04_01a:1420_11	cattāri ca saccāni vavatthapetvā paṭipāṭiyā ariyabhūmiṃ okkamati. Tadāssa imaṃ kammaṭṭhānaṃ	14201	
PA_atk-s04_01a:1420_12	vipassanatthaṃ nāma hoti. Ayaṃ khotiādi appanāvāro vuttanayeneva veditabbo.	14201	
PA_atk-s04_01a:1421_0	297. Dhammānussatiādīsupi eseva nayo. Ayaṃ panettha vacanattho – dhammaṃ ārabbha	1421	
PA_atk-s04_01a:1421_1	uppannā anussati dhammānussati, svākkhātatādidhammaguṇārammaṇāya satiyā etaṃ adhivacanaṃ.	1421	
PA_atk-s04_01a:1421_2	Saṅghaṃ ārabbha uppannā anussati saṅghānussati, suppaṭipannatādisaṅghaguṇārammaṇāya	1421	
PA_atk-s04_01a:1421_3	satiyā etaṃ adhivacanaṃ. Sīlaṃ ārabbha uppannā anussati sīlānussati, akhaṇḍatādisīlaguṇārammaṇāya	1421	
PA_atk-s04_01a:1421_4	satiyā etaṃ adhivacanaṃ. Cāgaṃ ārabbha uppannā anussati cāgānussati, muttacāgatādicāgaguṇārammaṇāya	1421	
PA_atk-s04_01a:1421_5	satiyā etaṃ adhivacanaṃ. Devatā ārabbha uppannā anussati devatānussati, devatā sakkhiṭṭhāne	1421	
PA_atk-s04_01a:1421_6	ṭhapetvā attano saddhādiguṇārammaṇāya satiyā etaṃ adhivacanaṃ. Ānāpāne ārabbha uppannā	1421	
PA_atk-s04_01a:1421_7	sati ānāpānassati, assāsapassāsanimittārammaṇāya satiyā etaṃ adhivacanaṃ. Maraṇaṃ	1421	
PA_atk-s04_01a:1421_8	ārabbha uppannā sati maraṇassati, jīvitindriyupacchedārammaṇāya satiyā etaṃ adhivacanaṃ.	1421	
PA_atk-s04_01a:1421_9	Kesādibhedaṃ rūpakāyaṃ gatā, kāye vā gatāti kāyagatā, kāyagatā ca sā sati cāti kāyagatāsatīti	1421	
PA_atk-s04_01a:1421_10	vattabbe rassaṃ akatvā kāyagatāsatīti vuttā. Kesādikāyakoṭṭhāsanimittārammaṇāya satiyā	14211	
PA_atk-s04_01a:1421_11	etaṃ adhivacanaṃ. Upasamaṃ ārabbha uppannā anussati upasamānussati, sabbadukkhūpasamārammaṇāya	14211	
PA_atk-s04_01a:1421_12	satiyā etaṃ adhivacanaṃ. Duvidho vā upasamo accantūpasamo ca khayūpasamo ca. Tattha	14211	
PA_atk-s04_01a:1421_13	accantūpasamo nāma nibbānaṃ, khayūpasamo nāma maggo. Evametaṃ duvidhampi upasamaṃ	14211	
PA_atk-s04_01a:1421_14	anussarantassa uppannā sati upasamānussatīti ayamettha attho. Iti imesu dasasu kammaṭṭhānesu	14211	
PA_atk-s04_01a:1421_15	ānāpānassati maraṇassati kāyagatāsatīti imāni tīṇi vipassanatthāneva honti, sesāni	14211	
PA_atk-s04_01a:1421_16	satta cittasampahaṃsanatthānipi hontīti.	14211	
PA_atk-s04_01a:1422	Paṭhamavaggavaṇṇanā.	142	
PA_atk-s04_01a:1423	16. Ekadhammapāḷi	142	
PA_atk-s04_01a:1424	(16) 2. Ekadhammapāḷi-dutiyavaggavaṇṇanā	142	
PA_atk-s04_01a:1425	298. Dutiye micchādiṭṭhīti dvāsaṭṭhividhāyapi micchādiṭṭhiyā etaṃ adhivacanaṃ. Micchādiṭṭhikassāti tāya diṭṭhiyā samannāgatassa.	142	
PA_atk-s04_01a:1426	299. Sammādiṭṭhīti pañcavidhāyapi sammādiṭṭhiyā etaṃ adhivacanaṃ. Sammādiṭṭhikassāti tāya diṭṭhiyā samannāgatassa.	142	
PA_atk-s04_01a:1427	302. Ayoniso manasikāroti anupāyamanasikāro.	142	
PA_atk-s04_01a:1428_0	303. Yoniso manasikāroti upāyamanasikāro. Tattha ayoniso manasikaroto pubbe anuppannā	1428	
PA_atk-s04_01a:1428_1	micchādiṭṭhi uppajjati, uppannā pana yāva niyāmokkamanā pavaḍḍhati. Niyāme okkante	1428	
PA_atk-s04_01a:1428_2	vaḍḍhitā nāma hoti. Yoniso manasikaroto pubbe anuppannā sammādiṭṭhi uppajjati, uppannā	1428	
PA_atk-s04_01a:1428_3	pana yāva arahattamaggā pavaḍḍhati. Arahattaphale patte vaḍḍhitā nāma hoti.	1428	
PA_atk-s04_01a:1429_0	304. Micchādiṭṭhiyā, bhikkhave, samannāgatā sattāti ettha ekaccā micchādiṭṭhi saggāvaraṇā	1429	
PA_atk-s04_01a:1429_1	ceva hoti maggāvaraṇā ca, ekaccā maggāvaraṇāva, na saggāvaraṇā, ekaccā neva saggāvaraṇā	1429	
PA_atk-s04_01a:1429_2	na maggāvaraṇā. Tattha ahetukadiṭṭhi, akiriyadiṭṭhi, natthikadiṭṭhīti ayaṃ tividhā	1429	
PA_atk-s04_01a:1429_3	saggāvaraṇā ceva hoti maggāvaraṇā ca. Dasavatthukā antaggāhikā micchādiṭṭhi maggāvaraṇāva	1429	
PA_atk-s04_01a:1429_4	hoti na saggāvaraṇā. Vīsativatthukā sakkāyadiṭṭhi neva saggāvaraṇā na maggāvaraṇā.	1429	
PA_atk-s04_01a:1429_5	Idaṃ pana vidhānaṃ paṭikkhipitvā imasmiṃ sutte “micchādiṭṭhiyā, bhikkhave, samannāgatā”ti	1429	
PA_atk-s04_01a:1429_6	vacanato antamaso vīsativatthukaṃ sakkāyadiṭṭhiṃ upādāya diṭṭhi nāma saggaṃ upanetuṃ	1429	
PA_atk-s04_01a:1429_7	samatthā nāma natthi, ekantaṃ nirayasmiṃyeva nimujjāpetīti vuttaṃ. Yathā hi muggamāsappamāṇāpi	1429	
PA_atk-s04_01a:1429_8	pāsāṇasakkharā udake pakkhittā uppilavamānā nāma natthi, ekantaṃ heṭṭhāva pavisati,	1429	
PA_atk-s04_01a:1429_9	evamevaṃ antamaso sakkāyadiṭṭhipi saggaṃ upanetuṃ samatthā nāma natthi, ekantaṃ apāyesuyeva nimujjāpetīti.	1429	
PA_atk-s04_01a:1430_0	305. Sammādiṭṭhiyā samannāgatāti ettha kammassakatasammādiṭṭhi, jhānasammādiṭṭhi,	1430	
PA_atk-s04_01a:1430_1	vipassanāsammādiṭṭhi, maggasammādiṭṭhi, phalasammādiṭṭhīti pañcavidhā sammādiṭṭhi.	1430	
PA_atk-s04_01a:1430_2	Tattha kammassakatasammādiṭṭhi sampattibhavaṃ ākaḍḍhati, jhānasammādiṭṭhi rūpārūpabhave	1430	
PA_atk-s04_01a:1430_3	paṭisandhiṃ deti, maggasammādiṭṭhi vaṭṭaṃ viddhaṃseti, phalasammādiṭṭhi bhavaṃ paṭibāhati.	1430	
PA_atk-s04_01a:1430_4	Vipassanāsammādiṭṭhi kiṃ karotīti? Sāpi paṭisandhiṃ nākaḍḍhati. Tipiṭakacūḷābhayatthero	1430	
PA_atk-s04_01a:1430_5	panāha “sace vipassanāsammādiṭṭhi bhāvitā diṭṭheva dhamme arahattaṃ pāpetuṃ sakkoti,	1430	
PA_atk-s04_01a:1430_6	iccetaṃ kusalaṃ. Sace na sakkoti, satta bhave deti, āvuso”ti. Evamayaṃ lokiyalokuttarā	1430	
PA_atk-s04_01a:1430_7	sammādiṭṭhi kathitā. Imasmiṃ panatthe lokikā bhavanipphādikāva veditabbā.	1430	
PA_atk-s04_01a:1431_0	306. Yañceva kāyakammaṃ yathādiṭṭhi samattaṃ samādinnanti ettha yathādiṭṭhīti yā	1431	
PA_atk-s04_01a:1431_1	yā diṭṭhi, tassā tassā anurūpaṃ. Samattanti paripuṇṇaṃ. Samādinnanti gahitaṃ. Tadetaṃ	1431	
PA_atk-s04_01a:1431_2	yathādiṭṭhiyaṃ ṭhitakāyakammaṃ, diṭṭhisahajātaṃ kāyakammaṃ, diṭṭhānulomikaṃ kāyakammanti	1431	
PA_atk-s04_01a:1431_3	tividhaṃ hoti. Tattha “pāṇaṃ hanato adinnaṃ ādiyato micchācāraṃ carato natthi tatonidānaṃ	1431	
PA_atk-s04_01a:1431_4	pāpaṃ, natthi pāpassa āgamo”ti yaṃ evaṃladdhikassa sato pāṇātipāta-adinnādāna-micchācārasaṅkhātaṃ	1431	
PA_atk-s04_01a:1431_5	kāyakammaṃ, idaṃ yathādiṭṭhiyaṃ ṭhitakāyakammaṃ nāma. “Pāṇaṃ hanato adinnaṃ ādiyato	1431	
PA_atk-s04_01a:1431_6	micchācāraṃ carato natthi tatonidānaṃ pāpaṃ, natthi pāpassa āgamo”ti imāya pana laddhiyā	1431	
PA_atk-s04_01a:1431_7	iminā dassanena sahajātaṃ kāyakammaṃ diṭṭhisahajātaṃ kāyakammaṃ nāma. Tadeva pana	1431	
PA_atk-s04_01a:1431_8	samattaṃ samādinnaṃ gahitaṃ parāmaṭṭhaṃ diṭṭhānulomikaṃ kāyakammaṃ nāma. Vacīkammādīsupi	1431	
PA_atk-s04_01a:1431_9	eseva nayo. Yathā panettha “pāṇaṃ hanato adinnaṃ ādiyato micchācāraṃ carato natthi	1431	
PA_atk-s04_01a:1431_10	tatonidānaṃ pāpa”nti yojanā katā, evaṃ vacīkammamanokammesu “musā bhaṇato, pisuṇaṃ	14311	
PA_atk-s04_01a:1431_11	kathentassa, pharusaṃ kathentassa, samphaṃ palapantassa, abhijjhāluno, byāpannacittassa,	14311	
PA_atk-s04_01a:1431_12	micchādiṭṭhikassa ca sato natthi tatonidānaṃ pāpa”nti yojanā kātabbā.	14311	
PA_atk-s04_01a:1432_0	Yā ca cetanātiādīsu diṭṭhisahajātāva cetanā cetanā nāma, diṭṭhisahajātāva patthanā	1432	
PA_atk-s04_01a:1432_1	patthanā nāma, cetanāpatthanānaṃ vasena cittaṭṭhapanā paṇidhi nāma, tehi pana cetanādīhi	1432	
PA_atk-s04_01a:1432_2	sampayuttā phassādayo saṅkhārā nāma. Diṭṭhi hissa, bhikkhave, pāpikāti yasmā tassa	1432	
PA_atk-s04_01a:1432_3	puggalassa diṭṭhi pāpikā lāmikā. Nikkhittanti ropitaṃ. Upādiyatīti gaṇhāti. Kaṭukattāyāti	1432	
PA_atk-s04_01a:1432_4	idaṃ purimasseva vevacanaṃ.	1432	
PA_atk-s04_01a:1433	“Vaṇṇagandharasūpeto, amboyaṃ ahuvā pure;	143	
PA_atk-s04_01a:1434	Tameva pūjaṃ labhamāno, kenambo kaṭukapphalo.	143	
PA_atk-s04_01a:1435	“Pucimandaparivāro, ambo te dadhivāhana;	143	
PA_atk-s04_01a:1436	Mūlaṃ mūlena saṃsaṭṭhaṃ, sākhā sākhā nisevare;	143	
PA_atk-s04_01a:1437	Asātasannivāsena, tenambo kaṭukapphalo”ti. –	143	
PA_atk-s04_01a:1438	Āgataṭṭhāne viya hi idhāpi kaṭukanti tittakaṃ veditabbaṃ. Asātattāyāti amadhurattāya.	143	
PA_atk-s04_01a:1439_0	Imasmi pana bījūpamasutte “diṭṭhīti niyatamicchādiṭṭhi gahitā”ti porāṇakattherā āhaṃsu.	1439	
PA_atk-s04_01a:1439_1	Taṃ pana paṭikkhipitvā “sabbānipi dvāsaṭṭhi diṭṭhigatāni gahitānī”ti vuttaṃ. Anantarasutte	1439	
PA_atk-s04_01a:1439_2	“pāṇātipātā viramantassa, adinnādānā viramantassa, micchācārā viramantassa natthi	1439	
PA_atk-s04_01a:1439_3	tatonidānaṃ puñña”ntiādinā nayena yathādiṭṭhiyaṃ ṭhitakāyakammādīni yojetvā veditabbāni.	1439	
PA_atk-s04_01a:1439_4	Idha pana sammādiṭṭhisahajātā cittaṭṭhapanāva patthanāti veditabbā. Sammādiṭṭhi panettha	1439	
PA_atk-s04_01a:1439_5	lokiyalokuttarā kathitā. Sesaṃ sabbattha uttānatthamevāti.	1439	
PA_atk-s04_01a:1440	Dutiyavaggavaṇṇanā.	144	
PA_atk-s04_01a:1441	16. Ekadhammapāḷi	144	
PA_atk-s04_01a:1442	(16) 3. Ekadhammapāḷi-tatiyavaggavaṇṇanā	144	
PA_atk-s04_01a:1443_0	308. Tatiyassa paṭhame micchādiṭṭhikoti ayāthāvadiṭṭhiko. Viparītadassanoti tāyeva	1443	
PA_atk-s04_01a:1443_1	micchādiṭṭhiyā viparītadassano. Saddhammā vuṭṭhāpetvāti dasakusalakammapathadhammato	1443	
PA_atk-s04_01a:1443_2	vuṭṭhāpetvā. Asaddhamme patiṭṭhāpetīti dasaakusalakammapathasaṅkhāte asaddhamme patiṭṭhāpeti.	1443	
PA_atk-s04_01a:1443_3	Ekapuggaloti cettha chahi satthārehi saddhiṃ devadatto ca aññe ca evarūpā veditabbā.	1443	
PA_atk-s04_01a:1444_0	309. Dutiye sammādiṭṭhikoti yāthāvadiṭṭhiko. Aviparītadassanoti tāyeva sammādiṭṭhiyā	1444	
PA_atk-s04_01a:1444_1	aviparītadassano. Asaddhammāti dasaakusalakammapathato. Saddhammeti dasakusalakammapathasaṅkhāte	1444	
PA_atk-s04_01a:1444_2	saddhamme. Ekapuggaloti cettha anuppanne buddhe cakkavattī rājā sabbaññubodhisattoti	1444	
PA_atk-s04_01a:1444_3	evamādayo labbhanti, uppanne buddhe buddho ceva buddhasāvakā ca.	1444	
PA_atk-s04_01a:1445_0	310. Tatiye micchādiṭṭhiparamānīti micchādiṭṭhi paramā etesanti micchādiṭṭhiparamāni.	1445	
PA_atk-s04_01a:1445_1	Pañca hi ānantariyakammāni mahāsāvajjāni nāma, tehipi micchādiṭṭhiyeva mahāsāvajjatarāti	1445	
PA_atk-s04_01a:1445_2	adhippāyo. Kasmā? Tesañhi paricchedo atthi. Cattāri hi ānantariyakammāni niraye nibbattāpentīti	1445	
PA_atk-s04_01a:1445_3	vuttāni. Saṅghabhedakammampi niraye kappaṭṭhitikameva hoti. Evametesaṃ paricchedo	1445	
PA_atk-s04_01a:1445_4	atthi, koṭi paññāyati. Niyatamicchādiṭṭhiyā pana paricchedo natthi. Sā hi vaṭṭassa	1445	
PA_atk-s04_01a:1445_5	mūlaṃ, tāya samannāgatassa bhavato vuṭṭhānaṃ natthi. Ye tassa sotabbaṃ maññanti,	1445	
PA_atk-s04_01a:1445_6	tepi vippaṭipādeti. Tāya ca samannāgatassa neva saggo atthi na maggo. Kappavināse	1445	
PA_atk-s04_01a:1445_7	mahājane brahmaloke nibbattepi niyatamicchādiṭṭhiko tattha anibbattitvā piṭṭhicakkavāḷe	1445	
PA_atk-s04_01a:1445_8	nibbattati. Kiṃ pana piṭṭhicakkavāḷaṃ na jhāyatīti? Jhāyati, tasmiṃ jhāyamānepi esa	1445	
PA_atk-s04_01a:1445_9	ākāse ekasmiṃ okāse paccatiyevāti vadanti.	1445	
PA_atk-s04_01a:1446_0	311. Catutthe makkhalīti “mā khalī”ti vacanaṃ upādāya evaṃladdhanāmo titthakaro.	1446	
PA_atk-s04_01a:1446_1	Nadīmukheti dvinnaṃ nadīnaṃ samāgataṭṭhāne. Desanāmattamevetaṃ, dvinnaṃ kandarānaṃ,	1446	
PA_atk-s04_01a:1446_2	dvinnaṃ udakānaṃ, samuddassa ca, loṇiyā ca, samuddassa ca nadiyā cāti etesampi yassa	1446	
PA_atk-s04_01a:1446_3	kassaci samāgataṭṭhānaṃ, aññampi tathārūpaṃ udakaṃ. Khipanti kuminaṃ. Uḍḍeyyāti oḍḍeyya.	1446	
PA_atk-s04_01a:1446_4	Manussā hi naḷehi vā ucchūhi vā veḷūhi vā palāsantisalākāya vā ekaṃ dve tayo vā kumbhe	1446	
PA_atk-s04_01a:1446_5	gaṇhanappamāṇakuminaṃ katvā mukhavaṭṭiyā yottena bandhitvā nadīmukhaṃ netvā dvīsu	1446	
PA_atk-s04_01a:1446_6	passesu khāṇuke koṭṭetvā yottehi tattha bandhanti, taṃ sandhāyetaṃ vuttaṃ. Tasmiñhi	1446	
PA_atk-s04_01a:1446_7	paviṭṭhassa khuddakassa macchassāpi mokkho natthi. Anayāyāti avaḍḍhiyā. Byāsanāyāti	1446	
PA_atk-s04_01a:1446_8	vināsāya. Makkhali moghapurisoti ayaṃ makkhali gosālo tucchapuriso. Manussakhippaṃ	1446	
PA_atk-s04_01a:1446_9	maññe loke uppannoti mahājanassa saggamokkhagamanamagge tattha gamananivāraṇatthaṃ	1446	
PA_atk-s04_01a:1446_10	manussakuminaṃ viya loke uppanno.	14461	
PA_atk-s04_01a:1447_0	312. Pañcamādīsu durakkhāte, bhikkhave, dhammavinayeti durakkhātadhammavinayo nāma	1447	
PA_atk-s04_01a:1447_1	bāhirakasāsanaṃ. Tattha hi satthāpi asabbaññū hoti, dhammopi durakkhāto, gaṇopi duppaṭipanno.	1447	
PA_atk-s04_01a:1447_2	Yo ca samādapetīti yo ācariyapuggalo samādapeti. Yañca samādapetīti yaṃ antevāsikaṃ	1447	
PA_atk-s04_01a:1447_3	samādapeti. Yo ca samādapito tathattāya paṭipajjatīti yo antevāsiko ācariyena samādapito	1447	
PA_atk-s04_01a:1447_4	tassa vacanaṃ karonto tathābhāvāya paṭipajjati. Bahuṃ apuññaṃ pasavantīti samādapako	1447	
PA_atk-s04_01a:1447_5	hi pāṇātipātādīsu jaṅghasataṃ samādapento tesaṃ sabbesampi akusalena samakameva akusalaṃ	1447	
PA_atk-s04_01a:1447_6	pāpuṇāti. Tenāha – “sabbe te bahuṃ apuññaṃ pasavantī”ti.	1447	
PA_atk-s04_01a:1448_0	313. Svākkhāteti suṭṭhu akkhāte sudesite. Evarūpe hi dhammavinaye satthā ca sabbaññū	1448	
PA_atk-s04_01a:1448_1	hoti, dhammo ca svākkhāto, gaṇo ca suppaṭipanno. Sabbe te bahuṃ puññaṃ pasavantīti	1448	
PA_atk-s04_01a:1448_2	samādapako hi bhikkhū piṇḍāya paviṭṭhe disvā yāgubhattādīni samādapento sabbesampi	1448	
PA_atk-s04_01a:1448_3	dāyakānaṃ kusalena samakaṃ kusalaṃ pāpuṇāti. Tena vuttaṃ – “bahuṃ puññaṃ pasavantī”ti.	1448	
PA_atk-s04_01a:1449_0	314. Dāyakena mattā jānitabbāti dāyakapuggalena pamāṇaṃ jānitabbaṃ, pamāṇena dātabbaṃ,	1449	
PA_atk-s04_01a:1449_1	pūretvā atirekaṃ na dātabbaṃ. Na dātabbanti hi avatvā pamāṇavasena thokaṃ dātabbanti	1449	
PA_atk-s04_01a:1449_2	vuttaṃ. Kasmā? Pūretvā atireke dinnepi hi atirekā manussasampatti vā dibbasampatti	1449	
PA_atk-s04_01a:1449_3	vā nibbānasampatti vā natthi. No paṭiggāhakenāti paṭiggāhakassa pana mattaṃ jānitvā	1449	
PA_atk-s04_01a:1449_4	paṭiggahaṇakiccaṃ nāma natthi. Kasmā? Tassa hi mattaṃ ñatvā pūretabbā mattapaṭiggahaṇamūlikā	1449	
PA_atk-s04_01a:1449_5	appicchapaṭipadā nāma natthi. Yattakaṃ pana labhati, tattakaṃ gahetabbaṃ. Atirekaggahaṇamūlaṃ	1449	
PA_atk-s04_01a:1449_6	hissa puttadārabharaṇaṃ bhavissati.	1449	
PA_atk-s04_01a:1450_0	315. Paṭiggāhakena mattā jānitabbāti paṭiggāhakapuggalena pamāṇaṃ jānitabbaṃ. Kathaṃ?	1450	
PA_atk-s04_01a:1450_1	Tena hi dāyakassa vaso veditabbo, deyyadhammassa vaso veditabbo, attano thāmo veditabbo.	1450	
PA_atk-s04_01a:1450_2	Yadi hi deyyadhammo bahu hoti, dāyako appaṃ dātukāmo, dāyakassa vasena appaṃ gaṇhitabbaṃ.	1450	
PA_atk-s04_01a:1450_3	Deyyadhammo appo, dāyako bahuṃ dātukāmo, deyyadhammassa vasena appaṃ gaṇhitabbaṃ.	1450	
PA_atk-s04_01a:1450_4	Deyyadhammopi bahu, dāyakopi bahuṃ dātukāmo, attano thāmaṃ ñatvā pamāṇeneva gaṇhitabbaṃ.	1450	
PA_atk-s04_01a:1450_5	Evaṃ mattaṃ ñatvā paṭiggaṇhanto hi appicchapaṭipadaṃ pūreti. Anuppannassa lābho uppajjati,	1450	
PA_atk-s04_01a:1450_6	uppanno lābho thāvarova hoti. Appasannā pasīdanti, pasannāpi bhiyyo pasādamāpajjanti,	1450	
PA_atk-s04_01a:1450_7	mahājanassa cakkhubhūto hoti, sāsanaṃ ciraṭṭhitikaṃ karoti.	1450	
PA_atk-s04_01a:1451_0	Tatrimāni vatthūni – rohaṇajanapade kira kuṭimbiyavihāre eko daharo dubbhikkhasamaye	1451	
PA_atk-s04_01a:1451_1	tasmiṃ gāme ekassa kammakārassa gehe bhuñjanatthāya kaṭacchubhattaṃ gahetvā gamanatthāya	1451	
PA_atk-s04_01a:1451_2	ca kaṭacchubhattameva labhati. So ekadivasaṃ tasmiṃ gehe ekaṃ āgantukaṃ disvā ekameva	1451	
PA_atk-s04_01a:1451_3	kaṭacchubhattaṃ gaṇhi. Athassa “kena kāraṇenā”ti vutte tamatthaṃ vatvā so kulaputto	1451	
PA_atk-s04_01a:1451_4	pasīditvā “amhākaṃ kulūpakabhadanto evarūpo nāmā”ti rājadvāre mittāmaccānaṃ kathesi.	1451	
PA_atk-s04_01a:1451_5	Te sabbepi tassa appicchaguṇe pasannā ekadivaseneva saṭṭhi dhurabhattāni ṭhapesuṃ.	1451	
PA_atk-s04_01a:1451_6	Evaṃ appiccho anuppannalābhaṃ uppādeti.	1451	
PA_atk-s04_01a:1452_0	Saddhātissamahārājāpi cūḷupaṭṭhākaṃ tissāmaccaṃ vīmaṃsitvā tena ekaṃ tittiraṃ pacāpetvā	1452	
PA_atk-s04_01a:1452_1	āharāpesi. Atha paribhogasamaye “aggaṃ datvā paribhuñjissāmī”ti aṭṭhakasālapariveṇe	1452	
PA_atk-s04_01a:1452_2	mahātherassa bhaṇḍaggāhasāmaṇerassa tittiramaṃsaṃ dento tasmiṃ thokaṃyeva paṭiggaṇhante	1452	
PA_atk-s04_01a:1452_3	tassa appicchaguṇe pasīditvā “pasannosmi, tāta, aṭṭha te dhurabhattāni demī”ti āha.	1452	
PA_atk-s04_01a:1452_4	Mahārāja, upajjhāyassa demīti. Aparānipi aṭṭha demīti. Tāni amhākaṃ ācariyassa demīti.	1452	
PA_atk-s04_01a:1452_5	Aparānipi aṭṭha dammīti. Tāni samānupajjhāyānaṃ dammīti. Aparānipi aṭṭha dammīti.	1452	
PA_atk-s04_01a:1452_6	Tāni bhikkhusaṅghassa dammīti. Aparānipi aṭṭha dammīti. Sāmaṇero adhivāsesi. Evamassa	1452	
PA_atk-s04_01a:1452_7	uppanno lābho thāvaro hoti.	1452	
PA_atk-s04_01a:1453_0	Appasannā pasīdantīti etthapi – dīghabrāhmaṇo kira brāhmaṇe bhojento pañca pañca	1453	
PA_atk-s04_01a:1453_1	bhattasarakāni datvā santappetuṃ nāsakkhi. Athekadivasaṃ “samaṇā kira nāma appicchā”ti	1453	
PA_atk-s04_01a:1453_2	kathaṃ sutvā vīmaṃsanatthāya bhattaṃ gāhāpetvā bhikkhusaṅghassa bhattakiccakaraṇavelāya	1453	
PA_atk-s04_01a:1453_3	vihāraṃ gantvā tiṃsamatte bhikkhū bhojanasālāyaṃ bhuñjante disvā ekaṃ bhattasarakaṃ	1453	
PA_atk-s04_01a:1453_4	gahetvā saṅghattherassa santikaṃ agamāsi. Thero aṅguliṃ cāletvā thokameva aggahesi.	1453	
PA_atk-s04_01a:1453_5	Eteneva niyāmena ekaṃ bhattasarakaṃ sabbesaṃ sampāpuṇi. Tato brāhmaṇo “saccoyeva	1453	
PA_atk-s04_01a:1453_6	etesaṃ samaṇānaṃ guṇo”ti appicchatāya pasanno sahassaṃ vissajjetvā tasmiṃyeva vihāre	1453	
PA_atk-s04_01a:1453_7	cetiyaṃ kāresi. Evaṃ appasannā pasīdanti.	1453	
PA_atk-s04_01a:1454	Pasannā bhiyyo pasīdantīti ettha vatthunā kiccaṃ natthi. Pasannānañhi appicchaṃ disvā pasādo bhiyyo vaḍḍhatiyeva.	145	
PA_atk-s04_01a:1455	Majjhantikatissattherasadise pana appicche disvā mahājano appiccho bhavituṃ maññatīti appiccho mahājanassa cakkhubhūto nāma hoti.	145	
PA_atk-s04_01a:1456	“Appicchatā, bhikkhave, saddhammassa ṭhitiyā asammosāya anantaradhānāya saṃvattatī”ti vacanato pana appiccho sāsanaṃ ciraṭṭhitikaṃ karoti nāma.	145	
PA_atk-s04_01a:1457_0	No dāyakenāti svākkhāte dhammavinaye pana dāyakassa pamāṇaṃ ñatvā dātabbakiccaṃ nāma	1457	
PA_atk-s04_01a:1457_1	natthi. Yattako deyyadhammo atthi, tattakaṃ avattharitvā dātuṃ vaṭṭati. Avattharitvā	1457	
PA_atk-s04_01a:1457_2	dinnakāraṇā hi esa manussasampattiṃ, dibbasampattiṃ, nibbānasampattiñca avattharitvā	1457	
PA_atk-s04_01a:1457_3	uttaruttari paṇītapaṇītameva labhati.	1457	
PA_atk-s04_01a:1458_0	316. Yo āraddhavīriyo, so dukkhaṃ viharatīti pañcātapatappanamaruppapātapatanādiccānuparivattana-ukkuṭikappadhānādīni	1458	
PA_atk-s04_01a:1458_1	anuyuñjanto diṭṭhe ceva dhamme dukkhaṃ viharati, tasseva bāhirasamaye samādinnassa	1458	
PA_atk-s04_01a:1458_2	tapacaraṇassa vipākena niraye uppajjitvā samparāyepi dukkhaṃ viharati.	1458	
PA_atk-s04_01a:1459_0	317. Yo kusīto, so dukkhaṃ viharatīti ayampi diṭṭhe dhamme ceva samparāye ca dukkhaṃ	1459	
PA_atk-s04_01a:1459_1	viharati. Kathaṃ? Yassa hi pabbajitakālato paṭṭhāya yoniso manasikāro natthi, buddhavacanaṃ	1459	
PA_atk-s04_01a:1459_2	na uggaṇhāti, ācariyupajjhāyavattaṃ na karoti, cetiyaṅgaṇabodhiyaṅgaṇavattaṃ na karoti.	1459	
PA_atk-s04_01a:1459_3	Janassa pana saddhādeyyaṃ apaccavekkhitaparibhogena paribhuñjitvā divasaṃ seyyasukhaṃ	1459	
PA_atk-s04_01a:1459_4	passasukhaṃ anuyuñjitvā pabuddhakāle tayo vitakke vitakketi. So katipāheneva bhikkhubhāvā	1459	
PA_atk-s04_01a:1459_5	cavati? Evaṃ diṭṭhadhamme ca dukkhaṃ viharati. Pabbajitvā pana samaṇadhammassa sammā akatattā ca –	1459	
PA_atk-s04_01a:1460	“Kuso yathā duggahito, hatthamevānukantati;	146	
PA_atk-s04_01a:1461	Sāmaññaṃ dupparāmaṭṭhaṃ, nirayāyupakaḍḍhatī”ti. –	146	
PA_atk-s04_01a:1462	Apāyasmiṃyeva paṭisandhiṃ gaṇhati. Evaṃ samparāyepi dukkhaṃ viharati.	146	
PA_atk-s04_01a:1463_0	318. Yo kusīto, so sukhaṃ viharatīti kālena kālaṃ vuttappakāre tapacaraṇe kiñci kiñci	1463	
PA_atk-s04_01a:1463_1	tapacaraṇaṃ katvā kālena kālaṃ odātavatthavasano mālāgandhavilepanadharo madhurabhojanaṃ	1463	
PA_atk-s04_01a:1463_2	bhuñjanto mudukāsu seyyāsu sayanto diṭṭhe dhamme ceva sukhaṃ viharati samparāye ca.	1463	
PA_atk-s04_01a:1463_3	So hi tassa tapacaraṇassa gāḷhaṃ aggahitattā nātibahuṃ niraye dukkhaṃ anubhavati.	1463	
PA_atk-s04_01a:1463_4	Tasmā samparāye sukhaṃ viharati nāma.	1463	
PA_atk-s04_01a:1464_0	319. Yo āraddhavīriyo, so sukhaṃ viharatīti āraddhavīriyo hi pabbajitakālato paṭṭhāya	1464	
PA_atk-s04_01a:1464_1	vattesu paripūrakārī hoti, buddhavacanaṃ uggaṇhāti, yoniso manasikāre kammaṃ karoti.	1464	
PA_atk-s04_01a:1464_2	Athassa vattapūraṇañceva uggahitabuddhavacanañca samaṇadhammakiriyañca āvajjentassa	1464	
PA_atk-s04_01a:1464_3	cittaṃ pasīdati. Evaṃ diṭṭheva dhamme sukhaṃ viharati. Diṭṭhadhamme pana arahattaṃ	1464	
PA_atk-s04_01a:1464_4	pāpuṇituṃ asakkonto nibbattabhave khippābhiñño hotīti samparāyepi sukhaṃ viharati nāma.	1464	
PA_atk-s04_01a:1465_0	320. Seyyathāpi, bhikkhave, appamattakopi gūtho duggandho hotīti idaṃ suttaṃ aṭṭhuppattiyaṃ	1465	
PA_atk-s04_01a:1465_1	vuttaṃ. Kataraaṭṭhuppattiyanti? Navakanipāte sattuppādasutta aṭṭhuppattiyaṃ. Tathāgato	1465	
PA_atk-s04_01a:1465_2	hi taṃ atthaṃ kathento – “nava puggalā nirayato muttā, tiracchānayonito muttā, pettivisayato	1465	
PA_atk-s04_01a:1465_3	muttā”ti kathesi. Athassa etadahosi – “sace kho pana me puttā imaṃ dhammadesanaṃ	1465	
PA_atk-s04_01a:1465_4	sutvā khīṇanirayamhā khīṇatiracchānayonikā khīṇapettivisayā khīṇāpāyaduggativinipātāti	1465	
PA_atk-s04_01a:1465_5	maññamānā uparimaggaphalatthāya vāyamituṃ na maññeyyuṃ, tesaṃ saṃvegaṃ janessāmī”ti	1465	
PA_atk-s04_01a:1465_6	saṃvegajananatthaṃ “seyyathāpi, bhikkhave”ti imaṃ suttamārabhi. Tattha appamattakoti	1465	
PA_atk-s04_01a:1465_7	thokamattako parittappamāṇo, antamaso kusaggenapi gahetvā upasiṅghiyamāno duggandhova	1465	
PA_atk-s04_01a:1465_8	hoti. Appamattakampi bhavaṃ na vaṇṇemīti appamattakampi kālaṃ bhave paṭisandhiṃ na	1465	
PA_atk-s04_01a:1465_9	vaṇṇayāmi. Idānissa upamaṃ dassento āha – antamaso accharāsaṅghātamattampīti. Sabbantimena	1465	
PA_atk-s04_01a:1465_10	paricchedena dve aṅguliyo ekato katvā paharaṇamattampi kālanti vuttaṃ hoti. Sesaṃ	14651	
PA_atk-s04_01a:1465_11	sabbattha uttānatthamevāti.	14651	
PA_atk-s04_01a:1466	Tatiyavaggavaṇṇanā.	146	
PA_atk-s04_01a:1467	16. Ekadhammapāḷi	146	
PA_atk-s04_01a:1468	(16) 4. Ekadhammapāḷi-catutthavaggavaṇṇanā	146	
PA_atk-s04_01a:1469_0	322. Catutthavaggassa paṭhame jambudīpeti jambuyā paññāto pākaṭo dīpoti jambudīpo.	1469	
PA_atk-s04_01a:1469_1	Imassa kira dīpassa saññāṇabhūtā yojanasatubbedhā paṇṇāsayojanasākhā pañcadasayojanāvaṭṭakkhandhā	1469	
PA_atk-s04_01a:1469_2	himavantapabbate jātā kappaṭṭhāyinī mahājambū nāma atthi, tāya ayaṃ dīpo jambudīpoti	1469	
PA_atk-s04_01a:1469_3	vuccati. Yathā ca imasmiṃ dīpe jamburukkho kappaṭṭhāyī, tathā aparagoyāne kadambarukkho,	1469	
PA_atk-s04_01a:1469_4	uttarakurūsu kapparukkho, pubbavidehe sirīsarukkho, asurānaṃ cittapāṭalirukkho, supaṇṇānaṃ	1469	
PA_atk-s04_01a:1469_5	simbalirukkho, devānaṃ pāricchattakoti imepi kappaṭṭhāyinova.	1469	
PA_atk-s04_01a:1470	“Pāṭalī simbalī jambū, devānaṃ pāricchattako;	147	
PA_atk-s04_01a:1471	Kadambo kapparukkho ca, sirīso bhavati sattamo”ti.	147	
PA_atk-s04_01a:1472_0	Ārāmarāmaṇeyyakanti pupphārāmaphalārāmānaṃ rāmaṇeyyakaṃ veḷuvana-jīvakambavana-jetavanapubbārāmasadisaṃ.	1472	
PA_atk-s04_01a:1472_1	Taṃ imasmiṃ jambudīpe appamattakaṃ parittakaṃ, na bahukanti attho. Sesapadesupi eseva	1472	
PA_atk-s04_01a:1472_2	nayo. Ettha vanarāmaṇeyyakanti nāgavanasālavanacampakavanādisadisaṃ vaṅkapabbatahimavantapabbatapadesādīsu	1472	
PA_atk-s04_01a:1472_3	araññavanaṃ veditabbaṃ. Bhūmirāmaṇeyyakanti jetavanavihāramagadhakkhettādisadisaṃ	1472	
PA_atk-s04_01a:1472_4	samaṃ bhūmiṭṭhānaṃ. Pokkharaṇirāmaṇeyyakanti jetavanapokkharaṇigaggarāpokkharaṇisadisānaṃ	1472	
PA_atk-s04_01a:1472_5	vaṭṭacaturassadīghavaṅkādisaṇṭhānānaṃ pokkharaṇīnaṃ sannivesanaṭṭhānaṃ. Ukkūlavikūlanti	1472	
PA_atk-s04_01a:1472_6	ukkūlañca vikūlañca. Tattha ukkūlaṃ unnataṭṭhānaṃ, vikūlaṃ ninnaṭṭhānaṃ. Nadīvidugganti	1472	
PA_atk-s04_01a:1472_7	nadīnaṃ bhinnaṭṭhānaṃ taṃ duggamattā nadīvidugganti vuccati. Khāṇukaṇṭakaṭṭhānanti	1472	
PA_atk-s04_01a:1472_8	tatthajātakānañceva āhariyamānānañca khāṇukaṇṭakādīnaṃ patiṭṭhānaṭṭhānaṃ. Pabbatavisamanti	1472	
PA_atk-s04_01a:1472_9	girivisamaṃ. Ye odakāti ye ca udake jāyanti, teyeva bahutarā. Ito kira suvaṇṇabhūmi	1472	
PA_atk-s04_01a:1472_10	sattamattāni yojanasatāni hoti, ekena vātena gacchantī nāvā sattahi ahorattehi gacchati.	14721	
PA_atk-s04_01a:1472_11	Athekasmiṃ samaye evaṃ gacchantī nāvā sattāhampi nandiyāvaṭṭamacchapiṭṭheneva gatā.	14721	
PA_atk-s04_01a:1472_12	Evaṃ odakānaṃ sattānaṃ bahubhāvo veditabbo.	14721	
PA_atk-s04_01a:1473_0	Apica thalaṭṭhānassa parittabhāvena udakassa ca bahubhāvenāpi ayamattho veditabbo.	1473	
PA_atk-s04_01a:1473_1	Yathā hi mahātaḷāke ekova uppalagaccho assa, tassa cattāri ca paṇṇāni, majjhe ca	1473	
PA_atk-s04_01a:1473_2	ekaṃ uppalamakulaṃ assa. Evamevaṃ cattāri paṇṇāni viya cattāro dīpā, majjhe uppalamakulaṃ	1473	
PA_atk-s04_01a:1473_3	viya sinerupabbato, sesaṃ udakaṃ viya udakaparikkhitto okāso. Tassa mahantabhāvo	1473	
PA_atk-s04_01a:1473_4	iddhimantānaṃ pākaṭo hoti. Tesañhi ākāsena gacchantānaṃ cattāro mahādīpā cattāri	1473	
PA_atk-s04_01a:1473_5	paṇṇāni viya upaṭṭhahanti, sinerupabbato majjhe uppalamakulaṃ viya, sesaṃ udakaṃ	1473	
PA_atk-s04_01a:1473_6	viya udakaparikkhitto okāso. Evaṃ mahante udake jātattā odakāva bahutarā veditabbā.	1473	
PA_atk-s04_01a:1474	323. Dutiyādīsu aññatra manussehīti idha cattāro apāyā aññatra manussehīti adhippetā.	147	
PA_atk-s04_01a:1475_0	Majjhimesu janapadesūti “puratthimāya disāya gajaṅgalaṃ nāma nigamo, tassa parena	1475	
PA_atk-s04_01a:1475_1	mahāsālā, tato parā paccantimā janapadā, orato majjhe. Puratthimadakkhiṇāya disāya	1475	
PA_atk-s04_01a:1475_2	sallavatī nāma nadī, tato parā paccantimā janapadā, orato majjhe. Dakkhiṇāya disāya	1475	
PA_atk-s04_01a:1475_3	setakaṇṇikaṃ nāma nigamo, tato parā paccantimā janapadā, orato majjhe. Pacchimāya	1475	
PA_atk-s04_01a:1475_4	disāya thūṇaṃ nāma brāhmaṇagāmo, tato parā paccantimā janapadā, orato majjhe. Uttarāya	1475	
PA_atk-s04_01a:1475_5	disāya usīraddhajo nāma pabbato, tato parā paccantimā janapadā, orato majjhe”ti evaṃ	1475	
PA_atk-s04_01a:1475_6	paricchinne janapadeti attho. Ayañhi janapado mudiṅgasaṇṭhāno ujukena katthaci asītiyojano	1475	
PA_atk-s04_01a:1475_7	hoti, katthaci yojanasatiko, katthaci dviyojanasatiko, majjhena pana tiyojanasatiko,	1475	
PA_atk-s04_01a:1475_8	pariyantaparikkhepena navamattayojanasatiko hoti. Ettake ṭhāne buddhapaccekabuddhā	1475	
PA_atk-s04_01a:1475_9	mahāsāvakā buddhupaṭṭhākā buddhasāvakā buddhamātā buddhapitā cakkavattī rājāti ime	1475	
PA_atk-s04_01a:1475_10	sattā nibbattanti. Apica upādāyupādāyāpi majjhimapadeso labbhati. Sakalopi hi jambudīpo	14751	
PA_atk-s04_01a:1475_11	majjhimapadeso nāma, sesadīpā paccantimā janapadā. Tambapaṇṇidīpe anurādhapuraṃ majjhimapadeso	14751	
PA_atk-s04_01a:1475_12	nāma, seso paccantoti evaṃ nayo veditabbo.	14751	
PA_atk-s04_01a:1476_0	324. Paññavanto ajaḷā aneḷamūgāti ettha kammassakatapaññā, jhānapaññā vipassanāpaññā,	1476	
PA_atk-s04_01a:1476_1	maggapaññā, phalapaññāti etāhi samannāgatā paññavanto nāma, amūḷhā ajaḷā nāma. Yesaṃ	1476	
PA_atk-s04_01a:1476_2	eḷā mukhato na galati, te aneḷamūgā nāma, aneḷamukhā niddosamukhāti attho. Paṭibalāti	1476	
PA_atk-s04_01a:1476_3	samatthā, kāyabalena ceva ñāṇabalena ca samannāgatā. Atthamaññātunti atthānatthaṃ	1476	
PA_atk-s04_01a:1476_4	kāraṇākāraṇaṃ jānituṃ. Duppaññāti appaññā nippaññā. Jaḷāti mandā momūhā.	1476	
PA_atk-s04_01a:1477	325. Ariyena paññācakkhunāti sahavipassanena maggena. Avijjāgatāti avijjandhakārena samannāgatā.	147	
PA_atk-s04_01a:1478	326. Ye labhanti tathāgataṃ dassanāyāti ye tathāgatassa guṇe jānitvā tathāgataṃ cakkhuviññāṇena passituṃ labhanti.	147	
PA_atk-s04_01a:1479	327. Tathāgatappaveditanti tathāgatena paveditaṃ pakāsetvā kathitaṃ. Savanāyāti sotaviññāṇena sotuṃ.	147	
PA_atk-s04_01a:1480	328. Dhārentīti na pammussanti.	148	
PA_atk-s04_01a:1481	329. Dhātānaṃ dhammānaṃ atthaṃ upaparikkhantīti paguṇāya pāḷiyā atthānatthaṃ upaparikkhanti.	148	
PA_atk-s04_01a:1482	330. Atthamaññāya dhammamaññāyāti aṭṭhakathañca pāḷiñca jānitvā. Dhammānudhammaṃ paṭipajjantīti anulomapaṭipadaṃ pūrenti.	148	
PA_atk-s04_01a:1483	331. Saṃvejanīyesu ṭhānesūti saṃvegajanakesu kāraṇesu. Saṃvijjantīti saṃvegaṃ āpajjanti.	148	
PA_atk-s04_01a:1484	332. Yoniso padahantīti upāyena padhānavīriyaṃ karonti.	148	
PA_atk-s04_01a:1485	333. Vavassaggārammaṇanti vavassaggo vuccati nibbānaṃ, taṃ ārammaṇaṃ karitvāti attho. Labhanti samādhinti maggasamādhiñca phalasamādhiñca pāpuṇanti.	148	
PA_atk-s04_01a:1486_0	334. Annaggarasaggānanti uttamannānañca uttamarasānañca. Uñchena kapālābhatena yāpentīti	1486	
PA_atk-s04_01a:1486_1	uñchācārena vanamūlaphalāphalena vā kapālena ābhatabhattena vā yāpenti. Ettha ca	1486	
PA_atk-s04_01a:1486_2	yo kassacideva khādanīyassa bhojanīyassa atthāya citte uppanne taṃkhaṇaṃyeva na taṃ	1486	
PA_atk-s04_01a:1486_3	labhati, ayaṃ annaggarasaggānaṃ na lābhī nāma. Yassapi taṃkhaṇaṃyeva labhitvā olokentassa	1486	
PA_atk-s04_01a:1486_4	vaṇṇagandharasā amanāpā honti, ayampi annaggarasaggānaṃ na lābhī nāma. Yassa pana	1486	
PA_atk-s04_01a:1486_5	vaṇṇagandharasā paṭilabhanti, manāpā honti, ayaṃ annaggarasaggānaṃ lābhī nāma. So	1486	
PA_atk-s04_01a:1486_6	uttamakoṭiyā cakkavattī rājā, heṭṭhimakoṭiyā dhammāsoko veditabbo. Saṅkhepato hi	1486	
PA_atk-s04_01a:1486_7	yassa bhattassa ekapāti satasahassaṃ agghati, idaṃ annaggarasaggaṃ nāma. Yaṃ pana	1486	
PA_atk-s04_01a:1486_8	bhikkhusaṅghaṃ piṇḍāya carantaṃ disvā manussā uttamapaṇītaṃ bhattaṃ denti, idaṃ kiṃ	1486	
PA_atk-s04_01a:1486_9	nāmāti? Idaṃ uñchena kapālābhatena yāpente upādāya annaggarasaggaṃ nāma vuccatīti.	1486	
PA_atk-s04_01a:1487	335. Attharasassātiādīsu attharaso nāma cattāri sāmaññaphalāni, dhammaraso nāma cattāro maggā, vimuttiraso nāma amatanibbānaṃ. Sesaṃ sabbattha uttānatthamevāti.	148	
PA_atk-s04_01a:1488	Catutthavaggavaṇṇanā.	148	
PA_atk-s04_01a:1489	Jambudīpapeyyālo niṭṭhito.	148	
PA_atk-s04_01a:1490	17. Pasādakaradhammavaggavaṇṇanā	149	
PA_atk-s04_01a:1491_0	366. Addhamidantiādīsu addhanti ekaṃsādhivacanametaṃ, addhā idaṃ lābhānaṃ, ekaṃso	1491	
PA_atk-s04_01a:1491_1	esa lābhānanti vuttaṃ hoti. Yadidaṃ āraññikattanti yo esa āraññikabhāvo. Idaṃ vuttaṃ	1491	
PA_atk-s04_01a:1491_2	hoti – āraññikabhāvo nāma lābhānaṃ ekaṃso avassabhāvitā na sakkā āraññikena lābhaṃ	1491	
PA_atk-s04_01a:1491_3	na labhitunti. Āraññiko hi bhikkhu “attano araññavāsassa anucchavikaṃ karissāmī”ti	1491	
PA_atk-s04_01a:1491_4	pāpakaṃ nāma na karoti, athassa “āraññiko ayaṃ bhikkhū”ti sañjātagāravo mahājano	1491	
PA_atk-s04_01a:1491_5	catupaccayena pūjaṃ karoti. Tena vuttaṃ – “addhamidaṃ, bhikkhave, lābhānaṃ yadidaṃ	1491	
PA_atk-s04_01a:1491_6	āraññikatta”nti. Sesapadesupi eseva nayo. Ettha pana bāhusaccanti bahussutabhāvo.	1491	
PA_atk-s04_01a:1491_7	Thāvareyyanti cirapabbajitattā thāvarappattabhāvo. Ākappasampadāti cīvaraggahaṇādino	1491	
PA_atk-s04_01a:1491_8	ākappassa sampatti. Parivārasampadāti suciparivāratā. Kolaputtīti kulaputtabhāvo.	1491	
PA_atk-s04_01a:1491_9	Vaṇṇapokkharatāti sampannarūpatā. Kalyāṇavākkaraṇatāti vacanakiriyāya madhurabhāvo.	1491	
PA_atk-s04_01a:1491_10	Appābādhatāti ārogyasampatti. Arogo hi bhikkhu attano sarīrakalyāṇatāya vipassanādhure	14911	
PA_atk-s04_01a:1491_11	ca ganthadhure ca paripūrakārī hoti, tenassa lābho uppajjatīti.	14911	
PA_atk-s04_01a:1492	Soḷasa pasādakaradhammā niṭṭhitā.	149	
PA_atk-s04_01a:1493	18. Aparaaccharāsaṅghātavaggavaṇṇanā	149	
PA_atk-s04_01a:1494_0	382. Accharāsaṅghātamattampīti idampi suttaṃ aggikkhandhūpamaaṭṭhuppattiyaṃyeva vuttaṃ.	1494	
PA_atk-s04_01a:1494_1	Appanāppattāya hi mettāya vipāke kathāyeva natthi. Tassāyeva aṭṭhuppattiyā ayaṃ desanā	1494	
PA_atk-s04_01a:1494_2	āraddhāti veditabbā. Tattha paṭhamanti “gaṇanānupubbatā paṭhamaṃ, idaṃ paṭhamaṃ samāpajjatīti	1494	
PA_atk-s04_01a:1494_3	paṭhama”nti vibhaṅge vuttatthameva. Jhānanti jhānaṃ nāma duvidhaṃ ārammaṇūpanijjhānañca	1494	
PA_atk-s04_01a:1494_4	lakkhaṇūpanijjhānañcāti. Tattha ārammaṇūpanijjhānaṃ nāma aṭṭha samāpattiyo. Tā hi	1494	
PA_atk-s04_01a:1494_5	pathavīkasiṇādino ārammaṇassa upanijjhānato ārammaṇūpanijjhānanti vuccanti. Lakkhaṇūpanijjhānanti	1494	
PA_atk-s04_01a:1494_6	vipassanāmaggaphalāni. Vipassanā hi aniccādivasena saṅkhāralakkhaṇassa upanijjhānato	1494	
PA_atk-s04_01a:1494_7	lakkhaṇūpanijjhānaṃ nāma, vipassanāya pana lakkhaṇūpanijjhānakiccaṃ maggena sijjhatīti	1494	
PA_atk-s04_01a:1494_8	maggo lakkhaṇūpanijjhānaṃ, phalaṃ suññataanimittaappaṇihita-lakkhaṇassa nibbānasseva	1494	
PA_atk-s04_01a:1494_9	upanijjhānato lakkhaṇūpanijjhānanti vuccati. Tattha imasmiṃ pana atthe ārammaṇūpanijjhānaṃ	1494	
PA_atk-s04_01a:1494_10	adhippetaṃ. Ko pana vādo ye naṃ bahulīkarontīti ye naṃ paṭhamajjhānaṃ bahulī karonti,	14941	
PA_atk-s04_01a:1494_11	punappunaṃ karonti, tesu vattabbameva natthi. Sesamettha heṭṭhā vuttanayeneva veditabbaṃ.	14941	
PA_atk-s04_01a:1495	383. Dutiyantiādīsupi “gaṇanānupubbatā dutiya”ntiādinā nayena attho veditabbo.	149	
PA_atk-s04_01a:1496_0	386-387. Mettanti sabbasattesu hitapharaṇaṃ. Cetovimuttinti cittavimuttiṃ. Idha appanāppattāva	1496	
PA_atk-s04_01a:1496_1	mettā adhippetā. Karuṇādīsupi eseva nayo. Ime pana cattāro brahmavihārā vaṭṭaṃ honti,	1496	
PA_atk-s04_01a:1496_2	vaṭṭapādā honti, vipassanāpādā honti, diṭṭhadhammasukhavihārā honti, abhiññāpādā	1496	
PA_atk-s04_01a:1496_3	vā nirodhapādā vā honti. Lokuttarā pana na honti. Kasmā? Sattārammaṇattāti.	1496	
PA_atk-s04_01a:1497_0	390. Kāye kāyānupassīti ānāpānapabbaṃ, iriyāpathapabbaṃ, catusampajaññapabbaṃ, paṭikūlamanasikārapabbaṃ,	1497	
PA_atk-s04_01a:1497_1	dhātumanasikārapabbaṃ, navasivathikāpabbāni, ajjhattaparikammavasena cattāri nīlādikasiṇānīti	1497	
PA_atk-s04_01a:1497_2	imasmiṃ aṭṭhārasavidhe kāye tameva kāyaṃ paññāya anupassanto. Viharatīti iriyati	1497	
PA_atk-s04_01a:1497_3	vattati. Iminā imassa aṭṭhārasavidhena kāyānupassanāsatipaṭṭhānabhāvakassa bhikkhuno	1497	
PA_atk-s04_01a:1497_4	iriyāpatho kathito hoti. Ātāpīti tasseva vuttappakārassa satipaṭṭhānassa bhāvanakavīriyena	1497	
PA_atk-s04_01a:1497_5	vīriyavā. Sampajānoti aṭṭhārasavidhena kāyānupassanāsatipaṭṭhānassa pariggāhikapaññāya	1497	
PA_atk-s04_01a:1497_6	sammā pajānanto. Satimāti aṭṭhārasavidhena kāyānupassanāpariggāhikāya satiyā samannāgato.	1497	
PA_atk-s04_01a:1497_7	Vineyya loke abhijjhādomanassanti tasmiṃyeva kāyasaṅkhāte loke pañcakāmaguṇikataṇhañca	1497	
PA_atk-s04_01a:1497_8	paṭighasampayuttadomanassañca vinetvā vikkhambhetvā kāye kāyānupassī viharatīti vuttaṃ	1497	
PA_atk-s04_01a:1497_9	hoti. Ettāvatā kāyānupassanāsatipaṭṭhānavasena suddharūpasammasanameva kathitanti veditabbaṃ.	1497	
PA_atk-s04_01a:1498_0	Vedanāsu vedanānupassīti sukhādibhedāsu vedanāsu “sukhaṃ vedanaṃ vediyamāno sukhaṃ	1498	
PA_atk-s04_01a:1498_1	vedanaṃ vediyāmīti pajānāti. Dukkhaṃ, adukkhamasukhaṃ, sāmisaṃ vā sukhaṃ, nirāmisaṃ	1498	
PA_atk-s04_01a:1498_2	vā sukhaṃ, sāmisaṃ vā dukkhaṃ, nirāmisaṃ vā dukkhaṃ, sāmisaṃ vā adukkhamasukhaṃ,	1498	
PA_atk-s04_01a:1498_3	nirāmisaṃ vā adukkhamasukhaṃ vedanaṃ vediyamāno nirāmisaṃ adukkhamasukhaṃ vedanaṃ	1498	
PA_atk-s04_01a:1498_4	vediyāmīti pajānātī”ti evaṃ vuttaṃ navavidhaṃ vedanaṃ anupassanto. Ātāpītiādinā panettha	1498	
PA_atk-s04_01a:1498_5	navavidhena vedanānupassanāsatipaṭṭhānassa bhāvanāpariggāhikānaṃ vīriyapaññāsatīnaṃ	1498	
PA_atk-s04_01a:1498_6	vasena attho veditabbo. Lokoti cettha vedanā veditabbā.	1498	
PA_atk-s04_01a:1499_0	Cittadhammesupi eseva nayo. Ettha pana citte cittānupassīti “sarāgaṃ vā cittaṃ sarāgaṃ	1499	
PA_atk-s04_01a:1499_1	cittanti pajānātī”ti evaṃ vitthārite soḷasappabhede citte tameva cittaṃ pariggāhikāya	1499	
PA_atk-s04_01a:1499_2	anupassanāya anupassantoti attho. Dhammesu dhammānupassīti “pañca nīvaraṇāni, pañcupādānakkhandhā,	1499	
PA_atk-s04_01a:1499_3	cha ajjhattikabāhirāyatanāni, satta bojjhaṅgā, cattāri ariyasaccānī”ti evaṃ koṭṭhāsavasena	1499	
PA_atk-s04_01a:1499_4	pañcadhā vuttesu dhammesu dhammapariggāhikāya anupassanāya te dhamme anupassantoti	1499	
PA_atk-s04_01a:1499_5	attho. Ettha pana vedanānupassanāsatipaṭṭhāne ca cittānupassanāsatipaṭṭhāne ca suddhaarūpasammasanameva	1499	
PA_atk-s04_01a:1499_6	kathitaṃ, dhammānupassanāsatipaṭṭhāne rūpārūpasammasanaṃ. Iti imāni cattāripi satipaṭṭhānāni	1499	
PA_atk-s04_01a:1499_7	lokiyalokuttaramissakāneva kathitānīti veditabbāni.	1499	
PA_atk-s04_01a:1500_0	394. Anuppannānanti anibbattānaṃ. Pāpakānanti lāmakānaṃ. Akusalānaṃ dhammānanti akosallasambhūtānaṃ	1500	
PA_atk-s04_01a:1500_1	lobhādidhammānaṃ. Anuppādāyāti anibbattanatthāya. Chandaṃ janetīti kattukamyatākusalacchandaṃ	1500	
PA_atk-s04_01a:1500_2	uppādeti. Vāyamatīti payogaṃ parakkamaṃ karoti. Vīriyaṃ ārabhatīti kāyikacetasikavīriyaṃ	1500	
PA_atk-s04_01a:1500_3	karoti. Cittaṃ paggaṇhātīti teneva sahajātavīriyena cittaṃ ukkhipati. Padahatīti	1500	
PA_atk-s04_01a:1500_4	padhānavīriyaṃ karoti.	1500	
PA_atk-s04_01a:1501_0	Uppannānanti jātānaṃ nibbattānaṃ. Kusalānaṃ dhammānanti kosallasambhūtānaṃ alobhādidhammānaṃ.	1501	
PA_atk-s04_01a:1501_1	Ṭhitiyāti ṭhitatthaṃ. Asammosāyāti anassanatthaṃ. Bhiyyobhāvāyāti punappunabhāvāya.	1501	
PA_atk-s04_01a:1501_2	Vepullāyāti vipulabhāvāya. Bhāvanāyāti vaḍḍhiyā. Paripūriyāti paripūraṇatthāya. Ayaṃ	1501	
PA_atk-s04_01a:1501_3	tāva catunnaṃ sammappadhānānaṃ ekapadiko atthuddhāro.	1501	
PA_atk-s04_01a:1502	Ayaṃ pana sammappadhānakathā nāma duvidhā lokiyā lokuttarā ca. Tattha lokiyā sabbapubbabhāge hoti, sā kassapasaṃyuttapariyāyena lokiyamaggakkhaṇeyeva veditabbā. Vuttañhi tattha –	150	
PA_atk-s04_01a:1503_0	“Cattārome, āvuso, sammappadhānā. Katame cattāro? Idhāvuso, bhikkhu ‘anuppannā me	1503	
PA_atk-s04_01a:1503_1	pāpakā akusalā dhammā uppajjamānā anatthāya saṃvatteyyu’nti ātappaṃ karoti, ‘uppannā	1503	
PA_atk-s04_01a:1503_2	me pāpakā akusalā dhammā appahīyamānā anatthāya saṃvatteyyu’nti ātappaṃ karoti, ‘anuppannā	1503	
PA_atk-s04_01a:1503_3	me kusalā dhammā anuppajjamānā anatthāya saṃvatteyyu’nti ātappaṃ karoti, ‘uppannā	1503	
PA_atk-s04_01a:1503_4	me kusalā dhammā nirujjhamānā anatthāya saṃvatteyyu’nti ātappaṃ karotī”ti.	1503	
PA_atk-s04_01a:1504_0	Ettha ca pāpakā akusalāti lobhādayo veditabbā. Anuppannā kusalā dhammāti samathavipassanā	1504	
PA_atk-s04_01a:1504_1	ceva maggo ca. Uppannā kusalā nāma samathavipassanāva. Maggo pana sakiṃ uppajjitvā	1504	
PA_atk-s04_01a:1504_2	nirujjhamāno anatthāya saṃvattanako nāma natthi. So hi phalassa paccayaṃ datvāva	1504	
PA_atk-s04_01a:1504_3	nirujjhati. Purimasmimpi vā samathavipassanāva gahetabbāti vuttaṃ, taṃ pana na yuttaṃ.	1504	
PA_atk-s04_01a:1504_4	Evaṃ lokiyā sammappadhānakathā sabbapubbabhāge kassapasaṃyuttapariyāyena veditabbā.	1504	
PA_atk-s04_01a:1504_5	Lokuttaramaggakkhaṇe panetaṃ ekameva vīriyaṃ catukiccasādhanavasena cattāri nāmāni labhati.	1504	
PA_atk-s04_01a:1505_0	Tattha anuppannānaṃ pāpakānanti ettha “anuppanno ceva kāmacchando”tiādīsu vuttanayena	1505	
PA_atk-s04_01a:1505_1	attho veditabbo. Uppannānaṃ pāpakānanti ettha catubbidhaṃ uppannaṃ vattamānuppannaṃ,	1505	
PA_atk-s04_01a:1505_2	bhutvāvigatuppannaṃ, okāsakatuppannaṃ, bhūmiladdhuppannanti. Tattha ye kilesā vijjamānā	1505	
PA_atk-s04_01a:1505_3	uppādādisamaṅgino, idaṃ vattamānuppannaṃ nāma. Kamme pana javite ārammaṇarasaṃ anubhavitvā	1505	
PA_atk-s04_01a:1505_4	niruddhavipāko bhutvā vigataṃ nāma, kammaṃ uppajjitvā niruddhaṃ bhutvā vigataṃ nāma.	1505	
PA_atk-s04_01a:1505_5	Tadubhayampi bhutvāvigatuppannanti saṅkhaṃ gacchati. Kusalākusalakammaṃ aññakammassa	1505	
PA_atk-s04_01a:1505_6	vipākaṃ paṭibāhitvā attano vipākassa okāsaṃ karoti, evaṃ kate okāse vipāko uppajjamāno	1505	
PA_atk-s04_01a:1505_7	okāsakaraṇato paṭṭhāya uppannoti vuccati, idaṃ okāsakatuppannaṃ nāma. Pañcakkhandhā	1505	
PA_atk-s04_01a:1505_8	pana vipassanāya bhūmi nāma, te atītādibhedā honti. Tesu anusayitakilesā pana atītā	1505	
PA_atk-s04_01a:1505_9	vā anāgatā vā paccuppannā vāti na vattabbā. Atītakkhandhesu anusayitāpi hi appahīnāva	1505	
PA_atk-s04_01a:1505_10	honti, anāgatakkhandhesu anusayitāpi appahīnāva honti, paccuppannakkhandhesu anusayitāpi	15051	
PA_atk-s04_01a:1505_11	appahīnāva honti, idaṃ bhūmiladdhuppannaṃ nāma. Tenāhu porāṇā – “tāsu tāsu bhūmisu	15051	
PA_atk-s04_01a:1505_12	asamugghātagatā kilesā bhūmiladdhuppannāti saṅkhaṃ gacchantī”ti.	15051	
PA_atk-s04_01a:1506_0	Aparampi catubbidhaṃ uppannaṃ samudācāruppannaṃ, ārammaṇādhiggahituppannaṃ, avikkhambhituppannaṃ,	1506	
PA_atk-s04_01a:1506_1	asamugghātituppannanti. Tattha sampati vattamānaṃyeva samudācāruppannaṃ nāma. Sakiṃ	1506	
PA_atk-s04_01a:1506_2	cakkhūni ummīletvā ārammaṇe nimitte gahite anussaritānussaritakkhaṇe kilesā nuppajjissantīti	1506	
PA_atk-s04_01a:1506_3	na vattabbā. Kasmā? Ārammaṇassa adhiggahitattā. Yathā kiṃ? Yathā khīrukkhassa kuṭhāriyā	1506	
PA_atk-s04_01a:1506_4	āhatāhataṭṭhāne khīraṃ na nikkhamissatīti na vattabbā, evaṃ. Idaṃ ārammaṇādhiggahituppannaṃ	1506	
PA_atk-s04_01a:1506_5	nāma. Samāpattiyā avikkhambhitakilesā pana imasmiṃ nāma ṭhānena uppajjissantīti na	1506	
PA_atk-s04_01a:1506_6	vattabbā. Kasmā? Avikkhambhitattā. Yathā kiṃ? Yathā khīrarukkhaṃ kuṭhāriyā āhaneyyuṃ,	1506	
PA_atk-s04_01a:1506_7	imasmiṃ nāma ṭhāne khīraṃ na nikkhameyyāti na vattabbaṃ, evaṃ. Idaṃ avikkhambhituppannaṃ	1506	
PA_atk-s04_01a:1506_8	nāma. Maggena asamugghātitakilesā pana bhavagge nibbattassāpi uppajjantīti purimanayeneva	1506	
PA_atk-s04_01a:1506_9	vitthāretabbaṃ. Idaṃ asamugghātituppannaṃ nāma.	1506	
PA_atk-s04_01a:1507_0	Imesu uppannesu vattamānuppannaṃ, bhutvāvigatuppannaṃ, okāsakatuppannaṃ, samudācāruppannanti	1507	
PA_atk-s04_01a:1507_1	catubbidhaṃ uppannaṃ na maggavajjhaṃ, bhūmiladdhuppannaṃ, ārammaṇādhiggahituppannaṃ,	1507	
PA_atk-s04_01a:1507_2	avikkhambhituppannaṃ, asamugghātituppannanti catubbidhaṃ maggavajjhaṃ. Maggo hi uppajjamāno	1507	
PA_atk-s04_01a:1507_3	ete kilese pajahati. So ye kilese pajahati, te atītā vā anāgatā vā paccuppannā vāti	1507	
PA_atk-s04_01a:1507_4	na vattabbā. Vuttampi cetaṃ –	1507	
PA_atk-s04_01a:1508_0	“Hañci atīte kilese pajahati? Tena hi khīṇaṃyeva khepeti, niruddhaṃ nirodheti, atthaṅgataṃ	1508	
PA_atk-s04_01a:1508_1	atthaṅgameti, atītaṃ yaṃ natthi, taṃ pajahati. Hañci anāgate kilese pajahati? Tena	1508	
PA_atk-s04_01a:1508_2	hi ajātaṃ pajahati, anibbattaṃ anuppannaṃ apātubhūtaṃ pajahati, anāgataṃ yaṃ natthi,	1508	
PA_atk-s04_01a:1508_3	taṃ pajahati. Hañci paccuppanne kilese pajahati? Tena hi ratto rāgaṃ pajahati, duṭṭho	1508	
PA_atk-s04_01a:1508_4	dosaṃ, mūḷho mohaṃ, vinibaddho mānaṃ, parāmaṭṭho diṭṭhiṃ, aniṭṭhaṅgato vicikicchaṃ,	1508	
PA_atk-s04_01a:1508_5	thāmagato anusayaṃ pajahati, kaṇhasukkā dhammā yuganaddhā vattanti, saṃkilesiyā maggabhāvanā	1508	
PA_atk-s04_01a:1508_6	hotīti…pe… tena hi natthi maggabhāvanā, natthi phalasacchikiriyā, natthi kilesappahānaṃ,	1508	
PA_atk-s04_01a:1508_7	natthi dhammābhisamayoti. Atthi maggabhāvanā…pe… atthi dhammābhisamayoti. Yathā kathaṃ	1508	
PA_atk-s04_01a:1508_8	viya? Seyyathāpi taruṇo rukkho…pe… apātubhūtāyeva na pātubhavantī”ti.	1508	
PA_atk-s04_01a:1509_0	Iti pāḷiyaṃ ajātaphalarukkho āgato, jātaphalarukkho pana dīpetabbo. Yathā hi saphalo	1509	
PA_atk-s04_01a:1509_1	taruṇambarukkho, tassa phalāni manussā paribhuñjeyyuṃ, sesāni pātetvā pacchiyo pūreyyuṃ,	1509	
PA_atk-s04_01a:1509_2	athañño puriso taṃ pharasunā chindeyya. Tenassa neva atītāni phalāni nāsitāni honti,	1509	
PA_atk-s04_01a:1509_3	na anāgatapaccuppannāni ca nāsitāni. Atītāni hi manussehi paribhuttāni, anāgatāni	1509	
PA_atk-s04_01a:1509_4	anibbattāni, na sakkā nāsetuṃ. Yasmiṃ pana samaye so chinno, tadā phalāniyeva natthīti	1509	
PA_atk-s04_01a:1509_5	paccuppannānipi anāsitāni. Sace pana rukkho acchinno assa, athassa pathavīrasañca	1509	
PA_atk-s04_01a:1509_6	āporasañca āgamma yāni phalāni nibbatteyyuṃ, tāni nāsitāni honti. Tāni hi ajātāneva	1509	
PA_atk-s04_01a:1509_7	na jāyanti, anibbattāneva na nibbattanti, apātubhūtāneva na pātubhavanti. Evameva	1509	
PA_atk-s04_01a:1509_8	maggo nāpi atītādibhede kilese pajahati, nāpi na pajahati. Yesañhi kilesānaṃ maggena	1509	
PA_atk-s04_01a:1509_9	khandhesu apariññātesu uppatti siyā, maggena uppajjitvā khandhānaṃ pariññātattā te	1509	
PA_atk-s04_01a:1509_10	kilesā ajātāva na jāyanti, anibbattāva na nibbattanti, apātubhūtāva na pātubhavanti.	15091	
PA_atk-s04_01a:1509_11	Taruṇaputtāya itthiyā puna avijāyanatthaṃ byādhitānaṃ rogavūpasamanatthaṃ pītabhesajjehi	15091	
PA_atk-s04_01a:1509_12	vāpi ayamattho vibhāvetabbo. Evaṃ maggo ye kilese pajahati, te atītā vā anāgatā vā	15091	
PA_atk-s04_01a:1509_13	paccuppannā vāti na vattabbā. Na ca maggo kilese na pajahati. Ye pana maggo kilese	15091	
PA_atk-s04_01a:1509_14	pajahati, te sandhāya “uppannānaṃ pāpakāna”ntiādi vuttaṃ.	15091	
PA_atk-s04_01a:1510_0	Na kevalañca maggo kileseyeva pajahati, kilesānaṃ pana appahīnattā ye uppajjeyyuṃ	1510	
PA_atk-s04_01a:1510_1	upādinnakkhandhā, tepi pajahatiyeva. Vuttampi cetaṃ – “sotāpattimaggañāṇena abhisaṅkhāraviññāṇassa	1510	
PA_atk-s04_01a:1510_2	nirodhena satta bhave ṭhapetvā anamatagge saṃsāre ye uppajjeyyuṃ nāmañca rūpañca,	1510	
PA_atk-s04_01a:1510_3	etthete nirujjhantī”ti vitthāro. Iti maggo upādinnato anupādinnato ca vuṭṭhāti. Bhavavasena	1510	
PA_atk-s04_01a:1510_4	pana sotāpattimaggo apāyabhavato vuṭṭhāti, sakadāgāmimaggo sugatibhavekadesato, anāgāmimaggo	1510	
PA_atk-s04_01a:1510_5	sugatikāmabhavato, arahattamaggo rūpārūpabhavato vuṭṭhāti. Sabbabhavehi vuṭṭhātiyevātipi vadanti.	1510	
PA_atk-s04_01a:1511_0	Atha maggakkhaṇe kathaṃ anuppannānaṃ uppādāya bhāvanā hoti, kathaṃ vā uppannānaṃ	1511	
PA_atk-s04_01a:1511_1	ṭhitiyāti? Maggappavattiyā eva. Maggo hi pavattamāno pubbe anuppannapubbattā anuppanno	1511	
PA_atk-s04_01a:1511_2	nāma vuccati. Anāgatapubbañhi ṭhānaṃ gantvā ananubhūtapubbaṃ vā ārammaṇaṃ anubhavitvā	1511	
PA_atk-s04_01a:1511_3	vattāro bhavanti; “anāgataṭṭhānaṃ āgatamha, ananubhūtaṃ ārammaṇaṃ anubhavāmā”ti.	1511	
PA_atk-s04_01a:1511_4	Yā cassa pavatti, ayameva ṭhiti nāmāti “ṭhitiyā bhāvetī”ti vattuṃ vaṭṭati. Evametassa	1511	
PA_atk-s04_01a:1511_5	bhikkhuno idaṃ lokuttaramaggakkhaṇe vīriyaṃ “anuppannānaṃ pāpakānaṃ akusalānaṃ dhammānaṃ	1511	
PA_atk-s04_01a:1511_6	anuppādāyā”tiādīni cattāri nāmāni labhati. Ayaṃ lokuttaramaggakkhaṇe sammappadhānakathā.	1511	
PA_atk-s04_01a:1511_7	Imasmiṃ pana sutte lokiyalokuttaramissakāneva sammappadhānāni kathitāni.	1511	
PA_atk-s04_01a:1512_0	398-401. Iddhipādesu chandaṃ nissāya pavatto samādhi chandasamādhi, padhānabhūtā	1512	
PA_atk-s04_01a:1512_1	saṅkhārā padhānasaṅkhārā. Samannāgatanti tehi dhammehi upetaṃ. Iddhiyā pādaṃ, iddhibhūtaṃ	1512	
PA_atk-s04_01a:1512_2	vā pādanti iddhipādaṃ. Sesesupi eseva nayo. Ayamettha saṅkhepo, vitthāro pana iddhipādavibhaṅge	1512	
PA_atk-s04_01a:1512_3	āgato eva. Visuddhimagge panassa attho dīpito. Tatrāyaṃ bhikkhu yadā chandādīsu ekaṃ	1512	
PA_atk-s04_01a:1512_4	dhuraṃ nissāya vipassanaṃ vaḍḍhetvā arahattaṃ pāpuṇāti, tadāssa paṭhamiddhipādo pubbabhāge	1512	
PA_atk-s04_01a:1512_5	lokiyo, aparabhāge lokuttaro. Evaṃ sesāpīti. Imasmimpi sutte lokiyalokuttarāva iddhipādā kathitā.	1512	
PA_atk-s04_01a:1513_0	402-406. Saddhindriyaṃ bhāvetītiādīsu saddhāva attano saddhādhure indaṭṭhaṃ karotīti	1513	
PA_atk-s04_01a:1513_1	saddhindriyaṃ. Vīriyindriyādīsupi eseva nayo. Bhāvetīti ettha pana ādikammiko yogāvacaro	1513	
PA_atk-s04_01a:1513_2	tīhi kāraṇehi saddhindriyaṃ visodhento saddhindriyaṃ bhāveti nāma. Vīriyindriyādīsupi	1513	
PA_atk-s04_01a:1513_3	eseva nayo. Vuttañhetaṃ –	1513	
PA_atk-s04_01a:1514	“Assaddhe puggale parivajjayato, saddhe puggale sevato bhajato payirupāsato, pasādanīye suttante paccavekkhato imehi tīhākārehi saddhindriyaṃ visujjhati.	151	
PA_atk-s04_01a:1515	“Kusīte puggale parivajjayato, āraddhavīriye puggale sevato bhajato payirupāsato, sammappadhāne paccavekkhato imehi tīhākārehi vīriyindriyaṃ visujjhati.	151	
PA_atk-s04_01a:1516	“Muṭṭhassatī puggale parivajjayato, upaṭṭhitassatī puggale sevato bhajato payirupāsato, satipaṭṭhāne paccavekkhato imehi tīhākārehi satindriyaṃ visujjhati.	151	
PA_atk-s04_01a:1517	“Asamāhite puggale parivajjayato, samāhite puggale sevato bhajato payirupāsato, jhānavimokkhe paccavekkhato imehi tīhākārehi samādhindriyaṃ visujjhati.	151	
PA_atk-s04_01a:1518	“Duppaññe puggale parivajjayato, paññavante puggale sevato bhajato payirupāsato, gambhīrañāṇacariyaṃ paccavekkhato imehi tīhākārehi paññindriyaṃ visujjhatī”ti.	151	
PA_atk-s04_01a:1519_0	Ettha ca gambhīrañāṇacariyaṃ paccavekkhatoti saṇhasukhumaṃ khandhantaraṃ, āyatanantaraṃ,	1519	
PA_atk-s04_01a:1519_1	dhātantaraṃ, indriyabalabojjhaṅgantaraṃ, maggantaraṃ, phalantarañca paccavekkhantassāti	1519	
PA_atk-s04_01a:1519_2	attho. Imesañhi tiṇṇaṃ tiṇṇaṃ kāraṇānaṃ vasena akatābhiniveso ādikammiko yogāvacaro	1519	
PA_atk-s04_01a:1519_3	saddhādhurādīsu abhinivesaṃ paṭṭhapetvā bhāvento avasāne vivaṭṭetvā arahattaṃ gaṇhati.	1519	
PA_atk-s04_01a:1519_4	So yāva arahattamaggā imāni indriyāni bhāveti nāma, arahattaphale patte bhāvitindriyo	1519	
PA_atk-s04_01a:1519_5	nāma hotīti. Evaṃ imānipi pañcindriyāni lokiyalokuttarāneva kathitānīti.	1519	
PA_atk-s04_01a:1520_0	Saddhābalādīsu saddhāyeva akampiyaṭṭhena balanti saddhābalaṃ. Vīriyabalādīsupi eseva	1520	
PA_atk-s04_01a:1520_1	nayo. Ettha hi saddhā assaddhiye na kampati, vīriyaṃ kosajjena na kampati, sati muṭṭhassaccena	1520	
PA_atk-s04_01a:1520_2	na kampati, samādhi uddhacce na kampati, paññā avijjāya na kampatīti sabbānipi akampiyaṭṭhena	1520	
PA_atk-s04_01a:1520_3	balānīti vuccanti. Bhāvanānayo panettha indriyabhāvanāyaṃ vuttanayeneva veditabboti.	1520	
PA_atk-s04_01a:1520_4	Imāni lokiyalokuttarāneva kathitānīti.	1520	
PA_atk-s04_01a:1521_0	418. Satisambojjhaṅgaṃ bhāvetīti ettha ayaṃ ādikammikānaṃ kulaputtānaṃ vasena saddhiṃ	1521	
PA_atk-s04_01a:1521_1	atthavaṇṇanāya bhāvanānayo. Tattha satisambojjhaṅgantiādinā nayena vuttānaṃ sattannaṃ	1521	
PA_atk-s04_01a:1521_2	ādipadānaṃ tāva ayamatthavaṇṇanā – satisambojjhaṅge tāva saraṇaṭṭhena sati, sā panesā	1521	
PA_atk-s04_01a:1521_3	upaṭṭhānalakkhaṇā, apilāpanalakkhaṇā vā. Vuttampi cetaṃ – “yathā, mahārāja, rañño	1521	
PA_atk-s04_01a:1521_4	bhaṇḍāgāriko rañño sāpateyyaṃ apilāpeti ‘ettakaṃ, mahārāja, hiraññaṃ, ettakaṃ suvaṇṇaṃ,	1521	
PA_atk-s04_01a:1521_5	ettakaṃ sāpateyya’nti. Evameva kho, mahārāja, sati uppajjamānā kusalākusalasāvajjānavajjahīnappaṇītakaṇhasukkasappaṭibhāge	1521	
PA_atk-s04_01a:1521_6	dhamme apilāpeti ime cattāro satipaṭṭhānā”ti vitthāro. Apilāpanarasā, kiccavaseneva	1521	
PA_atk-s04_01a:1521_7	hissā etaṃ lakkhaṇaṃ therena vuttaṃ. Asammosarasā vā, gocarābhimukhībhāvapaccupaṭṭhānā.	1521	
PA_atk-s04_01a:1521_8	Sati eva sambojjhaṅgoti satisambojjhaṅgo.	1521	
PA_atk-s04_01a:1522_0	Tattha bodhiyā, bodhissa vā aṅgoti bojjhaṅgo. Kiṃ vuttaṃ hoti? Yā hi ayaṃ dhammasāmaggīyāya	1522	
PA_atk-s04_01a:1522_1	lokiyalokuttaramaggakkhaṇe uppajjamānāya līnuddhaccapatiṭṭhānāyūhanakāmasukhaattakilamathānuyogaucchedasassatābhinivesādīnaṃ	1522	
PA_atk-s04_01a:1522_2	anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya	1522	
PA_atk-s04_01a:1522_3	dhammasāmaggiyā ariyasāvako bujjhatīti katvā bodhīti vuccati, bujjhatīti kilesasantānaniddāya	1522	
PA_atk-s04_01a:1522_4	uṭṭhahati, cattāri vā ariyasaccāni paṭivijjhati, nibbānameva vā sacchikarotīti vuttaṃ	1522	
PA_atk-s04_01a:1522_5	hoti. Yathāha – “satta bojjhaṅge bhāvetvā anuttaraṃ sammāsambodhiṃ abhisambuddho”ti.	1522	
PA_atk-s04_01a:1522_6	Tassā dhammasāmaggisaṅkhātāya bodhiyā aṅgotipi bojjhaṅgo jhānaṅgamaggaṅgādayo viya.	1522	
PA_atk-s04_01a:1522_7	Yopesa yathāvuttappakārāya etāya dhammasāmaggiyā bujjhatīti katvā ariyasāvako bodhīti	1522	
PA_atk-s04_01a:1522_8	vuccati, tassa aṅgotipi bojjhaṅgo senaṅgarathaṅgādayo viya. Tenāhu aṭṭhakathācariyā	1522	
PA_atk-s04_01a:1522_9	– “bujjhanakassa puggalassa aṅgāti vā bojjhaṅgā”ti.	1522	
PA_atk-s04_01a:1523_0	Apica “bojjhaṅgāti kenaṭṭhena bojjhaṅgā? Bodhāya saṃvattantīti bojjhaṅgā, bujjhantīti	1523	
PA_atk-s04_01a:1523_1	bojjhaṅgā, anubujjhantīti bojjhaṅgā, paṭibujjhantīti bojjhaṅgā, sambujjhantīti bojjhaṅgā”ti	1523	
PA_atk-s04_01a:1523_2	iminā paṭisambhidānayenāpi bojjhaṅgattho veditabbo. Pasattho sundaro ca bojjhaṅgo	1523	
PA_atk-s04_01a:1523_3	sambojjhaṅgo, sati eva sambojjhaṅgo satisambojjhaṅgo, taṃ satisambojjhaṅgaṃ.	1523	
PA_atk-s04_01a:1524_0	Dhammavicayasambojjhaṅgantiādīsupi catusaccadhamme vicinatīti dhammavicayo. So pavicayalakkhaṇo,	1524	
PA_atk-s04_01a:1524_1	obhāsanaraso, asammohapaccupaṭṭhāno. Vīrabhāvato, vidhinā īrayitabbato ca vīriyaṃ.	1524	
PA_atk-s04_01a:1524_2	Taṃ paggahalakkhaṇaṃ, upathambhanarasaṃ, anosīdanapaccupaṭṭhānaṃ. Pīṇayatīti pīti.	1524	
PA_atk-s04_01a:1524_3	Sā pharaṇalakkhaṇā, tuṭṭhilakkhaṇā vā, kāyacittānaṃ pīṇanarasā, nesaṃyeva odagyapaccupaṭṭhānā.	1524	
PA_atk-s04_01a:1524_4	Kāyacittadarathappassambhanato passaddhi. Sā upasamalakkhaṇā, kāyacittadarathamaddanarasā,	1524	
PA_atk-s04_01a:1524_5	kāyacittānaṃ aparipphandasītibhāvapaccupaṭṭhānā. Samādhānato samādhi. So avikkhepalakkhaṇo,	1524	
PA_atk-s04_01a:1524_6	avisāralakkhaṇo vā, cittacetasikānaṃ sampiṇḍanaraso, cittaṭṭhitipaccupaṭṭhāno. Ajjhupekkhanato	1524	
PA_atk-s04_01a:1524_7	upekkhā. Sā paṭisaṅkhānalakkhaṇā, samavāhitalakkhaṇā vā, ūnādhikanivāraṇarasā, pakkhapātupacchedanarasā	1524	
PA_atk-s04_01a:1524_8	vā, majjhattabhāvapaccupaṭṭhānā. Sesaṃ vuttanayameva. Bhāvetīti brūheti vaḍḍheti, uppādetīti attho.	1524	
PA_atk-s04_01a:1525_0	Tattha cattāro dhammā satisambojjhaṅgassa uppādāya saṃvattantīti veditabbā satisampajaññaṃ	1525	
PA_atk-s04_01a:1525_1	muṭṭhassatipuggalaparivajjanatā upaṭṭhitassatipuggalasevanatā tadadhimuttatāti. Abhikkantādīsu	1525	
PA_atk-s04_01a:1525_2	hi sattasu ṭhānesu satisampajaññena, bhattanikkhittakākasadise muṭṭhassatipuggale	1525	
PA_atk-s04_01a:1525_3	parivajjanena, tissadattattheraabhayattherādisadise upaṭṭhitassatipuggale sevanena,	1525	
PA_atk-s04_01a:1525_4	ṭhānanisajjādīsu satisamuṭṭhāpanatthaṃ ninnapoṇapabbhāracittatāya ca satisambojjhaṅgo	1525	
PA_atk-s04_01a:1525_5	uppajjati. Tasmā ādikammiko kulaputto imehi catūhi kāraṇehi satisambojjhaṅgaṃ samuṭṭhāpetvā	1525	
PA_atk-s04_01a:1525_6	tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti. So yāva	1525	
PA_atk-s04_01a:1525_7	arahattamaggā satisambojjhaṅgaṃ bhāveti nāma, phale patte bhāvito nāma hoti.	1525	
PA_atk-s04_01a:1526_0	Satta dhammā dhammavicayasambojjhaṅgassa uppādāya saṃvattanti paripucchakatā, vatthuvisadakiriyā,	1526	
PA_atk-s04_01a:1526_1	indriyasamattapaṭipādanā, duppaññapuggalaparivajjanā, paññavantapuggalasevanā, gambhīrañāṇacariyapaccavekkhaṇā,	1526	
PA_atk-s04_01a:1526_2	tadadhimuttatāti. Tattha paripucchakatāti khandhadhātuāyatanaindriyabalabojjhaṅgamaggaṅgajhānasamathavipassanānaṃ	1526	
PA_atk-s04_01a:1526_3	atthasannissitaparipucchābahulatā.	1526	
PA_atk-s04_01a:1527_0	Vatthuvisadakiriyāti ajjhattikabāhirānaṃ vatthūnaṃ visadabhāvakaraṇaṃ. Yadā hissa	1527	
PA_atk-s04_01a:1527_1	kesanakhalomā dīghā honti, sarīraṃ vā uppannadosañceva sedamalamakkhitañca, tadā	1527	
PA_atk-s04_01a:1527_2	ajjhattikaṃ vatthu avisadaṃ hoti aparisuddhaṃ. Yadā pana cīvaraṃ jiṇṇaṃ kiliṭṭhaṃ	1527	
PA_atk-s04_01a:1527_3	duggandhaṃ vā hoti, senāsanaṃ vā uklāpaṃ, tadā bāhiraṃ vatthu avisadaṃ hoti aparisuddhaṃ.	1527	
PA_atk-s04_01a:1527_4	Tasmā kesādicchedanena uddhaṃvirecanaadhovirecanādīhi sarīrasallahukabhāvakaraṇena	1527	
PA_atk-s04_01a:1527_5	ucchādananahāpanena ca ajjhattikavatthu visadaṃ kātabbaṃ. Sūcikammadhovanarajanaparibhaṇḍakaraṇādīhi	1527	
PA_atk-s04_01a:1527_6	bāhiravatthu visadaṃ kātabbaṃ. Etasmiñhi ajjhattikabāhire vatthumhi avisade uppannesu	1527	
PA_atk-s04_01a:1527_7	cittacetasikesu ñāṇampi avisadaṃ hoti aparisuddhaṃ aparisuddhāni dīpakapallavaṭṭitelādīni	1527	
PA_atk-s04_01a:1527_8	nissāya uppannadīpasikhāya obhāso viya. Visade pana ajjhattikabāhire vatthumhi uppannesu	1527	
PA_atk-s04_01a:1527_9	cittacetasikesu ñāṇampi visadaṃ hoti parisuddhāni dīpakapallavaṭṭitelādīni nissāya	1527	
PA_atk-s04_01a:1527_10	uppannadīpasikhāya obhāso viya. Tena vuttaṃ – “vatthuvisadakiriyā dhammavicayasambojjhaṅgassa	15271	
PA_atk-s04_01a:1527_11	uppādāya saṃvattatī”ti.	15271	
PA_atk-s04_01a:1528_0	Indriyasamattapaṭipādanā nāma saddhādīnaṃ indriyānaṃ samabhāvakaraṇaṃ. Sace hissa	1528	
PA_atk-s04_01a:1528_1	saddhindriyaṃ balavaṃ hoti, itarāni mandāni, tato vīriyindriyaṃ paggahakiccaṃ, satindriyaṃ	1528	
PA_atk-s04_01a:1528_2	upaṭṭhānakiccaṃ, samādhindriyaṃ avikkhepakiccaṃ, paññindriyaṃ dassanakiccaṃ kātuṃ	1528	
PA_atk-s04_01a:1528_3	na sakkoti. Tasmā taṃ dhammasabhāvapaccavekkhaṇena vā, yathā vā manasikaroto balavaṃ	1528	
PA_atk-s04_01a:1528_4	jātaṃ, tathā amanasikārena hāpetabbaṃ. Vakkalittheravatthu cettha nidassanaṃ. Sace	1528	
PA_atk-s04_01a:1528_5	pana vīriyindriyaṃ balavaṃ hoti, atha neva saddhindriyaṃ adhimokkhakiccaṃ kātuṃ sakkoti,	1528	
PA_atk-s04_01a:1528_6	na itarāni itarakiccabhedaṃ. Tasmā taṃ passaddhādibhāvanāya hāpetabbaṃ. Tatrāpi soṇattherassa	1528	
PA_atk-s04_01a:1528_7	vatthu dassetabbaṃ. Evaṃ sesesupi ekassa balavabhāve sati itaresaṃ attano kiccesu	1528	
PA_atk-s04_01a:1528_8	asamatthatā veditabbā.	1528	
PA_atk-s04_01a:1529_0	Visesato panettha saddhāpaññānaṃ samādhivīriyānañca samataṃ pasaṃsanti. Balavasaddho	1529	
PA_atk-s04_01a:1529_1	hi mandapañño mudhappasanno hoti, avatthumhi pasīdati. Balavapañño mandasaddho kerāṭikapakkhaṃ	1529	
PA_atk-s04_01a:1529_2	bhajati, bhesajjasamuṭṭhito viya rogo atekiccho hoti. Cittuppādamatteneva kusalaṃ	1529	
PA_atk-s04_01a:1529_3	hotīti atidhāvitvā dānādīni akaronto niraye uppajjati. Ubhinnaṃ samatāya vatthusmiṃyeva	1529	
PA_atk-s04_01a:1529_4	pasīdati. Balavasamādhiṃ pana mandavīriyaṃ samādhissa kosajjapakkhattā kosajjaṃ abhibhavati.	1529	
PA_atk-s04_01a:1529_5	Balavavīriyaṃ mandasamādhiṃ vīriyassa uddhaccapakkhattā uddhaccaṃ abhibhavati. Samādhi	1529	
PA_atk-s04_01a:1529_6	pana vīriyena saṃyojito kosajje patituṃ na labhati, vīriyaṃ samādhinā saṃyojitaṃ	1529	
PA_atk-s04_01a:1529_7	uddhacce patituṃ na labhati. Tasmā taṃ ubhayaṃ samaṃ kattabbaṃ. Ubhayasamatāya hi appanā hoti.	1529	
PA_atk-s04_01a:1530_0	Apica samādhikammikassa balavatīpi saddhā vaṭṭati. Evañhi saddahanto okappento appanaṃ	1530	
PA_atk-s04_01a:1530_1	pāpuṇissati. Samādhipaññāsu pana samādhikammikassa ekaggatā balavatī vaṭṭati. Evañhi	1530	
PA_atk-s04_01a:1530_2	so appanaṃ pāpuṇāti. Vipassanākammikassa paññā balavatī vaṭṭati. Evañhi so lakkhaṇapaṭivedhaṃ	1530	
PA_atk-s04_01a:1530_3	pāpuṇāti. Ubhinnaṃ pana samatāyapi appanā hotiyeva. Sati pana sabbattha balavatī	1530	
PA_atk-s04_01a:1530_4	vaṭṭati. Sati hi cittaṃ uddhaccapakkhikānaṃ saddhāvīriyapaññānaṃ vasena uddhaccapātato	1530	
PA_atk-s04_01a:1530_5	kosajjapakkhikena ca samādhinā kosajjapātato rakkhati. Tasmā sā loṇadhūpanaṃ viya	1530	
PA_atk-s04_01a:1530_6	sabbabyañjanesu, sabbakammiko amacco viya ca sabbarājakiccesu, sabbattha icchitabbā.	1530	
PA_atk-s04_01a:1530_7	Tenāha – “sati ca pana sabbatthikā vuttā bhagavatā. Kiṃ kāraṇā? Cittañhi satipaṭisaraṇaṃ,	1530	
PA_atk-s04_01a:1530_8	ārakkhapaccupaṭṭhānā ca sati, na vinā satiyā cittassa paggahaniggaho hotī”ti.	1530	
PA_atk-s04_01a:1531_0	Duppaññapuggalaparivajjanā nāma khandhādibhedesu anogāḷhapaññānaṃ dummedhapuggalānaṃ	1531	
PA_atk-s04_01a:1531_1	ārakā parivajjanaṃ. Paññavantapuggalasevanā nāma samapaññāsalakkhaṇapariggāhikāya	1531	
PA_atk-s04_01a:1531_2	udayabbayapaññāya samannāgatapuggalasevanā. Gambhīrañāṇacariyapaccavekkhaṇā nāma	1531	
PA_atk-s04_01a:1531_3	gambhīresu khandhādīsu pavattāya gambhīrapaññāya pabhedapaccavekkhaṇā. Tadadhimuttatā	1531	
PA_atk-s04_01a:1531_4	nāma ṭhānanisajjādīsu dhammavicayasambojjhaṅgasamuṭṭhāpanatthaṃ ninnapoṇapabbhāracittatā.	1531	
PA_atk-s04_01a:1531_5	Tasmā ādikammiko kulaputto imehi sattahi kāraṇehi dhammavicayasambojjhaṅgaṃ samuṭṭhāpetvā	1531	
PA_atk-s04_01a:1531_6	tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti. So yāva	1531	
PA_atk-s04_01a:1531_7	arahattamaggā dhammavicayasambojjhaṅgaṃ bhāveti nāma, phale patte bhāvito nāma hoti.	1531	
PA_atk-s04_01a:1532_0	Ekādasa dhammā vīriyasambojjhaṅgassa uppādāya saṃvattanti – apāyabhayapaccavekkhaṇatā,	1532	
PA_atk-s04_01a:1532_1	ānisaṃsadassāvitā, gamanavīthipaccavekkhaṇatā, piṇḍapātāpacāyanatā, dāyajjamahattapaccavekkhaṇatā,	1532	
PA_atk-s04_01a:1532_2	satthumahattapaccavekkhaṇatā, jātimahattapaccavekkhaṇatā, sabrahmacārimahattapaccavekkhaṇatā,	1532	
PA_atk-s04_01a:1532_3	kusītapuggalaparivajjanatā, āraddhavīriyapuggalasevanatā, tadadhimuttatāti.	1532	
PA_atk-s04_01a:1533_0	Tattha “nirayesu pañcavidhabandhanakammakaraṇato paṭṭhāya mahādukkhaṃ anubhavanakālepi,	1533	
PA_atk-s04_01a:1533_1	tiracchānayoniyaṃ jālakkhipakuminādīhi gahitakālepi, pājanakaṇṭakādippahāratunnassa	1533	
PA_atk-s04_01a:1533_2	pana sakaṭavahanādikālepi, pettivisaye anekānipi vassasahassāni ekaṃ buddhantarampi	1533	
PA_atk-s04_01a:1533_3	khuppipāsāhi āturībhūtakālepi, kālakañjikaasuresu saṭṭhihatthaasītihatthappamāṇena	1533	
PA_atk-s04_01a:1533_4	aṭṭhicammamatteneva attabhāvena vātātapādidukkhānubhavanakālepi na sakkā vīriyasambojjhaṅgaṃ	1533	
PA_atk-s04_01a:1533_5	uppādetuṃ. Ayameva te bhikkhu kālo”ti evaṃ apāyabhayaṃ paccavekkhantassāpi vīriyasambojjhaṅgo uppajjati.	1533	
PA_atk-s04_01a:1534_0	“Na sakkā kusītena nava lokuttaradhammā laddhuṃ, āraddhavīriyeneva sakkā, ayamānisaṃso	1534	
PA_atk-s04_01a:1534_1	vīriyassā”ti evaṃ ānisaṃsadassāvinopi uppajjati. “Sabbabuddhapaccekabuddhamahāsāvakehi	1534	
PA_atk-s04_01a:1534_2	gatamaggova gantabbo, so ca na sakkā kusītena gantu”nti evaṃ gamanavīthiṃ paccavekkhantassāpi uppajjati.	1534	
PA_atk-s04_01a:1535_0	“Ye taṃ piṇḍapātādīhi upaṭṭhahanti, ime te manussā neva ñātakā, na dāsakammakarā,	1535	
PA_atk-s04_01a:1535_1	nāpi taṃ nissāya jīvissāmāti te paṇītāni piṇḍapātādīni denti. Atha kho attano kārānaṃ	1535	
PA_atk-s04_01a:1535_2	mahapphalataṃ paccāsīsamānā denti. Satthārāpi ‘ayaṃ ime paccaye paribhuñjitvā kāyadaḷhībahulo	1535	
PA_atk-s04_01a:1535_3	sukhaṃ viharissatī’ti na evaṃ sampassatā tuyhaṃ paccayā anuññātā, atha kho ‘ayaṃ	1535	
PA_atk-s04_01a:1535_4	ime paribhuñjamāno samaṇadhammaṃ katvā vaṭṭadukkhato muccissatī’ti te paccayā anuññātā.	1535	
PA_atk-s04_01a:1535_5	So dāni tvaṃ kusīto viharanto na taṃ piṇḍapātaṃ apacāyissasi. Āraddhavīriyasseva	1535	
PA_atk-s04_01a:1535_6	hi piṇḍāpacāyanaṃ nāma hotī”ti evaṃ piṇḍapātāpacāyanaṃ paccavekkhantassāpi uppajjati	1535	
PA_atk-s04_01a:1535_7	mahāmittattherassa viya piṇḍapātiyatissattherassa viya ca.	1535	
PA_atk-s04_01a:1536_0	Mahāmittatthero kira kassakaleṇe nāma paṭivasati. Tassa ca gocaragāme ekā mahāupāsikā	1536	
PA_atk-s04_01a:1536_1	theraṃ puttaṃ katvā paṭijaggati. Sā ekadivasaṃ araññaṃ gacchantī dhītaraṃ āha – “amma,	1536	
PA_atk-s04_01a:1536_2	asukasmiṃ ṭhāne purāṇataṇḍulā, asukasmiṃ khīraṃ, asukasmiṃ sappi, asukasmiṃ phāṇitaṃ,	1536	
PA_atk-s04_01a:1536_3	tava bhātikassa ayyamittassa āgatakāle bhattaṃ pacitvā khīrasappiphāṇitehi saddhiṃ	1536	
PA_atk-s04_01a:1536_4	dehi, datvā tvañca bhuñjeyyāsi. Ahaṃ pana hiyyo pakkaṃ pārivāsikabhattaṃ kañjiyena	1536	
PA_atk-s04_01a:1536_5	bhuttamhī”ti. Divā kiṃ bhuñjissasi, ammāti? Sākapaṇṇaṃ pakkhipitvā kaṇataṇḍulehi	1536	
PA_atk-s04_01a:1536_6	ambilayāguṃ pacitvā ṭhapehi, ammāti.	1536	
PA_atk-s04_01a:1537_0	Thero cīvaraṃ pārupitvā pattaṃ nīharantova taṃ saddaṃ sutvā attānaṃ ovadi – “mahāupāsikā	1537	
PA_atk-s04_01a:1537_1	kira kañjiyena pārivāsikabhattaṃ bhuñji, divāpi kaṇapaṇṇambilayāguṃ bhuñjissati,	1537	
PA_atk-s04_01a:1537_2	tuyhaṃ atthāya pana purāṇataṇḍulādīni ācikkhati. Taṃ nissāya kho panesā neva khettaṃ	1537	
PA_atk-s04_01a:1537_3	na vatthuṃ na bhattaṃ na vatthaṃ paccāsīsati, tisso pana sampattiyo patthayamānā	1537	
PA_atk-s04_01a:1537_4	deti. Tvaṃ etissā tā sampattiyo dātuṃ sakkhissasi, na sakkhissasīti, ayaṃ kho pana	1537	
PA_atk-s04_01a:1537_5	piṇḍapāto tayā sarāgena sadosena samohena na sakkā gaṇhitu”nti pattaṃ thavikāya pakkhipitvā	1537	
PA_atk-s04_01a:1537_6	gaṇṭhikaṃ muñcitvā nivattitvā kassakaleṇameva gantvā pattaṃ heṭṭhāmañce, cīvarañca	1537	
PA_atk-s04_01a:1537_7	cīvaravaṃse ṭhapetvā, “arahattaṃ apāpuṇitvā na nikkhamissāmī”ti vīriyaṃ adhiṭṭhahitvā	1537	
PA_atk-s04_01a:1537_8	nisīdi. Dīgharattaṃ appamatto hutvā nivutthabhikkhu vipassanaṃ vaḍḍhetvā purebhattameva	1537	
PA_atk-s04_01a:1537_9	arahattaṃ patvā vikasamānamiva padumaṃ mahākhīṇāsavo sitaṃ karontova nikkhami. Leṇadvāre	1537	
PA_atk-s04_01a:1537_10	rukkhamhi adhivatthā devatā –	15371	
PA_atk-s04_01a:1538	“Namo te purisājañña, namo te purisuttama;	153	
PA_atk-s04_01a:1539	Yassa te āsavā khīṇā, dakkhiṇeyyosi mārisā”ti. –	153	
PA_atk-s04_01a:1540_0	Udānaṃ udānetvā, “bhante, piṇḍāya paviṭṭhānaṃ tumhādisānaṃ arahantānaṃ bhikkhaṃ datvā	1540	
PA_atk-s04_01a:1540_1	mahallakitthiyo dukkhā muccissantī”ti āha. Thero uṭṭhahitvā dvāraṃ vivaritvā kālaṃ	1540	
PA_atk-s04_01a:1540_2	olokento “pātoyevā”ti ñatvā pattacīvaraṃ ādāya gāmaṃ pāvisi.	1540	
PA_atk-s04_01a:1541_0	Dārikāpi bhattaṃ sampādetvā “idāni me bhātā āgamissati, idāni me bhātā āgamissatī”ti	1541	
PA_atk-s04_01a:1541_1	dvāraṃ olokayamānā nisīdi. Sā there gharadvāraṃ sampatte pattaṃ gahetvā sappiphāṇitayojitassa	1541	
PA_atk-s04_01a:1541_2	khīrapiṇḍapātassa pūretvā hatthe ṭhapesi. Thero “sukhaṃ hotū”ti anumodanaṃ katvā	1541	
PA_atk-s04_01a:1541_3	pakkāmi. Sāpi taṃ olokayamānāva aṭṭhāsi. Therassa hi tadā ativiya parisuddho chavivaṇṇo	1541	
PA_atk-s04_01a:1541_4	ahosi, vippasannāni indriyāni, mukhaṃ bandhanā pavuttatālapakkaṃ viya ativiya virocittha.	1541	
PA_atk-s04_01a:1542_0	Mahāupāsikā araññato āgantvā “kiṃ, amma, bhātiko te āgato”ti pucchi. Sā sabbaṃ taṃ	1542	
PA_atk-s04_01a:1542_1	pavattiṃ ārocesi. Upāsikā “ajja me puttassa pabbajitakiccaṃ matthakaṃ patta”nti ñatvā	1542	
PA_atk-s04_01a:1542_2	“abhiramati te, amma, bhātā buddhasāsane, na ukkaṇṭhatī”ti āha.	1542	
PA_atk-s04_01a:1543_0	Piṇḍapātikatissattheravatthu pana evaṃ veditabbaṃ – mahāgāme kira eko daliddapuriso	1543	
PA_atk-s04_01a:1543_1	dāruvikkayena jīvikaṃ kappeti. So teneva kāraṇena nāmaṃ labhitvā dārubhaṇḍakamahātisso	1543	
PA_atk-s04_01a:1543_2	nāma jāto. So ekadivasaṃ attano bhariyaṃ āha – “kiṃ amhākaṃ jīvitaṃ nāma, satthārā	1543	
PA_atk-s04_01a:1543_3	daḷiddadānassa mahapphalabhāvo kathito, mayañca nibaddhaṃ dātuṃ na sakkoma, pakkhikabhattamattaṃ	1543	
PA_atk-s04_01a:1543_4	datvā puna uppannaṃ salākabhattampi dassāmā”ti. Sā “sādhu sāmī”ti sampaṭicchitvā	1543	
PA_atk-s04_01a:1543_5	punadivase yathālābhena pakkhikabhattaṃ adāsi. Bhikkhusaṅghassa ca paccayehi nipparissayakālo	1543	
PA_atk-s04_01a:1543_6	hoti, daharasāmaṇerā paṇītabhojanāni bhuñjitvā “ayaṃ lūkhāhāro”ti tesaṃ pakkhikabhattaṃ	1543	
PA_atk-s04_01a:1543_7	gahitamattakameva katvā tesaṃ passantānaṃyeva chaḍḍetvā gacchanti.	1543	
PA_atk-s04_01a:1544_0	Sā itthī taṃ disvā sāmikassa kathesi, “mayā dinnaṃ chaḍḍentī”ti na pana vippaṭisārinī	1544	
PA_atk-s04_01a:1544_1	ahosi. Tassā sāmiko āha – “mayaṃ duggatabhāvena ayyānaṃ sukhena paribhuñjāpetuṃ nāsakkhimha.	1544	
PA_atk-s04_01a:1544_2	Kiṃ nu kho katvā ayyānaṃ manaṃ gahetuṃ sakkhissāmā”ti? Athassa bhariyā āha – “kiṃ	1544	
PA_atk-s04_01a:1544_3	vadesi, sāmi, saputtakā duggatā nāma natthīti ayaṃ te dhītā, imaṃ ekasmiṃ kule ṭhapetvā	1544	
PA_atk-s04_01a:1544_4	dvādasa kahāpaṇe gaṇhitvā ekaṃ khīradhenuṃ āhara, ayyānaṃ khīrasalākabhattaṃ dassāma,	1544	
PA_atk-s04_01a:1544_5	evaṃ tesaṃ cittaṃ gaṇhituṃ sakkhissāmā”ti. So sādhūti sampaṭicchitvā tathā akāsi.	1544	
PA_atk-s04_01a:1544_6	Tesaṃ puññena sā dhenu sāyaṃ tīṇi māṇikāni, pāto tīṇi māṇikāni khīraṃ deti. Sāyaṃ	1544	
PA_atk-s04_01a:1544_7	laddhaṃ dadhiṃ katvā punadivase tato gahitanavanītena sappiṃ katvā sasappiparisekaṃ	1544	
PA_atk-s04_01a:1544_8	khīrasalākabhattaṃ denti. Tato paṭṭhāya tassa gehe salākabhattaṃ puññavantāva labhanti.	1544	
PA_atk-s04_01a:1545_0	So ekadivasaṃ bhariyaṃ āha – “mayaṃ dhītu atthitāya lajjitabbato ca muttā, gehe ca	1545	
PA_atk-s04_01a:1545_1	no bhattaṃ ayyānaṃ paribhogārahaṃ jātaṃ. Tvaṃ yāva ahaṃ āgacchāmi, tāva imasmiṃ kalyāṇavatte	1545	
PA_atk-s04_01a:1545_2	mā pamajji. Ahaṃ kiñcideva katvā dhītaraṃ mocessāmī”ti. So ekaṃ padesaṃ gantvā ucchuyantakammaṃ	1545	
PA_atk-s04_01a:1545_3	katvā chahi māsehi dvādasa kahāpaṇe labhitvā “alaṃ ettakaṃ mama dhītu mocanatthāyā”ti	1545	
PA_atk-s04_01a:1545_4	te kahāpaṇe dussante bandhitvā “gehaṃ gamissāmī”ti maggaṃ paṭipajji.	1545	
PA_atk-s04_01a:1546_0	Tasmiṃ samaye ambariyamahāvihāravāsī piṇḍapātiyatissatthero “tissamahāvihāraṃ gantvā	1546	
PA_atk-s04_01a:1546_1	cetiyaṃ vandissāmī”ti attano vasanaṭṭhānato mahāgāmaṃ gacchanto tameva maggaṃ paṭipajji.	1546	
PA_atk-s04_01a:1546_2	So upāsako theraṃ dūratova disvā “ekakova agantvā iminā ayyena saddhiṃ ekaṃ dhammakathaṃ	1546	
PA_atk-s04_01a:1546_3	suṇanto gamissāmi. Sīlavanto hi sabbakālaṃ dullabhā”ti vegena theraṃ sampāpuṇitvā	1546	
PA_atk-s04_01a:1546_4	abhivādetvā saddhiṃ gacchanto velāya upakaṭṭhāya cintesi – “mayhaṃ hatthe puṭakabhattaṃ	1546	
PA_atk-s04_01a:1546_5	natthi, ayyassa ca bhikkhākālo sampatto, ayañca me paribbayo hatthe atthi, ekaṃ gāmadvāraṃ	1546	
PA_atk-s04_01a:1546_6	pattakāle ayyassa piṇḍapātaṃ dassāmī”ti.	1546	
PA_atk-s04_01a:1547_0	Tassevaṃ citte uppannamatteyeva eko puṭakabhattaṃ gahetvā taṃ ṭhānaṃ sampatto. Upāsako	1547	
PA_atk-s04_01a:1547_1	taṃ disvā, “bhante, thokaṃ āgamethā”ti vatvā taṃ upasaṅkamitvā āha – “kahāpaṇaṃ te,	1547	
PA_atk-s04_01a:1547_2	bho purisa, dammi, taṃ me puṭakabhattaṃ dehī”ti. So cintesi – “imaṃ bhattaṃ imasmiṃ	1547	
PA_atk-s04_01a:1547_3	kāle māsakampi na agghati, ayañca mayhaṃ ekavāreneva kahāpaṇaṃ deti, bhavissatettha	1547	
PA_atk-s04_01a:1547_4	kāraṇa”nti cintetvā “nāhaṃ kahāpaṇena demī”ti āha. Evaṃ sante dve gaṇha, tīṇi gaṇhāti	1547	
PA_atk-s04_01a:1547_5	iminā niyāmena sabbepi te kahāpaṇe dātukāmo jāto. Itaro “aññepissa atthī”ti saññāya	1547	
PA_atk-s04_01a:1547_6	“na demi”cceva āha. Atha naṃ so āha – “sace me, bho, aññepi assu, tepi dadeyyaṃ.	1547	
PA_atk-s04_01a:1547_7	Na kho panāhaṃ attano atthāya gaṇhāmi, etasmiṃ me rukkhamūle eko ayyo nisīdāpito,	1547	
PA_atk-s04_01a:1547_8	tuyhampi kusalaṃ bhavissati, dehi me bhatta”nti. Tena hi, bho, gaṇha, āhara te kahāpaṇeti	1547	
PA_atk-s04_01a:1547_9	kahāpaṇe gahetvā puṭakabhattaṃ adāsi. Upāsako bhattaṃ gahetvā hatthe dhovitvā theraṃ	1547	
PA_atk-s04_01a:1547_10	upasaṅkamitvā “pattaṃ nīharatha, bhante”ti āha. Thero pattaṃ nīharitvā upaḍḍhabhatte	15471	
PA_atk-s04_01a:1547_11	dinne pattaṃ pidahi. Upāsako āha – “ayaṃ, bhante, ekasseva paṭiviso, na sakkā mayā	15471	
PA_atk-s04_01a:1547_12	ito bhuñjituṃ. Tumhākaṃyeva me atthāya imaṃ pariyesitvā laddhaṃ, gaṇhatha naṃ maṃ	15471	
PA_atk-s04_01a:1547_13	anukampaṃ upādāyā”ti. Thero “atthi ettha kāraṇa”nti gahetvā sabbaṃ paribhuñji. Upāsako	15471	
PA_atk-s04_01a:1547_14	dhamakaraṇena pānīyaṃ parissāvetvā adāsi. Tato niṭṭhitabhattakicce there ubhopi maggaṃ paṭipajjiṃsu.	15471	
PA_atk-s04_01a:1548_0	Thero upāsakaṃ pucchi – “kena kāraṇena tvaṃ na bhuñjasī”ti. So attano gamanāgamanavidhānaṃ	1548	
PA_atk-s04_01a:1548_1	sabbaṃ kathesi. Thero taṃ sutvā saṃvegappatto cintesi – “dukkaraṃ upāsakena kataṃ,	1548	
PA_atk-s04_01a:1548_2	mayā pana evarūpaṃ piṇḍapātaṃ paribhuñjitvā etassa kataññunā bhavitabbaṃ. Sappāyasenāsanaṃ	1548	
PA_atk-s04_01a:1548_3	labhitvā tattheva chavimaṃsalohitesu sukkhantesupi nisinnapallaṅkeneva arahattaṃ	1548	
PA_atk-s04_01a:1548_4	appatvā na uṭṭhahissāmī”ti. So tissamahāvihāraṃ gantvā āgantukavattaṃ katvā attano	1548	
PA_atk-s04_01a:1548_5	pattasenāsanaṃ pavisitvā paccattharaṇaṃ attharitvā tattha nisinno attano mūlakammaṭṭhānameva	1548	
PA_atk-s04_01a:1548_6	gaṇhi. So tāya rattiyā obhāsamattampi nibbattetuṃ nāsakkhi. Punadivasato paṭṭhāya	1548	
PA_atk-s04_01a:1548_7	bhikkhācārapalibodhaṃ chinditvā tadeva kammaṭṭhānaṃ anulomapaṭilomaṃ vipassi. Etenupāyena	1548	
PA_atk-s04_01a:1548_8	vipassanto sattame aruṇe saha paṭisambhidāhi arahattaṃ patvā cintesi – “ativiya me	1548	
PA_atk-s04_01a:1548_9	kilantaṃ sarīraṃ, kiṃ nu kho me jīvitaṃ ciraṃ pavattissati, na pavattissatī”ti. Athassa	1548	
PA_atk-s04_01a:1548_10	appavattanabhāvaṃ disvā senāsanaṃ paṭisāmetvā pattacīvaramādāya vihāramajjhaṃ gantvā	15481	
PA_atk-s04_01a:1548_11	bheriṃ paharāpetvā bhikkhusaṅghaṃ sannipātesi.	15481	
PA_atk-s04_01a:1549_0	Saṅghatthero “kena bhikkhunāsaṅgho sannipātito”ti pucchi. Mayā, bhanteti. Kimatthaṃ	1549	
PA_atk-s04_01a:1549_1	sappurisāti. Bhante, aññaṃ kammaṃ natthi, yesaṃ pana magge vā phale vā kaṅkhā atthi,	1549	
PA_atk-s04_01a:1549_2	te maṃ pucchantūti. Sappurisa tādisā nāma bhikkhū asantaṃ guṇaṃ na kathenti, amhākaṃ	1549	
PA_atk-s04_01a:1549_3	ettha kaṅkhā natthi. Kiṃ pana te saṃvegakāraṇaṃ ahosi, kiṃ paccayaṃ katvā arahattaṃ	1549	
PA_atk-s04_01a:1549_4	nibbattanti. Bhante, imasmiṃ mahāgāme valliyavīthiyaṃ dārubhaṇḍakamahātisso nāma	1549	
PA_atk-s04_01a:1549_5	upāsako attano dhītaraṃ bahi ṭhapetvā dvādasa kahāpaṇe gaṇhitvā tehi ekaṃ khīradhenuṃ	1549	
PA_atk-s04_01a:1549_6	gahetvā saṅghassa khīrabhattasalākaṃ paṭṭhapesi, so “dhītaraṃ mocessāmī”ti cha māse	1549	
PA_atk-s04_01a:1549_7	yantasālāya bhatiṃ katvā dvādasa kahāpaṇe labhitvā “dhītaraṃ mocessāmī”ti attano	1549	
PA_atk-s04_01a:1549_8	gehaṃ gacchanto antarāmagge maṃ disvā bhikkhācāravelāya sabbepi te kahāpaṇe datvā	1549	
PA_atk-s04_01a:1549_9	puṭakabhattaṃ gaṇhitvā sabbaṃ mayhaṃ adāsi. Ahaṃ taṃ piṇḍapātaṃ paribhuñjitvā idhāgantvā	1549	
PA_atk-s04_01a:1549_10	sappāyasenāsanaṃ labhitvā “piṇḍāpacāyanakammaṃ karissāmī”ti visesaṃ nibbattesiṃ,	15491	
PA_atk-s04_01a:1549_11	bhanteti. Taṃ ṭhānaṃ sampattā catassopi parisā therassa sādhukāraṃ adaṃsu. Sakabhāvena	15491	
PA_atk-s04_01a:1549_12	saṇṭhātuṃ samattho nāma nāhosi. Thero saṅghamajjhe nisīditvā kathento kathentova	15491	
PA_atk-s04_01a:1549_13	“mayhaṃ kūṭāgāraṃ dārubhaṇḍakamahātissassa hatthena phuṭṭhakāleyeva calatū”ti adhiṭṭhāya	15491	
PA_atk-s04_01a:1549_14	anupādisesāya nibbānadhātuyā parinibbāyi.	15491	
PA_atk-s04_01a:1550_0	Kākavaṇṇatissamahārājā “eko kira thero parinibbuto”ti sutvā vihāraṃ gantvā sakkārasammānaṃ	1550	
PA_atk-s04_01a:1550_1	katvā kūṭāgāraṃ sajjetvā theraṃ tattha āropetvā “idāni citakaṭṭhānaṃ gamissāmā”ti	1550	
PA_atk-s04_01a:1550_2	ukkhipanto cāletuṃ nāsakkhi. Rājā bhikkhusaṅghaṃ pucchi – “atthi, bhante, therena	1550	
PA_atk-s04_01a:1550_3	kiñci kathita”nti. Bhikkhū therena kathitavidhānaṃ ācikkhiṃsu. Rājā taṃ upāsakaṃ	1550	
PA_atk-s04_01a:1550_4	pakkosāpetvā “tayā ito sattadivasamatthake kassaci maggapaṭipannassa bhikkhuno puṭakabhattaṃ	1550	
PA_atk-s04_01a:1550_5	dinna”nti pucchi. Āma, devāti. Kena te niyāmena dinnanti? So taṃ kāraṇaṃ sabbaṃ ārocesi.	1550	
PA_atk-s04_01a:1550_6	Atha naṃ rājā therassa kūṭāgāraṭṭhānaṃ pesesi – “gaccha taṃ theraṃ sañjāna, so vā	1550	
PA_atk-s04_01a:1550_7	añño vā”ti. So gantvā sāṇiṃ ukkhipitvā therassa mukhaṃ disvā sañjānitvā dvīhi hatthehi	1550	
PA_atk-s04_01a:1550_8	hadayaṃ sandhārento rañño santikaṃ gantvā, “deva, mayhaṃ ayyo”ti āha. Athassa rājā	1550	
PA_atk-s04_01a:1550_9	mahāpasādhanaṃ dāpesi. Taṃ pasādhetvā āgataṃ “gaccha bhātika mahātissa mayhaṃ, ayyāti	1550	
PA_atk-s04_01a:1550_10	vatvā kūṭāgāraṃ ukkhipā”ti āha. Upāsako “sādhu, devā”ti gantvā therassa pāde vanditvā	15501	
PA_atk-s04_01a:1550_11	ubhohi hatthehi ukkhipitvā attano matthake akāsi. Tasmiṃyeva khaṇe kūṭāgāraṃ ākāse	15501	
PA_atk-s04_01a:1550_12	uppatitvā citakamatthake patiṭṭhāsi. Tasmiṃ kāle citakassa catūhipi kaṇṇehi sayameva	15501	
PA_atk-s04_01a:1550_13	aggijālā uṭṭhahiṃsūti.	15501	
PA_atk-s04_01a:1551_0	“Mahantaṃ kho panetaṃ satthu dāyajjaṃ, yadidaṃ satta ariyadhanāni nāma, taṃ na sakkā	1551	
PA_atk-s04_01a:1551_1	kusītena gahetuṃ. Yathā hi vippaṭipannaṃ puttaṃ mātāpitaro ‘ayaṃ amhākaṃ aputto’ti	1551	
PA_atk-s04_01a:1551_2	paribāhiraṃ karonti, so tesaṃ accayena dāyajjaṃ na labhati, evaṃ kusītopi idaṃ ariyadhanadāyajjaṃ	1551	
PA_atk-s04_01a:1551_3	na labhati, āraddhavīriyova labhatī”ti dāyajjamahattaṃ paccavekkhatopi uppajjati.	1551	
PA_atk-s04_01a:1552_0	“Mahā kho pana te satthā. Satthuno hi te mātukucchimhi paṭisandhiṃ gahaṇakālepi,	1552	
PA_atk-s04_01a:1552_1	abhinikkhamanepi, abhisambodhiyampi, dhammacakkappavattanayamakapāṭihāriyadevorohanaāyusaṅkhāravossajjanesupi,	1552	
PA_atk-s04_01a:1552_2	parinibbānakālepi dasasahassilokadhātu kampittha. Yuttaṃ nu te evarūpassa satthuno	1552	
PA_atk-s04_01a:1552_3	sāsane pabbajitvā kusītena bhavitu”nti evaṃ satthumahattaṃ paccavekkhatopi uppajjati.	1552	
PA_atk-s04_01a:1553_0	“Jātiyāpi tvaṃ idāni na lāmakajātiko, asambhinnāya mahāsammatapaveṇiyā āgataokkākarājavaṃse	1553	
PA_atk-s04_01a:1553_1	jātosi, suddhodanamahārājassa ca mahāmāyādeviyā ca nattā, rāhulabhaddassa kaniṭṭho,	1553	
PA_atk-s04_01a:1553_2	tayā nāma evarūpena jinaputtena hutvā na yuttaṃ kusītena viharitu”nti evaṃ jātimahattaṃ	1553	
PA_atk-s04_01a:1553_3	paccavekkhatopi uppajjati.	1553	
PA_atk-s04_01a:1554_0	“Sāriputtamoggallānā ceva asīti mahāsāvakā ca vīriyeneva lokuttaradhammaṃ paṭivijjhiṃsu,	1554	
PA_atk-s04_01a:1554_1	tvaṃ etesaṃ sabrahmacārīnaṃ maggaṃ paṭipajjasi, na paṭipajjasī”ti evaṃ sabrahmacārimahattaṃ	1554	
PA_atk-s04_01a:1554_2	paccavekkhatopi uppajjati.	1554	
PA_atk-s04_01a:1555_0	Kucchiṃ pūretvā ṭhitaajagarasadise vissaṭṭhakāyikacetasikavīriye kusītapuggale parivajjentassāpi,	1555	
PA_atk-s04_01a:1555_1	āraddhavīriye pahitatte puggale sevantassāpi, ṭhānanisajjādīsu viriyuppādanatthaṃ	1555	
PA_atk-s04_01a:1555_2	ninnapoṇapabbhāracittassāpi uppajjati. Tasmā ādikammiko kulaputto imehi ekādasahi	1555	
PA_atk-s04_01a:1555_3	kāraṇehi vīriyasambojjhaṅgaṃ samuṭṭhāpetvā tadeva dhuraṃ katvā abhinivesaṃ paṭṭhapetvā	1555	
PA_atk-s04_01a:1555_4	anukkamena arahattaṃ gaṇhāti. So yāva arahattamaggā vīriyasambojjhaṅgaṃ bhāveti nāma,	1555	
PA_atk-s04_01a:1555_5	phale patte bhāvito nāma hoti.	1555	
PA_atk-s04_01a:1556_0	Ekādasa dhammā pītisambojjhaṅgassa uppādāya saṃvattanti – buddhānussati, dhammasaṅghasīla^	1556	
PA_atk-s04_01a:1556_1	cāgadevatānussati upasamānussati, lūkhapuggalaparivajjanatā, siniddhapuggalasevanatā,	1556	
PA_atk-s04_01a:1556_2	pasādanīyasuttantapaccavekkhaṇatā, tadadhimuttatāti.	1556	
PA_atk-s04_01a:1557_0	Buddhaguṇe anussarantassāpi hi yāva upacārā sakalasarīraṃ pharamāno pītisambojjhaṅgo	1557	
PA_atk-s04_01a:1557_1	uppajjati, dhammasaṅghaguṇe anussarantassāpi, dīgharattaṃ akhaṇḍaṃ katvā rakkhitaṃ	1557	
PA_atk-s04_01a:1557_2	catupārisuddhisīlaṃ paccavekkhantassāpi, gihino dasasīlaṃ pañcasīlaṃ paccavekkhantassāpi,	1557	
PA_atk-s04_01a:1557_3	dubbhikkhabhayādīsu paṇītabhojanaṃ sabrahmacārīnaṃ datvā “evaṃnāma adamhā”ti cāgaṃ	1557	
PA_atk-s04_01a:1557_4	paccavekkhantassāpi, gihinopi evarūpe kāle sīlavantānaṃ dinnadānaṃ paccavekkhantassāpi,	1557	
PA_atk-s04_01a:1557_5	yehi guṇehi samannāgatā devattaṃ pattā, tathārūpānaṃ guṇānaṃ attani atthitaṃ paccavekkhantassāpi,	1557	
PA_atk-s04_01a:1557_6	samāpattiyā vikkhambhite kilesā saṭṭhipi sattatipi vassāni na samudācarantīti paccavekkhantassāpi,	1557	
PA_atk-s04_01a:1557_7	cetiyadassanabodhidassanatheradassanesu asakkaccakiriyāya saṃsūcitalūkhabhāve buddhādīsu	1557	
PA_atk-s04_01a:1557_8	pasādasinehābhāvena gadrabhapiṭṭhe rajasadise lūkhapuggale parivajjentassāpi, buddhādīsu	1557	
PA_atk-s04_01a:1557_9	pasādabahule muducitte siniddhapuggale sevantassāpi, ratanattayaguṇaparidīpake pasādanīyasuttante	1557	
PA_atk-s04_01a:1557_10	paccavekkhantassāpi, ṭhānanisajjādīsu pītiuppādanatthaṃ ninnapoṇapabbhāracittassāpi	15571	
PA_atk-s04_01a:1557_11	uppajjati. Tasmā ādikammiko kulaputto imehi ekādasahi kāraṇehi pītisambojjhaṅgaṃ	15571	
PA_atk-s04_01a:1557_12	samuṭṭhāpetvā tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti.	15571	
PA_atk-s04_01a:1557_13	So yāva arahattamaggā pītisambojjhaṅgaṃ bhāveti nāma, phale patte bhāvito nāma hoti.	15571	
PA_atk-s04_01a:1558_0	Satta dhammā passaddhisambojjhaṅgassa uppādāya saṃvattanti – paṇītabhojanasevanatā,	1558	
PA_atk-s04_01a:1558_1	utusukhasevanatā, iriyāpathasukhasevanatā, majjhattapayogatā, sāraddhakāyapuggalaparivajjanatā,	1558	
PA_atk-s04_01a:1558_2	passaddhakāyapuggalasevanatā, tadadhimuttatāti.	1558	
PA_atk-s04_01a:1559_0	Paṇītañhi siniddhaṃ sappāyabhojanaṃ bhuñjantassāpi, sītuṇhesu ca utūsu ṭhānādīsu	1559	
PA_atk-s04_01a:1559_1	ca iriyāpathesu sappāyautuñca iriyāpathañca sevantassāpi passaddhi uppajjati. Yo	1559	
PA_atk-s04_01a:1559_2	pana mahāpurisajātiko sabbautuiriyāpathakkhamo hoti, na taṃ sandhāyetaṃ vuttaṃ. Yassa	1559	
PA_atk-s04_01a:1559_3	sabhāgavisabhāgatā atthi, tasseva visabhāge utuiriyāpathe vajjetvā sabhāge sevantassa	1559	
PA_atk-s04_01a:1559_4	uppajjati. Majjhattapayogo vuccati attano ca parassa ca kammassakatapaccavekkhaṇā.	1559	
PA_atk-s04_01a:1559_5	Iminā majjhattapayogena uppajjati. Yo leḍḍudaṇḍādīhi paraṃ viheṭhayamāno vicarati,	1559	
PA_atk-s04_01a:1559_6	evarūpaṃ sāraddhakāyaṃ puggalaṃ parivajjentassāpi, saṃyatapādapāṇiṃ passaddhakāyaṃ	1559	
PA_atk-s04_01a:1559_7	puggalaṃ sevantassāpi, ṭhānanisajjādīsu passaddhiuppādanatthāya ninnapoṇapabbhāracittassāpi	1559	
PA_atk-s04_01a:1559_8	uppajjati. Tasmā ādikammiko kulaputto imehi sattahi kāraṇehi passaddhisambojjhaṅgaṃ	1559	
PA_atk-s04_01a:1559_9	samuṭṭhāpetvā tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti.	1559	
PA_atk-s04_01a:1559_10	So yāva arahattamaggā passaddhisambojjhaṅgaṃ bhāveti nāma, phale patte bhāvito nāma hoti.	15591	
PA_atk-s04_01a:1560_0	Ekādasa dhammā samādhisambojjhaṅgassa uppādāya saṃvattanti – vatthuvisadakiriyatā,	1560	
PA_atk-s04_01a:1560_1	indriyasamattapaṭipādanatā, nimittakusalatā, samaye cittassa paggaṇhanatā, samaye	1560	
PA_atk-s04_01a:1560_2	cittassa niggaṇhanatā, samaye sampahaṃsanatā, samaye ajjhupekkhanatā, asamāhitapuggalaparivajjanatā,	1560	
PA_atk-s04_01a:1560_3	samāhitapuggalasevanatā, jhānavimokkhapaccavekkhaṇatā, tadadhimuttatāti. Tattha vatthuvisadakiriyatā	1560	
PA_atk-s04_01a:1560_4	ca indriyasamattapaṭipādanatā ca vuttanayeneva veditabbā.	1560	
PA_atk-s04_01a:1561_0	Nimittakusalatā nāma kasiṇanimittassa uggahakusalatā. Samaye cittassa paggaṇhanatāti	1561	
PA_atk-s04_01a:1561_1	yasmiṃ samaye atisithilavīriyatādīhi līnaṃ cittaṃ hoti, tasmiṃ samaye dhammavicayavīriyapītisambojjhaṅgasamuṭṭhāpanena	1561	
PA_atk-s04_01a:1561_2	tassa paggaṇhanaṃ. Samaye cittassa niggaṇhanatāti yasmiṃ samaye accāraddhavīriyatādīhi	1561	
PA_atk-s04_01a:1561_3	uddhataṃ cittaṃ hoti, tasmiṃ samaye passaddhisamādhiupekkhāsambojjhaṅgasamuṭṭhāpanena	1561	
PA_atk-s04_01a:1561_4	tassa niggaṇhanaṃ. Samaye sampahaṃsanatāti yasmiṃ samaye cittaṃ paññāpayogamandatāya	1561	
PA_atk-s04_01a:1561_5	vā upasamasukhānadhigamena vā nirassādaṃ hoti, tasmiṃ samaye aṭṭhasaṃvegavatthupaccavekkhaṇena	1561	
PA_atk-s04_01a:1561_6	saṃvejeti. Aṭṭha saṃvegavatthūni nāma – jātijarābyādhimaraṇāni cattāri, apāyadukkhaṃ	1561	
PA_atk-s04_01a:1561_7	pañcamaṃ, atīte vaṭṭamūlakaṃ dukkhaṃ, anāgate vaṭṭamūlakaṃ dukkhaṃ, paccuppanne āhārapariyeṭṭhimūlakaṃ	1561	
PA_atk-s04_01a:1561_8	dukkhanti. Ratanattayaguṇānussaraṇena ca pasādaṃ janeti. Ayaṃ vuccati “samaye sampahaṃsanatā”ti.	1561	
PA_atk-s04_01a:1562_0	Samaye ajjhupekkhanatā nāma yasmiṃ samaye sammāpaṭipattiṃ āgamma alīnaṃ anuddhataṃ	1562	
PA_atk-s04_01a:1562_1	anirassādaṃ ārammaṇe samappavattaṃ samathavīthipaṭipannaṃ cittaṃ hoti, tadāssa paggahaniggahasampahaṃsanesu	1562	
PA_atk-s04_01a:1562_2	na byāpāraṃ āpajjati sārathi viya samappavattesu assesu. Ayaṃ vuccati “samaye ajjhupekkhanatā”ti.	1562	
PA_atk-s04_01a:1562_3	Asamāhitapuggalaparivajjanatā nāma upacāraṃ vā appanaṃ vā appattānaṃ vikkhittacittānaṃ	1562	
PA_atk-s04_01a:1562_4	puggalānaṃ ārakā parivajjanaṃ. Samāhitapuggalasevanatā nāma upacārena vā appanāya	1562	
PA_atk-s04_01a:1562_5	vā samāhitacittānaṃ sevanā bhajanā payirupāsanā. Tadadhimuttatā nāma ṭhānanisajjādīsu	1562	
PA_atk-s04_01a:1562_6	samādhiuppādanatthaṃyeva ninnapoṇapabbhāracittatā. Evañhi paṭipajjato esa uppajjati.	1562	
PA_atk-s04_01a:1562_7	Tasmā ādikammiko kulaputto imehi ekādasahi kāraṇehi samādhisambojjhaṅgaṃ samuṭṭhāpetvā	1562	
PA_atk-s04_01a:1562_8	tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti. So yāva	1562	
PA_atk-s04_01a:1562_9	arahattamaggā samādhisambojjhaṅgaṃ bhāveti nāma, phale patte bhāvito nāma hoti.	1562	
PA_atk-s04_01a:1563_0	Pañca dhammā upekhāsambojjhaṅgassa uppādāya saṃvattanti – sattamajjhattatā, saṅkhāramajjhattatā,	1563	
PA_atk-s04_01a:1563_1	sattasaṅkhārakelāyanapuggalaparivajjanatā, sattasaṅkhāramajjhattapuggalasevanatā	1563	
PA_atk-s04_01a:1563_2	tadadhimuttatāti. Tattha dvīhākārehi sattamajjhattataṃ samuṭṭhāpeti “tvaṃ attano	1563	
PA_atk-s04_01a:1563_3	kammena āgantvā attanova kammena gamissasi, esopi attano kammena āgantvā attanova	1563	
PA_atk-s04_01a:1563_4	kammena gamissati, tvaṃ kaṃ kelāyasī”ti evaṃ kammassakatapaccavekkhaṇena ca, “paramatthato	1563	
PA_atk-s04_01a:1563_5	sattoyeva natthi, so tvaṃ kaṃ kelāyasī”ti evaṃ nissattapaccavekkhaṇena cāti. Dvīhevākārehi	1563	
PA_atk-s04_01a:1563_6	saṅkhāramajjhattataṃ samuṭṭhāpeti “idaṃ cīvaraṃ anupubbena vaṇṇavikārañceva jiṇṇabhāvañca	1563	
PA_atk-s04_01a:1563_7	upagantvā pādapuñchanacoḷakaṃ hutvā yaṭṭhikoṭiyā chaḍḍanīyaṃ bhavissati, sace panassa	1563	
PA_atk-s04_01a:1563_8	sāmiko bhaveyya, nāssa evaṃ vinassituṃ dadeyyā”ti evaṃ assāmikabhāvapaccavekkhaṇena	1563	
PA_atk-s04_01a:1563_9	ca, “anaddhaniyaṃ idaṃ tāvakālika”nti evaṃ tāvakālikabhāvapaccavekkhaṇena cāti. Yathā	1563	
PA_atk-s04_01a:1563_10	ca cīvare, evaṃ pattādīsupi yojanā kātabbā.	15631	
PA_atk-s04_01a:1564_0	Sattasaṅkhārakelāyanapuggalaparivajjanatāti ettha yo puggalo gihī vā attano puttadhītādike,	1564	
PA_atk-s04_01a:1564_1	pabbajito vā attano antevāsikasamānupajjhāyakādike mamāyati, sahattheneva nesaṃ kesacchedanasūcikammacīvaradhovanarajanapattapacanādīni	1564	
PA_atk-s04_01a:1564_2	karoti, muhuttampi apassanto “asuko sāmaṇero kuhiṃ, asuko daharo kuhi”nti bhantamigo	1564	
PA_atk-s04_01a:1564_3	viya ito cito ca oloketi, aññena kesacchedanādīnaṃ atthāya “muhuttaṃ tāva asukaṃ	1564	
PA_atk-s04_01a:1564_4	pesethā”ti yāciyamānopi “amhepi taṃ attano kammaṃ na kārema, tumhe naṃ gahetvā kilamissathā”ti	1564	
PA_atk-s04_01a:1564_5	na deti, ayaṃ sattakelāyano nāma. Yo pana cīvarapattathālakakattarayaṭṭhiādīni mamāyati,	1564	
PA_atk-s04_01a:1564_6	aññassa hatthena parāmasitumpi na deti, tāvakālikaṃ yācito “mayampi imaṃ dhanāyantā	1564	
PA_atk-s04_01a:1564_7	na paribhuñjāma, tumhākaṃ kiṃ dassāmā”ti vadati, ayaṃ saṅkhārakelāyano nāma.	1564	
PA_atk-s04_01a:1565_0	Yo pana tesu dvīsupi vatthūsu majjhatto udāsino, ayaṃ sattasaṅkhāramajjhatto nāma.	1565	
PA_atk-s04_01a:1565_1	Iti ayaṃ upekkhāsambojjhaṅgo evarūpaṃ sattasaṅkhārakelāyanapuggalaṃ ārakā parivajjentassāpi,	1565	
PA_atk-s04_01a:1565_2	sattasaṅkhāramajjhattapuggalaṃ sevantassāpi, ṭhānanisajjādīsu taduppādanatthaṃ ninnapoṇapabbhāracittassāpi	1565	
PA_atk-s04_01a:1565_3	uppajjati. Tasmā ādikammiko kulaputto imehi pañcahi kāraṇehi upekkhāsambojjhaṅgaṃ	1565	
PA_atk-s04_01a:1565_4	samuṭṭhāpetvā tadeva dhuraṃ katvā abhinivesaṃ paṭṭhapetvā anukkamena arahattaṃ gaṇhāti.	1565	
PA_atk-s04_01a:1565_5	So yāva arahattamaggā upekkhāsambojjhaṅgaṃ bhāveti nāma, phale patte bhāvito nāma	1565	
PA_atk-s04_01a:1565_6	hoti. Iti imepi satta bojjhaṅgā lokiyalokuttaramissakāva kathitā.	1565	
PA_atk-s04_01a:1566_0	419. Sammādiṭṭhiṃ bhāvetīti aṭṭhaṅgikassa maggassa ādibhūtaṃ sammādiṭṭhiṃ brūheti	1566	
PA_atk-s04_01a:1566_1	vaḍḍheti. Sesapadesupi eseva nayo. Ettha pana sammādassanalakkhaṇā sammādiṭṭhi. Sammāabhiniropanalakkhaṇo	1566	
PA_atk-s04_01a:1566_2	sammāsaṅkappo. Sammāpariggāhalakkhaṇā sammāvācā. Sammāsamuṭṭhāpanalakkhaṇo sammākammanto.	1566	
PA_atk-s04_01a:1566_3	Sammāvodāpanalakkhaṇo sammāājīvo. Sammāpaggahalakkhaṇo sammāvāyāmo. Sammāupaṭṭhānalakkhaṇā	1566	
PA_atk-s04_01a:1566_4	sammāsati. Sammāsamādhānalakkhaṇo sammāsamādhi.	1566	
PA_atk-s04_01a:1567_0	Tesu ekekassa tīṇi tīṇi kiccāni honti. Seyyathidaṃ, sammādiṭṭhi tāva aññehipi attano	1567	
PA_atk-s04_01a:1567_1	paccanīkakilesehi saddhiṃ micchādiṭṭhiṃ pajahati, nirodhaṃ ārammaṇaṃ karoti, sampayuttadhamme	1567	
PA_atk-s04_01a:1567_2	ca passati tappaṭicchādakamohavidhamanavasena asammohato. Sammāsaṅkappādayopi tatheva	1567	
PA_atk-s04_01a:1567_3	micchāsaṅkappādīni ca pajahanti, nirodhañca ārammaṇaṃ karonti. Visesato panettha	1567	
PA_atk-s04_01a:1567_4	sammāsaṅkappo sahajātadhamme sammā abhiniropeti, sammāvācā sammā pariggaṇhāti, sammākammanto	1567	
PA_atk-s04_01a:1567_5	sammā samuṭṭhāpeti, sammāājīvo sammā vodāpeti, sammāvāyāmo sammā paggaṇhāti, sammāsati	1567	
PA_atk-s04_01a:1567_6	sammā upaṭṭhāti, sammāsamādhi sammā padahati.	1567	
PA_atk-s04_01a:1568_0	Api cesā sammādiṭṭhi nāma pubbabhāge nānākkhaṇā nānārammaṇā hoti, maggakāle ekakkhaṇā	1568	
PA_atk-s04_01a:1568_1	ekārammaṇā. Kiccato pana dukkhe ñāṇantiādīni cattāri nāmāni labhati. Sammāsaṅkappādayopi	1568	
PA_atk-s04_01a:1568_2	pubbabhāge nānakkhaṇā nānārammaṇā honti, maggakāle ekakkhaṇā ekārammaṇā. Tesu sammāsaṅkappo	1568	
PA_atk-s04_01a:1568_3	kiccato nekkhammasaṅkappo avihiṃsāsaṅkappo abyāpādasaṅkappoti tīṇi nāmāni labhati.	1568	
PA_atk-s04_01a:1568_4	Sammāvācādayo tayo pubbabhāge viratiyopi honti cetanāyopi, maggakkhaṇe pana viratiyova.	1568	
PA_atk-s04_01a:1568_5	Sammāvāyāmo sammāsatīti idampi dvayaṃ kiccato sammappadhānasatipaṭṭhānavasena cattāri	1568	
PA_atk-s04_01a:1568_6	nāmāni labhati. Sammāsamādhi pana pubbabhāgepi maggakkhaṇepi sammāsamādhiyeva.	1568	
PA_atk-s04_01a:1569_0	Iti imesu aṭṭhasu dhammesu bhagavatā nibbānādhigamāya paṭipannassa yogino bahukārattā	1569	
PA_atk-s04_01a:1569_1	paṭhamaṃ sammādiṭṭhi desitā. Ayañhi “paññāpajjoto paññāsattha”nti ca vuttā. Tasmā	1569	
PA_atk-s04_01a:1569_2	etāya pubbabhāge vipassanāñāṇasaṅkhātāya sammādiṭṭhiyā avijjandhakāraṃ vidhamitvā	1569	
PA_atk-s04_01a:1569_3	kilesacore ghātento khemena yogāvacaro nibbānaṃ pāpuṇāti. Tena vuttaṃ – “nibbānādhigamāya	1569	
PA_atk-s04_01a:1569_4	paṭipannassa yogino bahukārattā paṭhamaṃ sammādiṭṭhi desitā”ti.	1569	
PA_atk-s04_01a:1570_0	Sammāsaṅkappo pana tassā bahukāro, tasmā tadanantaraṃ vutto. Yathā hi heraññiko hatthena	1570	
PA_atk-s04_01a:1570_1	parivattetvā parivattetvā cakkhunā kahāpaṇaṃ olokento ‘ayaṃ kūṭo, ayaṃ cheko”ti jānāti,	1570	
PA_atk-s04_01a:1570_2	evaṃ yogāvacaropi pubbabhāge vitakkena vitakketvā vitakketvā vipassanāpaññāya olokayamāno	1570	
PA_atk-s04_01a:1570_3	“ime dhammā kāmāvacarā, ime dhammā rūpāvacarādayo”ti jānāti. Yathā vā pana purisena	1570	
PA_atk-s04_01a:1570_4	koṭiyaṃ gahetvā parivattetvā parivattetvā dinnaṃ mahārukkhaṃ tacchako vāsiyā tacchetvā	1570	
PA_atk-s04_01a:1570_5	kamme upaneti, evaṃ vitakkena vitakketvā vitakketvā dinnadhamme yogāvacaro paññāya	1570	
PA_atk-s04_01a:1570_6	“ime dhammā kāmāvacarā, ime dhammā rūpāvacarā”tiādinā nayena paricchinditvā kamme	1570	
PA_atk-s04_01a:1570_7	upaneti. Tena vuttaṃ – “sammāsaṅkappo pana tassā bahukāro, tasmā tadanantaraṃ vutto”ti.	1570	
PA_atk-s04_01a:1571	Svāyaṃ yathā sammādiṭṭhiyā, evaṃ sammāvācāyapi upakārako. Yathāha – “pubbe kho, gahapati, vitakketvā vicāretvā pacchā vācaṃ bhindatī”ti. Tasmā tadanantaraṃ sammāvācā vuttā.	157	
PA_atk-s04_01a:1572	Yasmā pana idañcidañca karissāmāti paṭhamaṃ vācāya saṃvidahitvā loke kammante payojenti, tasmā vācā kāyakammassa upakārikāti sammāvācāya anantaraṃ sammākammanto vutto.	157	
PA_atk-s04_01a:1573	Catubbidhaṃ pana vacīduccaritaṃ, tividhaṃ kāyaduccaritaṃ pahāya ubhayasucaritaṃ pūrentasseva yasmā ājīvaṭṭhamakasīlaṃ pūreti, na itarassa. Tasmā tadubhayānantaraṃ sammāājīvo vutto.	157	
PA_atk-s04_01a:1574_0	Evaṃ suddhājīvena “parisuddho me ājīvo”ti ettāvatā paritosaṃ katvā suttappamattena	1574	
PA_atk-s04_01a:1574_1	viharituṃ na yuttaṃ, atha kho sabbairiyāpathesu idaṃ vīriyamārabhitabbanti dassetuṃ	1574	
PA_atk-s04_01a:1574_2	tadanantaraṃ sammāvāyāmo vutto.	1574	
PA_atk-s04_01a:1575	Tato āraddhavīriyenāpi kāyādīsu catūsu vatthūsu sati sūpaṭṭhitā kātabbāti dassanatthaṃ tadanantaraṃ sammāsati desitā.	157	
PA_atk-s04_01a:1576_0	Yasmā pana evaṃ sūpaṭṭhitā sati samādhissa upakārānupakārānaṃ dhammānaṃ gatiyo samanvesitvā	1576	
PA_atk-s04_01a:1576_1	pahoti ekattārammaṇe cittaṃ samādhetuṃ, tasmā sammāsatiyā anantaraṃ sammāsamādhi	1576	
PA_atk-s04_01a:1576_2	desitoti veditabbo. Iti ayampi aṭṭhaṅgiko maggo lokiyalokuttaramissakova kathito.	1576	
PA_atk-s04_01a:1577_0	427. Ajjhattaṃ rūpasaññītiādīsu ajjhattarūpe parikammavasena ajjhattaṃ rūpasaññī	1577	
PA_atk-s04_01a:1577_1	nāma hoti. Ajjhattañhi nīlaparikammaṃ karonto kese vā pitte vā akkhitārakāya vā karoti,	1577	
PA_atk-s04_01a:1577_2	pītaparikammaṃ karonto mede vā chaviyā vā hatthapādatalesu vā akkhīnaṃ pītakaṭṭhāne	1577	
PA_atk-s04_01a:1577_3	vā karoti, lohitaparikammaṃ karonto maṃse vā lohite vā jivhāya vā akkhīnaṃ rattaṭṭhāne	1577	
PA_atk-s04_01a:1577_4	vā karoti, odātaparikammaṃ karonto aṭṭhimhi vā dante vā nakhe vā akkhīnaṃ setaṭṭhāne	1577	
PA_atk-s04_01a:1577_5	vā karoti. Taṃ pana sunīlaṃ supītaṃ sulohitakaṃ suodātakaṃ na hoti, avisuddhameva hoti.	1577	
PA_atk-s04_01a:1578_0	Eko bahiddhā rūpāni passatīti yassevaṃ parikammaṃ ajjhattaṃ uppannaṃ hoti, nimittaṃ	1578	
PA_atk-s04_01a:1578_1	pana bahiddhā. So evaṃ ajjhattaṃ parikammassa bahiddhā ca appanāya vasena “ajjhattaṃ	1578	
PA_atk-s04_01a:1578_2	rūpasaññī eko bahiddhā rūpāni passatī”ti vuccati. Parittānīti avaḍḍhitāni. Suvaṇṇadubbaṇṇānīti	1578	
PA_atk-s04_01a:1578_3	suvaṇṇāni vā honti dubbaṇṇāni vā, parittavaseneva idaṃ abhibhāyatanaṃ vuttanti veditabbaṃ.	1578	
PA_atk-s04_01a:1578_4	Tāni abhibhuyyāti yathā nāma sampannagahaṇiko kaṭacchumattaṃ bhattaṃ labhitvā “kiṃ	1578	
PA_atk-s04_01a:1578_5	ettha bhuñjitabbaṃ atthī”ti saṅkaḍḍhitvā ekakabalameva karoti, evameva ñāṇuttariko	1578	
PA_atk-s04_01a:1578_6	puggalo visadañāṇo “kiṃ ettha parittake ārammaṇe samāpajjitabbaṃ atthi, nāyaṃ mama	1578	
PA_atk-s04_01a:1578_7	bhāro”ti tāni rūpāni abhibhavitvā samāpajjati, saha nimittuppādenevettha appanaṃ	1578	
PA_atk-s04_01a:1578_8	pāpetīti attho. Jānāmi passāmīti iminā panassa ābhogo kathito. So ca kho samāpattito	1578	
PA_atk-s04_01a:1578_9	vuṭṭhitassa, na antosamāpattiyaṃ. Evaṃsaññī hotīti ābhogasaññāyapi jhānasaññāyapi	1578	
PA_atk-s04_01a:1578_10	evaṃsaññī hoti. Abhibhavasaññā hissa antosamāpattiyampi atthi, ābhogasaññā pana samāpattito vuṭṭhitasseva.	15781	
PA_atk-s04_01a:1579_0	Appamāṇānīti vaḍḍhitappamāṇāni, mahantānīti attho. Abhibhuyyāti ettha pana yathā	1579	
PA_atk-s04_01a:1579_1	mahagghaso puriso ekaṃ bhattavaḍḍhitakaṃ labhitvā “aññampi hotu, kiṃ etaṃ mayhaṃ	1579	
PA_atk-s04_01a:1579_2	karissatī”ti taṃ na mahantato passati, evameva ñāṇuttaro puggalo visadañāṇo “kiṃ	1579	
PA_atk-s04_01a:1579_3	ettha samāpajjitabbaṃ, nayidaṃ appamāṇaṃ, na mayhaṃ cittekaggatākaraṇe bhāro atthī”ti	1579	
PA_atk-s04_01a:1579_4	tāni abhibhavitvā samāpajjati, saha nimittuppādenevettha appanaṃ pāpetīti attho.	1579	
PA_atk-s04_01a:1580	Ajjhattaṃ arūpasaññīti alābhitāya vā anatthikatāya vā ajjhattarūpe parikammasaññāvirahito.	158	
PA_atk-s04_01a:1581_0	Bahiddhā rūpāni passatīti yassa parikammampi nimittampi bahiddhāva uppannaṃ, so evaṃ	1581	
PA_atk-s04_01a:1581_1	bahiddhā parikammassa ceva appanāya ca vasena “ajjhattaṃ arūpasaññī ekova bahiddhā	1581	
PA_atk-s04_01a:1581_2	rūpāni passatī”ti vuccati. Sesamettha catutthaabhibhāyatane vuttanayameva. Imesu	1581	
PA_atk-s04_01a:1581_3	pana catūsu parittaṃ vitakkacaritavasena āgataṃ, appamāṇaṃ mohacaritavasena, suvaṇṇaṃ	1581	
PA_atk-s04_01a:1581_4	dosacaritavasena, dubbaṇṇaṃ rāgacaritavasena. Etesañhi etāni sappāyāni, sā ca nesaṃ	1581	
PA_atk-s04_01a:1581_5	sappāyatā vitthārato visuddhimagge cariyaniddese vuttā.	1581	
PA_atk-s04_01a:1582_0	Pañcamaabhibhāyatanādīsu nīlānīti sabbasaṅgāhakavasena vuttaṃ. Nīlavaṇṇānīti vaṇṇavasena.	1582	
PA_atk-s04_01a:1582_1	Nīlanidassanānīti nidassanavasena, apaññāyamānavivarāni asambhinnavaṇṇāni ekanīlāneva	1582	
PA_atk-s04_01a:1582_2	hutvā dissantīti vuttaṃ hoti. Nīlanibhāsānīti idaṃ pana obhāsavasena vuttaṃ, nīlobhāsāni	1582	
PA_atk-s04_01a:1582_3	nīlappabhāyuttānīti attho. Etena nesaṃ suvisuddhataṃ dasseti. Visuddhavaṇṇavaseneva	1582	
PA_atk-s04_01a:1582_4	hi imāni cattāri abhibhāyatanāni vuttāni. “Nīlakasiṇaṃ gaṇhanto nīlasmiṃ nimittaṃ	1582	
PA_atk-s04_01a:1582_5	gaṇhāti pupphasmiṃ vā vatthasmiṃ vā vaṇṇadhātuyā vā”tiādikaṃ panettha kasiṇakaraṇañca	1582	
PA_atk-s04_01a:1582_6	parikammañca appanāvidhānañca sabbaṃ visuddhimagge vitthārato vuttameva. Imāni pana	1582	
PA_atk-s04_01a:1582_7	aṭṭha abhibhāyatanajjhānāni vaṭṭānipi honti vaṭṭapādakānipi vipassanāpādakānipi diṭṭhadhammasukhavihārānipi	1582	
PA_atk-s04_01a:1582_8	abhiññāpādakānipi nirodhapādakānipi, lokiyāneva pana na lokuttarānīti veditabbāni.	1582	
PA_atk-s04_01a:1583_0	435. Rūpī rūpāni passatīti ettha ajjhattaṃ kesādīsu nīlakasiṇādīsu nīlakasiṇādivasena	1583	
PA_atk-s04_01a:1583_1	uppāditaṃ rūpajjhānaṃ rūpaṃ, taṃ assa atthīti rūpī. Bahiddhā rūpāni passatīti bahiddhāpi	1583	
PA_atk-s04_01a:1583_2	nīlakasiṇādīni rūpāni jhānacakkhunā passati. Iminā ajjhattabahiddhāvatthukesu kasiṇesu	1583	
PA_atk-s04_01a:1583_3	uppāditajjhānassa puggalassa cattāripi rūpāvacarajjhānāni dassitāni. Ajjhattaṃ arūpasaññīti	1583	
PA_atk-s04_01a:1583_4	ajjhattaṃ na rūpasaññī, attano kesādīsu anuppāditarūpāvacarajjhānoti attho. Iminā	1583	
PA_atk-s04_01a:1583_5	bahiddhāparikammaṃ katvā bahiddhāva uppāditajjhānassa puggalassa rūpāvacarajjhānāni dassitāni.	1583	
PA_atk-s04_01a:1584_0	Subhantveva adhimutto hotīti iminā suvisuddhesu nīlādīsu vaṇṇakasiṇesu jhānāni dassitāni.	1584	
PA_atk-s04_01a:1584_1	Tattha kiñcāpi antoappanāyaṃ subhanti ābhogo natthi, yo pana visuddhaṃ subhaṃ kasiṇārammaṇaṃ	1584	
PA_atk-s04_01a:1584_2	katvā viharati, so yasmā “subhanti adhimutto hotī”ti vattabbataṃ āpajjati, tasmā	1584	
PA_atk-s04_01a:1584_3	evaṃ desanā katā. Paṭisambhidāmagge pana “kathaṃ subhantveva adhimutto hotīti vimokkho	1584	
PA_atk-s04_01a:1584_4	– idha bhikkhu mettāsahagatena cetasā ekaṃ disaṃ pharitvā viharati…pe… mettāya bhāvitattā	1584	
PA_atk-s04_01a:1584_5	sattā appaṭikkūlā honti. Karuṇāsahagatena…pe… muditāsahagatena…pe… upekkhāsahagatena	1584	
PA_atk-s04_01a:1584_6	cetasā ekaṃ disaṃ pharitvā viharati…pe… upekkhāya bhāvitattā sattā appaṭikkūlā honti.	1584	
PA_atk-s04_01a:1584_7	Evaṃ subhantveva adhimutto hotīti vimokkho”ti vuttaṃ. Sabbaso rūpasaññānantiādīsu	1584	
PA_atk-s04_01a:1584_8	yaṃ vattabbaṃ, taṃ sabbaṃ visuddhimagge vuttameva.	1584	
PA_atk-s04_01a:1585_0	443. Pathavikasiṇaṃ bhāvetīti ettha pana sakalaṭṭhena kasiṇaṃ, pathavi eva kasiṇaṃ	1585	
PA_atk-s04_01a:1585_1	pathavikasiṇaṃ. Parikammapathaviyāpi uggahanimittassāpi paṭibhāganimittassāpi taṃ	1585	
PA_atk-s04_01a:1585_2	nimittaṃ ārammaṇaṃ katvā uppannajjhānassāpi etaṃ adhivacanaṃ. Idha pana pathavikasiṇārammaṇaṃ	1585	
PA_atk-s04_01a:1585_3	jhānaṃ adhippetaṃ. Taṃ hesa bhāveti. Āpokasiṇādīsupi eseva nayo.	1585	
PA_atk-s04_01a:1586_0	Imāni pana kasiṇāni bhāventena sīlāni sodhetvā parisuddhasīle patiṭṭhitena yvāssa	1586	
PA_atk-s04_01a:1586_1	dasasu palibodhesu palibodho atthi, taṃ upacchinditvā kammaṭṭhānadāyakaṃ kalyāṇamittaṃ	1586	
PA_atk-s04_01a:1586_2	upasaṅkamitvā attano cariyānukūlavasena yaṃ yassa sappāyaṃ, taṃ tena gahetvā kasiṇabhāvanāya	1586	
PA_atk-s04_01a:1586_3	ananurūpaṃ vihāraṃ pahāya anurūpe viharantena khuddakapalibodhupacchedaṃ katvā sabbaṃ	1586	
PA_atk-s04_01a:1586_4	bhāvanāvidhānaṃ aparihāpentena bhāvetabbāni. Ayamettha saṅkhepo, vitthāro pana visuddhimagge	1586	
PA_atk-s04_01a:1586_5	vutto. Kevalañhi tattha viññāṇakasiṇaṃ nāgataṃ, taṃ atthato ākāsakasiṇe pavattaviññāṇaṃ.	1586	
PA_atk-s04_01a:1586_6	Tañca kho ārammaṇavasena vuttaṃ, na samāpattivasena. Tañhi anantaṃ viññāṇanti ārammaṇaṃ	1586	
PA_atk-s04_01a:1586_7	katvā esa viññāṇañcāyatanasamāpattiṃ bhāvento viññāṇakasiṇaṃ bhāvetīti vuccati. Imānipi	1586	
PA_atk-s04_01a:1586_8	dasa kasiṇāni vaṭṭānipi honti vaṭṭapādakānipi vipassanāpādakānipi diṭṭhadhammasukhavihāratthānipi	1586	
PA_atk-s04_01a:1586_9	abhiññāpādakānipi nirodhapādakānipi, lokiyāneva pana na lokuttarānīti.	1586	
PA_atk-s04_01a:1587_0	453. Asubhasaññaṃ bhāvetīti asubhasaññā vuccati uddhumātakādīsu dasasu ārammaṇesu	1587	
PA_atk-s04_01a:1587_1	uppannā paṭhamajjhānasahagatā saññā, taṃ bhāveti brūheti vaḍḍheti, anuppannaṃ uppādeti,	1587	
PA_atk-s04_01a:1587_2	uppannaṃ anurakkhatīti attho. Dasannaṃ pana asubhānaṃ bhāvanānayo sabbo visuddhimagge	1587	
PA_atk-s04_01a:1587_3	vitthāritoyeva. Maraṇasaññaṃ bhāvetīti sammutimaraṇaṃ, khaṇikamaraṇaṃ, samucchedamaraṇanti	1587	
PA_atk-s04_01a:1587_4	tividhampi maraṇaṃ ārammaṇaṃ katvā uppajjanakasaññaṃ bhāveti, anuppannaṃ uppādeti,	1587	
PA_atk-s04_01a:1587_5	uppannaṃ anurakkhatīti attho. Heṭṭhā vuttalakkhaṇā vā maraṇassatiyeva idha maraṇasaññāti	1587	
PA_atk-s04_01a:1587_6	vuttā, taṃ bhāveti uppādeti vaḍḍhetīti attho. Bhāvanānayo panassā visuddhimagge vitthāritoyeva.	1587	
PA_atk-s04_01a:1587_7	Āhāre paṭikūlasaññaṃ bhāvetīti asitapītādibhede kabaḷīkāre āhāre gamanapaṭikūlādīni	1587	
PA_atk-s04_01a:1587_8	nava paṭikūlāni paccavekkhantassa uppajjanakasaññaṃ bhāveti, uppādeti vaḍḍhetīti	1587	
PA_atk-s04_01a:1587_9	attho. Tassāpi bhāvanānayo visuddhimagge vitthāritoyeva. Sabbaloke anabhiratisaññaṃ	1587	
PA_atk-s04_01a:1587_10	bhāvetīti sabbasmimpi tedhātuke loke anabhiratisaññaṃ ukkaṇṭhitasaññaṃ bhāvetīti	15871	
PA_atk-s04_01a:1587_11	attho. Aniccasaññaṃ bhāvetīti pañcannaṃ upādānakkhandhānaṃ udayabbayaññathattapariggāhikaṃ	15871	
PA_atk-s04_01a:1587_12	pañcasu khandhesu aniccanti uppajjanakasaññaṃ bhāveti. Anicce dukkhasaññaṃ bhāvetīti	15871	
PA_atk-s04_01a:1587_13	anicce khandhapañcake paṭipīḷanasaṅkhātadukkhalakkhaṇapariggāhikaṃ dukkhanti uppajjanakasaññaṃ	15871	
PA_atk-s04_01a:1587_14	bhāveti. Dukkhe anattasaññaṃ bhāvetīti paṭipīḷanaṭṭhena dukkhe khandhapañcake avasavattanākārasaṅkhātaanattalakkhaṇapariggāhikaṃ	15871	
PA_atk-s04_01a:1587_15	anattāti uppajjanakasaññaṃ bhāveti. Pahānasaññaṃ bhāvetīti pañcavidhaṃ pahānaṃ ārammaṇaṃ	15871	
PA_atk-s04_01a:1587_16	katvā uppajjanakasaññaṃ bhāveti. Virāgasaññaṃ bhāvetīti pañcavidhameva virāgaṃ ārammaṇaṃ	15871	
PA_atk-s04_01a:1587_17	katvā uppajjanakasaññaṃ bhāveti. Nirodhasaññaṃ bhāvetīti saṅkhāranirodhaṃ ārammaṇaṃ	15871	
PA_atk-s04_01a:1587_18	katvā uppajjanakasaññaṃ bhāveti. Nibbānaṃ ārammaṇaṃ katvā uppajjanakasaññantipi vadanti.	15871	
PA_atk-s04_01a:1587_19	Ettha ca sabbaloke anabhiratasaññā, aniccasaññā, anicce dukkhasaññāti imāhi tīhi	15871	
PA_atk-s04_01a:1587_20	saññāhi balavavipassanā kathitā. Puna aniccasaññaṃ bhāvetītiādikāhi dasahi saññāhi	15872	
PA_atk-s04_01a:1587_21	vipassanāsamārambhova kathito.	15872	
PA_atk-s04_01a:1588	473. Buddhānussatintiādīni vuttatthāneva.	158	
PA_atk-s04_01a:1589_0	483. Paṭhamajjhānasahagatanti paṭhamajjhānena saddhiṃ gataṃ pavattaṃ, paṭhamajjhānasampayuttanti	1589	
PA_atk-s04_01a:1589_1	attho. Saddhindriyaṃ bhāvetīti paṭhamajjhānasahagataṃ katvā saddhindriyaṃ bhāveti	1589	
PA_atk-s04_01a:1589_2	brūheti vaḍḍheti. Esa nayo sabbattha.	1589	
PA_atk-s04_01a:1590	Aparaaccharāsaṅghātavaggavaṇṇanā.	159	
PA_atk-s04_01a:1591	19. Kāyagatāsativaggavaṇṇanā	159	
PA_atk-s04_01a:1592_0	563. Cetasā phuṭoti ettha duvidhaṃ pharaṇaṃ āpopharaṇañca dibbacakkhupharaṇañca.	1592	
PA_atk-s04_01a:1592_1	Tattha āpokasiṇaṃ samāpajjitvā āpena pharaṇaṃ āpopharaṇaṃ nāma. Evaṃ phuṭepi mahāsamudde	1592	
PA_atk-s04_01a:1592_2	sabbā samuddaṅgamā kunnadiyo antogadhāva honti. Ālokaṃ pana vaḍḍhetvā dibbacakkhunā	1592	
PA_atk-s04_01a:1592_3	sakalasamuddadassanaṃ dibbacakkhupharaṇaṃ nāma. Evaṃ phuṭepi mahāsamudde sabbā mahāsamuddaṅgamā	1592	
PA_atk-s04_01a:1592_4	kunnadiyo antogadhāva honti. Antogadhā tassāti tassa bhikkhuno bhāvanāya abbhantaragatāva	1592	
PA_atk-s04_01a:1592_5	honti. Vijjābhāgiyāti ettha sampayogavasena vijjaṃ bhajantīti vijjābhāgiyā, vijjābhāge	1592	
PA_atk-s04_01a:1592_6	vijjākoṭṭhāse vattantītipi vijjābhāgiyā. Tattha vipassanāñāṇaṃ manomayiddhi cha abhiññāti	1592	
PA_atk-s04_01a:1592_7	aṭṭha vijjā, purimena atthena tāhi sampayuttadhammāpi vijjābhāgiyā. Pacchimena atthena	1592	
PA_atk-s04_01a:1592_8	tāsu yā kāci ekā vijjā vijjā, sesā vijjābhāgiyāti evaṃ vijjāpi vijjāsampayuttadhammāpi	1592	
PA_atk-s04_01a:1592_9	vijjābhāgiyāteva veditabbā.	1592	
PA_atk-s04_01a:1593_0	564. Mahato saṃvegāyāti mahantassa saṃvegassa atthāya. Uparipadadvayepi eseva nayo.	1593	
PA_atk-s04_01a:1593_1	Ettha ca mahāsaṃvego nāma vipassanā, mahāattho nāma cattāro maggā, mahāyogakkhemo	1593	
PA_atk-s04_01a:1593_2	nāma cattāri sāmaññaphalāni. Atha vā mahāsaṃvego nāma saha vipassanāya maggo, mahāattho	1593	
PA_atk-s04_01a:1593_3	nāma cattāri sāmaññaphalāni, mahāyogakkhemo nāma nibbānaṃ. Satisampajaññāyāti satiyā	1593	
PA_atk-s04_01a:1593_4	ca ñāṇassa ca atthāya. Ñāṇadassanapaṭilābhāyāti dibbacakkhuñāṇāya. Diṭṭhadhammasukhavihārāyāti	1593	
PA_atk-s04_01a:1593_5	imasmiṃyeva paccakkhe attabhāve sukhavihāratthāya. Vijjāvimuttiphalasacchikiriyāyāti	1593	
PA_atk-s04_01a:1593_6	vijjāvimuttīnaṃ phalassa paccavekkhakaraṇatthāya. Ettha ca vijjāti maggapaññā, vimuttīti	1593	
PA_atk-s04_01a:1593_7	taṃsampayuttā sesadhammā. Tesaṃ phalaṃ nāma arahattaphalaṃ, tassa sacchikiriyāyāti attho.	1593	
PA_atk-s04_01a:1594_0	571. Kāyopi passambhatīti nāmakāyopi karajakāyopi passambhati, vūpasantadaratho hoti.	1594	
PA_atk-s04_01a:1594_1	Vitakkavicārāpīti ete dhammā dutiyajjhānena vūpasammanti nāma, idha pana oḷārikavūpasamaṃ	1594	
PA_atk-s04_01a:1594_2	sandhāya vuttaṃ. Kevalāti sakalā, sabbe niravasesāti attho. Vijjābhāgiyāti vijjākoṭṭhāsiyā,	1594	
PA_atk-s04_01a:1594_3	te heṭṭhā vibhajitvā dassitāva.	1594	
PA_atk-s04_01a:1595_0	574. Avijjā pahīyatīti aṭṭhasu ṭhānesu vaṭṭamūlakaṃ bahalandhakāraṃ mahātamaṃ aññāṇaṃ	1595	
PA_atk-s04_01a:1595_1	pahīyati. Vijjā uppajjatīti arahattamaggavijjā uppajjati. Asmimāno pahīyatīti asmīti	1595	
PA_atk-s04_01a:1595_2	navavidho māno pahīyati. Anusayāti satta anusayā. Saṃyojanānīti dasa saṃyojanāni.	1595	
PA_atk-s04_01a:1596	575. Paññāpabhedāyāti paññāya pabhedagamanatthaṃ. Anupādāparinibbānāyāti apaccayaparinibbānassa sacchikiriyatthāya.	159	
PA_atk-s04_01a:1597_0	576. Anekadhātupaṭivedho hotīti aṭṭhārasannaṃ dhātūnaṃ lakkhaṇapaṭivedho hoti. Nānādhātupaṭivedho	1597	
PA_atk-s04_01a:1597_1	hotīti tāsaṃyeva aṭṭhārasannaṃ dhātūnaṃ nānābhāvena lakkhaṇapaṭivedho hoti. Anekadhātupaṭisambhidā	1597	
PA_atk-s04_01a:1597_2	hotīti iminā dhātubhedañāṇaṃ kathitaṃ. Dhātupabhedañāṇaṃ nāma “imāya dhātuyā ussannāya	1597	
PA_atk-s04_01a:1597_3	idaṃ nāma hotī”ti jānanapaññā. Taṃ panetaṃ dhātubhedañāṇaṃ na sabbesaṃ hoti, buddhānameva	1597	
PA_atk-s04_01a:1597_4	nippadesaṃ hoti. Taṃ sammāsambuddhena sabbaso na kathitaṃ. Kasmā? Tasmiṃ kathite attho natthīti.	1597	
PA_atk-s04_01a:1598_0	584. Paññāpaṭilābhāyātiādīni soḷasa padāni paṭisambhidāmagge “sappurisasaṃsevo, saddhammasavanaṃ,	1598	
PA_atk-s04_01a:1598_1	yonisomanasikāro, dhammānudhammapaṭipatti. Ime kho, bhikkhave, cattāro dhammā bhāvitā	1598	
PA_atk-s04_01a:1598_2	bahulīkatā paññāpaṭilābhāya saṃvattanti …pe… nibbedhikapaññatāya saṃvattantī”ti evaṃ	1598	
PA_atk-s04_01a:1598_3	mātikaṃ ṭhapetvā vitthāritāneva. Vuttañhetaṃ –	1598	
PA_atk-s04_01a:1599_0	Paññāpaṭilābhāya saṃvattantīti. “Katamo paññāpaṭilābho? Catunnaṃ maggañāṇānaṃ, catunnaṃ	1599	
PA_atk-s04_01a:1599_1	phalañāṇānaṃ, catunnaṃ paṭisambhidāñāṇānaṃ, channaṃ abhiññāñāṇānaṃ, tesattatīnaṃ	1599	
PA_atk-s04_01a:1599_2	ñāṇānaṃ, sattasattatīnaṃ ñāṇānaṃ lābho paṭilābho pattisampatti phassanā sacchikiriyā	1599	
PA_atk-s04_01a:1599_3	upasampadā, paññāpaṭilābhāya saṃvattantīti ayaṃ paññāpaṭilābho.	1599	
PA_atk-s04_01a:1600_0	Paññāvuddhiyā saṃvattantīti. “Katamā paññāvuddhi? Sattannañca sekkhānaṃ puthujjanakalyāṇakassa	1600	
PA_atk-s04_01a:1600_1	ca paññā vaḍḍhati, arahato paññā vaḍḍhitavaḍḍhanā, paññāvuddhiyā saṃvattantīti ayaṃ paññāvuddhi.	1600	
PA_atk-s04_01a:1601_0	Paññāvepullāya saṃvattantīti. “Katamaṃ paññāvepullaṃ? Sattannañca sekkhānaṃ puthujjanakalyāṇakassa	1601	
PA_atk-s04_01a:1601_1	ca paññā vepullaṃ gacchati, arahato paññā vepullaṃ gatā, paññāvepullāya saṃvattantīti idaṃ paññāvepullaṃ.	1601	
PA_atk-s04_01a:1602_0	Mahāpaññatāya saṃvattantīti. “Katamā mahāpaññā? Mahante atthe pariggaṇhātīti mahāpaññā,	1602	
PA_atk-s04_01a:1602_1	mahante dhamme…pe… mahantā niruttiyo, mahantāni paṭibhānāni, mahante sīlakkhandhe,	1602	
PA_atk-s04_01a:1602_2	mahante samādhipaññāvimuttivimuttiñāṇadassanakkhandhe, mahantāni ṭhānāṭṭhānāni, mahantā	1602	
PA_atk-s04_01a:1602_3	vihārasamāpattiyo, mahantāni ariyasaccāni, mahante satipaṭṭhāne, sammappadhāne, iddhipāde,	1602	
PA_atk-s04_01a:1602_4	mahantāni indriyāni, mahantāni balāni, mahante bojjhaṅge, mahante ariyamagge, mahantāni	1602	
PA_atk-s04_01a:1602_5	sāmaññaphalāni, mahābhiññāyo, mahantaṃ paramatthaṃ nibbānaṃ pariggaṇhātīti mahāpaññā,	1602	
PA_atk-s04_01a:1602_6	mahāpaññatāya saṃvattantīti ayaṃ mahāpaññā.	1602	
PA_atk-s04_01a:1603_0	Puthupaññatāya saṃvattantīti. “Katamā puthupaññā? Puthu nānākkhandhesu ñāṇaṃ pavattatīti	1603	
PA_atk-s04_01a:1603_1	puthupaññā. Puthu nānādhātūsu, puthu nānāāyatanesu, puthu nānāpaṭiccasamuppādesu,	1603	
PA_atk-s04_01a:1603_2	puthu nānāsuññatamanupalabbhesu, puthu nānāatthesu, dhammesu, niruttīsu, paṭibhānesu,	1603	
PA_atk-s04_01a:1603_3	puthu nānāsīlakkhandhesu, samādhipaññāvimuttivimuttiñāṇadassanakkhandhesu, puthu	1603	
PA_atk-s04_01a:1603_4	nānāṭhānāṭṭhānesu, puthu nānāvihārasamāpattīsu, puthu nānāariyasaccesu, puthu nānāsatipaṭṭhānesu,	1603	
PA_atk-s04_01a:1603_5	sammappadhānesu, iddhipādesu, indriyesu, balesu, bojjhaṅgesu, puthu nānāariyamaggesu,	1603	
PA_atk-s04_01a:1603_6	puthu nānāsāmaññaphalesu, puthu nānāabhiññāsu ñāṇaṃ pavattatīti puthupaññā. Puthu	1603	
PA_atk-s04_01a:1603_7	nānājanasādhāraṇe dhamme samatikkamma paramatthe nibbāne ñāṇaṃ pavattatīti puthupaññā.	1603	
PA_atk-s04_01a:1603_8	Puthupaññatāya saṃvattantīti ayaṃ puthupaññā.	1603	
PA_atk-s04_01a:1604_0	Vipulapaññatāya saṃvattantīti. “Katamā vipulapaññā? Vipule atthe parigaṇhātīti vipulapaññā…pe…	1604	
PA_atk-s04_01a:1604_1	vipulaṃ paramatthaṃ nibbānaṃ parigaṇhātīti vipulapaññā, vipulapaññatāya saṃvattantīti ayaṃ vipulapaññā.	1604	
PA_atk-s04_01a:1605_0	Gambhīrapaññatāya saṃvattantīti. “Katamā gambhīrapaññā? Gambhīresu khandhesu ñāṇaṃ	1605	
PA_atk-s04_01a:1605_1	pavattatīti gambhīrapaññā. Puthupaññāsadiso vitthāro. Gambhīre paramatthe nibbāne	1605	
PA_atk-s04_01a:1605_2	ñāṇaṃ pavattatīti gambhīrapaññā, gambhīrapaññatāya saṃvattantīti ayaṃ gambhīrapaññā.	1605	
PA_atk-s04_01a:1606_0	Asāmantapaññatāya saṃvattantīti. “Katamā asāmantapaññā? Yassa puggalassa atthavavatthānato	1606	
PA_atk-s04_01a:1606_1	atthapaṭisambhidā adhigatā hoti sacchikatā phassitā paññāya. Dhammaniruttipaṭibhānavavatthānato	1606	
PA_atk-s04_01a:1606_2	paṭibhānapaṭisambhidā adhigatā hoti sacchikatā phassitā paññāya, tassa atthe ca dhamme	1606	
PA_atk-s04_01a:1606_3	ca niruttiyā ca paṭibhāne ca na añño koci sakkoti abhisambhavituṃ, anabhisambhavanīyo	1606	
PA_atk-s04_01a:1606_4	ca so aññehīti asāmantapañño.	1606	
PA_atk-s04_01a:1607_0	Puthujjanakalyāṇakassa paññā aṭṭhamakassa paññāya dūre vidūre suvidūre na santike	1607	
PA_atk-s04_01a:1607_1	na sāmantā, puthujjanakalyāṇakaṃ upādāya aṭṭhamako asāmantapañño. Aṭṭhamakassa paññā	1607	
PA_atk-s04_01a:1607_2	sotāpannassa paññāya dūre…pe… aṭṭhamakaṃ upādāya sotāpanno asāmantapañño. Sotāpannassa	1607	
PA_atk-s04_01a:1607_3	paññā sakadāgāmissa paññāya. Sakadāgāmissa paññā anāgāmissa paññāya. Anāgāmissa paññā	1607	
PA_atk-s04_01a:1607_4	arahato paññāya. Arahato paññā paccekabuddhassa paññāya dūre vidūre suvidūre na santike	1607	
PA_atk-s04_01a:1607_5	na sāmantā, arahantaṃ upādāya paccekabuddho asāmantapañño. Paccekabuddhañca sadevakañca	1607	
PA_atk-s04_01a:1607_6	lokaṃ upādāya tathāgato arahaṃ sammāsambuddho aggo asāmantapañño.	1607	
PA_atk-s04_01a:1608_0	Paññāpabhedakusalo pabhinnañāṇo…pe… te pañhaṃ abhisaṅkharitvā abhisaṅkharitvā tathāgataṃ	1608	
PA_atk-s04_01a:1608_1	upasaṅkamitvā pucchanti gūḷhāni ca paṭicchannāni ca, kathitā visajjitā ca te pañhā	1608	
PA_atk-s04_01a:1608_2	bhagavatā honti niddiṭṭhakāraṇā, upakkhittakā ca te bhagavatā sampajjanti. Atha kho	1608	
PA_atk-s04_01a:1608_3	bhagavā tattha atirocati yadidaṃ paññāyāti aggo asāmantapañño, asāmantapaññatāya	1608	
PA_atk-s04_01a:1608_4	saṃvattantīti ayaṃ asāmantapaññā.	1608	
PA_atk-s04_01a:1609_0	Bhūripaññatāya saṃvattantīti. “Katamā bhūripaññā? Rāgaṃ abhibhuyyatīti bhūripaññā,	1609	
PA_atk-s04_01a:1609_1	abhibhavitāti bhūripaññā. Dosaṃ, mohaṃ, kodhaṃ, upanāhaṃ, makkhaṃ, palāsaṃ, issaṃ,	1609	
PA_atk-s04_01a:1609_2	macchariyaṃ, māyaṃ, sāṭheyyaṃ, thambhaṃ, sārambhaṃ, mānaṃ, atimānaṃ, madaṃ, pamādaṃ,	1609	
PA_atk-s04_01a:1609_3	sabbe kilese, sabbe duccarite, sabbe abhisaṅkhāre, sabbe bhavagāmikamme abhibhuyyatīti	1609	
PA_atk-s04_01a:1609_4	bhūripaññā, abhibhavitāti bhūripaññā. Rāgo ari, taṃ ariṃ maddanipaññāti bhūripaññā,	1609	
PA_atk-s04_01a:1609_5	doso, moho…pe… sabbe bhavagāmikammā ari, taṃ ariṃ maddanipaññāti bhūripaññā. Bhūri	1609	
PA_atk-s04_01a:1609_6	vuccati pathavī, tāya pathavisamāya vitthatāya vipulāya paññāya samannāgatoti bhūripañño.	1609	
PA_atk-s04_01a:1609_7	Apica paññāya etaṃ adhivacanaṃ bhūri medhā pariṇāyikāti, bhūripaññatāya saṃvattantīti ayaṃ bhūripaññā.	1609	
PA_atk-s04_01a:1610_0	Paññābāhullāya saṃvattantīti. “Katamaṃ paññābāhullaṃ? Idhekacco paññāgaruko hoti	1610	
PA_atk-s04_01a:1610_1	paññācarito paññāsayo paññādhimutto paññādhajo paññāketu paññādhipateyyo vicayabahulo	1610	
PA_atk-s04_01a:1610_2	pavicayabahulo okkhāyanabahulo samokkhāyanabahulo sampekkhāyanadhammo vibhūtavihārī	1610	
PA_atk-s04_01a:1610_3	taccarito taggaruko tabbahulo tanninno tappoṇo tappabbhāro tadadhimutto tadādhipateyyo,	1610	
PA_atk-s04_01a:1610_4	yathā gaṇagaruko vuccati gaṇabāhulikoti, cīvaragaruko pattagaruko senāsanagaruko	1610	
PA_atk-s04_01a:1610_5	vuccati senāsanabāhulikoti, evamevaṃ idhekacco paññāgaruko hoti paññācarito…pe… tadādhipateyyo,	1610	
PA_atk-s04_01a:1610_6	paññābāhullāya saṃvattantīti idaṃ paññābāhullaṃ.	1610	
PA_atk-s04_01a:1611_0	Sīghapaññatāya saṃvattantīti. “Katamā sīghapaññā? Sīghaṃ sīghaṃ sīlāni paripūretīti	1611	
PA_atk-s04_01a:1611_1	sīghapaññā. Sīghaṃ sīghaṃ indriyasaṃvaraṃ, bhojane mattaññutaṃ, jāgariyānuyogaṃ,	1611	
PA_atk-s04_01a:1611_2	sīlakkhandhaṃ, samādhi-paññā-vimutti-vimuttiñāṇadassanakkhandhaṃ paripūretīti sīghapaññā.	1611	
PA_atk-s04_01a:1611_3	Sīghaṃ sīghaṃ ṭhānāṭṭhānāni paṭivijjhati. Vihārasamāpattiyo paripūreti. Ariyasaccāni	1611	
PA_atk-s04_01a:1611_4	paṭivijjhati. Satipaṭṭhāne bhāveti. Sammappadhāne iddhipāde indriyāni balāni bojjhaṅge	1611	
PA_atk-s04_01a:1611_5	ariyamaggaṃ bhāvetīti sīghapaññā. Sīghaṃ sīghaṃ sāmaññaphalāni sacchikarotīti sīghapaññā.	1611	
PA_atk-s04_01a:1611_6	Sīghaṃ sīghaṃ abhiññāyo paṭivijjhatīti sīghapaññā. Sīghaṃ sīghaṃ paramatthaṃ nibbānaṃ	1611	
PA_atk-s04_01a:1611_7	sacchikarotīti sīghapaññā, sīghapaññatāya saṃvattantīti ayaṃ sīghapaññā.	1611	
PA_atk-s04_01a:1612	Lahupaññatāya saṃvattantīti. “Katamā lahupaññā? Lahuṃ lahuṃ sīlāni paripūretīti lahupaññā…pe… lahupaññatāya saṃvattantīti ayaṃ lahupaññā.	161	
PA_atk-s04_01a:1613_0	Hāsapaññatāya saṃvattantīti. “Katamā hāsapaññā? Idhekacco vedabahulo tuṭṭhibahulo	1613	
PA_atk-s04_01a:1613_1	hāsabahulo pāmojjabahulo sīlāni paripūretīti hāsapaññā…pe… paramatthaṃ nibbānaṃ sacchikarotīti	1613	
PA_atk-s04_01a:1613_2	hāsapaññā, hāsapaññatāya saṃvattantīti ayaṃ hāsapaññā.	1613	
PA_atk-s04_01a:1614_0	Javanapaññatāya saṃvattantīti. “Katamā javanapaññā? Yaṃ kiñci rūpaṃ atītānāgatapaccuppannaṃ,	1614	
PA_atk-s04_01a:1614_1	yā kāci vedanā, yā kāci saññā, ye keci saṅkhārā, yaṃkiñci viññāṇaṃ atītānāgatapaccuppannaṃ	1614	
PA_atk-s04_01a:1614_2	ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike	1614	
PA_atk-s04_01a:1614_3	vā, sabbaṃ viññāṇaṃ aniccato khippaṃ javatīti javanapaññā, dukkhato, anattato khippaṃ	1614	
PA_atk-s04_01a:1614_4	javatīti javanapaññā. Cakkhuṃ…pe… jarāmaraṇaṃ atītānāgatapaccuppannaṃ aniccato, dukkhato,	1614	
PA_atk-s04_01a:1614_5	anattato khippaṃ javatīti javanapaññā. Rūpaṃ atītānāgatapaccuppannaṃ aniccaṃ khayaṭṭhena,	1614	
PA_atk-s04_01a:1614_6	dukkhaṃ bhayaṭṭhena, anattā asārakaṭṭhenāti tulayitvā tīrayitvā vibhāvayitvā vibhūtaṃ	1614	
PA_atk-s04_01a:1614_7	katvā rūpanirodhe nibbāne khippaṃ javatīti javanapaññā…pe… jarāmaraṇanirodhe nibbāne	1614	
PA_atk-s04_01a:1614_8	khippaṃ javatīti javanapaññā. Rūpaṃ…pe… jarāmaraṇaṃ atītānāgatapaccuppannaṃ khayadhammaṃ	1614	
PA_atk-s04_01a:1614_9	vayadhammaṃ virāgadhammaṃ nirodhadhammanti tulayitvā tīrayitvā vibhāvayitvā vibhūtaṃ	1614	
PA_atk-s04_01a:1614_10	katvā jarāmaraṇanirodhe nibbāne khippaṃ javatīti javanapaññā, javanapaññatāya saṃvattantīti ayaṃ javanapaññā.	16141	
PA_atk-s04_01a:1615_0	Tikkhapaññatāya saṃvattantīti. “Katamā tikkhapaññā? Khippaṃ kilese chindatīti tikkhapaññā.	1615	
PA_atk-s04_01a:1615_1	Uppannaṃ kāmavitakkaṃ, vyāpādavitakkaṃ, vihiṃsāvitakkaṃ uppannuppanne pāpake akusale	1615	
PA_atk-s04_01a:1615_2	dhamme nādhivāseti pajahati vinodeti byantīkaroti anabhāvaṃ gametīti tikkhapaññā.	1615	
PA_atk-s04_01a:1615_3	Uppannaṃ rāgaṃ, dosaṃ, mohaṃ…pe… sabbe bhavagāmikamme nādhivāseti pajahati vinodeti	1615	
PA_atk-s04_01a:1615_4	byantīkaroti anabhāvaṃ gametīti tikkhapaññā. Ekasmiṃ āsane cattāro ariyamaggā cattāri	1615	
PA_atk-s04_01a:1615_5	sāmaññaphalāni catasso paṭisambhidāyo cha abhiññāyo adhigatā honti sacchikatā phassitā	1615	
PA_atk-s04_01a:1615_6	paññāyāti tikkhapaññā, tikkhapaññatāya saṃvattantīti ayaṃ tikkhapaññā.	1615	
PA_atk-s04_01a:1616_0	Nibbedhikapaññatāya saṃvattantīti. “Katamā nibbedhikapaññā? Idhekacco sabbasaṅkhāresu	1616	
PA_atk-s04_01a:1616_1	ubbegabahulo hoti uttāsabahulo ukkaṇṭhanabahulo aratibahulo anabhiratibahulo bahimukho	1616	
PA_atk-s04_01a:1616_2	na ramati sabbasaṅkhāresu, anibbiddhapubbaṃ appadālitapubbaṃ lobhakkhandhaṃ nibbijjhati	1616	
PA_atk-s04_01a:1616_3	padāletīti nibbedhikapaññā, anibbiddhapubbaṃ appadālitapubbaṃ dosakkhandhaṃ, mohakkhandhaṃ,	1616	
PA_atk-s04_01a:1616_4	kodhaṃ, upanāhaṃ…pe… sabbe bhavagāmikamme nibbijjhati padāletīti nibbedhikapaññā,	1616	
PA_atk-s04_01a:1616_5	nibbedhikapaññatāya saṃvattantīti ayaṃ nibbedhikapaññā”.	1616	
PA_atk-s04_01a:1617_0	Evaṃ paṭisambhidāmagge vuttanayenevettha attho veditabbo. Kevalañhi tattha bahuvacanaṃ,	1617	
PA_atk-s04_01a:1617_1	idha ekavacananti ayameva viseso. Sesaṃ tādisamevāti. Imā ca pana soḷasa mahāpaññā	1617	
PA_atk-s04_01a:1617_2	lokiyalokuttaramissakāva kathitā.	1617	
PA_atk-s04_01a:1618	Kāyagatāsativaggavaṇṇanā.	161	
PA_atk-s04_01a:1619	20. Amatavaggavaṇṇanā	161	
PA_atk-s04_01a:1620_0	600-611. Amataṃ te, bhikkhave, na paribhuñjantīti maraṇavirahitaṃ nibbānaṃ na paribhuñjantīti	1620	
PA_atk-s04_01a:1620_1	attho. Nanu ca nibbānaṃ lokuttaraṃ, kāyagatāsati lokiyā, kathaṃ taṃ paribhuñjantā	1620	
PA_atk-s04_01a:1620_2	amataṃ paribhuñjantīti? Taṃ bhāvetvā adhigantabbato. Kāyagatañhi satiṃ bhāvento amatamadhigacchati,	1620	
PA_atk-s04_01a:1620_3	abhāvento nādhigacchati. Tasmā evaṃ vuttaṃ. Etenupāyena sabbattha attho veditabbo.	1620	
PA_atk-s04_01a:1620_4	Api cettha viraddhanti virādhitaṃ nādhigataṃ. Āraddhanti paripuṇṇaṃ. Pamādiṃsūti	1620	
PA_atk-s04_01a:1620_5	pamajjanti. Pamuṭṭhanti sammuṭṭhaṃ vissaritaṃ naṭṭhaṃ vā. Āsevitanti ādito sevitaṃ.	1620	
PA_atk-s04_01a:1620_6	Bhāvitanti vaḍḍhitaṃ. Bahulīkatanti punappunaṃ kataṃ. Anabhiññātanti ñātaabhiññāya	1620	
PA_atk-s04_01a:1620_7	ajānitaṃ. Apariññātanti ñātapariññāvaseneva apariññātaṃ. Asacchikatanti apaccakkhakataṃ.	1620	
PA_atk-s04_01a:1620_8	Sesaṃ sabbattha uttānatthamevāti.	1620	
PA_atk-s04_01a:1621	Amatavaggavaṇṇanā.	162	
PA_atk-s04_01a:1622	Manorathapūraṇiyā aṅguttaranikāya-aṭṭhakathāya sahassasuttantaparimāṇassa	162	
PA_atk-s04_01a:1623	Ekakanipātassa saṃvaṇṇanā niṭṭhitā.	162	
