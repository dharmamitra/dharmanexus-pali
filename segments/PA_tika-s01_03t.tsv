segmentnr	original	folio	analyzed
PA_tika-s01_03t:0	Namo tassa bhagavato arahato sammāsambuddhassa	0	
PA_tika-s01_03t:1	Dīghanikāye	0	
PA_tika-s01_03t:2	Pāthikavaggaṭīkā	0	
PA_tika-s01_03t:3	1. Pāthikasuttavaṇṇanā	0	
PA_tika-s01_03t:4	Sunakkhattavatthuvaṇṇanā	0	
PA_tika-s01_03t:5_0	1. Apubbapadavaṇṇanāti atthasaṃvaṇṇanāvasena heṭṭhā aggahitatāya apubbassa abhinavassa	5	
PA_tika-s01_03t:5_1	padassa vaṇṇanā atthavibhāvanā. “Hitvā punappunāgatamattha”nti hi vuttaṃ. Mallesūti	5	
PA_tika-s01_03t:5_2	ettha yaṃ vattabbaṃ, taṃ heṭṭhā vuttanayameva. Chāyūdakasampanne vanasaṇḍe viharatīti	5	
PA_tika-s01_03t:5_3	anupiyasāmantā katassa vihārassa abhāvato. Yadi na tāva paviṭṭho, kasmā “pāvisī”ti	5	
PA_tika-s01_03t:5_4	vuttanti āha “pavisissāmī”tiādi, tena avassaṃ bhāvini bhūte viya upacārā hontīti	5	
PA_tika-s01_03t:5_5	dasseti. Idāni tamatthaṃ upamāya vibhāvento “yathā ki”ntiādimāha. Etanti etaṃ “atippago	5	
PA_tika-s01_03t:5_6	kho”tiādikaṃ cintanaṃ ahosi. Ativiya pago khoti ativiya pātova. Channakopīnatāya,	5	
PA_tika-s01_03t:5_7	paribbājakapabbajjupagamena ca channaparibbājakaṃ, na naggaparibbājakaṃ.	5	
PA_tika-s01_03t:6_0	2. Yasmā bhagavato uccākulappasutataṃ, mahābhinikkhamananikkhantataṃ, anaññasādhāraṇadukkaracaraṇaṃ,	6	
PA_tika-s01_03t:6_1	vivekavāsaṃ, lokasambhāvitataṃ, ovādānusāsanīhi lokassa bahupakārataṃ, parappavādamaddanaṃ,	6	
PA_tika-s01_03t:6_2	mahiddhikataṃ, mahānubhāvatanti evamādikaṃ taṃtaṃattapaccakkhaguṇavisesaṃ nissāya	6	
PA_tika-s01_03t:6_3	yebhuyyena aññatitthiyāpi bhagavantaṃ disvā ādaragāravabahumānaṃ dassentiyeva, tasmā	6	
PA_tika-s01_03t:6_4	vuttaṃ “bhagavantaṃ disvā mānathaddhataṃ akatvā”tiādi. Lokasamudācāravasenāti lokopacāravasena.	6	
PA_tika-s01_03t:6_5	Cirassanti cirakālena. Ādīni vadanti upacāravasena. Tassāti bhaggavagottassa paribbājakassa.	6	
PA_tika-s01_03t:6_6	Gihisahāyoti gihikālato paṭṭhāya sahāyo. Paccakkhātoti yenākārena paccakkhānā, taṃ	6	
PA_tika-s01_03t:6_7	dassetuṃ “paccakkhāmī”tiādi vuttaṃ.	6	
PA_tika-s01_03t:7_0	3. Uddissāti satthukārabhāvena uddissāti ayamettha adhippāyoti taṃ dassento “bhagavā	7	
PA_tika-s01_03t:7_1	me”tiādimāha. Yadā sunakkhattassa “bhagavantaṃ paccakkhāmī”ti cittaṃ uppannaṃ, vācā	7	
PA_tika-s01_03t:7_2	bhinnā, tadā evassa bhagavatā saddhiṃ koci sambandho natthi asakyaputtiyabhāvato	7	
PA_tika-s01_03t:7_3	sāsanato paribāhirattā. Ayaṃ tāvettha sāsanayutti, sā panāyaṃ ṭhapetvā sāsanayuttikovide	7	
PA_tika-s01_03t:7_4	aññesaṃ na sammadeva visayoti bhagavā sabbasādhāraṇavasenassa attanā sambandhābhāvaṃ	7	
PA_tika-s01_03t:7_5	dassetuṃ “api nū”ti ādiṃ vatvā sunakkhattaṃ “ko santo kaṃ paccācikkhasī”ti āha. Yasmā	7	
PA_tika-s01_03t:7_6	mukhāgatoyaṃ sambandho, na pūjāgatādiko, yo ca yācakayācitabbatāvasena hoti, tadubhayañcettha	7	
PA_tika-s01_03t:7_7	natthīti dassento bhagavā sunakkhattaṃ “ko santo kaṃ paccācikkhasī”ti avoca, tasmā	7	
PA_tika-s01_03t:7_8	tamatthaṃ dassetuṃ “yācako vā”tiādi vuttaṃ. Yācitako vā yācakaṃ paccācikkheyyāti	7	
PA_tika-s01_03t:7_9	sambandho. Tvaṃ pana neva yācako “ahaṃ bhante bhagavantaṃ uddissa viharissāmī”ti	7	
PA_tika-s01_03t:7_10	evaṃ mama santikaṃ anupagatattā. Na yācitako “ehi tvaṃ sunakkhatta mamaṃ uddissa	71	
PA_tika-s01_03t:7_11	viharāhī”ti evaṃ mayā apatthitattā.	71	
PA_tika-s01_03t:8_0	Ko samānoti yācakayācitakesu ko nāma honto. Kanti yācakayācitakesu eva kaṃ nāma hontaṃ	8	
PA_tika-s01_03t:8_1	maṃ paccācikkhasi. Tucchapurisāti jhānamaggādiuttarimanussadhammesu kassacipi abhāvā	8	
PA_tika-s01_03t:8_2	rittapurisā. Nanu cāyaṃ sunakkhatto lokiyajjhānāni, ekaccābhiññañca uppādesīti? Kiñcāpi	8	
PA_tika-s01_03t:8_3	uppādesi, tato pana bhagavati āghātuppādanena saheva parihīno ahosi. Aparādho nāma	8	
PA_tika-s01_03t:8_4	suppaṭipattiyā virajjhanahetubhūto kilesuppādoti āha “yattako te aparādho, tattako	8	
PA_tika-s01_03t:8_5	doso”ti. Yāvañcāti avadhiparicchedabhāvadassanaṃ “yāvañca tena bhagavatā”tiādīsu	8	
PA_tika-s01_03t:8_6	viya. Teti tayā. Idanti nipātamattaṃ. Aparaddhanti aparajjhitaṃ. Idaṃ vuttaṃ hoti	8	
PA_tika-s01_03t:8_7	– “paccācikkhāmidānāhaṃ bhante bhagavanta”ntiādīni vadantena tucchapurisa tayā yāvañcidaṃ	8	
PA_tika-s01_03t:8_8	aparaddhaṃ, na tassa aparādhassa pamāṇaṃ atthīti.	8	
PA_tika-s01_03t:9_0	4. Manussadhammāti bhāvanānuyogena vinā manussehi anuṭṭhātabbadhammā. So hi manussānaṃ	9	
PA_tika-s01_03t:9_1	cittādhiṭṭhānamattena ijjhanato tesaṃ sambhāvitadhammo viya ṭhito tathā vutto, manussaggahaṇañcettha	9	
PA_tika-s01_03t:9_2	tesu bahulaṃ pavattanato. Iddhibhūtaṃ pāṭihāriyaṃ, na ādesanānusāsanīpāṭihāriyanti	9	
PA_tika-s01_03t:9_3	adhippāyo. Kateti pavattite. Niyyātīti niggacchati, vaṭṭadukkhato niggamanavasena	9	
PA_tika-s01_03t:9_4	pavattatīti attho. Dhamme hi niggacchante taṃsamaṅgipuggalo “niggacchatī”ti vuccati,	9	
PA_tika-s01_03t:9_5	aṭṭhakathāyaṃ pana ni-saddo upasaggamattaṃ, yāti icceva atthoti dassetuṃ gacchatīti	9	
PA_tika-s01_03t:9_6	attho vutto. Tatrāti padhānabhāvena vuttassa atthassa bhummavasena paṭiniddesoti	9	
PA_tika-s01_03t:9_7	tasmiṃ dhamme sammā dukkhakkhayāya niyyanteti ayamettha atthoti dassento āha “tasmiṃ…pe… saṃvattamāne”ti.	9	
PA_tika-s01_03t:10_0	5. Agganti ñāyatīti aggaññaṃ. Lokapaññattinti lokassa paññāpanaṃ. Lokassa agganti	10	
PA_tika-s01_03t:10_1	lokuppattisamaye “idaṃ nāma lokassa agga”nti evaṃ jānitabbaṃ bujjhitabbaṃ. Aggamariyādanti ādimariyādaṃ.	10	
PA_tika-s01_03t:11_0	6. Ettakaṃ vippalapitvāti “na dānāhaṃ bhante bhagavantaṃ uddissa viharissāmī”ti,	11	
PA_tika-s01_03t:11_1	“na hi pana me bhante bhagavā uttarimanussadhammā iddhipāṭihāriyaṃ karotī”ti, “na	11	
PA_tika-s01_03t:11_2	hi pana me bhante bhagavā aggaññaṃ paññapetī”ti ca ettakaṃ vippalapitvā. Idaṃ kira	11	
PA_tika-s01_03t:11_3	so bhagavā satthukiccaṃ iddhipāṭihāriyaṃ, aggaññapaññāpanañca kātuṃ na sakkotīti	11	
PA_tika-s01_03t:11_4	pakāsento kathesi. Tenāha “sunakkhatto kirā”tiādi. Uttaravacanavasena patiṭṭhābhāvato	11	
PA_tika-s01_03t:11_5	appatiṭṭho. Tato eva niravo nissaddo.	11	
PA_tika-s01_03t:12_0	Ādīnavadassanatthanti diṭṭhadhammikassa ādīnavassa dassanatthaṃ. Tenāha “sayameva	12	
PA_tika-s01_03t:12_1	garahaṃ pāpuṇissasī”ti. Samparāyikā pana ādīnavā anekavidhā, te dassento sunakkhatto	12	
PA_tika-s01_03t:12_2	na saddaheyyāti diṭṭhadhammikasseva gahaṇaṃ. Anekakāraṇenāti “itipi so bhagavā araha”ntiādinā	12	
PA_tika-s01_03t:12_3	anekavidhena vaṇṇakāraṇena. Evaṃ me avaṇṇo na bhavissatīti ajjhāsayena attano bālatāya	12	
PA_tika-s01_03t:12_4	vaṇṇārahānaṃ avaṇṇaṃ kathetvā. Evaṃ bhagavā makkhibhāve ādīnavaṃ dassetvā puna tassa	12	
PA_tika-s01_03t:12_5	kathane kāraṇaṃ vibhāvetuṃ “iti kho te”tiādimāhāti taṃ dassetuṃ “tato”tiādi vuttaṃ.	12	
PA_tika-s01_03t:12_6	Evañhi sunakkhattassa appakopi vacanokāso na bhavissatīti. Apakkamīti attanā yathāṭhitā	12	
PA_tika-s01_03t:12_7	vuṭṭhāya apasakki. Apakkanto sāsanato bhaṭṭho. Tenāha “cuto”ti. Evamevāti apakkamanto	12	
PA_tika-s01_03t:12_8	ca na yathā tathā apakkami, yathā pana kāyassa bhedā apāye nibbatteyya, evameva apakkami.	12	
PA_tika-s01_03t:13	Korakhattiyavatthuvaṇṇanā	1	
PA_tika-s01_03t:14	7. Dvīhi padehīti dvīhi vākyehi āraddhaṃ byatirekavasena tadubhayatthaniddesavasena uparidesanāya pavattattā. Anusandhidassanavasenāti yathānusandhisaṅkhātaanusandhidassanavasena.	1	
PA_tika-s01_03t:15_0	Ekaṃ samayanti ca bhummatthe upayogavacananti āha “ekasmiṃ samaye”ti ca. Thūlū nāma	15	
PA_tika-s01_03t:15_1	janapadoti janapadīnaṃ rājakumārānaṃ vasena tathāladdhanāmo. Kukkuravataṃ samādānavasena	15	
PA_tika-s01_03t:15_2	etasmiṃ atthīti kukkuravatikoti āha “samādinnakukkuravato”ti. Aññampīti “catukkoṇḍikasseva	15	
PA_tika-s01_03t:15_3	vicaraṇaṃ, tathā katvāva khādanaṃ, bhuñjanaṃ, vāmapādaṃ uddharitvā muttassa vissajjana”nti	15	
PA_tika-s01_03t:15_4	evamādikaṃ aññampi sunakhehi kātabbakiriyaṃ. Catūhi sarīrāvayavehi kuṇḍanaṃ gamanaṃ	15	
PA_tika-s01_03t:15_5	catukkoṇḍo, so etasmiṃ atthīti catukkoṇḍiko. So pana yasmā catūhi sarīrāvayavehi	15	
PA_tika-s01_03t:15_6	saṅghaṭṭitagamano hoti, tasmā vuttaṃ “catusaṅghaṭṭito”ti. Tenevāha “dve jaṇṇūnī”tiādi.	15	
PA_tika-s01_03t:15_7	Bhakkhasanti vā bhakkhitabbaṃ, asitabbañca. Tenevāha “yaṃ kiñci khādanīyaṃ bhojanīya”nti.	15	
PA_tika-s01_03t:15_8	Kāmaṃ khādanañca nāma mukhena kātabbaṃ, hatthena pana tattha upanāmanaṃ nivāretuṃ	15	
PA_tika-s01_03t:15_9	avadhāraṇaṃ katanti āha “hatthena aparāmasitvā”ti, aggahetvāti attho. Sundararūpoti	15	
PA_tika-s01_03t:15_10	sundarabhāvo. Vatāti patthanatthe nipāto “aho vatāhaṃ lābhī assa”ntiādīsu viya. “Samaṇena	151	
PA_tika-s01_03t:15_11	nāma evarūpena bhavitabbaṃ aho vatāhaṃ ediso bhaveyya”nti evaṃ tassa patthanā ahosi.	151	
PA_tika-s01_03t:15_12	Tenāha “evaṃ kirā”tiādi.	151	
PA_tika-s01_03t:16_0	Garahatthe api-kāro “api siñce palaṇḍaka”ntiādīsu viya. Arahante ca buddhe, buddhasāvake	16	
PA_tika-s01_03t:16_1	“arahanto khīṇāsavā na hontī”ti evaṃ tassa diṭṭhi uppannā. Yathāha mahāsīhanādasutte	16	
PA_tika-s01_03t:16_2	“natthi samaṇassa gotamassa uttarimanussadhammā alamariyañāṇadassanavisesā”ti. Sattamaṃ	16	
PA_tika-s01_03t:16_3	divasanti bhummatthe upayogavacanaṃ. Alasakenāti ajīraṇena āmarogena.	16	
PA_tika-s01_03t:17	Aṭṭhitacamattatāya purāṇapaṇṇasadiso. Bīraṇatthambakanti bīraṇagacchā.	1	
PA_tika-s01_03t:18	Mattā etassa atthīti mattaṃ, bhojanamattavantanti attho. Tenāha “pamāṇayutta”nti. Mantā mantāti mantāya mantāya.	1	
PA_tika-s01_03t:19_0	8. Ekadvīhikāya gaṇanāya. Nirāhārova ahosi bhagavato vacanaṃ aññathā kātukāmo, tathābhūtopi	19	
PA_tika-s01_03t:19_1	sattame divase upaṭṭhākena upanītaṃ bhakkhasaṃ disvā “dhī”ti upaṭṭhāpetuṃ asakkonto	19	
PA_tika-s01_03t:19_2	bhojanataṇhāya ākaḍḍhiyamānahadayo taṃ kucchipūraṃ bhuñjitvā bhagavatā vuttaniyāmeneva	19	
PA_tika-s01_03t:19_3	kālamakāsi. Tena vuttaṃ “athassā”tiādi. Sacepi…pe… cinteyyāti yadi eso acelo “dhī”ti	19	
PA_tika-s01_03t:19_4	paccupaṭṭhapetvā “ajjapi ahaṃ na bhuñjeyya”nti cinteyya, tathācintane satipi devatāviggahena	19	
PA_tika-s01_03t:19_5	taṃ divasaṃ…pe… kareyya. Kasmā? Advejjhavacanā hi tathāgatā, na tesaṃ vacanaṃ vitathaṃ hoti.	19	
PA_tika-s01_03t:20_0	Gatagataṭṭhānaṃ aṅgaṇameva hotīti tehi taṃ kaḍḍhitvā gacchantehi gatagatappadeso	20	
PA_tika-s01_03t:20_1	uttarakasāmantā vivaṭaṅgaṇameva hutvā upaṭṭhāti. Teti titthiyā. Susānaṃyeva gantvāti	20	
PA_tika-s01_03t:20_2	“bīraṇatthambakaṃ atikkamissāmā”ti gacchantāpi anekavāraṃ taṃ anusaṃyāyitvā punapi	20	
PA_tika-s01_03t:20_3	taṃyeva susānaṃ upagantvā.	20	
PA_tika-s01_03t:21_0	9. Idanti idaṃ matasarīraṃ. “Tameva vā sarīraṃ kathāpesīti taṃ sarīraṃ adhiṭṭhahitvā	21	
PA_tika-s01_03t:21_1	ṭhitapetena kathāpesī”ti keci. Korakhattiyaṃ vā asurayonito ānetvā kathāpetu aññaṃ	21	
PA_tika-s01_03t:21_2	vā petaṃ, ko ettha viseso. “Acinteyyo hi buddhavisayo”ti pana vacanato tadeva sarīraṃ	21	
PA_tika-s01_03t:21_3	sunakkhattena pahatamattaṃ buddhānubhāvena uṭṭhāya tamatthaṃ ñāpesīti daṭṭhabbaṃ.	21	
PA_tika-s01_03t:21_4	Purimoyeva pana attho aṭṭhakathāsu vinicchito. Tathā hi vakkhati “nibbattaṭṭhānato”tiādi.	21	
PA_tika-s01_03t:22	10. Vipākanti phalaṃ, atthanibbattīti attho.	2	
PA_tika-s01_03t:23_0	Samānetabbānīti sammā ānetabbāni, sarūpato ānetvā dassetabbānīti attho. Pāṭihāriyānaṃ	23	
PA_tika-s01_03t:23_1	paṭhamāditā bhagavatā vuttānupubbiyā veditabbā. Keci panettha “paracittavibhāvanaṃ,	23	
PA_tika-s01_03t:23_2	āyuparicchedavibhāvanaṃ, byādhivibhāvanaṃ, gativibhāvanaṃ, sarīranikkhepavibhāvanaṃ,	23	
PA_tika-s01_03t:23_3	sunakkhattena saddhiṃ kathāvibhāvanañcāti cha pāṭihāriyānī”ti vadanti, taṃ yadi sunakkhattassa	23	
PA_tika-s01_03t:23_4	cittavibhāvanaṃ sandhāya vuttaṃ, evaṃ sati “sattā”ti vattabbaṃ tassa bhāviavaṇṇavibhāvanāya	23	
PA_tika-s01_03t:23_5	saddhiṃ. Atha acelassa maraṇacittavibhāvanaṃ, taṃ “sattamaṃ divasaṃ kālaṃ karissatī”ti	23	
PA_tika-s01_03t:23_6	iminā saṅgahitanti visuṃ na vattabbaṃ, tasmā aṭṭhakathāyaṃ vuttanayeneva gahetabbaṃ.	23	
PA_tika-s01_03t:24	Acelakaḷāramaṭṭakavatthuvaṇṇanā	2	
PA_tika-s01_03t:25_0	11. Nikkhantadantamaṭṭakoti nikkhantadanto maṭṭako. So kira acelakabhāvato pubbe	25	
PA_tika-s01_03t:25_1	maṭṭakito hutvā vicari vivaradanto ca, tena naṃ “koramaṭṭako”ti sañjānanti. Yaṃ kiñci	25	
PA_tika-s01_03t:25_2	tassa dento “sādhurūpo ayaṃ samaṇo”ti sambhāvento aggaṃ seṭṭhaṃyeva denti. Tena vuttaṃ	25	
PA_tika-s01_03t:25_3	“lābhaggaṃ patto, aggalābhaṃ patto”ti. Bahū acelakā taṃ parivāretvā vicaranti, gahaṭṭhā	25	
PA_tika-s01_03t:25_4	ca taṃ bahū aḍḍhā vibhavasampannā kālena kālaṃ upasaṅkamitvā payirupāsanti. Tena	25	
PA_tika-s01_03t:25_5	vuttaṃ “yasaggaṃ aggaparivāraṃ patto”ti. Vatāniyeva pajjitabbato padāni. Aññamaññaṃ	25	
PA_tika-s01_03t:25_6	asaṅkarato vatakoṭṭhāsā vā. Samattānīti samaṃ attani gahitāni. Puratthimenāti ena-saddasambandhena	25	
PA_tika-s01_03t:25_7	“vesāli”nti upayogavacanaṃ, avidūratthe ca ena-saddo pañcamyantoti āha “vesālito avidūre”ti.	25	
PA_tika-s01_03t:26_0	12. Sāsane paricayavasena tilakkhaṇāhataṃ pañhaṃ pucchi. Na sampāyāsīti nāvabujjhi	26	
PA_tika-s01_03t:26_1	na sampādesi. Tenāha “sammā ñāṇagatiyā”tiādi. Sampāyanaṃ vā sampādanaṃ. Pañhaṃ puṭṭhassa	26	
PA_tika-s01_03t:26_2	ca sampādanaṃ nāma sammadeva kathananti tadabhāvaṃ dassento “atha vā”tiādimāha. Kopavasena	26	
PA_tika-s01_03t:26_3	tassa akkhīni kampanabhāvaṃ āpajjiṃsūti āha “kampanakkhīnipi parivattetvā”ti. Kopanti	26	
PA_tika-s01_03t:26_4	kodhaṃ, so pana cittassa pakuppanavasena pavattatīti āha “kuppanākāra”nti. Dosanti	26	
PA_tika-s01_03t:26_5	āghātaṃ, so pana ārammaṇe dussanavasena pavattīti āha “dussanākāra”nti. Atuṭṭhākāranti	26	
PA_tika-s01_03t:26_6	tuṭṭhiyā pītiyā paṭipakkhabhūtappavattiākāraṃ. Kāyavacīvikārehi pākaṭamakāsi. Mā	26	
PA_tika-s01_03t:26_7	vata noti ettha māti paṭikkhepo, noti mayhanti atthoti āha “aho vata me na bhaveyyā”ti.	26	
PA_tika-s01_03t:26_8	Maṃ vata noti ettha pana noti saṃsayeti āha “ahosi vata nu mamā”ti.	26	
PA_tika-s01_03t:27_0	14. Paripubbo dahita-saddo vatthanivāsanaṃ vadatīti āha “paridahito nivatthavattho”ti.	27	
PA_tika-s01_03t:27_1	Yasanimittakatāya lābhassa yasaparihāniyāva lābhaparihāni vuttā hotīti pāḷiyaṃ “yasā nihīno”ti vuttaṃ.	27	
PA_tika-s01_03t:28	Acelapāthikaputtavatthuvaṇṇanā	2	
PA_tika-s01_03t:29_0	15. “Ahaṃ sabbaṃ jānāmī”ti evaṃ sabbaññutaññāṇaṃ vadati paṭijānātīti ñāṇavādo, tena	29	
PA_tika-s01_03t:29_1	mayā ñāṇavādena saddhiṃ. Atikkamma gacchatoti upaḍḍhabhāgena paricchinnaṃ padesaṃ	29	
PA_tika-s01_03t:29_2	atikkamitvā iddhipāṭihāriyaṃ kātuṃ gacchato. Kiṃ panāyaṃ acelo pāthikaputto attano	29	
PA_tika-s01_03t:29_3	pamāṇaṃ na jānātīti? No na jānāti. Yadi evaṃ, kasmā sukkhagajjitaṃ gajjīti? “Evāhaṃ	29	
PA_tika-s01_03t:29_4	loke pāsaṃso bhavissāmī”ti kohaññe katvā sukkhagajjitaṃ gajji. Tena vuttaṃ “nagaravāsino”tiādi.	29	
PA_tika-s01_03t:29_5	Paṭṭhapetvāti yugaggāhaṃ ārabhitvā.	29	
PA_tika-s01_03t:30	16. Hīnajjhāsayattā…pe… udapādi. Vuttañhetaṃ “hīnādhimuttikā sattā hīnādhimuttike eva satte sevanti bhajanti payirupāsantī”ti.	3	
PA_tika-s01_03t:31_0	Yasmā tathāvuttā vācā tathārūpacittahetukā, tañca cittaṃ tathārūpadiṭṭhicittahetukaṃ,	31	
PA_tika-s01_03t:31_1	tasmā “taṃ vācaṃ appahāyā”ti vatvā yathā tassā appahānaṃ hoti, taṃ dassento “taṃ	31	
PA_tika-s01_03t:31_2	cittaṃ appahāyā”ti āha, tassa ca yathā appahānaṃ hoti, taṃ dassetuṃ “taṃ diṭṭhiṃ	31	
PA_tika-s01_03t:31_3	appaṭinissajjitvā”ti avoca. Yasmā vā tathārūpā vācā mahāsāvajjā, cittaṃ tato mahāsāvajjataraṃ	31	
PA_tika-s01_03t:31_4	taṃsamuṭṭhāpakabhāvato, diṭṭhi pana tato mahāsāvajjatamā tadubhayassa mūlabhāvato,	31	
PA_tika-s01_03t:31_5	tasmā tesaṃ mahāsāvajjatāya imaṃ vibhāgaṃ dassetvā ayaṃ anukkamo ṭhapitoti veditabbo.	31	
PA_tika-s01_03t:31_6	Tesaṃ pana yathā pahānaṃ hoti, taṃ dassetuṃ “aha”ntiādi vuttaṃ. “Nāhaṃ buddho”ti	31	
PA_tika-s01_03t:31_7	vadantoti sāṭheyyena vinā ujukameva “ahaṃ buddho na homī”ti vadanto. Cittadiṭṭhippahānepi	31	
PA_tika-s01_03t:31_8	eseva nayo. Vipateyyāti ettha vi-saddo paṭhame vikappe upasaggamattaṃ, dutiye pana	31	
PA_tika-s01_03t:31_9	visaraṇatthoti āha “sattadhā vā pana phaleyyā”ti.	31	
PA_tika-s01_03t:32_0	17. Ekaṃsenāti ekantena, ekantikaṃ pana vacanapariyāyavinimuttaṃ hotīti āha “nippariyāyenā”ti.	32	
PA_tika-s01_03t:32_1	Odhāritāti avadhāritā niyametvā bhāsitā. Vigatarūpenāti apagatasabhāvena. Tenāha	32	
PA_tika-s01_03t:32_2	“vigacchitasabhāvenā”ti, iddhānubhāvena apanītasakabhāvena. Tena vuttaṃ “attano”tiādi.	32	
PA_tika-s01_03t:33	18. Dvayaṃ gacchatīti dvayagāminī. Kīdisaṃ dvayanti āha “sarūpenā”tiādi. Ayañhi so gaṇḍassupariphoṭṭhabbādosaṃ.	3	
PA_tika-s01_03t:34_0	19. Ajitassa licchavisenāpatissa mahāniraye nibbattitvā tato āgantvā acelassa pāthikaputtassa	34	
PA_tika-s01_03t:34_1	santike parodanaṃ. Abhāvāti pubbe vuttappakārassa pāṭihāriyakaraṇassa abhāvā. Bhagavā	34	
PA_tika-s01_03t:34_2	pana sannipatitaparisāyaṃ pasādajananatthaṃ tadanurūpaṃ pāṭihāriyamakāsiyeva. Yathāha	34	
PA_tika-s01_03t:34_3	“tejodhātuṃ samāpajjitvā”tiādi.	34	
PA_tika-s01_03t:35	Iddhipāṭihāriyakathāvaṇṇanā	3	
PA_tika-s01_03t:36_0	20. Nicayanaṃ dhanadhaññānaṃ sañcayanaṃ nicayo, tattha niyuttāti necayikā, gahapati	36	
PA_tika-s01_03t:36_1	eva necayikā gahapatinecayikā. Ettakāni jaṅghasahassānīti parimāṇābhāvato sahassehipi	36	
PA_tika-s01_03t:36_2	aparimāṇagaṇanā. Tenevāti imassa vasena sannipatitāya evaṃ mahatiyā parisāya bandhanamokkhaṃ	36	
PA_tika-s01_03t:36_3	kātuṃ labbhati, eteneva kāraṇena.	36	
PA_tika-s01_03t:37_0	21. Cittutrāsabhayanti cittassa utrāsanākārena pavattabhayaṃ, na ñāṇabhayaṃ, nāpi	37	
PA_tika-s01_03t:37_1	“bhāyati etasmā”ti evaṃ vuttaṃ ārammaṇabhayaṃ. Chambhitattanti teneva cittutrāsabhayena	37	
PA_tika-s01_03t:37_2	sakalasarīrassa chambhitabhāvo. Lomahaṃsoti teneva bhayena, tena ca chambhitattena	37	
PA_tika-s01_03t:37_3	sakalasarīre lomānaṃ haṭṭhabhāvo, so pana tesaṃ bhittiyaṃ nāgadantānaṃ viya uddhaṃmukhatāti	37	
PA_tika-s01_03t:37_4	āha “lomānaṃ uddhaggabhāvo”ti. Antantena āvijjhitvāti attano nisīdanatthaṃ nigūḷhaṭṭhānaṃ	37	
PA_tika-s01_03t:37_5	upaparikkhanto paribbājakārāmaṃ pariyantena anusaṃyāyitvā, kassacideva sunakkhattassa	37	
PA_tika-s01_03t:37_6	vā sunakkhattasadisassa vā sabbaññupaṭiññaṃ appahāya satthu sammukhībhāve sattadhā	37	
PA_tika-s01_03t:37_7	tassa muddhāphalanaṃ dhammatā. Tena vuttaṃ “mā nassatu bālo”tiādi.	37	
PA_tika-s01_03t:38_0	22. Saṃsappatīti tattheva pāsāṇaphalake bāladārako viya uṭṭhātuṃ asakkonto avasīdanavasena	38	
PA_tika-s01_03t:38_1	ito cito ca saṃsappati. Tenāha “osīdatī”ti. Tattheva sañcaratīti tasmiṃyeva pāsāṇe	38	
PA_tika-s01_03t:38_2	ānisadupaṭṭhino sañcalanaṃ nisajjavaseneva sañcarati, na uṭṭhāya padasā.	38	
PA_tika-s01_03t:39	23. Vinaṭṭharūpoti sambhāvanāya vināsena, lābhassa vināsena ca vinaṭṭhasabhāvo.	3	
PA_tika-s01_03t:40	Paṭhamabhāṇavāravaṇṇanā niṭṭhitā.	4	
PA_tika-s01_03t:41	25. Goyuttehīti balavantabalībaddayojitehi.	4	
PA_tika-s01_03t:42_0	26. Tassāti jāliyassa. Ayañhi maṇḍisena paribbājakena saddhiṃ bhagavantaṃ upasaṅkamitvā	42	
PA_tika-s01_03t:42_1	dhammaṃ suṇi, tato puretaraṃ bhagavato guṇānaṃ ajānanakāle ayaṃ pavatti. Tenevāha	42	
PA_tika-s01_03t:42_2	“tiṭṭhatu tāva pāṭihāriyaṃ…pe… parājayo bhavissatī”ti.	42	
PA_tika-s01_03t:43_0	27. Tiṇasīhoti tiṇasadisaharitavaṇṇo sīho. Kāḷasīhoti kāḷavaṇṇo sīho. Paṇḍusīhoti	43	
PA_tika-s01_03t:43_1	paṇḍuvaṇṇo sīho. Kesarasīhoti kesaravanto setavaṇṇo, lohitavaṇṇo vā sīho. Migaraññoti	43	
PA_tika-s01_03t:43_2	ettha miga-saddo kiñcāpi pasadakuruṅgādīsu kesucideva catuppadesu niruḷho, idha pana	43	
PA_tika-s01_03t:43_3	sabbasādhāraṇavasenāti dassento “migaraññoti sabbacatuppadānaṃ rañño”ti vuttaṃ. Āgantvā	43	
PA_tika-s01_03t:43_4	seti etthāti āsayo, nivāsanaṭṭhānaṃ. Sīhanādanti parissayānaṃ sahanato, paṭipakkhassa	43	
PA_tika-s01_03t:43_5	ca hananato “sīho”ti laddhanāmassa migādhipassa ghosaṃ, so pana tena yasmā kutocipi	43	
PA_tika-s01_03t:43_6	abhītabhāvena pavattīyati, tasmā vuttaṃ “abhītanāda”nti. Tattha tattha tāsu tāsu	43	
PA_tika-s01_03t:43_7	disāsu gantvā caritabbatāya bhakkhitabbatāya gocaro ghāsoti āha “gocarāyāti āhāratthāyā”ti.	43	
PA_tika-s01_03t:43_8	Varaṃ varanti migasaṅghe migasamūhe mudumaṃsatāya varaṃ varaṃ mahiṃsavanavarāhādiṃ	43	
PA_tika-s01_03t:43_9	vadhitvāti yojanā. Tenāha “thūlaṃ thūla”nti. Varavarabhāvena hi tassa varabhāvo icchito.	43	
PA_tika-s01_03t:43_10	Sūrabhāvaṃ sannissitaṃ sūrabhāvasannissitaṃ, tena. Sūrabhāvenāpi hi “kiṃ ime pāṇake	431	
PA_tika-s01_03t:43_11	dubbale hantvā”ti appathāmesu pāṇesu kāruññaṃ upatiṭṭhati.	431	
PA_tika-s01_03t:44_0	28. Vighāsoti parassa bhakkhitasesatāya virūpo ghāso vighāso, ucchiṭṭhaṃ. Tenāha	44	
PA_tika-s01_03t:44_1	“bhakkhitātirittamaṃsa”nti, tasmiṃ vighāse, vighāsanimittanti attho. Asmimānadosenāti	44	
PA_tika-s01_03t:44_2	asmimānadosahetu, ahaṃkāranimittanti attho. So panassa asmimāno yathā uppajji, taṃ	44	
PA_tika-s01_03t:44_3	dassetuṃ “tatrāya”ntiādi vuttaṃ.	44	
PA_tika-s01_03t:45_0	“Segālakaṃyevā”tipi pāṭho, yathāvuttova attho. Bheraṇḍakaṃyevāti bheraṇḍasakuṇaravasadisaṃyeva,	45	
PA_tika-s01_03t:45_1	bheraṇḍo nāma eko pakkhī dvimukho, tassa kira saddo ativiya virūpo amanāpo. Tenāha	45	
PA_tika-s01_03t:45_2	“appiyaamanāpasaddamevā”ti. Sammāpaṭipattiyā visesato suṭṭhu gatāti sugatā, sammāsambuddhā.	45	
PA_tika-s01_03t:45_3	Te apadāyanti sodhenti sattasantānaṃ etehīti sugatāpadānāni, tisso sikkhā. Yasmā	45	
PA_tika-s01_03t:45_4	tāhi te “sugatā”ti lakkhīyanti, tā ca tesaṃ ovādabhūtā, tasmā “sugatalakkhaṇesū”tiādi	45	
PA_tika-s01_03t:45_5	vuttaṃ. Yadi tā sugatassa lakkhaṇabhūtā, sāsanabhūtā ca, kathaṃ panesa pāthikaputto	45	
PA_tika-s01_03t:45_6	tattha tāsu sikkhāsu jīvati, ko tassa tāhi sambandhoti āha “etassa hī”tiādi. Sambuddhānaṃ	45	
PA_tika-s01_03t:45_7	demāti dentīti buddhasaññāya dentīti adhippāyo. Tena esa…pe… jīvati nāma na sugatanvayaajjhupagamanato.	45	
PA_tika-s01_03t:45_8	“Tathāgate”tiādi ekatte puthuvacananti āha “tathāgata”ntiādi. Bahuvacanaṃ eva garusmiṃ	45	
PA_tika-s01_03t:45_9	ekasmimpi bahuvacanappayogato ekavacanaṃ viya vuttaṃ vacanavipallāsena.	45	
PA_tika-s01_03t:46_0	29. Samekkhitvāti samaṃ katvā micchādassanena apekkhitvā, taṃ pana apekkhanaṃ tathā	46	
PA_tika-s01_03t:46_1	maññanamevāti āha “maññitvā”ti. Pubbe vuttaṃ samekkhanampi maññanaṃ evāti vuttaṃ	46	
PA_tika-s01_03t:46_2	“amaññīti puna amaññitthā”ti, tena aparāparaṃ tassa maññanappavattiṃ dasseti. Bheraṇḍakaravaṃ	46	
PA_tika-s01_03t:46_3	kosati vikkosatīti kotthu.	46	
PA_tika-s01_03t:47_0	30. Te te pāṇe byāpādento ghasatīti byagghoti iminā nibbacanena “byaggho”ti migarājassapi	47	
PA_tika-s01_03t:47_1	siyā nāmanti āha “byagghoti maññatīti sīhohamasmīti maññatī”ti. Yadipi yathāvuttanibbacanavasena	47	
PA_tika-s01_03t:47_2	sīhopi “byaggho”ti vattabbataṃ arahati, byaggha-saddo pana migarāje eva niruḷhoti	47	
PA_tika-s01_03t:47_3	dassento “sīhena vā”tiādimāha.	47	
PA_tika-s01_03t:48	31. Sīhena vicaritavane saṃvaḍḍhattā vuttaṃ “mahāvane suññavane vivaḍḍho”ti.	4	
PA_tika-s01_03t:49	34. Kilesabandhanāti taṇhābandhanato. Taṇhābandhanañhi thiraṃ daḷhabandhanaṃ dummocanīyaṃ. Yathāha –	4	
PA_tika-s01_03t:50	“Sārattarattā maṇikuṇḍalesu,	5	
PA_tika-s01_03t:51	Puttesu dāresu ca yā apekkhā;	5	
PA_tika-s01_03t:52	Etaṃ daḷhaṃ bandhanamāhu dhīrā,	5	
PA_tika-s01_03t:53	Ohārinaṃ sithilaṃ duppamuñca”nti. ;	5	
PA_tika-s01_03t:54	Kilesabandhanāti vā dasavidhasaṃyojanato. Mahāviduggaṃ nāma cattāro oghā mahantaṃ jalaviduggaṃ viya anupacitakusalasambhārehi duggamaṭṭhena.	5	
PA_tika-s01_03t:55	Aggaññapaññattikathāvaṇṇanā	5	
PA_tika-s01_03t:56_0	36. Imassa padassa. Idaṃ nāma lokassa agganti jānitabbaṃ, taṃ aggaññaṃ, so pana lokassa	56	
PA_tika-s01_03t:56_1	uppattikkamo pavatti paveṇī cāti āha “lokuppatticariyavaṃsa”nti. Sammāsambodhito	56	
PA_tika-s01_03t:56_2	uttaritaraṃ nāma kiñci natthi pajānitabbesu, taṃ pana koṭiṃ katvā dassento “yāva	56	
PA_tika-s01_03t:56_3	sabbaññutaññāṇā pajānāmī”ti āha. “Mama pajānanā”ti assādento taṇhāvasena, “ahaṃ pajānāmī”ti	56	
PA_tika-s01_03t:56_4	abhinivisanto diṭṭhivasena, “suṭṭhu pajānāmi sammā pajānāmī”ti paggaṇhanto mānavasena	56	
PA_tika-s01_03t:56_5	na parāmasāmīti yojanā. “Paccattaññevā”ti padaṃ “nibbuti viditā”ti padadvayenāpi	56	
PA_tika-s01_03t:56_6	yojetabbaṃ “paccattaṃyeva uppāditā nibbuti ca paccattaṃyeva viditā”ti, sayambhuñāṇena	56	
PA_tika-s01_03t:56_7	nibbattitā nibbuti sayameva viditāti attho. Aṭṭhakathāyaṃ pana “paccatta”nti padaṃ	56	
PA_tika-s01_03t:56_8	vividhavibhattikaṃ hutvā āvuttinayena āvattatīti dassetuṃ “attanāyeva attanī”ti vuttaṃ.	56	
PA_tika-s01_03t:56_9	Aviditanibbānāti appaṭiladdhanibbānā micchāpaṭipannattā. Pajānanampi hi tadadhigamavaseneva	56	
PA_tika-s01_03t:56_10	veditabbaṃ. Eti iṭṭhabhāvena pavattatīti ayo, sukhaṃ. Tappaṭikkhepena anayo, dukkhaṃ.	561	
PA_tika-s01_03t:56_11	Tadeva hitasukhassa byasanato byasanaṃ.	561	
PA_tika-s01_03t:57_0	37. Taṃ dassentoti bhagavāpi “aññatitthiyo tattha sārasaññī”ti taṃ dassento. Ādhipaccabhāvenāti	57	
PA_tika-s01_03t:57_1	ādhipaccasabhāvena. Yassa ācariyavādassa vasena puriso “ācariyo”ti vuccati, so ācariyavādo	57	
PA_tika-s01_03t:57_2	ācariyabhāvoti āha “ācariyabhāvaṃ ācariyavāda”nti. Etthāti ācariyavāde. Iti katvāti	57	
PA_tika-s01_03t:57_3	iminā kāraṇena. Soti ācariyavādo. “Aggaññaṃ” tveva vutto aggaññavisayattā. Kena vihitanti	57	
PA_tika-s01_03t:57_4	kena pakārena vihitaṃ. Tenāha “kena vihitaṃ kinti vihita”nti. Brahmajāleti brahmajālasaṃvaṇṇanāyaṃ.	57	
PA_tika-s01_03t:57_5	Tattha hi vitthārato vuttavidhiṃ idha atidisati, pāḷi pana tattha ceva idha ca ekasadisā vāti.	57	
PA_tika-s01_03t:58	41. Khiḍḍā padosikā mūlabhūtā ettha santīti khiḍḍāpadosikaṃ, ācariyakaṃ. Tenevāha “khiḍḍāpadosikamūlaka”nti. Manopadosikanti etthāpi eseva nayo.	5	
PA_tika-s01_03t:59_0	47. Yena vacanena abbhācikkhanti, tassa avijjamānatā nāma atthavasenevāti āha “asaṃvijjamānaṭṭhenā”ti.	59	
PA_tika-s01_03t:59_1	Tucchā, musāti ca karaṇatthe paccattavacananti āha “tucchena, musāvādenā”ti. Vacanassa	59	
PA_tika-s01_03t:59_2	antosāraṃ nāma aviparīto atthoti tadabhāvenāha “antosāravirahitenā”ti. Abhiācikkhantīti	59	
PA_tika-s01_03t:59_3	abhibhavitvā ghaṭṭentā kathenti, akkosantīti attho. Viparītasaññoti ayāthāvasañño.	59	
PA_tika-s01_03t:59_4	Subhaṃ vimokkhanti “subha”nti vuttavimokkhaṃ. Vaṇṇakasiṇanti sunīlakasupītakādivaṇṇakasiṇaṃ.	59	
PA_tika-s01_03t:59_5	Sabbanti yaṃ subhaṃ, asubhañca vaṇṇakasiṇaṃ, tañca sabbaṃ. Na asubhanti asubhampi	59	
PA_tika-s01_03t:59_6	“asubha”nti tasmiṃ samaye na sañjānāti, atha kho “subhaṃ” tveva sañjānātīti attho.	59	
PA_tika-s01_03t:59_7	Viparītā ayāthāvagāhitāya, ayāthāvavāditāya ca.	59	
PA_tika-s01_03t:60_0	48. Yasmā so paribbājako avissaṭṭhamicchāgāhitāya sammā appaṭipajjitukāmo sammāpaṭipannaṃ	60	
PA_tika-s01_03t:60_1	viya maṃ samaṇo gotamo, bhikkhavo ca sañjānantūti adhippāyena “tathā dhammaṃ desetu”ntiādimāha,	60	
PA_tika-s01_03t:60_2	tasmā vuttaṃ “mayā etassa…pe… vaṭṭatī”ti. Mammanti mammappadesaṃ pīḷājananaṭṭhānaṃ.	60	
PA_tika-s01_03t:60_3	Suṭṭhūti sakkaccaṃ. Yathā na vinassati, evaṃ anurakkha.	60	
PA_tika-s01_03t:61	Vāsanāyāti kilesakkhayāvahāya paṭipattiyā vāsanāya. Sesaṃ suviññeyyamevāti.	6	
PA_tika-s01_03t:62	Pāthikasuttavaṇṇanāya līnatthappakāsanā.	6	
PA_tika-s01_03t:63	2. Udumbarikasuttavaṇṇanā	6	
PA_tika-s01_03t:64	Nigrodhaparibbājakavatthuvaṇṇanā	6	
PA_tika-s01_03t:65_0	49. Udumbarikāyāti sambandhe sāmivacananti āha “udumbarikāya deviyā santake paribbājakārāme”ti.	65	
PA_tika-s01_03t:65_1	“Udumbarikāya”nti vā pāṭho, tathā sati adhikaraṇe etaṃ bhummaṃ. Ayañhettha attho	65	
PA_tika-s01_03t:65_2	udumbarikāya rañño deviyā nibbattito ārāmo udumbarikā, tassaṃ udumbarikāyaṃ. Tenāha	65	
PA_tika-s01_03t:65_3	“udumbarikāya deviyā santake”ti. Tāya hi nibbattito tassā santako. Varaṇādipāṭhavasena	65	
PA_tika-s01_03t:65_4	cettha nibbattatthabodhakassa saddassa adassanaṃ. Sandhānoti bhinnānampi tesaṃ sandhāpanena	65	
PA_tika-s01_03t:65_5	“sandhāno”ti evaṃ laddhanāmo. Saṃvaṇṇitoti pasaṃsito. Iriyatīti pavattati. Ariyena	65	
PA_tika-s01_03t:65_6	ñāṇenāti kilesehi ārakattā ariyena lokuttarena ñāṇena. Ariyāya vimuttiyāti suvisuddhāya	65	
PA_tika-s01_03t:65_7	lokuttaraphalavimuttiyā.	65	
PA_tika-s01_03t:66_0	Divā-saddo dina-saddo viya divasapariyāyo, tassa visesanabhāvena vuccamāno divā-saddo	66	
PA_tika-s01_03t:66_1	savisesaṃ divasabhāgaṃ dīpetīti āha “divasassa divā”tiādi. Yasmā samāpannassa cittaṃ	66	
PA_tika-s01_03t:66_2	nānārammaṇato paṭisaṃhataṃ hoti, jhānasamaṅgī ca pavivekūpagamanena saṅgaṇikābhāvato	66	
PA_tika-s01_03t:66_3	ekākiyāya nilīno viya hoti, tasmā vuttaṃ “tato tato…pe… gato”ti. Mano bhavanti manaso	66	
PA_tika-s01_03t:66_4	vivaṭṭanissitaṃ vaḍḍhiṃ āvahantīti manobhāvaniyāti āha “manavaḍḍhakāna”ntiādi. Unnamati	66	
PA_tika-s01_03t:66_5	na saṅkucati, alīnañca hotīti attho.	66	
PA_tika-s01_03t:67_0	51. Yāvatāti yāvantoti ayamettha atthoti āha “yattakā”ti. Tesanti niddhāraṇe sāmivacanaṃ.	67	
PA_tika-s01_03t:67_1	Niddhāraṇañca kenaci visesena icchitabbaṃ. Yehi ca guṇavisesehi samannāgatā bhagavato	67	
PA_tika-s01_03t:67_2	sāvakā upāsakā rājagahe paṭivasanti, ayañca tehi samannāgatoti imaṃ visesaṃ dīpetuṃ	67	
PA_tika-s01_03t:67_3	“tesaṃ abbhantaro”ti vuttaṃ. Tenāha “bhagavato kirā”tiādi.	67	
PA_tika-s01_03t:68_0	52. Tesanti paribbājakānaṃ. Kathāyāti tiracchānakathāya. Dassanenāti diṭṭhidassanena.	68	
PA_tika-s01_03t:68_1	Ākappenāti vesena. Kuttenāti kiriyāya. Ācārenāti aññamaññasmiṃ ācaritabbaācārena.	68	
PA_tika-s01_03t:68_2	Vihārenāti rattindivaṃ viharitabbaviharaṇena. Iriyāpathenāti ṭhānādiiriyāpathena.	68	
PA_tika-s01_03t:68_3	Aññākāratāya aññatitthe niyuttāti aññatitthiyā. Saṅgantvā samāgantvā rāsī hutvā parehi	68	
PA_tika-s01_03t:68_4	nisinnaṭṭhāne. Araññāni ca tāni vanapatthāni cāti araññavanapatthāni. Tattha yaṃ	68	
PA_tika-s01_03t:68_5	araññakaṅganipphādakaṃ āraññakānaṃ, taṃ “arañña”nti veditabbaṃ. Vanapatthanti gāmantaṃ	68	
PA_tika-s01_03t:68_6	atikkamitvā manussānaṃ anupacāraṭṭhānaṃ, yattha na kasīyati na vappīyati. Vuttañhetaṃ	68	
PA_tika-s01_03t:68_7	“vanapatthanti dūrānametaṃ senāsanānaṃ adhivacana”nti “vanapatthanti vanasaṇḍānametaṃ	68	
PA_tika-s01_03t:68_8	senāsanānaṃ, vanapatthanti bhīsanakānametaṃ, vanapatthanti salomahaṃsānametaṃ, vanapatthanti	68	
PA_tika-s01_03t:68_9	pariyantānametaṃ vanapatthanti na manussūpacārānametaṃ senāsanānaṃ adhivacana”nti.	68	
PA_tika-s01_03t:68_10	Tena vuttaṃ “gāmūpacārato muttānī”tiādi. Pantānīti pariyantāni atidūrāni. Tenāha	681	
PA_tika-s01_03t:68_11	“dūratarānī”tiādi. Vihārūpacārenāti vihārassa upacārappadesena. Addhikajanassāti	681	
PA_tika-s01_03t:68_12	maggagāmino janassa. Mandasaddānīti uccāsaddamahāsaddābhāvato tanusaddāni. Manussehi	681	
PA_tika-s01_03t:68_13	samāgamma ekajjhaṃ pavattitasaddo nigghoso, tassa yasmā attho dubbibhāvito hoti,	681	
PA_tika-s01_03t:68_14	tasmā vuttaṃ “avibhāvitatthena nigghosenā”ti. Vigatavātānīti vigatasaddāni. “Rahassa	681	
PA_tika-s01_03t:68_15	karaṇassa yuttānī”ti imināpi tesaṃ ṭhānānaṃ araññalakkhaṇayuttataṃ, janavivittataṃ,	681	
PA_tika-s01_03t:68_16	vanavivittameva ca vibhāveti, tathā “ekībhāvassa anurūpānī”ti iminā.	681	
PA_tika-s01_03t:69	53. Kenāti hetumhi, sahayoge ca karaṇavacananti āha “kena kāraṇena kena puggalena saddhi”nti. Ekopi hi vibhattiniddeso anekatthavibhāvano hoti, tathā taddhitatthapadasamāhāreti.	6	
PA_tika-s01_03t:70_0	Saṃsandananti ālāpasallāpavasena kathāsaṃsandanaṃ. Ñāṇabyattabhāvanti byattañāṇabhāvaṃ,	70	
PA_tika-s01_03t:70_1	so pana parassa vacane uttaradānavasena, parena vā vuttauttare paccuttaradānavasena	70	
PA_tika-s01_03t:70_2	siyāti āha “uttarapaccuttaranayenā”ti. Yo hi parassa vacanaṃ tipukkhalena nayena	70	
PA_tika-s01_03t:70_3	rūpeti, tathā parassa rūpanavacanaṃ jātibhāvaṃ āpādeti, tassa tādisaṃ vacanasabhāvaṃ	70	
PA_tika-s01_03t:70_4	ñāṇaveyyattiyaṃ vibhāveti pākaṭaṃ karotīti. Suññāgāresu naṭṭhāti suññāgāresu nivāsesu	70	
PA_tika-s01_03t:70_5	naṭṭhā vinaṭṭhā abhāvaṃ gatā. Nāssa paññā nasseyya tehi tehi katapucchanapaṭipucchananimittaṃ	70	
PA_tika-s01_03t:70_6	nānāpaṭibhānuppattiyā visāramāpannaṃ pucchitaṃ pañhaṃ vissajjetuṃ asamatthatāya.	70	
PA_tika-s01_03t:70_7	Orodheyyāmāti nirussāhaṃ viya karontā avarodheyyāma, taṃ parassa orodhanaṃ vādajālena	70	
PA_tika-s01_03t:70_8	vinandhanaṃ viya hotīti āha “vinandheyyāmā”ti. Tadatthaṃ tena tucchakumbhinidassanaṃ	70	
PA_tika-s01_03t:70_9	kataṃ, taṃ byatirekamukhena dassetuṃ “pūritaghaṭo hī”tiādi vuttaṃ.	70	
PA_tika-s01_03t:71_0	Balaṃ dīpentoti abhūtameva attano ñāṇabalaṃ pakāsento. Asambhinnanti jātisambhedābhāvena	71	
PA_tika-s01_03t:71_1	asambhinnaṃ. Aññajātisambhede sati assatarassa assassa jātabhāvo viya sīhassapi sīhathāmābhāvo	71	
PA_tika-s01_03t:71_2	siyāti āha “asambhinnakesarasīha”nti. Ṭhānaso vāti taṅkhaṇe eva.	71	
PA_tika-s01_03t:72_0	54. “Sumāgadhā nāma nadī”ti keci, taṃ micchāti dassento “sumāgadhā nāma pokkharaṇī”ti	72	
PA_tika-s01_03t:72_1	vatvā tassā pokkharaṇibhāvassa suttantare āgatataṃ dassetuṃ “yassā tīre”tiādi vuttaṃ.	72	
PA_tika-s01_03t:72_2	Morānaṃ nivāpo etthāti moranivāpo. Byadhikaraṇānampi hi padānaṃ bāhiratthasamāso	72	
PA_tika-s01_03t:72_3	hotiyeva yathā “urasilomo”ti. Atha vā nivutthaṃ etthāti nivāpo, morānaṃ nivāpo moranivāpo,	72	
PA_tika-s01_03t:72_4	morānaṃ nivāpadinnaṭṭhānaṃ. Tenāha “yattha morāna”ntiādi. Yasmā nigrodho tapojigucchavādo,	72	
PA_tika-s01_03t:72_5	sāsane ca bhikkhū attakilamathānuyogaṃ vajjetvā bhāvanānuyogena paramassāsappatte	72	
PA_tika-s01_03t:72_6	viharante passati, tasmā “kathaṃ nu kho samaṇo gotamo kāyakilamathena vināva sāvake	72	
PA_tika-s01_03t:72_7	vinetī”ti sañjātasandeho “ko nāma so”tiādinā bhagavantaṃ pucchi. Assasati anusaṅkitaparisaṅkito	72	
PA_tika-s01_03t:72_8	hoti etenāti assāso, pītisomanassanti āha “assāsappattāti tuṭṭhippattā somanassappattā”ti.	72	
PA_tika-s01_03t:72_9	Adhiko seṭṭho āsayo nissayo ajjhāsayoti āha “uttamanissayabhūta”nti. Ādibhūtaṃ purātanaṃ	72	
PA_tika-s01_03t:72_10	seṭṭhacariyaṃ ādibrahmacariyaṃ, lokuttaramagganti attho. Tathā hesa sabbabuddhapaccekabuddhasāvakehi	721	
PA_tika-s01_03t:72_11	teneva ākārena adhigato. Tenāha “purāṇa…pe… ariyamagga”nti. Tathā hi taṃ bhagavā	721	
PA_tika-s01_03t:72_12	“addasa purāṇaṃ maggaṃ purāṇamañjasa”nti avoca. Pūretvā bhāvanāpāripūrivasena. “Pūretvā”ti	721	
PA_tika-s01_03t:72_13	vā idaṃ “ajjhāsayaṃ ādibrahmacariya”nti ettha pāṭhasesoti vadanti. “Ajjhāsayaṃ ādibrahmacariyaṃ	721	
PA_tika-s01_03t:72_14	paṭijānanti assāsappattā”ti evaṃ vā ettha yojanā.	721	
PA_tika-s01_03t:73	Tapojigucchāvādavaṇṇanā	7	
PA_tika-s01_03t:74	55. Pakatā hutvā vicchinnā vippakatāti āha “aniṭṭhitāva hutvā ṭhitā”ti.	7	
PA_tika-s01_03t:75_0	56. Vīriyena pāpajigucchanavādoti lūkhapaṭipattisādhanena vīriyena attataṇhāvinodanavasena	75	
PA_tika-s01_03t:75_1	pāpakassa jigucchanavādo. Jigucchatīti jiguccho, tabbhāvo jegucchaṃ, adhikaṃ jegucchaṃ	75	
PA_tika-s01_03t:75_2	adhijegucchaṃ, ativiya pāpajigucchanaṃ, tasmiṃ adhijegucche. Kāyadaḷhībahulaṃ tapatīti	75	
PA_tika-s01_03t:75_3	tapo, attakilamathānuyogavasena pavattaṃ vīriyaṃ, tena kāyadaḷhībahulatānimittassa	75	
PA_tika-s01_03t:75_4	pāpassa jigucchanaṃ, virajjanampi tapojigucchāti āha “vīriyena pāpajigucchā”ti. Ghāsacchādanasenāsanataṇhāvinodanamukhena	75	
PA_tika-s01_03t:75_5	attasnehavirajjananti attho. Upari vuccamānesu nānākāresu acelakādivatesu ekajjhaṃ	75	
PA_tika-s01_03t:75_6	samādinnānaṃ parisodhanamevettha pāripūraṇaṃ, na sabbesaṃ anavasesato samādānaṃ tassa	75	
PA_tika-s01_03t:75_7	asambhavatoti āha “paripuṇṇāti parisuddhā”ti. Parisodhanañca nesaṃ sakasamayasiddhena	75	
PA_tika-s01_03t:75_8	nayena paṭipajjanameva. Vipariyāyena aparisuddhatā veditabbā.	75	
PA_tika-s01_03t:76	57. “Ekaṃ pañhampi na kathetī”ti paṭhamaṃ attanā pucchitapañhassa akathitattā vuttaṃ.	7	
PA_tika-s01_03t:77_0	Tapanissitakoti attakilamathānuyogasaṅkhātaṃ tapaṃ nissāya samādāya vattanako. Sīhanādeti	77	
PA_tika-s01_03t:77_1	sīhanādasuttavaṇṇanāyaṃ. Yasmā tattha vitthāritanayena veditabbāni, tasmā tassā atthappakāsanāya	77	
PA_tika-s01_03t:77_2	vuttanayenapi veditabbāni.	77	
PA_tika-s01_03t:78	Upakkilesavaṇṇanā	7	
PA_tika-s01_03t:79_0	58. “Sammā ādiyatī”ti vatvā sammā ādiyanañcassa daḷhaggāho evāti āha “daḷhaṃ gaṇhātī”ti.	79	
PA_tika-s01_03t:79_1	“Sāsanāvacarenāpi dīpetabba”nti vatvā taṃ dassetuṃ “ekacco hī”tiādi vuttaṃ, tena	79	
PA_tika-s01_03t:79_2	dhutaṅgadharatāmattena attamanatā, paripuṇṇasaṅkappatā sammāpaṭipattiyā upakkilesoti	79	
PA_tika-s01_03t:79_3	imamatthaṃ dasseti, na yathāvuttatapasamādānadhutaṅgadharatānaṃ satipi aniyyānikatte	79	
PA_tika-s01_03t:79_4	sadisatanti daṭṭhabbaṃ.	79	
PA_tika-s01_03t:80_0	“Duvidhassāpīti ‘attamano hoti paripuṇṇasaṅkappo’ti ca evaṃ upakkilesabhedena vuttassa	80	
PA_tika-s01_03t:80_1	duvidhassāpi tapassino”ti keci. Yasmā pana aṭṭhakathāyaṃ sāsanikavasenāpi attho dīpito,	80	
PA_tika-s01_03t:80_2	tasmā bāhirakassa, sāsanikassa cāti evaṃ duvidhassāpi tapassinoti attho veditabbo.	80	
PA_tika-s01_03t:80_3	Tathā ceva hi uparipi atthavaṇṇanaṃ vakkhatīti. Ettāvatāti yadidaṃ “ko añño mayā	80	
PA_tika-s01_03t:80_4	sadiso”ti evaṃ atimānassa, aniṭṭhitakiccasseva ca “alamettāvatā”ti evaṃ atimānassa	80	
PA_tika-s01_03t:80_5	ca uppādanaṃ, ettāvatā.	80	
PA_tika-s01_03t:81_0	Ukkaṃsatīti ukkaṭṭhaṃ karoti. Ukkhipatīti aññesaṃ upari khipati, paggaṇhātīti attho.	81	
PA_tika-s01_03t:81_1	Paraṃ saṃhāretīti paraṃ saṃharaṃ nihīnaṃ karoti. Avakkhipatīti adho khipati, avamaññatīti attho.	81	
PA_tika-s01_03t:82_0	Mānamadakaraṇenāti mānasaṅkhātassa madassa karaṇena uppādanena. Mucchito hotīti mucchāpanno	82	
PA_tika-s01_03t:82_1	hoti, sā pana mucchāpatti abhijjhāsīlabbataparāmāsakāyaganthehi gadhitacittatā, tattha	82	
PA_tika-s01_03t:82_2	ca atilaggabhāvoti āha “gadhito ajjhosanno”ti. Pamajjanañcettha pamajjanamevāti āha	82	
PA_tika-s01_03t:82_3	“pamādamāpajjatī”ti. Kevalaṃ dhutaṅgasuddhiko hutvā kammaṭṭhānaṃ ananuyuñjanto tāya	82	
PA_tika-s01_03t:82_4	eva dhutaṅgasuddhikatāya attukkaṃsanādivasena pavatteyyāti dassetuṃ “sāsane”tiādi	82	
PA_tika-s01_03t:82_5	vuttaṃ. Tenāha “dhutaṅgameva…pe… paccetī”ti.	82	
PA_tika-s01_03t:83_0	59. Teyeva paccayā. Suṭṭhu katvā paṭisaṅkharitvā laddhāti ādaragāravayogena sakkaccaṃ	83	
PA_tika-s01_03t:83_1	abhisaṅkharitvā dānavasena upanayavasena laddhā. Vaṇṇabhaṇananti guṇakittanaṃ. Assāti tapassino.	83	
PA_tika-s01_03t:84_0	60. Vodāsanti byāsanaṃ, vibhajjananti attho. Taṃ panettha vibhajjanaṃ dvidhā icchitanti	84	
PA_tika-s01_03t:84_1	āha “dvebhāgaṃ āpajjatī”ti. Dve bhāge karoti ruccanāruccanavasena. Gedhajātoti sañjātagedho.	84	
PA_tika-s01_03t:84_2	Mucchanaṃ nāma sativippavāseneva hoti, na satiyā satīti āha “samuṭṭhassatī”ti. Ādīnavamattampīti	84	
PA_tika-s01_03t:84_3	gadhitādibhāvena paribhoge ādīnavamattampi na passati. Mattaññutāti paribhoge mattaññutā.	84	
PA_tika-s01_03t:84_4	Paccavekkhaṇaparibhogamattampīti paccavekkhaṇamattena paribhogampi ekavāraṃ paccavekkhitvāpi	84	
PA_tika-s01_03t:84_5	paribhuñjanampi na karoti.	84	
PA_tika-s01_03t:85_0	61. Vicakkasaṇṭhānāti vipulatamacakkasaṇṭhānā. Sabbassa bhuñjanato ayokūṭasadisā	85	
PA_tika-s01_03t:85_1	dantā eva dantakūṭaṃ. Apasādetīti pasādeti. Acelakādivasenāti acelakavatādivasena.	85	
PA_tika-s01_03t:85_2	Lūkhājīvinti sallekhapaṭipattiyā lūkhajīvikaṃ.	85	
PA_tika-s01_03t:86	62. Tapaṃ karotīti bhāvanāmanasikāralakkhaṇaṃ tapaṃ carati caranto viya hoti. Caṅkamaṃ otarati bhāvanaṃ anuyuñjanto viya. Vihāraṅgaṇaṃ sammajjati vattapaṭipattiṃ pūrento viya.	8	
PA_tika-s01_03t:87	“Ādassayamāno”ti vā pāṭho.	8	
PA_tika-s01_03t:88_0	Kiñci vajjanti kiñci kāyikaṃ vā vācasikaṃ vā dosaṃ. Diṭṭhigatanti viparītadassanaṃ.	88	
PA_tika-s01_03t:88_1	Aruccamānanti attano siddhante paṭikkhittabhāvena aruccamānaṃ. Ruccati meti “kappati	88	
PA_tika-s01_03t:88_2	me”ti vadati. Anujānitabbanti tacchāviparītabhūtabhāvena “evameta”nti anujānitabbaṃ.	88	
PA_tika-s01_03t:88_3	Savanamanohāritāya “sādhu suṭṭhū”ti anumoditabbaṃ.	88	
PA_tika-s01_03t:89	63. Kujjhanasīlatāya kodhano. Vuttalakkhaṇo upanāho etassa atthīti upanāhī. Evaṃbhūto ca taṃsamaṅgī hotīti “samannāgato hotī”ti vuttaṃ. Esa nayo ito paresupi.	8	
PA_tika-s01_03t:90_0	Ayaṃ pana viseso – issati usūyatīti ussukī. Saṭhanaṃ asantaguṇasambhāvanaṃ saṭho,	90	
PA_tika-s01_03t:90_1	so etassa atthīti saṭho. Santadosapaṭicchādanasabhāvā māyā, māyā etassa atthīti māyāvī.	90	
PA_tika-s01_03t:90_2	Garuṭṭhāniyānampi paṇipātākaraṇalakkhaṇaṃ thambhanaṃ thaddhaṃ, tamettha atthīti thaddho.	90	
PA_tika-s01_03t:90_3	Guṇehi samānaṃ, adhikañca atikkamitvā nihīnaṃ katvā maññanasīlatāya atimānī. Asantaguṇasambhāvanatthikatāsaṅkhātā	90	
PA_tika-s01_03t:90_4	pāpā lāmakā icchā etassāti pāpiccho. Micchā viparītā diṭṭhi etassāti micchādiṭṭhiko.	90	
PA_tika-s01_03t:90_5	“Idameva saccaṃ, moghamañña”nti evaṃ attanā attābhiniviṭṭhatāya satā diṭṭhi sandiṭṭhi,	90	
PA_tika-s01_03t:90_6	tameva parāmasatīti sandiṭṭhiparāmāsī. Aṭṭhakathāyaṃ pana “sayaṃ diṭṭhi sandiṭṭhī”ti	90	
PA_tika-s01_03t:90_7	vatthuvasena attho vutto. Ā bāḷhaṃ viya dhīyatīti ādhānanti āha “daḷhaṃ suṭṭhu ṭhapita”nti.	90	
PA_tika-s01_03t:90_8	Yathāgahitaṃ gāhaṃ paṭinissajjanasīlo paṭinissaggī, tappaṭikkhepena duppaṭinissaggī.	90	
PA_tika-s01_03t:90_9	Paṭisedhattho hi ayaṃ du-saddo yathā “duppañño, dussīlo”ti ca.	90	
PA_tika-s01_03t:91	Parisuddhapapaṭikappattakathāvaṇṇanā	9	
PA_tika-s01_03t:92_0	64. Idha nigrodha tapassīti yathānukkantaṃ purimapāḷiṃ nigamanavasena ekadesena dasseti.	92	
PA_tika-s01_03t:92_1	Tenāha “evaṃ bhagavā”tiādi. Gahitaladdhinti “acelakādibhāvo seyyo, tena ca saṃsārasuddhi	92	
PA_tika-s01_03t:92_2	hotī”ti evaṃ gahitaladdhiṃ. Rakkhitaṃ tapanti tāya laddhiyā samādiyitvā rakkhitaṃ	92	
PA_tika-s01_03t:92_3	acelakavatāditapaṃ. “Sabbameva saṃkiliṭṭha”nti iminā yaṃ vakkhati parisuddhapāḷivaṇṇanāyaṃ	92	
PA_tika-s01_03t:92_4	“lūkhatapassino ceva dhutaṅgadharassa ca vasena yojanā veditabbā”ti, tassa parikappitarūpassa	92	
PA_tika-s01_03t:92_5	lūkhassa tapassinoti ayamettha adhippāyoti dasseti. “Parisuddhapāḷidassanattha”nti	92	
PA_tika-s01_03t:92_6	ca iminā titthiyānaṃ vasena pāḷi yevettha labbhati, na pana tadatthoti dasseti. Vuttavipakkhavasenāti	92	
PA_tika-s01_03t:92_7	vuttassa atthassa paṭipakkhavasena, paṭikkhepavasenāti attho. Tasmiṃ ṭhāneti hetuatthe	92	
PA_tika-s01_03t:92_8	bhummanti tassa hetuatthena karaṇavacanena atthaṃ dassento “evaṃ so tenā”tiādimāha.	92	
PA_tika-s01_03t:92_9	Uttari vāyamamānoti yathāsamādinnehi dhutadhammehi aparituṭṭho, apariyositasaṅkappo	92	
PA_tika-s01_03t:92_10	ca hutvā upari bhāvanānuyogavasena sammāvāyāmaṃ karonto.	921	
PA_tika-s01_03t:93_0	69. Ito paranti ito yathāvuttanayato paraṃ. Aggabhāvaṃ vā sārabhāvaṃ vāti tapojigucchāya	93	
PA_tika-s01_03t:93_1	aggabhāvaṃ vā sārabhāvaṃ vā ajānanto. “Ayamevassa aggabhāvo sārabhāvo”ti maññamāno	93	
PA_tika-s01_03t:93_2	“aggappattā, sārappattā cā”ti āha.	93	
PA_tika-s01_03t:94	Parisuddhatacappattādikathāvaṇṇanā	9	
PA_tika-s01_03t:95_0	70. Yamanaṃ saṃyamanaṃ yāmo, hiṃsādīnaṃ akaraṇavasena catubbidho yāmova cātuyāmo,	95	
PA_tika-s01_03t:95_1	so eva saṃvaro, tena saṃvuto guttasabbadvāro cātuyāmasaṃvarasaṃvuto. Tenāha “catubbidhena	95	
PA_tika-s01_03t:95_2	saṃvarena pihito”ti. Atipātanaṃ hiṃsananti āha “pāṇaṃ na hanatī”ti. Lobhacittena	95	
PA_tika-s01_03t:95_3	bhāvitaṃ sambhāvitanti katvā bhāvitaṃ nāma pañca kāmaguṇā. Ayañca tesu tesaṃyeva	95	
PA_tika-s01_03t:95_4	samudācāro maggoṭṭhāpakaṃ viyāti āha “tesaṃ saññāyā”ti.	95	
PA_tika-s01_03t:96_0	Etanti abhiharaṇaṃ, hīnāya anāvattanañca. Tenāha “so abhiharatīti ādilakkhaṇa”nti.	96	
PA_tika-s01_03t:96_1	Abhiharatīti abhibuddhiṃ neti. Tenāha “uparūpari vaḍḍhetī”ti. Cakkavattināpi pabbajitassa	96	
PA_tika-s01_03t:96_2	abhivādanādi karīyatevāti pabbajjā seṭṭhā guṇavisesayogato, dosavirahitato ca, yato	96	
PA_tika-s01_03t:96_3	sā paṇḍitapaññattā vuttā. Gihibhāvo pana nihīno tadubhayābhāvatoti āha “hīnāya gihibhāvatthāyā”ti.	96	
PA_tika-s01_03t:97	71. Tacappattāti tacaṃ pattā, tacasadisā hotīti attho.	9	
PA_tika-s01_03t:98_0	74. Titthiyānaṃ vasenāti titthiyānaṃ samayavasena. Nesanti titthiyānaṃ. Tanti dibbacakkhuṃ.	98	
PA_tika-s01_03t:98_1	Sīlasampadāti sabbākārasampannaṃ catupārisuddhisīlaṃ. Tacasārasampattitoti tacatapojigucchāyāsārasampattito.	98	
PA_tika-s01_03t:98_2	Visesabhāvanti visesasabhāvaṃ.	98	
PA_tika-s01_03t:99_0	Acelakapāḷimattampīti acelakapāḷiāgatatthamattampi natthi, tasmā mayaṃ anassāma vinaṭṭhāti	99	
PA_tika-s01_03t:99_1	attho. A-kāro vā nipātamattaṃ, nassāmāti vinassāma. Kuto parisuddhapāḷīti kuto eva	99	
PA_tika-s01_03t:99_2	amhesu parisuddhapāḷiāgatapaṭipatti. Esa nayo sesesupi. Sutivasenāpīti sotapathāgamanamattenāpi na jānāma.	99	
PA_tika-s01_03t:100	Nigrodhassapajjhāyanavaṇṇanā	10	
PA_tika-s01_03t:101_0	75. Assāti sandhānassa gahapatissa. Kakkhaḷanti pharusaṃ. Durāsadavacananti avattabbavacanaṃ.	101	
PA_tika-s01_03t:101_1	Yasmā pharusavacanaṃ yaṃ uddissa payuttaṃ, tasmiṃ khamāpite khamāpakassa paṭipākatikaṃ	101	
PA_tika-s01_03t:101_2	hoti, tasmā “ayaṃ mayī”tiādi vuttaṃ.	101	
PA_tika-s01_03t:102_0	76. Bodhatthāya dhammaṃ deseti, na attano buddhabhāvaghosanatthāya. Vādatthāyāti	102	
PA_tika-s01_03t:102_1	paravādabhañjanavādatthāya. Rāgādisamanatthāya dhammaṃ deseti, na antevāsikamyatāya.	102	
PA_tika-s01_03t:102_2	Oghanittharaṇatthāyāti caturoghanittharaṇatthāya dhammaṃ deseti sabbaso orapārātiṇṇamāvahattā	102	
PA_tika-s01_03t:102_3	desanāya. Sabbakilesaparinibbānatthāya dhammaṃ deseti kilesānaṃ lesenapi desanāya aparāmaṭṭhabhāvato.	102	
PA_tika-s01_03t:103	Brahmacariyapariyosānādivaṇṇanā	10	
PA_tika-s01_03t:104_0	77. Idaṃ sabbampīti sattavassato paṭṭhāya yāva “sattāha”nti padaṃ, idaṃ sabbampi	104	
PA_tika-s01_03t:104_1	vacanaṃ. Asaṭho pana amāyāvī ujujātiko tikkhapañño ugghaṭitaññūti adhippāyo. So hi	104	
PA_tika-s01_03t:104_2	taṃmuhutteneva arahattaṃ pattuṃ sakkhissatīti. Vaṅkavaṅkoti kāyavaṅkādīhipi vaṅkehi	104	
PA_tika-s01_03t:104_3	vaṅko jimho kuṭilo. “Saṭhaṃ panāhaṃ anusāsituṃ na sakkomī”ti na idaṃ bhagavā kilāsubhāveneva	104	
PA_tika-s01_03t:104_4	vadati, atha kho tassa abhājanabhāveneva.	104	
PA_tika-s01_03t:105_0	78. Pakatiyā ācariyoti yo eva tumhākaṃ ito pubbe pakatiyā ācariyo ahosi, so eva idānipi	105	
PA_tika-s01_03t:105_1	pubbāciṇṇavasena ācariyo hotu, na mayaṃ tumhe antevāsike kātukāmāti adhippāyo. Na	105	
PA_tika-s01_03t:105_2	mayaṃ tumhākaṃ uddesena atthikā, dhammatanti meva pana tumhe ñāpetukāmamhāti adhippāyo.	105	
PA_tika-s01_03t:105_3	Ājīvatoti jīvikāya vuttito. Akusalāti koṭṭhāsaṃ pattāti akusalāti taṃ taṃ koṭṭhāsataṃyeva	105	
PA_tika-s01_03t:105_4	upagatā. Kilesadarathasampayuttāti kilesadarathasahitā taṃsambandhanato. Jātijarāmaraṇānaṃ	105	
PA_tika-s01_03t:105_5	hitāti jātijarāmaraṇiyā. Saṃkileso ettha atthi, saṃkilese vā niyuttāti saṃkilesikā.	105	
PA_tika-s01_03t:105_6	Vodānaṃ vuccati visuddhi, tassa paccayabhūtattā vodāniyā. Tathābhūtā cete vodāpentīti	105	
PA_tika-s01_03t:105_7	āha “satte vodāpentī”ti. Sikhāppattā paññāya pāripūrivepullatā maggaphalavaseneva	105	
PA_tika-s01_03t:105_8	icchitabbāti āha “maggapaññā…pe… vepullata”nti. Ubhopi vā etāni pāripūrivepullāni.	105	
PA_tika-s01_03t:105_9	Yā hi tassa pāripūrī, sā eva vepullatāti. Tatoti saṃkilesadhammappahānavodānadhammābhibuddhihetu.	105	
PA_tika-s01_03t:106_0	79. “Yathā mārenā”ti nayidaṃ nidassanavasena vuttaṃ, atha kho tathābhāvakathanamevāti	106	
PA_tika-s01_03t:106_1	dassetuṃ “māro kirā”tiādi vuttaṃ. Athāti mārena tesaṃ pariyuṭṭhānappattito pacchā	106	
PA_tika-s01_03t:106_2	aññāsīti yojanā. Kasmā pana bhagavā pageva na aññāsīti? Anāvajjitattā. Māraṃ paṭibāhitvāti	106	
PA_tika-s01_03t:106_3	mārena tesu kataṃ pariyuṭṭhānaṃ vidhametvā, na tesaṃ sati payojane buddhānaṃ dukkaraṃ.	106	
PA_tika-s01_03t:106_4	Soti maggaphaluppattihetu. Tesaṃ paribbājakānaṃ.	106	
PA_tika-s01_03t:107_0	Phuṭṭhāti pariyuṭṭhānavasena phuṭṭhā. Yatrāti niddhāraṇe bhummanti āha “yesū”ti.	107	
PA_tika-s01_03t:107_1	Aññāṇatthanti ājānanatthaṃ, upasaggamattañcettha ā-kāroti āha “jānanattha”nti, vīmaṃsanatthanti	107	
PA_tika-s01_03t:107_2	attho. Cittaṃ nuppannanti “jānāma tāvassa dhamma”nti ājānanatthaṃ “brahmacariyaṃ	107	
PA_tika-s01_03t:107_3	carissāmā”ti ekasmiṃ divase ekavārampi tesaṃ cittaṃ nuppannaṃ. Sattāho pana vuccamāno	107	
PA_tika-s01_03t:107_4	etesaṃ kiṃ karissatīti yojanā. Sattāhaṃ pūretunti sattāhaṃ brahmacariyaṃ pūretuṃ,	107	
PA_tika-s01_03t:107_5	brahmacariyavasena vā sattāhaṃ pūretunti attho. Paravādabhindananti paravādamaddanaṃ.	107	
PA_tika-s01_03t:107_6	Sakavādasamussāpananti sakavādapaggaṇhanaṃ. Vāsanāyāti saccasampaṭivedhavāsanāya.	107	
PA_tika-s01_03t:107_7	Nesanti ca pakaraṇavasena vuttaṃ. Tadaññesampi hi bhagavato sammukhā, paramparāya	107	
PA_tika-s01_03t:107_8	ca devamanussānaṃ suṇantānaṃ vāsanāya paccayo evāti. Yaṃ panettha atthato na vibhattaṃ,	107	
PA_tika-s01_03t:107_9	taṃ suviññeyyamevāti.	107	
PA_tika-s01_03t:108	Udumbarikasuttavaṇṇanāya līnatthappakāsanā.	10	
PA_tika-s01_03t:109	3. Cakkavattisuttavaṇṇanā	10	
PA_tika-s01_03t:110	Attadīpasaraṇatāvaṇṇanā	11	
PA_tika-s01_03t:111_0	80. Uttānaṃ vuccati pākaṭaṃ, tappaṭikkhepena anuttānaṃ apākaṭaṃ, paṭicchannaṃ, apacuraṃ,	111	
PA_tika-s01_03t:111_1	duviññeyyañca. Anuttānānaṃ padānaṃ vaṇṇanā anuttānapadavaṇṇanā. Uttānapadavaṇṇanāya	111	
PA_tika-s01_03t:111_2	payojanābhāvato anuttānaggahaṇaṃ. “Mātulā”ti itthiliṅgavasena laddhanāmo eko rukkho,	111	
PA_tika-s01_03t:111_3	tassā āsannappadese māpitattā nagarampi “mātulā” tveva paññāyittha. Tena vuttaṃ “mātulāyanti	111	
PA_tika-s01_03t:111_4	evaṃ nāmake nagare”ti. Avidūreti tassa nagarassa avidūre.	111	
PA_tika-s01_03t:112_0	Kāmañcettha sutte “bhūtapubbaṃ, bhikkhave, rājā daḷhanemi nāma ahosī”tiādinā atītavaṃsadīpikā	112	
PA_tika-s01_03t:112_1	kathā ādito paṭṭhāya āgatā, “aḍḍhateyyavassasatāyukānaṃ manussānaṃ vassasatāyukā	112	
PA_tika-s01_03t:112_2	puttā bhavissantī”tiādinā pana savisesaṃ anāgatatthapaṭisaṃyuttā kathā āgatāti vuttaṃ	112	
PA_tika-s01_03t:112_3	“anāgatavaṃsadīpikāya suttantakathāyā”ti. Anāgatatthadīpanañhi acchariyaṃ, tatthāpi	112	
PA_tika-s01_03t:112_4	anāgatassa sammāsambuddhassa paṭipattikittanaṃ acchariyatamaṃ. Samāgamenāti sannipātena.	112	
PA_tika-s01_03t:113_0	“Bhattaggaṃ amanāpa”ntiādi kevalaṃ tesaṃ parivitakkamattaṃ. Amanāpanti amanuññaṃ.	113	
PA_tika-s01_03t:113_1	Buddhesu kato appakopi aparādho appako kāro viya garutaravipākoti āha “buddhehi saddhiṃ…pe…	113	
PA_tika-s01_03t:113_2	sadisaṃ hotī”ti. Tatrāti tasmiṃ mātulanagarassa samīpe, tassaṃ vā parisāyaṃ.	113	
PA_tika-s01_03t:114_0	Attadīpāti ettha kāmaṃ yo paro na hoti, so attāti sasantāno “attā”ti vuccati, hitasukhesibhāvena	114	
PA_tika-s01_03t:114_1	pana attanibbisesattā dhammo idha “attā”ti adhippeto. Tenāha “attā nāma lokiyalokuttaro	114	
PA_tika-s01_03t:114_2	dhammo”ti. Dvidhā āpo gato etthāti dīpo, oghena anajjhotthato bhūmibhāgo. Idha pana	114	
PA_tika-s01_03t:114_3	kāmoghādīhi anajjhottharaṇīyattā dīpo viyāti dīpo, attā dīpo patiṭṭhā etesanti attadīpā.	114	
PA_tika-s01_03t:114_4	Tenāha “attānaṃ dīpa”ntiādi. Dīpabhāvo cettha paṭisaraṇatāti āha “idaṃ tasseva vevacana”nti.	114	
PA_tika-s01_03t:114_5	Aññasaraṇapaṭikkhepavacananti aññasaraṇabhāvapaṭikkhepavacanaṃ. Idañhi na aññaṃ saraṇaṃ	114	
PA_tika-s01_03t:114_6	katvā viharaṇasseva paṭikkhepavacanaṃ, atha kho aññassa saraṇasabhāvasseva paṭikkhepavacanaṃ	114	
PA_tika-s01_03t:114_7	tappaṭikkhepe ca tena itarassāpi paṭikkhepasiddhito. Tenāha “na hī”tiādi. Idāni tamevatthaṃ	114	
PA_tika-s01_03t:114_8	suttantarena sādhetuṃ “vuttampi ceta”ntiādi. Yadi ettha pākatiko attā icchito, kathaṃ	114	
PA_tika-s01_03t:114_9	tassa dīpasaraṇabhāvo, tasmā adhippāyiko ettha attā bhaveyyāti pucchati “ko panettha	114	
PA_tika-s01_03t:114_10	attā nāmā”ti. Itaro yathādhippetaṃ attānaṃ dassento “lokiyalokuttaro dhammo”ti. Dutiyavāropi	1141	
PA_tika-s01_03t:114_11	paṭhamavārasseva pariyāyabhāvena desitoti dassetuṃ “tenāhā”tiādi vuttaṃ.	1141	
PA_tika-s01_03t:115_0	Gocareti bhikkhūnaṃ gocaraṭṭhānabhūte. Tenāha “carituṃ yuttaṭṭhāne”ti. Saketi kathaṃ	115	
PA_tika-s01_03t:115_1	panāyaṃ bhikkhūnaṃ sakoti āha “pettike visaye”ti. Pitito sammāsambuddhato āgatattā	115	
PA_tika-s01_03t:115_2	“ayaṃ tumhākaṃ gocaro”ti tena uddiṭṭhattā pettike visayeti. Carantanti sāmiatthe	115	
PA_tika-s01_03t:115_3	upayogavacananti āha “ayamevattho”ti, carantānanti ca attho, tenāyaṃ vibhattivipallāsenapi	115	
PA_tika-s01_03t:115_4	vacanavipallāsenapīti dasseti. Kilesamārassa otārālābheneva itaramārānampi otārālābho	115	
PA_tika-s01_03t:115_5	veditabbo. Ayaṃ panatthoti gocare caraṇaṃ sandhāyāha, vatthu pana byatirekamukhena āgataṃ.	115	
PA_tika-s01_03t:116_0	Sakuṇe hantīti sakuṇagghi, mahāsenasakuṇo. Ajjhappattāti abhibhavanavasena pattā	116	
PA_tika-s01_03t:116_1	upagatā. Na myāyanti me ayaṃ sakuṇagghi nālaṃ abhavissa. Naṅgalakaṭṭhakaraṇanti naṅgalena	116	
PA_tika-s01_03t:116_2	kasitappadeso. Leḍḍuṭṭhānanti leḍḍūnaṃ uṭṭhapitaṭṭhānaṃ. Sake baleti attano balahetu.	116	
PA_tika-s01_03t:116_3	Apatthaddhāti avagāḷhatthambhā sañjātatthambhā. Assaramānāti avhāyantī.	116	
PA_tika-s01_03t:117_0	Mahantaṃ leḍḍunti naṅgalena bhinnaṭṭhāne sukkhatāya tikhiṇasiṅgaayoghanasadisaṃ mahantaṃ	117	
PA_tika-s01_03t:117_1	leḍḍuṃ. Abhiruhitvāti tassa adhobhāgena attanā pavisitvā nilīnayoggappadesaṃ sallakkhetvā	117	
PA_tika-s01_03t:117_2	tassupari caṅkamanto assaramāno aṭṭhāsi. “Ehi kho”tiādi tassa assaramānākāradassanaṃ.	117	
PA_tika-s01_03t:117_3	Sannayhāti vātaggahaṇavasena ubho pakkhe samaṃ ṭhapetvā. Paccupādīti pāvisi. Tatthevāti	117	
PA_tika-s01_03t:117_4	yattha pubbe lāpo ṭhito, tattheva leḍḍumhi. Uranti attano urappadesaṃ. Paccatāḷesīti	117	
PA_tika-s01_03t:117_5	pati atāḷesi sārambhavasena vegena gantvā paharaṇato vidhārentī patāḷesi. Ārammaṇanti	117	
PA_tika-s01_03t:117_6	paccayaṃ. “Avasara”nti keci.	117	
PA_tika-s01_03t:118_0	“Kusalāna”nti evaṃ pavattāya desanāya ko anusandhi? Yathāanusandhi eva. Ādito hi	118	
PA_tika-s01_03t:118_1	“attadīpā, bhikkhave, viharathā”tiādinā yeva attadhammapariyāyena lokiyalokuttaradhammā	118	
PA_tika-s01_03t:118_2	gahitā, te yevettha kusalaggahaṇena gahitāti. Anavajjalakkhaṇānanti avajjapaṭipakkhasabhāvānaṃ.	118	
PA_tika-s01_03t:118_3	“Avajjarahitasabhāvāna”nti keci. Tattha purime atthavikappe vipākadhammadhammā eva	118	
PA_tika-s01_03t:118_4	gahitā, dutiye pana vipākadhammāpi. Yadi evaṃ, kathaṃ tesaṃ samādāya vattananti?	118	
PA_tika-s01_03t:118_5	Na kho panetaṃ evaṃ daṭṭhabbaṃ “vipākadhammā sīlādi viya samādāya vattitabbā”ti.	118	
PA_tika-s01_03t:118_6	Samādānanti pana attano santāne sammā ādānaṃ paccayavasena pavatti yevāti daṭṭhabbaṃ.	118	
PA_tika-s01_03t:118_7	Vipākadhammā hi paccayavisesehi sattasantāne sammadeva āhitā āyuādisampattivisesabhūtā	118	
PA_tika-s01_03t:118_8	uparūparikusalavisesuppattiyā upanissayā hontīti vadanti. Puññaṃ pavaḍḍhatīti ettha	118	
PA_tika-s01_03t:118_9	puññanti uttarapadalopenāyaṃ niddesoti āha “puññaphalaṃ vaḍḍhatī”ti. Puññaphalanti	118	
PA_tika-s01_03t:118_10	ca ekadesasarūpekasesena vuttaṃ “puññañca puññaphalañca puññaphala”nti āha “uparūpari	1181	
PA_tika-s01_03t:118_11	puññampi puññavipākopi veditabbo”ti.	1181	
PA_tika-s01_03t:119_0	“Mātāpitūna”ntiādi nidassanamattaṃ, tasmā aññampi evarūpaṃ hetūpanissayaṃ kusalaṃ	119	
PA_tika-s01_03t:119_1	daṭṭhabbaṃ. Sinehavasenāti upanissayabhūtassa sinehassa vasena, na sampayuttassa.	119	
PA_tika-s01_03t:119_2	Na hi sinehasampayuttaṃ nāma kusalaṃ atthi. Mudumaddavacittanti mettāvasena ativiya	119	
PA_tika-s01_03t:119_3	maddavantaṃ cittaṃ. Yathā matthakappattaṃ vaṭṭagāmikusalaṃ dassetuṃ “mātāpitūnaṃ	119	
PA_tika-s01_03t:119_4	…pe… mudumaddavacitta”nti vuttaṃ, evaṃ matthakappattameva vivaṭṭagāmikusalaṃ dassetuṃ	119	
PA_tika-s01_03t:119_5	“cattāro sati…pe… bodhipakkhiyadhammā”ti vuttaṃ. Tadaññepi pana dānasīlādidhammā	119	
PA_tika-s01_03t:119_6	vaṭṭassa upanissayabhūtā vaṭṭagāmikusalaṃ vivaṭṭassa upanissayabhūtā vivaṭṭagāmikusalanti	119	
PA_tika-s01_03t:119_7	veditabbā. Pariyosānanti phalavisesāvahatāya phaladāya koṭi sikhāppatti, devaloke	119	
PA_tika-s01_03t:119_8	ca pavattisirivibhavoti pariyosānaṃ “manussaloke”ti visesitaṃ, manussalokavaseneva	119	
PA_tika-s01_03t:119_9	cāyaṃ desanā āgatāti. Maggaphalanibbānasampatti pariyosānanti yojanā. Vivaṭṭagāmikusalassa	119	
PA_tika-s01_03t:119_10	vipākaṃ suttapariyosāne dassissati “atha kho, bhikkhave, saṅkho nāma rājā”tiādinā.	1191	
PA_tika-s01_03t:120	Daḷhanemicakkavattirājakathāvaṇṇanā	12	
PA_tika-s01_03t:121_0	81. Idhāti imasmiṃ “kusalānaṃ, bhikkhave, dhammāna”ntiādinā suttadesanāya āraddhaṭṭhāne	121	
PA_tika-s01_03t:121_1	vaṭṭavivaṭṭagāmibhāvena sādhāraṇe kusalaggahaṇe. Tattha vaṭṭagāmikusalānusandhivasena	121	
PA_tika-s01_03t:121_2	“bhūtapubbaṃ bhikkhave”ti desanaṃ ārabhi, ārabhanto ca desiyamānamattaṃ. Dhammapaṭiggāhakānaṃ	121	
PA_tika-s01_03t:121_3	bhikkhūnaṃ saṅkhepato evaṃ dīpetvā ārabhīti dassetuṃ “bhikkhave”tiādi vuttaṃ, paṭhamaṃ	121	
PA_tika-s01_03t:121_4	tathā adīpentopi bhagavā atthato dīpeti viyāti adhippāyo.	121	
PA_tika-s01_03t:122_0	82. Īsakampīti appamattakampi. Avasakkitanti ogatabhaṭṭhaṃ. Nemiabhimukhanti nemippadesassa	122	
PA_tika-s01_03t:122_1	sammukhā. Bandhiṃsu cakkaratanassa osakkitānosakkitabhāvaṃ jānituṃ. Tadetanti yathāvuttaṭṭhānā	122	
PA_tika-s01_03t:122_2	cavanaṃ. Atibalavadoseti rañño balavati anatthe upaṭṭhite sati.	122	
PA_tika-s01_03t:123	Appamattoti rañño āṇāya pamādaṃ akaronto.	12	
PA_tika-s01_03t:124_0	Ekasamuddapariyantamevāti jambudīpameva sandhāya vadati. So uttarato assakaṇṇapabbatena	124	
PA_tika-s01_03t:124_1	paricchinnaṃ hutvā attānaṃ parikkhipitvā ṭhitaekasamuddapariyanto. Puññiddhivasenāti	124	
PA_tika-s01_03t:124_2	cakkavattibhāvāvahāya puññiddhiyā vasena.	124	
PA_tika-s01_03t:125	83. Evaṃ katvāti kāsāyāni vatthāni acchādetvā. Sukataṃ kammanti dasakusalakammapathameva vadati.	12	
PA_tika-s01_03t:126_0	“Dasavidhaṃ, dvādasavidha”nti ca vuttavibhāgo parato āgamissati. Pūrentenevāti pūretvā	126	
PA_tika-s01_03t:126_1	ṭhiteneva. Niddoseti cakkavattivattassa paṭipakkhabhūtānaṃ dosānaṃ apagamane niddose.	126	
PA_tika-s01_03t:126_2	Cakkavattīnaṃ vatteti cakkavattirājūhi vattitabbavatte. Bhāvini bhūte viya hi upacāro	126	
PA_tika-s01_03t:126_3	yathā “agamā rājagahaṃ buddho”ti. Adhigatacakkavattibhāvāpi hi te tattha vattantevāti tathā vuttaṃ.	126	
PA_tika-s01_03t:127	Cakkavattiariyavattavaṇṇanā	12	
PA_tika-s01_03t:128_0	84. Aññathā vattituṃ adento so dhammo adhiṭṭhānaṃ etassāti tadadhiṭṭhānaṃ, tena tadadhiṭṭhānena	128	
PA_tika-s01_03t:128_1	cetasā. Sakkarontoti ādarakiriyāvasena karonto. Tenāha “yathā”tiādi. Garuṃ karontoti	128	
PA_tika-s01_03t:128_2	pāsāṇacchattaṃ viya garukaraṇavasena garuṃ karonto. Tenevāha “tasmiṃ gāravuppattiyā”ti.	128	
PA_tika-s01_03t:128_3	Mānentoti sambhāvanāvasena manena piyāyanto. Tenāha “tamevā”tiādi. Evaṃ pūjayato	128	
PA_tika-s01_03t:128_4	apacāyato evañca yathāvuttasakkārādisambhavoti taṃ dassetuṃ “taṃ apadisitvā”tiādi	128	
PA_tika-s01_03t:128_5	vuttaṃ. “Dhammādhipatibhūto āgatabhāvenā”ti iminā yathāvuttadhammassa jeṭṭhakabhāvena	128	
PA_tika-s01_03t:128_6	purimapurimataraattabhāvesu sakkacca samupacitabhāvaṃ dasseti. “Dhammavaseneva sabbakiriyānaṃ	128	
PA_tika-s01_03t:128_7	karaṇenā”ti etena ṭhānanisajjādīsu yathāvuttadhammaninnapoṇapabbhārabhāvaṃ dasseti.	128	
PA_tika-s01_03t:128_8	Assāti rakkhāvaraṇaguttiyā. Paraṃ rakkhanto aññaṃ diṭṭhadhammikādianatthato rakkhanto	128	
PA_tika-s01_03t:128_9	teneva paratthasādhanena khantiādiguṇena attānaṃ tato eva rakkhati. Mettacittatāti	128	
PA_tika-s01_03t:128_10	mettacittatāya. Nivāsanapārupanagehādīnaṃ sītuṇhādipaṭibāhanena āvaraṇaṃ. Anto janasminti	1281	
PA_tika-s01_03t:128_11	abbhantarabhūte puttadārādijane.	1281	
PA_tika-s01_03t:129_0	“Sīlasaṃvare patiṭṭhāpehī”ti iminā rakkhaṃ dasseti, “vatthagandhamālādīni dehī”ti	129	
PA_tika-s01_03t:129_1	iminā āvaraṇaṃ, itarena guttiṃ. Bhattavetanasampadānenapīti pi-saddena sīlasaṃvare	129	
PA_tika-s01_03t:129_2	patiṭṭhāpanādīni sampiṇḍeti. Eseva nayo ito paresupi pi-saddaggahaṇesu. Nigamo nivāso	129	
PA_tika-s01_03t:129_3	etesanti negamā, evaṃ jānapadāti āha “nigamavāsino”tiādi.	129	
PA_tika-s01_03t:130_0	Navavidhā mānamadāti “seyyohamasmī”tiādi nayappavattiyā navavidhā mānasaṅkhātā madā.	130	
PA_tika-s01_03t:130_1	Māno eva hettha pamajjanākārena pavattiyā mānamado. Sobhane kāyikavācasikakamme ratoti	130	
PA_tika-s01_03t:130_2	sūrato u-kārassa dīghaṃ katvā, tassa bhāvo soraccaṃ, kāyikavācasiko avītikkamo, sabbaṃ	130	
PA_tika-s01_03t:130_3	vā kāyavacīsucaritaṃ. Suṭṭhu oratoti sorato, tassa bhāvo soraccaṃ, yathāvuttameva	130	
PA_tika-s01_03t:130_4	sucaritaṃ. Rāgādīnanti rāgadosamohamānādīnaṃ. Damanādīhīti damanasamanaparinibbāpanehi.	130	
PA_tika-s01_03t:130_5	Ekamattānanti ekaṃ cittaṃ, ekaccaṃ attano cittanti attho. Rāgādīnañhi pubbabhāgiyaṃ	130	
PA_tika-s01_03t:130_6	damanādipaccekaṃ icchitabbaṃ, na maggakkhaṇe viya ekajjhaṃ paṭisaṅkhānamukhena pajahanato.	130	
PA_tika-s01_03t:130_7	Ekamattānanti vā vivekavasena ekaṃ ekākinaṃ attānaṃ. Kāle kāleti tesaṃ santikaṃ upasaṅkamitabbe kāle kāle.	130	
PA_tika-s01_03t:131_0	Idha ṭhatvāti “idaṃ kho, tāta, ta”nti evaṃ nigamanavasena vuttaṭṭhāne ṭhatvā. Vattanti	131	
PA_tika-s01_03t:131_1	ariyacakkavattivattaṃ. Samānetabbanti “dasavidhaṃ, dvādasavidha”nti ca heṭṭhā vuttagaṇanāya	131	
PA_tika-s01_03t:131_2	ca samānaṃ kātabbaṃ anūnaṃ anadhikaṃ katvā dassetabbaṃ. Adhammarāgassāti ayuttaṭṭhāne	131	
PA_tika-s01_03t:131_3	rāgassa. Visamalobhassāti yuttaṭṭhānepi ativiya balavabhāvena pavattalobhassa.	131	
PA_tika-s01_03t:132	Cakkaratanapātubhāvavaṇṇanā	13	
PA_tika-s01_03t:133_0	85. Vattamānassāti paripuṇṇe cakkavattivatte vattamānassa, no aparipuṇṇeti āha “pūretvā	133	
PA_tika-s01_03t:133_1	vattamānassā”ti. Kittāvatā panassa pāripūrī hotīti? Tattha “katādhikārassa tāva heṭṭhimaparicchedena	133	
PA_tika-s01_03t:133_2	dvādasahipi saṃvaccharehi pūrati, pañcavīsatiyā, paññāsāya vā saṃvaccharehi. Ayañca	133	
PA_tika-s01_03t:133_3	bhedo dhammacchandassapi tikkhamajjhamudutāvasena, itarassa tato bhiyyopī”ti vadanti.	133	
PA_tika-s01_03t:134	Dutiyādicakkavattikathāvaṇṇanā	13	
PA_tika-s01_03t:135	90. Attano matiyāti paramparāgataṃ purāṇaṃ tantiṃ paveṇiṃ laṅghitvā attano icchitākārena. Tenāha “porāṇaka”ntiādi.	13	
PA_tika-s01_03t:136_0	Na pabbantīti samiddhiyā na pūrenti, phītā na hontīti attho. Tenāha “na vaḍḍhantī”ti.	136	
PA_tika-s01_03t:136_1	Tathā cāha “katthaci suññā hontī”ti. Tattha tattha rājakicce raññā amā saha vattantīti	136	
PA_tika-s01_03t:136_2	amaccā, yehi vinā rājakiccaṃ nappavattati. Paramparāgatā hutvā rañño parisāya bhavāti	136	
PA_tika-s01_03t:136_3	pārisajjā. Tenāha “parisāvacarā”ti. Tasmiṃ ṭhānantare ṭhapitā hutvā rañño āyaṃ, vayañca	136	
PA_tika-s01_03t:136_4	yāthāvato gaṇentīti gaṇakā. Jātikulasutācārādivasena puthuttaṃ gatattā mahatī mattā	136	
PA_tika-s01_03t:136_5	etesanti mahāmattā, te pana mahānubhāvā amaccā evāti āha “mahāamaccā”ti. Ye rañño	136	
PA_tika-s01_03t:136_6	hatthānīkādīsu avaṭṭhitā, te anīkaṭṭhāti āha “hatthiācariyādayo”ti. Mantaṃ paññaṃ	136	
PA_tika-s01_03t:136_7	asitā hutvā jīvantīti mantassājīvino, matisajīvāti attho, ye tattha tattha rājakicce	136	
PA_tika-s01_03t:136_8	upadesadāyino. Tenāha “mantā vuccati paññā”tiādi.	136	
PA_tika-s01_03t:137	Āyuvaṇṇādiparihānikathāvaṇṇanā	13	
PA_tika-s01_03t:138_0	91. Balavalobhattāti “imasmiṃ loke idāni daliddamanussā nāma bahū, tesaṃ sabbesaṃ	138	
PA_tika-s01_03t:138_1	dhane anuppadiyamāne mayhaṃ kosassa parikkhayo hotī”ti evaṃ uppannabalavalobhattā.	138	
PA_tika-s01_03t:138_2	Uparūparibhūmīsūti chakāmasaggasaṅkhātāsu uparūparikāmabhūmīsu. Kammassa phalaṃ aggaṃ	138	
PA_tika-s01_03t:138_3	nāma, taṃ panettha uddhagāmīti āha “uddhaṃ aggaṃ assā”ti. Sagge niyuttā, saggappayojanāti	138	
PA_tika-s01_03t:138_4	vā sovaggikā. Dasannaṃ visesānanti dibbaāyuvaṇṇayasasukhaādhipateyyānañceva dibbarūpādīnañca	138	
PA_tika-s01_03t:138_5	phalavisesānaṃ. Vaṇṇaggahaṇena cettha sako attabhāvavaṇṇo gahito, rūpaggahaṇena bahiddhā rūpārammaṇaṃ.	138	
PA_tika-s01_03t:139	92. Suṭṭhu nisiddhanti yathāyaṃ iminā attabhāvena adinnaṃ ādātuṃ na sakkoti, evaṃ sammadeva tato nisedhitaṃ katvā. Mūlahatanti jīvitā voropanena mūle eva hataṃ.	13	
PA_tika-s01_03t:140	96. Rāgavasena caraṇaṃ carittaṃ, carittameva cārittaṃ, methunanti adhippāyo, taṃ pana “paresaṃ dāresū”ti vuttattā “micchācāra”nti āha.	14	
PA_tika-s01_03t:141	100. Paccanīkadiṭṭhīti “atthi dinna”ntiādikāya sammādiṭṭhiyā paṭipakkhabhūtā diṭṭhi.	14	
PA_tika-s01_03t:142_0	101. Mātucchādikā upari sayameva vakkhati. Atibalavalobhoti ativiya balavā bahalakileso,	142	
PA_tika-s01_03t:142_1	yena akāle, adese ca pavattati. Micchādhammoti micchā viparīto avisabhāgavatthuko	142	
PA_tika-s01_03t:142_2	lobhadhammo. Tenāha “purisāna”ntiādi.	142	
PA_tika-s01_03t:143_0	Tassa bhāvoti yena mettākaruṇāpubbaṅgamena cittena puggalo “matteyyo”ti vuccati,	143	
PA_tika-s01_03t:143_1	so tassa yathāvuttacittuppādo, taṃsamuṭṭhānā ca kiriyā matteyyatā. Tenāha “mātari	143	
PA_tika-s01_03t:143_2	sammā paṭipattiyā etaṃ nāma”nti. Yā sammā pajjitabbe sammā appaṭipatti, sopi doso	143	
PA_tika-s01_03t:143_3	agāravakiriyādibhāvato. Vippaṭipattiyaṃ pana vattabbameva natthīti āha “tassā abhāvo	143	
PA_tika-s01_03t:143_4	ceva tappaṭipakkhatā ca amatteyyatā”ti. Kule jeṭṭhānanti attano kule vuddhānaṃ mahāpitucūḷapitujeṭṭhakabhātikādīnaṃ.	143	
PA_tika-s01_03t:144	Dasavassāyukasamayavaṇṇanā	14	
PA_tika-s01_03t:145_0	103. “Ya”nti iminā samayo āmaṭṭho, bhummatthe cetaṃ paccattavacananti āha “yasmiṃ	145	
PA_tika-s01_03t:145_1	samaye”ti. Alaṃ patinoti alaṃpateyyā. Tassā pariyattatā bhariyābhāvenāti āha “dātuṃ	145	
PA_tika-s01_03t:145_2	yuttā”ti. Aggarasānīti madhurabhāvena, bhesajjabhāvena ca aggabhūtarasāni.	145	
PA_tika-s01_03t:146	Dippissantīti paṭipakkhabhāvena samujjalissanti. Tenāha “kusalantipi na bhavissatī”ti. Aho purisoti mātādīsupi īdiso, aññesaṃ kesaṃ kiṃ vissajjessati, aho tejavapurisoti.	14	
PA_tika-s01_03t:147	Gehe mātugāmaṃ viyāti attano gehe dāsibhariyābhūtamātugāmaṃ viya. Missībhāvanti mātādīsu bhariyāya viya cārittasaṅkaraṃ.	14	
PA_tika-s01_03t:148_0	Balavakopoti hantukāmatāvasena uppattiyā balavakopo. Āghātetīti āhanati, attano kakkhaḷapharusabhāvena	148	
PA_tika-s01_03t:148_1	cittaṃ vibādhatīti attho. Nissayadahanaraso hi doso. Byāpādetīti vināseti, manopadūsanato	148	
PA_tika-s01_03t:148_2	manassa pakopanato. Tibbanti tikkhaṃ, sā panassa tikkhatā sarīre avahantepi sinehavatthuṃ	148	
PA_tika-s01_03t:148_3	laṅghitvāpi pavattiyā veditabbāti āha “piyamānassapī”tiādi.	148	
PA_tika-s01_03t:149_0	104. Kappavināso kappo uttarapadalopena, antarāva kappo antarakappo. Taṇhādibhedo	149	
PA_tika-s01_03t:149_1	kappo etassa atthīti kappo, sattalokoti āha “antarāva lokavināso”ti. Svāyaṃ antarakappo	149	
PA_tika-s01_03t:149_2	katividho, kathañcassa sambhavo, kiṃ gatikoti antogadhaṃ codanaṃ sandhāyāha “antarakappo	149	
PA_tika-s01_03t:149_3	ca nāmā”tiādi. Lobhussadāyāti lobhādhikāya pajāya vattamānāya.	149	
PA_tika-s01_03t:150_0	Evaṃ cintayiṃsūti pubbe yathānussavānussaraṇena, attano ca āyuvisesassa labhanato.	150	
PA_tika-s01_03t:150_1	Gumbalatādīhi gahanaṃ ṭhānanti gumbalatādīhi sañchannatāya gahanabhūtaṃ ṭhānaṃ. Rukkhehi	150	
PA_tika-s01_03t:150_2	gahananti rukkhehi nirantaranicitehi gahanabhūtaṃ. Nadīvidugganti chinnataṭāhi nadīhi	150	
PA_tika-s01_03t:150_3	orato, pārato ca viduggaṃ. Tenāha “nadīna”ntiādi. Pabbatehi visamaṃ pabbatantaraṃ.	150	
PA_tika-s01_03t:150_4	Pabbatesu vā chinnataṭesu durārohaṃ visamaṭṭhānaṃ. Sabhāgeti jīvanavasena samānabhāge sadise karissanti.	150	
PA_tika-s01_03t:151	Āyuvaṇṇādivaḍḍhanakathāvaṇṇanā	15	
PA_tika-s01_03t:152_0	105. Āyatanti vā dīghaṃ cirakālikaṃ. Maraṇavasena hi ñātikkhayo āyato apunarāvattanato,	152	
PA_tika-s01_03t:152_1	na rājabhayādinā ukkamanavasena punarāvattiyāpi tassa labbhanato. Osakkeyyāmāti orameyyāma.	152	
PA_tika-s01_03t:152_2	Viramaṇampi atthato pajahanameva pariccajanabhāvatoti āha “pajaheyyāmāti attho”ti.	152	
PA_tika-s01_03t:152_3	Sīlagabbhe vaḍḍhitattāti mātu, pitu ca sīlavantatāya tadavayavabhūte gabbhe vaḍḍhi	152	
PA_tika-s01_03t:152_4	“sīlagabbhe vaḍḍhitā”ti vuttā, etena utuāhārassa viya tadaññassāpi bāhirassa paccayassa	152	
PA_tika-s01_03t:152_5	vasena sattasantānassa visesādhānaṃ hotīti dasseti. Yaṃ panettha vattabbaṃ, taṃ brahmajālaṭīkāyaṃ	152	
PA_tika-s01_03t:152_6	vuttameva. Khettavisuddhiyāti adhiṭṭhānabhūtavatthuvisuddhiyā. Nanu ca taṃ visesādhānaṃ	152	
PA_tika-s01_03t:152_7	jāyamānaṃ rūpasantatiyā eva bhaveyyāti? Saccametaṃ, rūpasantatiyā pana tathā āhitavisesāya	152	
PA_tika-s01_03t:152_8	arūpasantatipi laddhūpakārā eva hoti tappaṭibaddhavuttibhāvato. Yathā kabaḷīkārāhārena	152	
PA_tika-s01_03t:152_9	upatthambhite rūpakāye sabbopi attabhāvo anuggahito eva nāma hoti, yathā pana rañño	152	
PA_tika-s01_03t:152_10	cakkavattino puññavisesaṃ upanissāya tassa itthiratanādīnaṃ anaññasādhāraṇā te te	1521	
PA_tika-s01_03t:152_11	visesā sambhavanti tabbhāve bhāvato, tadabhāve ca abhāvato, evameva tasmiṃ kāle mātāpitūnaṃ	1521	
PA_tika-s01_03t:152_12	yathāvuttapuññavisesaṃ upanissāya tesaṃ puttānaṃ jāyamānānaṃ dīghāyukatā khettavisuddhiyāva	1521	
PA_tika-s01_03t:152_13	hotīti veditabbā saṃvegadhammachandādisamupabrūhitāya tadā tesaṃ kusalacetanāya tathā	1521	
PA_tika-s01_03t:152_14	uḷārabhāvena samuppajjanato. Etthāti imasmiṃ manussaloke, tatthāti yathāvuttaṃ kusaladhammaṃ	1521	
PA_tika-s01_03t:152_15	samādāya vattamāne sattanikāye. Tatthevāti tasmiṃyeva sattanikāye. “Attanova sīlasampattiyā”ti	1521	
PA_tika-s01_03t:152_16	vuttaṃ sasantatipariyāpannassa dhammassa tattha visesappaccayabhāvato. Khettavisuddhipi	1521	
PA_tika-s01_03t:152_17	pana idhāpi paṭikkhipituṃ na sakkā.	1521	
PA_tika-s01_03t:153_0	Koṭṭhāsāti cattārīsavassāyukātiādayo asītivassasahassāyukapariyosānā ekādasa koṭṭhāsā.	153	
PA_tika-s01_03t:153_1	Adinnādānādīhīti ādi-saddena kule jeṭṭhāpacāyikāpariyosānānaṃ dasannaṃ pāpakoṭṭhāsānaṃ gahaṇaṃ.	153	
PA_tika-s01_03t:154	Saṅkharājauppattivaṇṇanā	15	
PA_tika-s01_03t:155_0	106. Evaṃ uppajjanakataṇhāti evaṃ vacībhedaṃ pāpanavasena pavattā bhuñjitukāmatā.	155	
PA_tika-s01_03t:155_1	Anasananti kāyikakiriyāasamatthatāhetubhūto sarīrasaṅkoco. Tenāha “avipphārikabhāvo”tiādi.	155	
PA_tika-s01_03t:155_2	Ghananivāsatanti gāmanigamarājadhānīnaṃ ghananiviṭṭhataṃ aññamaññassa nātidūravattitaṃ.	155	
PA_tika-s01_03t:155_3	Nirantarapūritoti nirantaraṃ viya puṇṇo tatrupagānaṃ sattānaṃ bahubhāvato.	155	
PA_tika-s01_03t:156	Metteyyabuddhuppādavaṇṇanā	15	
PA_tika-s01_03t:157_0	107. Kiñcāpi pubbe vaḍḍhamānakavasena desanā āgataṃ, idaṃ pana na vaḍḍhamānakavasena	157	
PA_tika-s01_03t:157_1	vuttaṃ. Kasmāti ce āha “na hī”tiādi. Sattānaṃ vaḍḍhamānāyukakāle buddhā na nibbattanti	157	
PA_tika-s01_03t:157_2	saṃsāre saṃvegassa dubbibhāvanīyattā. Tato vassasatasahassato orameva buddhuppādakālo.	157	
PA_tika-s01_03t:158_0	108. Samussitaṭṭhena yūpo viyāti yūpo, yūpanti ettha sattā anekabhūmikūṭāgārovarakādivantatāyāti	158	
PA_tika-s01_03t:158_1	yūpo, pāsādo. Rañño hetubhūtenāti hetuatthe karaṇavacanantidassetiussāhasampattiādinā.	158	
PA_tika-s01_03t:158_2	Mahatā rājānubhāvena, mahatā ca kittisaddena samannāgatattā catūhi saṅgahavatthūhi	158	
PA_tika-s01_03t:158_3	mahājanassa rañjanato mahāpanādo nāma rājā jāto. Jātaketi mahāpanādajātake.	158	
PA_tika-s01_03t:159_0	Panādo nāma so rājāti “atīte panādo nāma so rājā assosī”ti attabhāvantaratāya attānaṃ	159	
PA_tika-s01_03t:159_1	paraṃ viya niddisati. Āyasmā hi bhaddajitthero attanā ajjhāvutthapubbaṃ suvaṇṇapāsādaṃ	159	
PA_tika-s01_03t:159_2	dassetvā evamāha. Yassa yūpo suvaṇṇayoti yassa rañño ayaṃ yūpo pāsādo suvaṇṇayo suvaṇṇamayo.	159	
PA_tika-s01_03t:159_3	Tiriyaṃ soḷasubbedhoti vitthārato soḷasasarapātappamāṇo, so pana aḍḍhayojanappamāṇo	159	
PA_tika-s01_03t:159_4	hoti. Ubbhamāhu sahassadhāti ubbhaṃ uccabhāvaṃ assa pāsādassa sahassadhā sahassakaṇḍappamāṇaṃ	159	
PA_tika-s01_03t:159_5	āhu, so pana yojanato pañcavīsatiyojanappamāṇo hoti. Keci panettha gāthāsukhatthaṃ	159	
PA_tika-s01_03t:159_6	“āhū”ti dīghaṃ kataṃ, ahu ahosīti atthaṃ vadanti.	159	
PA_tika-s01_03t:160_0	Sahassakaṇḍoti sahassabhūmiko, “sahassakhaṇḍo” tipi pāṭho, so eva attho. Satageṇḍūti	160	
PA_tika-s01_03t:160_1	anekasataniyūhako. Dhajālūti tattha tattha niyūhasikharādīsu patiṭṭhapitehi sattidhajavīraṅgadhajādīhi	160	
PA_tika-s01_03t:160_2	dhajehi sampanno. Haritāmayoti cāmīkarasuvaṇṇamayo. Keci pana haritāmayoti “haritamaṇiparikkhaṭo”ti	160	
PA_tika-s01_03t:160_3	vadanti. Gandhabbāti naṭā. Chasahassāni sattadhāti chamattāni gandhabbasahassāni	160	
PA_tika-s01_03t:160_4	sattadhā tassa pāsādassa sattasu ṭhānesu rañño abhiramāpanatthaṃ nacciṃsūti attho.	160	
PA_tika-s01_03t:160_5	Te evaṃ naccantāpi kira rājānaṃ hāsetuṃ nāsakkhiṃsu. Atha sakko devarājā devanaṭaṃ	160	
PA_tika-s01_03t:160_6	pesetvā samajjaṃ kāresi, tadā rājā hasīti.	160	
PA_tika-s01_03t:161	Koṭigāmo nāma māpito. Vatthūti bhaddajittherassa vatthu. Taṃ theragāthāvaṇṇanāyaṃ vitthārato āgatameva. Itarassāti naḷakāradevaputtassa. Ānubhāvāti puññānubhāvanimittaṃ.	16	
PA_tika-s01_03t:162_0	Dānavasena datvāti taṃ pāsādaṃ attano pariggahabhāvaviyojanena dānamukhe niyojetvā.	162	
PA_tika-s01_03t:162_1	Vissajjetvāti citteneva pariccajanavasena datvā puna dakkhiṇeyyānaṃ santakabhāvakaraṇena	162	
PA_tika-s01_03t:162_2	nirapekkhapariccāgavasena vissajjetvā. Ettakenāti “bhūtapubbaṃ bhikkhave”ti ādiṃ	162	
PA_tika-s01_03t:162_3	katvā yāva “pabbajissatī”ti padaṃ ettakena desanāmaggena.	162	
PA_tika-s01_03t:163	Bhikkhuno āyuvaṇṇādivaḍḍhanakathāvaṇṇanā	16	
PA_tika-s01_03t:164	110. Idaṃ bhikkhuno āyusminti āyusmiṃ sādhetabbe idaṃ bhikkhuno icchitabbaṃ cirajīvitāya hetubhāvatoti. Tenāha “idaṃ āyukāraṇa”nti.	16	
PA_tika-s01_03t:165_0	Sampannasīlassa avippaṭisārapāmojjapītipassaddhisukhasamādhiyathābhūtañāṇādisambhavato	165	
PA_tika-s01_03t:165_1	taṃsamuṭṭhānapaṇītarūpehi kāyassa phuṭattā sarīre vaṇṇadhātu vippasannā hoti, kalyāṇo	165	
PA_tika-s01_03t:165_2	ca kittisaddo abbhuggacchatīti āha “sīlavato hī”tiādi.	165	
PA_tika-s01_03t:166	Vivekajaṃ pītisukhādīti ādi-saddena samādhijaṃ pītisukhaṃ, apītijaṃ kāyasukhaṃ, satipārisuddhijaṃ upekkhāsukhañca saṅgaṇhāti.	16	
PA_tika-s01_03t:167	Appaṭikkūlatāvahoti appamāṇānaṃ sattānaṃ, attano ca tesu appaṭikkūlabhāvato. Hitūpasaṃhārādivasena pavattiyā sabbadisāsu pharaṇaappamāṇavasena sabbadisāsu vipphārikatā.	16	
PA_tika-s01_03t:168	“Arahattaphalasaṅkhātaṃ bala”nti vuttaṃ tassa akuppadhammatāya kenaci anabhibhavanīyabhāvato.	16	
PA_tika-s01_03t:169_0	“Loke”ti idaṃ yathā “ekabalampī”ti iminā sambandhīyati, evaṃ “duppasahaṃ durabhisambhava”nti	169	
PA_tika-s01_03t:169_1	imehipi sambandhitabbaṃ. Lokapariyāpanneheva hi dhammehi tesaṃ balassa duppasahatā,	169	
PA_tika-s01_03t:169_2	durabhisambhavatā, na lokuttarehīti. Etthevāti etasmiṃ arahattaphale eva, tadatthanti attho.	169	
PA_tika-s01_03t:170_0	Lokuttarapuññampīti lokuttarapuññampi puññaphalampi. Yāva āsavakkhayā pavaḍḍhati	170	
PA_tika-s01_03t:170_1	vivaṭṭagāmikusaladhammānaṃ samādānahetūti yojanā. Amatapānaṃ piviṃsu heṭṭhimamaggaphalasamadhigamavasenāti adhippāyo.	170	
PA_tika-s01_03t:171	Cakkavattisuttavaṇṇanāya līnatthappakāsanā.	17	
PA_tika-s01_03t:172	4. Aggaññasuttavaṇṇanā	17	
PA_tika-s01_03t:173	Vāseṭṭhabhāradvājavaṇṇanā	17	
PA_tika-s01_03t:174_0	111. Etthāti “pubbārāme, migāramātupāsāde”ti etasmiṃ padadvaye. Koyaṃ pubbārāmo,	174	
PA_tika-s01_03t:174_1	kathañca pubbārāmo, kā ca migāramātā, kathañcassā pāsādo ahosīti etasmiṃ antolīne	174	
PA_tika-s01_03t:174_2	anuyoge. Ayaṃ idāni vuccamānā anupubbikathā ādito paṭṭhāya saṅkhepeneva anupubbikathā.	174	
PA_tika-s01_03t:174_3	Padumuttaraṃ bhagavantaṃ ekaṃ upāsikaṃ aggupaṭṭhāyikaṭṭhāne ṭhapentiṃ disvāna tattha	174	
PA_tika-s01_03t:174_4	sañjātagāravabahumānā tamevatthaṃ purakkhatvā bhagavantaṃ nimantetvā. Meṇḍakaputtassāti	174	
PA_tika-s01_03t:174_5	meṇḍakaseṭṭhiputtassa. Sotāpannā ahosi tathā katādhikārattā.	174	
PA_tika-s01_03t:175_0	Mātuṭṭhāne ṭhapesi attano sīlācārasampattiyā garuṭṭhāniyattā. Upayoganti tattha tattha	175	
PA_tika-s01_03t:175_1	appetabbaṭṭhāne appanāvasena viniyogaṃ agamaṃsu. Aññehi ca veḷuriyalohitaṅkamasāragallādīhi.	175	
PA_tika-s01_03t:175_2	Bhassatīti otarati. Suddhapāsādova na sobhatīti kevalo ekapāsādo eva vihāro na sobhati.	175	
PA_tika-s01_03t:175_3	Niyūhāni bahūni nīharitvā kattabbasenāsanāni “duvaḍḍhagehānī”ti vadanti. Majjhe gabbho	175	
PA_tika-s01_03t:175_4	samantato anupariyāyatoti evaṃ dvikkhattuṃ vaḍḍhetvā katasenāsanāni duvaḍḍhagehāni.	175	
PA_tika-s01_03t:175_5	Cūḷapāsādāti khuddakapāsādā.	175	
PA_tika-s01_03t:176	Uttaradevīvihāro nāma nagarassa pācīnadvārasamīpe katavihāro.	17	
PA_tika-s01_03t:177_0	Titthiyaliṅgassa aggahitattā neva titthiyaparivāsaṃ vasanti. Anupasampannabhāvato	177	
PA_tika-s01_03t:177_1	āpattiyā āpannāya abhāvato na āpattiparivāsaṃ vasanti. Bhikkhubhāvanti upasampadaṃ.	177	
PA_tika-s01_03t:177_2	Tevijjasuttanti imasmiṃ dīghanikāye tevijjasuttaṃ sutvā.	177	
PA_tika-s01_03t:178_0	113. Anuvattamānā caṅkamiṃsu ananucaṅkamane yathādhippetassa atthassa pucchanādīnaṃ	178	
PA_tika-s01_03t:178_1	asakkuṇeyyattā. Tesanti tesaṃ dvinnaṃ. Tenāha “paṇḍitataro”ti. Atthāti bhavattha.	178	
PA_tika-s01_03t:178_2	Kulasampannāti sampannakulā uditodite brāhmaṇakule uppannā. Brāhmaṇakulāti kenaci	178	
PA_tika-s01_03t:178_3	pārijuññena anupaddutā eva brāhmaṇakulā. Tenāha “bhogādisampanna”ntiādi. Ime brāhmaṇā	178	
PA_tika-s01_03t:178_4	uccā hutvā “imaṃ vasalaṃ pabbajjaṃ pabbajiṃsū”tiādinā jātiādīni ghaṭṭentā akkosanti.	178	
PA_tika-s01_03t:178_5	Paribhāsantīti paribhavitvā bhāsanti. Attano anurūpāyāti attano ajjhāsayassa anurūpāya.	178	
PA_tika-s01_03t:178_6	Antarantarā vicchijja pavattiyamānā paribhāsā paripuṇṇā nāma na hoti khaṇḍabhāvato,	178	
PA_tika-s01_03t:178_7	tabbipariyāyato paripuṇṇā nāma hotīti āha “antarā”tiādi.	178	
PA_tika-s01_03t:179	Appatiṭṭhatāyāti apassayarahitattā. Vibhinnoti vinaṭṭho.	17	
PA_tika-s01_03t:180_0	Itare tayo vaṇṇāti khattiyādayo vaṇṇā hīnā. Nanu khattiyāva seṭṭhā vaṇṇā yathā buddhā	180	
PA_tika-s01_03t:180_1	etarahi khattiyakule eva uppannāti? Saccametaṃ, te pana attano micchābhimānena, micchāgāhena	180	
PA_tika-s01_03t:180_2	ca “brāhmaṇova seṭṭho vaṇṇo”ti vadanti, taṃ tesaṃ vacanamattaṃ. “Sujjhantīti suddhā	180	
PA_tika-s01_03t:180_3	honti, na nindaṃ garahaṃ pāpuṇantī”ti vadanti. Sujjhanti vā saṃsārato sujjhanti,	180	
PA_tika-s01_03t:180_4	na sesā vaṇṇā asukkajātikattā, mantajjhenābhāvato cāti. Brahmuno mukhato jātā vedavacanato	180	
PA_tika-s01_03t:180_5	jātāti mukhato jātā. Tato eva brahmuno mahābrahmuno vedavacanato vijātāti brahmajā.	180	
PA_tika-s01_03t:180_6	Tena duvidhenāpi nimmitāti brahmanimmitā. Vedavedaṅgādibrahmadāyajjaṃ arahantīti	180	
PA_tika-s01_03t:180_7	brahmadāyādā. Muṇḍake samaṇaketi ettha ka-kāro garahāyanti āha “nindantā jigucchantā	180	
PA_tika-s01_03t:180_8	vadantī”ti. Ibbheti sudde, te pana gharabandhanena baddhā nihīnatarāti āha “gahapatike”ti.	180	
PA_tika-s01_03t:180_9	Kaṇheti kaṇhajātike. Bandhanaṭṭhena bandhu, kassa pana bandhūti āha “mārassa bandhubhūte”ti.	180	
PA_tika-s01_03t:180_10	Pādāpacceti pādato jātāpacce. Ayaṃ kira brāhmaṇānaṃ laddhi “brāhmaṇā brahmuno mukhato	1801	
PA_tika-s01_03t:180_11	jātā, khattiyā urato, ūrūhi vessā, pādato suddā”ti.	1801	
PA_tika-s01_03t:181_0	114. Yasmā paṭhamakappikakāle catuvaṇṇavavatthānaṃ natthi, sabbeva sattā ekasadisā,	181	
PA_tika-s01_03t:181_1	aparabhāge pana tesaṃ payogabhedavasena ahosi, tasmā vuttaṃ “porāṇaṃ…pe… ajānantā”ti.	181	
PA_tika-s01_03t:181_2	Laddhibhindanatthāyāti “brāhmaṇā brahmuno puttā orasā mukhato jātā”ti evaṃ pavattāya	181	
PA_tika-s01_03t:181_3	laddhiyā viniveṭhanatthaṃ. Puttappaṭilābhatthāyāti “evaṃ mayaṃ pettikaṃ iṇaṃ sodhessāmā”ti	181	
PA_tika-s01_03t:181_4	laddhiyaṃ ṭhatvā puttappaṭilābhāya. Ayañhettha dhammikānaṃ brāhmaṇānaṃ ajjhāsayo.	181	
PA_tika-s01_03t:181_5	Sañjātapupphāti rajassalā. Itthīnañhi kumāribhāvappattito paṭṭhāya pacchimavayato	181	
PA_tika-s01_03t:181_6	oraṃ asati vibandhe aṭṭhame aṭṭhame sattāhe gabbhāsayasaññite tatiye āvatte katipayā	181	
PA_tika-s01_03t:181_7	lohitapīḷakā saṇṭhahitvā aggahitapupphā eva bhijjanti, tato lohitaṃ paggharati, tattha	181	
PA_tika-s01_03t:181_8	utusamaññā, pupphasamaññā ca. Nesanti brāhmaṇānaṃ. Saccavacanaṃ siyāti “brahmuno	181	
PA_tika-s01_03t:181_9	puttā”tiādivacanaṃ saccaṃ yadi siyā, brāhmaṇīnaṃ…pe… mukhaṃ bhaveyya, na cetaṃ atthi.	181	
PA_tika-s01_03t:182	Catuvaṇṇasuddhivaṇṇanā	18	
PA_tika-s01_03t:183_0	115. Mukhacchedakavādanti “brāhmaṇā mahābrahmuno mukhato jātā”ti vādassa chedakavādaṃ.	183	
PA_tika-s01_03t:183_1	Ariyabhāve asamatthāti anariyabhāvāvahā. Pakatikāḷakāti sabhāveneva na suddhā. Kaṇhoti	183	
PA_tika-s01_03t:183_2	kiliṭṭho upatāpako. Tenāha “dukkhoti attho”ti.	183	
PA_tika-s01_03t:184	Sukkabhāvo nāma parisuddhatāti āha “nikkilesabhāvena paṇḍarā”ti. Sukkoti na kiliṭṭho anupatāpakoti vuttaṃ “sukhoti attho”ti.	18	
PA_tika-s01_03t:185_0	116. Ubhayavokiṇṇeti vacanavipallāsena vuttanti āha “ubhayesu vokiṇṇesū”ti. Missībhūtesūti	185	
PA_tika-s01_03t:185_1	“kadāci kaṇhā dhammā, kadāci sukkā dhammā”ti evaṃ ekasmiṃ santāne, ekasmiṃyeva ca	185	
PA_tika-s01_03t:185_2	attabhāve pavattiyā missībhūtesu, na pana ekajjhaṃ pavattiyā. Etthāti anantaravuttadhammāva	185	
PA_tika-s01_03t:185_3	anvādhiṭṭhāti āha “kaṇhasukkadhammesū”ti. Yasmā ca te brāhmaṇā na ceva te dhamme	185	
PA_tika-s01_03t:185_4	atikkantā, yāya ca paṭipadāya atikkameyyuṃ, sāpi tesaṃ paṭipadā natthi, tasmā vuttaṃ	185	
PA_tika-s01_03t:185_5	“vattamānāpī”ti. Nānujānanti ayathābhuccavādabhāvato. Anujānanañca nāma abbhanumodananti	185	
PA_tika-s01_03t:185_6	tadabhāvaṃ dassentena “nānumodanti, na pasaṃsantī”ti vuttaṃ. Catunnaṃ vaṇṇānanti	185	
PA_tika-s01_03t:185_7	niddhāraṇe sāmivacanaṃ. Tesanti pana sambandhepi vā sāmivacanaṃ. Te ca brāhmaṇā na	185	
PA_tika-s01_03t:185_8	evarūpā na edisā, yādiso arahā ekadesenāpi tena tesaṃ sadisatābhāvato, tasmā tena	185	
PA_tika-s01_03t:185_9	kāraṇena nesaṃ brāhmaṇānaṃ “brāhmaṇova seṭṭho vaṇṇo”ti vādaṃ viññū yathābhūtavādino	185	
PA_tika-s01_03t:185_10	buddhādayo ariyā nānujānanti.	1851	
PA_tika-s01_03t:186_0	Ārakattādīhīti ettha kilesānaṃ ārakattā pahīnabhāvato dūrattā arahaṃ, kilesārīnaṃ	186	
PA_tika-s01_03t:186_1	hatattā arahaṃ, saṃsāracakkassa arānaṃ hatattā arahaṃ, paccayādīnaṃ arahattā arahaṃ,	186	
PA_tika-s01_03t:186_2	pāpakaraṇe rahābhāvena arahanti evamattho veditabbo. Ayamettha saṅkhepo, vitthāro	186	
PA_tika-s01_03t:186_3	pana visuddhimagge, taṃ saṃvaṇṇanāsu ca vuttanayena veditabbo. Āsavānaṃ khīṇattāti	186	
PA_tika-s01_03t:186_4	catunnampi āsavānaṃ anavasesato pahīnattā. Brahmacariyavāsanti maggabrahmacariyavāsaṃ.	186	
PA_tika-s01_03t:186_5	Tassa vāsassa pariyositattā vutthavāso, dasannampi vā ariyavāsānaṃ vutthattā vutthavāso. Vuttañhetaṃ –	186	
PA_tika-s01_03t:187_0	“Dasayime, bhikkhave, ariyāvāsā, yadariyā āvasiṃsu vā āvasanti vā āvasissanti vā.	187	
PA_tika-s01_03t:187_1	Katame dasa? Idha, bhikkhave, bhikkhu pañcaṅgavippahīno hoti chaḷaṅgasamannāgato	187	
PA_tika-s01_03t:187_2	ekārakkho caturāpasseno panuṇṇapaccekasacco samavayasaṭhesano anāvilasaṅkappo passaddhakāyasaṅkhāro	187	
PA_tika-s01_03t:187_3	suvimuttacitto suvimuttapañño. Ime kho, bhikkhave, dasa ariyāvāsā”ti.	187	
PA_tika-s01_03t:188_0	Vussatīti vā vusitaṃ, ariyamaggo, ariyaphalañca, taṃ etassa atthīti atisayavacanicchāvasena	188	
PA_tika-s01_03t:188_1	arahā “vusitavā”ti vutto. Karaṇīyaṃ nāma pariññāpahānasacchikiriyābhāvanā dukkhassantaṃ	188	
PA_tika-s01_03t:188_2	kātukāmehi ekantato kattabbattā, taṃ pana yasmā catūhi maggehi paccekaṃ catūsu saccesu	188	
PA_tika-s01_03t:188_3	kātabbaṃ kataṃ, tasmā vuttaṃ “catūhi…pe… katakaraṇīyo”ti. Osīdāpanaṭṭhena bhārā viyāti	188	
PA_tika-s01_03t:188_4	bhārā, kilesā, khandhā ca. Vuttañhi “bhārā have pañcakkhandhā”ti ohāritoti apanīto.	188	
PA_tika-s01_03t:188_5	Sako attho sadatthoti ettha da-kāro padasandhikaro. Kāmaṃ diṭṭhiādayopi saṃyojanāni	188	
PA_tika-s01_03t:188_6	eva, tathāpi taṇhāya bhavasaṃyojanaṭṭho sātisayo. Yathāha “avijjānīvaraṇānaṃ sattānaṃ	188	
PA_tika-s01_03t:188_7	taṇhāsaṃyojanāna”nti. tato sā eva sutte samudayasaccabhāvena vuttā, tasmā vuttaṃ	188	
PA_tika-s01_03t:188_8	“bhavasaṃyojanaṃ vuccati taṇhā”ti. Sammadaññā vimuttoti sammā aññāya jānanabhūtāya	188	
PA_tika-s01_03t:188_9	aggamaggapaññāya sammā yathābhūtaṃ yaṃ yathā jānitabbaṃ, taṃ tathā jānitvā vimutto.	188	
PA_tika-s01_03t:188_10	Imasmiṃ loketi imasmiṃ sattaloke. Idhattabhāveti imasmiṃ attabhāve, parattabhāveti	1881	
PA_tika-s01_03t:188_11	parasmiṃ attabhāve, idhaloke, paraloke cāti attho.	1881	
PA_tika-s01_03t:189	117. Antaravirahitāti vibhāgavirahitā. Tenāha “attano kulena sadisā”ti. Anuyantīti anuyantā, anuyantā eva ānuyantā, anuvattakā. Tenāha “vasavattino”ti.	18	
PA_tika-s01_03t:190	118. Niviṭṭhāti saddheyyavatthusmiṃ anupavisanavasena niviṭṭhā. Tato eva tasmiṃ adhikaṃ nivisanato abhiniviṭṭhā. Acalaṭṭhitāti acalabhāve ṭhitā.	19	
PA_tika-s01_03t:191_0	Yanti yaṃ kathetabbadhammaṃ anupadhāretvā, tadatthañca appaccakkhaṃ katvā kathanaṃ,	191	
PA_tika-s01_03t:191_1	etaṃ aṭṭhānaṃ akāraṇaṃ tassa bodhimūleyeva samucchinnattā. Vicchindajananatthanti	191	
PA_tika-s01_03t:191_2	ratanattayasaddhāya vicchindassa uppādanatthaṃ, aññathattāyāti attho. Soti māro.	191	
PA_tika-s01_03t:191_3	Musāvādaṃ kātuṃ nāsakkhīti āgataphalassa ariyasāvakassa purato musā vattuṃ na visahi,	191	
PA_tika-s01_03t:191_4	tasmā āma mārosmīti paṭijāni. Silāpathaviyanti ratanamayasilāpathaviyaṃ. Sineruṃ	191	
PA_tika-s01_03t:191_5	kira parivāretvā ṭhito bhūmippadeso sattaratanamayo, “suvaṇṇamayo”ti keci, sā vitthārato,	191	
PA_tika-s01_03t:191_6	ubbedhato anekayojanasahassaparimāṇā ativiya niccalā. Kiṃ tvaṃ etthāti kiṃ kāraṇā	191	
PA_tika-s01_03t:191_7	tvaṃ ettha. “Ṭhito”ti accharaṃ pahari. Ṭhātuṃ asakkontoti ariyasāvakassa purato ṭhātuṃ	191	
PA_tika-s01_03t:191_8	asakkonto. Ayañhi ariyadhammādhigamassa ānubhāvo, yaṃ māropi nāma mahānubhāvo ujukaṃ	191	
PA_tika-s01_03t:191_9	paṭipparituṃ na sakkoti.	191	
PA_tika-s01_03t:192_0	Maggo eva mūlaṃ maggamūlaṃ, tassa. Sañjātattā uppannattā. Tena maggamūlena patiṭṭhitasantāne	192	
PA_tika-s01_03t:192_1	laddhapatiṭṭhā. Bhagavato desanādhammaṃ nissāya ariyāya jātiyā jāto “bhagavantaṃ	192	
PA_tika-s01_03t:192_2	nissāya ariyabhūmiyaṃ jāto”ti vutto. “Ure vasitvā”ti idaṃ dhammaghosassa urato samuṭṭhānatāya	192	
PA_tika-s01_03t:192_3	vuttaṃ. Ure vāyāmajanitābhijātitāya vā oraso. Mukhato jātena jāto “mukhato jāto”ti	192	
PA_tika-s01_03t:192_4	vutto. Kāraṇakāraṇepi hi kāraṇe viya vohāro hoti “tiṇehi bhattaṃ siddha”nti. Keci	192	
PA_tika-s01_03t:192_5	pana “vimokkhamukhassa vasena jātattā mukhato jāto”ti vadanti, tatthāpi vuttanayeneva	192	
PA_tika-s01_03t:192_6	attho veditabbo. Purimenatthena yonijo, sedajo, mukhajoti tīsu sambandhesu mukhajena	192	
PA_tika-s01_03t:192_7	sambandhena bhagavato puttabhāvo vibhāvito. Atthadvayenāpi dhammajabhāvoyeva dīpito.	192	
PA_tika-s01_03t:192_8	Ariyadhammappattito laddhaviseso hutvā pavatto taduttarakāliko khandhasantāno “ariyadhammato	192	
PA_tika-s01_03t:192_9	jāto”ti veditabbo, ariyadhammaṃ vā maggaphalaṃ nissāya, upanissāya ca jāto sabbopi	192	
PA_tika-s01_03t:192_10	dhammappabandho “ariyadhammato jāto”ti gahetabbo. Tesaṃ pana ariyadhammānaṃ apariyositakiccatāya	1921	
PA_tika-s01_03t:192_11	ariyabhāvena abhinibbattimattaṃ upādāya “ariyadhammato jātattā”ti vuttaṃ. Pariyositakiccatāya	1921	
PA_tika-s01_03t:192_12	tathā nibbattipāripūriṃ upādāya “nimmitattā”ti vuttaṃ, yato “dhammajo dhammanimmito”ti	1921	
PA_tika-s01_03t:192_13	vuttaṃ. “Navalokuttaradhammadāyaṃ ādiyatīti dhammadāyādo” tipi pāṭho. Assāti “bhagavatomhiputto”tiādinā	1921	
PA_tika-s01_03t:192_14	vuttassa vākyassa. Atthaṃ dassentoti bhāvatthaṃ pakāsento. Tathāgatassa anaññasādhāraṇasīlādidhammakkhandhassa	1921	
PA_tika-s01_03t:192_15	samūhanivesavasena dhammakāyatāya na kiñci vattabbaṃ atthi, satthuṭṭhāniyassa pana	1921	
PA_tika-s01_03t:192_16	dhammakāyataṃ dassetuṃ “kasmā tathāgato dhammakāyoti vutto”ti sayameva pucchaṃ samuṭṭhāpetvā	1921	
PA_tika-s01_03t:192_17	“tathāgato hī”tiādinā tamatthaṃ vissajjeti. Hadayena cintetvāti “imaṃ dhammaṃ imassa	1921	
PA_tika-s01_03t:192_18	desessāmī”ti tassa upagatassa veneyyajanassa bodhanatthaṃ cittena cintetvā. Vācāya	1921	
PA_tika-s01_03t:192_19	abhinīharīti saddhammadesanāvācāya karavīkarutamañjunā brahmassarena veneyyasantānābhimukhaṃ	1921	
PA_tika-s01_03t:192_20	tadajjhāsayānurūpaṃ hitamatthaṃ nīhari upanesi. Tenāti tena kāraṇena evaṃsaddhammādhimuttibhāvena.	1922	
PA_tika-s01_03t:192_21	Assāti tathāgatassa. Dhammamayattāti dhammabhūtattā. Idhādhippetadhammo seṭṭhaṭṭhena	1922	
PA_tika-s01_03t:192_22	brahmabhūtoti āha “dhammakāyattā eva brahmakāyo”ti. Sabbaso adhammaṃ pajahitvā anavasesato	1922	
PA_tika-s01_03t:192_23	dhammo eva bhūtoti dhammabhūto. Tathārūpo ca yasmā sabhāvato dhammo evāti vattabbataṃ	1922	
PA_tika-s01_03t:192_24	arahatīti āha “dhammasabhāvo”ti.	1922	
PA_tika-s01_03t:193_0	119. Seṭṭhacchedakavādanti “brāhmaṇova seṭṭho vaṇṇo”ti evaṃ vuttaseṭṭhabhāvacchedakavādaṃ.	193	
PA_tika-s01_03t:193_1	Aparenapi nayenāti yathāvuttaseṭṭhacchedakavādato aparenapi porāṇakalokuppattidassananayena.	193	
PA_tika-s01_03t:193_2	Seṭṭhaccheda…pe… dassetunti sopi hi “brāhmaṇova seṭṭho vaṇṇo, hīnā aññe vaṇṇā”ti,	193	
PA_tika-s01_03t:193_3	“brāhmaṇā brahmuno puttā orasā mukhato jātā brahmajā”ti ca evaṃ pavattāya micchādiṭṭhiyā	193	
PA_tika-s01_03t:193_4	viniveṭhano jātibrāhmaṇānaṃ seṭṭhabhāvassa chedanato seṭṭhacchedanavādo nāma hotīti dassetunti attho.	193	
PA_tika-s01_03t:194_0	Itthabhāvanti imaṃ pakārataṃ manussabhāvaṃ. Sāmaññajotanā hi visese avatiṭṭhati,	194	
PA_tika-s01_03t:194_1	pakaraṇavasena vā ayamattho avacchinno daṭṭhabbo. Maneneva nibbattāti bāhirapaccayena	194	
PA_tika-s01_03t:194_2	vinā kevalaṃ upacārajhānamanasāva nibbattā. Yāya upacārajjhānacetanāya te tattha	194	
PA_tika-s01_03t:194_3	nibbattā, nīvaraṇavikkhambhanādinā uḷāro tassā pavattiviseso, tasmā jhānaphalakappo	194	
PA_tika-s01_03t:194_4	tassā phalavisesoti āha “brahmaloke viyā”tiādi. “Sayaṃpabhā”ti padānaṃ tattha sūriyālokādīhi	194	
PA_tika-s01_03t:194_5	vinā andhakāraṃ vidhamantā sayameva pabhāsantīti sayaṃpabhā, antalikkhe ākāse carantīti	194	
PA_tika-s01_03t:194_6	antalikkhacarā, tadaññakāmāvacarasattānaṃ viya sarīrassa vicaraṇaṭṭhānassa asubhatābhāvato	194	
PA_tika-s01_03t:194_7	subhaṃ, subheva tiṭṭhantīti subhaṭṭhāyinoti attho veditabbo.	194	
PA_tika-s01_03t:195	Rasapathavipātubhāvavaṇṇanā	19	
PA_tika-s01_03t:196_0	120. Sabbaṃ cakkavāḷanti anavasesaṃ koṭisatasahassaṃ cakkavāḷaṃ. Samatanīti sañchādentī	196	
PA_tika-s01_03t:196_1	vipphari, sā pana tasmiṃ udake patiṭṭhitā ahosīti āha “patiṭṭhahī”ti. Vaṇṇena sampannāti	196	
PA_tika-s01_03t:196_2	sampannavaṇṇā. Makkhikaṇḍakarahitanti makkhikāhi ca tāsaṃ aṇḍakehi ca rahitaṃ.	196	
PA_tika-s01_03t:197_0	Atītānantarepi kappe loloyeva. Kasmā? Evaṃ ciraparicitalolatāvasena sabbapaṭhamaṃ	197	
PA_tika-s01_03t:197_1	tathā akāsīti dasseti. Kimevidanti “vaṇṇato, gandhato ca tāva ñātaṃ, rasato pana	197	
PA_tika-s01_03t:197_2	kimevidaṃ bhavissatī”ti saṃsayajāto vadati. Tiṭṭhatīti aṭṭhāsi.	197	
PA_tika-s01_03t:198	Candimasūriyādipātubhāvavaṇṇanā	19	
PA_tika-s01_03t:199_0	121. Āluppakārakanti ettha ālopapariyāyo āluppa-saddoti āha “ālopaṃ katvā”ti. Paccakkhabhūtānampi	199	
PA_tika-s01_03t:199_1	candimasūriyānaṃ pavattiyaṃ lokiyānaṃ sammoho hoti, taṃ vidhamituṃ “ko pana tesa”ntiādinā	199	
PA_tika-s01_03t:199_2	aṭṭha pañhāvissajjanāni gahitāni. Tattha tesanti candimasūriyānaṃ. Kasminti kasmiṃ	199	
PA_tika-s01_03t:199_3	ṭhāne. “Ko uparī”ti eteneva ko heṭṭhāti ayamattho vuttoyeva. Tathā “ko sīghaṃ gacchatī”ti	199	
PA_tika-s01_03t:199_4	iminā ko saṇikaṃ gacchatīti ayampi attho vuttoyeva. Vīthiyoti gamanavīthiyo. Ekatoti	199	
PA_tika-s01_03t:199_5	ekasmiṃ khaṇe pātubhavanti. Sūriyamaṇḍale pana atthaṅgate candamaṇḍalaṃ paññāyittha.	199	
PA_tika-s01_03t:199_6	Chandaṃ ñatvā vāti ruciṃ ñatvā viya.	199	
PA_tika-s01_03t:200	Ubhayanti anto, bahi ca.	20	
PA_tika-s01_03t:201	Ujukanti āyāmato, vitthārato, ubbedhato ca. Parimaṇḍalatoti parikkhepato.	20	
PA_tika-s01_03t:202_0	Ujukaṃ saṇikaṃ gacchati amāvāsiyaṃ sūriyena saddhiṃ gacchanto divase divase thokaṃ	202	
PA_tika-s01_03t:202_1	thokaṃ ohīyanto puṇṇamāsiyaṃ upaḍḍhamaggameva ohīyanato. Tiriyaṃ sīghaṃ gacchati	202	
PA_tika-s01_03t:202_2	ekasmimpi māse kadāci dakkhiṇato, kadāci uttarato dassanato. “Dvīsu passesū”ti idaṃ	202	
PA_tika-s01_03t:202_3	yebhuyyavasena vuttaṃ. Candassa purato, pacchato, samañca tārakā gacchantiyeva. Attano	202	
PA_tika-s01_03t:202_4	ṭhānanti attano gamanaṭṭhānaṃ. Na vijahanti attano vīthiyāva gacchanato. Sūriyassa	202	
PA_tika-s01_03t:202_5	ujukaṃ gamanassa sīghatā candassa gamanaṃ upādāya veditabbā. Tiriyaṃ gamanaṃ dakkhiṇadisato	202	
PA_tika-s01_03t:202_6	uttaradisāya, uttaradisato ca dakkhiṇadisāya gamanaṃ dandhaṃ chahi chahi māsehi ijjhanato.	202	
PA_tika-s01_03t:202_7	Soti sūriyo. Kāḷapakkhauposathatoti kāḷapakkhe uposathe candena saheva gantvā tato	202	
PA_tika-s01_03t:202_8	paraṃ. Pāṭipadadivaseti sukkapakkhapāṭipadadivase. Ohāya gacchati attano sīghagāmitāya,	202	
PA_tika-s01_03t:202_9	tassa ca dandhagāmitāya. Lekhā viya paññāyati pacchimadisāyaṃ. Yāva uposathadivasāti	202	
PA_tika-s01_03t:202_10	yāva sukkapakkhauposathadivasā. “Cando anukkamena vaḍḍhitvā”ti idaṃ uparibhāgato	2021	
PA_tika-s01_03t:202_11	patitasūriyālokatāya heṭṭhato pavattāya sūriyassa dūrabhāvena divase divase anukkamena	2021	
PA_tika-s01_03t:202_12	parihāyamānāya attano chāyāya vasena anukkamena candamaṇḍalappadesassa vaḍḍhamānassa	2021	
PA_tika-s01_03t:202_13	viya dissamānatāya vuttaṃ, tasmā anukkamena vaḍḍhitvā viya. Uposathadivase puṇṇamāyaṃ	2021	
PA_tika-s01_03t:202_14	paripuṇṇo hoti, paripuṇṇamaṇḍalo hutvā dissatīti attho. Dhāvitvā gaṇhāti candassa	2021	
PA_tika-s01_03t:202_15	dandhagatitāya, attano ca sīghagatitāya. Anukkamena hāyitvāti ettha “anukkamena vaḍḍhitvā”ti	2021	
PA_tika-s01_03t:202_16	ettha vuttanayena attho veditabbo. Tattha pana chāyāya hāyamānatāya maṇḍalaṃ vaḍḍhamānaṃ	2021	
PA_tika-s01_03t:202_17	viya dissati, idha chāyāya vaḍḍhamānatāya maṇḍalaṃ hāyamānaṃ viya dissati.	2021	
PA_tika-s01_03t:203_0	Yāya vīthiyā sūriye gacchante vassavalāhakā devaputtā sūriyābhitāpasantattā attano	203	
PA_tika-s01_03t:203_1	vimānato na nikkhamanti, kīḷāpasutā hutvā na vicaranti, tadā kira sūriyassa vimānaṃ	203	
PA_tika-s01_03t:203_2	pakatimaggato adho otaritvā vicarati, tassa oruyha caraṇeneva candavimānampi adho	203	
PA_tika-s01_03t:203_3	oruyha carati taggatikattā, tasmā sā vīthi udakābhāvena ajānurūpatāya “ajavīthī”ti	203	
PA_tika-s01_03t:203_4	samaññaṃ gatā. Yāya pana vīthiyā sūriye gacchante vassavalāhakā devaputtā sūriyābhitāpābhāvato	203	
PA_tika-s01_03t:203_5	abhiṇhaṃ attano vimānato bahi nikkhamitvā kīḷāpasutā ito cito ca vicaranti, tadā	203	
PA_tika-s01_03t:203_6	kira sūriyavimānaṃ pakatimaggato uddhaṃ āruhitvā vicarati, tassa uddhaṃ āruyha caraṇeneva	203	
PA_tika-s01_03t:203_7	candavimānampi uddhaṃ āruyha carati taggatikattā, taggatikatā ca samānagatinā vātamaṇḍalena	203	
PA_tika-s01_03t:203_8	vimānassa phellitabbattā, tasmā sā vīthi udakabahubhāvena nāgānurūpatāya “nāgavīthī”ti	203	
PA_tika-s01_03t:203_9	samaññaṃ gatā. Yadā sūriyo uddhamanāruhanto, adho ca anotaranto pakatimaggeneva gacchati,	203	
PA_tika-s01_03t:203_10	tadā vassavalāhakā yathākālaṃ, yathāruci ca vimānato nikkhamitvā sukhena vicaranti,	2031	
PA_tika-s01_03t:203_11	tena kālena kālaṃ vassanato loke utusamatā hoti, tāya utusamatāya hetubhūtāya sā	2031	
PA_tika-s01_03t:203_12	candimasūriyānaṃ gati gavānurūpatāya “govīthī”ti samaññaṃ gatā. Tena vuttaṃ “ajavīthī”tiādi.	2031	
PA_tika-s01_03t:204_0	Evaṃ “kati nesaṃ vīthiyo”ti pañhaṃ vissajjetvā “kathaṃ vicarantī”ti pañhaṃ vissajjetuṃ	204	
PA_tika-s01_03t:204_1	“candimasūriyā”tiādi vuttaṃ. Tattha sineruto bahi nikkhamantīti sinerusamīpena taṃ	204	
PA_tika-s01_03t:204_2	padakkhiṇaṃ katvā gacchantā tato gamanavīthito bahi attano tiriyagamanena cakkavāḷābhimukhā	204	
PA_tika-s01_03t:204_3	nikkhamanti. Anto vicarantīti evaṃ cha māse khaṇe khaṇe sineruto apasakkanavasena	204	
PA_tika-s01_03t:204_4	tato nikkhamitvā cakkavāḷasamīpaṃ pattā, tatopi cha māse khaṇe khaṇe apasakkanavasena	204	
PA_tika-s01_03t:204_5	nikkhamitvā sinerusamīpaṃ pāpuṇantā anto vicaranti. Idāni tamevatthaṃ saṅkhepena	204	
PA_tika-s01_03t:204_6	vuttaṃ vivarituṃ “tehī”tiādi vuttaṃ. Sinerussa, cakkavāḷassa ca yaṃ ṭhānaṃ vemajjhaṃ,	204	
PA_tika-s01_03t:204_7	tassa, sinerussa ca yaṃ ṭhānaṃ vemajjhaṃ, tena gacchantā “sinerusamīpena vicarantī”ti	204	
PA_tika-s01_03t:204_8	vuttā, na sinerussa aggāḷindaallīnā. Cakkavāḷasamīpena caritvāti etthāpi eseva nayo.	204	
PA_tika-s01_03t:204_9	Majjhenāti sinerussa, cakkavāḷassa ca ujukaṃ vemajjhena maggena. Citramāse majjhenāti etthāpi eseva nayo.	204	
PA_tika-s01_03t:205_0	Ekappahārenāti ekavelāya, ekeneva vā attano ekappahārena. Majjhanhikoti ṭhitamajjhanhiko	205	
PA_tika-s01_03t:205_1	kālo hoti. Tadā hi sūriyamaṇḍalaṃ uggacchantaṃ hutvāpi imasmiṃ dīpe ṭhitassa upaḍḍhameva	205	
PA_tika-s01_03t:205_2	dissati, uttarakurūsu ṭhitassa ogacchantaṃ hutvā. Evañhi ekavelāyameva tīsu dīpesu ālokakaraṇaṃ.	205	
PA_tika-s01_03t:206_0	Yesu kattikādinakkhattasamaññā, tānipi tārakarūpāni yevāti vuttaṃ “sesatārakarūpāni	206	
PA_tika-s01_03t:206_1	cā”ti, nakkhattasaññitatārakarūpato avasiṭṭhatārakarūpānīti attho. Ubhayānipi tāni	206	
PA_tika-s01_03t:206_2	devatānaṃ vasanakavimānānīti veditabbāni. Rā-saddo tiyati chijjati etthāti ratti,	206	
PA_tika-s01_03t:206_3	sattānaṃ saddassa vūpasamanakāloti attho. Dibbanti sattā kīḷanti jotanti etthāti	206	
PA_tika-s01_03t:206_4	divā. Sattānaṃ āyuṃ minanto viya siyati antaṃ karotīti māso. Taṃ taṃ kiriyaṃ arati	206	
PA_tika-s01_03t:206_5	vattetīti utu. Taṃ taṃ sattaṃ, dhammappavattiñca saṅgamma vadanto viya sarati vattetīti saṃvaccharo.	206	
PA_tika-s01_03t:207_0	122. Vivajjanaṃ vivajjo, so eva vevajjaṃ, vaṇṇassa vevajjaṃ vaṇṇavevajjaṃ, vaṇṇasampattiyā	207	
PA_tika-s01_03t:207_1	vigamo, tassa pana atthitā “vaṇṇavevajjatā”ti vuttā. Tenāha “vivajjabhāvo”ti. Tesanti	207	
PA_tika-s01_03t:207_2	vaṇṇavantānaṃ sattānaṃ. Atimānappaccayāti dubbaṇṇavambhanavasena atikkamma attano	207	
PA_tika-s01_03t:207_3	vaṇṇaṃ paṭicca mānapaccayā, mānasampaggaṇhananimittanti attho. Sātisayo raso etissā	207	
PA_tika-s01_03t:207_4	atthīti rasāti laddhamānāya, anubhāsiṃsūti anurodhavasena bhāsiṃsu. Lokuppattivaṃsakathanti	207	
PA_tika-s01_03t:207_5	lokuppattivaṃsajaṃ paveṇīkathaṃ, ādikāle uppannaṃ paveṇīāgatakathanti attho. “Anupatantī”tipi pāṭho, so evattho.	207	
PA_tika-s01_03t:208	Bhūmipappaṭakapātubhāvādivaṇṇanā	20	
PA_tika-s01_03t:209	123. Ediso hutvāti ahicchattakasadiso hutvā.	20	
PA_tika-s01_03t:210	124. Padālatāti “padā”ti evaṃnāmā ekā latā, sā pana yasmā sampannavaṇṇagandharasā, tasmā “bhaddalatā”ti vuttā. Nāḷikāti nāḷivalli. Ahāyīti nassi.	21	
PA_tika-s01_03t:211_0	125. Akaṭṭhapākoti akaṭṭheyeva ṭhāne uppajjitvā paccanako, nīvāro viya sañjāto hutvā	211	
PA_tika-s01_03t:211_1	nippajjanakoti attho. Kaṇo “kuṇḍaka”nti ca vuccati. Thusanti taṇḍulaṃ pariyonandhitvā	211	
PA_tika-s01_03t:211_2	ṭhitattaco, tadabhāvato “akaṇo, athuso”ti sāli vutto. “Paṭivirūḷha”nti idaṃ pakkabhāvassa	211	
PA_tika-s01_03t:211_3	kāraṇavacanaṃ. Paṭivirūḷhato hi taṃ pakkanti. Yasmiṃ ṭhāne sāyaṃ pakko sāli gahito,	211	
PA_tika-s01_03t:211_4	tadeva ṭhānaṃ dutiyadivase pāto pakkena sālinā paripuṇṇaṃ hutvā tiṭṭhatīti āha “sāyaṃ	211	
PA_tika-s01_03t:211_5	gahitaṭṭhānaṃ pāto pakkaṃ hotī”tiādi. Alāyitanti lāyitaṭṭhānampi tesaṃ kammappaccayā	211	
PA_tika-s01_03t:211_6	alāyitameva hutvā anūnaṃ paripuṇṇameva paññāyati, na kevalaṃ paññāyanameva, atha	211	
PA_tika-s01_03t:211_7	kho tathābhūtameva hutvā tiṭṭhati.	211	
PA_tika-s01_03t:212	Itthipurisaliṅgādipātubhāvavaṇṇanā	21	
PA_tika-s01_03t:213_0	126. “Manussakāle”ti idaṃ pubbe manussabhūtānaṃyeva tattha idāni nikantivasena uppatti	213	
PA_tika-s01_03t:213_1	hotīti katvā vuttaṃ, devatānampi purimajātiyaṃ itthibhāve ṭhitānaṃ tattha virāgādipurisattappaccaye	213	
PA_tika-s01_03t:213_2	asati tadā itthiliṅgameva pātubhavati. Purisattapaccayeti “attanopi anissaratā, sabbakālaṃ	213	
PA_tika-s01_03t:213_3	parāyattavuttitā, rajassalatā vañcatā, gabbhadhāraṇaṃ, paṭhamāya pakatiyā nihīnapakatitā,	213	
PA_tika-s01_03t:213_4	sūravīratābhāvo, ‘appakā janā’ti ‘hīḷetabbatā’ti evamādi ādīnavapaccavekkhaṇapubbakampi	213	
PA_tika-s01_03t:213_5	itthibhāve ‘alaṃ itthibhāvena, na hi itthibhāve ṭhatvā cakkavattisiriṃ, na sakkamārabrahmasiriyo	213	
PA_tika-s01_03t:213_6	paccanubhavituṃ, na paccekabodhiṃ, na sammāsambodhiṃ adhigantuṃ sakkā’ti evaṃ itthibhāvavirajjanaṃ,	213	
PA_tika-s01_03t:213_7	‘yathāvuttaādīnavavirahato uttamapakatibhāvato sampadamidaṃ purisattaṃ nāma seṭṭhaṃ	213	
PA_tika-s01_03t:213_8	uttamaṃ, ettha ṭhatvā sakkā etā sampattiyo sampāpuṇitu’nti evaṃ purisattabhāve sambhāvanāpubbakaṃ	213	
PA_tika-s01_03t:213_9	patthanāṭhapanaṃ, ‘tattha ninnapoṇapabbhāracittatā’ti” evamādike purisabhāvassa paccayabhūte	213	
PA_tika-s01_03t:213_10	dhamme. Pūretvā vaḍḍhetvā. Paccakkhaṃ bhūtaṃ, sadisañca diṭṭhadhammikaṃ, samparāyikañca	2131	
PA_tika-s01_03t:213_11	suvipulaṃ anatthaṃ acintetvā purisassa kāmesu micchācaraṇaṃ kevalaṃ itthiyaṃ āsāpatti	2131	
PA_tika-s01_03t:213_12	phalenevāti āsāāpatti itthibhāvāvahāpi hotiyeva. Tanninnapoṇapabbhārabhāvena tannikantiyā	2131	
PA_tika-s01_03t:213_13	nimittabhāvāpattitoti vuttaṃ “puriso itthattabhāvaṃ labhanto kāmesumicchācāraṃ nissāya	2131	
PA_tika-s01_03t:213_14	labhatī”ti. Tadāti yathāvutte paṭhamakappikakāle. Pakatiyāti sabhāvena. Mātugāmassāti	2131	
PA_tika-s01_03t:213_15	purimattabhāve mātugāmabhūtassa. Purisassāti etthāpi “pakatiyā”ti padaṃ ānetvā sambandhitabbaṃ.	2131	
PA_tika-s01_03t:213_16	Upanijjhāyatanti upecca nijjhāyantānaṃ. Yathā aññamaññasmiṃ sārāgo uppajjati, evaṃ	2131	
PA_tika-s01_03t:213_17	sāpekkhabhāvena olokentānaṃ. Rāgapariḷāhoti rāgajo pariḷāho.	2131	
PA_tika-s01_03t:214	Nibbuyhamānāyāti pariṇatā hutvā niyyamānāya.	21	
PA_tika-s01_03t:215	Methunadhammasamācāravaṇṇanā	21	
PA_tika-s01_03t:216_0	127. Gomayapiṇḍamattampi nālatthāti sammadeva vivāhakammaṃ nālatthāti adhippāyena	216	
PA_tika-s01_03t:216_1	vadanti. Pātabyatanti tasmiṃ asaddhamme kilesakāmena pivitabbataṃ kiñci pivitabbavatthuṃ	216	
PA_tika-s01_03t:216_2	pivantā viya ativiya tosetvā paribhuñjitabbataṃ āpajjiṃsu, pātabyatanti vā paribhuñjanakataṃ	216	
PA_tika-s01_03t:216_3	āpajjiṃsu upagacchiṃsu. Paribhogattho hi ayaṃ pā-saddo, kattusādhano ca tabya-saddo,	216	
PA_tika-s01_03t:216_4	yathāruci paribhuñjiṃsūti attho.	216	
PA_tika-s01_03t:217_0	Sannidhikārakanti sannidhikāraṃ, ka-kāro padavaḍḍhanamattanti āha “sannidhiṃ katvā”ti.	217	
PA_tika-s01_03t:217_1	Apadānanti avakhaṇḍanaṃ. Ekekasmiṃ ṭhāneti yattha yattha vahitaṃ, tasmiṃ tasmiṃ ekekasmiṃ	217	
PA_tika-s01_03t:217_2	ṭhāne. Gumbagumbāti puñjapuñjā.	217	
PA_tika-s01_03t:218	Sālivibhāgavaṇṇanā	21	
PA_tika-s01_03t:219	128. Sīmaṃ ṭhapeyyāmāti “ayaṃ bhūmibhāgo asukassa, ayaṃ bhūmibhāgo asukassā”ti evaṃ paricchedaṃ kareyyāma. Taṃ aggaṃ katvāti taṃ ādiṃ katvā.	21	
PA_tika-s01_03t:220	Mahāsammatarājavaṇṇanā	22	
PA_tika-s01_03t:221	130. Pakāsetabbanti dosavasena pakāsetabbaṃ. Khipitabbanti khepaṃ kātabbaṃ. Tenāha “hāretabba”nti, sattanikāyato nīharitabbaṃ.	22	
PA_tika-s01_03t:222	Nesanti niddhāraṇe sāmivacanaṃ.	22	
PA_tika-s01_03t:223_0	131. Akkharanti niruttiṃ. Sā hi mahājanena sammatoti niddhāretvā vattabbato nirutti,	223	
PA_tika-s01_03t:223_1	tasmiṃyeva nirūḷhabhāvato, aññattha asañcaraṇato akkharanti ca vuccati, tathā saṅkhātabbato	223	
PA_tika-s01_03t:223_2	saṅkhā, samaññāyatīti samaññā, paññāpanato paññatti, voharaṇato vohāro. Uppannoti	223	
PA_tika-s01_03t:223_3	pavatto. Na kevalaṃ akkharamevāti na kevalaṃ samaññākaraṇameva. Khettasāminoti taṃ	223	
PA_tika-s01_03t:223_4	taṃ bhūmibhāgaṃ pariggahetvā ṭhitasattā. Tīhi saṅkhehīti tividhakiriyābhisaṅkhatehi	223	
PA_tika-s01_03t:223_5	tīhi saṅkhehi khattiyādīhi tīhi vaṇṇehi pariggahitehi. “Khattiyānuyantabrāhmaṇagahapatikanegamajānapadehi	223	
PA_tika-s01_03t:223_6	tīhi gahapatīhi pariggahitehī”ti ca vadanti. Agganti ñātenāti aggaṃ kulanti ñātena.	223	
PA_tika-s01_03t:223_7	Khattiyakulañhi loke sabbaseṭṭhaṃ. Yathāha “khattiyo seṭṭho janetasmiṃ, ye gottapaṭisārino”ti,	223	
PA_tika-s01_03t:223_8	abhedopacārena pana akkharassa khattiyasaddassapi seṭṭhatāti pāḷiyaṃ “aggaññena akkharenā”ti	223	
PA_tika-s01_03t:223_9	vuttaṃ. Idāni abhedopacārena vinā eva atthaṃ dassetuṃ “agge vā”tiādi vuttaṃ.	223	
PA_tika-s01_03t:224	Brāhmaṇamaṇḍalādivaṇṇanā	22	
PA_tika-s01_03t:225_0	132. Yena anārambhabhāvena bāhitākusalā “brāhmaṇā”ti vuttā, tameva tāva dassetuṃ	225	
PA_tika-s01_03t:225_1	pāḷiyaṃ “vītaṅgārā”tiādi vuttanti tadatthaṃ dassento “pacitvā”tiādimāha. Tamenanti	225	
PA_tika-s01_03t:225_2	vacanavipallāsena niddesoti āha “te ete”ti. Abhisaṅkharontāti cittamantabhāvena aññamaññaṃ	225	
PA_tika-s01_03t:225_3	abhivisiṭṭhe karontā, brāhmaṇākappabhāvena saṅkharontā ca. Vācentāti paresaṃ kathentā,	225	
PA_tika-s01_03t:225_4	ye tathā ganthe kātuṃ na jānanti. Acchantīti āsanti, upavisantīti attho. Tenāha “vasantī”ti.	225	
PA_tika-s01_03t:225_5	Acchentīti kālaṃ khepenti. Hīnasammataṃ jhānabhāvanānuyogaṃ chaḍḍetvā ganthe pasutatādīpanato.	225	
PA_tika-s01_03t:225_6	Seṭṭhasammataṃ jātaṃ “vedadharā sottiyā subrāhmaṇāti evaṃ seṭṭhasammataṃ jātaṃ.	225	
PA_tika-s01_03t:226	133. Methunadhammaṃ samādiyitvāti jāyāpatikabhāvena dvayaṃ dvayaṃ nivāsaṃ ajjhupagantvā. Vāṇijakammādiketi ādi-saddena kasikammādiṃ saṅgaṇhāti.	22	
PA_tika-s01_03t:227_0	134. Luddācārakammakhuddācārakammunāti paraviheṭhanādiluddācārakammunā, naḷakāradārukammādikhuddācārakammunā	227	
PA_tika-s01_03t:227_1	ca. Suddanti ettha su-iti sīghatthe nipāto. Dā-iti garahaṇattheti āha “suddaṃ suddaṃ	227	
PA_tika-s01_03t:227_2	lahuṃ lahuṃ kucchitaṃ gacchantī”ti.	227	
PA_tika-s01_03t:228_0	135. Ahūti kālavipallāsavasena vuttanti dassento “hoti kho”ti āha. Imināti “imehi	228	
PA_tika-s01_03t:228_1	kho, vāseṭṭha, catūhi maṇḍalehi samaṇamaṇḍalassa abhinibbatti hotī”ti iminā vacanena.	228	
PA_tika-s01_03t:228_2	Imaṃ dassetīti samaṇamaṇḍalaṃ nāma…pe… suddhiṃ pāpuṇantīti imaṃ atthajātaṃ dasseti.	228	
PA_tika-s01_03t:228_3	Yadi imehi…pe… abhinibbatti hoti, evaṃ sante imāneva cattāri maṇḍalāni padhānāni,	228	
PA_tika-s01_03t:228_4	samaṇamaṇḍalaṃ appadhānaṃ tato abhinibbattattāti? Nayidamevanti dassetuṃ “imānī”tiādi	228	
PA_tika-s01_03t:228_5	vuttaṃ. Samaṇamaṇḍalaṃ anuvattanti guṇehi visiṭṭhabhāvato. Guṇo hi viññūnaṃ anuvattanahetu,	228	
PA_tika-s01_03t:228_6	na kolaputtiyaṃ, vaṇṇapokkharatā, vākkaraṇamattaṃ vā. Tenāha “dhammeneva anuvattanti,	228	
PA_tika-s01_03t:228_7	no adhammenā”ti. So dhammo ca lokuttarova adhippeto, yena saṃsārato visujjhati, tasmā	228	
PA_tika-s01_03t:228_8	samaṇamaṇḍalanti ca sāsanikameva samaṇagaṇaṃ vadatīti daṭṭhabbaṃ. Tenāha “samaṇamaṇḍalañhī”tiādi.	228	
PA_tika-s01_03t:229	Duccaritādikathāvaṇṇanā	22	
PA_tika-s01_03t:230_0	136. Micchādiṭṭhivasena samādinnakammaṃ nāma “ko anubandhitabbo. Ajotaggisoṭṭhimiso”tiādinā	230	
PA_tika-s01_03t:230_1	yaññavidhānādivasena pavattitaṃ hiṃsādipāpakammaṃ. Micchādiṭṭhikammassāti “esa saddhādhigato	230	
PA_tika-s01_03t:230_2	devayāno, yena yanti puttino visokā”tiādinā pavattitassa micchādiṭṭhisahagatakammassa.	230	
PA_tika-s01_03t:230_3	Samādānaṃ tassa tathā pavattanaṃ, tassā vā diṭṭhiyā upagamanaṃ.	230	
PA_tika-s01_03t:231_0	137. Dvayakārīti kusalākusaladvayassa kattā. Tayidaṃ dvayaṃ yasmā ekajjhaṃ nappavattati,	231	
PA_tika-s01_03t:231_1	tasmā āha “kālenā”tiādi. Ekakkhaṇe ubhayavipākadānaṭṭhānaṃ nāma natthi ekasmiṃ khaṇe	231	
PA_tika-s01_03t:231_2	cittadvayūpasañhitāya sattasantatiyā abhāvato. Yathā pana dvayakārino sukhadukkhapaṭisaṃveditā	231	
PA_tika-s01_03t:231_3	sambhavati, taṃ dassetuṃ “yena panā”tiādi vuttaṃ. Evaṃbhūtoti vikalāvayavo. Dvepihi	231	
PA_tika-s01_03t:231_4	kusalākusalakammāni katūpacitāni sabhāvato balavantāneva honti, tasmā maraṇakāle	231	
PA_tika-s01_03t:231_5	upaṭṭhahanti. Tesu akusalaṃ balavataraṃ hoti paccayalābhato. Nikantiādayo hi paccayavisesā	231	
PA_tika-s01_03t:231_6	akusalasseva sabhāgā, na kusalassa, tasmā katūpacitabhāvena samānabalesupi kusalākusalesu	231	
PA_tika-s01_03t:231_7	paccayalābhena vipaccituṃ laddhokāsatāya kusalato akusalaṃ balavataraṃ hotīti, tathābhūtampi	231	
PA_tika-s01_03t:231_8	taṃ yathā vipākadāne laddhokāsassa kusalassāpi avasaro hoti, tathā laddhapaccayaṃ	231	
PA_tika-s01_03t:231_9	paṭisandhidānābhimukhaṃ kusalaṃ paṭibāhitvā paṭisandhiṃ dentaṃ tiracchānayoniyaṃ	231	
PA_tika-s01_03t:231_10	nibbattāpetīti. “Akusalaṃ balavataraṃ hotī”ti ettha “akusalaṃ ce balavataraṃ hoti,	2311	
PA_tika-s01_03t:231_11	taṃ kusalaṃ paṭibāhitvā”ti vuttanayeneva atthaṃ vatvā tesu kusalaṃ ce balavataraṃ	2311	
PA_tika-s01_03t:231_12	hoti, tañca akusalaṃ paṭibāhitvā manussayoniyaṃ nibbattāpeti, akusalaṃ pavattivedanīyaṃ	2311	
PA_tika-s01_03t:231_13	hoti, atha naṃ taṃ kāṇampi karoti khujjampi pīṭhasappimpi kucchirogādīhi vā upaddutaṃ.	2311	
PA_tika-s01_03t:231_14	Evaṃ so pavattiyaṃ nānappakāraṃ dukkhaṃ paccanubhavatīti idaṃ sandhāya vuttaṃ “sukhadukkhappaṭisaṃvedī	2311	
PA_tika-s01_03t:231_15	hotī”ti. Tatrāyaṃ vinicchayo – vuttakāle vā kārena samānabalesu kusalākusalakammesu	2311	
PA_tika-s01_03t:231_16	upaṭṭhahantesu maraṇassa āsannavelāyaṃ yadi balavatarāni kusalajavanāni javanti,	2311	
PA_tika-s01_03t:231_17	yathāupaṭṭhitaṃ akusalaṃ paṭibāhitvā kusalaṃ vuttanayena paṭisandhiṃ deti. Atha balavatarāni	2311	
PA_tika-s01_03t:231_18	akusalajavanāni javanti, yathāupaṭṭhitaṃ kusalaṃ paṭibāhitvā akusalaṃ vuttanayeneva	2311	
PA_tika-s01_03t:231_19	paṭisandhiṃ deti. Taṃ kissa hetu? Ubhinnaṃ kammānaṃ samānabalavabhāvato, paccayantarasāpekkhato	2311	
PA_tika-s01_03t:231_20	cāti, sabbaṃ vīmaṃsitvā gahetabbaṃ.	2312	
PA_tika-s01_03t:232	Bodhipakkhiyabhāvanāvaṇṇanā	23	
PA_tika-s01_03t:233_0	138. Bodhi vuccati maggasammādiṭṭhi, cattāri ariyasaccāni bujjhatīti katvā, sabhāvato,	233	
PA_tika-s01_03t:233_1	taṃsabhāvato ca tassā pakkhe bhavāti bodhipakkhiyā, sativīriyādayo dhammā, tesaṃ	233	
PA_tika-s01_03t:233_2	bodhipakkhiyānaṃ. Paṭipāṭiyāti bodhipakkhiyadesanāpaṭipāṭiyā. Bhāvanaṃ anugantvāti	233	
PA_tika-s01_03t:233_3	anukkamena pavattaṃ bhāvanaṃ patvā. Tenāha “paṭipajjitvā”ti. Saupādisesāya nibbānadhātuyā	233	
PA_tika-s01_03t:233_4	vasena khīṇāsavassa seṭṭhabhāvaṃ lokassa pākaṭaṃ katvā dassetuṃ sakkā, na itarāya	233	
PA_tika-s01_03t:233_5	sabbaso apaññattibhāvūpagamane tassa adassanatoti vuttaṃ “parinibbātīti kilesaparinibbānena	233	
PA_tika-s01_03t:233_6	parinibbāyatī”ti. Vinivattetvāti tato catuvaṇṇato nīharitvā.	233	
PA_tika-s01_03t:234	140. Tamevatthanti “khīṇāsavova devamanussesu seṭṭho”ti vuttamevatthaṃ.	23	
PA_tika-s01_03t:235_0	Seṭṭhacchedakavādamevāti jātibrāhmaṇānaṃ seṭṭhabhāvasamucchedakameva kathaṃ. Dassetvā	235	
PA_tika-s01_03t:235_1	bhāsitvā. Suttantaṃ vinivattetvāti pubbe lokiyadhammasandassanavasena pavattaṃ aggaññasuttaṃ	235	
PA_tika-s01_03t:235_2	“sattannaṃ bodhipakkhiyānaṃ dhammānaṃ bhāvanamanvāyā”tiādinā tato vinivattetvā nīharitvā	235	
PA_tika-s01_03t:235_3	tena asaṃsaṭṭhaṃ katvā. Āvajjantāti samannāharantā. Anumajjantāti pubbenāparaṃ atthato vicarantāti.	235	
PA_tika-s01_03t:236	Aggaññasuttavaṇṇanāya līnatthappakāsanā.	23	
PA_tika-s01_03t:237	5. Sampasādanīyasuttavaṇṇanā	23	
PA_tika-s01_03t:238	Sāriputtasīhanādavaṇṇanā	23	
PA_tika-s01_03t:239_0	141. Pāvārenti sañchādenti sarīraṃ etenāti pāvāro, vatthaṃ. Pāvaraṇaṃ vā pāvāro,	239	
PA_tika-s01_03t:239_1	“vatthaṃ dussa”nti pariyāyasaddā eteti dussameva pāvāro, so etassa bahuvidho anekakoṭippabhedo	239	
PA_tika-s01_03t:239_2	bhaṇḍabhūto atthīti dussapāvāriko. So kira pubbe daharakāle dussapāvārabhaṇḍameva	239	
PA_tika-s01_03t:239_3	bahuṃ pariggahetvā vāṇijjaṃ akāsi, tena naṃ seṭṭhiṭṭhāne ṭhitampi “pāvāriko” tveva	239	
PA_tika-s01_03t:239_4	sañjānanti. Bhagavatīti iti-saddo ādiattho, pakārattho vā, tena bhagavantaṃ upasaṅkamitvā	239	
PA_tika-s01_03t:239_5	therena vuttavacanaṃ sabbaṃ saṅgaṇhāti. “Kasmā evaṃ avocā”ti tathāvacane kāraṇaṃ	239	
PA_tika-s01_03t:239_6	pucchitvā “somanassapavedanattha”nti kasmā payojanaṃ vissajjitaṃ, tayidaṃ ambaṃ puṭṭhassa	239	
PA_tika-s01_03t:239_7	labujaṃ byākaraṇasadisanti? Nayidamevaṃ cintetabbaṃ. Yā hissa therassa tadā bhagavati	239	
PA_tika-s01_03t:239_8	somanassuppatti, sā niddhāritarūpā kāraṇabhāvena coditā, tasmā evaṃ avocāti, sā eva	239	
PA_tika-s01_03t:239_9	ca yasmā niddhāritarūpā pavedanavasena bhagavato sammukhā tathāvacanaṃ payojeti,	239	
PA_tika-s01_03t:239_10	tasmā “attano uppannasomanassapavedanattha”nti payojanabhāvena vissajjitaṃ.	2391	
PA_tika-s01_03t:240	Tatrāti tasmiṃ somanassapavedane. Vihāre nivāsaparivattanavasena sunivatthanivāsano. Ābhujitvāti ābandhitvā.	24	
PA_tika-s01_03t:241_0	Samāpattito vuṭṭhāya “aho santo vatāyaṃ ariyavihāro”ti samāpattisukhapaccavekkhaṇamukhena	241	
PA_tika-s01_03t:241_1	attano guṇe anussarituṃ āraddho, ārabhitvā ca nesaṃ taṃ taṃ sāmaññavisesavibhāgavasena	241	
PA_tika-s01_03t:241_2	anussari. Tathā hi “samādhī”ti sāmaññato gahitasseva “paṭhamaṃ jhāna”ntiādinā visesavibhāgo,	241	
PA_tika-s01_03t:241_3	“paññā”ti sāmaññato ca gahitasseva “vipassanāñāṇa”ntiādinā visesavibhāgo uddhaṭo.	241	
PA_tika-s01_03t:241_4	“Lokiyābhiññāsu dibbacakkhuñāṇasseva gahaṇaṃ therassa itarehi sātisayanti dassetu”nti	241	
PA_tika-s01_03t:241_5	vadanti, pubbenivāsañāṇampi pana “kappasatasahassādhikassā”tiādinā kiccavasena dassitameva,	241	
PA_tika-s01_03t:241_6	lakkhaṇahāravasena vā itaresaṃ pettha gahitatā veditabbā.	241	
PA_tika-s01_03t:242_0	Atthappabhedassa sallakkhaṇavibhāvanavavatthānakaraṇasamatthaṃ atthe pabhedagataṃ	242	
PA_tika-s01_03t:242_1	ñāṇaṃ atthapaṭisambhidā. Tathā dhammappabhedassa sallakkhaṇavibhāvanavavatthānakaraṇasamatthaṃ	242	
PA_tika-s01_03t:242_2	dhamme pabhedagataṃ ñāṇaṃ dhammapaṭisambhidā. Niruttipabhedassa sallakkhaṇavibhāvanavavatthānakaraṇasamatthaṃ	242	
PA_tika-s01_03t:242_3	niruttiyaṃ pabhedagataṃ ñāṇaṃ niruttipaṭisambhidā. Paṭibhānappabhedassa sallakkhaṇavibhāvanavavatthāna	242	
PA_tika-s01_03t:242_4	karaṇasamatthaṃ paṭibhāne pabhedagataṃ ñāṇaṃ paṭibhānapaṭisambhidā. Ayamettha saṅkhepo,	242	
PA_tika-s01_03t:242_5	vitthāro pana visuddhimagge, taṃ saṃvaṇṇanāsu vuttanayeneva veditabbo. Sāvakavisaye	242	
PA_tika-s01_03t:242_6	paramukkaṃsagataṃ ñāṇaṃ sāvakapāramiñāṇaṃ sabbaññutaññāṇaṃ viya sabbañeyyadhammesu.	242	
PA_tika-s01_03t:242_7	Tassāpi hi visuṃ parikammaṃ nāma natthi, sāvakapāramiyā pana sammadeva paripūritattā	242	
PA_tika-s01_03t:242_8	aggamaggasamadhigamenevassa samadhigamo hoti. Sabbaññutaññāṇasseva sammāsambuddhānaṃ	242	
PA_tika-s01_03t:242_9	yāva nisinnapallaṅkā anussaratoti yojanā.	242	
PA_tika-s01_03t:243_0	Bhagavato sīlaṃ nissāya guṇe anussaritumāraddhoti yojanā. Yasmā guṇānaṃ bahubhāvato	243	
PA_tika-s01_03t:243_1	nesaṃ ekajjhaṃ āpāthāgamanaṃ natthi, sati ca tasmiṃ anirūpitarūpeneva anussaraṇena	243	
PA_tika-s01_03t:243_2	bhavitabbaṃ, tasmā thero savisaye ṭhatvā te anupadaṃ sarūpato anussari, anussaranto	243	
PA_tika-s01_03t:243_3	ca sabbapaṭhamaṃ sīlaṃ anussari, taṃ dassento “bhagavato sīlaṃ nissāyā”ti āha, sīlaṃ	243	
PA_tika-s01_03t:243_4	ārabbhāti attho. Sesapadesupi eseva nayo. Yasmā cettha thero ekekavasena bhagavato	243	
PA_tika-s01_03t:243_5	guṇe anussaritvā tato paraṃ catukkapañcakādivasena anussari, tasmā “cattāro iddhipāde”ti	243	
PA_tika-s01_03t:243_6	vatvā tato paraṃ bojjhaṅgabhāvanāsāmaññena indriyesu vattabbesu tāni aggahetvā “cattāro	243	
PA_tika-s01_03t:243_7	magge”tiādi vuttaṃ. Catuyoniparicchedakañāṇaṃ mahāsīhanādasutte āgatanayeneva veditabbaṃ.	243	
PA_tika-s01_03t:243_8	Cattāro ariyavaṃsā ariyavaṃsasutte āgatanayeneva veditabbā.	243	
PA_tika-s01_03t:244_0	Padhāniyaṅgādayo saṅgīti dasuttarasuttesu āgamissanti. Cha sāraṇīya dhammā parinibbānasutte	244	
PA_tika-s01_03t:244_1	āgatā eva. Sukhaṃ supanādayo ekādasa mettānisaṃsā. “Idaṃ dukkhaṃ ariyasacca”ntiādinā	244	
PA_tika-s01_03t:244_2	saṃ. ni. 5.1081, mahāva. 15, paṭi. ma. 2.30) catūsu ariyasaccesu tiparivattavasena	244	
PA_tika-s01_03t:244_3	āgatā dvādasa dhammacakkākārā. Maggaphalesu pavattāni aṭṭha ñāṇāni, cha asādhāraṇañāṇāni	244	
PA_tika-s01_03t:244_4	cāti cuddasa buddhañāṇāni. Pañcadasa vimuttiparipācaniyā dhammā meghiyasuttavaṇṇanāyaṃ	244	
PA_tika-s01_03t:244_5	gahetabbā, soḷasavidhā ānāpānassati ānāpānassatisutte, aṭṭhārasa buddhadhammā evaṃ veditabbā –	244	
PA_tika-s01_03t:245_0	Atītaṃse buddhassa bhagavato appaṭihataṃ ñāṇaṃ, anāgataṃse, paccuppannaṃse buddhassa	245	
PA_tika-s01_03t:245_1	bhagavato appaṭihataṃ ñāṇaṃ. Imehi tīhi dhammehi samannāgatassa buddhassa bhagavato	245	
PA_tika-s01_03t:245_2	sabbaṃ kāyakammaṃ ñāṇapubbaṅgamaṃ ñāṇānuparivatti, sabbaṃ vacīkammaṃ, sabbaṃ manokammaṃ	245	
PA_tika-s01_03t:245_3	ñāṇapubbaṅgamaṃ ñāṇānuparivatti. Imehi chahi dhammehi samannāgatassa buddhassa bhagavato	245	
PA_tika-s01_03t:245_4	natthi chandassa hāni, natthi dhammadesanāya hāni, natthi vīriyassa hāni, natthi	245	
PA_tika-s01_03t:245_5	samādhissa hāni, natthi paññāya hāni, natthi vimuttiyā hāni. Imehi dvādasahi dhammehi	245	
PA_tika-s01_03t:245_6	samannāgatassa buddhassa bhagavato natthi davā, natthi ravā, natthi apphuṭṭhaṃ, natthi	245	
PA_tika-s01_03t:245_7	vegāyitattaṃ, natthi abyāvaṭamano, natthi appaṭisaṅkhānupekkhāti.	245	
PA_tika-s01_03t:246_0	Tattha “natthi davāti khiḍḍādhippāyena kiriyā natthi. Natthi ravāti sahasā kiriyā	246	
PA_tika-s01_03t:246_1	natthī”ti vadanti. Sahasā pana kiriyā davā, “aññaṃ karissāmī”ti aññassa karaṇaṃ ravā.	246	
PA_tika-s01_03t:246_2	Natthi apphuṭanti ñāṇena aphusitaṃ natthi. Natthi vegāyitattanti turitakiriyā natthi.	246	
PA_tika-s01_03t:246_3	Natthi abyāvaṭamanoti niratthakacittasamudācāro natthi. Natthi appaṭisaṅkhānupekkhāti	246	
PA_tika-s01_03t:246_4	aññāṇupekkhā natthi. Keci pana “natthi dhammadesanāya hānī”ti apaṭhitvā “natthi chandassa	246	
PA_tika-s01_03t:246_5	hāni, natthi vīriyassa hāni, natthi satiyā [sattiyā ] hānī”ti paṭhanti.	246	
PA_tika-s01_03t:247	Jarāmaraṇādīsu ekādasasu paṭiccasamuppādaṅgesu paccekaṃ catusaccayojanāvasena pavattāni catucattālīsa ñāṇāniyeva sukhavisesānaṃ adhiṭṭhānabhāvato ñāṇavatthūni. Vuttañhetaṃ –	24	
PA_tika-s01_03t:248_0	“Yato kho bhikkhave ariyasāvako evaṃ jarāmaraṇaṃ pajānāti, evaṃ jarāmaraṇasamudayaṃ	248	
PA_tika-s01_03t:248_1	pajānāti, evaṃ jarāmaraṇanirodhaṃ pajānāti, evaṃ jarāmaraṇanirodhagāminiṃ paṭipadaṃ pajānātī”tiādi.	248	
PA_tika-s01_03t:249	Jarāmaraṇasamudayoti cettha jāti adhippetā. Sesapadesu bhavādayo veditabbā.	24	
PA_tika-s01_03t:250	Kusalacittuppādesu phassādayo paropaṇṇāsa kusaladhammā.	25	
PA_tika-s01_03t:251_0	“Jātipaccayā jarāmaraṇa”nti ñāṇaṃ, “asati jātiyā natthi jarāmaraṇa”nti ñāṇaṃ, atītampi	251	
PA_tika-s01_03t:251_1	addhānaṃ “jātipaccayā jarāmaraṇa”nti ñāṇaṃ, “asati jātiyā natthi jarāmaraṇa”nti ñāṇaṃ,	251	
PA_tika-s01_03t:251_2	anāgatampi addhānaṃ “jātipaccayā jarāmaraṇa”nti ñāṇaṃ, “asati jātiyā natthi jarāmaraṇa”nti	251	
PA_tika-s01_03t:251_3	ñāṇaṃ. “Yampi idaṃ dhammaṭṭhitiñāṇaṃ, tampi khayadhammaṃ vayadhammaṃ virāgadhammaṃ	251	
PA_tika-s01_03t:251_4	nirodhadhamma”nti ñāṇanti evaṃ jarāmaraṇādīsu ekādasasu paṭiccasamuppādaṅgesu paccekaṃ	251	
PA_tika-s01_03t:251_5	satta satta katvā sattasattati ñāṇavatthūni veditabbāni. Tattha yampīti chabbidhampi	251	
PA_tika-s01_03t:251_6	paccavekkhaṇañāṇaṃ vipassanārammaṇabhāvena ekajjhaṃ gahetvā vuttaṃ. Dhammaṭṭhitiñāṇanti	251	
PA_tika-s01_03t:251_7	chapi ñāṇāni saṅkhipitvā vuttaṃ ñāṇaṃ. “Khayadhamma”ntiādinā pana pakārena pavattañāṇassa	251	
PA_tika-s01_03t:251_8	dassanaṃ, vipassanādassanato vipassanā paṭivipassanādassanamattamevāti na taṃ “aṅga”nti	251	
PA_tika-s01_03t:251_9	vadanti, pāḷiyaṃ pana sabbattha ñāṇavasena aṅgānaṃ vuttattā “nirodhadhammanti ñāṇa”nti	251	
PA_tika-s01_03t:251_10	iti-saddena pakāsetvā vuttaṃ vipassanāñāṇaṃ sattamaṃ ñāṇanti ayamattho dissati. Na	2511	
PA_tika-s01_03t:251_11	hi yampi idaṃ dhammaṭṭhitiñāṇaṃ, tampi ñāṇanti sambandho hoti ñāṇaggahaṇena etasmiṃ	2511	
PA_tika-s01_03t:251_12	ñāṇabhāvadassanassa anadhippetattā, “khayadhammaṃ…pe… nirodhadhamma”nti etesaṃ sambandhabhāvappasaṅgo	2511	
PA_tika-s01_03t:251_13	cāti. Catuvīsati…pe… vajirañāṇanti ettha keci tāva āhu “bhagavā devasikaṃ dvādasakoṭisatasahassakkhattuṃ	2511	
PA_tika-s01_03t:251_14	mahākaruṇāsamāpattiṃ samāpajjati, dvādasakoṭisatasahassakkhattumeva ca arahattaphalasamāpattiṃ	2511	
PA_tika-s01_03t:251_15	samāpajjati, tāsaṃ purecaraṃ, sahavacarañca ñāṇaṃ paṭipakkhehi abhejjataṃ, mahattañca	2511	
PA_tika-s01_03t:251_16	upādāya mahāvajirañāṇaṃ nāma. Vuttañhetaṃ bhagavatā –	2511	
PA_tika-s01_03t:252	‘Tathāgataṃ, bhikkhave, arahantaṃ sammāsambuddhaṃ dve vitakkā bahulaṃ samudācaranti – khemo ca vitakko, paviveko ca vitakko’ti.	25	
PA_tika-s01_03t:253_0	Khemavitakko hi bhagavato mahākaruṇāsamāpattiṃ pūretvā ṭhito, pavivekavitakko arahattaphalasamāpattiṃ.	253	
PA_tika-s01_03t:253_1	Buddhānañhi bhavaṅgaparivāso lahuko, matthakappatto samāpattīsu vasībhāvo, tasmā	253	
PA_tika-s01_03t:253_2	samāpajjanavuṭṭhānāni katipayacittakkhaṇeheva ijjhanti. Pañca rūpāvacarasamāpattiyo	253	
PA_tika-s01_03t:253_3	catasso arūpasamāpattiyo appamaññāsamāpattiyā saddhiṃ dasa, nirodhasamāpatti, arahattaphalasamāpatti	253	
PA_tika-s01_03t:253_4	cāti dvādasetā samāpattiyo bhagavā paccekaṃ divase divase koṭisatasahassakkhattuṃ	253	
PA_tika-s01_03t:253_5	purebhattaṃ samāpajjati, tathā pacchābhatta”nti. “Evaṃ samāpajjitabbasamāpattisañcāritañāṇaṃ	253	
PA_tika-s01_03t:253_6	mahāvajirañāṇaṃ nāmā”ti keci.	253	
PA_tika-s01_03t:254_0	Apare pana “yaṃ taṃ bhagavatā abhisambodhidivase pacchimayāme paṭiccasamuppādamukhena	254	
PA_tika-s01_03t:254_1	paṭilomanayena jarāmaraṇato paṭṭhāya ñāṇaṃ otāretvā anupadadhammavipassanaṃ ārabhantena	254	
PA_tika-s01_03t:254_2	yathā nāma puriso suviduggaṃ mahāgahanaṃ mahāvanaṃ chindanto antarantarā nisānasilāyaṃ	254	
PA_tika-s01_03t:254_3	pharasuṃ sunisitaṃ karoti, evameva nisānasilāsadisiyo samāpattiyo antarantarā samāpajjitvā	254	
PA_tika-s01_03t:254_4	ñāṇassa tikkhavisadasūrabhāvaṃ sampādetuṃ anulomapaṭilomato paccekaṃ paṭiccasamuppādaṅgavasena	254	
PA_tika-s01_03t:254_5	sammasanto divase divase lakkhakoṭilakkhakoṭiphalasamāpattiyo samāpajjati, taṃ sandhāya	254	
PA_tika-s01_03t:254_6	vuttaṃ ‘catuvīsati…pe… mahāvajirañāṇaṃ nissāyā’ti”. Nanu bhagavato samāpattisamāpajjane	254	
PA_tika-s01_03t:254_7	parikamme payojanaṃ natthīti? Nayidaṃ ekantikaṃ. Tathā hi vedanāpaṭippaṇāmanādīsu	254	
PA_tika-s01_03t:254_8	savisesaṃ parikammapubbaṅgamena samāpattiyo samāpajji. Apare pana “lokiyasamāpattisamāpajjane	254	
PA_tika-s01_03t:254_9	parikammena payojanaṃ natthi. Lokuttarasamāpattisamāpajjane tajjaṃ parikammaṃ icchitabbamevā”ti vadanti.	254	
PA_tika-s01_03t:255_0	“Aparamparā”ti padaṃ yesaṃ desanāya atthi, te aparampariyāva. Kusalapaññattiyanti	255	
PA_tika-s01_03t:255_1	kusaladhammānaṃ paññāpane. Anuttaroti uttamo. Upanissaye ṭhatvāti ñāṇūpanissaye ṭhatvā	255	
PA_tika-s01_03t:255_2	yādiso pubbūpanissayo pubbayogo, tattha patiṭṭhāya. Mahantato saddahati paṭipakkhavigamena	255	
PA_tika-s01_03t:255_3	ñāṇassa viya saddhāyapi tikkhavisadabhāvāpattito. Avasesaarahantehīti pakatisāvakehi.	255	
PA_tika-s01_03t:255_4	Asīti mahātherā paramatthadīpaniyaṃ theragāthāvaṇṇanāyaṃ nāmato uddhaṭā. Cattāro	255	
PA_tika-s01_03t:255_5	mahātherāti mahākassapaanuruddhamahākaccānamahākoṭṭhikattherā. Tesupi aggasāvakesu	255	
PA_tika-s01_03t:255_6	sāriputtatthero paññāya visiṭṭhabhāvato. Sāriputtattheratopi eko paccekabuddho tikkhavisadañāṇo	255	
PA_tika-s01_03t:255_7	abhinīhāramahantatāya sambhatañāṇasambhārattā. Satipi paccekabodhiyā avisesesu bahūsu	255	
PA_tika-s01_03t:255_8	ekajjhaṃ sannipatitesu pubbayogavasena lokiye visaye siyā kassaci ñāṇassa visiṭṭhatāti	255	
PA_tika-s01_03t:255_9	dassetuṃ “sace panā”tiādi vuttaṃ. “Sabbaññubuddhova buddhaguṇe mahantato saddahatī”ti	255	
PA_tika-s01_03t:255_10	idaṃ heṭṭhā āgatadesanāsotavasena vuttaṃ. Buddhā hi buddhaguṇe mahattaṃ paccakkhatova	2551	
PA_tika-s01_03t:255_11	passanti, na saddahanavasena.	2551	
PA_tika-s01_03t:256_0	Idāni yathāvuttamatthaṃ upamāya vibhāvetuṃ “seyyathāpi nāmā”tiādi āraddhaṃ. Gambhīro	256	
PA_tika-s01_03t:256_1	uttānoti gambhīro vā uttāno vāti jānanatthaṃ. “Evamevā”tiādi yathādassitāya upamāya	256	
PA_tika-s01_03t:256_2	upameyyena saṃsandanaṃ. Buddhaguṇesu appamattavisayampi lokiyamahājanassa ñāṇaṃ apavattitarūpeneva	256	
PA_tika-s01_03t:256_3	pavattati anavattitasabhāvattāti vuttaṃ “ekabyāma…pe… veditabbā”ti. Tattha ñātaudakaṃ	256	
PA_tika-s01_03t:256_4	viyāti pamāṇato ñātaudakaṃ viya. Ariyānaṃ pana tattha attano visaye pavattanakañāṇaṃ	256	
PA_tika-s01_03t:256_5	pavattitarūpeneva pavattati attano paṭivedhānurūpaṃ, abhinīhārānurūpañca avattitasabhāvattāti	256	
PA_tika-s01_03t:256_6	dassento “dasabyāmayottenā”tiādimāha. Tattha paṭividdhasaccānampi paṭipakkhavidhamanapubbayogavisesavasena	256	
PA_tika-s01_03t:256_7	ñāṇaṃ sātisayaṃ, mahānubhāvañca hotīti imamatthaṃ dassetuṃ sotāpannañāṇassa dasabyāmaudakaṃ	256	
PA_tika-s01_03t:256_8	opammabhāvena dassetvā tato paresaṃ dasuttaradiguṇadasaguṇaasītiguṇavisiṭṭhaṃ udakaṃ	256	
PA_tika-s01_03t:256_9	opammaṃ katvā dassitaṃ. Nanu evaṃ sante buddhaguṇā parimitaparicchinnā, therena ca	256	
PA_tika-s01_03t:256_10	te paricchijja ñātāti āpajjatīti? Nāpajjatīti dassento “tattha yathā so puriso”tiādimāha.	2561	
PA_tika-s01_03t:256_11	Tattha so purisoti so caturāsītibyāmasahassappamāṇena yottena caturāsītibyāmasahassaṭṭhāne	2561	
PA_tika-s01_03t:256_12	mahāsamudde udakaṃ minitvā ṭhito puriso. So hi therassa upamābhāvena gahito. Dhammanvayenāti	2561	
PA_tika-s01_03t:256_13	anumānañāṇena. Tañhi siddhaṃ dhammaṃ anugantvā pavattanato “dhammanvayo”ti vuccati,	2561	
PA_tika-s01_03t:256_14	tathā anvayavasena atthassa bujjhanato anvayabuddhi, anumeyyaṃ anuminotīti anumānaṃ,	2561	
PA_tika-s01_03t:256_15	nidassane diṭṭhanayena anumeyyaṃ gaṇhātīti “nayaggāho”ti ca vuccati. Tenāha “dhammanvayenā”tiādi.	2561	
PA_tika-s01_03t:256_16	Svāyaṃ dhammanvayo na yassa kassaci hoti, atha kho tathārūpassa aggasāvakassevāti	2561	
PA_tika-s01_03t:256_17	āha “sāvakapāramiñāṇe ṭhatvā”ti. Yadi thero buddhaguṇe ekadesato paccakkhe katvā	2561	
PA_tika-s01_03t:256_18	tadaññe nayaggāhena gaṇhi, nanu evaṃ sante buddhaguṇā parimitaparicchinnā āpannāti?	2561	
PA_tika-s01_03t:256_19	Nayidaṃ evanti dassento “anantā aparimāṇā”ti.	2561	
PA_tika-s01_03t:257_0	“Saddahatī”ti vatvā puna tamevatthaṃ vibhāvento “therena hi…pe… bahutarā”ti āha.	257	
PA_tika-s01_03t:257_1	Kathaṃ panāyamattho evaṃ daṭṭhabboti evaṃ adhippāyabhedakaṃ upamāya saññāpetuṃ “yathā	257	
PA_tika-s01_03t:257_2	kathaṃ viyā”tiādi vuttaṃ “upamāyamidhekacce viññū purisā bhāsitassa atthaṃ ājānantī”ti	257	
PA_tika-s01_03t:257_3	ito nava ito navāti ito majjhaṭṭhānato yāva dakkhiṇatīrā nava ito majjhaṭṭhānato	257	
PA_tika-s01_03t:257_4	yāva uttaratīrā nava. Idāni yathāvuttamatthaṃ suttena samatthetuṃ “buddhopī”ti gāthamāha.	257	
PA_tika-s01_03t:258	Yamakayugaḷamahānadīmahogho viyāti dvinnaṃ ekato samāgatattā yugaḷabhūtānaṃ mahānadīnaṃ mahogho viya.	25	
PA_tika-s01_03t:259_0	Anucchavikaṃ katvāti yoyaṃ mama pasādo buddhaguṇe ārabbha ogāḷho hutvā uppanno, taṃ	259	
PA_tika-s01_03t:259_1	anucchavikaṃ anurūpaṃ katvā. Paṭiggahetuṃ sampaṭicchituṃ añño koci na sakkhissati	259	
PA_tika-s01_03t:259_2	yāthāvato anavabujjhanato. Paṭiggahetuṃ sakkoti tassa hetuto, paccayato, sabhāvato,	259	
PA_tika-s01_03t:259_3	kiccato, phalato sammadeva paṭivijjhanato. Pūrattanti puṇṇabhāvo. Paggharaṇakāleti	259	
PA_tika-s01_03t:259_4	vikiraṇakāle, patanakāleti attho. “Pasanno”ti iminā pasādassa vattamānatā dīpitāti	259	
PA_tika-s01_03t:259_5	“uppannasaddho”ti imināpi saddhāya paccuppannatā pakāsitāti āha “evaṃ saddahāmīti	259	
PA_tika-s01_03t:259_6	attho”ti. Abhiññāyatīti abhiñño, adhiko abhiñño bhiyyobhiñño, so eva atisayavacanicchāvasena	259	
PA_tika-s01_03t:259_7	“bhiyyobhiññataro”ti vuttoti āha “bhiyyataro abhiññāto”ti. Dutiyavikappe pana abhijānātīti	259	
PA_tika-s01_03t:259_8	abhiññā, abhivisiṭṭhā paññā, bhiyyo abhiññā etassāti bhiyyobhiñño, so eva atisayavacanicchāvasena	259	
PA_tika-s01_03t:259_9	bhiyyobhiññataro, svāyamassa atisayo abhiññāya bhiyyobhāvakatoti āha “bhiyyatarābhiñño	259	
PA_tika-s01_03t:259_10	vā”ti. Sambujjhati etāyāti sambodhi, sabbaññutaññāṇaṃ, aggamaggañāṇañca. Sabbaññutaññāṇapadaṭṭhānañhi	2591	
PA_tika-s01_03t:259_11	aggamaggañāṇaṃ, aggamaggañāṇapadaṭṭhānañca sabbaññutaññāṇaṃ sambodhi nāma. Tattha	2591	
PA_tika-s01_03t:259_12	padhānavasena tadatthadassane paṭhamavikappo, padaṭṭhānavasena dutiyavikappo. Kasmā	2591	
PA_tika-s01_03t:259_13	panettha arahattamaggañāṇasseva gahaṇaṃ, nanu heṭṭhimānipi bhagavato maggañāṇāni	2591	
PA_tika-s01_03t:259_14	savāsanameva yathāsakaṃ paṭipakkhavidhamanavasena pavattāni. Savāsanappahānañhi ñeyyāvaraṇappahānanti?	2591	
PA_tika-s01_03t:259_15	Saccametaṃ, taṃ pana aparipuṇṇaṃ paṭipakkhavidhamanassa vippakatabhāvatoti āha “arahattamaggañāṇe	2591	
PA_tika-s01_03t:259_16	vā”ti. Aggamaggavasena cettha ariyānaṃ bodhittayapāripūrīti dassetuṃ “arahattamaggeneva	2591	
PA_tika-s01_03t:259_17	hī”tiādi vuttaṃ. Nippadesāti anavasesā. Gahitā hontīti arahattamaggena gahitena adhigatena	2591	
PA_tika-s01_03t:259_18	gahitā adhigatā honti. Sabbanti tehi adhigantabbaṃ. Tenāti sambodhinā sabbaññutaññāṇapadaṭṭhānena	2591	
PA_tika-s01_03t:259_19	arahattamaggañāṇena.	2591	
PA_tika-s01_03t:260_0	142. Khādanīyānaṃ uḷāratā sātarasānubhāvenāti āha “madhure āgacchatī”ti. Pasaṃsāya	260	
PA_tika-s01_03t:260_1	uḷāratā visiṭṭhabhāvenāti āha “seṭṭhe”ti, obhāsassa uḷāratā mahantabhāvenāti vuttaṃ	260	
PA_tika-s01_03t:260_2	“vipule”ti. Usabhassa ayanti āsabhī, idha pana āsabhī viyāti āsabhī. Tenāha “usabhassa	260	
PA_tika-s01_03t:260_3	vācāsadisī”ti. Yena pana guṇenassā taṃsadisatā, taṃ dassetuṃ “acalā asampavedhī”ti	260	
PA_tika-s01_03t:260_4	vuttaṃ. Yato kutoci anussavanaṃ anussavo. Vijjāṭṭhānesu kataparicayānaṃ ācariyānaṃ	260	
PA_tika-s01_03t:260_5	taṃ tamatthaṃ viññāpentī paveṇī ācariyaparamparā. Kevalaṃ attano matiyā “itikira	260	
PA_tika-s01_03t:260_6	evaṃkirā”ti parikappanā itikira. Piṭakassa ganthassa sampadānato sayaṃ sampadānabhāvena	260	
PA_tika-s01_03t:260_7	gahaṇaṃ piṭakasampadānaṃ. Yathāsutānaṃ atthānaṃ ākārassa parivitakkanaṃ ākāraparivitakko.	260	
PA_tika-s01_03t:260_8	Tatheva “evameta”nti diṭṭhiyā nijjhānakkhamanaṃ diṭṭhinijjhānakkhanti. Āgamādhigamehi	260	
PA_tika-s01_03t:260_9	vinā takkamaggaṃ nissāya takkanaṃ takko. Anumānavidhiṃ nissāya nayaggāho. Yasmā buddhavisaye	260	
PA_tika-s01_03t:260_10	ṭhatvā bhagavato ayaṃ therassa codanā, therassa ca so avisayo, tasmā “paccakkhato	2601	
PA_tika-s01_03t:260_11	ñāṇena paṭivijjhitvā viyā”ti vuttaṃ. Sīhanādo viyāti sīhanādo, taṃsadisatā cassa	2601	
PA_tika-s01_03t:260_12	seṭṭhabhāvena, so cettha evaṃ veditabboti dassento “sīhanādo”tiādimāha. Neva dandhāyantenāti	2601	
PA_tika-s01_03t:260_13	na mandāyantena. Na bhaggarāyantenāti aparisaṅkantena.	2601	
PA_tika-s01_03t:261_0	Anuyogadāpanatthanti anuyogaṃ sodhāpetuṃ. Vimaddakkhamañhi sīhanādaṃ nadanto atthato	261	
PA_tika-s01_03t:261_1	tattha anuyogaṃ sodheti nāma. Anuyuñjanto ca naṃ sodhāpeti nāma. Dātunti sodhetuṃ.	261	
PA_tika-s01_03t:261_2	Keci “dānattha”nti atthaṃ vadanti, tadayuttaṃ. Na hi yo sīhanādaṃ nadati, so eva	261	
PA_tika-s01_03t:261_3	tattha anuyogaṃ detīti yujjati. Nighaṃsananti vimaddanaṃ. Dhamamānanti tāpayamānaṃ,	261	
PA_tika-s01_03t:261_4	tāpanañcettha gaggariyā dhamāpanasīsena vadati. Sabbe teti sabbe te atīte niruddhe	261	
PA_tika-s01_03t:261_5	sammāsambuddhe, tenetaṃ dasseti – ye te ahesuṃ atītaṃ addhānaṃ tava abhinīhārato	261	
PA_tika-s01_03t:261_6	oraṃ sammāsambuddhā, tesaṃ tāva sāvakañāṇagocare dhamme paricchindanto mārādayo viya	261	
PA_tika-s01_03t:261_7	buddhānaṃ lokiyacittacāraṃ tvaṃ jāneyyāsi. Ye pana te abbhatītā tato parato chinnavaṭumā	261	
PA_tika-s01_03t:261_8	chinnapapañcā pariyādiṇṇavaṭṭā sabbadukkhavītivattā sammāsambuddhā, tesaṃ sabbesampi	261	
PA_tika-s01_03t:261_9	sāvakañāṇassa avisayabhūte dhamme kathaṃ jānissasīti.	261	
PA_tika-s01_03t:262_0	Anāgatabuddhānaṃ panāti pana-saddo visesatthajotano, tena atītesu tāva khandhānaṃ	262	
PA_tika-s01_03t:262_1	bhūtapubbattā tattha siyā ñāṇassa savisaye gati, anāgatesu pana sabbaso asañjātesu	262	
PA_tika-s01_03t:262_2	kathanti imamatthaṃ joteti. Tenāha “anāgatāpī”tiādi. “Cittena paricchinditvā viditā”ti	262	
PA_tika-s01_03t:262_3	kasmā vuttaṃ, nanu atītānāgate sattāhe eva pavattaṃ cittaṃ cetopariyañāṇassa visayo,	262	
PA_tika-s01_03t:262_4	na tato paranti? Nayidaṃ cetopariyañāṇakiccavasena vuttaṃ, atha kho pubbenivāsaanāgataṃsañāṇavasena	262	
PA_tika-s01_03t:262_5	vuttaṃ, tasmā nāyaṃ doso.	262	
PA_tika-s01_03t:263_0	Viditaṭṭhāne na karoti sikkhāpadeneva tādisassa paṭikkhepassa paṭikkhittattā, setughātato	263	
PA_tika-s01_03t:263_1	ca. Kathaṃ pana thero dvayasambhave paṭikkhepameva akāsi, na vibhajja byākāsīti āha	263	
PA_tika-s01_03t:263_2	“thero kirā”tiādi. Pāraṃ pariyantaṃ minotīti pāramī, sā eva ñāṇanti pāramiñāṇaṃ,	263	
PA_tika-s01_03t:263_3	sāvakānaṃ pāramiñāṇaṃ sāvakapāramiñāṇaṃ, tasmiṃ. Sāvakānaṃ ukkaṃsapariyantagate jānane	263	
PA_tika-s01_03t:263_4	nāyaṃ anuyogo, atha kho sabbaññutaññāṇe sabbaññutāya jānane. Keci pana “sāvakapāramiñāṇeti	263	
PA_tika-s01_03t:263_5	sāvakapāramiñāṇavisaye”ti atthaṃ vadanti. Tathā sesapadesupi. Sīla..pe… samatthanti	263	
PA_tika-s01_03t:263_6	sīlasamādhipaññāvimuttisaṅkhātakāraṇānaṃ jānanasamatthaṃ. Buddhasīlādayo hi buddhānaṃ	263	
PA_tika-s01_03t:263_7	buddhakiccassa, parehi “buddhā”ti jānanassa ca kāraṇaṃ.	263	
PA_tika-s01_03t:264_0	143. Anumānañāṇaṃ viya saṃsayapiṭṭhikaṃ ahutvā “idamida”nti yathāsabhāvato ñeyyaṃ	264	
PA_tika-s01_03t:264_1	dhāreti nicchinotīti dhammo, paccakkhañāṇanti āha “dhammassa paccakkhato ñāṇassā”ti.	264	
PA_tika-s01_03t:264_2	Anuetīti anvayoti āha “anuyogaṃ anugantvā”ti. Paccakkhasiddhañhi atthaṃ anugantvā	264	
PA_tika-s01_03t:264_3	anumānañāṇassa pavatti diṭṭhena adiṭṭhassa anumānanti veditabbo. Vidite vedakampi	264	
PA_tika-s01_03t:264_4	ñāṇaṃ atthato viditameva hotīti “anumānañāṇaṃ nayaggāho vidito”ti vuttaṃ. Viditoti	264	
PA_tika-s01_03t:264_5	viddho paṭiladdho, adhigatoti attho. Appamāṇoti aparimāṇo mahāvisayattā. Tenāha “apariyanto”ti.	264	
PA_tika-s01_03t:264_6	Tenāti apariyantattā, tena vā apariyantena ñāṇena, eteneva thero yaṃ yaṃ anumeyyamatthaṃ	264	
PA_tika-s01_03t:264_7	ñātukāmo hoti, tattha tatthassa asaṅgamappaṭihaṭaanumānañāṇaṃ pavattatīti dasseti.	264	
PA_tika-s01_03t:264_8	Tenāha “so iminā”tiādi. Tattha imināti iminā kāraṇena. Pākārassa thirabhāvaṃ uddhamuddhaṃ	264	
PA_tika-s01_03t:264_9	āpetīti uddhāpaṃ, pākāramūlaṃ. Ādi-saddena pākāradvārabandhaparikhādīnaṃ saṅgaho	264	
PA_tika-s01_03t:264_10	veditabbo. Paccante bhavaṃ paccantimaṃ. Paṇḍitadovārikaṭṭhāniyaṃ katvā thero attānaṃ	2641	
PA_tika-s01_03t:264_11	dassetīti dassento “ekadvāranti kasmā āhā”ti codanaṃ samuṭṭhāpesi. Yassā paññāya	2641	
PA_tika-s01_03t:264_12	vasena puriso “paṇḍito”ti vuccati, taṃ paṇḍiccanti āha “paṇḍiccena samannāgato”ti.	2641	
PA_tika-s01_03t:264_13	Taṃtaṃitikattabbatāsu chekabhāvo byattabhāvo veyyattiyaṃ. Medhati sammosaṃ hiṃsati	2641	
PA_tika-s01_03t:264_14	vidhamatīti medhā, sā etassa atthīti medhāvī. Ṭhāne ṭhāne uppatti etissā atthīti	2641	
PA_tika-s01_03t:264_15	ṭhānuppattikā, ṭhānaso uppajjanakapaññā. Anupariyāyanti etenāti anupariyāyo, so eva	2641	
PA_tika-s01_03t:264_16	pathoti anupariyāyapatho, parito pākārassa anusaṃyāyanamaggo. Pākārabhāgā sandhātabbā	2641	
PA_tika-s01_03t:264_17	etthāti pākārasandhi, pākārassa phullitappadeso. So pana heṭṭhimantena dvinnampi	2641	
PA_tika-s01_03t:264_18	iṭṭhakānaṃ vigamena evaṃ vuccatīti āha “dvinnaṃ iṭṭhakānaṃ apagataṭṭhāna”nti. Chinnaṭṭhānanti	2641	
PA_tika-s01_03t:264_19	chinnabhinnappadeso, chinnaṭṭhānaṃ vā. Tañhi “vivara”nti vuccati.	2641	
PA_tika-s01_03t:265_0	Kiliṭṭhanti malīnaṃ. Upatāpentīti kilesapariḷāhena santāpenti. Vibādhentīti pīḷenti.	265	
PA_tika-s01_03t:265_1	Uppannāya paññāya nīvaraṇehi na kiñci kātuṃ sakkāti āha “anuppannāya paññāya uppajjituṃ	265	
PA_tika-s01_03t:265_2	na dentī”ti. Tasmāti paccayūpaghātena uppajjituṃ appadānato. Catūsu satipaṭṭhānesu	265	
PA_tika-s01_03t:265_3	suṭṭhu ṭhapitacittāti catubbidhāyapi satipaṭṭhānabhāvanāya sammadeva ṭhapitacittā.	265	
PA_tika-s01_03t:265_4	Yathāsabhāvena bhāvetvāti aviparītasabhāvena yathā paṭipakkhā samucchijjanti, evaṃ bhāvetvā.	265	
PA_tika-s01_03t:266_0	Purimanaye satipaṭṭhānāni, bojjhaṅgā ca missakā adhippetāti tato aññathā vattuṃ “apicetthā”tiādi	266	
PA_tika-s01_03t:266_1	vuttaṃ. Missakāti samathavipassanāmaggavasena missakā. “Catūsu satipaṭṭhānesu suppatiṭṭhitacittā”tiādito	266	
PA_tika-s01_03t:266_2	vuttattā satipaṭṭhāne vipassanāti gahetvā “satta bojjhaṅge yathābhūtaṃ bhāvetvā”ti	266	
PA_tika-s01_03t:266_3	vuttattā, maggapariyāpannānaṃyeva ca nesaṃ nippariyāyabojjhaṅgabhāvato, tesu ca sabbaso	266	
PA_tika-s01_03t:266_4	adhigatesu lokanāthena sabbaññutaññāṇampi adhigatameva hotīti “bojjhaṅge maggo, sabbaññutaññāṇañcāti	266	
PA_tika-s01_03t:266_5	gahite sundaro pañho bhaveyyā”ti mahāsivatthero āha, na panevaṃ gahitaṃ porāṇehīti	266	
PA_tika-s01_03t:266_6	adhippāyo. Itīti vuttappakāraparāmasanaṃ. Theroti sāriputtatthero.	266	
PA_tika-s01_03t:267_0	Tatthāti tesu paccantanagarādīsu. Nagaraṃ viya nibbānaṃ tadatthikehi upagantabbato,	267	
PA_tika-s01_03t:267_1	upagatānañca parissayarahitasukhādhigamanaṭṭhānato. Pākāro viya sīlaṃ tadupagatānaṃ	267	
PA_tika-s01_03t:267_2	parito ārakkhabhāvato. Pariyāyapatho viya hirī sīlapākārassa adhiṭṭhānabhāvato. Vuttañhetaṃ	267	
PA_tika-s01_03t:267_3	“pariyāyapathoti kho bhikkhu hiriyā etaṃ adhivacana”nti. Dvāraṃ viya ariyamaggo nibbānanagarappavesanaañjasabhāvato.	267	
PA_tika-s01_03t:267_4	Paṇḍitadovāriko viya dhammasenāpati nibbānanagarapaviṭṭhapavisanakānaṃ sattānaṃ sallakkhaṇato.	267	
PA_tika-s01_03t:267_5	Dinnoti dāpito, sodhitoti attho.	267	
PA_tika-s01_03t:268_0	144. Nipphattidassanatthanti siddhidassanatthaṃ, adhigamadassanatthanti attho. “Pañcanavutipāsaṇḍe”ti	268	
PA_tika-s01_03t:268_1	idaṃ yasmā thero paribbājako hutvā tato pubbeva nibbānapariyesanaṃ caramāno te te	268	
PA_tika-s01_03t:268_2	pāsaṇḍino upasaṅkamitvā nibbānaṃ pucchi, te nāssa cittaṃ ārādhesuṃ, taṃ sandhāya	268	
PA_tika-s01_03t:268_3	vuttaṃ. Te pana pāsaṇḍā heṭṭhā vuttā eva. Tatthevāti tassayeva bhāgineyyassa desiyamānāya	268	
PA_tika-s01_03t:268_4	desanāya. Parassa vaḍḍhitaṃ bhattaṃ bhuñjanto viya sāvakapāramiñāṇaṃ hatthagataṃ	268	
PA_tika-s01_03t:268_5	akāsi adhigacchi. Uttaruttaranti heṭṭhimassa heṭṭhimassa uttaraṇato atikkamanato	268	
PA_tika-s01_03t:268_6	uttaruttaraṃ, tato eva padhānabhāvaṃ pāpitatāya paṇītapaṇītaṃ. Uttaruttaranti vā	268	
PA_tika-s01_03t:268_7	uparūpari. Paṇītapaṇītanti paṇītataraṃ, paṇītatamañcāti attho. Kaṇhanti kāḷakaṃ saṃkilesadhammaṃ.	268	
PA_tika-s01_03t:268_8	Sukkanti odātaṃ vodānadhammaṃ. Savipakkhaṃ katvāti pahātabbapahāyakabhāvadassanavasena	268	
PA_tika-s01_03t:268_9	yathākkamaṃ ubhayaṃ savipakkhaṃ katvā. “Ayaṃ kaṇhadhammo, imassa ayaṃ pahāyako”ti	268	
PA_tika-s01_03t:268_10	evaṃ kaṇhaṃ paṭibāhitvā desanāvasena nīharitvā sukkaṃ, “ayaṃ sukkadhammo, iminā ayaṃ	2681	
PA_tika-s01_03t:268_11	pahātabbo”ti evaṃ sukkaṃ paṭibāhitvā kaṇhaṃ. Saussāhanti phaluppādanasamatthatāvasena	2681	
PA_tika-s01_03t:268_12	sabyāpāraṃ. Tenāha “savipāka”nti. Vipākadhammanti attho.	2681	
PA_tika-s01_03t:269_0	Tasmiṃ desite dhammeti tasmiṃ vuttanayena bhagavā tumhehi desite dhamme ekaccaṃ dhammaṃ	269	
PA_tika-s01_03t:269_1	nāma sāvakapāramiñāṇaṃ jānitvā paṭivijjhitvā. Taṃjānane hi vutte catusaccadhammajānanaṃ	269	
PA_tika-s01_03t:269_2	avuttasiddhanti. “Catusaccadhammesū”ti idaṃ porāṇaṭṭhakathāyaṃ vuttākāradassanaṃ.	269	
PA_tika-s01_03t:269_3	Vipakkho pana parato āgamissati. Etthāti “dhammesu niṭṭhaṃ agama”nti etasmiṃ pade.	269	
PA_tika-s01_03t:269_4	Therasallāpoti therānaṃ sallāpasadiso vinicchayavādo. Kāḷavallavāsīti kāḷavallavihāravāsī.	269	
PA_tika-s01_03t:269_5	Idānīti etarahi “idāhaṃ bhante”tiādivacanakāle. Imasmiṃ pana ṭhāneti “dhammesu niṭṭhaṃ	269	
PA_tika-s01_03t:269_6	agama”nti imasmiṃ padese, imasmiṃ vā niṭṭhānakāraṇabhūte yoniso parivitakkane. “Imasmiṃ	269	
PA_tika-s01_03t:269_7	pana ṭhāne buddhaguṇesu niṭṭhaṅgato”ti kasmā vuttaṃ, nanu sāvakapāramiñāṇasamadhigatakāle	269	
PA_tika-s01_03t:269_8	eva thero buddhaguṇesu niṭṭhaṅgatoti? Saccametaṃ, idāni pana taṃ pākaṭaṃ jātanti	269	
PA_tika-s01_03t:269_9	evaṃ vuttaṃ. Sabbanti “catusaccadhammesū”tiādi sumattherena vuttaṃ sabbaṃ. Arahatte	269	
PA_tika-s01_03t:269_10	niṭṭhaṅgatoti etthāpi vuttanayeneva anuyogaparihārā veditabbā. Yadipi dhammasenāpati	2691	
PA_tika-s01_03t:269_11	“sāvakapāramiñāṇaṃ mayā samadhigata”nti ito pubbepi jānātiyeva, idāni pana asaṅkhyeyyāparimeyyabhede	2691	
PA_tika-s01_03t:269_12	buddhaguṇe nayaggāhavasena pariggahetvā kiccasiddhiyā tasmiṃ ñāṇe niṭṭhaṅgato ahosīti	2691	
PA_tika-s01_03t:269_13	dassento “mahāsivatthero…pe… dhammesūti sāvakapāramiñāṇe niṭṭhaṅgato”ti avoca.	2691	
PA_tika-s01_03t:270_0	Buddhaguṇā pana nayato āgatā, te nayaggāhato yāthāvato jānanto sāvakapāramiñāṇe tathājānanavasena	270	
PA_tika-s01_03t:270_1	niṭṭhaṅgatattā sāvakapāramiñāṇameva tassa aparāparuppattivasena, tena tena bhāvetabbakiccabahutāvasena	270	
PA_tika-s01_03t:270_2	ca “dhammesū”ti puthuvacanena vuttaṃ. Anantāparimeyyānaṃ anaññavisayānaṃ buddhaguṇānaṃ	270	
PA_tika-s01_03t:270_3	nayato pariggaṇhanena therassa sātisayo bhagavati pasādo uppajjatīti āha “bhiyyosomattāyā”tiādi.	270	
PA_tika-s01_03t:270_4	“Suṭṭhu akkhāto”ti vatvā taṃ evassa suṭṭhu akkhātataṃ dassetuṃ “niyyāniko maggo”ti	270	
PA_tika-s01_03t:270_5	vuttaṃ. Svākkhātatā hi dhammassa yadatthaṃ desito, tadatthasādhanena veditabbā. Phalatthāya	270	
PA_tika-s01_03t:270_6	niyyātīti anantaravipākattā, attano uppattisamanantarameva phalanipphādanavasena	270	
PA_tika-s01_03t:270_7	pavattatīti attho. Vaṭṭacārakato niyyātīti vā niyyāniko, niyyānasīloti vā. Rāgadosamohanimmadanasamatthoti	270	
PA_tika-s01_03t:270_8	idhāpi “pasannosmi bhagavatīti dassetī”ti ānetvā sambandho. Vaṅkādīti ādi-saddena	270	
PA_tika-s01_03t:270_9	jimhakuṭile, aññe ca paṭipattidose saṅgaṇhāti. Bhagavā tumhākaṃ buddhasubuddhatā	270	
PA_tika-s01_03t:270_10	viya dhammasudhammatā, saṅghasuppaṭipatti ca dhammesu niṭṭhaṅgamanena sāvakapāramiñāṇe	2701	
PA_tika-s01_03t:270_11	niṭṭhaṅgatattā mayhaṃ suṭṭhu vibhūtā supākaṭā jātāti dassento thero “svākkhāto bhagavatā	2701	
PA_tika-s01_03t:270_12	dhammo, suppaṭipanno saṅghoti pasīdi”nti avoca.	2701	
PA_tika-s01_03t:271	Kusaladhammadesanāvaṇṇanā	27	
PA_tika-s01_03t:272_0	145. Anuttarabhāvoti seṭṭhabhāvo. Anuttaro bhagavā yena guṇena, so anuttarabhāvo,	272	
PA_tika-s01_03t:272_1	taṃ anuttariyaṃ. Yasmā tassāpi guṇassa kiñci uttaritaraṃ natthi eva, tasmā vuttaṃ	272	
PA_tika-s01_03t:272_2	“sā tumhākaṃ desanā anuttarāti vadatī”ti. Kusalesu dhammesūti kusaladhammanimittaṃ.	272	
PA_tika-s01_03t:272_3	Nimittatthe hi etaṃ bhummaṃ, tasmā kusaladhammadesanāhetupi bhagavāva anuttaroti	272	
PA_tika-s01_03t:272_4	attho. Bhūmiṃ dassentoti visayaṃ dassento. Kusaladhammadesanāya hi kusalā dhammā	272	
PA_tika-s01_03t:272_5	visayo. Vuttapadeti “kusalesu dhammesū”ti evaṃ vuttavākye, evaṃ vā vuttadhammakoṭṭhāse.	272	
PA_tika-s01_03t:272_6	“Pañcadhā”ti kasmā vuttaṃ, nanu chekaṭṭhenapi kusalaṃ icchitabbaṃ “kusalo tvaṃ rathassa	272	
PA_tika-s01_03t:272_7	aṅgapaccaṅgāna”ntiādīsūti ? Saccametaṃ, so pana chekaṭṭho kosallasambhūtaṭṭheneva	272	
PA_tika-s01_03t:272_8	saṅgahitoti visuṃ na gahito. “Kacci nu bhoto kusalaṃ, kacci bhoto anāmaya”nti jātake	272	
PA_tika-s01_03t:272_9	āgatattā “jātakapariyāyaṃ patvā ārogyaṭṭhena kusalaṃ vaṭṭatī”ti vuttaṃ. “Taṃ kiṃ	272	
PA_tika-s01_03t:272_10	maññatha, gahapatayo, ime dhammā kusalā vā akusalā vā sāvajjā vā anavajjā vā”tiādīsu	2721	
PA_tika-s01_03t:272_11	suttapadesesu “kusalā”ti vuttadhammā eva “anavajjā”ti vuttāti āha “suttantapariyāyaṃ	2721	
PA_tika-s01_03t:272_12	patvā anavajjaṭṭhena kusalaṃ vaṭṭatī”ti. Abhidhamme “kosalla”nti paññā āgatāti yonisomanasikārahetukassa	2721	
PA_tika-s01_03t:272_13	kusalassa kosallasammūtaṭṭho, darathābhāvadīpanato niddarathaṭṭho, “kusalassa katattā	2721	
PA_tika-s01_03t:272_14	upacitattā”ti vatvā iṭṭhavipākaniddisanato sukhavipākaṭṭho ca abhidhammanayasiddhoti	2721	
PA_tika-s01_03t:272_15	āha “abhidhamma…pe… vipākaṭṭhenā”ti. Bāhitikasutte bhagavato kāyasamācārādike vaṇṇentena	2721	
PA_tika-s01_03t:272_16	dhammabhaṇḍāgārikena “yo kho mahārāja kāyasamācāro anavajjo”ti kusalo kāyasamācāro	2721	
PA_tika-s01_03t:272_17	rañño pasenadissa vutto. Na hi bhagavato sukhavipākakammaṃ atthīti sabbasāvajjarahitā	2721	
PA_tika-s01_03t:272_18	kāyasamācārādayo “kusalā”ti vuttā, idha pana “kusalesu dhammesū”ti bodhipakkhiyadhammā	2721	
PA_tika-s01_03t:272_19	“kusalā”ti vuttā, te ca samathavipassanā maggasampayuttā ekantena sukhavipākā evāti	2721	
PA_tika-s01_03t:272_20	avajjarahitatāmattaṃ upādāya anavajjattho kusala-saddoti āha “imasmiṃ pana…pe… daṭṭhabba”nti.	2722	
PA_tika-s01_03t:272_21	Evañca katvā “phalasatipaṭṭhānaṃ pana idha anadhippeta”nti idañca vacanaṃ samatthitaṃ	2722	
PA_tika-s01_03t:272_22	hoti savipākasseva gahaṇanti katvā.	2722	
PA_tika-s01_03t:273_0	“Cuddasavidhenā”tiādi satipaṭṭhāne vuttanayena veditabbaṃ. Paggahaṭṭhenāti kusalapakkhassa	273	
PA_tika-s01_03t:273_1	paggaṇhanasabhāvena. Kiccavasenāti anuppannākusalānuppādanādikiccavasena. Tato eva	273	
PA_tika-s01_03t:273_2	cassa catubbidhatā. Ijjhanaṭṭhenāti nippajjanasabhāvena. Chandādayo eva iddhipādesu	273	
PA_tika-s01_03t:273_3	visiṭṭhasabhāvā, itare avisiṭṭhā, tesampi viseso chandādikatoti āha “chandādivasena nānāsabhāvā”ti.	273	
PA_tika-s01_03t:274_0	Adhimokkhādisabhāvavasenāti pasādādhimokkhādisalakkhaṇavasena. Upatthambhanaṭṭhenāti	274	
PA_tika-s01_03t:274_1	sampayuttadhammānaṃ upatthambhanakabhāvena. Akampiyaṭṭhenāti paṭipakkhehi akampiyasabhāvena.	274	
PA_tika-s01_03t:274_2	Salakkhaṇenāti adhimokkhādisabhāvena. Niyyānaṭṭhenāti saṃkilesapakkhato, vaṭṭacārakato	274	
PA_tika-s01_03t:274_3	ca niggamanaṭṭhena. Upaṭṭhānādināti upaṭṭhānadhammavicayapaggahasampiyāyanapassambhanasamādhānaajjhupekkhanasaṅkhātena	274	
PA_tika-s01_03t:274_4	attano sabhāvena. Hetuṭṭhenāti nibbānassa sampāpakahetubhāvena. Dassanādināti dassanābhiniropanapariggahasamuṭṭhāpanavodāpanapaggahupaṭṭhānasamādhānasaṅkhātena attano sabhāvena.	274	
PA_tika-s01_03t:275_0	Sāsanassa pariyosānadassanatthanti sāsanaṃ nāma nippariyāyato sattatiṃsa bodhipakkhiyadhammā.	275	
PA_tika-s01_03t:275_1	Tattha ye samathavipassanāsahagatā, te sāsanassa ādi, maggapariyāpannā majjhe, phalabhūtā	275	
PA_tika-s01_03t:275_2	pariyosānaṃ, taṃdassanatthaṃ. Tenāha “sāsanassa hī”tiādi.	275	
PA_tika-s01_03t:276_0	Puna etadānuttariyaṃ bhanteti yathāraddhāya desanāya nigamanaṃ. Vuttasseva atthassa	276	
PA_tika-s01_03t:276_1	puna vacanañhi nigamanaṃ vuttaṃ. Taṃ desananti taṃ kusalesu dhammesu desanāppakāraṃ,	276	
PA_tika-s01_03t:276_2	desanāvidhiṃ, desetabbañca, sakalaṃ vā sampuṇṇaṃ anavasesaṃ abhijānāti abhivisiṭṭhena	276	
PA_tika-s01_03t:276_3	ñāṇena jānāti, asesaṃ abhijānanato eva uttari upari abhiññeyyaṃ natthi. Itoti bhagavatā	276	
PA_tika-s01_03t:276_4	abhiññātato. Añño paramatthavasena dhammo vā paññattivasena puggalo vā ayaṃ nāma	276	
PA_tika-s01_03t:276_5	yaṃ bhagavā na jānātīti idaṃ natthi na upalabbhati sabbasseva sammadeva tumhehi abhiññātattā.	276	
PA_tika-s01_03t:276_6	Kusalesu dhammesu abhijānane, desanāyañca bhagavato uttaritaro natthi.	276	
PA_tika-s01_03t:277	Āyatanapaṇṇattidesanāvaṇṇanā	27	
PA_tika-s01_03t:278_0	146. Āyatanapaññāpanāsūti cakkhādīnaṃ, rūpādīnañca āyatanānaṃ sambodhanesu, tesaṃ	278	
PA_tika-s01_03t:278_1	ajjhattikabāhiravibhāgato, sabhāgavibhāgato, samudayato, atthaṅgamato, āhārato, ādīnavato,	278	
PA_tika-s01_03t:278_2	nissaraṇato ca desanāyanti attho.	278	
PA_tika-s01_03t:279	Gabbhāvakkantidesanāvaṇṇanā	27	
PA_tika-s01_03t:280_0	147. Gabbhokkamanesūti gabbhabhāvena mātukucchiyaṃ avakkamanesu anuppavesesu, gabbhe	280	
PA_tika-s01_03t:280_1	vā mātukucchismiṃ avakkamanesu. Pavisatīti paccayavasena tattha nibbattento pavisanto	280	
PA_tika-s01_03t:280_2	viya hotīti katvā vuttaṃ. Ṭhātīti santānaṭṭhitiyā pavattati, tathābhūto ca tattha	280	
PA_tika-s01_03t:280_3	vasanto viya hotīti āha “vasatī”ti. Pakatilokiyamanussānaṃ paṭhamā gabbhāvakkantīti	280	
PA_tika-s01_03t:280_4	pacuramanussānaṃ gabbhāvakkanti desanāvasena idha paṭhamā. “Dutiyā gabbhāvakkantī”tiādīsupi	280	
PA_tika-s01_03t:280_5	evaṃ yojanā veditabbā.	280	
PA_tika-s01_03t:281	Alamevāti yuttameva.	28	
PA_tika-s01_03t:282	Khipituṃ na sakkontīti tathā vātānaṃ anuppajjanameva vadati. Sesanti puna “etadānuttariya”tiādi pāṭhappadesaṃ vadati.	28	
PA_tika-s01_03t:283	Ādesanavidhādesanāvaṇṇanā	28	
PA_tika-s01_03t:284_0	148. Parassa cittaṃ ādisati etehīti ādesanāni, yathāupaṭṭhitanimittādīni, tāni eva	284	
PA_tika-s01_03t:284_1	aññamaññassa asaṃkiṇṇarūpena ṭhitattā ādesanavidhā, ādesanābhāgā, tāsu ādesanavidhāsu.	284	
PA_tika-s01_03t:284_2	Tenāha “ādesanakoṭṭhāsesū”ti. Āgatanimittenāti yassa ādisati, tassa, attano ca upagatanimittena,	284	
PA_tika-s01_03t:284_3	nimittappattassa lābhālābhādiādisanavidhidassanassa pavattattā “idaṃ nāma bhavissatī”ti	284	
PA_tika-s01_03t:284_4	vuttaṃ. Pāḷiyaṃ pana “evampi te mano”tiādinā parassa cittādisanameva āgataṃ, taṃ	284	
PA_tika-s01_03t:284_5	nidassanamattaṃ katanti daṭṭhabbaṃ. Tathā hi “idaṃ nāma bhavissatī”ti vuttasseva	284	
PA_tika-s01_03t:284_6	atthassa vibhāvanavasena vatthu āgataṃ. Gatanimittaṃ nāma gamananimittaṃ. Ṭhitanimittaṃ	284	
PA_tika-s01_03t:284_7	nāma attano samīpe ṭhānanimittaṃ, parassa gamanavasena, ṭhānavasena ca gahetabbanimittaṃ.	284	
PA_tika-s01_03t:284_8	Manussānaṃ paracittavidūnaṃ, itaresampi vā savanavasena parassa cittaṃ ñatvā kathentānaṃ	284	
PA_tika-s01_03t:284_9	saddaṃ sutvā. Yakkhapisācādīnanti hiṅkārayakkhānañceva kaṇṇapisācādipisācānaṃ, kumbhaṇḍanāgādīnañca.	284	
PA_tika-s01_03t:285_0	Vitakkavipphāravasenāti vipphārikabhāvena pavattavitakkassa vasena. Uppannanti tato	285	
PA_tika-s01_03t:285_1	samuṭṭhitaṃ. Vippalapantānanti kassaci atthassa abodhanato virūpaṃ, vividhaṃ vā palapantānaṃ.	285	
PA_tika-s01_03t:285_2	Suttapamattādīnanti ādi-saddena vedanāṭṭakhittacittādīnaṃ saṅgaho. Mahāaṭṭhakathāyaṃ	285	
PA_tika-s01_03t:285_3	pana “idaṃ vakkhāmi, evaṃ vakkhāmīti vitakkayato vitakkavipphārasaddo nāma uppajjatī”ti	285	
PA_tika-s01_03t:285_4	āgatattā jāgarantānaṃ pakatiyaṃ ṭhitānaṃ avippalapantānaṃ vitakkavipphārasaddo kadāci	285	
PA_tika-s01_03t:285_5	uppajjatīti viññāyati, yo loke “mantajappo”ti vuccati. Yassa mahāaṭṭhakathāyaṃ asotaviññeyyatā	285	
PA_tika-s01_03t:285_6	vuttā. Tādisañhi sandhāya viññattisahajameva “jivhātālucalanādikaravitakkasamuṭṭhitaṃ	285	
PA_tika-s01_03t:285_7	sukhumasaddaṃ dibbasotena sutvā ādisatīti sutte vutta”nti ānandācariyo avoca. Vuttalakkhaṇo	285	
PA_tika-s01_03t:285_8	eva pana nātisukhumo attano, accāsannappadese ṭhitassa ca maṃsasotassāpi āpāthaṃ	285	
PA_tika-s01_03t:285_9	gacchatīti sakkā viññātuṃ. Tassāti tassa puggalassa. Tassa vasenāti tassa vitakkassa	285	
PA_tika-s01_03t:285_10	vasena. Evaṃ ayampi ādesanavidhā cetopariyañāṇavaseneva āgatāti veditabbā. Keci pana	2851	
PA_tika-s01_03t:285_11	“tassa vasenāti tassa saddassa vasenā”ti atthaṃ vadanti, taṃ ayuttaṃ. Na hi saddaggahaṇena	2851	
PA_tika-s01_03t:285_12	taṃsamuṭṭhāpakacittaṃ gayhati, saddaggahaṇānusārenapi tadatthasseva gahaṇaṃ hoti,	2851	
PA_tika-s01_03t:285_13	na cittassa. Eteneva yadeke “yaṃ vitakkayatoti yamatthaṃ vitakkayato”ti vatvā “tassa	2851	
PA_tika-s01_03t:285_14	vasenāti tassa atthassa vasenā”ti vaṇṇenti, tampi paṭikkhittaṃ.	2851	
PA_tika-s01_03t:286_0	Manasā saṅkharīyantīti manosaṅkhārā, vedanāsaññā. Paṇihitāti purimaparibandhavinayena	286	
PA_tika-s01_03t:286_1	padhānabhāvena nihitā ṭhapitā. Tenāha “cittasaṅkhārā suṭṭhapitā”ti. Vitakkassa vitakkanaṃ	286	
PA_tika-s01_03t:286_2	nāma uppādanamevāti āha “pavattessatī”ti. “Pajānātī”ti pubbe vuttapadasambandhadassanavasena	286	
PA_tika-s01_03t:286_3	āneti. Āgamanenāti jhānassa āgamanaṭṭhānavasena. Pubbabhāgenāti maggassa sabbapubbabhāgena	286	
PA_tika-s01_03t:286_4	vipassanārambhena. Ubhayaṃ petaṃ yo sayaṃ jhānalābhī, adhigatamaggo ca aññaṃ tadatthāya	286	
PA_tika-s01_03t:286_5	paṭipajjantaṃ disvā “ayaṃ iminā nīhārena paṭipajjanto addhā jhānaṃ labhissati, maggaṃ	286	
PA_tika-s01_03t:286_6	adhigamissatī”ti abhiññāya vinā anumānavasena jānāti, taṃ dassetuṃ vuttaṃ. Tenāha	286	
PA_tika-s01_03t:286_7	“āgamanena jānāti nāmā”tiādi. Anantarāti vuṭṭhitakālaṃ sandhāyāha. Tadā hi pavattavitakkapajānaneneva	286	
PA_tika-s01_03t:286_8	jhānassa hānabhāgiyatādivisesapajānanaṃ.	286	
PA_tika-s01_03t:287_0	Kiṃ panidaṃ cetopariyañāṇaṃ parassa cittaṃ paricchijja jānantaṃ iddhicittabhāvato	287	
PA_tika-s01_03t:287_1	avisesato sabbesampi cittaṃ jānātīti? Noti dassento “tatthā”tiādimāha. Na ariyānanti	287	
PA_tika-s01_03t:287_2	yena cittena te ariyā nāma jātā, taṃ lokuttaracittaṃ na jānāti appaṭividdhabhāvato.	287	
PA_tika-s01_03t:287_3	Yathā hi puthujjano sabbesampi ariyānaṃ lokuttaracittaṃ na jānāti appaṭividdhattā,	287	
PA_tika-s01_03t:287_4	evaṃ ariyopi heṭṭhimo uparimassa lokuttaracittaṃ na jānāti appaṭividdhattā eva. Yathā	287	
PA_tika-s01_03t:287_5	pana uparimo heṭṭhimaṃ phalasamāpattiṃ na samāpajjati, kiṃ evaṃ so tassa lokuttaracittaṃ	287	
PA_tika-s01_03t:287_6	na jānātīti codanaṃ sandhāyāha “uparimo pana heṭṭhimassa jānātī”ti, paṭividdhattāti	287	
PA_tika-s01_03t:287_7	adhippāyo. “Uparimo heṭṭhimaṃ na samāpajjatī”ti vatvā tattha kāraṇamāha “tesañhī”tiādi.	287	
PA_tika-s01_03t:287_8	Tesanti ariyānaṃ. Heṭṭhimā heṭṭhimā samāpatti bhūmantarappattiyā paṭippassaddhikappā.	287	
PA_tika-s01_03t:287_9	Tenāha “tatrupapattiyeva hotī”ti, na uparibhūmipatti. Nimittādivasena ñātassa kadāci	287	
PA_tika-s01_03t:287_10	byabhicāropi siyā, na pana abhiññāñāṇena ñātassāti āha “ceto…pe… natthī”ti. “Taṃ	2871	
PA_tika-s01_03t:287_11	bhagavā”tiādi sesaṃ nāma.	2871	
PA_tika-s01_03t:288	Dassanasamāpattidesanāvaṇṇanā	28	
PA_tika-s01_03t:289_0	149. Brahmajāleti brahmajālasuttavaṇṇanāyaṃ. Uttarapadalopena hesa niddeso. Ātappanti	289	
PA_tika-s01_03t:289_1	vīriyaṃ ātappati kosajjaṃ sabbampi saṃkilesapakkhanti. Kusalavīriyasseva hettha gahaṇaṃ	289	
PA_tika-s01_03t:289_2	appamādādipadantarasannidhānato. Padahitabbatoti padahanato, bhāvanaṃ uddissa vāyamanatoti	289	
PA_tika-s01_03t:289_3	attho. Anuyuñjitabbatoti anuyuñjanato. Īdisānaṃ padānaṃ bahulaṃkattuvisayatāya icchitabbattā	289	
PA_tika-s01_03t:289_4	ātappapadassa viya itaresampi kattusādhanatā daṭṭhabbā. Paṭipattiyaṃ nappamajjati	289	
PA_tika-s01_03t:289_5	etenāti appamādo, satiavippavāso. Sammā manasi karoti etenāti sammāmanasikāro, tathāpavatto	289	
PA_tika-s01_03t:289_6	kusalacittuppādo. Bhāvanānuyogameva tathā vadati. Desanākkamena paṭhamā, dassanasamāpatti	289	
PA_tika-s01_03t:289_7	nāma karajakāye paṭikkūlākārassa sammadeva dassanavasena pavattasamāpattibhāvato.	289	
PA_tika-s01_03t:289_8	Nippariyāyenevāti vuttalakkhaṇadassanasamāpattisannissayattā, dassanamaggaphalabhāvato	289	
PA_tika-s01_03t:289_9	ca paṭhamasāmaññaphalaṃ pariyāyena vinā dassanasamāpatti.	289	
PA_tika-s01_03t:290_0	Atikkamma chavimaṃsalohitaṃ aṭṭhiṃ paccavekkhatīti tāni apaccavekkhitvā aṭṭhimeva	290	
PA_tika-s01_03t:290_1	paccavekkhati. Aṭṭhiārammaṇā dibbacakkhupādakajjhānasamāpattīti vuttanayena aṭṭhiārammaṇā	290	
PA_tika-s01_03t:290_2	dibbacakkhuadhiṭṭhānā paṭhamajjhānasamāpatti. Yo hi bhikkhu ālokakasiṇe catutthajjhānaṃ	290	
PA_tika-s01_03t:290_3	nibbattetvā taṃ pādakaṃ katvā adhigatadibbacakkhuñāṇo hutvā saviññāṇake kāye aṭṭhiṃ	290	
PA_tika-s01_03t:290_4	pariggahetvā tattha paṭikkūlamanasikāravasena paṭhamaṃ jhānaṃ nibbatteti, tassāyaṃ	290	
PA_tika-s01_03t:290_5	paṭhamajjhānasamāpatti dutiyā dassanasamāpatti. Tena vuttaṃ “aṭṭhi aṭṭhī”tiādi. Yo	290	
PA_tika-s01_03t:290_6	panettha pāḷiyaṃ dvattiṃsākāramanasikāro vutto, so maggasodhanavasena vutto. Tattha	290	
PA_tika-s01_03t:290_7	vā kataparicayassa sukheneva vuttanayā aṭṭhipaccavekkhaṇā samijjhatīti. Tenevettha	290	
PA_tika-s01_03t:290_8	“imaṃ cevā”ti “atikkamma cā”ti ca-saddo samuccayattho vutto. Taṃ jhānanti yathāvuttaṃ	290	
PA_tika-s01_03t:290_9	paṭhamajjhānaṃ. Ayanti ayaṃ sakadāgāmiphalasamāpatti. Sātisayaṃ catusaccadassanāgamanato	290	
PA_tika-s01_03t:290_10	pariyāyena vinā mukhyā dutiyā dassanasamāpatti. Yāva tatiyamaggā vattatīti āha “khīṇāsavassa	2901	
PA_tika-s01_03t:290_11	vasena catutthā dassanasamāpatti kathitā”ti.	2901	
PA_tika-s01_03t:291_0	Pāḷiyaṃ purisassa cāti ca-saddo byatireke, tena yathāvuttasamāpattidvayato vuccamānaṃyeva	291	
PA_tika-s01_03t:291_1	imassa visesaṃ joteti. Avicchedena pavattiyā sotasadisatāya viññāṇameva viññāṇasotaṃ,	291	
PA_tika-s01_03t:291_2	tadetaṃ viññāṇaṃ purimato anantarapaccayaṃ labhitvā pacchimassa anantarapaccayo hutvā	291	
PA_tika-s01_03t:291_3	pavattatīti ayaṃ assa sotāgatatāya sotasadisatā, tasmā pajānitabbabhāvena vuttaṃ	291	
PA_tika-s01_03t:291_4	ekameva cettha viññāṇaṃ, tasmā aṭṭhakathāyaṃ “viññāṇasotanti viññāṇamevā”ti vuttaṃ.	291	
PA_tika-s01_03t:291_5	Dvīhipi bhāgehīti orabhāgaparabhāgehi. Idhaloko hissa orabhāgo, paraloko parabhāgo	291	
PA_tika-s01_03t:291_6	dvinnampi vasenetaṃ sambandhanti. Tenāha “idhaloke patiṭṭhita”ntiādi. Viññāṇassa	291	
PA_tika-s01_03t:291_7	khaṇe khaṇe bhijjantassa kāmaṃ natthi kassaci patiṭṭhitatā, taṇhāvasena pana taṃ	291	
PA_tika-s01_03t:291_8	“patiṭṭhita”nti vuccatīti āha “chandarāgavasenā”ti. Vuttañhetaṃ –	291	
PA_tika-s01_03t:292_0	“Kabaḷīkāre ce bhikkhave āhāre atthi rāgo, atthi nandī, atthi taṇhā, patiṭṭhitaṃ	292	
PA_tika-s01_03t:292_1	tattha viññāṇaṃ viruḷhaṃ. Yattha patiṭṭhitaṃ viññāṇaṃ viruḷhaṃ…pe… atthi tattha āyatiṃ	292	
PA_tika-s01_03t:292_2	punabbhavābhinibbattī”tiādi.	292	
PA_tika-s01_03t:293_0	Kammanti kusalākusalakammaṃ, upayogavacanametaṃ. Kammato upagacchantanti kammabhāvena	293	
PA_tika-s01_03t:293_1	upagacchantaṃ, viññāṇanti adhippāyo. Abhisaṅkhāraviññāṇañhi yena kammunā sahagataṃ,	293	
PA_tika-s01_03t:293_2	aññadatthu tabbhāvameva upagataṃ hutvā pavattati. Idhaloke patiṭṭhitaṃ nāma idha	293	
PA_tika-s01_03t:293_3	katūpacitakammabhāvūpagamanato. Kammabhavaṃ ākaḍḍhantanti kammaviññāṇaṃ attanā sampayuttakammaṃ	293	
PA_tika-s01_03t:293_4	javāpetvā paṭisandhinibbattanena tadabhimukhaṃ ākaḍḍhantaṃ. Teneva paṭisandhinibbattanasāmatthiyena	293	
PA_tika-s01_03t:293_5	paraloke patiṭṭhitaṃ nāma attano phalassa tattha patiṭṭhāpanena. Keci pana “abhisaṅkhāraviññāṇaṃ	293	
PA_tika-s01_03t:293_6	parato vipākaṃ dātuṃ asamatthaṃ idhaloke patiṭṭhitaṃ nāma, dātuṃ samatthaṃ pana paraloke	293	
PA_tika-s01_03t:293_7	patiṭṭhitaṃ nāmā”ti vadanti, taṃ tesaṃ matimattaṃ “ubhayato abbocchinna”nti vuttattā.	293	
PA_tika-s01_03t:293_8	Yañca tehi “paraloke patiṭṭhita”nti vuttaṃ, taṃ idhalokepi patiṭṭhitameva. Na hi	293	
PA_tika-s01_03t:293_9	tassa idhaloke patiṭṭhitabhāvena vinā paraloke patiṭṭhitabhāvo sambhavati. Sekkhaputhujjanānaṃ	293	
PA_tika-s01_03t:293_10	cetopariyañāṇanti sekkhānaṃ, puthujjanānañca cetaso paricchindanakañāṇaṃ. Kathitaṃ	2931	
PA_tika-s01_03t:293_11	paricchinditabbassa cetaso chandarāgavasena patiṭṭhitabhāvajotanato.	2931	
PA_tika-s01_03t:294	Catutthāya dassanasamāpattiyā tatiyadassanasamāpattiyaṃ vuttappaṭikkhepena attho veditabbo.	29	
PA_tika-s01_03t:295_0	Purimānaṃ dvinnaṃ samāpattīnaṃ pubbe samathavasena atthassa vuttattā idāni vipassanāvasena	295	
PA_tika-s01_03t:295_1	dassetuṃ “apicā”tiādi vuttaṃ. Niccalameva pubbe vuttassa atthassa apanetabbato. Atthantaratthatāya	295	
PA_tika-s01_03t:295_2	dassiyamānāya padaṃ calitaṃ nāma hoti. Aparo nayoti ettha paṭhamajjhānassa paṭhamadassanasamāpattibhāve	295	
PA_tika-s01_03t:295_3	apubbaṃ natthi. Dutiyajjhānaṃ dutiyāti ettha pana “aṭṭhikavaṇṇakasiṇavasena paṭiladdhadutiyajjhānaṃ	295	
PA_tika-s01_03t:295_4	dutiyā dassanasamāpattī”ti vadanti, tatiyajjhānampi tatheva paṭiladdhaṃ. Dassanasamāpattibhāvo	295	
PA_tika-s01_03t:295_5	pana yo bhikkhu ālokakasiṇe catutthajjhānaṃ nibbattetvā taṃ pādakaṃ katvā adhigatadibbacakkhuko	295	
PA_tika-s01_03t:295_6	hutvā saviññāṇake aṭṭhiṃ pariggahetvā tattha vaṇṇakasiṇavasena heṭṭhimāni tīṇi jhānāni	295	
PA_tika-s01_03t:295_7	nibbatteti, tassa. Tatiyajjhānaṃ tatiyā dassanasamāpatti adhiṭṭhānabhūtassa dibbacakkhuñāṇassa	295	
PA_tika-s01_03t:295_8	vasena. Catutthajjhānaṃ catutthāti rūpāvacaracatutthajjhānaṃ nibbattetvā taṃ pādakaṃ	295	
PA_tika-s01_03t:295_9	katvā adhigatadibbacakkhuñāṇassa taṃ catutthajjhānaṃ catutthā dassanasamāpatti. Idhāpi	295	
PA_tika-s01_03t:295_10	sekkhaputhujjanānaṃ cetaso paricchindanena tatiyā dassanasamāpatti, arahato cittassa	2951	
PA_tika-s01_03t:295_11	paricchindanena catutthā dassanasamāpatti veditabbā. Evañhesā atthavaṇṇanā pāḷiyā	2951	
PA_tika-s01_03t:295_12	saṃsandeyya. “Paṭhamamaggo”tiādīsu aṭṭhiārammaṇapaṭhamajjhānapādako paṭhamamaggo	2951	
PA_tika-s01_03t:295_13	paṭhamā dassanasamāpatti. Aṭṭhiārammaṇadutiyajjhānapādako dutiyamaggo dutiyā dassanasamāpatti.	2951	
PA_tika-s01_03t:295_14	Paracittañāṇasahagatā catutthajjhānapādakā tatiyacatutthamaggā tatiyacatutthadassanasamāpattiyoti.	2951	
PA_tika-s01_03t:295_15	Purisassa viññāṇapajānanaṃ panettha asammohavasena daṭṭhabbaṃ.	2951	
PA_tika-s01_03t:296	Puggalapaṇṇattidesanāvaṇṇanā	29	
PA_tika-s01_03t:297_0	150. Puggalapaṇṇattīsūti puggalānaṃ paññāpanesu. Guṇavisesavasena aññamaññaṃ asaṅkarato	297	
PA_tika-s01_03t:297_1	ṭhapanesu. Lokavohāravasenāti lokasammutivasena. Lokavohāro hesa, yadidaṃ “satto	297	
PA_tika-s01_03t:297_2	puggalo”tiādi. Rūpādīsu sattavisattatāya satto. Tassa tassa sattanikāyassa pūraṇato	297	
PA_tika-s01_03t:297_3	galanato, maraṇavasena patanato ca puggalo. Santatiyā nayanato naro. Attabhāvassa	297	
PA_tika-s01_03t:297_4	posanato poso. Evaṃ paññāpetabbāsu voharitabbāsu. “Sabbametaṃ puggalo”ti imissā sādhāraṇapaññattiyā	297	
PA_tika-s01_03t:297_5	vibhāvanavasena vuttaṃ, na idhādhippetaasādhāraṇapaññattiyā, tasmā lokapaññattīsūti	297	
PA_tika-s01_03t:297_6	sattalokagatapaññattīsu. Anuttaro hoti anaññasādhāraṇattā tassa paññāpanassa.	297	
PA_tika-s01_03t:298_0	Dvīhi bhāgehīti kāraṇe, nissakke cetaṃ puthuvacanaṃ, āvuttiādivasena cāyamattho veditabboti	298	
PA_tika-s01_03t:298_1	āha “arūpasamāpattiyā”tiādi, etena “samāpattiyā vikkhambhanavimokkhena, maggena samucchedavimokkhena	298	
PA_tika-s01_03t:298_2	vimuttattā ubhatobhāgavimutto”ti evaṃ pavatto tipiṭakacūḷanāgattheravādo, “nāmakāyato,	298	
PA_tika-s01_03t:298_3	rūpakāyato ca vimuttattā ubhatobhāgavimutto”ti evaṃ pavatto tipiṭakamahādhammarakkhitattheravādo,	298	
PA_tika-s01_03t:298_4	“samāpattiyā vikkhambhanavimokkhena ekavāraṃ vimuttova maggena samucchedavimokkhena	298	
PA_tika-s01_03t:298_5	ekavāraṃ vimuttattā ubhatobhāgavimutto”ti evaṃ pavatto tipiṭakacūḷābhayattheravādo	298	
PA_tika-s01_03t:298_6	cāti imesaṃ tiṇṇampi theravādānaṃ ekajjhaṃ saṅgaho katoti daṭṭhabbaṃ. Vimuttoti kilesehi	298	
PA_tika-s01_03t:298_7	vimutto, kilesavikkhambhanasamucchedanehi vā kāyadvayato vimuttoti attho. Arūpasamāpattīnanti	298	
PA_tika-s01_03t:298_8	niddhāraṇe sāmivacanaṃ. Arahattappattaanāgāminoti bhūtapubbagatiyā vuttaṃ. Na hi	298	
PA_tika-s01_03t:298_9	arahattappatto anāgāmī nāma hoti. Pāḷīti puggalapaññattipāḷi. Aṭṭha vimokkhe kāyena	298	
PA_tika-s01_03t:298_10	phusitvāti aṭṭha samāpattiyo sahajātanāmakāyena paṭilabhitvā. Paññāya cassa disvā	2981	
PA_tika-s01_03t:298_11	āsavā parikkhīṇā hontīti vipassanāpaññāya saṅkhāragataṃ, maggapaññāya cattāri saccāni	2981	
PA_tika-s01_03t:298_12	passitvā cattāropi āsavā parikkhīṇā honti. Disvāti dassanahetu. Na hi āsave paññāya	2981	
PA_tika-s01_03t:298_13	passanti, dassanakāraṇā pana parikkhīṇā “disvā parikkhīṇā”ti vuttā dassanāyattaparikkhīṇattā.	2981	
PA_tika-s01_03t:298_14	Evañhi dassanaṃ āsavānaṃ khayassa purimakiriyābhāvena vuttaṃ.	2981	
PA_tika-s01_03t:299_0	Paññāya visesato muttoti paññāvimutto anavasesato āsavānaṃ parikkhīṇattā. Aṭṭhavimokkhapaṭikkhepavaseneva,	299	
PA_tika-s01_03t:299_1	na tadekadesabhūtarūpajjhānapaṭikkhepavasena. Evañhi arūpajjhānekadesābhāvepi aṭṭhavimokkhapaṭikkhepo	299	
PA_tika-s01_03t:299_2	na hotīti siddhaṃ hoti. Arūpāvacarajjhānesu hi ekasmimpi sati ubhatobhāgavimuttoyeva	299	
PA_tika-s01_03t:299_3	nāma hoti, na paññāvimuttoti.	299	
PA_tika-s01_03t:300_0	Phuṭṭhantaṃ sacchikarotīti phuṭṭhānaṃ anto phuṭṭhanto, phuṭṭhānaṃ arūpajjhānānaṃ	300	
PA_tika-s01_03t:300_1	anantaro kāloti adhippāyo, accantasaṃyoge cetaṃ upayogavacanaṃ, phuṭṭhānantarakālameva	300	
PA_tika-s01_03t:300_2	sacchikātabbaṃ, sacchikato sacchikaraṇūpāyenāti vuttaṃ hoti. Tenāha “so jhānaphassa”ntiādi.	300	
PA_tika-s01_03t:300_3	Ekacce āsavāti heṭṭhimamaggattayavajjhā āsavā. Yo hi arūpajjhānena rūpakāyato, nāmakāyekadesato	300	
PA_tika-s01_03t:300_4	ca vikkhambhanavimokkhena vimutto, tena nirodhasaṅkhāto vimokkho ālocito pakāsito	300	
PA_tika-s01_03t:300_5	viya hoti, na pana kāyena sacchikato. Nirodhaṃ pana ārammaṇaṃ katvā ekaccesu āsavesu	300	
PA_tika-s01_03t:300_6	khepitesu tena sacchikato hoti, tasmā so sacchikātabbaṃ nirodhaṃ yathālocitaṃ nāmakāyena	300	
PA_tika-s01_03t:300_7	sacchikarotīti kāyasakkhīti vuccati, na tu vimuttoti ekaccānaṃ āsavānaṃ aparikkhīṇattā.	300	
PA_tika-s01_03t:301_0	Diṭṭhantaṃ pattoti dassanasaṅkhātassa sotāpattimaggañāṇassa anantaraṃ pattoti attho.	301	
PA_tika-s01_03t:301_1	“Diṭṭhattā patto”tipi pāṭho, tena catusaccadassanasaṅkhātāya diṭṭhiyā nirodhassa	301	
PA_tika-s01_03t:301_2	pattataṃ dīpeti. Tenāha “dukkhā saṅkhārā”tiādi. Paṭhamaphalato paṭṭhāya yāva aggamaggā	301	
PA_tika-s01_03t:301_3	diṭṭhippattoti āha “esopi kāyasakkhī viya chabbidho hotī”ti. Idaṃ dukkhanti “idaṃ	301	
PA_tika-s01_03t:301_4	dukkhaṃ, ettakaṃ dukkhaṃ, na ito uddhaṃ dukkha”nti yathābhūtaṃ pajānāti. Yasmā idaṃ	301	
PA_tika-s01_03t:301_5	yāthāvasarasato pajānāti, pajānanto ca ṭhapetvā taṇhaṃ pañcupādānakkhandhe “dukkhasacca”nti	301	
PA_tika-s01_03t:301_6	pajānāti. Taṇhaṃ pana idaṃ dukkhaṃ ito samudeti, tasmā “ayaṃ dukkhasamudayo”ti yathābhūtaṃ	301	
PA_tika-s01_03t:301_7	pajānāti. Yasmā idaṃ dukkhañca samudayo ca nibbānaṃ patvā nirujjhanti vūpasamanti	301	
PA_tika-s01_03t:301_8	appavattiṃ gacchanti, tasmā taṃ “ayaṃ dukkhanirodho”ti yathābhūtaṃ pajānāti. Ariyo	301	
PA_tika-s01_03t:301_9	pana aṭṭhaṅgiko maggo taṃ dukkhanirodhaṃ gacchati, tena taṃ “ayaṃ dukkhanirodhagāminī	301	
PA_tika-s01_03t:301_10	paṭipadā”ti yathābhūtaṃ pajānāti. Ettāvatā nānakkhaṇe saccavavatthānaṃ dassitaṃ.	3011	
PA_tika-s01_03t:301_11	Idāni taṃ ekakkhaṇe dassetuṃ “tathāgatappaveditā”tiādi vuttaṃ. Tathāgatappaveditāti	3011	
PA_tika-s01_03t:301_12	tathāgatena bodhimaṇḍe paṭividdhā viditā pākaṭā katā. Dhammāti catusaccadhammā. Vodiṭṭhā	3011	
PA_tika-s01_03t:301_13	hontīti sudiṭṭhā honti. Vocaritāti sucaritā, tesu tena paññā suṭṭhu carāpitāti attho.	3011	
PA_tika-s01_03t:301_14	Ayanti ayaṃ evarūpo puggalo “diṭṭhippatto”ti vuccati.	3011	
PA_tika-s01_03t:302_0	Saddhāya vimuttoti saddahanavasena vimutto, etena sabbathā avimuttassapi saddhāmattena	302	
PA_tika-s01_03t:302_1	vimuttabhāvaṃ dasseti. Saddhāvimuttoti vā saddhāya adhimuttoti attho. Vuttanayenevāti	302	
PA_tika-s01_03t:302_2	kāyasakkhimhi vuttanayeneva. No ca kho yathā diṭṭhippattassāti yathā diṭṭhippattassa	302	
PA_tika-s01_03t:302_3	āsavā parikkhīṇā, na evaṃ saddhāya vimuttassāti attho. Kiṃ pana nesaṃ kilesappahāne	302	
PA_tika-s01_03t:302_4	nānattaṃ atthīti? Natthi. Atha kasmā saddhāvimutto diṭṭhippattaṃ na pāpuṇātīti? Āgamanīyanānattena.	302	
PA_tika-s01_03t:302_5	Diṭṭhippatto hi āgamanamhi kilese vikkhambhento appadukkhena, akilamanto ca sakkoti	302	
PA_tika-s01_03t:302_6	vikkhambhetuṃ, saddhāvimutto dukkhena kilamanto vikkhambheti, tasmā diṭṭhippattaṃ	302	
PA_tika-s01_03t:302_7	na pāpuṇāti. Tenāha “etesu hī”tiādi.	302	
PA_tika-s01_03t:303_0	Ārammaṇaṃ yāthāvato dhāreti avadhāretīti dhammo, paññā. Paññāpubbaṅgamanti paññāpadhānaṃ.	303	
PA_tika-s01_03t:303_1	Paññaṃ vāhetīti paññāvāhī, paññaṃ sātisayaṃ pavattetīti attho. Paññā vā imaṃ puggalaṃ	303	
PA_tika-s01_03t:303_2	vāheti, nibbānābhimukhaṃ gametīti attho. Saddhānusāriniddesepi eseva nayo.	303	
PA_tika-s01_03t:304	Tasmāti visuddhimagge vuttattā, tato eva visuddhimagge, taṃ saṃvaṇṇanāsu vuttanayenettha attho veditabbo.	30	
PA_tika-s01_03t:305	Padhānadesanāvaṇṇanā	30	
PA_tika-s01_03t:306	151. Padahanavasenāti bhāvanānuyogavasena. Satta bojjhaṅgā padhānāti vuttā vivekanissitādibhāvena padahitabbato bhāvetabbato.	30	
PA_tika-s01_03t:307	Paṭipadādesanāvaṇṇanā	30	
PA_tika-s01_03t:308_0	152. Dukkhena kasirena samādhiṃ uppādentassāti pubbabhāge āgamanakāle kicchena dukkhena	308	
PA_tika-s01_03t:308_1	sasaṅkhārena sappayogena kilamantassa kilese vikkhambhetvā lokuttarasamādhiṃ uppādentassa.	308	
PA_tika-s01_03t:308_2	Dandhaṃ taṃ ṭhānaṃ abhijānantassāti vikkhambhitesu kilesesu vipassanāparivāse ciraṃ	308	
PA_tika-s01_03t:308_3	vasitvā taṃ lokuttarasamādhisaṅkhātaṃ ṭhānaṃ dandhaṃ saṇikaṃ abhijānantassa paṭivijjhantassa,	308	
PA_tika-s01_03t:308_4	sacchikarontassa pāpuṇantassāti attho. Ayaṃ vuccatīti yā esā evaṃ uppajjati, ayaṃ	308	
PA_tika-s01_03t:308_5	kilesavikkhambhanapaṭipadāya dukkhattā, vipassanāparivāsapaññāya ca dandhattā maggakāle	308	
PA_tika-s01_03t:308_6	ekacittakkhaṇe uppannāpi paññā āgamanavasena “dukkhapaṭipadā dandhābhiññā nāmā”ti	308	
PA_tika-s01_03t:308_7	vuccati. Upari tīsu padesupi imināva nayena attho veditabbo.	308	
PA_tika-s01_03t:309	Bhassasamācārādidesanāvaṇṇanā	30	
PA_tika-s01_03t:310_0	153. Bhassasamācāreti vacīsamācāre. Ṭhitoti yathāraddhaṃ taṃ avicchedavasena kathento.	310	
PA_tika-s01_03t:310_1	Tenāha “kathāmaggaṃ anupacchinditvā kathento”ti. Musāvādūpasañhitanti antarantarā	310	
PA_tika-s01_03t:310_2	pavattena musāvādena upasaṃhitaṃ. Vibhūti vuccati visuṃbhāvo, tattha niyuttanti vebhūtikaṃ,	310	
PA_tika-s01_03t:310_3	tadeva vebhūtiyaṃ, pesuññaṃ. Tenāha “bhedakaravāca”nti. Karaṇuttariyalakkhaṇato sārambhato	310	
PA_tika-s01_03t:310_4	jātāti sārambhajā. Tassā pavattiākāradassanatthaṃ “tvaṃ dussīlo”tiādi vuttaṃ. Bahiddhākathā	310	
PA_tika-s01_03t:310_5	amanāpā, manāpāpi parassa cittavighātāvahattā karaṇuttariyapakkhiyamevāti dassento	310	
PA_tika-s01_03t:310_6	“tuyha”ntiādimāha. Vikkhepakathāpavattanti vikkhepakathāvasena pavattaṃ. Jayapurekkhāro	310	
PA_tika-s01_03t:310_7	hutvāti attano jayaṃ purakkhatvā. Yaṃ kiñci na bhāsatīti yojanā. “Mantā”ti vuccati	310	
PA_tika-s01_03t:310_8	paññā, mantanaṃ jānananti katvā. “Mantā”ti idaṃ “mantetvā”ti iminā samānatthaṃ nipātapadanti	310	
PA_tika-s01_03t:310_9	āha “upaparikkhitvā”ti. Yuttakathamevāti attano, suṇantassa ca yuttarūpameva kathaṃ.	310	
PA_tika-s01_03t:310_10	Hadaye nidahitabbayuttanti atthasampattiyā, byañjanasampattiyā atthavedādipaṭilābhanimittattā	3101	
PA_tika-s01_03t:310_11	citte ṭhapetabbaṃ, vimuttāyatanabhāvena manasi kātabbanti attho. Sabbaṅgasampannāpi	3101	
PA_tika-s01_03t:310_12	vācā akāle bhāsitā abhājane bhāsitā viya na atthāvahāti āha “yuttapattakālenā”ti.	3101	
PA_tika-s01_03t:310_13	Ayañca caturaṅgasamannāgatā subhāsitavācā saccasambodhāvahāditāya sattānaṃ mahiddhikā	3101	
PA_tika-s01_03t:310_14	mahānisaṃsāti dassetuṃ “evaṃ bhāsitā hī”tiādi vuttaṃ.	3101	
PA_tika-s01_03t:311_0	Sīlācāreti sīle ca ācāre ca parisuddhasīle ceva parisuddhamanosamācāre ca. Ṭhitoti	311	
PA_tika-s01_03t:311_1	patiṭṭhahanto. Saccaṃ etassa atthīti saccoti āha “saccakatho”ti. Esa nayo saddhoti	311	
PA_tika-s01_03t:311_2	etthāpi. Tenāha “saddhāsampanno”ti. “Nanu ca heṭṭhā saccaṃ kathitamevā”ti kasmā vuttaṃ?	311	
PA_tika-s01_03t:311_3	Heṭṭhā hi vacīsamācāraṃ kathentena saccaṃ kathitaṃ, paṭipakkhapaṭikkhepavasena idha	311	
PA_tika-s01_03t:311_4	sīlaṃ kathentena taṃ paripuṇṇaṃ katvā dassetuṃ saccaṃ sarūpeneva kathitaṃ. “Puggalādhiṭṭhānāya	311	
PA_tika-s01_03t:311_5	kathāya ārabbhantarañcetaṃ, tathāpi saccaṃ vatvā anantarameva saccassa kathanaṃ punaruttaṃ	311	
PA_tika-s01_03t:311_6	hotīti parassa codanāvasaro mā hotū”ti tattha parihāraṃ dātukāmo “idha kasmā puna	311	
PA_tika-s01_03t:311_7	vutta”nti āha. Heṭṭhā vācāsaccaṃ kathitaṃ caturaṅgasamannāgataṃ subhāsitavācaṃ dassentena.	311	
PA_tika-s01_03t:311_8	Antamaso…pe… dassetuṃ idha vuttaṃ “evaṃ sīlaṃ suparisuddhaṃ hotī”ti. Imasmiṃ panatthe	311	
PA_tika-s01_03t:311_9	“evaṃ parittakaṃ kho, rāhula, tesaṃ sāmaññaṃ, yesaṃ natthi sampajānamusāvāde lajjā”tiādi	311	
PA_tika-s01_03t:311_10	nayappavattaṃ rāhulovādasuttaṃ dassetabbaṃ.	3111	
PA_tika-s01_03t:312_0	Guttā satikavāṭena pidahitā dvārā etenāti guttadvāroti āha “chasu indriyesū”tiādi.	312	
PA_tika-s01_03t:312_1	Pariyesanapaṭiggaṇhanaparibhogavissajjanavasena bhojane mattaṃ jānātīti bhojane mattaññū.	312	
PA_tika-s01_03t:312_2	Samanti avisamaṃ. Samacāritā hi kāyavisamādīni pahāya kāyasamādipūraṇaṃ. Nisajjāyāti	312	
PA_tika-s01_03t:312_3	ettha iti-saddo ādiattho, tena “āvaraṇīyehi dhammehi cittaṃ parisodhetī”ti evamādiṃ	312	
PA_tika-s01_03t:312_4	saṅgaṇhāti. Bhāvanāya cittaparisodhanañhi jāgariyānuyogo, na niddāvinodanamattaṃ.	312	
PA_tika-s01_03t:312_5	Nittandīti vigatathinamiddho. Sā pana nittanditā kāyālasiyavigamane pākaṭā hotīti	312	
PA_tika-s01_03t:312_6	vuttaṃ “kāyālasiyavirahito”ti. “Āraddhavīriyo”ti iminā duvidhopi vīriyārambho gahitoti	312	
PA_tika-s01_03t:312_7	taṃ vibhajitvā dassetuṃ “kāyikavīriyenāpī”tiādi vuttaṃ. Saṅgamma gaṇavihāro sahavāso	312	
PA_tika-s01_03t:312_8	saṅgaṇikā, sā pana kilesehipi evaṃ hotīti tato visesetuṃ “gaṇasaṅgaṇika”nti vuttaṃ.	312	
PA_tika-s01_03t:312_9	Gaṇena saṅgaṇikaṃ gaṇasaṅgaṇikanti. Ārambhavatthuvasenāti anadhigatavisesādhigamakāraṇavasena	312	
PA_tika-s01_03t:312_10	ekavihārī, na kevalaṃ ekībhāvavasena. Kilesasaṅgaṇikanti kilesasahitacittataṃ. Yathā	3121	
PA_tika-s01_03t:312_11	tathāti vipassanāvasena, paṭisaṅkhānavasena vā. Samathavasena ārammaṇūpanijjhānaṃ.	3121	
PA_tika-s01_03t:312_12	Vipassanāvasena lakkhaṇūpanijjhānaṃ.	3121	
PA_tika-s01_03t:313_0	Kalyāṇapaṭibhānoti sundarapaṭibhāno, sā panassa paṭibhānasampadā vacanacāturiyasahitāva	313	
PA_tika-s01_03t:313_1	icchitāti āha “vākkaraṇa…pe… sampanno cā”ti. “Paṭibhāna”nti hi ñāṇampi vuccati ñāṇassa	313	
PA_tika-s01_03t:313_2	upaṭṭhitavacanampi. Tattha atthayuttaṃ kāraṇayuttaṃ paṭibhānamassāti yuttapaṭibhāno.	313	
PA_tika-s01_03t:313_3	Pucchitānantarameva sīghaṃ byākātuṃ asamatthatāya no muttapaṭibhānaṃ assāti no muttapaṭibhāno.	313	
PA_tika-s01_03t:313_4	Idha pana vikiṇṇavāco muttapaṭibhāno adhippetoti adhippāyena “sīlasamācārasmiñhi	313	
PA_tika-s01_03t:313_5	ṭhitabhikkhu muttapaṭibhāno na hotī”ti vuttaṃ. Gamanasamatthāyāti assutaṃ dhammaṃ	313	
PA_tika-s01_03t:313_6	gametuṃ samatthāya. Dhāraṇasamatthāyāti sātisayaṃ sativīriyasahitatāya yathāsutaṃ	313	
PA_tika-s01_03t:313_7	yathāpariyattaṃ dhammaṃ dhāretuṃ samatthāya. Munanato anuminanato mutīti anumāna	313	
PA_tika-s01_03t:313_8	paññāya nāmaṃ. Tīhi padehīti “gatimā dhitimā mutimā”ti tīhi padehi. Heṭṭhāti heṭṭhā	313	
PA_tika-s01_03t:313_9	“āraddhavīriyo”ti vuttaṭṭhāne. Idhāti “dhitimā”ti vuttaṭṭhāne. Vīriyampi heṭṭhā guṇabhūtaṃ	313	
PA_tika-s01_03t:313_10	gahitanti vuttovāyamattho. Heṭṭhāti “jāgariyānuyogamanuyutto, jhāyī”ti ettha vipassanāpaññā	3131	
PA_tika-s01_03t:313_11	kathitā. Idhāti “dhitimā mutimā”ti ettha buddhavacanagaṇhanapaññā kathitā karaṇapubbāparakosallapaññādīpanato.	3131	
PA_tika-s01_03t:313_12	Kilesakāmopi vatthukāmo viya yathāpavatto assādīyatīti vuttaṃ “vatthukāmakilesakāmesu agiddho”ti.	3131	
PA_tika-s01_03t:314	Anusāsanavidhādesanādivaṇṇanā	31	
PA_tika-s01_03t:315	154. Attano upāyamanasikārenāti attani sambhūtena pathamanasikārena bhāvanāmanasikārena. Paṭipajjamānoti visuddhiṃ paṭipajjamāno.	31	
PA_tika-s01_03t:316	155. Kilesavimuttiñāṇeti kilesappahānajānane.	31	
PA_tika-s01_03t:317_0	156. Pariyādiyamānoti paricchijja gaṇhantoti attho. Suddhakkhandheyeva anussarati	317	
PA_tika-s01_03t:317_1	nāmagottaṃ pariyādiyituṃ asakkonto. Vuttamevatthaṃ vivarituṃ “eko hī”tiādi vuttaṃ.	317	
PA_tika-s01_03t:317_2	Sakkoti pariyādiyituṃ. Asakkontassa vasena gahitaṃ, “amutrāsiṃ evaṃnāmo”tiādi vuttanti	317	
PA_tika-s01_03t:317_3	attho. Asakkontassāti ca ārohane asakkontassa, orohane pana ñāṇassa thirabhūtattā.	317	
PA_tika-s01_03t:317_4	Tenāha “suddhakkhandheyeva anussaranto”tiādi. Etanti pubbāparavirodhaṃ. Na sallakkhesi	317	
PA_tika-s01_03t:317_5	diṭṭhābhinivesena kuṇṭhañāṇattā. Tenāha “diṭṭhigatikattā”ti. Ṭhānanti ekasmiṃ pakkhe	317	
PA_tika-s01_03t:317_6	avaṭṭhānaṃ. Niyamoti vādaniyamo paṭiniyatavādatā. Tenāha “imaṃ gahetvā”tiādi.	317	
PA_tika-s01_03t:318_0	157. Piṇḍagaṇanāyāti “ekaṃ dve”tiādinā agaṇetvā saṅkalanapaduppādanādinā piṇḍanavasena	318	
PA_tika-s01_03t:318_1	gaṇanāya. Acchiddakavasenāti avicchindakagaṇanāvasena gaṇanā kamagaṇanaṃ muñcitvā	318	
PA_tika-s01_03t:318_2	“imasmiṃ rukkhe ettakāni paṇṇānī”ti vā “imasmiṃ jalāsaye ettakāni udakāḷhakānī”ti	318	
PA_tika-s01_03t:318_3	vā evaṃ gaṇetabbassa ekajjhampi piṇḍetvā gaṇanā. Kamagaṇanā hi antarantarā vicchijja	318	
PA_tika-s01_03t:318_4	pavattiyā pacchindikā. Sā panesā gaṇanā savanantaraṃ anapekkhitvā manasāva gaṇetabbato	318	
PA_tika-s01_03t:318_5	“manogaṇanā”tipi vuccatīti āha “manogaṇanāyā”ti. Piṇḍagaṇanameva dasseti, na vibhāgagaṇanaṃ.	318	
PA_tika-s01_03t:318_6	Saṅkhātuṃ na sakkā aññehi asaṅkhyeyyābhāvato. Paññāpāramiyā pūritabhāvaṃ dassento	318	
PA_tika-s01_03t:318_7	itarāsaṃ pūraṇena vinā tassā pūraṇaṃ natthīti “dasannaṃ pāramīnaṃ pūritattā”ti āha.	318	
PA_tika-s01_03t:318_8	Tenāha “sabbaññutaññāṇassa suppaṭividdhattā”ti. Ettakanti dassethāti dīpeti thero.	318	
PA_tika-s01_03t:318_9	Yaṃ pana pāḷiyaṃ “sākāraṃ sauddesaṃ anussaratī”ti vuttaṃ, taṃ tassa anussaraṇamattaṃ	318	
PA_tika-s01_03t:318_10	sandhāya vuttaṃ, na āyuno vassādigaṇanāya paricchindanaṃ tassa avisayabhāvato.	3181	
PA_tika-s01_03t:319_0	158. Tumhākaṃ sammāsambuddhānaṃ yeva anuttarā anaññasādhāraṇattā. Idāni tassā desanāya	319	
PA_tika-s01_03t:319_1	majjhe bhinnasuvaṇṇassa viya vibhāgābhāvaṃ dassetuṃ “atītabuddhāpī”tiādi vuttaṃ.	319	
PA_tika-s01_03t:319_2	Imināpi kāraṇenāti anuttarabhāvena, aññehi buddhehi ekasadisabhāvena ca.	319	
PA_tika-s01_03t:320_0	159. Āsavānaṃ ārammaṇabhāvūpagamanena sāsavā. Upecca ādhīyantīti upādhī, dosāropanāni,	320	
PA_tika-s01_03t:320_1	saha upādhīhīti saupādhikā. Anariyiddhiyañhi attano cittadosena ekacce upārambhaṃ	320	
PA_tika-s01_03t:320_2	dadanti, svāyamattho kevaṭṭasuttena dīpetabbo. No “ariyā”ti vuccati sāsavabhāvato.	320	
PA_tika-s01_03t:320_3	Niddosehi khīṇāsavehi pavattetabbato niddosā dosehi saha appavattanato. Tato eva	320	
PA_tika-s01_03t:320_4	anupārambhā. Ariyānaṃ iddhīti ariyiddhīti vuccati.	320	
PA_tika-s01_03t:321_0	Appaṭikkūlasaññīti iṭṭhasaññī iṭṭhākārena pavattacitto. Paṭikkūleti amanuññe aniṭṭhe.	321	
PA_tika-s01_03t:321_1	Dhātusaññanti “dhātuyo”ti saññaṃ. Upasaṃharatīti upaneti pavatteti. Aniṭṭhasmiṃ vatthusminti	321	
PA_tika-s01_03t:321_2	aniṭṭhe sattasaññite ārammaṇe. Mettāya vā pharatīti mettaṃ hitesitaṃ upasaṃharanto	321	
PA_tika-s01_03t:321_3	sabbatthakameva taṃ tattha pharati. Dhātuto vā upasaṃharatīti dhammasabhāvacintanena	321	
PA_tika-s01_03t:321_4	dhātuso, paccavekkhaṇāya dhātumanasikāraṃ vā tattha pavatteti. Appaṭikkūle satte	321	
PA_tika-s01_03t:321_5	ñātimittādike yāthāvato dhammasabhāvacintanena aniccasaññāya visabhāgabhūte “kesādi	321	
PA_tika-s01_03t:321_6	asucikoṭṭhāsamevā”ti asubhasaññaṃ pharati asubhamanasikāraṃ pavatteti. Chaḷaṅgupekkhāyāti	321	
PA_tika-s01_03t:321_7	iṭṭhāniṭṭhachaḷārammaṇāpāthe parisuddhapakatibhāvāvijahanalakkhaṇāya chasu dvāresu	321	
PA_tika-s01_03t:321_8	pavattanato “chaḷaṅgupekkhāyā”ti laddhanāmāya tatramajjhattupekkhāya.	321	
PA_tika-s01_03t:322_0	Taṃ desananti taṃ dvīsu iddhividhāsu desanappakāraṃ desanāvidhiṃ. Asesaṃ sakalanti	322	
PA_tika-s01_03t:322_1	asesaṃ niravasesaṃ sampuṇṇaṃ abhivisiṭṭhena ñāṇena jānāti. Asesaṃ abhijānato tato	322	
PA_tika-s01_03t:322_2	uttari abhiññeyyaṃ natthi. Itoti bhagavato abhiññātato. Añño paramatthavasena dhammo	322	
PA_tika-s01_03t:322_3	vā paññattivasena puggalo vā ayaṃ nāma yaṃ bhagavā na jānātīti idaṃ natthi na upalabbhati	322	
PA_tika-s01_03t:322_4	sabbasseva sammadeva tumhehi abhiññātattā. Dvīsu iddhividhāsu abhijānane, desanāyañca	322	
PA_tika-s01_03t:322_5	bhagavato uttaritaro natthi. Imināpīti pi-saddo na kevalaṃ vuttatthasamuccayattho,	322	
PA_tika-s01_03t:322_6	atha kho avuttatthasamuccayatthopi daṭṭhabbo. Yaṃ taṃ bhantetiādināpi hi bhagavato	322	
PA_tika-s01_03t:322_7	guṇadassanaṃ tasseva pasādassa kāraṇavibhāvanaṃ.	322	
PA_tika-s01_03t:323	Aññathāsatthuguṇadassanādivaṇṇanā	32	
PA_tika-s01_03t:324_0	160. Pubbe “etadānuttariyaṃ bhante”tiādinā yathāvuttabuddhaguṇā dassitā, tato añño	324	
PA_tika-s01_03t:324_1	evāyaṃ pakāro “yaṃ taṃ bhante”tiādinā āraddhoti āha “aparenāpi ākārenā”ti. Buddhānaṃ	324	
PA_tika-s01_03t:324_2	sammāsambodhiyā saddahanato visesato saddhā kulaputtā nāma bodhisattā, mahābodhisattāti	324	
PA_tika-s01_03t:324_3	adhippāyo. Te hi mahābhinīhārato paṭṭhāya mahābodhiyaṃ sattā āsattā laggā niyatabhāvūpagamanena	324	
PA_tika-s01_03t:324_4	kenaci asaṃhāriyabhāvato. Yato nesaṃ na kathañci tattha saddhāya aññathattaṃ hoti,	324	
PA_tika-s01_03t:324_5	eteneva tesaṃ kammaphalaṃ saddhāyapi aññathattābhāvo dīpito daṭṭhabbo. Tasmāti yasmā	324	
PA_tika-s01_03t:324_6	atisayavacanicchāvasena, “anuppattaṃ taṃ bhagavatā”ti saddantarasannidhānena ca visiṭṭhavisayaṃ	324	
PA_tika-s01_03t:324_7	“saddhena kulaputtenā”ti idaṃ padaṃ, tasmā. Lokuttaradhammasamadhigamamūlakattā sabbabuddhaguṇasamadhigamassa	324	
PA_tika-s01_03t:324_8	“nava lokuttaradhammā”ti vuttaṃ. “Āraddhavīriyenā”tiādīsu samāsapadesu “vīriyaṃ thāmo”tiādīni	324	
PA_tika-s01_03t:324_9	avayavapadāni. Ādi-saddena parakkamapadaṃ saṅgaṇhāti, na dhorayhapadaṃ. Na hi taṃ	324	
PA_tika-s01_03t:324_10	vīriyavevacanaṃ, atha kho vīriyavantavācakaṃ. Dhurāya niyuttoti hi dhorayho. Tenāha	3241	
PA_tika-s01_03t:324_11	“taṃ dhuraṃ vahanasamatthena mahāpurisenā”ti. Paggahitavīriyenāti asithilavīriyena.	3241	
PA_tika-s01_03t:324_12	Thiravīriyenāti ussoḷhībhāvūpagamanena thirabhāvappattavīriyena. Asamadhurehīti anaññasādhāraṇadhurehi.	3241	
PA_tika-s01_03t:324_13	Paresaṃ asayhasahanā hi lokanāthā. Taṃ sabbaṃ acinteyyāparimeyyabhedaṃ buddhānaṃ	3241	
PA_tika-s01_03t:324_14	guṇajātaṃ. Pāramitā, buddhaguṇā, veneyyasattāti yasmā idaṃ tayaṃ sabbesampi buddhānaṃ	3241	
PA_tika-s01_03t:324_15	samānameva, tasmā āha “atītānāgata…pe… ūno natthī”ti.	3241	
PA_tika-s01_03t:325_0	Kāmasukhallikānuyoganti kāmasukhe allīnā hutvā anuyuñjanaṃ. Ko jānāti paralokaṃ “atthī”ti,	325	
PA_tika-s01_03t:325_1	ettha “ko ekavisayoyaṃ indriyagocaro”ti evaṃdiṭṭhi hutvāti adhippāyo. Sukhoti iṭṭho	325	
PA_tika-s01_03t:325_2	sukhāvaho. Paribbājikāyāti tāpasaparibbājikāya taruṇiyā. Mudukāyāti sukhumālāya.	325	
PA_tika-s01_03t:325_3	Lomasāyāti taruṇamudulomavatiyā. Moḷibandhāhīti moḷiṃ katvā bandhakesāhi. Paricārentīti	325	
PA_tika-s01_03t:325_4	attano pāricārikaṃ karonti, indriyāni vā tattha parito cārenti. Lāmakanti paṭikiliṭṭhaṃ.	325	
PA_tika-s01_03t:325_5	Gāmavāsīnaṃ bālānaṃ dhammaṃ. Puthujjanānamidanti pothujjanikaṃ. Yathā pana taṃ “puthujjanānamida”nti	325	
PA_tika-s01_03t:325_6	vattabbataṃ labhati, taṃ dassetuṃ “puthujjanehi sevitabba”nti āha. Anariyehi sevitabbanti	325	
PA_tika-s01_03t:325_7	vā anariyaṃ. Yasmā pana niddosattho ariyattho, tasmā “anariyanti na niddosa”nti vuttaṃ.	325	
PA_tika-s01_03t:325_8	Anatthasaṃyuttanti diṭṭhadhammikasamparāyikādivividhavipulānatthasañhitaṃ. Attakilamathānuyoganti	325	
PA_tika-s01_03t:325_9	attano kilamathassa khedanassa anuyuñjanaṃ. Dukkhaṃ etassa atthīti dukkhaṃ. Dukkhamanaṃ etassāti dukkhamaṃ.	325	
PA_tika-s01_03t:326_0	Ābhicetasikānanti abhiceto vuccati abhikkantaṃ visuddhaṃ cittaṃ, adhicittaṃ vā, tasmiṃ	326	
PA_tika-s01_03t:326_1	abhicetasi jātānīti ābhicetasikāni, abhicetosannissitāni vā. Diṭṭhadhammasukhavihārānanti	326	
PA_tika-s01_03t:326_2	diṭṭhadhamme sukhavihārānaṃ, diṭṭhadhammo vuccati paccakkho attabhāvo, tattha sukhavihārabhūtānanti	326	
PA_tika-s01_03t:326_3	attho, rūpāvacarajhānānametaṃ adhivacanaṃ. Tāni hi appetvā nisinnā jhāyino imasmiṃyeva	326	
PA_tika-s01_03t:326_4	attabhāve asaṃkiliṭṭhaṃ nekkhammasukhaṃ vindanti, tasmā “diṭṭhadhammasukhavihārānī”ti	326	
PA_tika-s01_03t:326_5	vuccantīti. Kathitā “diṭṭhadhammasukhavihāro”ti sappītikattā, lokuttaravipākasukhumasañhitattā	326	
PA_tika-s01_03t:326_6	ca. Saha maggena vipassanāpādakajjhānaṃ kathitaṃ “cattārome cunda sukhallikānuyogā	326	
PA_tika-s01_03t:326_7	ekantanibbidāyā”tiādinā catutthajjhānikaphalasamāpattīti catutthajjhānikā phalasamāpatti	326	
PA_tika-s01_03t:326_8	diṭṭhadhammasukhavihārabhāvena kathitā. Cattāri rūpāvacarāni “diṭṭhadhammasukhavihārajjhānānī”ti	326	
PA_tika-s01_03t:326_9	kathitānīti attho. Nikāmalābhīti nikāmena lābhī attano icchāvasena lābhī. Icchiticchitakkhaṇe	326	
PA_tika-s01_03t:326_10	samāpajjituṃ samatthoti attho. Tenāha “yathākāmalābhī”ti. Adukkhalābhīti sukheneva	3261	
PA_tika-s01_03t:326_11	paccanīkadhammānaṃ samucchinnattā samāpajjituṃ samattho. Akasiralābhīti akasirānaṃ	3261	
PA_tika-s01_03t:326_12	vipulānaṃ lābhī, yathāparicchedeneva vuṭṭhātuṃ samattho. Ekacco hi lābhīyeva hoti,	3261	
PA_tika-s01_03t:326_13	na pana sakkoti icchiticchitakkhaṇe samāpajjituṃ. Ekacco tathā samāpajjituṃ sakkoti,	3261	
PA_tika-s01_03t:326_14	pāribandhake pana kicchena vikkhambheti. Ekacco tathā ca samāpajjati, pāribandhake	3261	
PA_tika-s01_03t:326_15	ca akiccheneva vikkhambheti, na sakkoti nāḷikayantaṃ viya yathāparicchede vuṭṭhātuṃ.	3261	
PA_tika-s01_03t:326_16	Bhagavā pana sabbaso samucchinnapāribandhakattā vasibhāvassa sammadeva samadhigatattā	3261	
PA_tika-s01_03t:326_17	sabbametaṃ sammadeva sakkoti.	3261	
PA_tika-s01_03t:327	Anuyogadānappakāravaṇṇanā	32	
PA_tika-s01_03t:328_0	161. Dasasahassilokadhātuyāti imāya lokadhātuyā saddhiṃ imaṃ lokadhātuṃ parivāretvā	328	
PA_tika-s01_03t:328_1	ṭhitāya dasasahassilokadhātuyā. Jātikhettabhāvena hi taṃ ekajjhaṃ gahetvā “ekissā	328	
PA_tika-s01_03t:328_2	lokadhātuyā”ti vuttaṃ, tattakāya eva jātikhettabhāvo dhammatāvasena veditabbo. “Pariggahavasenā”ti	328	
PA_tika-s01_03t:328_3	keci. Sabbesampi buddhānaṃ tattakaṃ eva jātikhettaṃ. “Tannivāsīnaṃyeva ca devānaṃ	328	
PA_tika-s01_03t:328_4	dhammābhisamayo”ti vadanti. Pakampanadevatūpasaṅkamanādinā jātacakkavāḷena samānayogakkhamaṭṭhānaṃ	328	
PA_tika-s01_03t:328_5	jātikhettaṃ. Saraseneva āṇāpavattanaṭṭhānaṃ āṇākhettaṃ. Buddhañāṇassa visayabhūtaṃ	328	
PA_tika-s01_03t:328_6	ṭhānaṃ visayakhettaṃ. Okkamanādīnaṃ channameva gahaṇaṃ nidassanamattaṃ mahābhinīhārādikālepi	328	
PA_tika-s01_03t:328_7	tassa pakampanalabbhanato. Āṇākhettaṃ nāma, yaṃ ekaccaṃ saṃvaṭṭati, vivaṭṭati ca.	328	
PA_tika-s01_03t:328_8	Āṇā vattati tannivāsidevatānaṃ sirasā sampaṭicchanena, tañca kho kevalaṃ buddhānaṃ	328	
PA_tika-s01_03t:328_9	ānubhāveneva, na adhippāyavasena. “Yāvatā pana ākaṅkheyyā”ti vacanato tato parampi āṇā pavatteyyeva.	328	
PA_tika-s01_03t:329_0	Nuppajjantīti pana atthīti “na me ācariyo atthi, sadiso me na vijjatī”ti imissā lokadhātuyā	329	
PA_tika-s01_03t:329_1	ṭhatvā vadantena bhagavatā, imasmiṃyeva sutte “kiṃ panāvuso, sāriputta, atthetarahi	329	
PA_tika-s01_03t:329_2	añño samaṇo vā brāhmaṇo vā bhagavatā samasamo sambodhiya”nti evaṃ puṭṭho “ahaṃ bhante	329	
PA_tika-s01_03t:329_3	noti vadeyya”nti vatvā tassa kāraṇaṃ dassetuṃ “aṭṭhānametaṃ anavakāso, yaṃ ekissā	329	
PA_tika-s01_03t:329_4	lokadhātuyā dve arahanto sammāsambuddhā”ti imaṃ suttaṃ dassentena dhammasenāpatinā	329	
PA_tika-s01_03t:329_5	ca buddhakhettabhūtaṃ imaṃ lokadhātuṃ ṭhapetvā aññattha anuppatti vuttā hotīti adhippāyo.	329	
PA_tika-s01_03t:330_0	Ekatoti saha, ekasmiṃ kāleti attho. So pana kālo kathaṃ paricchinnoti? Carimabhave	330	
PA_tika-s01_03t:330_1	paṭisandhiggahaṇato paṭṭhāya yāva dhātuparinibbānanti dassento “tattha bodhipallaṅke”tiādimāha.	330	
PA_tika-s01_03t:330_2	Nisinnakālato paṭṭhāyāti paṭilomakkamena vadati. Khettapariggaho katova hoti “idaṃ	330	
PA_tika-s01_03t:330_3	buddhānaṃ jātikhetta”nti. Kena pana pariggaho kato? Uppajjamānena bodhisattena. Parinibbānato	330	
PA_tika-s01_03t:330_4	paṭṭhāyāti anupādisesāya nibbānadhātuyā parinibbānato paṭṭhāya. Etthantareti carimabhave	330	
PA_tika-s01_03t:330_5	bodhisattassa paṭisandhiggahaṇaṃ, dhātuparinibbānanti imehi dvīhi paricchinne etasmiṃ antare.	330	
PA_tika-s01_03t:331	Tipiṭakaantaradhānakathāvaṇṇanā	33	
PA_tika-s01_03t:332_0	“Na nivāritā”ti vatvā tattha kāraṇaṃ dassetuṃ “tīṇi hī”tiādi vuttaṃ. Paṭipattiantaradhānena	332	
PA_tika-s01_03t:332_1	sāsanassa osakkitattā aparassa uppatti laddhāvasarā hoti. Paṭipadāti paṭivedhāvahā pubbabhāgapaṭipadā.	332	
PA_tika-s01_03t:333_0	“Pariyatti pamāṇa”nti vatvā tamatthaṃ bodhisattaṃ nidassanaṃ katvā dassetuṃ “yathā”tiādi	333	
PA_tika-s01_03t:333_1	vuttaṃ. Tayidaṃ hīnaṃ nidassanaṃ katanti daṭṭhabbaṃ. Niyyānikadhammassa hi ṭhitiṃ	333	
PA_tika-s01_03t:333_2	dassento aniyyānikadhammaṃ nidasseti.	333	
PA_tika-s01_03t:334_0	Mātikāya antarahitāyāti “yo pana bhikkhū”tiādi nayappavattāya sikkhāpadapāḷimātikāya	334	
PA_tika-s01_03t:334_1	antarahitāya. Nidānuddesasaṅkhāte pātimokkhe, pabbajjāupasampadākammesu ca sāsanaṃ	334	
PA_tika-s01_03t:334_2	tiṭṭhati. Yathā vā pātimokkhe dharante eva pabbajjā upasampadā ca, evaṃ sati eva	334	
PA_tika-s01_03t:334_3	tadubhaye pātimokkhaṃ tadubhayābhāve pātimokkhābhāvato. Tasmā tayidaṃ tayaṃ sāsanassa	334	
PA_tika-s01_03t:334_4	ṭhitihetūti āha “pātimokkhapabbajjāupasampadāsu ṭhitāsu sāsanaṃ tiṭṭhatī”ti. Yasmā	334	
PA_tika-s01_03t:334_5	vā upasampadādhīnaṃ pātimokkhaṃ anupasampannassa anicchitattā, upasampadā ca pabbajjādhīnā,	334	
PA_tika-s01_03t:334_6	tasmā pātimokkhe, taṃ siddhiyā siddhāsu pabbajjupasampadāsu ca sāsanaṃ tiṭṭhati.	334	
PA_tika-s01_03t:334_7	Osakkitaṃ nāmāti pacchimakapaṭivedhasīlabhedadvayaṃ ekato katvā tato paraṃ vinaṭṭhaṃ	334	
PA_tika-s01_03t:334_8	nāma hoti, pacchimakapaṭivedhato paraṃ paṭivedhasāsanaṃ, pacchimakasīlabhedato paraṃ	334	
PA_tika-s01_03t:334_9	paṭipattisāsanaṃ vinaṭṭhaṃ nāma hotīti attho.	334	
PA_tika-s01_03t:335	Sāsanaantarahitavaṇṇanā	33	
PA_tika-s01_03t:336_0	Etena kāmaṃ “sāsanaṭṭhitiyā pariyatti pamāṇa”nti vuttaṃ, pariyatti pana paṭipattihetukāti	336	
PA_tika-s01_03t:336_1	paṭipattiyā asati sā appatiṭṭhā hoti paṭivedho viya, tasmā paṭipattiantaradhānaṃ	336	
PA_tika-s01_03t:336_2	sāsanosakkanassa visesakāraṇanti dassetvā tayidaṃ sāsanosakkanaṃ dhātuparinibbānosānanti	336	
PA_tika-s01_03t:336_3	dassetuṃ “tīṇi parinibbānānī”tiādi vuttaṃ. Dhātūnaṃ sannipātanādi buddhānaṃ adhiṭṭhānenevāti veditabbaṃ.	336	
PA_tika-s01_03t:337_0	Tāti rasmiyo. Kāruññanti paridevanakāruññaṃ. Jambudīpe, dīpantaresu, devanāgabrahmalokesu	337	
PA_tika-s01_03t:337_1	ca vippakiritvā ṭhitānaṃ dhātūnaṃ mahābodhipallaṅkaṭṭhāne ekajjhaṃ sannipātanaṃ,	337	
PA_tika-s01_03t:337_2	rasmivissajjanaṃ, tattha tejodhātuyā uṭṭhānaṃ, ekajālibhāvo cāti sabbametaṃ satthu	337	
PA_tika-s01_03t:337_3	adhiṭṭhānavasenevāti veditabbaṃ.	337	
PA_tika-s01_03t:338_0	Anacchariyattāti dvīsupi uppajjamānesu acchariyattābhāvadosatoti attho. Buddhā nāma	338	
PA_tika-s01_03t:338_1	majjhe bhinnasuvaṇṇaṃ viya ekasadisāti tesaṃ desanāpi ekarasā evāti āha “desanāya	338	
PA_tika-s01_03t:338_2	ca visesābhāvato”ti, etena ca anacchariyattameva sādheti. “Vivādabhāvato”ti etena	338	
PA_tika-s01_03t:338_3	vivādābhāvatthaṃ dve ekato na uppajjantīti dasseti.	338	
PA_tika-s01_03t:339	Tatthāti milindapañhe. Ekuddesoti eko ekavidho abhinno uddeso. Sesapadesupi eseva nayo.	33	
PA_tika-s01_03t:340_0	Ekaṃ eva buddhaṃ dhāretīti ekabuddhadhāraṇī, etena evaṃsabhāvā ete buddhaguṇā, yena	340	
PA_tika-s01_03t:340_1	dutiyaṃ buddhaguṇaṃ dhāretuṃ asamatthā ayaṃ lokadhātūti dasseti. Paccayavisesanipphannānañhi	340	
PA_tika-s01_03t:340_2	dhammānaṃ sabhāvaviseso na sakkā nivāretunti. “Na dhāreyyā”ti vatvā tameva adhāraṇaṃ	340	
PA_tika-s01_03t:340_3	pariyāyehi pakāsento “caleyyā”tiādimāha. Tattha caleyyāti paripphandeyya. Kampeyyāti	340	
PA_tika-s01_03t:340_4	pavedheyya. Nameyyāti ekapassena natā bhaveyya. Oṇameyyāti osīdeyya. Vinameyyāti	340	
PA_tika-s01_03t:340_5	vividhā ito cito ca nameyya. Vikireyyāti vātena bhusamuṭṭhi viya vippakireyya. Vidhameyyāti	340	
PA_tika-s01_03t:340_6	vinasseyya. Viddhaṃseyyāti sabbaso viddhastā bhaveyya. Tathābhūtā ca na katthaci	340	
PA_tika-s01_03t:340_7	tiṭṭheyyāti āha “na ṭhānaṃ upagaccheyyā”ti.	340	
PA_tika-s01_03t:341_0	Idāni tattha nidassanaṃ dassento “yathā mahārājā”tiādimāha. Tattha samupādikāti samaṃ	341	
PA_tika-s01_03t:341_1	uddhaṃ pajjati pavattatīti samupādikā, udakassa upari samaṃgāminīti attho. Vaṇṇenāti	341	
PA_tika-s01_03t:341_2	saṇṭhānena. Pamāṇenāti ārohena. Kisathūlenāti kisathūlabhāvena, pariṇāhenāti attho.	341	
PA_tika-s01_03t:341_3	Dvinnampīti dvepi, dvinnampi vā sarīrabhāraṃ.	341	
PA_tika-s01_03t:342_0	Chādentanti rocentaṃ ruciṃ uppādentaṃ. Tandīkatoti tena bhojanena tandībhūto. Anoṇamitadaṇḍajātoti	342	
PA_tika-s01_03t:342_1	yāvadatthabhojanena oṇamituṃ asamatthatāya anoṇamitadaṇḍo viya jāto. Sakiṃ bhuttovāti	342	
PA_tika-s01_03t:342_2	ekaṃ vaḍḍhitakaṃ bhuttamattova mareyyāti. Atidhammabhārenāti dhammena nāma pathavī	342	
PA_tika-s01_03t:342_3	tiṭṭheyya, sakiṃ teneva calati vinassatīti adhippāyena pucchati. Puna thero ratanaṃ	342	
PA_tika-s01_03t:342_4	nāma loke kuṭumbaṃ sandhārentaṃ, abhimatañca lokena; taṃ attano garusabhāvatāya sakaṭabhaṅgassa	342	
PA_tika-s01_03t:342_5	kāraṇaṃ atibhārabhūtaṃ diṭṭhamevaṃ dhammo ca hitasukhavisesehi taṃsamaṅginaṃ dhārento,	342	
PA_tika-s01_03t:342_6	abhimato ca viññūnaṃ gambhīrappameyyabhāvena garusabhāvattā atibhārabhūto pathavicalanassa	342	
PA_tika-s01_03t:342_7	kāraṇaṃ hotīti dassento “idha mahārāja dve sakaṭā”tiādimāha, eteneva tathāgatassa	342	
PA_tika-s01_03t:342_8	mātukucchiokkamanādikāle pathavikampanakāraṇaṃ saṃvaṇṇitanti daṭṭhabbaṃ. Ekassāti	342	
PA_tika-s01_03t:342_9	ekasmā, ekassa vā sakaṭassa ratanaṃ tasmā sakaṭato gahetvāti attho.	342	
PA_tika-s01_03t:343	Osāritanti uccāritaṃ, kathitanti attho.	34	
PA_tika-s01_03t:344	Aggoti sabbasattehi aggo.	34	
PA_tika-s01_03t:345_0	Sabhāvapakatikāti sabhāvabhūtā akittimā pakatikā. Kāraṇamahantattāti kāraṇānaṃ mahantatāya,	345	
PA_tika-s01_03t:345_1	mahantehi buddhakaradhammehi pāramisaṅkhātehi kāraṇehi buddhaguṇānaṃ nibbattitoti	345	
PA_tika-s01_03t:345_2	vuttaṃ hoti. Pathaviādīni mahantāni vatthūni, mahantā ca sakkabhāvādayo attano attano	345	
PA_tika-s01_03t:345_3	visaye ekekāva, evaṃ sammāsambuddhopi mahanto attano visaye eko eva. Ko ca tassa	345	
PA_tika-s01_03t:345_4	visayo? Buddhabhūmi, yāvatakaṃ vā ñeyyamevaṃ “ākāso viya anantavisayo bhagavā eko	345	
PA_tika-s01_03t:345_5	eva hotī”ti vadanto “ekissā lokadhātuyā”ti vuttalokadhātuto aññesupi cakkavāḷesu	345	
PA_tika-s01_03t:345_6	aparassa buddhassa abhāvaṃ dasseti.	345	
PA_tika-s01_03t:346_0	“Sammukhā meta”ntiādinā pavattitaṃ attano byākaraṇaṃ aviparītatthatāya satthari pasāduppādanena	346	
PA_tika-s01_03t:346_1	sammāpaṭipajjamānassa anukkamena lokuttaradhammāvahampi hotīti āha “dhammassa…pe…	346	
PA_tika-s01_03t:346_2	paṭipada”nti. Vādassa anupatanaṃ anuppavatti vādānupātoti āha “vādoyevā”ti.	346	
PA_tika-s01_03t:347	Acchariyaabbhutavaṇṇanā	34	
PA_tika-s01_03t:348_0	162. Udāyīti nāmaṃ, mahāsarīratāya pana thero mahāudāyīti paññāyittha, yassa vasena	348	
PA_tika-s01_03t:348_1	vinaye nisīdanassa dasā anuññātā. Pañcavaṇṇāti khuddikādibhedato pañcappakārā. Pītisamuṭṭhānehi	348	
PA_tika-s01_03t:348_2	paṇītarūpehi atibyāpitadeho “nirantaraṃ pītiyā phuṭasarīro”ti vutto, tato evassā	348	
PA_tika-s01_03t:348_3	pariyāyato pharaṇalakkhaṇampi vuttaṃ. Appa-saddo “appakasirenevā”tiādīsu viya idha	348	
PA_tika-s01_03t:348_4	abhāvatthoti āha “appicchatāti nittaṇhatā”ti. Tīhākārehīti yathālābhayathābalayathāsāruppappakārehi.	348	
PA_tika-s01_03t:349_0	Na na katheti kathetiyeva. Cīvarādihetunti cīvaruppādādihetubhūtaṃ payuttakathaṃ	349	
PA_tika-s01_03t:349_1	na katheti. Veneyyavasenāti vinetabbapuggalavasena. Katheti “evamayaṃ vinayaṃ upagacchatī”ti.	349	
PA_tika-s01_03t:349_2	“Sabbābhibhū sabbavidūhamasmī”tiādikā gāthāpi “dasabalasamannāgato, bhikkhave, tathāgato”tiādikā suttantāpi.	349	
PA_tika-s01_03t:350	163. Abhikkhaṇanti abhiṇhaṃ. Niggāthakattā, pucchanavissajjanavasena pavattitattā ca “veyyākaraṇa”nti vuttaṃ. Sesaṃ sabbaṃ suviññeyyaṃ evāti.	35	
PA_tika-s01_03t:351	Sampasādanīyasuttavaṇṇanāya līnatthappakāsanā.	35	
PA_tika-s01_03t:352	6. Pāsādikasuttavaṇṇanā	35	
PA_tika-s01_03t:353	Nigaṇṭhanāṭaputtakālaṅkiriyavaṇṇanā	35	
PA_tika-s01_03t:354_0	164. Lakkhassa saravedhaṃ avirajjhitvāna vijjhanavidhiṃ jānantīti vedhaññā. Tenāha	354	
PA_tika-s01_03t:354_1	“dhanumhi katasikkhā”ti. Sippaṃ uggahaṇatthāyāti dhanusippādisippassa uggahaṇatthāya.	354	
PA_tika-s01_03t:354_2	Majjhimena pamāṇena sarapātayogyatāvasena katattā dīghapāsādo.	354	
PA_tika-s01_03t:355_0	Sampati kālaṃ katoti acirakālaṃ kato. Dvedhikajātāti jātadvedhikā sañjātabhedā. Dvejjhajātāti	355	
PA_tika-s01_03t:355_1	duvidhabhāvappattā. Bhaṇḍanti paribhāsanti etenāti bhaṇḍanaṃ, viruddhacittaṃ. Tanti	355	
PA_tika-s01_03t:355_2	bhaṇḍanaṃ. “Idaṃ nahānādi na kattabba”nti paññattavattaṃ paṇṇatti. Dhammavinayanti	355	
PA_tika-s01_03t:355_3	pāvacanaṃ siddhantaṃ. Vijjhantā mukhasattīhi. Sahitaṃ meti mayhaṃ vacanaṃ sahitaṃ	355	
PA_tika-s01_03t:355_4	siliṭṭhaṃ pubbāparasambandhaṃ atthayuttaṃ kāraṇayuttaṃ. Tenāha “atthasaṃhita”nti.	355	
PA_tika-s01_03t:355_5	Adhiciṇṇanti āciṇṇaṃ. Viparāvattanti virodhadassanavasena parāvattitaṃ, parāvattaṃ	355	
PA_tika-s01_03t:355_6	dūsitanti attho. Tenāha “cirakālavasena paguṇaṃ, taṃ mama vādaṃ āgamma nivatta”nti.	355	
PA_tika-s01_03t:355_7	Pariyesamāno vicara tattha gantvā sikkhāti attho. Sace sakkosi, idāniyeva mayā veṭhitaṃ	355	
PA_tika-s01_03t:355_8	dosaṃ nibbeṭhehi. Maraṇamevāti aññamaññaghātanavasena maraṇameva. Nāṭaputtassa imeti	355	
PA_tika-s01_03t:355_9	nāṭaputtiyā, te pana tassa sissāti āha “antevāsikesū”ti. Purimapaṭipattito paṭinivattanaṃ	355	
PA_tika-s01_03t:355_10	paṭivānaṃ, taṃ rūpaṃ sabhāvo etesanti paṭivānarūpā. Tenāha “nivattanasabhāvā”ti.	3551	
PA_tika-s01_03t:355_11	Kathanaṃ atthassa ācikkhanaṃ. Pavedanaṃ hetudāharaṇāni āharitvā bodhanaṃ. Tenāha	3551	
PA_tika-s01_03t:355_12	“duppavediteti duviññāpite”ti. Na upasamāya saṃvattatīti anupasamasaṃvattanaṃ, tadeva	3551	
PA_tika-s01_03t:355_13	anupasamasaṃvattanikaṃ, tasmiṃ. Samussitaṃ hutvā patiṭṭhāhetubhāvato thūpaṃ, patiṭṭhāti	3551	
PA_tika-s01_03t:355_14	āha “bhinnathūpeti bhinnapatiṭṭhe”ti, thūpoti vā dhammassa niyyānabhāvo veditabbo	3551	
PA_tika-s01_03t:355_15	aññe dhamme abhibhuyya samussitaṭṭhena, so nigaṇṭhassa samaye. Kehici abhinnasammatopi	3551	
PA_tika-s01_03t:355_16	bhinno vinaṭṭho eva sabbena sabbaṃ abhāvatoti so bhinnathūpo, so eva niyyānabhāvo	3551	
PA_tika-s01_03t:355_17	vaṭṭadukkhato muccitukāmānaṃ paṭisaraṇaṃ, tamettha natthīti appaṭisaraṇo, tasmiṃ	3551	
PA_tika-s01_03t:355_18	bhinnathūpe appaṭisaraṇeti evamettha attho veditabbo.	3551	
PA_tika-s01_03t:356	Ācariyappamāṇanti ācariyamuṭṭhi hutvā pamāṇabhūtaṃ. Nānānīhārenāti nānākārena.	35	
PA_tika-s01_03t:357	165. Tatheva samudācariṃsu bhūtapubbagatiyā. Sāmākānanti sāmākadhaññānaṃ.	35	
PA_tika-s01_03t:358_0	“Yenassa upajjhāyo”ti vatvā yathāssa āyasmato cundassa dhammabhaṇḍāgāriko upajjhāyo	358	
PA_tika-s01_03t:358_1	ahosi, taṃ vitthārena dassetuṃ “buddhakāle kirā”tiādi vuttaṃ. Tattha buddhakāleti	358	
PA_tika-s01_03t:358_2	bhūtakathanametaṃ, na visesanaṃ. Satthu parinibbānato puretarameva hi dhammasenāpati parinibbuto.	358	
PA_tika-s01_03t:359	Dhammaratanapūjāvaṇṇanā	35	
PA_tika-s01_03t:360	Saddhivihārikaṃ adāsīti saddhivihārikaṃ katvā adāsi.	36	
PA_tika-s01_03t:361_0	Kathāya mūlanti bhagavato santikā labhitabbadhammakathāya kāraṇaṃ. Samuṭṭhāpetīti	361	
PA_tika-s01_03t:361_1	uṭṭhāpeti, dāliddiyapaṅkato uddharatīti adhippāyo. Sandhamanti sammadeva dhamanto.	361	
PA_tika-s01_03t:361_2	Ekekasmiṃ pahāreyeva tayo tayo vāre katvā divā navavāre rattiṃ navavāre. Upaṭṭhānameva	361	
PA_tika-s01_03t:361_3	gacchati buddhupaṭṭhānavasena, pañhāpucchanādivasena pana antarantarāpi gacchateva,	361	
PA_tika-s01_03t:361_4	gacchanto ca divasassa…pe… gacchati. Ñātuṃ icchitassa atthassa uddharaṇabhāvato pañhova	361	
PA_tika-s01_03t:361_5	pañhuddhāro, taṃ gahetvāva gacchati attano mahāpaññatāya, satthu ca dhammadesanāyaṃ akilāsubhāvato.	361	
PA_tika-s01_03t:362	Asammāsambuddhappaveditadhammavinayavaṇṇanā	36	
PA_tika-s01_03t:363_0	166. Ārocitepi tasmiṃ atthe. Sāmiko hoti, tassa sāmikabhāvaṃ dassetuṃ “sova tassā	363	
PA_tika-s01_03t:363_1	ādimajjhapariyosānaṃ jānātī”ti āha. Evanti vacanasampaṭicchanaṃ. Cundattherena hi	363	
PA_tika-s01_03t:363_2	ānītaṃ kathāpābhataṃ bhagavā sampaṭicchanto “eva”nti āha. “Eva”nti durakkhāte dhammavinaye	363	
PA_tika-s01_03t:363_3	sāvakānaṃ dvedhikādibhāvena viharaṇakiriyāparāmasanañhetaṃ.	363	
PA_tika-s01_03t:364_0	Yasmā …pe… pākaṭaṃ hoti byatirekamukhena ca neyyassa atthassa vibhūtabhāvāpattito.	364	
PA_tika-s01_03t:364_1	Atha vā yasmā…pe… pākaṭaṃ hoti dosesu ādīnavadassanena tappaṭipakkhesu guṇesu ānisaṃsassa	364	
PA_tika-s01_03t:364_2	vibhūtabhāvāpattito. Vokkammāti apasakketvā. Āmeḍitalopena cāyaṃ niddeso, vokkamma	364	
PA_tika-s01_03t:364_3	vokkammāti vuttaṃ hoti, tena tassa vokkamanassa antarantarāti ayamattho labbhatīti	364	
PA_tika-s01_03t:364_4	āha “na nirantara”ntiādi. Dhammānudhammapaṭipattiādayoti tena satthārā vuttamuttidhammassa	364	
PA_tika-s01_03t:364_5	anudhammaṃ appaṭipajjanādayo. Ādi-saddena pāḷiyaṃ āgatā asāmīcipaṭipadādayo ca saṅgayhanti.	364	
PA_tika-s01_03t:364_6	Manussattampīti pi-saddena “vicāraṇapaññāya asambhavo, dosesu anabhinivesitā, asandiṭṭhiparāmāsitā”ti	364	
PA_tika-s01_03t:364_7	evamādīnaṃ saṅgaho daṭṭhabbo. “Tathā eva”nti padehi yathākkamaṃ pakārassa kāmaṃ tirokkhatā,	364	
PA_tika-s01_03t:364_8	paccakkhatā vuccati, tathāpi yathā “tathā paṭipajjatū”ti padena paṭipajjanākāro niyametvā	364	
PA_tika-s01_03t:364_9	vihito, tathā “evaṃ paṭipajjatū”ti imināpīti idaṃ tassa atthadassanabhāvena vuttaṃ.	364	
PA_tika-s01_03t:364_10	Samādapitattā micchāpaṭipadāya apuññaṃ pasavati.	3641	
PA_tika-s01_03t:365_0	167. Ñāyati muttidhammo etenāti ñāyo, tena satthārā vutto dhammānudhammo, taṃ paṭipannoti	365	
PA_tika-s01_03t:365_1	ñāyappaṭipanno, so pana yasmā tassa muttidhammassa adhigame kāraṇasammato, tasmā	365	
PA_tika-s01_03t:365_2	vuttaṃ “kāraṇappaṭipanno”ti. Nipphādessatīti sādhessati, siddhiṃ gamissatīti vuttaṃ	365	
PA_tika-s01_03t:365_3	hoti. Dukkhanibbattakanti sampati, āyatiñca dukkhassa nibbattakaṃ. Vīriyaṃ karoti micchāpaṭipannattā.	365	
PA_tika-s01_03t:366	Sammāsambuddhappaveditadhammavinayādivaṇṇanā	36	
PA_tika-s01_03t:367	168. Niyyātīti vattati, saṃvattatīti vā attho.	36	
PA_tika-s01_03t:368_0	170. Idha sāvakassa sammāpaṭipattiyā ekantikaapassayadassanatthaṃ satthu sammāsambuddhatā,	368	
PA_tika-s01_03t:368_1	dhammassa ca svākkhātatā kittitāti “sammāpaṭipannassa kulaputtassa pasaṃsaṃ dassetvā”ti	368	
PA_tika-s01_03t:368_2	vuttaṃ. Evañhi imissā desanāya saṃkilesabhāgiyabhāvena uṭṭhitāya vodānabhāgiyabhāvena	368	
PA_tika-s01_03t:368_3	yathānusandhinā pavatti dīpitā hoti. Abodhitatthāti appaveditatthā, paramatthaṃ catutthasaccapaṭivedhaṃ	368	
PA_tika-s01_03t:368_4	apāpitāti attho. Pāḷiyaṃ “assā”ti padaṃ “sāvakā saddhamme”ti dvīhi padehi yojetabbaṃ	368	
PA_tika-s01_03t:368_5	“assa sammāsambuddhassa sāvakā, assa saddhamme”ti. Sabbasaṅgahapadehi katanti sabbassa	368	
PA_tika-s01_03t:368_6	sāsanatthassa saṅgaṇhanapadehi ekajjhaṃ kataṃ. Tenāha “sabbasaṅgāhikaṃ kataṃ na hotīti	368	
PA_tika-s01_03t:368_7	attho”ti. Pubbenāparaṃ sambandhatthabhāvena saṅgahetabbatāya vā saṅgahāni padāni	368	
PA_tika-s01_03t:368_8	katāni etassāti saṅgahapadakataṃ, brahmacariyaṃ. Tappaṭikkhepena na ca saṅgahapadakatanti	368	
PA_tika-s01_03t:368_9	yojanā. Rāgādipaṭipakkhaharaṇaṃ, yathānusiṭṭhaṃ vā paṭipajjamānānaṃ vaṭṭadukkhato	368	
PA_tika-s01_03t:368_10	paṭiharaṇaṃ nibbānapāpanaṃ paṭihāro, so eva ā-kārassa i-kāraṃ katvā paṭihiro, paṭihiro	3681	
PA_tika-s01_03t:368_11	eva pāṭihiro, saha pāṭihirenāti sappāṭihiraṃ, tathā suppaveditatāya sappāṭihiraṃ	3681	
PA_tika-s01_03t:368_12	katanti sappāṭihirakataṃ. Tādisaṃ pana vaṭṭato niyyāne niyuttaṃ, niyyānappayojanañca	3681	
PA_tika-s01_03t:368_13	hotīti āha “niyyānika”nti. Devalokatoti devalokato paṭṭhāya rūpīdevanikāyato pabhuti.	3681	
PA_tika-s01_03t:368_14	Suppakāsitanti suṭṭhu pakāsitaṃ. Yāva devamanussehīti vā yāva devamanussehi yattakā	3681	
PA_tika-s01_03t:368_15	devā manussā ca, tāva te sabbe abhibyāpetvā suppakāsitaṃ. Anutāpāya hotīti anutappo,	3681	
PA_tika-s01_03t:368_16	so pana anutāpaṃ karonto viya hotīti vuttaṃ “anutāpakaro hotī”ti.	3681	
PA_tika-s01_03t:369	172. Thiroti ṭhitadhammo kenaci asaṃhāriyo, asekkhā sīlakkhandhādayo therakārakā dhammā.	36	
PA_tika-s01_03t:370	173. Yogehi khemattāti yogehi anupaddutattā. Saddhammassāti assa saddhammassa. Assāti ca assa satthuno.	37	
PA_tika-s01_03t:371	174. Upāsakā brahmacārino nāma visesato anāgāmino. Sotāpannasakadāgāminopi tādisā tathā vuccantīti “brahmacariyavāsaṃ vasamānā ariyasāvakā” icceva vuttaṃ.	37	
PA_tika-s01_03t:372_0	176. Sabbakāraṇasampannanti yattakehi kāraṇehi sampannaṃ nāma hoti, tehi sabbehi	372	
PA_tika-s01_03t:372_1	kāraṇehi sampannaṃ sampattaṃ upagataṃ paripuṇṇaṃ, samannāgataṃ vā. Imameva dhammanti	372	
PA_tika-s01_03t:372_2	imameva sāsanadhammaṃ.	372	
PA_tika-s01_03t:373_0	Udakena padesaññunā attano paññāveyyattiyataṃ dassetuṃ aniyyānike atthe payuttaṃ	373	
PA_tika-s01_03t:373_1	paheḷikasadisaṃ vacanaṃ, bhagavatā attano sabbaññutāya niyyānike atthe yojetvā dassetuṃ	373	
PA_tika-s01_03t:373_2	“udako suda”ntiādi vuttanti taṃ dassetuṃ “so kirā”tiādimāha.	373	
PA_tika-s01_03t:374	Saṅgāyitabbadhammādivaṇṇanā	37	
PA_tika-s01_03t:375_0	177. Saṅgamma samāgammāti tasmiṃyeva ṭhāne labbhamānānaṃ gativasena saṅgamma ṭhānantarato	375	
PA_tika-s01_03t:375_1	pakkosanena samāgatānaṃ vasena samāgamma. Tenāha “saṅgantvā samāgantvā”ti. Atthena	375	
PA_tika-s01_03t:375_2	atthanti padantare āgataatthena saha tattha tattha āgatamatthaṃ. Byañjanena byañjananti	375	
PA_tika-s01_03t:375_3	etthāpi eseva nayo. Samānentehīti samānaṃ karontehi, opammaṃ vā ānentehi. Saṅgāyitabbanti	375	
PA_tika-s01_03t:375_4	sammadeva gāyitabbaṃ kathetabbaṃ, taṃ pana saṅgāyanaṃ vācanāmaggoti āha “vācetabba”nti.	375	
PA_tika-s01_03t:376_0	178. Tassa vā bhāsiteti tassa bhikkhuno bhāsite atthe ceva byañjane ca. Atthamicchāgahaṇaropanāni	376	
PA_tika-s01_03t:376_1	yathā honti, taṃ dassetuṃ “cattāro satipaṭṭhānā”tiādi vuttaṃ. Ārammaṇaṃ “satipaṭṭhāna”nti	376	
PA_tika-s01_03t:376_2	gaṇhāti, na satiyeva “satipaṭṭhāna”nti. “Satipaṭṭhānānī”ti byañjanaṃ ropeti tasmiṃ	376	
PA_tika-s01_03t:376_3	atthe, na “satipaṭṭhānā”ti. Upapannatarānīti yuttatarāni. Allīnatarānīti siliṭṭhatarāni.	376	
PA_tika-s01_03t:376_4	Yā cevāti liṅgavipallāsena vuttaṃ, vibhattilopena vā. Puna yā cevāti liṅgavipallāseneva	376	
PA_tika-s01_03t:376_5	niddeso. Neva ussādetabboti na ukkaṃsetabbo virajjhitvā vuttattā. Na apasādetabboti	376	
PA_tika-s01_03t:376_6	na santajjetabbo vivādapariharaṇatthaṃ. Dhāraṇatthanti upadhāraṇatthaṃ sallakkhaṇatthaṃ.	376	
PA_tika-s01_03t:377_0	181. Atthena upetanti aviparītena atthena upetaṃ taṃ “ayamettha attho”ti upecca paṭijānitvā	377	
PA_tika-s01_03t:377_1	ṭhitaṃ. Tathārūpo ca tassa bujjhitā nāma hotīti āha “atthassa viññātāra”nti. Evametaṃ	377	
PA_tika-s01_03t:377_2	bhikkhuṃ pasaṃsathāti vuttanayena dhammabhāṇakaṃ amuṃ bhikkhuṃ “evaṃ lābhā no āvuso”tiādiākārena	377	
PA_tika-s01_03t:377_3	pasaṃsatha. Idānissa pasaṃsabhāvaṃ dassetuṃ “eso hī”tiādi vuttaṃ. Esāti pariyattidhammassa	377	
PA_tika-s01_03t:377_4	satthukiccakaraṇato, tattha cassa sammadeva avaṭṭhitabhāvato “buddho nāma esā”ti	377	
PA_tika-s01_03t:377_5	vutto. “Lābhā no”tiādinā cassa bhikkhūnaṃ piyagarubhāvaṃ vibhāvento satthā taṃ attano	377	
PA_tika-s01_03t:377_6	ṭhāne ṭhapesīti vutto.	377	
PA_tika-s01_03t:378	Paccayānuññātakāraṇādivaṇṇanā	37	
PA_tika-s01_03t:379_0	182. Tatopi uttaritaranti yā pubbe sammāpaṭipannassa bhikkhuno pasaṃsanavasena “idha	379	
PA_tika-s01_03t:379_1	pana cunda satthā ca hoti sammāsambuddho”tiādinā pavattitadesanāya upari “idha cunda	379	
PA_tika-s01_03t:379_2	satthā ca loke udapādī”tiādinā desanā vaḍḍhitā. Tatopi uttaritaraṃ savisesaṃ desanaṃ	379	
PA_tika-s01_03t:379_3	vaḍḍhento “paccayahetū”tiādimāha. Tattha paccayahetūti paccayasaṃvattanahetu. Uppajjanakā	379	
PA_tika-s01_03t:379_4	āsavāti paccayānaṃ pariyesanahetu ceva paribhogahetu ca uppajjanakā kāmāsavādayo.	379	
PA_tika-s01_03t:379_5	Tesaṃ diṭṭhadhammikānaṃ āsavānaṃ “idha, bhikkhave, ariyasāvako micchāājīvaṃ pahāya	379	
PA_tika-s01_03t:379_6	sammāājīvena jīvitaṃ kappetī”ti “idha, bhikkhave, bhikkhu paṭisaṅkhā yoniso cīvaraṃ	379	
PA_tika-s01_03t:379_7	paṭisevatī”tiādinā ca sammāpaṭipattiṃ upadisanto bhagavā paṭighātāya dhammaṃ deseti	379	
PA_tika-s01_03t:379_8	nāma. “Yo tumhesu pāḷiyā atthabyañjanāni micchā gaṇhāti, so neva ussādetabbo, na	379	
PA_tika-s01_03t:379_9	apasādetabbo, sādhukaṃ saññāpetabbo tasseva atthassa nisantiyā”ti evaṃ pariyattidhamme	379	
PA_tika-s01_03t:379_10	micchāpaṭipanne sammāpaṭipattiyaṃ bhikkhū niyojento bhagavā bhaṇḍanahetu uppajjanakānaṃ	3791	
PA_tika-s01_03t:379_11	samparāyikānaṃ āsavānaṃ paṭighātāya dhammaṃ deseti nāma. Yathā te na pavisantīti	3791	
PA_tika-s01_03t:379_12	te āsavā attano cittasantānaṃ yathā na otaranti. Mūlaghātena paṭihananāyāti yathā	3791	
PA_tika-s01_03t:379_13	mūlaghāto hoti, evaṃ mūlaghātavasena pajahanāya. Tanti cīvaraṃ. Yathā cīvaraṃ idamatthikatameva	3791	
PA_tika-s01_03t:379_14	upādāya anuññātaṃ, evaṃ piṇḍapātādayopi.	3791	
PA_tika-s01_03t:380	Sukhallikānuyogādivaṇṇanā	38	
PA_tika-s01_03t:381	183. Sukhitanti sañjātasukhaṃ. Pīṇitanti dhātaṃ suhitaṃ. Tathābhūto pana yasmā thūlasarīro hoti, tasmā “thūlaṃ karotī”ti vuttaṃ.	38	
PA_tika-s01_03t:382_0	186. Naṭhitasabhāvāti anavaṭṭhitasabhāvā, evarūpāya kathāya anavaṭṭhānabhāvato sabhāvopi	382	
PA_tika-s01_03t:382_1	tesaṃ anavaṭṭhitoti adhippāyo. Tenāha “jivhā no atthī”tiādi. Kāmaṃ “pañcahi cakkhūhī”ti	382	
PA_tika-s01_03t:382_2	vuttaṃ, aggahitaggahaṇena pana cattāri cakkhūni veditabbāni. Sabbaññutaññāṇañhi samantacakkhūti.	382	
PA_tika-s01_03t:382_3	Tassa vā ñeyyadhammesu jānanavasena pavattiṃ upādāya “jānatā”ti vuttaṃ. Hatthāmalakaṃ	382	
PA_tika-s01_03t:382_4	viya paccakkhato dassanavasena pavattiṃ upādāya “passatā”ti vuttaṃ. Nemaṃ vuccati	382	
PA_tika-s01_03t:382_5	thambhādīhi anupaviṭṭhabhūmippedesoti āha “gambhīrabhūmiṃ anupaviṭṭho”ti. Suṭṭhu	382	
PA_tika-s01_03t:382_6	nikhātoti bhūmiṃ nikhanitvā sammadeva ṭhapito. Tasminti khīṇāsave. Anajjhācāro acalo	382	
PA_tika-s01_03t:382_7	asampavedhī, yasmā ajjhācāro setughāto khīṇāsavānaṃ. Sotāpannādayoti ettha ādi-saddena	382	
PA_tika-s01_03t:382_8	gahitesu anāgāmino tāva navasupi ṭhānesu khīṇāsavā viya abhabbā, sotāpannasakadāgāmino	382	
PA_tika-s01_03t:382_9	pana “tatiyapañcamaṭṭhānesu abhabbā”ti na vattabbā, itaresu sattasu ṭhānesu abhabbāva.	382	
PA_tika-s01_03t:383	Pañhabyākaraṇavaṇṇanā	38	
PA_tika-s01_03t:384_0	187. Gihibyañjanenāti gihiliṅgena. Khīṇāsavo pana gihibyañjanena arahattaṃ pattopi	384	
PA_tika-s01_03t:384_1	na tiṭṭhati vivekaṭṭhānassa abhāvāti adhippāyo. Tassa vasenāti bhummadevattabhāve	384	
PA_tika-s01_03t:384_2	ṭhatvā arahattappattassa vasena. Ayaṃ pañhoti “abhabbo so nava ṭhānāni ajjhācaritu”nti	384	
PA_tika-s01_03t:384_3	ayaṃ pañho āgato itarassa pabbajjāya, parinibbānena vā abhabbatāya avuttasiddhattā.	384	
PA_tika-s01_03t:384_4	Yadi evaṃ kathaṃ bhikkhugahaṇanti āha “bhinnadosattā”tiādi. Aparicchedanti apariyantaṃ,	384	
PA_tika-s01_03t:384_5	tayidaṃ suvipulanti āha “mahanta”nti. Ñeyyassa hi vipulatāya ñāṇassa vipulatā veditabbā,	384	
PA_tika-s01_03t:384_6	etena “apariccheda”nti vuccamānampi ñeyyaṃ satthu ñāṇassa vasena paricchedamevāti	384	
PA_tika-s01_03t:384_7	dassitaṃ hoti. Vuttañhetaṃ “ñāṇapariyantikaṃ neyya”nti anāgate apaññāpananti anāgate	384	
PA_tika-s01_03t:384_8	visaye ñāṇassa apaññāpanaṃ. “Paccakkhaṃ viya katvā”ti kasmā viya-saddaggahaṇaṃ kataṃ,	384	
PA_tika-s01_03t:384_9	nanu buddhānaṃ sabbampi ñāṇaṃ attano visayaṃ paccakkhameva katvā pavattati ekappamāṇabhāvatoti?	384	
PA_tika-s01_03t:384_10	Saccametaṃ, “akkha”nti pana cakkhādiindriyaṃ vuccati, taṃ akkhaṃ pati vattatīti cakkhādinissitaṃ	3841	
PA_tika-s01_03t:384_11	viññāṇaṃ, tassa ca ārammaṇaṃ “paccakkha”nti loke niruḷhametanti taṃ nidassanaṃ katvā	3841	
PA_tika-s01_03t:384_12	dassento “paccakkhaṃ viya katvā”ti avoca, na pana bhagavato ñāṇassa appaccakkhākārena	3841	
PA_tika-s01_03t:384_13	pavattanato. Tathā hi vadanti –	3841	
PA_tika-s01_03t:385	“Āvibhūtaṃ pakāsanaṃ, anupaddutacetasaṃ;	38	
PA_tika-s01_03t:386	Atītānāgate ñāṇaṃ, paccakkhānaṃ vasissatī”ti.	38	
PA_tika-s01_03t:387_0	Aññattha vihitakenāti aññasmiṃ visaye pavattitena. Saṅgāhetabbanti samaṃ katvā kathayitabbaṃ,	387	
PA_tika-s01_03t:387_1	kathanaṃ pana paññāpanaṃ nāma hotīti paññāpetabbanti attho vutto. Tādisanti satataṃ	387	
PA_tika-s01_03t:387_2	samitaṃ pavattakaṃ. Ñāṇaṃ nāma natthīti āvajjanena vinā ñāṇuppattiyā asambhavato.	387	
PA_tika-s01_03t:387_3	Ekākārena ca ñāṇe pavattamāne nānākārassa visayassa avabodho na siyā. Athāpi siyā,	387	
PA_tika-s01_03t:387_4	anirupitarūpeneva avabodho siyā, tena ca ñāṇaṃ ñeyyaṃ aññātasadisameva siyā. Na hi	387	
PA_tika-s01_03t:387_5	“idaṃ ta”nti vivekena anavabuddho attho ñāto nāma hoti, tasmā “carato ca tiṭṭhato	387	
PA_tika-s01_03t:387_6	cā”tiādi bālalāpanamattaṃ. Tenāha “yathariva bālā abyattā, evaṃ maññantī”ti.	387	
PA_tika-s01_03t:388_0	Satiṃ anussaratīti satānusāri, satiyānuvattanavasena pavattañāṇaṃ. Tenāha “pubbenivāsānussatisampayuttaka”nti.	388	
PA_tika-s01_03t:388_1	Ñāṇaṃ pesesīti ñāṇaṃ pavattesi. Sabbatthakameva ñeyyāvaraṇassa suppahīnattā appaṭihataṃ	388	
PA_tika-s01_03t:388_2	anivāritaṃ ñāṇaṃ gacchati pavattaticceva attho. “Bodhi vuccati catūsu maggesu ñāṇa”nti	388	
PA_tika-s01_03t:388_3	vacanato catumaggañāṇaṃ bodhi, tato tassa adhigatattā uppajjanakaṃ paccavekkhaṇañāṇaṃ	388	
PA_tika-s01_03t:388_4	“bodhijaṃ ñāṇaṃ uppajjatī”ti vuttaṃ. Bodhijaṃ bodhimūle jātaṃ catumaggañāṇaṃ, tañca	388	
PA_tika-s01_03t:388_5	kho anāgataṃ ārabbha uddissa tassa appavattiatthaṃ tathāgatassa uppajjati tassa uppannattā	388	
PA_tika-s01_03t:388_6	āyatiṃ punabbhavābhāvato. Kathaṃ tathāgato anāgatamaddhānaṃ ārabbha atīrakaṃ ñāṇadassanaṃ	388	
PA_tika-s01_03t:388_7	paññāpetīti? Atītassa pana addhuno mahantatāya atīrakaṃ ñāṇadassanaṃ tattha paññāpetīti	388	
PA_tika-s01_03t:388_8	ko ettha virodho. Titthiyā pana imamatthaṃ yāthāvato ajānantā – “tayidaṃ kiṃ su,	388	
PA_tika-s01_03t:388_9	tayidaṃ kathaṃsū”ti attano aññāṇameva pākaṭaṃ karonti. Tasmā bhagavatā sasantatipariyāpannadhammappavattiṃ	388	
PA_tika-s01_03t:388_10	sandhāya “aññavihitakaṃ ñāṇadassana”ntiādi vuttaṃ. Itaraṃ pana sandhāya vuccamāne	3881	
PA_tika-s01_03t:388_11	sati tathārūpe payojane anāgatampi addhānaṃ ārabbha atīrakameva ñāṇadassanaṃ paññāpeyya	3881	
PA_tika-s01_03t:388_12	bhagavāti anatthasaṃhitanti ayamettha atthoti āha “na idhalokatthaṃ vā paralokatthaṃ	3881	
PA_tika-s01_03t:388_13	vā nissita”nti. Yaṃ pana sattānaṃ anatthāvahattā anatthasaṃhitaṃ, tattha setughāto	3881	
PA_tika-s01_03t:388_14	tathāgatassa. “Bhāratayuddhasītāharaṇasadisa”nti iminā tassā kathāya yebhuyyena abhūtatthataṃ	3881	
PA_tika-s01_03t:388_15	dīpeti. Sahetukanti ñāpakena hetunā sahetukaṃ. So pana hetu yena nidassanena sādhīyati,	3881	
PA_tika-s01_03t:388_16	taṃ tassa kāraṇanti tena sakāraṇaṃ katvā. Yathā hi paṭiññātatthasādhanato hetu, evaṃ	3881	
PA_tika-s01_03t:388_17	sādhakaṃ nidassananti. Yuttapattakāleyevāti yuttānaṃ pattakāle eva. Ye hi veneyyā	3881	
PA_tika-s01_03t:388_18	tassā kathāya yuttā anucchavikā, tesaṃyeva yojane sandhāya vā kathāya patto upakārāvaho	3881	
PA_tika-s01_03t:388_19	kālo, tadā eva kathetīti attho.	3881	
PA_tika-s01_03t:389_0	188. “Tathā tatheva gadanato”ti iminā “tathāgato”ti āmeḍitalopenāyaṃ niddesoti dasseti.	389	
PA_tika-s01_03t:389_1	Tathā tathevāti ca dhammaatthasabhāvānurūpaṃ, veneyyajjhāsayānurūpañcāti adhippāyo.	389	
PA_tika-s01_03t:389_2	Diṭṭhanti rūpāyatanaṃ daṭṭhabbato, tena yaṃ diṭṭhaṃ, yaṃ dissati, yaṃ dakkhati, yaṃ	389	
PA_tika-s01_03t:389_3	sati samavāye passeyyaṃ, taṃ sabbaṃ “diṭṭhaṃ” tveva gahitaṃ kālavisesassa anāmaṭṭhabhāvato.	389	
PA_tika-s01_03t:389_4	“Suta”ntiādīsupi eseva nayo. Sutanti saddāyatanaṃ sotabbato. Mutanti sanissayena	389	
PA_tika-s01_03t:389_5	ghānādiindriyena sayaṃ patvā pāpuṇitvā gahetabbaṃ. Tenāha “patvā gahetabbato”ti.	389	
PA_tika-s01_03t:389_6	Viññātanti vijānitabbaṃ, taṃ pana diṭṭhādivinimuttaṃ viññeyyanti āha “sukhadukkhādidhammāyatana”nti.	389	
PA_tika-s01_03t:389_7	Pattanti yathā tathā pattaṃ, hatthagataṃ adhigatanti attho. Tenāha “pariyesitvā vā	389	
PA_tika-s01_03t:389_8	apariyesitvā vā”ti. Pariyesitanti pattiyāmatthaṃ pariyiṭṭhaṃ, taṃ pana pattaṃ vā	389	
PA_tika-s01_03t:389_9	siyā appattaṃ vā ubhayathāpi pariyesitamevāti āha “pattaṃ vā appattaṃ vā”ti. Padadvayenāpi	389	
PA_tika-s01_03t:389_10	dvippakārampi pattaṃ, dvippakārampi pariyesitaṃ, tena tena pakārena tathāgatena abhisambuddhanti	3891	
PA_tika-s01_03t:389_11	dasseti. Cittena anusañcaritanti copanaṃ apāpetvā citteneva anusaṃcaritaṃ, parivitakkitanti	3891	
PA_tika-s01_03t:389_12	attho. Pītakanti ādīti ādi-saddena lohitakaodātādi sabbaṃ rūpārammaṇavibhāgaṃ saṅgaṇhāti.	3891	
PA_tika-s01_03t:389_13	Sumanoti rāgavasena, lobhavasena, saddhādivasena vā sumano. Dummanoti byāpādavitakkavasena,	3891	
PA_tika-s01_03t:389_14	vihiṃsāvitakkavasena vā dummano. Majjhattoti aññāṇavasena vā ñāṇavasena vā majjhatto.	3891	
PA_tika-s01_03t:389_15	Eseva nayo sabbattha. Tattha tattha ādi-saddena saṅkhasaddo paṇavasaddo, pattagandho	3891	
PA_tika-s01_03t:389_16	pupphagandho, pattaraso phalaraso, upādinnaṃ anupādinnaṃ, majjhattavedanā kusalakammaṃ	3891	
PA_tika-s01_03t:389_17	akusalakammanti evaṃ ādīnaṃ saṅgaho daṭṭhabbo.	3891	
PA_tika-s01_03t:390_0	Appattanti ñāṇena asampattaṃ, aviditanti attho. Tenāha “ñāṇena asacchikata”nti. Tatheva	390	
PA_tika-s01_03t:390_1	gatattāti tatheva ñātattā abhisambuddhattā. Gata-saddena ekatthaṃ buddhiatthanti	390	
PA_tika-s01_03t:390_2	attho. “Gatiatthā hi dhātavo buddhiatthā bhavantī”ti akkharacintakā.	390	
PA_tika-s01_03t:391	Abyākataṭṭhānādivaṇṇanā	39	
PA_tika-s01_03t:392_0	189. “Asamataṃ kathetvā”ti vatvā samopi nāma koci natthi, kuto uttaritaroti dassetuṃ	392	
PA_tika-s01_03t:392_1	“anuttarata”nti vuttaṃ. Sā panāyaṃ asamatā, anuttaratā ca sabbaññutaṃ pūretvā ṭhitāti	392	
PA_tika-s01_03t:392_2	dassetuṃ “sabbaññuta”nti vuttaṃ. Sā sabbaññutā saddhammavaracakkavattibhāvena loke	392	
PA_tika-s01_03t:392_3	pākaṭā jātāti dassetuṃ “dhammarājabhāvaṃ kathetvā”ti vuttaṃ. Tathā sabbaññubhāvena	392	
PA_tika-s01_03t:392_4	ca satthā imesu diṭṭhigatavipallāsesu evaṃ paṭipajjatīti dassento “idānī”tiādimāha.	392	
PA_tika-s01_03t:392_5	Tattha sīhanādanti abhītanādaṃ seṭṭhanādaṃ. Seṭṭhanādo hesa, yadidaṃ ṭhapanīyassa	392	
PA_tika-s01_03t:392_6	pañhassa ṭhapanīyabhāvadassanaṃ. Ṭhapanīyatā cassa pāḷiāruḷhā eva “na heta”ntiādinā.	392	
PA_tika-s01_03t:392_7	Yathā upacitakammakilesena itthattaṃ āgantabbaṃ, tathā naṃ āgatoti tathāgato, satto.	392	
PA_tika-s01_03t:392_8	Tathā hi so rūpādīsu satto visattoti katvā “satto”ti ca vuccati. Itthattanti ca paṭiladdhattā	392	
PA_tika-s01_03t:392_9	tathā paccakkhabhūto attabhāvoti veditabbo.	392	
PA_tika-s01_03t:393_0	“Atthasaṃhitaṃ na hotī”ti iminā ubhayattha vidhuratādassanena niratthakavippalāpataṃ	393	
PA_tika-s01_03t:393_1	tassa vādassa vibhāveti, ubhayalokatthavidhurampi samānaṃ “kiṃ nu kho vivaṭṭanissita”nti	393	
PA_tika-s01_03t:393_2	koci āsaṅkeyyāti tadāsaṅkānivattanatthaṃ “na ca dhammasaṃhita”nti vuttaṃ. Tenāha	393	
PA_tika-s01_03t:393_3	“navalokuttaradhammanissitaṃ na hotī”ti. Yadipi taṃ na vivaṭṭogataṃ hoti, vivaṭṭassa	393	
PA_tika-s01_03t:393_4	pana adhiṭṭhānabhūtaṃ nu khoti koci āsaṅkeyyāti tadāsaṅkānivattanatthaṃ “na ādibrahmacariyaka”ntiādi vuttaṃ.	393	
PA_tika-s01_03t:394_0	190. Kāmaṃ taṇhāpi dukkhasabhāvattā “dukkha”nti byākātabbā, pabhavabhāvena pana sā	394	
PA_tika-s01_03t:394_1	tato visuṃ kātabbāti “taṇhaṃ ṭhapetvā”ti vuttaṃ. Tenāha “tasseva dukkhassa pabhāvikā”tiādi.	394	
PA_tika-s01_03t:394_2	Nanu ca avijjādayopi dukkhassa samudayoti? Saccaṃ samudayo, tassā pana kammassa vicittabhāvahetuto,	394	
PA_tika-s01_03t:394_3	dukkhuppādane visesapaccayabhāvato ca sātisayo samudayaṭṭhoti sā eva suttesu tathā	394	
PA_tika-s01_03t:394_4	vuttā. Tenāha “taṇhā dukkhasamudayoti byākata”nti. Ubhinnaṃ appavattīti dukkhasamudayānaṃ	394	
PA_tika-s01_03t:394_5	appavattinimittaṃ. “Dukkhaparijānano”tiādi maggakiccadassanaṃ, tena maggassa bhāvanatthopi	394	
PA_tika-s01_03t:394_6	atthato dassitovāti daṭṭhabbaṃ. Na hi bhāvanābhisamayena vinā pariññābhisamayādayo	394	
PA_tika-s01_03t:394_7	sambhavantīti. Saccavavatthāpanaṃ appamādapaṭipattibhāvato asammohakalyāṇakittisaddādinimittatāya	394	
PA_tika-s01_03t:394_8	yathā sātisayaṃ idhalokatthāvahaṃ, evaṃ yāva ñāṇassa tikkhavisadabhāvappattiyā abhāvena	394	
PA_tika-s01_03t:394_9	navalokuttaradhammasampāpakaṃ na hoti, tāva tattha tattha sampattibhave abbhudayasampatti	394	
PA_tika-s01_03t:394_10	anugatameva siyāti vuttaṃ “etaṃ idhalokaparalokatthanissita”nti. Navalokuttaradhammanissitanti	3941	
PA_tika-s01_03t:394_11	navavidhampi lokuttaradhammaṃ nissāya pavattaṃ tadadhigamūpāyabhāvato. Yasmā saccasambodhaṃ	3941	
PA_tika-s01_03t:394_12	uddissa sāsanabrahmacariyaṃ vussati, na aññadatthaṃ, tasmā etaṃ saccavavatthāpanaṃ	3941	
PA_tika-s01_03t:394_13	“ādipadhāna”nti vuttaṃ paṭhamataraṃ citte ādātabbato.	3941	
PA_tika-s01_03t:395	Pubbantasahagatadiṭṭhinissayavaṇṇanā	39	
PA_tika-s01_03t:396_0	191. Taṃ mayā byākatamevāti taṃ mayā tathā byākatameva, byākātabbaṃ nāma mayā abyākataṃ	396	
PA_tika-s01_03t:396_1	natthīti byākaraṇāvekallena attano dhammasudhammatāya buddhasubuddhataṃ vibhāveti.	396	
PA_tika-s01_03t:396_2	Tenāha “sīhanādaṃ nadanto”ti. Purimuppannā diṭṭhiyo aparāparuppannānaṃ diṭṭhīnaṃ	396	
PA_tika-s01_03t:396_3	avassayā hontīti “diṭṭhiyova diṭṭhinissayā”ti vuttaṃ. Diṭṭhigatikāti diṭṭhigatiyo,	396	
PA_tika-s01_03t:396_4	diṭṭhippavattiyoti attho. Idameva dassanaṃ saccanti “sassato attā ca loko cā”ti idameva	396	
PA_tika-s01_03t:396_5	dassanaṃ saccaṃ amoghaṃ aviparītaṃ. Aññesaṃ vacanaṃ moghanti “asassato attā ca loko	396	
PA_tika-s01_03t:396_6	cā”ti evamādikaṃ aññesaṃ samaṇabrāhmaṇānaṃ vacanaṃ moghaṃ tucchaṃ, micchāti attho.	396	
PA_tika-s01_03t:396_7	Na sayaṃ kātabboti asayaṃkāroti āha “asayaṃkato”ti, yādicchikattāti adhippāyo.	396	
PA_tika-s01_03t:397_0	192. Atthi khoti ettha kho-saddo pucchāyaṃ, atthi nūti ayamettha atthoti āha “atthi	397	
PA_tika-s01_03t:397_1	kho idaṃ āvuso vuccatī”tiādi. Āvuso yaṃ tumhehi “sassato attā ca loko cā”ti vuccati,	397	
PA_tika-s01_03t:397_2	idamatthi kho idaṃ vācāmattaṃ, no natthi, tasmā vācāvatthumattato tassa yaṃ kho te	397	
PA_tika-s01_03t:397_3	evamāhaṃsu “idameva saccaṃ moghaṃ añña”nti, taṃ tesaṃ nānujānāmīti evamettha attho	397	
PA_tika-s01_03t:397_4	ca yojanā ca veditabbā. Yaṃ panettha vattabbaṃ, taṃ brahmajālaṭīkāyaṃ vuttameva.	397	
PA_tika-s01_03t:397_5	Diṭṭhipaññattiyāti diṭṭhiyā paññāpane “evaṃ esā diṭṭhi uppannā”ti tassā diṭṭhiyā	397	
PA_tika-s01_03t:397_6	samudayato, atthaṅgamato, assādato, ādīnavato, nissaraṇato ca yāthāvato paññāpane.	397	
PA_tika-s01_03t:397_7	Aviparītavuttiyā samena ñāṇena samaṃ kañci neva samanupassāmi. Adhipaññattīti abhiññeyyadhammapaññāpanā.	397	
PA_tika-s01_03t:397_8	Yaṃ ajānantā bāhirakā diṭṭhipaññattiyeva allīnāti tañca paññattito ajānantā thāmasā	397	
PA_tika-s01_03t:397_9	parāmāsā abhinivissa voharanti. Ettha ca yāyaṃ “diṭṭhipaññatti nāmā”ti vuttā diṭṭhiyā	397	
PA_tika-s01_03t:397_10	diṭṭhigatikehi evaṃ gahitatāya vibhāvanā, tattha ca bhagavato uttaritaro nāma koci	3971	
PA_tika-s01_03t:397_11	natthi, svāyamattho brahmajāle vibhāvito eva. “Adhipaññattī”ti vuttā pana vibhāviyamānā	3971	
PA_tika-s01_03t:397_12	lokassa nibbidāhetubhāvena bahulīkārāti tassā vasena bhagavā anuttarabhāvaṃ pavedento	3971	
PA_tika-s01_03t:397_13	‘neva attanā samasamaṃ samanupassāmī’ti sīhanādaṃ nadī”ti keci. Aṭṭhakathāyaṃ pana	3971	
PA_tika-s01_03t:397_14	“yañca vuttaṃ ‘paññattiyā’ti yañca ‘adhipaññattī’ti, ubhayametaṃ atthato eka”nti	3971	
PA_tika-s01_03t:397_15	“idha pana paññattiyāti etthāpi paññatti ceva adhipaññatti ca adhippetā, adhipaññattīti	3971	
PA_tika-s01_03t:397_16	etthāpī”ti ca vuttā, ubhayassapi vasenettha bhagavā sīhanādaṃ nadīti viññāyati. Ubhayaṃ	3971	
PA_tika-s01_03t:397_17	petaṃ atthato ekanti ca paññattibhāvasāmaññaṃ sandhāya vuttaṃ, na bhedābhāvato. Tenāha	3971	
PA_tika-s01_03t:397_18	“bhedato hī”tiādi. Khandhapaññattīti khandhānaṃ “khandhā”ti paññāpanā dassanā pakāsanā	3971	
PA_tika-s01_03t:397_19	ṭhapanā nikkhipanā. “Ācikkhati dasseti paññāpeti paṭṭhapetī”ti āgataṭṭhāne hi paññāpanā	3971	
PA_tika-s01_03t:397_20	dassanā pakāsanā paññatti nāma, “supaññattaṃ mañcapīṭha”nti āgataṭṭhāne ṭhapanā nikkhipanā	3972	
PA_tika-s01_03t:397_21	paññatti nāma, idha ubhayampi yujjati.	3972	
PA_tika-s01_03t:398	Diṭṭhinissayappahānavaṇṇanā	39	
PA_tika-s01_03t:399_0	196. Pajahanatthanti accantāya paṭinissajjanatthaṃ. Yasmā tena pajahanena sabbe diṭṭhinissayā	399	
PA_tika-s01_03t:399_1	sammadeva atikkantā honti vītikkantā, tasmā “samatikkamāyāti tasseva vevacana”nti	399	
PA_tika-s01_03t:399_2	avoca. Na kevalaṃ satipaṭṭhānā kathitamattā, atha kho veneyyasantāne patiṭṭhāpitāti	399	
PA_tika-s01_03t:399_3	dassetuṃ “desitā”ti vatvā “paññattā”ti vuttanti āha “desitāti kathitā. Paññattāti	399	
PA_tika-s01_03t:399_4	ṭhapitā”ti. Idāni satipaṭṭhānadesanāya diṭṭhinissayānaṃ ekantikaṃ pahānāvahabhāvaṃ	399	
PA_tika-s01_03t:399_5	dassetuṃ “satipaṭṭhānabhāvanāya hī”tiādi vuttaṃ. Tattha satipaṭṭhānabhāvanāyāti iminā	399	
PA_tika-s01_03t:399_6	tesaṃ bhāvanāya eva nesaṃ pahānaṃ, desanā pana tadupanissayabhāvato tathā vuttāti	399	
PA_tika-s01_03t:399_7	dasseti. Sesaṃ sabbaṃ suviññeyyamevāti.	399	
PA_tika-s01_03t:400	Pāsādikasuttavaṇṇanāya līnatthappakāsanā.	40	
PA_tika-s01_03t:401	7. Lakkhaṇasuttavaṇṇanā	40	
PA_tika-s01_03t:402	Dvattiṃsamahāpurisalakkhaṇavaṇṇanā	40	
PA_tika-s01_03t:403_0	199. Abhinīhārādiguṇamahattena mahanto purisoti mahāpuriso, so lakkhīyati etehīti	403	
PA_tika-s01_03t:403_1	mahāpurisalakkhaṇāni. Taṃ mahāpurisaṃ byañjayanti pakāsentīti mahāpurisabyañjanāni.	403	
PA_tika-s01_03t:403_2	Mahāpuriso nimīyati anumīyati etehīti mahāpurisanimittāni. Tenāha “ayaṃ…pe… kāraṇānī”ti.	403	
PA_tika-s01_03t:404_0	200. Dhārentīti lakkhaṇapāṭhaṃ dhārenti, tena lakkhaṇāni te sarūpato jānanti, na	404	
PA_tika-s01_03t:404_1	pana samuṭṭhānatoti dasseti. Tenāha “no ca kho”tiādi, tena anaññasādhāraṇametaṃ,	404	
PA_tika-s01_03t:404_2	yadidaṃ mahāpurisalakkhaṇānaṃ kāraṇavibhāvananti dasseti. Kasmā āhāti yathāvuttassa	404	
PA_tika-s01_03t:404_3	suttassa samuṭṭhānakāraṇaṃ pucchati, ācariyo “aṭṭhuppattiyā anurūpattā”ti vatvā tamevassa	404	
PA_tika-s01_03t:404_4	aṭṭhuppattiṃ vitthārato dassetuṃ “sā panā”tiādimāha. Sabbapāliphulloti sabbaso samantato	404	
PA_tika-s01_03t:404_5	vikasitapuppho. Vikasanameva hi pupphassa nipphatti. Pāricchattako viyāti anussavaladdhamattaṃ	404	
PA_tika-s01_03t:404_6	gahetvā vadanti. Uppajjatīti labbhati, nibbattatīti attho.	404	
PA_tika-s01_03t:405_0	Yena kammenāti yena kusalakammunā. Yaṃ nibbattanti yaṃ yaṃ lakkhaṇaṃ nibbattaṃ. Dassanatthanti	405	
PA_tika-s01_03t:405_1	tassa tassa kusalakammassa sarūpato, kiccato, pavattiākāravisesato, paccayato, phalavisesato	405	
PA_tika-s01_03t:405_2	ca dassanatthaṃ, eteneva paṭipāṭiyā uddiṭṭhānaṃ lakkhaṇānaṃ asamuddesakāraṇavibhāvanāya	405	
PA_tika-s01_03t:405_3	kāraṇaṃ dīpitaṃ hoti samānakāraṇānaṃ lakkhaṇānaṃ ekajjhaṃ kāraṇadassanavasenassa	405	
PA_tika-s01_03t:405_4	pavattattā. Evamāhāti “bāhirakāpi isayo dhārentī”tiādinā iminā iminā pakārena āha.	405	
PA_tika-s01_03t:406	Suppatiṭṭhitapādatālakkhaṇavaṇṇanā	40	
PA_tika-s01_03t:407_0	201. “Purimaṃ jātinti purimāyaṃ jātiyaṃ, bhummatthe etaṃ upayogavacana”nti vadanti.	407	
PA_tika-s01_03t:407_1	“Pubbe nivutthakkhandhasantāne ṭhito”ti vacanato accantasaṃyoge vā upayogavacanaṃ.	407	
PA_tika-s01_03t:407_2	Yattha yattha hi jātiyaṃ mahāsatto puññakammaṃ kātuṃ ārabhati, ārabhato paṭṭhāya	407	
PA_tika-s01_03t:407_3	accantameva tattha puññakammappasuto hoti. Tenāha “daḷhasamādāno”tiādi. Sesapadadvayepi	407	
PA_tika-s01_03t:407_4	eseva nayo. Nivutthakkhandhā “jātī”ti vuttā khandhavinimuttāya jātiyā abhāvato, nibbattilakkhaṇassa	407	
PA_tika-s01_03t:407_5	ca vikārassa idha anupayujjanato. Jātavasenāti jāyanavasena. “Tathā”ti iminā “pubbe	407	
PA_tika-s01_03t:407_6	nivutthakkhandhā”ti imaṃ padaṃ upasaṃharati. Bhavanavasenāti paccayato nibbattanavasena.	407	
PA_tika-s01_03t:407_7	Nivutthavasenāti nivusitatāvasena. Ālayaṭṭhenāti āvasitabhāvena. Nivāsattho hi niketattho.	407	
PA_tika-s01_03t:408_0	Tatthāti devalokādimhi. Ādi-saddena ekaccaṃ tiracchānayoniṃ saṅgaṇhāti. Na sukaranti	408	
PA_tika-s01_03t:408_1	devagatiyā ekantasukhatāya, duggatiyā ekantadukkhatāya, dukkhabahulatāya ca puññakiriyāya	408	
PA_tika-s01_03t:408_2	okāso na sulabharūpo paccayasamavāyassa dullabhabhāvato, uppajjamānā ca sā uḷārā,	408	
PA_tika-s01_03t:408_3	vipulā ca na hotīti gativasenāpi khettavisesatā icchitabbā “tiracchānagate dānaṃ	408	
PA_tika-s01_03t:408_4	datvā sataguṇā dakkhiṇā pāṭikaṅkhitabbā, puthujjanadussīle dānaṃ datvā sahassaguṇā	408	
PA_tika-s01_03t:408_5	dakkhiṇā pāṭikaṅkhitabbā”ti vacanato. Manussagatiyā pana sukhabahulatāya puññakiriyāya	408	
PA_tika-s01_03t:408_6	okāso sulabharūpo paccayasamavāyassa ca yebhuyyena sulabhabhāvato. Yañca tattha dukkhaṃ	408	
PA_tika-s01_03t:408_7	uppajjati, tampi visesato puññakiriyāya upanissayo hoti, dukkhūpanisā saddhāti. Yathā	408	
PA_tika-s01_03t:408_8	hi ayoghanena satthake nipphādiyamāne tassa ekantato aggimhi tāpanaṃ, udakena vā	408	
PA_tika-s01_03t:408_9	temanaṃ chedanakiriyāsamatthatāya na visesapaccayo, tāpetvā pana samānayogato udakatemanaṃ	408	
PA_tika-s01_03t:408_10	tassā visesapaccayo, evameva sattasantānassa ekantadukkhasamaṅgitā dukkhabahulatā	4081	
PA_tika-s01_03t:408_11	ekantasukhasamaṅgitā sukhabahulatā ca puññakiriyāsamatthatāya na visesapaccayo, sati	4081	
PA_tika-s01_03t:408_12	pana samānayogato dukkhasantāpane, sukhumabrūhane ca laddhūpanissayā puññakiriyā	4081	
PA_tika-s01_03t:408_13	samatthatāya sambhavati, tathā sati uppajjamānā puññakiriyā mahājutikā mahāvipphārā	4081	
PA_tika-s01_03t:408_14	paṭipakkhacchedanasamatthā hoti. Tasmā manussabhāvo puññakiriyāya visesapaccayo.	4081	
PA_tika-s01_03t:408_15	Tena vuttaṃ “tattha na sukaraṃ, manussabhūtasseva sukara”nti.	4081	
PA_tika-s01_03t:409_0	Atha “manussabhūtassā”ti ettha ko vacanattho? “Manassa ussannatāya manussāti, sūrabhāvasatimantatābrahmacariyayogyatādiguṇavasena	409	
PA_tika-s01_03t:409_1	upacitamanakā ukkaṭṭhaguṇacittāti attho. Ke pana te? Jambudīpavāsino sattavisesā. Tenāha bhagavā –	409	
PA_tika-s01_03t:410	‘Tīhi, bhikkhave, ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse. Katamehi tīhi? Sūrā satimanto idha brahmacariyavāso’ti.	41	
PA_tika-s01_03t:411_0	Tathā hi buddhā bhagavanto, paccekabuddhā, aggasāvakā, mahāsāvakā, cakkavattino,	411	
PA_tika-s01_03t:411_1	aññe ca mahānubhāvā sattā tattheva uppajjanti. Te hi samānarūpāditāya pana saddhiṃ	411	
PA_tika-s01_03t:411_2	parittadīpavāsīhi itaramahādīpavāsinopi manussā tveva paññāyiṃsū”ti keci. Apare pana	411	
PA_tika-s01_03t:411_3	bhaṇanti “lobhādīhi, alobhādīhi ca sahitassa manassa ussannatāya manussā. Ye hi sattā	411	
PA_tika-s01_03t:411_4	manussajātikā, tesu visesato lobhādayo, alobhādayo ca ussannā, te lobhādiussannatāya	411	
PA_tika-s01_03t:411_5	apāyamaggaṃ, alobhādiussannatāya sugatimaggaṃ, nibbānagāmimaggañca paripūrenti, tasmā	411	
PA_tika-s01_03t:411_6	lobhādīhi, alobhādīhi ca sahitassa manassa ussannatāya parittadīpavāsīhi saddhiṃ	411	
PA_tika-s01_03t:411_7	catudīpavāsino sattavisesā manussāti vuccantī”ti. Lokiyā pana “manuno apaccabhāvena	411	
PA_tika-s01_03t:411_8	manussā”ti vadanti. Manu nāma paṭhamakappiko lokamariyādāya ādibhūto sattānaṃ hitāhitavidhāyako	411	
PA_tika-s01_03t:411_9	kattabbākattabbatāsu niyojanatāvasena pituṭṭhāniyo, yo sāsane “mahāsammato”ti vuccati	411	
PA_tika-s01_03t:411_10	amhākaṃ mahābodhisatto, paccakkhato, paramparā ca tassa ovādānusāsaniyaṃ ṭhitā sattā	4111	
PA_tika-s01_03t:411_11	puttasadisatāya “manussā, mānusā”ti ca vuccanti. Tato eva hi te “mānavā, manujā”ti	4111	
PA_tika-s01_03t:411_12	ca voharīyanti. Manussabhūtassāti manussesu bhūtassa jātassa, manussabhāvaṃ vā pattassāti	4111	
PA_tika-s01_03t:411_13	attho. Ayañca nayo lokiyamahājanassa vasena vutto. Mahābodhisattānaṃ pana santānassa	4111	
PA_tika-s01_03t:411_14	mahābhinīhārato paṭṭhāya kusaladhammapaṭipattiyaṃ sammadeva abhisaṅkhatattā tesaṃ	4111	
PA_tika-s01_03t:411_15	sugatiyaṃ, attano uppajjanaduggatiyañca nibbattānaṃ kusalakammaṃ garutaramevāti dassetuṃ	4111	
PA_tika-s01_03t:411_16	“akāraṇaṃ vā eta”ntiādi vuttaṃ.	4111	
PA_tika-s01_03t:412_0	Evarūpe attabhāveti hatthiādiattabhāve. Ṭhitena katakammaṃ na sakkā sukhena dīpetuṃ	412	
PA_tika-s01_03t:412_1	loke appaññātarūpattā. Sukhena dīpetuṃ “asukasmiṃ dese asukasmiṃ nagare asuko nāma	412	
PA_tika-s01_03t:412_2	rājā, brāhmaṇo hutvā imaṃ kusalakammaṃ akāsī”ti evaṃ suviññāpayabhāvato. Thiraggahaṇoti	412	
PA_tika-s01_03t:412_3	asithilaggāhī thāmappattaggahaṇo. Niccalaggahaṇoti acañcalaggāhī tattha kenacipi	412	
PA_tika-s01_03t:412_4	asaṃhāriyo. Paṭikuṭatīti saṃkuṭati, jigucchanavasena vivaṭṭati vā. Pasāriyatīti vitthataṃ	412	
PA_tika-s01_03t:412_5	hoti vepullaṃ pāpuṇāti.	412	
PA_tika-s01_03t:413	Taveso mahāsamuddasadisoti eso udakogho teva mahāsamuddasadiso.	41	
PA_tika-s01_03t:414_0	Dīyati etenāti dānaṃ, pariccāgacetanā. Diyyanavasenāti deyyadhammassa pariyattaṃ	414	
PA_tika-s01_03t:414_1	katvā pariccajanavasena dānaṃ. Saṃvibhāgakaraṇavasenāti tasseva attanā saddhiṃ parassa	414	
PA_tika-s01_03t:414_2	saṃvibhajanavasena saṃvibhāgo, tathāpavattā cetanā. Sīlasamādāneti sīlassa sammadeva	414	
PA_tika-s01_03t:414_3	ādāne, gahaṇe pavattaneti attho. Taṃ pavattikālena dassento “pūraṇakāle”ti āha. Mātu	414	
PA_tika-s01_03t:414_4	hito matteyyo, yassa pana dhammassa vasena so “matteyyo”ti vuccati, so matteyyatāti	414	
PA_tika-s01_03t:414_5	āha “mātu kātabbavatte”ti. Eseva nayo “petteyyatāyā”tiādīsu. Aññataraññataresūti	414	
PA_tika-s01_03t:414_6	aññamaññavisiṭṭhesu aññesu, te pana kusalabhāvena vuttā kusalāti āha “evarūpesū”ti.	414	
PA_tika-s01_03t:414_7	Adhikusalesūti abhivisiṭṭhesu kusalesu, sā pana abhivisiṭṭhatā upādāyupādāya hoti.	414	
PA_tika-s01_03t:414_8	Yaṃ panettha ukkaṃsagataṃ adhikusalaṃ, tadukkaṃsanayena idhādhippetanti taṃ dassetuṃ	414	
PA_tika-s01_03t:414_9	“atthi kusalā, atthi adhikusalā”tiādi vuttaṃ. Nanu paññāpāramisaṅgahañāṇasambhārabhūtā	414	
PA_tika-s01_03t:414_10	kusalā dhammā nippariyāyena sabbaññutaññāṇapaṭilābhapaccayā kusalā nāma, ime pana	4141	
PA_tika-s01_03t:414_11	mahāpurisalakkhaṇanibbattakā puññasambhārabhūtā kasmā tathā vuttāti? Sabbesampi mahābodhisattasantānagatānaṃ	4141	
PA_tika-s01_03t:414_12	pāramidhammānaṃ sabbaññutaññāṇapaṭilābhapaccayabhāvato. Mahābhinīhārato paṭṭhāya	4141	
PA_tika-s01_03t:414_13	hi mahāpuriso yaṃ kiñci puññaṃ karoti, sabbaṃ taṃ sammāsambodhisamadhigamāyeva pariṇāmeti.	4141	
PA_tika-s01_03t:414_14	Tathā hi sasambhārābyāso, dīghakālābyāso, nirantarābyāso, sakkaccābyāsoti cattāro	4141	
PA_tika-s01_03t:414_15	abyāsā caturadhiṭṭhānaparipūritasambandhā anupubbena mahābodhiṭṭhānā sampajjanti.	4141	
PA_tika-s01_03t:415_0	Sakimpīti pi-saddena anekavārampi kataṃ vijātiyena antaritaṃ saṅgaṇhāti. Abhiṇhakaraṇenāti	415	
PA_tika-s01_03t:415_1	bahulīkārena. Upacitanti uparūpari vaḍḍhitaṃ. Piṇḍīkatanti piṇḍaso kataṃ. Rāsīkatanti	415	
PA_tika-s01_03t:415_2	rāsibhāvena kataṃ. Anekakkhattuñhi pavattiyamānaṃ kusalakammaṃ santāne tathāladdhaparibhāvanaṃ	415	
PA_tika-s01_03t:415_3	piṇḍībhūtaṃ viya, rāsībhūtaṃ viya ca hoti. Vipākaṃ pati saṃhaccakāribhāvattā cakkavāḷaṃ	415	
PA_tika-s01_03t:415_4	atisambādhaṃ bhavaggaṃ atinīcaṃ, sace pane taṃ rūpaṃ siyāti adhippāyo. Vipulattāti	415	
PA_tika-s01_03t:415_5	mahantattā. Yasmā pana taṃ kammaṃ mettākaruṇāsatisampajaññāhi pariggahitatāya durasamussāritaṃ	415	
PA_tika-s01_03t:415_6	pamāṇakaraṇadhammanti pamāṇarahitatāya “appamāṇa”nti vattabbataṃ arahati, tasmā “appamāṇattā”ti vuttaṃ.	415	
PA_tika-s01_03t:416_0	Adhibhavatīti phalassa uḷārabhāvena abhibhuyya tiṭṭhati. Atthato paṇītapaṇītānaṃ	416	
PA_tika-s01_03t:416_1	bhogānaṃ paṭilābho evāti āha “atirekaṃ labhatī”ti. Adhigacchatīti vindati, nibbattamānova	416	
PA_tika-s01_03t:416_2	tena samannāgato hotīti attho. Ekadesena aphusitvā sabbappadesehi phusanato sabbappadesehi	416	
PA_tika-s01_03t:416_3	phusantiyo etesaṃ pādatalānaṃ santīti “sabbāvantehi pādatalehī”ti vuttaṃ. Yathā nikkhipane	416	
PA_tika-s01_03t:416_4	sabbe pādatalappadesā saṃhaccakārino aninnatāya samabhāvato, evaṃ uddharaṇepīti vuttaṃ	416	
PA_tika-s01_03t:416_5	“samaṃ phusati, samaṃ uddharatī”ti. Idāni imassa mahāpurisalakkhaṇassa samadhigamena	416	
PA_tika-s01_03t:416_6	laddhabbanissandaphalavibhāvanamukhena ānubhāvaṃ vibhāvetuṃ “sacepi hī”tiādi vuttaṃ.	416	
PA_tika-s01_03t:416_7	Tattha narakanti āvāṭaṃ. Anto pavisati samabhāvāpattiyā. “Cakkalakkhaṇena patiṭṭhātabbaṭṭhāna”nti	416	
PA_tika-s01_03t:416_8	idaṃ yaṃ bhūmippadesaṃ pādatalaṃ phusati, tattha cakkalakkhaṇampi phusanavasena patiṭṭhātīti	416	
PA_tika-s01_03t:416_9	katvā vuttaṃ. Tassa pana tathā patiṭṭhānaṃ suppatiṭṭhitapādatāya evāti suppatiṭṭhitapādatāya	416	
PA_tika-s01_03t:416_10	ānubhāvakittane “lakkhaṇantarānayanaṃ kimatthiya”nti na cintetabbaṃ. Sīlatejenāti	4161	
PA_tika-s01_03t:416_11	sīlappabhāvena. Puññatejenāti kusalappabhāvena. Dhammatejenāti ñāṇappabhāvena. Tīhipi	4161	
PA_tika-s01_03t:416_12	padehi bhagavato buddhabhūtassa dhammā gahitā, “dasannaṃ pāramīna”nti iminā buddhakaradhammā gahitā.	4161	
PA_tika-s01_03t:417_0	202. Mahāsamuddova sīmā sabbabhūmissarabhāvato. “Akhilamanimittamakaṇṭaka”nti tīhipi	417	
PA_tika-s01_03t:417_1	padehi theyyābhāvova vuttoti āha “niccora”ntiādi. Kharasamphassaṭṭhenāti ghaṭṭanena	417	
PA_tika-s01_03t:417_2	dukkhasamphassabhāvena khilāti. Upaddavapaccayaṭṭhenāti anatthahetutāya nimittāti.	417	
PA_tika-s01_03t:417_3	“Akhila”ntiādinā ekacārīhi corābhāvo vutto, “nirabbuda”nti iminā pana gaṇabandhavasena	417	
PA_tika-s01_03t:417_4	vicaraṇacorābhāvo vuttoti dassetuṃ “gumbaṃ gumbaṃ hutvā”tiādi vuttaṃ. Avikkhambhanīyoti	417	
PA_tika-s01_03t:417_5	na vibandhanīyo kenaci appaṭibāhanīyo ṭhānato anikkaḍḍhanīyo. Paṭipakkhaṃ aniṭṭhaṃ	417	
PA_tika-s01_03t:417_6	atthetīti paccatthiko, etena pākaṭabhāvena virodhaṃ akaronto veripuggalo vutto. Paṭiviruddho	417	
PA_tika-s01_03t:417_7	amitto paccāmitto, etena pākaṭabhāvena virodhaṃ karonto veripuggalo vutto. Vikkhambhetuṃ	417	
PA_tika-s01_03t:417_8	nāsakkhiṃsu, aññadatthu sayameva vighātabyasanaṃ pāpuṇiṃsu ceva sāvakattañca pavedesuṃ.	417	
PA_tika-s01_03t:418_0	“Kamma”ntiādīsu kammaṃ nāma buddhabhāvaṃ uddissa katūpacito lakkhaṇasaṃvattaniyo	418	
PA_tika-s01_03t:418_1	puññasambhāro. Tenāha “satasahassakappādhikānī”tiādi. Kammasarikkhakaṃ nāma tasseva	418	
PA_tika-s01_03t:418_2	puññasambhārassa karaṇakāle kenaci akampanīyassa daḷhāvatthitabhāvassa anucchaviko	418	
PA_tika-s01_03t:418_3	suppatiṭṭhitapādatāsaṅkhātassa lakkhaṇassa parehi avikkhambhanīyatāya ñāpakanimittabhāvo,	418	
PA_tika-s01_03t:418_4	svāyaṃ nimittabhāvo tasseva lakkhaṇassāti aṭṭhakathāyaṃ “kammasarikkhakaṃ nāma…pe…	418	
PA_tika-s01_03t:418_5	mahāpurisalakkhaṇa”nti vuttaṃ. Ṭhānagamanesu pādānaṃ daḷhāvatthitabhāvo lakkhaṇaṃ	418	
PA_tika-s01_03t:418_6	nāma. Pādānaṃ bhūmiyaṃ samaṃ nikkhipanaṃ, pādatalānaṃ sabbabhāgehi phusanaṃ, samameva	418	
PA_tika-s01_03t:418_7	uddharaṇaṃ, tasmā suṭṭhu samaṃ sabbabhāgehi patiṭṭhitā pādā etassāti suppatiṭṭhitapādo,	418	
PA_tika-s01_03t:418_8	tassa bhāvo suppatiṭṭhitapādatāti vuccati lakkhaṇaṃ. Suṭṭhu samaṃ bhūmiyā phusaneneva	418	
PA_tika-s01_03t:418_9	hi nesaṃ tattha daḷhāvatthitabhāvo siddho, yaṃ “kammasarikkhaka”nti vuttaṃ. Lakkhaṇānisaṃsoti	418	
PA_tika-s01_03t:418_10	lakkhaṇapaṭilābhassa udrayo, lakkhaṇasaṃvattaniyassa kammassa ānisaṃsaphalanti attho.	4181	
PA_tika-s01_03t:418_11	Nissandaphalaṃ pana heṭṭhā bhāvitameva.	4181	
PA_tika-s01_03t:419_0	203. Kammādibhedeti kammakammasarikkhakalakkhaṇa lakkhaṇānisaṃsavisaññite vibhāge.	419	
PA_tika-s01_03t:419_1	Gāthābandhaṃ sandhāya vuttaṃ, attho pana apubbaṃ natthīti adhippāyo. Porāṇakattherāti	419	
PA_tika-s01_03t:419_2	aṭṭhakathācariyā. Vaṇṇanāgāthāti thomanāgāthā vuttamevatthaṃ gahetvā thomanāvasena	419	
PA_tika-s01_03t:419_3	pavattattā. Aparabhāge therā nāma pāḷiṃ, aṭṭhakathañca potthakāropanavasena samāgatā	419	
PA_tika-s01_03t:419_4	mahātherā, ye sāṭṭhakathaṃ piṭakattayaṃ potthakāruḷhaṃ katvā saddhammaṃ addhaniyaciraṭṭhitikaṃ	419	
PA_tika-s01_03t:419_5	akaṃsu. Ekapadikoti “daḷhasamādāno ahosī”tiādipāṭhe ekekapadagāhī. Atthuddhāroti	419	
PA_tika-s01_03t:419_6	tadatthassa sukhaggahaṇatthaṃ gāthābandhavasena uddharaṇato atthuddhārabhūto, tayidaṃ	419	
PA_tika-s01_03t:419_7	pāḷiyaṃ āgatapadāni gahetvā gāthābandhavasena tadatthavicāraṇabhāvadassanaṃ, na pana	419	
PA_tika-s01_03t:419_8	dhammabhaṇḍāgārikena ṭhapitabhāvapaṭikkhipananti daṭṭhabbaṃ.	419	
PA_tika-s01_03t:420_0	Kusaladhammānaṃ vacīsaccassa bahukārataṃ, tappaṭipakkhassa ca musāvādassa mahāsāvajjataṃ	420	
PA_tika-s01_03t:420_1	dassetuṃ anantarameva kusalakammapathadhamme vadantopi tato vacīsaccaṃ nīharitvā	420	
PA_tika-s01_03t:420_2	katheti sacceti vā sannidhāneva “dhamme”ti vuccamānā kusalakammapathadhammā eva yuttāti	420	
PA_tika-s01_03t:420_3	vuttaṃ “dhammeti dasakusalakammapathadhamme”ti. Gobalībaddañāyena vā ettha attho	420	
PA_tika-s01_03t:420_4	veditabbo. Indriyadamaneti indriyasaṃvare. Kusalakammapathagghaṇenassa vārittasīlameva	420	
PA_tika-s01_03t:420_5	gahitanti itarampi saṅgahetvā dassetuṃ saṃyamasseva gahaṇaṃ katanti “saṃyameti sīlasaṃyame”ti	420	
PA_tika-s01_03t:420_6	vuttaṃ. Suci vuccati puggalo yassa dhammassa vasena, taṃ soceyyaṃ, kāyasucaritādi.	420	
PA_tika-s01_03t:420_7	Etasseva hi vibhāgassa dassanatthaṃ vuttampi cetaṃ puna vuttaṃ, manosoceyyaggahaṇena	420	
PA_tika-s01_03t:420_8	vā jhānādiuttarimanussadhammānampi saṅgaṇhanatthaṃ soceyyaggahaṇaṃ. Ālayabhūtanti	420	
PA_tika-s01_03t:420_9	samathavipassanānaṃ adhiṭṭhānabhūtaṃ. Uposathakammanti uposathadivase samādiyitvā	420	
PA_tika-s01_03t:420_10	samācaritabbaṃ puññakammaṃ uposatho sahacaraṇañāyena. “Avihiṃsāyāti sattānaṃ aviheṭhanāyā”ti	4201	
PA_tika-s01_03t:420_11	vadanti, taṃ pana sīlaggahaṇeneva gahitaṃ. Tasmā avihiṃsāyāti karuṇāyāti attho. Avihiṃsāggahaṇeneva	4201	
PA_tika-s01_03t:420_12	cettha appamaññāsāmaññena cattāropi brahmavihārā upacārāvatthā gahitā lakkhaṇahāranayena.	4201	
PA_tika-s01_03t:420_13	Sakalanti anavasesaṃ paripuṇṇaṃ. Evamettha kāmāvacarattabhāvapariyāpannattā lakkhaṇassa	4201	
PA_tika-s01_03t:420_14	taṃsaṃvattanikakāmāvacarakusaladhammā eva pāramitāsaṅgahapuññasambhārabhūtakāyasucaritādīhi	4201	
PA_tika-s01_03t:420_15	dvādasadhā vibhattā eva. Gāthāyaṃ “sacce”tiādinā dasadhā saṅgayha dassitā. Esa nayo sesalakkhaṇepi.	4201	
PA_tika-s01_03t:421_0	Aṃnubhīti gāthāsukhatthaṃ akāraṃ sānunāsikaṃ katvā vuttaṃ. Byañjanāni lakkhaṇāni	421	
PA_tika-s01_03t:421_1	ācikkhantīti veyañjanikā. Vikkhambhetabbanti paṭibāhitabbaṃ tassāti mahāpurisassa,	421	
PA_tika-s01_03t:421_2	tassa vā mahāpurisalakkhaṇassa. Lakkhaṇasīsena cettha taṃsaṃvattanikapuññasambhāro vuccati.	421	
PA_tika-s01_03t:422	Pādatalacakkalakkhaṇavaṇṇanā	42	
PA_tika-s01_03t:423_0	204. Bhayaṃ nāma bhīti, taṃ pana ubbijjanākārena, uttasanākārena ca pavattiyā duvidhanti	423	
PA_tika-s01_03t:423_1	āha “ubbegabhayañceva uttāsabhayañcā”ti. Tadubhayampi bhayaṃ vibhāgena dassetuṃ “tatthā”tiādi	423	
PA_tika-s01_03t:423_2	vuttaṃ. Apanūditāti yathā corādayo viluppanabandhanādīni parassa na karonti, katañca	423	
PA_tika-s01_03t:423_3	paccāharaṇādinā paṭipākatikaṃ hoti, evaṃ yathā ca caṇḍahatthiādayo dūrato parivajjitā	423	
PA_tika-s01_03t:423_4	honti, aparivajjite tassa yathā ṭhāne ṭhitehi abhibhavo na hoti, evaṃ apanūditā.	423	
PA_tika-s01_03t:423_5	Ativāhetīti atikkāmeti. Taṃ ṭhānanti taṃ sāsaṅkaṭṭhānaṃ. Asakkontānanti upayogatthe	423	
PA_tika-s01_03t:423_6	sāmivacanaṃ, asakkonteti attho. Asakkontānanti vā anādare sāmivacanaṃ. Saha parivārenāti	423	
PA_tika-s01_03t:423_7	saparivāraṃ. Tattha kiñci deyyadhammaṃ dento yadā tassa parivārabhāvena aññampi deyyadhammaṃ	423	
PA_tika-s01_03t:423_8	deti, evaṃ tassa taṃ dānamayaṃ puññaṃ saparivāraṃ nāma hoti.	423	
PA_tika-s01_03t:424_0	Tamatthaṃ vitthārena dassetuṃ “tattha anna”ntiādi vuttaṃ. Tattha yathā deyyadhammaṃ	424	
PA_tika-s01_03t:424_1	tassa annadānassa parivāro, evaṃ tassa sakkaccakaraṇaṃ pīti dassento “atha kho”tiādimāha.	424	
PA_tika-s01_03t:424_2	Yāgubhattaṃ datvāva adāsīti yojanā. Esa nayo ito paratopi. Suttaṃ vaṭṭetīti cīvarassa	424	
PA_tika-s01_03t:424_3	sibbanasuttakaṃ duvaṭṭativaṭṭādivasena vaṭṭitaṃ akāsi. Rajananti alliādirajanavatthuṃ.	424	
PA_tika-s01_03t:424_4	Paṇḍupalāsanti rajanupagameva paṇḍuvaṇṇaṃ palāsaṃ.	424	
PA_tika-s01_03t:425_0	Heṭṭhimānīti annādīni cattāri. Nisadaggahaṇeneva nisadapotopi gahito. Cīnapiṭṭhaṃ	425	
PA_tika-s01_03t:425_1	sindhurakacuṇṇaṃ. Kojavanti uddalomiekantalomiādikojavattharaṇa. Suvibhattaantarānīti	425	
PA_tika-s01_03t:425_2	suṭṭhu vibhattaantarāni, etena cakkāvayavaṭṭhānānaṃ suparicchinnataṃ dasseti.	425	
PA_tika-s01_03t:426_0	Laddhābhisekā khattiyā attano vijite visavitāya brāhmaṇādike catūhi saṅgahavatthūhi	426	
PA_tika-s01_03t:426_1	rañjetuṃ sakkonti, na itarāti āha “rājānoti abhisittā”ti. Rājato yathāladdhagāmanigamādiṃ	426	
PA_tika-s01_03t:426_2	issaravatāya bhuñjantīti bhojakā, tādiso bhogo etesaṃ atthi, tattha vā niyuttāti	426	
PA_tika-s01_03t:426_3	bhogikā, te eva “bhogiyā”ti vuttā. Saparivāraṃ dānanti vuttanayena saparivāradānaṃ.	426	
PA_tika-s01_03t:426_4	Jānātūti “sadevako loko jānātū”ti iminā viya adhippāyena nibbattaṃ cakkalakkhaṇanti	426	
PA_tika-s01_03t:426_5	lakkhaṇasseva kammasarikkhatā dassitā. Evaṃ sati tikameva siyā, na catukkaṃ, tasmā	426	
PA_tika-s01_03t:426_6	cakkalakkhaṇassa mahāparivāratāya ñāpakanimittabhāvo kammasarikkhakaṃ nāma. Tenevāha	426	
PA_tika-s01_03t:426_7	“saparivāraṃ…pe… jānātūti nibbatta”nti. “Dīghāyukatāya taṃ nimitta”nti ca vakkhati,	426	
PA_tika-s01_03t:426_8	tathā “taṃ lakkhaṇaṃ bhavati tadatthajotaka”nti ca. Nissandaphalaṃ pana paṭipakkhābhibhavo	426	
PA_tika-s01_03t:426_9	daṭṭhabbo. Tenevāha gāthāyaṃ “sattumaddano”ti.	426	
PA_tika-s01_03t:427	205. Etanti etaṃ gāthābandhabhūtaṃ vacanaṃ, taṃ panatthato gāthā evāti āha “imā tadatthaparidīpanā gāthā vuccantī”ti.	42	
PA_tika-s01_03t:428_0	Puratthāti vā “pure”ti vuttatopi pubbe. Yasmā mahāpuriso na atītāya ekajātiyaṃ, nāpi	428	
PA_tika-s01_03t:428_1	katipayajātīsu, atha kho purimapurimatarāsu tathāva paṭipanno, tasmā tattha paṭipattiṃ	428	
PA_tika-s01_03t:428_2	dassetuṃ “pure puratthā”ti vuttaṃ. Imissāpi jātiyaṃ atītakālavasena “purepuratthā”ti	428	
PA_tika-s01_03t:428_3	vattuṃ labbhāti tato visesanatthaṃ “purimāsu jātīsū”ti vuttanti āha “imissā”tiādi.	428	
PA_tika-s01_03t:428_4	Keci “imissā jātiyā pubbe tusitadevaloke katakammapaṭikkhepavacana”nti vadanti, taṃ	428	
PA_tika-s01_03t:428_5	tesaṃ matimattaṃ tattha tādisassa katakammassa abhāvato. Apanūdanoti apanetā. Adhimuttoti yuttapayutto.	428	
PA_tika-s01_03t:429_0	Puññakammenāti dānādipuññakammena. Evaṃ santeti satamattena puññakammena ekekaṃ lakkhaṇaṃ	429	
PA_tika-s01_03t:429_1	nibbatteyya, evaṃ sati. Na rocayiṃsūti kevalaṃ satamattena puññakammena lakkhaṇanibbattiṃ	429	
PA_tika-s01_03t:429_2	na rocayiṃsu aṭṭhakathācariyā. Kathaṃ pana rocayiṃsūti āha “anantesu panā”tiādi.	429	
PA_tika-s01_03t:429_3	Ekekaṃ kammanti ekekaṃ dānādipubbakammaṃ. Ekekaṃ sataguṇaṃ katvāti anantāsu lokadhātūsu	429	
PA_tika-s01_03t:429_4	yattakā sattā, tehi sabbehi paccekaṃ satakkhattuṃ katāni dānādipuññakammāni yattakāni,	429	
PA_tika-s01_03t:429_5	tato ekekaṃ puññakammaṃ mahāsattena sataguṇaṃ kataṃ “sata”nti adhippetaṃ, tasmā idha	429	
PA_tika-s01_03t:429_6	sata-saddo bahubhāvapariyāyo, na saṅkhyāvacanoti dasseti “satagghi sataṃ devamanussā”tiādīsu	429	
PA_tika-s01_03t:429_7	viya. Tenāha “tasmā satapuññalakkhaṇoti imamatthaṃ rocayiṃsū”ti.	429	
PA_tika-s01_03t:430	Āyatapaṇhitāditilakkhaṇavaṇṇanā	43	
PA_tika-s01_03t:431_0	206. Sarasacuti nāma jātassa sattassa yāvajīvaṃ jīvitvā pakatiyā maraṇaṃ. Ākaḍḍhajiyassa	431	
PA_tika-s01_03t:431_1	dhanudaṇḍassa viya pādānaṃ antomukhaṃ kuṭilatāya antovaṅkapādatā. Bahimukhaṃ kuṭilatāya	431	
PA_tika-s01_03t:431_2	bahivaṅkapādatā. Pādatalassa majjhe ūnatāya ukkuṭikapādatā. Aggapādena khañjanakā	431	
PA_tika-s01_03t:431_3	aggakoṇḍā. Paṇhippadesena khañjanakā paṇhikoṇḍā. Unnatakāyenāti anonatabhāvena samussitasarīrena.	431	
PA_tika-s01_03t:431_4	Muṭṭhikatahatthāti āvudhādīnaṃ gahaṇatthaṃ katamuṭṭhihatthā. Phaṇahatthakāti aññamaññaṃ	431	
PA_tika-s01_03t:431_5	saṃsaṭṭhaṅgulihatthā. Idamettha kammasarikkhakanti idaṃ imesaṃ tiṇṇampi lakkhaṇānaṃ	431	
PA_tika-s01_03t:431_6	tathāgatassa dīghāyukatāya ñāpakanimittabhāvo ettha āyatapaṇhitā, dīghaṅgulitā brahmujugattatāti	431	
PA_tika-s01_03t:431_7	etasmiṃ lakkhaṇattaye kammasarikkhakattaṃ. Nissandaphalaṃ pana anantarāyatādi daṭṭhabbaṃ.	431	
PA_tika-s01_03t:432_0	207. Bhāyitabbavatthunimittaṃ uppajjamānampi bhayaṃ attasinehahetukaṃ pahīnasinehassa	432	
PA_tika-s01_03t:432_1	tadabhāvatoti āha “yathā mayhaṃ maraṇato bhayaṃ mama jīvitaṃ piya”nti. Suciṇṇenāti	432	
PA_tika-s01_03t:432_2	suṭṭhu katūpacitena sucaritakammunā.	432	
PA_tika-s01_03t:433_0	Cavitvāti saggato cavitvā. “Sujātagatto subhujo”ti ādayo sarīrāvayavaguṇā imehi lakkhaṇehi	433	
PA_tika-s01_03t:433_1	avinābhāvinoti dassetuṃ vuttā. Cirayapanāyāti attabhāvassa cirakālaṃ pavattanāya.	433	
PA_tika-s01_03t:433_2	Tenāha “dīghāyukabhāvāyā”ti. Tatoti cakkavattī hutvā yāpanato. Vasippattoti jhānādīsu	433	
PA_tika-s01_03t:433_3	vasībhāvañceva cetovasibhāvañca patto hutvā, kathaṃ iddhibhāvanāya iddhipādabhāvanāyāti	433	
PA_tika-s01_03t:433_4	attho. Yāpeti cirataranti yojanā.	433	
PA_tika-s01_03t:434	Sattussadatālakkhaṇavaṇṇanā	43	
PA_tika-s01_03t:435_0	208. Raso jāto etesanti rasitāni, mahārasāni. Tenāha “rasasampannāna”nti. Piṭṭhakhajjakādīnīti	435	
PA_tika-s01_03t:435_1	pūpasakkhalimodakādīni. Ādi-saddena pana kadaliphalādiṃ saṅgaṇhāti. Piṭṭhaṃ pakkhipitvā	435	
PA_tika-s01_03t:435_2	pacitabbapāyasaṃ piṭṭhapāyasaṃ. Ādi-saddena tathārūpabhojjayāguādiṃ saṅgaṇhāti.	435	
PA_tika-s01_03t:436	Idha kammasarikkhakaṃ nāma sattussadatālakkhaṇassa paṇītalābhitāya ñāpakanimittabhāvo. Iminā nayena tattha tattha lakkhaṇe kammasarikkhakaṃ niddhāretvā yojetabbaṃ.	43	
PA_tika-s01_03t:437_0	209. Uttamo aggarasadāyakoti sabbasattānaṃ uttamo lokanātho aggānaṃ paṇītānaṃ rasānaṃ	437	
PA_tika-s01_03t:437_1	dāyako. Uttamānaṃ aggarasānanti paṇītesupi paṇītarasānaṃ. Khajjabhojjādijotakanti	437	
PA_tika-s01_03t:437_2	khajjabhojjādilābhajotakaṃ. Lābhasaṃvattanikassa kammassa phalaṃ “lābhasaṃvattanika”nti	437	
PA_tika-s01_03t:437_3	kāraṇūpacārena vadati. Tadatthajotakanti vā tassa paṇītabhojanadāyakattasaṅkhātassa	437	
PA_tika-s01_03t:437_4	atthassa jotakaṃ. Tadādhigacchatīti ettha ā-kāro nipātamattanti āha “taṃ adhigacchatī”ti.	437	
PA_tika-s01_03t:437_5	Lābhiruttamanti ra-kāro padasandhikaro.	437	
PA_tika-s01_03t:438	Karacaraṇādilakkhaṇavaṇṇanā	43	
PA_tika-s01_03t:439	210. Pabbajitaparikkhāraṃ pattacīvarādiṃ gihiparikkhāraṃ vatthāvudhayānasayanādiṃ.	43	
PA_tika-s01_03t:440_0	Sabbanti sabbaṃ upakāraṃ. Makkhetvā nāseti makkhibhāve ṭhatvā. Telena viya makkhetīti	440	
PA_tika-s01_03t:440_1	satadhotatelena makkheti viya. Atthasaṃvaḍḍhanakathāyāti hitāvahakathāya. Kathāgahaṇañcettha	440	
PA_tika-s01_03t:440_2	nidassanamattaṃ. Paresaṃ hitāvaho kāyapayogopi atthacariyā. Aṭṭhakathāyaṃ pana vacīpayogavaseneva atthacariyā vuttā.	440	
PA_tika-s01_03t:441_0	Samānattatāyāti sadisabhāve samānaṭṭhāne ṭhapanena, taṃ panassa samānaṭṭhāne ṭhapanaṃ	441	
PA_tika-s01_03t:441_1	attasadisatākaraṇaṃ, sukhena ekasambhogatā, attano sukhuppattiyaṃ; tassa ca dukkhuppattiyaṃ	441	
PA_tika-s01_03t:441_2	tena attano ekasambhogatāti āha “samānasukhadukkhabhāvenā”ti. Sā ca samānasukhadukkhatā	441	
PA_tika-s01_03t:441_3	ekato nisajjādinā pākaṭā hotīti taṃ dassento “ekāsane”tiādimāha. Na hi sakkā ekaparibhogo	441	
PA_tika-s01_03t:441_4	kātuṃ jātiyā hīnattā. Tathā akariyamāne ca so kujjhati bhogena adhikattā, tasmā dussaṅgaho.	441	
PA_tika-s01_03t:441_5	Na hi so ekaparibhogaṃ icchati jātiyā hīnabhāvato. Na akariyamāne ca kujjhati bhogena	441	
PA_tika-s01_03t:441_6	hīnabhāvato. Ubhohīti jātibhogehi. Sadisopi susaṅgaho ekasadisabhāveneva itarena	441	
PA_tika-s01_03t:441_7	saha ekaparibhogassa paccāsīsāya, akaraṇe ca tassa kujjhanassābhāvato. Adīyamānepi	441	
PA_tika-s01_03t:441_8	kismiñci āmise akariyamānepi saṅgahe. Na pāpakena cittena passati pesalabhāvato.	441	
PA_tika-s01_03t:441_9	Tato eva paribhogopi…pe… hoti. Evarūpanti gihī ce, ubhohi sadisaṃ; pabbajito ce,	441	
PA_tika-s01_03t:441_10	sīlavantanti adhippāyo.	4411	
PA_tika-s01_03t:442	Susaṅgahitāva hontīti suṭṭhu saṅgahitā eva honti daḷhabhattibhāvato. Tenāha “na bhijjantī”ti.	44	
PA_tika-s01_03t:443	Dānādisaṅgahakammanti dānādibhedaṃ parasaṅgaṇhanavasena pavattaṃ kusalakammaṃ.	44	
PA_tika-s01_03t:444_0	211. Anavaññātena aparibhūtena sambhāvitena. Pamodo vuccati hāso, na appamodenāti	444	
PA_tika-s01_03t:444_1	ettha paṭisedhadvayena so eva vutto. So ca odagyasabhāvattā na dīno dhammūpasañhitattā	444	
PA_tika-s01_03t:444_2	na gabbhayuttoti āha “na dīnena na gabbhitenāti attho”ti. Sattānaṃ agaṇhanaguṇenāti yojanā.	444	
PA_tika-s01_03t:445_0	Atiruciranti ativiya rucirakataṃ, taṃ pana passantānaṃ pasādāvahanti āha “supāsādika”nti.	445	
PA_tika-s01_03t:445_1	Suṭṭhu chekanti ativiya sundaraṃ. Vidhātabboti vidhātuṃ sandisituṃ sakkuṇeyyo. Piyaṃ	445	
PA_tika-s01_03t:445_2	vadatīti piyavadū yathā “sabbavidū”ti. Sukhameva sukhatā, taṃ sukhataṃ. Dhammañca	445	
PA_tika-s01_03t:445_3	anudhammañcāti lokuttaradhammañceva tassa anurūpapubbabhāgadhammañca.	445	
PA_tika-s01_03t:446	Ussaṅkhapādādilakkhaṇavaṇṇanā	44	
PA_tika-s01_03t:447_0	212. “Atthūpasaṃhita”nti iminā vaṭṭanissitā dhammakathā vuttāti āha “idhalokaparalokatthanissita”nti.	447	
PA_tika-s01_03t:447_1	“Dhammūpasaṃhita”nti iminā vivaṭṭanissitā, tasmā dasakusalakammapathā vivaṭṭasannissayā	447	
PA_tika-s01_03t:447_2	veditabbā. Nidaṃsesīti sandassesi te dhamme paccakkhe katvā pakāsesi. Nidaṃsanakathanti	447	
PA_tika-s01_03t:447_3	pākaṭakaraṇakathaṃ. Jeṭṭhaṭṭhena aggo, pāsaṃsaṭṭhena seṭṭho, pamukhaṭṭhena pāmokkho,	447	
PA_tika-s01_03t:447_4	padhānaṭṭhena uttamo, hitasukhatthikehi pakārato varaṇīyato rajanīyato pavaroti evaṃ	447	
PA_tika-s01_03t:447_5	atthavisesavācīnampi “aggo”tiādīnaṃ padānaṃ bhāvatthassa bhedābhāvato “sabbāni aññamaññavevacanānī”ti āha.	447	
PA_tika-s01_03t:448_0	Uddhaṅgamanīyāti suṇantānaṃ uparūpari visesaṃ gamentīti uddhaṅgamanīyā. Saṅkhāya	448	
PA_tika-s01_03t:448_1	adho piṭṭhipādasamīpe eva patiṭṭhitattā adhosaṅkhā pādā etassāti adhosaṅkhapādo.	448	
PA_tika-s01_03t:448_2	Saṅkhāti ca gopphakānamidaṃ nāmaṃ.	448	
PA_tika-s01_03t:449	213. Dhammadānayaññanti dhammadānasaṅkhātaṃ yaññaṃ.	44	
PA_tika-s01_03t:450	Suṭṭhu saṇṭhitāti sammadeva saṇṭhitā. Piṭṭhipādassa upari pakatiaṅgulena caturaṅgule jaṅghāpadese nigūḷhā apaññāyamānarūpā hutvā ṭhitāti attho.	45	
PA_tika-s01_03t:451	Eṇijaṅghalakkhaṇavaṇṇanā	45	
PA_tika-s01_03t:452_0	214. Sippanti sikkhitabbaṭṭhena “sippa”nti laddhanāmaṃ sattānaṃ jīvikāhetubhūtaṃ	452	
PA_tika-s01_03t:452_1	ājīvavidhiṃ. Jīvikatthaṃ, sattānaṃ upakāratthañca veditabbaṭṭhena vijjā, mantasatthādi.	452	
PA_tika-s01_03t:452_2	Caranti tena sugatiṃ, sukhañca gacchantīti caraṇaṃ. Kammassakatāñāṇaṃ uttarapadalopena	452	
PA_tika-s01_03t:452_3	“kamma”nti vuttanti āha “kammanti kammassakatājānanapaññā”ti. Tāni cevāti pubbe vuttahatthiādīni	452	
PA_tika-s01_03t:452_4	ceva. Satta ratanānīti muttādīni satta ratanāni. Ca-saddena rañño upabhogabhūtānaṃ	452	
PA_tika-s01_03t:452_5	vatthaseyyādīnaṃ saṅgaho. Rañño anucchavikānīti rañño paribhuñjanayogyāni. Sabbesanti	452	
PA_tika-s01_03t:452_6	“rājārahānī”tiādinā vuttānaṃ sabbesaṃyeva ekajjhaṃ gahaṇaṃ. Buddhānaṃ parisā nāma	452	
PA_tika-s01_03t:452_7	odhiso anodhiso ca samitapāpā, tathatthāya paṭipannā ca hotīti vuttaṃ “samaṇānaṃ	452	
PA_tika-s01_03t:452_8	koṭṭhāsabhūtā catasso parisā”ti.	452	
PA_tika-s01_03t:453_0	Sippādivācananti sippānaṃ sikkhāpanaṃ. Pāḷiyampi hi “vācetā”ti vācanasīsena sikkhāpanaṃ	453	
PA_tika-s01_03t:453_1	dassitaṃ. Ukkuṭikāsananti taṃtaṃveyyāvaccakaraṇena ukkuṭikassa nisajjā. Payojanavasena	453	
PA_tika-s01_03t:453_2	gehato gehaṃ gāmato gāmaṃ jaṅghāyo kilametvā pesanaṃ jaṅghapesanikā. Likhitvā pātitaṃ	453	
PA_tika-s01_03t:453_3	viya hoti aparipuṇṇabhāvato. Anupubbauggatavaṭṭitanti gopphakaṭṭhānato paṭṭhāya yāva	453	
PA_tika-s01_03t:453_4	jāṇuppadesā maṃsūpacayassa anukkamena samantato vaḍḍhitattā anupubbena uggataṃ hutvā	453	
PA_tika-s01_03t:453_5	suvaṭṭitaṃ. Eṇijaṅghalakkhaṇanti saṇṭhānamattena eṇimigajaṅghāsadisajaṅghalakkhaṇaṃ.	453	
PA_tika-s01_03t:454_0	215. “Yatupaghātāyā”ti ettha ta-kāro padasandhikaro, anunāsikalopena niddesoti āha	454	
PA_tika-s01_03t:454_1	“ya”ntiādi. “Uddhaggalomā sukhumattacotthatā”ti vuttattā codakena “kiṃ pana aññena	454	
PA_tika-s01_03t:454_2	kammena aññaṃ lakkhaṇaṃ nibbattatī”ti codito, ācariyo “na nibbattatī”ti vatvā “yadi	454	
PA_tika-s01_03t:454_3	evaṃ idha kasmā lakkhaṇantaraṃ kathita”nti antolīnameva codanaṃ pariharanto “yaṃ	454	
PA_tika-s01_03t:454_4	pana nibbattatīti…pe… idha vutta”nti āha. Tattha yaṃ pana nibbattatīti yaṃ lakkhaṇaṃ	454	
PA_tika-s01_03t:454_5	vuccamānalakkhaṇanibbattakena kammunā nibbattati. Taṃ anubyañjanaṃ hotīti taṃ lakkhaṇaṃ	454	
PA_tika-s01_03t:454_6	vuccamānassa lakkhaṇassa anukūlalakkhaṇaṃ nāma hoti. Tasmā tena kāraṇena idha eṇijaṅghalakkhaṇakathane	454	
PA_tika-s01_03t:454_7	“uddhaggalomā sukhumattacotthatā”ti lakkhaṇantaraṃ vuttaṃ.	454	
PA_tika-s01_03t:455	Sukhumacchavilakkhaṇavaṇṇanā	45	
PA_tika-s01_03t:456	216. Samitapāpaṭṭhena samaṇaṃ, na pabbajjāmattena. Bāhitapāpaṭṭhena brāhmaṇaṃ, na jātimattena.	45	
PA_tika-s01_03t:457_0	Mahantānaṃ atthānaṃ pariggaṇhanato mahatī paññā etassāti mahāpañño. Sesapadesupi	457	
PA_tika-s01_03t:457_1	eseva nayoti āha “mahāpaññādīhi samannāgatoti attho”ti. Nānattanti yāhi mahāpaññādīhi	457	
PA_tika-s01_03t:457_2	samannāgatattā bhagavā “mahāpañño”tiādinā kittīyati, tāsaṃ mahāpaññādīnaṃ idaṃ nānattaṃ ayaṃ vemattatā.	457	
PA_tika-s01_03t:458_0	Yassa kassaci visesato arūpadhammassa mahattaṃ nāma kiccasiddhiyā veditabbanti tadassā	458	
PA_tika-s01_03t:458_1	kiccasiddhiyā dassento “mahante sīlakkhandhe pariggaṇhātīti mahāpaññā”tiādimāha.	458	
PA_tika-s01_03t:458_2	Tattha hetumahantatāya, paccayamahantatāya, nissayamahantatāya, pabhedamahantatāya,	458	
PA_tika-s01_03t:458_3	kiccamahantatāya, phalamahantatāya, ānisaṃsamahantatāya ca sīlakkhandhassa mahantabhāvo	458	
PA_tika-s01_03t:458_4	veditabbo. Tattha hetu alobhādayo. Paccayo hirottappasaddhāsativīriyādayo. Nissayo	458	
PA_tika-s01_03t:458_5	sāvakabodhipaccekabodhisammāsambodhiniyatatā, taṃsamaṅgino ca purisavisesā. Pabhedo	458	
PA_tika-s01_03t:458_6	cārittavārittādivibhāgo. Kiccaṃ tadaṅgādivasena paṭipakkhavidhamanaṃ. Ānisaṃso piyamanāpatādi.	458	
PA_tika-s01_03t:458_7	Ayamettha saṅkhepo, vitthāro pana visuddhimagge, ākaṅkheyyasuttādīsu ca āgatanayeneva	458	
PA_tika-s01_03t:458_8	veditabbo. Iminā nayena samādhikkhandhādīnampi mahantatā yathārahaṃ vitthāretvā veditabbā.	458	
PA_tika-s01_03t:458_9	Ṭhānāṭhānānaṃ pana mahāvisayatāya, sā bahudhātukasutte āgatanayena veditabbā. Vihārasamāpattiyo	458	
PA_tika-s01_03t:458_10	samādhikkhandhaniddhāraṇanayena veditabbā. Ariyasaccānaṃ sakalasāsanasaṅgahato, so	4581	
PA_tika-s01_03t:458_11	saccavibhaṅga- taṃsaṃvaṇṇanāsu āgatanayena, satipaṭṭhānā dīnaṃ satipaṭṭhānavibhaṅgādīsu,	4581	
PA_tika-s01_03t:458_12	taṃsaṃvaṇṇanāsu ca āgatanayena, sāmaññaphalānaṃ mahato hitassa, mahato sukhassa,	4581	
PA_tika-s01_03t:458_13	mahato atthassa, mahato yogakkhemassa nibbattibhāvato, santapaṇītanipuṇaatakkāvacarapaṇḍitavedanīyabhāvato	4581	
PA_tika-s01_03t:458_14	ca; abhiññānaṃ mahāsambhārato, mahāvisayato, mahākiccato, mahānubhāvato, mahānibbattito	4581	
PA_tika-s01_03t:458_15	ca, nibbānassa madanimmadanādimahattasiddhito mahantatā veditabbā.	4581	
PA_tika-s01_03t:459_0	Puthupaññāti etthāpi vuttanayānusārena attho veditabbo. Ayaṃ pana viseso – nānākhandhesu	459	
PA_tika-s01_03t:459_1	ñāṇaṃ pavattatīti “ayaṃ rūpakkhandho nāma…pe… ayaṃ viññāṇakkhandho nāmā”ti evaṃ pañcannaṃ	459	
PA_tika-s01_03t:459_2	khandhānaṃ nānākaraṇaṃ paṭicca ñāṇaṃ pavattati. Tesupi “ekavidhena rūpakkhandho,	459	
PA_tika-s01_03t:459_3	ekādasavidhena rūpakkhandho. Ekavidhena vedanākkhandho, bahuvidhena vedanākkhandho.	459	
PA_tika-s01_03t:459_4	Ekavidhena saññākkhandho. Ekavidhena saṅkhārakkhandho. Ekavidhena viññāṇakkhandho,	459	
PA_tika-s01_03t:459_5	bahuvidhena viññāṇakkhandho”ti evaṃ ekekassa khandhassa atītādibhedavasenāpi nānākaraṇaṃ	459	
PA_tika-s01_03t:459_6	paṭicca ñāṇaṃ pavattati. Tathā “idaṃ cakkhāyatanaṃ nāma…pe...idaṃ dhammāyatanaṃ nāma.	459	
PA_tika-s01_03t:459_7	Tattha dasāyatanā kāmāvacarā, dve catubhūmakā”ti evaṃ āyatanānaṃ nānattaṃ paṭicca	459	
PA_tika-s01_03t:459_8	ñāṇaṃ pavattati. Nānādhātūsūti “ayaṃ cakkhudhātu nāma…pe… ayaṃ manoviññāṇadhātu nāma.	459	
PA_tika-s01_03t:459_9	Tattha soḷasa dhātuyo kāmāvacarā, dve dhātuyo catubhūmikā”ti evaṃ nānādhātūsu ñāṇaṃ	459	
PA_tika-s01_03t:459_10	pavattati, tayidaṃ upādinnakadhātuvasena vuttaṃ. Paccekabuddhānampi hi dvinnañca	4591	
PA_tika-s01_03t:459_11	aggasāvakānaṃ upādinnakadhātūsu evaṃ nānākaraṇaṃ paṭicca ñāṇaṃ pavattati, tañca kho	4591	
PA_tika-s01_03t:459_12	ekadesatova, na nippadesato. Anupādinnakadhātūnaṃ pana lakkhaṇādimattameva jānanti,	4591	
PA_tika-s01_03t:459_13	na nānākaraṇaṃ. Sabbaññubuddhānameva pana “imāya nāmadhātuyā ussannattā imassa rukkhassa	4591	
PA_tika-s01_03t:459_14	khandho seto, imassa kāḷo, imassa maṭṭho, imassa bahalattaco, imassa tanutaco. Imassa	4591	
PA_tika-s01_03t:459_15	pattaṃ vaṇṇasaṇṭhānādivasena evarūpaṃ. Imassa pupphaṃ nīlaṃ, imassa pītakaṃ, lohitakaṃ,	4591	
PA_tika-s01_03t:459_16	odātaṃ, sugandhaṃ, duggandhaṃ. Phalaṃ khuddakaṃ, mahantaṃ, dīghaṃ, vaṭṭaṃ, susaṇṭhānaṃ,	4591	
PA_tika-s01_03t:459_17	dussaṇṭhānaṃ, maṭṭhaṃ, pharusaṃ, sugandhaṃ, duggandhaṃ, madhuraṃ, tittakaṃ, ambilaṃ,	4591	
PA_tika-s01_03t:459_18	kaṭukaṃ, kasāvaṃ. Kaṇṭako tikhiṇo, atikhiṇo, ujuko, kuṭilo, kaṇho, nīlo, odāto hotī”ti	4591	
PA_tika-s01_03t:459_19	dhātunānattaṃ paṭicca ñāṇaṃ pavattati.	4591	
PA_tika-s01_03t:460_0	Nānāpaṭiccasamuppādesūti ajjhattabahiddhābhedato ca nānāpabhedesu paṭiccasamuppādaṅgesu.	460	
PA_tika-s01_03t:460_1	Avijjādiaṅgāni hi paccekaṃ paṭiccasamuppādasaññitāni. Tenāha saṅkhārapiṭake “dvādasa	460	
PA_tika-s01_03t:460_2	paccayā dvādasa paṭiccasamuppādā”ti. Nānāsuññatamanupalabbhesūti nānāsabhāvesu niccasārādivirahitesu	460	
PA_tika-s01_03t:460_3	suññatabhāvesu tato eva itthipurisaattattaniyādivasena anupalabbhanasabhāvesu pakāresu.	460	
PA_tika-s01_03t:460_4	Ma-kāro hettha padasandhikaro. Nānāatthesūti atthapaṭisambhidāya visayabhūtesu paccayuppannādivasena	460	
PA_tika-s01_03t:460_5	nānāvidhesu atthesu. Dhammesūti dhammapaṭisambhidāya visayabhūtesu paccayādivasena	460	
PA_tika-s01_03t:460_6	nānāvidhesu dhammesu. Niruttīsūti tesaṃyeva atthadhammānaṃ niddhāraṇavacanasaṅkhātesu	460	
PA_tika-s01_03t:460_7	nānāniruttīsu. Paṭibhānesūti atthapaṭisambhidādīsu visayabhūtesu “imāni ñāṇāni idamatthajotakānī”ti	460	
PA_tika-s01_03t:460_8	tathā tathā paṭibhānato upatiṭṭhanato “paṭibhānānī”ti laddhanāmesu nānāñāṇesu. “Puthunānāsīlakkhandhesū”tiādīsu	460	
PA_tika-s01_03t:460_9	sīlassa puthuttaṃ vuttameva, itaresaṃ pana vuttanayānusārena suviññeyyattā pākaṭameva.	460	
PA_tika-s01_03t:460_10	Yaṃ pana abhinnaṃ ekameva nibbānaṃ, tattha upacāravasena puthuttaṃ gahetabbanti āha	4601	
PA_tika-s01_03t:460_11	“puthujjanasādhāraṇe dhamme samatikkammā”ti, tenassa madanimmadanādipariyāyena puthuttaṃ paridīpitaṃ hoti.	4601	
PA_tika-s01_03t:461_0	Evaṃ visayavasena paññāya mahattaṃ, puthuttaṃ dassetvā idāni sampayuttadhammavasena	461	
PA_tika-s01_03t:461_1	hāsabhāvaṃ, pavattiākāravasena javanabhāvaṃ, kiccavasena tikkhādibhāvaṃ dassetuṃ	461	
PA_tika-s01_03t:461_2	“katamā hāsapaññā”tiādi vuttaṃ. Tattha hāsabahuloti pītibahulo. Sesapadāni tasseva	461	
PA_tika-s01_03t:461_3	vevacanāni. Sīlaṃ paripūretīti haṭṭhapahaṭṭho udaggudaggo hutvā ṭhapetvā indriyasaṃvaraṃ	461	
PA_tika-s01_03t:461_4	tassa visuṃ vuttattā anavasesasīlaṃ paripūreti. Pītisomanassasahagatā hi paññā abhirativasena	461	
PA_tika-s01_03t:461_5	ārammaṇe phullitavikasitā viya pavattati, na evaṃ upekkhāsahagatā. Puna sīlakkhandhanti	461	
PA_tika-s01_03t:461_6	ariyasīlakkhandhamāha. “Samādhikkhandha”ntiādīsupi eseva nayo.	461	
PA_tika-s01_03t:462_0	Sabbaṃ taṃ rūpaṃ aniccato khippaṃ javatīti yā rūpadhamme “aniccā”ti sīghavegena pavattati,	462	
PA_tika-s01_03t:462_1	paṭipakkhadūrabhāvena pubbābhisaṅkhārassa sātisayattā indena vissaṭṭhavajiraṃ viya	462	
PA_tika-s01_03t:462_2	lakkhaṇaṃ avirajjhantī adandhāyantī rūpakkhandhe aniccalakkhaṇaṃ vegasā paṭivijjhati,	462	
PA_tika-s01_03t:462_3	sā javanapaññā nāmāti attho. Sesapadesupi eseva nayo. Evaṃ lakkhaṇārammaṇikavipassanāvasena	462	
PA_tika-s01_03t:462_4	javanapaññaṃ dassetvā balavavipassanāvasena dassetuṃ “rūpa”ntiādi vuttaṃ. Tattha	462	
PA_tika-s01_03t:462_5	khayaṭṭhenāti yattha yattha uppajjati, tattha tattheva bhijjanato khayasabhāvattā.	462	
PA_tika-s01_03t:462_6	Bhayaṭṭhenāti bhayānakabhāvato. Asārakaṭṭhenāti asārakabhāvato attasāravirahato,	462	
PA_tika-s01_03t:462_7	niccasārādivirahato ca. Tulayitvāti tulanabhūtāya vipassanāpaññāya tuletvā. Tīrayitvāti	462	
PA_tika-s01_03t:462_8	tāya eva tīraṇabhūtāya tīrayitvā. Vibhāvayitvāti yāthāvato pakāsetvā paccakkhaṃ katvā.	462	
PA_tika-s01_03t:462_9	Vibhūtaṃ katvāti pākaṭaṃ katvā. Rūpanirodheti rūpakkhandhanirodhahetubhūte nibbāne	462	
PA_tika-s01_03t:462_10	ninnapoṇapabbhārabhāvena. Idāni sikhāppattavipassanāvasena javanapaññaṃ dassetuṃ	4621	
PA_tika-s01_03t:462_11	puna “rūpa”ntiādi vuttaṃ. “Vuṭṭhānagāminivipassanāvasenā”ti keci.	4621	
PA_tika-s01_03t:463_0	Ñāṇassa tikkhabhāvo nāma savisesaṃ paṭipakkhapahānena veditabboti. “Khippaṃ kilese	463	
PA_tika-s01_03t:463_1	chindatīti tikkhapaññā”ti vatvā te pana kilese vibhāgena dassento “uppannaṃ kāmavitakka”ntiādimāha.	463	
PA_tika-s01_03t:463_2	Tikkhapañño khippābhiñño hoti, paṭipadā cassa na calatīti āha “ekasmiṃ āsane cattāro	463	
PA_tika-s01_03t:463_3	ariyamaggā…pe… adhigatā hontī”tiādi.	463	
PA_tika-s01_03t:464_0	“Sabbe saṅkhārā aniccā dukkhā vipariṇāmadhammā, saṅkhatā paṭiccasamuppannā khayadhammā	464	
PA_tika-s01_03t:464_1	vayadhammā virāgadhammā nirodhadhammā”ti yāthāvato dassanena saccappaṭivedho ijjhati,	464	
PA_tika-s01_03t:464_2	na aññathāti kāraṇamukhena nibbedhikapaññaṃ dassetuṃ “sabbasaṅkhāresu ubbegabahulo	464	
PA_tika-s01_03t:464_3	hotī”tiādi vuttaṃ. Tattha ubbegabahuloti vuttanayena sabbasaṅkhāresu abhiṇhapavattasaṃvego.	464	
PA_tika-s01_03t:464_4	Uttāsabahuloti ñāṇuttāsavasena sabbasaṅkhāresu bahuso utrāsamānaso, etena ādīnavānupassanamāha.	464	
PA_tika-s01_03t:464_5	“Ukkaṇṭhanabahulo”ti pana iminā nibbidānupassanamāha, “aratibahulo”tiādinā tassā	464	
PA_tika-s01_03t:464_6	eva aparāparuppattiṃ. Bahimukhoti sabbasaṅkhārato bahibhūtaṃ nibbānaṃ uddissa pavattañāṇamukho,	464	
PA_tika-s01_03t:464_7	tathā vā pavattitavimokkhamukho. Nibbijjhanaṃ nibbedho, so etissā atthi, nibbijjhatīti	464	
PA_tika-s01_03t:464_8	vā nibbedhikā, sā eva paññā nibbedhikapaññā. Yaṃ panettha atthato avibhattaṃ, taṃ	464	
PA_tika-s01_03t:464_9	heṭṭhā vuttanayattā, uttānatthattā ca suviññeyyameva.	464	
PA_tika-s01_03t:465_0	217. Pabbajitaṃ upāsitāti ettha yādisaṃ pabbajitaṃ upāsato paññāpaṭilābho hoti, taṃ	465	
PA_tika-s01_03t:465_1	dassetuṃ “paṇḍitaṃ pabbajita”nti vuttaṃ. Upāsanañcettha upaṭṭhānavasena icchitaṃ,	465	
PA_tika-s01_03t:465_2	na upanisīdanamattenāti āha “payirupāsitā”ti. Atthanti hitaṃ. Abbhantaraṃ karitvāti	465	
PA_tika-s01_03t:465_3	abbhantaragataṃ katvā. Tenāha “atthayutta”nti. Bhāvanapuṃsakaniddeso cāyaṃ, hitūpasañhitaṃ	465	
PA_tika-s01_03t:465_4	katvāti attho. Antara-saddo vā cittapariyāyo “yassantarato na santi kopā”tiādīsu	465	
PA_tika-s01_03t:465_5	viya. Tasmā atthantaroti hitajjhāsayoti attho.	465	
PA_tika-s01_03t:466_0	Paṭilābhatthāya gatenāti paṭilābhatthāya pavattena, paṭilābhasaṃvattaniyenāti attho.	466	
PA_tika-s01_03t:466_1	Uppāde ca nimitte ca chekāti uppādavidhimhi ceva nimittavidhimhi ca kusalā. Uppādanimittakovidatāsīsena	466	
PA_tika-s01_03t:466_2	cettha lakkhaṇakosallameva dasseti. Atha vā sesalakkhaṇānaṃ nibbattiyā buddhānaṃ,	466	
PA_tika-s01_03t:466_3	cakkavattīnañca uppādo anumīyati, yāni tehi laddhabbaānisaṃsāni nimittāni, tasmiṃ	466	
PA_tika-s01_03t:466_4	uppāde ca nimitte ca anuminanādivasena chekā nipuṇāti attho. Ñatvā passissatīti ñāṇena	466	
PA_tika-s01_03t:466_5	jānitvā passissati, na cakkhuviññāṇenāti adhippāyo.	466	
PA_tika-s01_03t:467_0	Atthānusāsanīsūti atthānaṃ hitānaṃ anusāsanīsu. Yasmā anatthapaṭivajjanapubbikā sattānaṃ	467	
PA_tika-s01_03t:467_1	atthapaṭipatti, tasmā anatthopi paricchijja gahetabbo, jānitabbo cāti vuttaṃ “atthānatthaṃ	467	
PA_tika-s01_03t:467_2	pariggāhakāni ñāṇānī”ti, yato “āyupāyakosallaṃ viya apāyakosallampi icchitabba”nti vuttaṃ.	467	
PA_tika-s01_03t:468	Suvaṇṇavaṇṇalakkhaṇavaṇṇanā	46	
PA_tika-s01_03t:469_0	218. Paṭisaṅkhānabalena kodhavinayena akkodhano, na bhāvanābalenāti dassetuṃ “na	469	
PA_tika-s01_03t:469_1	anāgāmimaggenā”tiādi vuttaṃ. Evaṃ akkodhavasikattāti evaṃ maghamāṇavo viya na kodhavasaṃ	469	
PA_tika-s01_03t:469_2	gatattā. Nābhisajjīti kujjhanavaseneva na abhisajji. Yañhi kodhassa uppattiṭṭhānabhūte	469	
PA_tika-s01_03t:469_3	ārammaṇe upanāhassa paccayabhūtaṃ kujjhanavasena abhisajjanaṃ, taṃ idhādhippetaṃ,	469	
PA_tika-s01_03t:469_4	na lubbhanavasena. Tenāha “kuṭilakaṇṭako viyā”tiādi. So hi yattha laggati, taṃ khobhento	469	
PA_tika-s01_03t:469_5	eva laggati. Tattha tatthāti tasmiṃ tasmiṃ mammaṭṭhāne. Mammanti phuṭṭhamattepi rujjanaṭṭhānaṃ.	469	
PA_tika-s01_03t:469_6	Pubbuppattikoti paṭhamuppanno. Tato balavataro byāpādo laddhāsevanatāya cittassa	469	
PA_tika-s01_03t:469_7	byāpajjanato. Tato balavatarā patitthiyanāti sātisayaṃ laddhāsevanatāya tato byāpādāvatthāyapi	469	
PA_tika-s01_03t:469_8	balavatarā patitthiyanā paccatthikabhāvena thāmappattito.	469	
PA_tika-s01_03t:470_0	Sukhumattharaṇādīti ādi-saddena paṇītabhojanīyādīnampi saṅgaho daṭṭhabbo bhojanadānassapi	470	
PA_tika-s01_03t:470_1	vaṇṇasampadānimittabhāvato. Tenāha bhagavā “bhojanaṃ bhikkhave dadamāno dāyako paṭiggāhakānaṃ…pe…	470	
PA_tika-s01_03t:470_2	āyuṃ deti, vaṇṇaṃ detī”ti tathā ca vakkhati “āmisadānena vā”ti.	470	
PA_tika-s01_03t:471_0	219. Ti adāsi. Devoti megho, pajjunno eva vā. Varataroti uttamataro. Pabbajjāya visadisāvatthādi	471	
PA_tika-s01_03t:471_1	bhāvato na pabbajjāti apabbajjā, gihibhāvo. Acchādenti kopīnaṃ paṭicchādenti etehīti	471	
PA_tika-s01_03t:471_2	acchādanāni, nivāsanāni, tesaṃ acchādanānañceva sesa vatthānañca kojavādi uttamapāvuraṇānañca.	471	
PA_tika-s01_03t:471_3	Vināsoti katassa kammassa avipaccitvā vināso.	471	
PA_tika-s01_03t:472	Kosohitavatthaguyhalakkhaṇavaṇṇanā	47	
PA_tika-s01_03t:473_0	220. Samānetāti sammadeva ānetā samāgametā. Rajje patiṭṭhitena sakkā kātuṃ bahubhatikasseva	473	
PA_tika-s01_03t:473_1	ijjhanato. Kattā nāma natthīti vajjaṃ paṭicchādentīti ānetvā sambandho, karonti vajjapaṭicchādanakammanti	473	
PA_tika-s01_03t:473_2	vā. Nanu vajjapaṭicchādanakammaṃ nāma sāvajjanti? Saccaṃ sāvajjaṃ saṃkiliṭṭhacittena	473	
PA_tika-s01_03t:473_3	paṭicchādentassa, idaṃ pana asaṃkiliṭṭhacittena parassa uppajjanakaanatthaṃ pariharaṇavasena	473	
PA_tika-s01_03t:473_4	pavattaṃ adhippetaṃ. “Ñātisaṅgahaṃ karontenā”ti etena ñātatthacariyāvasena taṃ kammaṃ	473	
PA_tika-s01_03t:473_5	pavattatīti dasseti.	473	
PA_tika-s01_03t:474_0	221. Amittatāpanāti amittānaṃ tapanasīlā, amittatāpanaṃ hotu vā mā vā evaṃsabhāvāti	474	
PA_tika-s01_03t:474_1	attho. Na hi cakkavattino puttānaṃ amittā nāma keci honti, ye te bhaveyyuṃ, cakkānubhāveneva	474	
PA_tika-s01_03t:474_2	sabbepi khattiyādayo anuvattakā tesaṃ bhavanti.	474	
PA_tika-s01_03t:475	Paṭhamabhāṇavāravaṇṇanā niṭṭhitā.	47	
PA_tika-s01_03t:476	Parimaṇḍalādilakkhaṇavaṇṇanā	47	
PA_tika-s01_03t:477_0	222. Samanti samānaṃ. Tena tena loke viññātaguṇena samaṃ samānaṃ jānāti, yato tattha	477	
PA_tika-s01_03t:477_1	paṭipajjanavidhināva itarasmiṃ paṭipajjati. Sayaṃ jānātīti aparaneyyo hutvā sayameva	477	
PA_tika-s01_03t:477_2	jānāti. Purisaṃ jānātīti vā “ayaṃ seṭṭho, ayaṃ majjhimo, ayaṃ nihīno”ti taṃ taṃ purisaṃ	477	
PA_tika-s01_03t:477_3	yāthāvato jānāti. Purisavisesaṃ jānātīti tasmiṃ tasmiṃ purise vijjamānaṃ visesaṃ	477	
PA_tika-s01_03t:477_4	jānāti, yato tattha tattha anurūpadānapadānādipaṭipattiyā yuttapattakārī hoti. Tenāha	477	
PA_tika-s01_03t:477_5	“ayamidamarahatī”tiādi.	477	
PA_tika-s01_03t:478	Sampattipaṭilābhaṭṭhenāti diṭṭhadhammikādisampattīnaṃ paṭilābhāpanaṭṭhena. Samasaṅgahakammanti samaṃ jānitvā tadanurūpaṃ tassa tassa saṅgaṇhanakammaṃ.	47	
PA_tika-s01_03t:479	223. Tulayitvāti tīrayitvā. Paṭivicinitvāti vīmaṃsitvā. Nipuṇayogato nipuṇā, ativiya nipuṇā atinipuṇā, sā pana tesaṃ nipuṇatā saṇhasukhumā paññāti āha “sukhumapaññā”ti.	47	
PA_tika-s01_03t:480	Sīhapubbaddhakāyādilakkhaṇavaṇṇanā	48	
PA_tika-s01_03t:481	224. Khemakāmoti anupaddavakāmo. Kammassakatāñāṇaṃ sattānaṃ vaḍḍhiāvahaṃ sabbasampattividhāyakanti āha “paññāyāti kammassakatāpaññāyā”ti.	48	
PA_tika-s01_03t:482	Samantaparipūrānīti samantato sabbabhāgehi paripuṇṇāni. Tato eva ahīnāni anūnāni. Dhanādīhīti dhanadhaññādīhi.	48	
PA_tika-s01_03t:483_0	225. Okappanasaddhā saddheyyavatthuṃ okkanditvā pakkhanditvā saddahanasaddhā. Sā	483	
PA_tika-s01_03t:483_1	eva pasādanīyavatthusmimpi abhippasīdanavasena pavattiyā pasādasaddhā. Pariyattisavanenāti	483	
PA_tika-s01_03t:483_2	sattānaṃ hitasukhāvahāya pariyattiyā savanena. Dhāraṇaparicayādīnaṃ taṃmūlakattā	483	
PA_tika-s01_03t:483_3	tathā vuttaṃ. Etesanti saddhādīnaṃ. Saha hānadhammenāti sahānadhammo, na sahānadhammoti	483	
PA_tika-s01_03t:483_4	asahānadhammo, tassa bhāvo asahānadhammatā, taṃ asahānadhammataṃ, aparihāniyasabhāvanti attho.	483	
PA_tika-s01_03t:484	Rasaggasaggitālakkhaṇavaṇṇanā	48	
PA_tika-s01_03t:485	226. Tilaphalamattampi bhojanaṃ. Sabbattha pharatīti sabbā rasāharaṇiyo anussarantaṃ sabhāvena sabbasmiṃ kāye pharati. Samā hutvā vahantīti avisamā ujukā hutvā pavattanti.	48	
PA_tika-s01_03t:486_0	Ārogyakaraṇakammanti arogabhāvakaraṃ sattānaṃ aviheṭhanakammaṃ. Madhurādibhedaṃ rasaṃ	486	
PA_tika-s01_03t:486_1	gasati harati etehi, sayameva vā taṃ gasanti gilanti anto pavesentīti rasaggasā,	486	
PA_tika-s01_03t:486_2	rasaggasānaṃ aggā rasaggasaggā, te ettha santīti rasaggasaggī, tadeva lakkhaṇaṃ.	486	
PA_tika-s01_03t:486_3	Bhavati hi abhinnepi vatthusmiṃ taggatavisesāvabodhanatthaṃ bhinnaṃ viya katvā vohāro	486	
PA_tika-s01_03t:486_4	yathā “silāputtakassa sarīra”nti. Rasaggasaggitāsaṅkhātaṃ vā lakkhaṇaṃ rasaggasaggilakkhaṇaṃ.	486	
PA_tika-s01_03t:487_0	227. Vadha-saddo “attānaṃ vadhitvā vadhitvā rodatī”tiādīsu bādhanatthopi hotīti tato	487	
PA_tika-s01_03t:487_1	visesanatthaṃ “māraṇavadhenā”ti vuttaṃ, māraṇasaṅkhātena vadhenāti attho. Bādhanattho	487	
PA_tika-s01_03t:487_2	eva vā vadha-saddo, māraṇena, bādhanena cāti attho. Ubbādhanāyāti bandhanāgāre pakkhipitvā	487	
PA_tika-s01_03t:487_3	uddhaṃ uddhaṃ bādhanena. Tenāha “bandhanāgārappavesanenā”ti.	487	
PA_tika-s01_03t:488	Abhinīlanettādilakkhaṇavaṇṇanā	48	
PA_tika-s01_03t:489_0	228. Visaṭanti kujjhanavasena vinisaṭaṃ katvā. Tenāha “kakkaṭako viyā”tiādi. Visācīti	489	
PA_tika-s01_03t:489_1	virūpaṃ sācitakaṃ, vijimhanti attho. Tenāha “vaṅkakkhikoṭiyā”ti, kuṭilaakkhikoṭipātenāti	489	
PA_tika-s01_03t:489_2	attho. Viceyya pekkhitāti ujukaṃ anoloketvā diṭṭhipātaṃ vicāretvā oloketvā. Tenāha	489	
PA_tika-s01_03t:489_3	“yo kujjhitvā”tiādi. Paroti kujjhito. Na oloketi taṃ sammukhā gacchantaṃ kujjhitvā	489	
PA_tika-s01_03t:489_4	na oloketi, parammukhā. Viteyyāti virūpaṃ tiriyaṃ, viññūnaṃ olokanakkamaṃ vītikkamitvāti	489	
PA_tika-s01_03t:489_5	attho. Jimhaṃ anoloketvā ujukaṃ olokanaṃ nāma kuṭilabhāvakarānaṃ pāpadhammānaṃ abhājanaujukatacittatasseva	489	
PA_tika-s01_03t:489_6	hotīti āha “ujumano hutvā ujuṃ pekkhitā”ti. Yathā ca ujuṃ pekkhitā hotīti ānetvā	489	
PA_tika-s01_03t:489_7	sambandho. Pasaṭanti ummīlanavasena sammadeva patthaṭaṃ. Vipulaṃ vitthatanti tasseva	489	
PA_tika-s01_03t:489_8	vevacanaṃ. Piyaṃ piyāyitabbaṃ dassanaṃ olokanaṃ etassāti piyadassano.	489	
PA_tika-s01_03t:490_0	Kāṇoti akkhīni nimmīletvā pekkhanako. Kākakkhīti kekarakkho. Vaṅkakkhīti jimhapekkhanako.	490	
PA_tika-s01_03t:490_1	Āvilakkhīti ākuladiṭṭhipāto. Nīlapītalohitasetakāḷavaṇṇānaṃ vasena pañcavaṇṇo. Tattha	490	
PA_tika-s01_03t:490_2	pītalohitavaṇṇā setamaṇḍalagatarājivasena, nīlasetakāḷavaṇṇā pana taṃtaṃmaṇḍalavaseneva	490	
PA_tika-s01_03t:490_3	veditabbā. “Pasādoti pana tesaṃ vaṇṇānaṃ pasannākāraṃ sandhāya vutta”nti keci. Pañcavaṇṇo	490	
PA_tika-s01_03t:490_4	pasādoti pana yathāvuttapañcavaṇṇaparivāro, tehi vā paṭimaṇḍito pasādoti attho. Nettasampattikarānīti	490	
PA_tika-s01_03t:490_5	“pañcavaṇṇapasādatā tirohitavidūragatadassanasamatthatā”ti evamādi cakkhusampadāya	490	
PA_tika-s01_03t:490_6	kāraṇāni. Lakkhaṇasatthe yuttāti lakkhaṇasatthe āyuttā sukusalā.	490	
PA_tika-s01_03t:491	Uṇhīsasīsalakkhaṇavaṇṇanā	49	
PA_tika-s01_03t:492	230. Pubbaṅgamoti ettha pubbaṅgamatā nāma pamukhatā, jeṭṭhaseṭṭhakabhāvo bahujanassa anuvattanīyatāti āha “gaṇajeṭṭhako”tiādi.	49	
PA_tika-s01_03t:493_0	Pubbaṅgamatāti pubbaṅgamassa kammaṃ. Yassa hi kāyasucaritādikammassa vasena mahāpuriso	493	
PA_tika-s01_03t:493_1	bahujanassa pubbaṅgamo ahosi, tadassa kammaṃ “pubbaṅgamatā”ti adhippetaṃ, na pubbaṅgamabhāvo.	493	
PA_tika-s01_03t:493_2	Tenāha “idha kammaṃ nāma pubbaṅgamatā”ti. Pītipāmojjena paripuṇṇasīsoti pītiyā, pāmojjena	493	
PA_tika-s01_03t:493_3	ca sampuṇṇapaññāsīso bahulaṃ somanassasahagatañāṇasampayuttacittasamaṅgī eva hutvā	493	
PA_tika-s01_03t:493_4	vicarati. Mahāpurisoti mahāpurisajātiko.	493	
PA_tika-s01_03t:494_0	231. Bahujananti sāmiatthe upayogavacananti āha “bahujanassā”ti. Paribhuñjanaṭṭhena	494	
PA_tika-s01_03t:494_1	paṭibhogo, upayogavatthu paṭibhogo, tassa hitāti paṭibhogiyā. Desakālaṃ ñatvā tadupakaraṇūpaṭṭhānādi	494	
PA_tika-s01_03t:494_2	veyyāvaccakarā sattā. Abhiharantīti byāharanti. Tassa tassa veyyāvaccassa paṭiharaṇato	494	
PA_tika-s01_03t:494_3	pavattanakaraṇato paṭihāro, veyyāvaccakaro, tassa bhāvo paṭihārakanti āha “veyyāvaccakarabhāva”nti.	494	
PA_tika-s01_03t:494_4	Visavanaṃ visavo, kāmakāro vasitā, so etassa atthīti visavīti āha “ciṇṇavasī”ti.	494	
PA_tika-s01_03t:495	Ekekalomatādilakkhaṇavaṇṇanā	49	
PA_tika-s01_03t:496	232. Upavattatīti anukūlabhāvaṃ upecca vattati. Tenāha “ajjhāsayaṃ anuvattatī”ti.	49	
PA_tika-s01_03t:497_0	Ekekalomalakkhaṇanti ekekasmiṃ lomakūpe ekekalomatālakkhaṇaṃ. Ekekehi lomehīti aññesaṃ	497	
PA_tika-s01_03t:497_1	sarīre ekekasmimpi lomakūpe anekānipi lomāni uṭṭhahanti, na tathāgatassa. Tehi puna	497	
PA_tika-s01_03t:497_2	paccekaṃ lomakūpesu ekekeheva uppannehi kuṇḍalāvattehi padakkhiṇāvattakajātehi nicitaṃ	497	
PA_tika-s01_03t:497_3	viya sarīraṃ hotīti vuttaṃ “ekekalomūpacitaṅgavā”ti.	497	
PA_tika-s01_03t:498	Cattālīsādilakkhaṇavaṇṇanā	49	
PA_tika-s01_03t:499	234. Abhinditabbaparisoti parehi kenaci saṅgahena saṅgahetvā, yuttikāraṇaṃ dassetvā vā na bhinditabbapariso.	49	
PA_tika-s01_03t:500_0	Apisuṇavācāyāti upayogatthe sāmivacanaṃ, pesuññassa paṭipakkhabhūtaṃ kusalakammaṃ.	500	
PA_tika-s01_03t:500_1	Pisuṇā vācā etassāti pisuṇavāco, tassa pisuṇavācassa puggalassa. Aparipuṇṇāti cattārīsato	500	
PA_tika-s01_03t:500_2	ūnabhāvena na paripuṇṇā. Viraḷāti savivarā.	500	
PA_tika-s01_03t:501	Pahūtajivhādilakkhaṇavaṇṇanā	50	
PA_tika-s01_03t:502	236. Ādeyyavācoti ādaragāravavasena ādātabbavacano. “Evameta”nti gahetabbavacano sirasā sampaṭicchitasāsano.	50	
PA_tika-s01_03t:503_0	Baddhajivhāti yathā sukhena parivattati, evaṃ sirādīhi palibuddhajivhā. Gūḷhajivhāti	503	
PA_tika-s01_03t:503_1	rasabahalatāya gūḷhagaṇḍasadisajivhā. Dvijivhāti agge kappabhāvena dvidhābhūtajivhā.	503	
PA_tika-s01_03t:503_2	Mammanāti apparippuṭatalāpā. Kharapharusakakkasādivasena saddo bhijjati bhinnakāro	503	
PA_tika-s01_03t:503_3	hoti. Vicchinditvā pavattassaratāya chinnassarā vā. Anekākāratāya bhinnassarā vā.	503	
PA_tika-s01_03t:503_4	Kākassa viya amanuññassaratāya kākassarā vā. Madhuroti iṭṭhe, kammaphalena vatthuno	503	
PA_tika-s01_03t:503_5	suvisuddhattā. Pemanīyoti pītisañjanano, piyāyitabbo vā.	503	
PA_tika-s01_03t:504_0	237. Akkosayuttattāti akkosupasañhitattā akkosavatthusahitattā. Ābādhakarinti ghaṭṭanavasena	504	
PA_tika-s01_03t:504_1	paresaṃ pīḷāvahaṃ. Bahuno janassa avamaddanato, pamaddābhāvakaraṇato vā bahujanappamaddanaṃ.	504	
PA_tika-s01_03t:504_2	Abāḷhanti vā ettha a-kāro vuddhiattho “asekkhā dhammā”tiādīsu viya, tasmā ativiya	504	
PA_tika-s01_03t:504_3	bāḷhaṃ pharusaṃ giranti evamettha attho veditabbo. Na bhaṇīti cettha “na abhaṇi na	504	
PA_tika-s01_03t:504_4	bhaṇī”ti saralopena niddeso. Susaṃhitanti suṭṭhu saṃhitaṃ. Kena pana suṭṭhu saṃhitaṃ?	504	
PA_tika-s01_03t:504_5	“Madhura”nti anantarameva vuttattā madhuratāyāti viññāyati, kā panassa madhuratāti	504	
PA_tika-s01_03t:504_6	āha “suṭṭhu pemasaṃhita”nti. Upayogaputhuttavisayo yaṃ vācā-saddoti āha “vācāyo”ti,	504	
PA_tika-s01_03t:504_7	sā cassā upayogaputhuttavisayatā “hadayagāminiyo”ti padena samānādhikaraṇatāya daṭṭhabbā.	504	
PA_tika-s01_03t:504_8	“Kaṇṇasukha”nti pāṭhe bhāvanapuṃsakaniddesoyanti dassetuṃ “yathā”tiādi vuttaṃ. Vedayathāti	504	
PA_tika-s01_03t:504_9	kālavipallāsenāyaṃ niddesoti āha “vedayitthā”ti. Brahmassaratanti seṭṭhassarataṃ,	504	
PA_tika-s01_03t:504_10	brahmuno sarasadisassarataṃ vā. Bahūnaṃ bahunti bahūnaṃ janānaṃ bahuṃ subhaṇitanti yojanā.	5041	
PA_tika-s01_03t:505	Sīhahanulakkhaṇavaṇṇanā	50	
PA_tika-s01_03t:506	238. Appadhaṃsikoti appadhaṃsiyo. Ya-kārassa hi ka-kāraṃ katvā ayaṃ niddeso yathā “niyyānikā dhammā”ti guṇatoti attanā adhigataguṇato. Ṭhānatoti yathāṭhitaṭṭhānantarato.	50	
PA_tika-s01_03t:507	Palāpakathāyāti samphappalāpakathāya. Antopaviṭṭhahanukā ekato, ubhato vā saṃkucitavisukā. Vaṅkahanukā ekapassena kuṭilavisukā. Pabbhārahanukā purato olambamānavisukā.	50	
PA_tika-s01_03t:508_0	239. Vikiṇṇavacanā nāma samphappalāpino, tappaṭikkhepena avikiṇṇavacanā mahābodhisattā.	508	
PA_tika-s01_03t:508_1	Vācā eva tadatthādhigamupāyatāya “byāppatho”ti vuttāti āha “avikiṇṇa…pe… vacanapatho	508	
PA_tika-s01_03t:508_2	assā”ti. “Dvīhi dvīhī”ti nayidaṃ āmeḍitavacanaṃ asamānādhikaraṇato, atha kho dvīhi	508	
PA_tika-s01_03t:508_3	diguṇatādassananti āha “dvīhi dvīhīti catūhī”ti. Tasmā “dvidugamā”ti catugamā vuttāti	508	
PA_tika-s01_03t:508_4	āha “catuppadāna”nti. Tathāsabhāvoti yathāssa vuttanayena kenaci appadhaṃsiyatā hoti	508	
PA_tika-s01_03t:508_5	guṇehi, tathāsabhāvo.	508	
PA_tika-s01_03t:509	Samadantādilakkhaṇavaṇṇanā	50	
PA_tika-s01_03t:510	240. Visuddhasīlācāratāya parisuddhā samantato sabbathā vā suddhā puggalā parivārā etassāti parisuddhaparivāro.	51	
PA_tika-s01_03t:511_0	241. Pahāsīti tadaṅgavasena, vikkhambhanavasena ca pariccaji. Tidivaṃ tāvatiṃsabhavanaṃ	511	
PA_tika-s01_03t:511_1	puraṃ nagaraṃ etesanti tidivapurā, tāvatiṃsadevā, tesaṃ varo tidivapuravaro, indo.	511	
PA_tika-s01_03t:511_2	Tena tidivapuravarena. Tenāha “sakkenā”ti. Lapanti kathenti etenāti lapanaṃ, mukhanti	511	
PA_tika-s01_03t:511_3	āha “lapanajanti mukhaja”nti. Suṭṭhu dhavalatāya sukkā, īsakampi asaṃkiliṭṭhatāya	511	
PA_tika-s01_03t:511_4	suci. Sundarasaṇṭhānatāya suṭṭhu bhāvanato, vipassanato ca sobhanā. Kāmaṃ janānaṃ	511	
PA_tika-s01_03t:511_5	manussānaṃ nivāsanaṭṭhānādibhāvena patiṭṭhābhūto desaviseso “janapado”ti vuccati,	511	
PA_tika-s01_03t:511_6	idha pana saparivāracatumahādīpasaññito sabbo padeso tathā vuttoti āha “cakkavāḷaparicchinno	511	
PA_tika-s01_03t:511_7	janapado”ti. Nanu ca yathāvutto padeso samuddaparicchinno, na cakkavāḷapabbataparicchinnoti?	511	
PA_tika-s01_03t:511_8	So padeso cakkavāḷaparicchinnopi hotīti tathā vuttaṃ. Ye vā samuddanissitā, cakkavāḷapādanissitā	511	
PA_tika-s01_03t:511_9	ca sattā, tesaṃ te te padesā patiṭṭhāti tepi saṅgaṇhanto “cakkavāḷaparicchinno”ti	511	
PA_tika-s01_03t:511_10	avoca. Cakkavāḷaparicchinnoti ca cakkavāḷena paricchinnoti evamettha attho daṭṭhabbo.	5111	
PA_tika-s01_03t:511_11	Tassāti tassa cakkavattino. Puna tassāti tassa janapadassa. Bahujana sukhanti ettha	5111	
PA_tika-s01_03t:511_12	paccattabahuvacanalopena bahujanaggahaṇanti āha “bahujanā”ti. Yathā pana te hitasukhaṃ	5111	
PA_tika-s01_03t:511_13	caranti, taṃ vidhiṃ dassetuṃ “samānasukhadukkhā hutvā”ti vuttaṃ. Vigatapāpoti sabbaso	5111	
PA_tika-s01_03t:511_14	samucchindanena viniddhutapāpadhammo. Daratho vuccati kāyiko, cetasiko ca pariḷāho.	5111	
PA_tika-s01_03t:511_15	Tattha cetasikapariḷāho “vigatapāpo”ti imināva vuttoti āha “vigatakāyikadarathakilamatho”ti.	5111	
PA_tika-s01_03t:511_16	Rāgādayo yasmiṃ santāne uppannā, tassa malīnabhāvakaraṇena malā. Kacavarabhāvena	5111	
PA_tika-s01_03t:511_17	khilā. Sattānaṃ mahānatthakarattā visesato doso kalīti vuttaṃ “dosakalīnañcā”ti.	5111	
PA_tika-s01_03t:511_18	Panūdehīti samucchindanavasena sasantānato nīhārakehi, pajahanakehīti attho. Sesaṃ suviññeyyameva.	5111	
PA_tika-s01_03t:512_0	Ettha ca yasmā sabbesampi lakkhaṇānaṃ mahāpurisasantānagatapuññasambhārahetukabhāvena	512	
PA_tika-s01_03t:512_1	sabbaṃyeva taṃ puññakammaṃ sabbassa lakkhaṇassa kāraṇaṃ visiṭṭharūpattā phalassa.	512	
PA_tika-s01_03t:512_2	Na hi abhinnarūpakāraṇaṃ bhinnasabhāvassa phalassa paccayo bhavituṃ sakkoti, tasmā	512	
PA_tika-s01_03t:512_3	yassa yassa lakkhaṇassa yaṃ yaṃ puññakammaṃ visesakāraṇaṃ, taṃ taṃ vibhāgena dassentī	512	
PA_tika-s01_03t:512_4	ayaṃ desanā pavattā. Tattha yathā yādisaṃ kāyasucaritādipuññakammaṃ suppatiṭṭhitapādatāya	512	
PA_tika-s01_03t:512_5	kāraṇaṃ vuttaṃ, tādisameva “uṇhīsasīsatāya” kāraṇanti na sakkā vattuṃ daḷhasamādānatāvisiṭṭhassa	512	
PA_tika-s01_03t:512_6	tassa suppatiṭṭhitapādatāya kāraṇabhāvena vuttattā, itarassa ca pubbaṅgamatāvisiṭṭhassa	512	
PA_tika-s01_03t:512_7	vuttattā, evaṃ yādisaṃ āyatapaṇhitāya kāraṇaṃ, na tādisameva dīghaṅgulitāya, brahmujugattatāya	512	
PA_tika-s01_03t:512_8	ca kāraṇaṃ visiṭṭharūpattā phalassa. Na hi abhinnarūpakāraṇaṃ bhinnasabhāvassa phalassa	512	
PA_tika-s01_03t:512_9	paccayo bhavituṃ sakkoti. Tattha yathā ekeneva kammunā cakkhādinānindriyuppattiyaṃ	512	
PA_tika-s01_03t:512_10	avatthābhedato, sāmatthiyabhedato vā kammabhedo icchitabbo. Na hi yadavatthaṃ kammaṃ	5121	
PA_tika-s01_03t:512_11	cakkhussa kāraṇaṃ, tadavatthameva sotādīnaṃ kāraṇaṃ hoti abhinnasāmatthiyaṃ vā, tasmā	5121	
PA_tika-s01_03t:512_12	pañcāyatanikattabhāvapatthanābhūtā purimanipphannā kāmataṇhā paccayavasena visiṭṭhasabhāvā	5121	
PA_tika-s01_03t:512_13	kammassa visiṭṭhasabhāvaphalanibbattanasamatthatāsādhanavasena paccayo hotīti ekampi	5121	
PA_tika-s01_03t:512_14	anekavidhaphalanibbattanasamatthatāvasena anekarūpataṃ āpannaṃ viya hoti, evamidhāpi	5121	
PA_tika-s01_03t:512_15	“ekampi pāṇātipātā veramaṇivasena pavattaṃ kusalakammaṃ āyatapaṇhitādīnaṃ tiṇṇampi	5121	
PA_tika-s01_03t:512_16	lakkhaṇānaṃ nibbattakaṃ hotī”ti vuccamānepi na koci virodho. Tena vuttaṃ “so tassa	5121	
PA_tika-s01_03t:512_17	kammassa katattā…pe… imāni tīṇi mahāpurisalakkhaṇāni paṭilabhatī”ti nānākammunā pana	5121	
PA_tika-s01_03t:512_18	tesaṃ nibbattiyaṃ vattabbameva natthi, pāḷiyaṃ pana “tassa kammassā”ti ekavacananiddeso	5121	
PA_tika-s01_03t:512_19	sāmaññavasenāti daṭṭhabbo. Evañca katvā satapuññalakkhaṇavacanaṃ samatthitaṃ hoti.	5121	
PA_tika-s01_03t:512_20	“Imāni dve mahāpurisalakkhaṇāni paṭilabhatī”tiādīsupi eseva nayoti.	5122	
PA_tika-s01_03t:513	Lakkhaṇasuttavaṇṇanāya līnatthappakāsanā.	51	
PA_tika-s01_03t:514	8. Siṅgālasuttavaṇṇanā	51	
PA_tika-s01_03t:515	Nidānavaṇṇanā	51	
PA_tika-s01_03t:516_0	242. Pākārena parikkhittanti padaṃ ānetvā sambandho. Gopuraṭṭālakayuttanti dvārapāsādena	516	
PA_tika-s01_03t:516_1	ceva tattha tattha pākāramatthake patiṭṭhāpitaaṭṭālakehi ca yuttaṃ. Veḷūhi parikkhittattā,	516	
PA_tika-s01_03t:516_2	abbhantare pupphūpagaphalūpagarukkhasañchannattā ca nīlobhāsaṃ. Chāyūdakasampattiyā,	516	
PA_tika-s01_03t:516_3	bhūmibhāgasampattiyā ca manoramaṃ.	516	
PA_tika-s01_03t:517	Kāḷakavesenāti kalandakarūpena. Nivāpanti bhojanaṃ. Tanti uyyānaṃ.	51	
PA_tika-s01_03t:518_0	“Kho panā”ti vacanālaṅkāramattametanti tena samayenāti atthavacanaṃ yuttaṃ. Gahapati	518	
PA_tika-s01_03t:518_1	mahāsāloti gahapatibhūto mahāsāro, ra-kārassa la-kāraṃ katvā ayaṃ niddeso. Vibhavasampattiyā	518	
PA_tika-s01_03t:518_2	mahāsārappatto kuṭumbiko. “Putto panassa assaddho”tiādi aṭṭhuppattiko yaṃ suttanikkhepoti	518	
PA_tika-s01_03t:518_3	taṃ aṭṭhuppattiṃ dassetuṃ āraddhaṃ. Kammaphalasaddhāya abhāvena assaddho. Ratanattaye	518	
PA_tika-s01_03t:518_4	pasādābhāvena appasanno. Evamāhāti evaṃ idāni vuccamānākārena vadati.	518	
PA_tika-s01_03t:519	Yāvajīvaṃ anussaraṇīyā hoti hitesitāya vuttā pacchimā vācāti adhippāyena. Puthudisāti visuṃ visuṃ disā, tā pana anekāti āha “bahudisā”ti.	51	
PA_tika-s01_03t:520_0	243. “Na tāva paviṭṭho”tiādīsu vattabbaṃ heṭṭhā vuttameva. Na idānevāti na imāya	520	
PA_tika-s01_03t:520_1	eva velāya. Kiṃ carahīti āha “paccūsasamayepī”tiādi. Gihivinayanti gihīnaṃ gahaṭṭhānaṃ	520	
PA_tika-s01_03t:520_2	vinayatantibhūtaṃ “gihinā evaṃ vattitabba”nti gahaṭṭhācārassa gahaṭṭhavattassa anavasesato	520	
PA_tika-s01_03t:520_3	imasmiṃ sutte savisesaṃ katvā vuttattā. Tathevāti yathā buddhacakkhunā diṭṭhaṃ, tatheva	520	
PA_tika-s01_03t:520_4	passi. Namassati vattavasena kattabbanti gahetvā ṭhitattā.	520	
PA_tika-s01_03t:521	Chadisādivaṇṇanā	52	
PA_tika-s01_03t:522_0	244. Vacanaṃ sutvāva cintesi buddhānubhāvena attasammāpaṇidhānanimittena puññabalena	522	
PA_tika-s01_03t:522_1	ca codiyamāno. Na kira tā etāti tā cha disā etā idāni mayā namassiyamānā puratthimādikā	522	
PA_tika-s01_03t:522_2	na honti kirāti. Nipātamattanti anatthakabhāvaṃ tassa vadati. Pucchāpadanti pucchāvacanaṃ.	522	
PA_tika-s01_03t:523_0	Bhagavā gahapatiputtena namassitabbā cha disā pucchito desanākusalatāya ādito eva	523	
PA_tika-s01_03t:523_1	tā akathetvā tassa tāva paṭipattiyā naṃ bhājanabhūtaṃ kātuṃ vajjanīyavajjanatthañceva	523	
PA_tika-s01_03t:523_2	sevitabbasevanatthañca ovādaṃ dento “yato kho gahapatiputtā”tiādinā desanaṃ ārabhi.	523	
PA_tika-s01_03t:523_3	Tattha kammakilesāti kammabhūtā saṃkilesā. Kilissantīti kiliṭṭhā malīnā viya ṭhitā,	523	
PA_tika-s01_03t:523_4	upatāpitā ca hontīti attho. Tasmāti kilissananimittattā. Yadipi surāpānaṃ pañcaverabhāvena	523	
PA_tika-s01_03t:523_5	upāsakehi parivajjanīyaṃ, tassa pana apāyamukhabhāvena parato vattukāmatāya pāṇātipātādike	523	
PA_tika-s01_03t:523_6	eva sandhāya “cattāro”ti vuttaṃ, na “pañcā”ti. “Visuṃ akammapathabhāvato cā”ti apare.	523	
PA_tika-s01_03t:523_7	“Surāpānampi ‘surāmerayapānaṃ, bhikkhave, āsevitaṃ bhāvitaṃ bahulīkataṃ nirayasaṃvattanika’ntiādi	523	
PA_tika-s01_03t:523_8	vacanato visuṃ kammapathabhāvena āgataṃ. Tathā hi taṃ duccaritakammaṃ hutvā duggatigāmipiṭṭhivattakabhāvena	523	
PA_tika-s01_03t:523_9	niyata”nti keci, tesaṃ matena ekādasa kammapathā siyuṃ. Tasmā yathāvuttesveva kammapathesu	523	
PA_tika-s01_03t:523_10	upakārakattasabhāgattavasena anuppaveso daṭṭhabboti “visuṃ akammapathabhāvato cā”ti	5231	
PA_tika-s01_03t:523_11	suvuttametaṃ. Surāpānassa bhogāpāyamukhabhāvena vattukāmatāya “cattāro” tveva avoca.	5231	
PA_tika-s01_03t:523_12	Tiṭṭhati ettha phalaṃ tadāyattavuttitāyāti ṭhānaṃ, hetūti āha “ṭhānehīti kāraṇehī”ti.	5231	
PA_tika-s01_03t:523_13	Apenti apagacchanti, apeti vā etehīti apāyā, apāyānaṃ, apāyā eva vā mukhāni dvārānīti	5231	
PA_tika-s01_03t:523_14	apāyamukhāni. Vināsamukhānīti etthāpi eseva nayo.	5231	
PA_tika-s01_03t:524_0	Kiñcāpi “ariyasāvakassā”ti pubbe sādhāraṇato vuttaṃ, visesato pana paṭhamāya bhūmiyaṃ	524	
PA_tika-s01_03t:524_1	ṭhitasseva vakkhamānanayo yujjatīti “soti so sotāpanno”ti vuttaṃ. Pāpaka-saddo nihīnapariyāyoti	524	
PA_tika-s01_03t:524_2	“lāmakehī”ti vuttaṃ. Apāyadukkhaṃ, vaṭṭadukkhañca pāpentīti vā pāpakā, tehi pāpakehi.	524	
PA_tika-s01_03t:524_3	Cha disā paṭicchādentoti tena tena bhāgena dissantīti “disā”ti saññite cha bhāge	524	
PA_tika-s01_03t:524_4	satte yathā tehi saddhiṃ attano chiddaṃ na hoti, evaṃ paṭicchādento paṭisandhārento.	524	
PA_tika-s01_03t:524_5	Vijinanatthāyāti abhibhavanatthāya. Yo hi diṭṭhadhammikaṃ, samparāyikañca anatthaṃ	524	
PA_tika-s01_03t:524_6	parivajjanavasena abhibhavati, tato eva tadubhayatthaṃ sampādeti, so ubhayalokavijayāya	524	
PA_tika-s01_03t:524_7	paṭipanno nāma hoti paccatthikaniggaṇhanato, sakatthasampādanato ca. Tenāha “ayañceva	524	
PA_tika-s01_03t:524_8	loko”tiādi. Pāṇātipātādīni pañca verāni verappasavanato. Āraddho hotīti saṃsādhito	524	
PA_tika-s01_03t:524_9	hoti, tayidaṃ saṃsādhanaṃ kittisaddena idha sattānaṃ cittatosanena, verābhāvāpādanena	524	
PA_tika-s01_03t:524_10	ca hotīti āha “paritosito ceva nipphādito cā”ti. Puna pañca verānīti pañca veraphalāni uttarapadalopena.	5241	
PA_tika-s01_03t:525_0	Katamassāti katame assa. Kilesasampayuttattā kilesoti taṃyogato taṃsadisaṃ vadati	525	
PA_tika-s01_03t:525_1	yathā “pītisukhaṃ paṭhamaṃ jhānaṃ, nīlaṃ vattha”nti ca. Sampayuttatā cettha tadekaṭṭhatāya	525	
PA_tika-s01_03t:525_2	veditabbā, na ekuppādāditāya. Evañca katvā pāṇātipātakammassa diṭṭhimānalobhādīhipi	525	
PA_tika-s01_03t:525_3	kiliṭṭhatā siddhā hoti, micchācārassa dosādīhi kiliṭṭhatā. Tenāha “saṃkilesoyevā”tiādi.	525	
PA_tika-s01_03t:525_4	Pubbe vuttaatthavasena pana sammukhenapi nesaṃ kilesapariyāyo labbhateva. Etadatthaparidīpakamevāti	525	
PA_tika-s01_03t:525_5	yo “pāṇātipāto kho”tiādinā vutto, etassa atthassa paridīpakameva. Yadi evaṃ kasmā	525	
PA_tika-s01_03t:525_6	puna vuttanti āha “gāthābandha”nti, tassa atthassa sukhaggahaṇatthaṃ bhagavā gāthābandhaṃ avocāti adhippāyo.	525	
PA_tika-s01_03t:526	Catuṭhānādivaṇṇanā	52	
PA_tika-s01_03t:527_0	246. “Pāpakammaṃ karotī”ti kasmā ayaṃ uddesaniddeso pavattoti antolīnacodanaṃ sandhāya	527	
PA_tika-s01_03t:527_1	“idaṃ bhagavā”tiādi vuttaṃ. Sukkapakkhavasena hi uddeso kato, kaṇhapakkhavasena ca	527	
PA_tika-s01_03t:527_2	niddeso āraddho. Kāraketi pāpakammassa kārake. Akārako pākaṭo hoti yathā paṭipajjanto	527	
PA_tika-s01_03t:527_3	pāpaṃ karoti nāma, tathā appaṭipajjanato. Saṃkilesadhammavivajjanapubbakaṃ vodānadhammapaṭipattiācikkhanaṃ	527	
PA_tika-s01_03t:527_4	idha desanākosallaṃ. Paṭhamataraṃ kārakaṃ dassento āha yathā “vāmaṃ muñca dakkhiṇaṃ	527	
PA_tika-s01_03t:527_5	gaṇhā”ti tathā hi bhagavā aṭṭhatiṃsa maṅgalāni dassento “asevanā ca bālāna”nti vatvā	527	
PA_tika-s01_03t:527_6	“paṇḍitānañca sevanā”ti avoca. Chandāgatinti ettha sandhivasena saralopoti dassento	527	
PA_tika-s01_03t:527_7	āha “chandena pemena agati”nti. Chandāti hetumhi nissakkavacananti āha “chandenā”ti.	527	
PA_tika-s01_03t:527_8	Chanda-saddo cettha taṇhāpariyāyo, na kusalacchandādipariyāyoti āha “pemenā”ti. Parapadesūti	527	
PA_tika-s01_03t:527_9	“dosāgatiṃ gacchanto”tiādīsu vākyesu. “Eseva nayo”ti iminā “dosena kopenā”ti evamādi	527	
PA_tika-s01_03t:527_10	atthavacanaṃ atidisati. Mittoti daḷhamitto, sambhattoti attho. Sandiṭṭhoti diṭṭhamattasahāyo.	5271	
PA_tika-s01_03t:527_11	Pakativeravasenāti pakatiyā uppannaveravasena, cirakālānubandhavirodhavasenāti attho.	5271	
PA_tika-s01_03t:527_12	Tenevāha “taṅkhaṇuppannakodhavasena vā”ti. Yaṃ vā taṃ vā ayuttaṃ akāraṇaṃ vatvā.	5271	
PA_tika-s01_03t:527_13	Visame corādike, visamāni vā kāyaduccaritādīni samādāya vattanena nissito visamanissito.	5271	
PA_tika-s01_03t:528	Chandāgatiādīni na gacchati maggeneva catunnampi agatigamanānaṃ pahīnattā, agatigamanānīti ca tathāpavattā apāyagamanīyā akusalacittuppādā veditabbā agati gacchati etehīti.	52	
PA_tika-s01_03t:529_0	Yassati tena kittīyatīti yaso, thutighoso. Yassati tena purecarānucarabhāvena parivārīyatīti	529	
PA_tika-s01_03t:529_1	yaso, parivāroti āha “kittiyasopi parivārayasopī”ti. Parihāyatīti pubbe yo ca yāvatake	529	
PA_tika-s01_03t:529_2	labbhati, tato parito hāyati parikkhayaṃ gacchati.	529	
PA_tika-s01_03t:530	Chaapāyamukhādivaṇṇanā	53	
PA_tika-s01_03t:531_0	247. Pūve bhājane pakkhipitvā tajjaṃ udakaṃ datvā madditvā katā pūvasurā. Evaṃ sesasurāpi.	531	
PA_tika-s01_03t:531_1	Kiṇṇāti pana tassā surāya bījaṃ vuccati, ye “surāmodakā” tipi vuccanti, te pakkhipitvā	531	
PA_tika-s01_03t:531_2	katā kiṇṇapakkhittā. Harītakīsāsapādinānāsambhārehi saṃyojitā sambhārasaṃyuttā. Madhukatālanāḷikerādipuppharaso	531	
PA_tika-s01_03t:531_3	cirapārivāsiko pupphāsavo. Panasādiphalaraso phalāsavo. Muddikāraso madhvāsavo. Ucchuraso	531	
PA_tika-s01_03t:531_4	guḷāsavo. Harītakāmalakakaṭukabhaṇḍādinānāsambhārānaṃ raso cirapārivāsiko sambhārasaṃyutto.	531	
PA_tika-s01_03t:531_5	Taṃ sabbampīti taṃ sabbaṃ dasavidhampi. Madakaraṇavasena majjaṃ pivantaṃ madayatīti	531	
PA_tika-s01_03t:531_6	katvā. Surāmerayamajje pamādaṭṭhānaṃ surāmerayamajjapamādaṭṭhānaṃ. Anu anu yogoti	531	
PA_tika-s01_03t:531_7	punappunaṃ taṃsamaṅgitā. Tenāha “punappunaṃ karaṇa”nti, aparāparaṃ pavattananti attho.	531	
PA_tika-s01_03t:531_8	Uppannā ceva bhogā parihāyanti pānabyasanena byasanakaraṇato. Anuppannā ca nuppajjanti	531	
PA_tika-s01_03t:531_9	pamattassa kammantesu ñāyakaraṇābhāvato. Bhogānanti bhuñjitabbaṭṭhena “bhogā”ti laddhanāmānaṃ	531	
PA_tika-s01_03t:531_10	kāmaguṇānaṃ. Apāyamukha-saddassa attho heṭṭhā vutto eva. Avelāyāti ayuttavelāya.	5311	
PA_tika-s01_03t:531_11	Yadā vicarato attharakkhādayo na honti. Visikhāsu cariyāti racchāsu vicaraṇaṃ.	5311	
PA_tika-s01_03t:532_0	Samajjā vuccati maho, yattha naccānipi payojīyanti, tesaṃ dassanādiatthaṃ tattha	532	
PA_tika-s01_03t:532_1	abhirativasena caraṇaṃ upagamanaṃ samajjābhicaraṇaṃ. Naccādidassanavasenāti naccādīnaṃ	532	
PA_tika-s01_03t:532_2	dassanādivasenāti ādisaddalopo daṭṭhabbo, dassanena vā savanampi gahitaṃ virūpekasesanayena.	532	
PA_tika-s01_03t:532_3	Ālocanasabhāvatāya vā pañcaviññāṇānaṃ savanakiriyāyapi dassanasaṅkhepasambhavato	532	
PA_tika-s01_03t:532_4	“dassanavasena” icceva vuttaṃ. Idha cittālasiyatā akāraṇanti “kāyālasiyatā”ti vuttaṃ.	532	
PA_tika-s01_03t:532_5	Yuttappayuttatāti tappasutatā atirekataratāya.	532	
PA_tika-s01_03t:533	Surāmerayassa chaādīnavādivaṇṇanā	53	
PA_tika-s01_03t:534_0	248. Sayaṃ daṭṭhabbanti sandiṭṭhaṃ. Sandiṭṭhameva sandiṭṭhikaṃ, dhanajānisaddāpekkhāya	534	
PA_tika-s01_03t:534_1	pana itthiliṅgavasena niddeso, diṭṭhadhammikāti ayamettha atthoti āha “idhalokabhāvinī”ti.	534	
PA_tika-s01_03t:534_2	Samaṃ, sammā passitabbāti vā sandiṭṭhikā, pānasamakālabhāvinīti attho. Kalahappavaḍḍhanī	534	
PA_tika-s01_03t:534_3	mittassa kalahe anādīnavadassibhāvato. Khettaṃ uppattiṭṭhānabhāvato. Āyatananti vā	534	
PA_tika-s01_03t:534_4	kāraṇaṃ, ākaro vāti attho. Paraloke akittiṃ pāpuṇanti akittisaṃvattaniyassa kammassa	534	
PA_tika-s01_03t:534_5	pasavanato. Kopīnaṃ vā pākaṭabhāvena akattabbarahassakammaṃ. Surāmadamattā ca pubbe	534	
PA_tika-s01_03t:534_6	attanā kataṃ tādisaṃ kammaṃ amattakāle chādentā vicaritvā mattakāle paccatthikānampi	534	
PA_tika-s01_03t:534_7	vivaranti pākaṭaṃ karonti, tena tesaṃ sā surā tassa kopīnassa nidaṃsanato “kopīnanidaṃsanī”ti	534	
PA_tika-s01_03t:534_8	vuccatīti evamettha attho daṭṭhabbo. Kammassakatāpaññanti nidassanamattaṃ daṭṭhabbaṃ.	534	
PA_tika-s01_03t:534_9	“Yaṃ kiñci lokiyaṃ paññaṃ dubbalaṃ karotiyevā”ti hi sakkā viññātuṃ. Tathā hi byatirekamukhena	534	
PA_tika-s01_03t:534_10	tamatthaṃ patiṭṭhapetuṃ “maggapaññaṃ panā”tiādi vuttaṃ. “Antomukhameva na pavisatī”ti	5341	
PA_tika-s01_03t:534_11	iminā surāya maggapaññādubbalakaraṇassa durasamussāritabhāvamāha. Nanu cevaṃ surāya	5341	
PA_tika-s01_03t:534_12	tassā paññāya dubbalīkaraṇe sāmatthiyavighāto acodito hoti ariyānaṃ anuppayogasseva	5341	
PA_tika-s01_03t:534_13	coditattāti? Nayidaṃ evaṃ upayogopi nāma sadā tesaṃ natthi, kuto kiccakaraṇanti imassa	5341	
PA_tika-s01_03t:534_14	atthassa vuttattā. Atha pana aṭṭhānaparikappavasenassā kadāci siyā upayogo, tathāpi	5341	
PA_tika-s01_03t:534_15	so tassā dubbaliyaṃ īsakampi kātuṃ nālameva sammadeva paṭipakkhadūrībhāvena suppatiṭṭhitabhāvato.	5341	
PA_tika-s01_03t:534_16	Tenāha “maggapaññaṃ pana dubbalaṃ kātuṃ na sakkotī”ti. Maggasīsena cettha ariyānaṃ	5341	
PA_tika-s01_03t:534_17	sabbassāpi lokiyalokuttarāya paññāya dubbalabhāvāpādāne asamatthatā dassitāti daṭṭhabbaṃ.	5341	
PA_tika-s01_03t:534_18	Pajjati etena phalanti padaṃ, kāraṇaṃ.	5341	
PA_tika-s01_03t:535_0	249. Attāpissa akālacārissa agutto sarasato arakkhito upakkamatopi parivajjanīyānaṃ	535	
PA_tika-s01_03t:535_1	aparivajjanato. Tenāha “avelāya caranto hī”tiādi. Kaṇṭakādīnipīti pi-saddena sobbhādike	535	
PA_tika-s01_03t:535_2	saṅgaṇhāti. Verinopīti pi-saddena corādikā saṅgayhanti. Puttadārāti ettha puttaggahaṇena	535	
PA_tika-s01_03t:535_3	puttīpi gahitāti āha “puttadhītaro”ti. Bahi patthananti kāmapatthanāvasena antogehassitato	535	
PA_tika-s01_03t:535_4	nibaddhavatthuto bahiddhā patthanaṃ katvā. Aññehi katapāpakammesūti parehi katāsu	535	
PA_tika-s01_03t:535_5	pāpakiriyāsu. Saṅkitabbo hoti akāle tattha tattha caraṇato. Ruhati yasmiṃ padese	535	
PA_tika-s01_03t:535_6	corikā pavattā, tattha parehi diṭṭhattā. Vattuṃ na sakkāti “ettakaṃ dukkhaṃ, ettakaṃ	535	
PA_tika-s01_03t:535_7	domanassa”nti paricchinditvā vattuṃ na sakkā. Taṃ sabbampi vikālacārimhi puggale	535	
PA_tika-s01_03t:535_8	āharitabbaṃ tassa upari pakkhipitabbaṃ hoti. Kathaṃ? Aññasmiṃ puggale tathārūpe āsaṅkitabbe	535	
PA_tika-s01_03t:535_9	asati. Itīti evaṃ. Soti vikālacārī. Purakkhato purato attano upari āsaṅkante katvā carati.	535	
PA_tika-s01_03t:536_0	250. Naṭanāṭakādinaccanti naṭehi nāṭakehi naccitabbanāṭakādinaccavidhi. Ādi-saddena	536	
PA_tika-s01_03t:536_1	avasiṭṭhaṃ sabbaṃ saṅgaṇhāti. “Tattha gantabbaṃ hotī”ti vatvā tatthassa gamanena	536	
PA_tika-s01_03t:536_2	yathā anuppannānaṃ bhogānaṃ anuppādo, uppannānañca vināso hoti, taṃ dassetuṃ “tassā”tiādi	536	
PA_tika-s01_03t:536_3	vuttaṃ. Gītanti saragataṃ, pakaraṇagataṃ, tāḷagataṃ, apadhānagatanti gandhabbasatthavihitaṃ	536	
PA_tika-s01_03t:536_4	aññampi sabbaṃ gītaṃ veditabbaṃ. Vāditanti vīṇāveṇumudiṅgādivādanaṃ. Akkhānanti bhāratayuddhasītāharaṇādiakkhānaṃ.	536	
PA_tika-s01_03t:536_5	Pāṇissaranti kaṃsatāḷaṃ, “pāṇitāḷa”ntipi vadanti. Kumbhathūnanti caturassaambaṇakatāḷaṃ.	536	
PA_tika-s01_03t:536_6	“Kuṭabherisaddo”ti keci. “Eseva nayo”ti iminā “kasmiṃ ṭhāne”tiādinā nacce vuttamatthaṃ gītādīsu atidisati.	536	
PA_tika-s01_03t:537_0	251. Jayanti jūtaṃ jinanto. Veranti jitena kīḷakapurisena jayanimittaṃ attano upari	537	
PA_tika-s01_03t:537_1	veraṃ virodhaṃ pasavati uppādeti. Tañhissa verapasavanaṃ dassetuṃ “jitaṃ mayā”tiādi	537	
PA_tika-s01_03t:537_2	vuttaṃ. Jinoti jūtaparājayāpannāya dhanajāniyā jino. Tenāha “aññena jito samāno”tiādi.	537	
PA_tika-s01_03t:537_3	Vittaṃ anusocatīti taṃ jinaṃ vittaṃ uddissa anutthunati. Vinicchayaṭṭhāneti yasmiṃ	537	
PA_tika-s01_03t:537_4	kismiñci aṭṭavinicchayaṭṭhāne. Sakkhipuṭṭhassāti sakkhibhāvena puṭṭhassa. Akkhasoṇḍoti	537	
PA_tika-s01_03t:537_5	akkhadhutto. Jūtakaroti jūtapamādaṭṭhānānuyutto. Tvampi nāma kulaputtoti kulaputto	537	
PA_tika-s01_03t:537_6	nāma tvaṃ, na mayaṃ tayi kolaputtiyaṃ idāni passāmāti adhippāyo. Chinnabhinnakoti	537	
PA_tika-s01_03t:537_7	chinnabhinnahirottappo, ahiriko anottappīti attho. Tassa kāraṇāti tassa atthāya.	537	
PA_tika-s01_03t:538	Anicchitoti na icchito. Positabbā bhavissati jūtaparājayena sabbakālaṃ rittatucchabhāvato.	53	
PA_tika-s01_03t:539	Pāpamittatāya chaādīnavādivaṇṇanā	53	
PA_tika-s01_03t:540_0	252. Akkhadhuttāti akkhesu dhuttā, akkhanimittaṃ atthavināsakā. Itthisoṇḍāti itthīsu	540	
PA_tika-s01_03t:540_1	soṇḍā, itthisambhoganimittaṃ ātappanakā. Tathā bhattasoṇḍādayo veditabbā. Pipāsāti	540	
PA_tika-s01_03t:540_2	uparūpari surāpipāsā. Tenāha “pānasoṇḍā”ti. Nekatikādayo heṭṭhā vuttā eva. Mettiuppattiṭṭhānatāya	540	
PA_tika-s01_03t:540_3	mittā honti. Tasmāti pāpamittatāya.	540	
PA_tika-s01_03t:541_0	253. Kammantanti kammaṃ, yathā suttaṃyeva suttanto, evaṃ kammaṃyeva kammanto, taṃ	541	
PA_tika-s01_03t:541_1	kātuṃ gacchāmāti vutto. Kammaṃ vā anto niṭṭhānaṃ gacchati etthāti kammanto, kammakaraṇaṭṭhānaṃ,	541	
PA_tika-s01_03t:541_2	taṃ gacchāmāti vutto.	541	
PA_tika-s01_03t:542_0	Pannasakhāti suraṃ pātuṃ panne paṭipajjante eva sakhāti pannasakhā. Tenāha “ayamevattho”ti.	542	
PA_tika-s01_03t:542_1	“Sammiyasammiyo”ti vacanamettha atthīti sammiyasammiyo. Tenāha “sammasammāti vadanto”ti.	542	
PA_tika-s01_03t:542_2	Sahāyo hotīti sahāyo viya hoti. Otārameva gavesatīti randhameva pariyesati anatthamassa	542	
PA_tika-s01_03t:542_3	kātukāmo. Verappasavoti parehi attani verassa pasavanaṃ anupavattanaṃ. Tenāha “verabahulatā”ti.	542	
PA_tika-s01_03t:542_4	Paresaṃ kariyamāno anattho ettha atthīti anattho, tabbhāvo anatthatāti āha “anatthakāritā”ti.	542	
PA_tika-s01_03t:542_5	Yo hi paresaṃ anatthaṃ karoti, so atthato attano anatthakāro nāma, tasmā anatthatāti	542	
PA_tika-s01_03t:542_6	ubhayānatthakāritā. Ariyo vuccati satto, kucchito ariyo kadariyo. Yassa dhammassa	542	
PA_tika-s01_03t:542_7	vasena so “kadariyo”ti vuccati, so dhammo kadariyatā, macchariyaṃ. Taṃ pana dubbisajjanīyabhāve	542	
PA_tika-s01_03t:542_8	ṭhitaṃ sandhāyāha “suṭṭhu kadariyatā thaddhamacchariyabhā”voti. Avipaṇṇasabhāvato	542	
PA_tika-s01_03t:542_9	uṭṭhātuṃ asakkonto ca iṇaṃ gaṇhanto saṃsīdantova iṇaṃ vigāhati nāma. Sūriye anuggate	542	
PA_tika-s01_03t:542_10	eva kammante anārabhanto rattiṃ anuṭṭhānasīlo.	5421	
PA_tika-s01_03t:543_0	Atthāti dhanāni. Atikkamantīti apagacchanti. Atha vā atthāti kiccāni. Atikkamantīti	543	
PA_tika-s01_03t:543_1	atikkantakālāni honti, tesaṃ atikkamopi atthato dhanānameva atikkamo. Iminā kathāmaggenāti	543	
PA_tika-s01_03t:543_2	iminā “yato kho gahapatiputtā”tiādi nayappavattena kathāsaṅkhātena hitādhigamūpāyena.	543	
PA_tika-s01_03t:543_3	Ettakaṃ kammanti cattāro kammakilesā, cattāri agatigamanāni, cha bhogānaṃ apāyamukhānīti	543	
PA_tika-s01_03t:543_4	evaṃ vuttaṃ cuddasavidhaṃ pāpakammaṃ.	543	
PA_tika-s01_03t:544	Mittapatirūpakavaṇṇanā	54	
PA_tika-s01_03t:545_0	254. Anatthoti “bhogajāni, āyasakyaṃ, parisamajjhe maṅkubhāvo, sammūḷhamaraṇa”nti	545	
PA_tika-s01_03t:545_1	evaṃ ādiko diṭṭhadhammiko “duggatiparikileso, sugatiyañca appāyukatā, bahvābādhatā,	545	
PA_tika-s01_03t:545_2	atidaliddatā, appannapānatā”ti evaṃ ādiko ca anattho uppajjati. Yāni kānici bhayānīti	545	
PA_tika-s01_03t:545_3	attānuvādabhayaparānuvādabhayadaṇḍabhayādīni loke labbhamānāni yāni kānici bhayāni.	545	
PA_tika-s01_03t:545_4	Upaddavāti antarāyā. Upasaggāti sarīrena saṃsaṭṭhāni viya uparūpari uppajjanakāni	545	
PA_tika-s01_03t:545_5	byasanāni. Aññadatthūti ekantenāti etasmiṃ atthe nipāto “aññadatthudaso”tiādīsu viyāti	545	
PA_tika-s01_03t:545_6	vuttaṃ “ekaṃsenā”ti. Yaṃ kiñci gahaṇayogyaṃ haratiyeva gaṇhātiyeva. Vācā eva paramā	545	
PA_tika-s01_03t:545_7	etassa kammanti vacīparamo. Tenāha “vacanamattenevā”tiādi. Anuppiyanti takkanaṃ,	545	
PA_tika-s01_03t:545_8	yaṃ vā “rucī”ti vuccati yehi surāpānādīhi bhogā apenti vigacchanti, tesu tesaṃ apāyesu	545	
PA_tika-s01_03t:545_9	byasanahetūsu sahāyo hoti.	545	
PA_tika-s01_03t:546_0	255. Hārakoyeva hoti, na dāyako, tamassa ekaṃsato hārakabhāvaṃ dassetuṃ “sahāyassā”tiādi	546	
PA_tika-s01_03t:546_1	vuttaṃ. Yaṃ kiñci appakanti pupphaphalādi yaṃ kiñci parittaṃ vatthuṃ datvā, bahuṃ	546	
PA_tika-s01_03t:546_2	pattheti bahuṃ mahagghaṃ vatthayugādiṃ paccāsīsati. Dāso viya hutvā mittassa taṃ	546	
PA_tika-s01_03t:546_3	taṃ kiccaṃ karonto kathaṃ amitto nāma jātoti āha “aya”ntiādi. Yassa kiccaṃ karoti	546	
PA_tika-s01_03t:546_4	anatthaparihāratthaṃ, attano mittabhāvadassanatthañca, taṃ sevati. Atthakāraṇāti	546	
PA_tika-s01_03t:546_5	vaḍḍhinimittaṃ, ayametesaṃ bhedo.	546	
PA_tika-s01_03t:547	256. Pareti paradivase. Na āgato sīti āgato nāhosi. Khīṇanti tādisassa, asukassa ca dinnattā. Sassasaṅgaheti sassato kātabbadhaññasaṅgahe kate.	54	
PA_tika-s01_03t:548_0	257. “Dānādīsu yaṃ kiñci karomā”ti vutte “sādhu samma karomā”ti anujānātīti imamatthaṃ	548	
PA_tika-s01_03t:548_1	“kalyāṇepi eseva nayo”ti atidisati. Nanu evaṃ anujānanto ayaṃ mitto eva, na amitto	548	
PA_tika-s01_03t:548_2	mittapatirūpakoti? Anuppiyabhāṇīdassanamattametaṃ. Sahāyena vā desakālaṃ, tasmiṃ	548	
PA_tika-s01_03t:548_3	vā kate uppajjanakavirodhādiṃ asallakkhetvā “karomā”ti vutte yo taṃ jānanto eva “sādhu	548	
PA_tika-s01_03t:548_4	samma karomā”ti anuppiyaṃ bhaṇati, taṃ sandhāya vuttaṃ “kalyāṇaṃ pissa anujānātī”ti.	548	
PA_tika-s01_03t:548_5	Tena vuttaṃ “kalyāṇepi eseva nayo”ti.	548	
PA_tika-s01_03t:549	259. Mittapatirūpakā ete mittāti evaṃ jānitvā.	54	
PA_tika-s01_03t:550	Suhadamittavaṇṇanā	55	
PA_tika-s01_03t:551	260. Sundarahadayāti pemassa atthivasena bhaddacittā.	55	
PA_tika-s01_03t:552_0	261. Pamattaṃ rakkhatīti ettha pamādavasena kiñci ayutte kate tādise kāle rakkhaṇaṃ	552	
PA_tika-s01_03t:552_1	“bhītassa saraṇaṃ hotī”ti imināva taṃ gahitanti tato aññameva pamattassa rakkhaṇavidhiṃ	552	
PA_tika-s01_03t:552_2	dassetuṃ “majjaṃ pivitvā”tiādi vuttaṃ. Gehe ārakkhaṃ asaṃvihitassa bahigamanampi	552	
PA_tika-s01_03t:552_3	pamādapakkhikamevāti “sahāyo bahigato vā hotī”ti vuttaṃ. Bhayaṃ harantoti bhayaṃ	552	
PA_tika-s01_03t:552_4	paṭibāhanto. Bhogahetutāya phalūpacārena dhanaṃ “bhoga”nti vadati. Kiccakaraṇīyeti	552	
PA_tika-s01_03t:552_5	khuddake, mahante ca kātabbe uppanne.	552	
PA_tika-s01_03t:553_0	262. Nigūhituṃ yuttakathanti nigūhituṃ chādetuṃ yuttakathaṃ, nigūhituṃ vā yuttā kathā	553	
PA_tika-s01_03t:553_1	etassāti nigūhituṃ yuttakathaṃ, attano kammaṃ. Rakkhatīti anāvikaronto chādeti. Jīvitampīti	553	
PA_tika-s01_03t:553_2	pi-saddena kimaṅgaṃ pana aññaṃ pariggahitavatthunti dasseti.	553	
PA_tika-s01_03t:554_0	263. Passantesu passantesūti āmeḍitavacanena nivāriyamānassa pāpassa punappunaṃ karaṇaṃ	554	
PA_tika-s01_03t:554_1	dīpeti. Punappunaṃ karonto hi pāpato visesena nivāretabbo hoti. Saraṇesūti saraṇesu	554	
PA_tika-s01_03t:554_2	vattassu abhinnāni katvā paṭipajja, saraṇesu vā upāsakabhāvena vattassu. Nipuṇanti	554	
PA_tika-s01_03t:554_3	saṇhaṃ. Kāraṇanti kammassakatādibhedayuttaṃ. Idaṃ kammanti imaṃ dānādibhedaṃ kusalakammaṃ.	554	
PA_tika-s01_03t:554_4	“Kamma”nti sādhāraṇato vuttassāpi tassa “sagge nibbattantī”ti padantarasannidhānena	554	
PA_tika-s01_03t:554_5	saddhāhirottappālobhādiguṇadhammasamaṅgitā viya kusalabhāvo jotito hoti. Saddhādayo	554	
PA_tika-s01_03t:554_6	hi dhammā saggagāmimaggo. Yathāha –	554	
PA_tika-s01_03t:555	“Saddhā hiriyaṃ kusalañca dānaṃ,	55	
PA_tika-s01_03t:556	Dhammā ete sappurisānuyātā;	55	
PA_tika-s01_03t:557	Etañhi maggaṃ diviyaṃ vadanti,	55	
PA_tika-s01_03t:558	Etena hi gacchati devaloka”nti. ;	55	
PA_tika-s01_03t:559_0	264. Bhavanaṃ sampattivaḍḍhanaṃ bhavoti attho, tappaṭikkhepena abhavoti āha “abhavena	559	
PA_tika-s01_03t:559_1	avuḍḍhiyā”ti. Pārijuññanti jāni. Anattamano hotīti attamano na hoti anukampakabhāvato.	559	
PA_tika-s01_03t:559_2	Aññadatthu taṃ abhavaṃ attani āpatitaṃ viya maññati. Idāni taṃ bhavaṃ sarūpato dassetuṃ	559	
PA_tika-s01_03t:559_3	“tathārūpa”ntiādi vuttaṃ. Virūpoti bībhaccho. Na pāsādikoti tasseva vevacanaṃ. Sujātoti	559	
PA_tika-s01_03t:559_4	sundarajātiko jātisampanno.	559	
PA_tika-s01_03t:560_0	265. Jalanti jalanto. Aggīvāti aggikkhandho viya. Bhāsatīti virocati. Yasmāssa bhagavatā	560	
PA_tika-s01_03t:560_1	savisesaṃ virocanaṃ loke pākaṭabhāvañca dassetuṃ “jalaṃ aggīva bhāsatī”ti vuttaṃ,	560	
PA_tika-s01_03t:560_2	tasmā yadā aggi savisesaṃ virocati, yattha ca ṭhito dūre ṭhitānampi paññāyati, taṃ	560	
PA_tika-s01_03t:560_3	dassanādivasena tamatthaṃ vibhāvetuṃ “ratti”ntiādi vuttaṃ.	560	
PA_tika-s01_03t:561_0	“Bhamarasseva irīyato”ti etenevassa bhogasaṃharaṇaṃ dhammikaṃ ñāyopetanti dassento	561	
PA_tika-s01_03t:561_1	“attānampī”tiādimāha. Rāsiṃ karontassāti yathāssa dhanadhaññādibhogajātaṃ sampiṇḍitaṃ	561	
PA_tika-s01_03t:561_2	rāsibhūtaṃ hutvā tiṭṭhati, evaṃ irīyato āyūhantassa ca. Cakkappamāṇanti rathacakkappamāṇaṃ.	561	
PA_tika-s01_03t:561_3	Nicayanti vuḍḍhiṃ parivuḍḍhiṃ. “Bhogā sannicayaṃ yantī”ti keci paṭhanti.	561	
PA_tika-s01_03t:562_0	Samāhatvāti saṃharitvā. Alaṃ-saddo “alameva sabbasaṅkhāresu nibbindituṃ, alaṃ virajjitu”ntiādīsu	562	
PA_tika-s01_03t:562_1	yuttanti imamatthaṃ joteti, “alamariyañāṇadassanavisesa”ntiādīsu pariyattanti. Yo	562	
PA_tika-s01_03t:562_2	veṭhitattotiādīsu viya atta-saddo sabhāvapariyāyoti taṃ sabbaṃ dassento “yuttasabhāvo”tiādimāha.	562	
PA_tika-s01_03t:562_3	Saṇṭhapetunti sammā ṭhapetuṃ, sammadeva pavattetunti attho.	562	
PA_tika-s01_03t:563_0	Evaṃ vibhajantoti evaṃ vuttanayena attano dhanaṃ catudhā vibhajanto vibhajanahetu	563	
PA_tika-s01_03t:563_1	mittāni ganthati soḷasa kalyāṇamittāni mettāya ajīrāpanena pabandhati. Tenāha “abhejjamānāni	563	
PA_tika-s01_03t:563_2	ṭhapetī”ti. Kathaṃ pana vuttanayena catudhā bhogānaṃ vibhajanena mittāni ganthatīti	563	
PA_tika-s01_03t:563_3	āha “yassa hī”tiādi. Tenāha bhagavā “dadaṃ mittāni ganthatī”ti. Bhuñjeyyāti upabhuñjeyya,	563	
PA_tika-s01_03t:563_4	upayuñjeyya cāti attho. Samaṇabrāhmaṇakapaṇaddhikādīnaṃ dānavasena ceva adhivatthadevatādīnaṃ	563	
PA_tika-s01_03t:563_5	petabalivasena, nhāpitādīnaṃ vetanavasena ca viniyogopi upayogo eva. Tathā hi vakkhati	563	
PA_tika-s01_03t:563_6	“imesu panā”tiādi āyo nāma heṭṭhimantena vayato catugguṇo icchitabbo, aññathā vayo	563	
PA_tika-s01_03t:563_7	avicchedavasena na santāneyya, nidheyya, bhājeyya ca asambhateti vuttaṃ “dvīhi kammaṃ	563	
PA_tika-s01_03t:563_8	payojaye”ti. Nidhetvāti nidahitvā, bhūmigataṃ katvāti attho. Rājādivasenāti ādi-saddena	563	
PA_tika-s01_03t:563_9	aggiudakacoradubbhikkhādike saṅgaṇhāti. Nhāpitādīnanti ādi-saddena kulālarajakādīnaṃ saṅgaho.	563	
PA_tika-s01_03t:564	Chaddisāpaṭicchādanakaṇḍavaṇṇanā	56	
PA_tika-s01_03t:565_0	266. Catūhi kāraṇehīti na chandagamanādīhi catūhi kāraṇehi. Akusalaṃ pahāyāti “cattāro	565	
PA_tika-s01_03t:565_1	kammakilesā”ti vuttaṃ akusalañceva agatigamanākusalañca pajahitvā. Chahi kāraṇehīti	565	
PA_tika-s01_03t:565_2	surāpānādīsu ādīnavadassanasaṅkhātehi chahi kāraṇehi. Surāpānānuyogādibhedaṃ chabbidhaṃ	565	
PA_tika-s01_03t:565_3	bhogānaṃ apāyamukhaṃ vināsamukhaṃ vajjetvā. Soḷasa mittānīti upakārādivasena cattāro,	565	
PA_tika-s01_03t:565_4	pamattarakkhaṇādikiccavisesavasena paccekaṃ cattāro cattāro katvā soḷasavidhe kalyāṇamitte	565	
PA_tika-s01_03t:565_5	sevanto bhajanto. Satthavāṇijjādimicchājīvaṃ pahāya ñāyeneva vattanato dhammikena	565	
PA_tika-s01_03t:565_6	ājīvena jīvati. Namassitabbāti upakāravasena, guṇavasena ca namassitabbā sabbadā	565	
PA_tika-s01_03t:565_7	natena hutvā vattitabbā. Disā-saddassa attho heṭṭhā vutto eva. Āgamanabhayanti tattha	565	
PA_tika-s01_03t:565_8	sammā appaṭipattiyā, micchāpaṭipattiyā ca uppajjanakaanattho. So hi bhāyanti etasmāti	565	
PA_tika-s01_03t:565_9	“bhaya”nti vuccati. Yena kāraṇena mātāpituādayo puratthimādibhāvena apadiṭṭhā, taṃ	565	
PA_tika-s01_03t:565_10	dassetuṃ “pubbupakāritāyā”tiādi vuttaṃ, tena atthasarikkhatāya nesaṃ puratthimādibhāvoti	5651	
PA_tika-s01_03t:565_11	dasseti. Tathā hi mātāpitaro puttānaṃ puratthimabhāvena tāva upakāribhāvena dissanato,	5651	
PA_tika-s01_03t:565_12	apadissanato ca puratthimā disā. Ācariyā antevāsikassa dakkhiṇabhāvena, hitāhitaṃ	5651	
PA_tika-s01_03t:565_13	patikusalabhāvena dakkhiṇārahatāya ca vuttanayena dakkhiṇā disā. Iminā nayena “pacchimā	5651	
PA_tika-s01_03t:565_14	disā”tiādīsu yathārahaṃ attho veditabbo. Gharāvāsassa dukkhabahulatāya te te ca kiccavisesā	5651	
PA_tika-s01_03t:565_15	yathāuppatitadukkhanittharaṇatthāti vuttaṃ “te te dukkhavisese uttaratī”ti. Yasmā	5651	
PA_tika-s01_03t:565_16	dāsakammakarā sāmikassa pādānaṃ payirupāsanavasena ceva tadanucchavikakiccasādhanavasena	5651	
PA_tika-s01_03t:565_17	ca yebhuyyena santikāvacarā, tasmā vuttaṃ “pādamūle patiṭṭhānavasenā”ti. Guṇehīti	5651	
PA_tika-s01_03t:565_18	uparibhāvāvahehi guṇehi. Upari ṭhitabhāvenāti saggamagge mokkhamagge ca patiṭṭhitabhāvena.	5651	
PA_tika-s01_03t:566_0	267. Bhatoti posito, taṃ pana bharaṇaṃ jātakālato paṭṭhāya sukhapaccayūpaharaṇena	566	
PA_tika-s01_03t:566_1	dukkhapaccayāpaharaṇena ca tehi pavattitanti dassetuṃ “thaññaṃ pāyetvā”tiādi vuttaṃ.	566	
PA_tika-s01_03t:566_2	Jaggitoti paṭijaggito. Teti mātāpitaro.	566	
PA_tika-s01_03t:567_0	Mātāpitūnaṃ santakaṃ khettādiṃ avināsetvā rakkhitaṃ tesaṃ paramparāya ṭhitiyā kāraṇaṃ	567	
PA_tika-s01_03t:567_1	hotīti “taṃ rakkhanto kulavaṃsaṃ saṇṭhapeti nāmā”ti vuttaṃ. Adhammikavaṃsatoti “kulappadesādinā	567	
PA_tika-s01_03t:567_2	attanā sadisaṃ ekaṃ purisaṃ ghaṭetvā vā gīvāyaṃ vā hatthe vā bandhamaṇiyaṃ vā hāretabba”nti	567	
PA_tika-s01_03t:567_3	evaṃ ādinā pavattaadhammikapaveṇito. Hāretvāti apanetvā taṃ gāhaṃ vissajjāpetvā.	567	
PA_tika-s01_03t:567_4	Mātāpitaro tato gāhato vivecaneneva hi āyatiṃ tesaṃ paramparāhārikā siyā. Dhammikavaṃseti	567	
PA_tika-s01_03t:567_5	hiṃsādiviratiyā dhammike vaṃse dhammikāya paveṇiyaṃ. Ṭhapentoti patiṭṭhapento. Salākabhattādīni	567	
PA_tika-s01_03t:567_6	anupacchinditvāti salākabhattadānādīni avicchinditvā.	567	
PA_tika-s01_03t:568_0	Dāyajjaṃ paṭipajjāmīti ettha yasmā dāyapaṭilābhassa yogyabhāvena vattamānoyeva dāyajjaṃ	568	
PA_tika-s01_03t:568_1	paṭipajjati nāma, na itaro, tasmā tamatthaṃ dassetuṃ “mātāpitaro”tiādi vuttaṃ. Dāraketi	568	
PA_tika-s01_03t:568_2	putte. Vinicchayaṃ patvāti “puttassa cajavissajjana”nti evaṃ āgataṃ vinicchayaṃ āgamma.	568	
PA_tika-s01_03t:568_3	Dāyajjaṃ paṭipajjāmīti vuttanti “dāyajjaṃ paṭipajjāmī” ti idaṃ catutthaṃ vattanaṭṭhānaṃ	568	
PA_tika-s01_03t:568_4	vuttaṃ. Tesanti mātāpitūnaṃ. Tatiyadivasato paṭṭhāyāti matadivasato tatiyadivasato paṭṭhāya.	568	
PA_tika-s01_03t:569_0	Pāpato nivāraṇaṃ nāma anāgatavisayaṃ. Sampattavatthutopi hi nivāraṇaṃ vītikkame anāgate	569	
PA_tika-s01_03t:569_1	eva siyā, na vattamāne. Nibbattitā pana pāpakiriyā garahaṇamattapaṭikārāti āha “katampi	569	
PA_tika-s01_03t:569_2	garahantī”ti. Nivesentīti patiṭṭhapenti. Vuttappakārā mātāpitaro anavajjameva sippaṃ	569	
PA_tika-s01_03t:569_3	sikkhāpentīti vuttaṃ “muddāgaṇanādisippa”nti. Rūpādīhīti ādi-saddena bhogaparivārādiṃ	569	
PA_tika-s01_03t:569_4	saṅgaṇhāti. Anurūpenāti anucchavikena.	569	
PA_tika-s01_03t:570_0	Niccabhūto samayo abhiṇhakaraṇakālo. Abhiṇhattho hi ayaṃ nicca-saddo “niccapahaṃsito	570	
PA_tika-s01_03t:570_1	niccapahaṭṭho”tiādīsu viya. Yuttapattakālo eva samayo kālasamayo. “Uṭṭhāya samuṭṭhāyā”ti	570	
PA_tika-s01_03t:570_2	imināssa niccameva dāne tesaṃ yuttapayuttataṃ dasseti. Sikhāṭhapanaṃ dārakakāle.	570	
PA_tika-s01_03t:570_3	Āvāhavivāhaṃ puttadhītūnaṃ yobbanappattakāle.	570	
PA_tika-s01_03t:571_0	Taṃ bhayaṃ yathā nāgacchati, evaṃ pihitā hoti “puratthimā disā”ti vibhattiṃ pariṇāmetvā	571	
PA_tika-s01_03t:571_1	yojanā. Yathā pana taṃ bhayaṃ āgaccheyya, yathā ca nāgaccheyya, tadubhayaṃ dassetuṃ	571	
PA_tika-s01_03t:571_2	“sace hī”tiādi vuttaṃ. Vippaṭipannāti “bhato ne bharissāmī”tiādinā uttasammāpaṭipattiyā	571	
PA_tika-s01_03t:571_3	akāraṇena ceva tappaṭipakkhamicchāpaṭipattiyā akaraṇena ca vippaṭipannā puttā assu.	571	
PA_tika-s01_03t:571_4	Etaṃ bhayanti etaṃ “mātāpitūnaṃ appatirūpāti viññūnaṃ garahitabbatābhayaṃ, paravādabhaya”nti	571	
PA_tika-s01_03t:571_5	evamādi āgaccheyya puttesu. Puttānaṃ nānurūpāti ettha “puttāna”nti padaṃ etaṃ bhayaṃ	571	
PA_tika-s01_03t:571_6	puttānaṃ āgaccheyyāti evaṃ idhāpi ānetvā sambandhitabbaṃ. Tādisānañhi mātāpitūnaṃ	571	
PA_tika-s01_03t:571_7	puttānaṃ ovādānusāsaniyo dātuṃ samatthakālato paṭṭhāya tā tesaṃ dātabbā evāti katvā	571	
PA_tika-s01_03t:571_8	tathā vuttaṃ. Puttānañhi vasenāyaṃ desanā anāgatā sammāpaṭipannesu ubhosu attano,	571	
PA_tika-s01_03t:571_9	mātāpitūnañca vasena uppajjanakatāya sabbaṃ bhayaṃ na hoti sammāpaṭipannattā. Evaṃ	571	
PA_tika-s01_03t:571_10	paṭipannattā eva paṭicchannā hoti tattha kātabbapaṭisanthārassa sammadeva katattā.	5711	
PA_tika-s01_03t:571_11	Khemāti anupaddavā. Yathāvuttasammāpaṭipattiyā akaraṇena hi uppajjanakaupaddavā karaṇena na hontīti.	5711	
PA_tika-s01_03t:572_0	“Na kho te”tiādinā vutto saṅgītianāruḷho bhagavatā tadā tassa vutto paramparāgato	572	
PA_tika-s01_03t:572_1	attho veditabbo. Tenāha “bhagavā siṅgālakaṃ etadavocā”ti. Ayañhīti ettha hi-saddo	572	
PA_tika-s01_03t:572_2	avadhāraṇe. Tathā hi “no aññā”ti aññadisaṃ nivatteti.	572	
PA_tika-s01_03t:573_0	268. Ācariyaṃ dūratova disvā uṭṭhānavacaneneva tassa paccuggamanādisāmīcikiriyā avuttasiddhāti	573	
PA_tika-s01_03t:573_1	taṃ dassento “paccuggamanaṃ katvā”tiādimāha. Upaṭṭhānenāti payirupāsanena. Tikkhattuṃupaṭṭhānagamanenāti	573	
PA_tika-s01_03t:573_2	pāto, majjhanhike, sāyanti tīsu kālesu upaṭṭhānatthaṃ upagamanena. Sippuggahaṇatthaṃ	573	
PA_tika-s01_03t:573_3	pana upagamanaṃ upaṭṭhānantogadhaṃ payojanavasena gamanabhāvatoti āha “sippuggahaṇa…pe…	573	
PA_tika-s01_03t:573_4	hotī”ti. Sotuṃ icchā sussūsā, sā pana ācariye sikkhitabbasikkhe ca ādaragāravapubbikā	573	
PA_tika-s01_03t:573_5	icchitabbā “addhā iminā sippena sikkhitena evarūpaṃguṇaṃ paṭilabhissāmī”ti. Tathābhūtañca	573	
PA_tika-s01_03t:573_6	taṃ savanaṃ saddhāpubbaṅgamaṃ hotīti āha “saddahitvā savanenā”ti. Vuttamevatthaṃ	573	
PA_tika-s01_03t:573_7	byatirekavasena dassetuṃ “asaddahitvā…pe… nādhigacchatī”ti vuttaṃ. Tasmā tassattho	573	
PA_tika-s01_03t:573_8	vuttapaṭipakkhanayena veditabbo. Yaṃ sandhāya “avasesakhuddakapāricariyāyā”ti vuttaṃ,	573	
PA_tika-s01_03t:573_9	taṃ vibhajanaṃ anavasesato dassetuṃ “antevāsikena hī”tiādi vuttaṃ. Paccupaṭṭhānādīnīti	573	
PA_tika-s01_03t:573_10	ādi-saddena āsanapaññāpanaṃ bījananti evamādiṃ saṅgaṇhāti. Antevāsikavattanti antevāsikena	5731	
PA_tika-s01_03t:573_11	ācariyamhi sammāvattitabbavattaṃ. Sippapaṭiggahaṇenāti sippaganthassa sakkaccaṃ uggahaṇena.	5731	
PA_tika-s01_03t:573_12	Tassa hi suṭṭhu uggahaṇena tadanusārenassa payogopi sammadeva uggahito hotīti. Tenāha	5731	
PA_tika-s01_03t:573_13	“thokaṃ gahetvā”tiādi.	5731	
PA_tika-s01_03t:574_0	Suvinītaṃ vinentīti idha ācāravinayo adhippeto. Sippasmiṃ pana sikkhāpanavinayo “suggahitaṃ	574	
PA_tika-s01_03t:574_1	gāhāpentī”ti imināva saṅgahitoti vuttaṃ “evaṃ te nisīditabba”ntiādi. Ācariyā hi nāma	574	
PA_tika-s01_03t:574_2	antevāsike na diṭṭhadhammike eva vinenti, atha kho samparāyikepīti āha “pāpamittā	574	
PA_tika-s01_03t:574_3	vajjetabbā”ti. Sippaganthassa uggaṇhanaṃ nāma yāvadeva payogasampādanatthanti āha	574	
PA_tika-s01_03t:574_4	“payogaṃ dassetvā gaṇhāpentī”ti. Mittāmaccesūti attano mittāmaccesu. Paṭiyādentīti	574	
PA_tika-s01_03t:574_5	pariggahetvā naṃ mamattavasena paṭiyādenti. “Ayaṃ amhākaṃ antevāsiko”tiādinā hi attano	574	
PA_tika-s01_03t:574_6	pariggahitadassanamukhena ceva “bahussuto”tiādinā tassa guṇapariggaṇhanamukhe ca	574	
PA_tika-s01_03t:574_7	taṃ tesaṃ paṭiyādenti. Sabbadisāsu rakkhaṃ karonti cātuddisabhāvasampādanenassa sabbattha	574	
PA_tika-s01_03t:574_8	sukhajīvibhāvasādhanato. Tenāha “uggahitasippo hī”tiādi. Sattānañhi duvidhā sarīrarakkhā	574	
PA_tika-s01_03t:574_9	abbhantaraparissayapaṭighātena, bāhiraparissayapaṭighātena ca. Tattha abbhantaraparissayo	574	
PA_tika-s01_03t:574_10	khuppipāsādibhedo, so lābhasiddhiyā paṭihaññati tāya tajjāparihārasaṃvidhānato. Bāhiraparissayo	5741	
PA_tika-s01_03t:574_11	coraamanussādihetuko, so vijjāsiddhiyā paṭihaññati tāya tajjāparihārasaṃvidhānato.	5741	
PA_tika-s01_03t:574_12	Tena vuttaṃ “yaṃ yaṃ disa”ntiādi.	5741	
PA_tika-s01_03t:575_0	Pubbe “uggahitasippo hī”tiādinā sippasikkhāpaneneva lābhuppattiyā disāsu parittāṇakaraṇaṃ	575	
PA_tika-s01_03t:575_1	dassitaṃ, idāni “yaṃ vā so”tiādinā tassa uggahitasippassa nipphattivasena guṇakittanamukhena	575	
PA_tika-s01_03t:575_2	paggaṇhanenapi lābhuppattiyāti ayametesaṃ vikappānaṃ bhedo. Sesanti “paṭicchannā	575	
PA_tika-s01_03t:575_3	hotī”tiādikaṃ pāḷiāgataṃ, “evañca pana vatvā”tiādikaṃ aṭṭhakathāgatañca. Etthāti	575	
PA_tika-s01_03t:575_4	etasmiṃ dutiyadisāvāre. Purimanayenevāti pubbe paṭhamadisāvāre vuttanayeneva.	575	
PA_tika-s01_03t:576_0	269. Sammānanā nāma sambhāvanā, sā pana atthacariyālakkhaṇā ca dānalakkhaṇā ca catutthapañcamaṭṭhāneheva	576	
PA_tika-s01_03t:576_1	saṅgahitāti piyavacanalakkhaṇaṃ taṃ dassetuṃ “sambhāvitakathākathanenā”ti vuttaṃ.	576	
PA_tika-s01_03t:576_2	Vigatamānanā vimānanā, na vimānanā avimānanā, vimānanāya akaraṇaṃ. Tenāha “yathā	576	
PA_tika-s01_03t:576_3	dāsakammakarādayo”tiādi. Sāmikena hi vimānitānaṃ itthīnaṃ sabbo parijano vimānetiyeva.	576	
PA_tika-s01_03t:576_4	Paricarantoti indriyāni paricaranto. Taṃ aticarati nāma taṃ attano gihiniṃ atimaññitvā	576	
PA_tika-s01_03t:576_5	agaṇetvā vattanato. Issariyavossaggenāti ettha yādiso issariyavossaggo gihiniyā anucchaviko,	576	
PA_tika-s01_03t:576_6	taṃ dassento “bhattagehe vissaṭṭhe”ti āha. Gehe eva ṭhatvā vicāretabbampi hi kasivāṇijjādikammaṃ	576	
PA_tika-s01_03t:576_7	kulitthiyā bhāro na hoti, sāmikasseva bhāro, tato āgatasāpateyyaṃ pana tāya suguttaṃ	576	
PA_tika-s01_03t:576_8	katvā ṭhapetabbaṃ hoti. “Sabbaṃ issariyaṃ vissaṭṭhaṃ nāma hotī”ti etā maññantīti	576	
PA_tika-s01_03t:576_9	adhippāyo. Itthiyo nāma puttalābhena viya mahagghavipulālaṅkāralābhenapi na santussantevāti	576	
PA_tika-s01_03t:576_10	tāsaṃ tosanaṃ alaṅkāradānanti āha “attano vibhavānurūpenā”ti.	5761	
PA_tika-s01_03t:577_0	Kulitthiyā saṃvihitabbakammantā nāma āhārasampādanavicārappakārāti āha “yāgubhattapacanakālādīnī”tiādi.	577	
PA_tika-s01_03t:577_1	Sammānanādīhi yathārahaṃ piyavacanehi ceva bhojanadānādīhi ca paheṇakapesanādīhi	577	
PA_tika-s01_03t:577_2	aññato, tattheva vā uppannassa paṇṇākārassa chaṇadivasādīsu pesetabbapiyabhaṇḍehi	577	
PA_tika-s01_03t:577_3	ca saṅgahitaparijanā. Gehasāminiyā antogehajano niccaṃ saṅgahito evāti vuttaṃ “idha	577	
PA_tika-s01_03t:577_4	parijano nāma…pe… ñātijano”ti. Ābhatadhananti bāhirato antogehaṃ pavesitadhanaṃ.	577	
PA_tika-s01_03t:577_5	Gihiniyā nāma paṭhamaṃ āhārasampādane kosallaṃ icchitabbaṃ, tattha ca yuttapayuttatā,	577	
PA_tika-s01_03t:577_6	tato sāmikassa itthijanāyattesu kiccākiccesu, tato puttānaṃ parijanassa kātabbakiccesūti	577	
PA_tika-s01_03t:577_7	āha “yāgubhattasampādanādīsū”tiādi. “Nikkosajjā”ti vatvā tameva nikkosajjataṃ byatirekato,	577	
PA_tika-s01_03t:577_8	anvayato ca vibhāvetuṃ “yathā”tiādi vuttaṃ. Idhāti imasmiṃ tatiyadisāvāre. Purimanayenevāti	577	
PA_tika-s01_03t:577_9	paṭhamadisāvāre vuttanayeneva. Iti bhagavā “pacchimā disā puttadārā”ti uddisitvāpi	577	
PA_tika-s01_03t:577_10	dāravaseneva pacchimaṃ disaṃ vissajjesi, na puttavasena. Kasmā? Puttā hi dārakakāle	5771	
PA_tika-s01_03t:577_11	attano mātu anuggaṇhaneneva anuggahitā honti anukampitā, viññutaṃ pattakāle pana	5771	
PA_tika-s01_03t:577_12	yathā tepi tadā anuggahetabbā, svāyaṃ vidhi “pāpā nivārentī”tiādinā paṭhamadisāvāre	5771	
PA_tika-s01_03t:577_13	dassito evāti kiṃ puna vissajjanenāti. Dānādisaṅgahavatthūsu yaṃ vattabbaṃ, taṃ heṭṭhā vuttamevāti.	5771	
PA_tika-s01_03t:578_0	270. Cattāripi ṭhānāni laṅghitvā pañcamameva ṭhānaṃ vivarituṃ “avisaṃvādanatāyā”tiādi	578	
PA_tika-s01_03t:578_1	vuttaṃ. Tattha yassa yassa nāmaṃ gaṇhātīti sahāyo atthikabhāvena yassa yassa vatthuno	578	
PA_tika-s01_03t:578_2	nāmaṃ katheti. Avisaṃvādetvāti ettha duvidhaṃ avisaṃvādanaṃ vācāya, payogena cāti	578	
PA_tika-s01_03t:578_3	taṃ duvidhampi dassetuṃ “idampī”tiādi vuttaṃ. “Dānenā”ti ca idaṃ nidassanamattaṃ	578	
PA_tika-s01_03t:578_4	daṭṭhabbaṃ itarasaṅgahavatthuvasenapi avisaṃvādetvā saṅgaṇhanassa labbhanato, icchitabbato	578	
PA_tika-s01_03t:578_5	ca. Aparā pacchimā pajā aparapajā, aparāparaṃ uppannā vā pajā aparapajā. Paṭipūjanā	578	
PA_tika-s01_03t:578_6	nāma mamāyanā, sakkārakiriyā cāti tadubhayaṃ dassetuṃ “kelāyantī”tiādi vuttaṃ. Mamāyantīti mamattaṃ karonti.	578	
PA_tika-s01_03t:579_0	271. Yathābalaṃ kammantasaṃvidhānenāti dāsakammakarānaṃ yathābalaṃ balānurūpaṃ tesaṃ	579	
PA_tika-s01_03t:579_1	tesaṃ kammantānaṃ saṃvidahanena vicāraṇena, kārāpanenāti attho. Tenāha “daharehī”tiādi.	579	
PA_tika-s01_03t:579_2	Bhattavetanānuppadānenāti tassa tassa dāsakammakarassa anurūpaṃ bhattassa, vetanassa	579	
PA_tika-s01_03t:579_3	ca padānena. Tenevāha “ayaṃ khuddakaputto”tiādi. Bhesajjādīnīti ādi-saddena sappāyāhāravasanaṭṭhānādiṃ	579	
PA_tika-s01_03t:579_4	saṅgaṇhāti. Sātabhāvo eva rasānaṃ acchariyatāti āha “acchariye madhurarase”ti. Tesanti	579	
PA_tika-s01_03t:579_5	dāsakammakarānaṃ. Vossajjanenāti kammakaraṇato vissajjanena. Velaṃ ñatvāti “pahārāvaseso,	579	
PA_tika-s01_03t:579_6	upaḍḍhapahārāvaseso vā divaso”ti velaṃ jānitvā. Yo koci mahussavo chaṇo nāma. Kattikussavo,	579	
PA_tika-s01_03t:579_7	phagguṇussavoti evaṃ nakkhattasallakkhito mahussavo nakkhattaṃ. Pubbuṭṭhāyitā, pacchānipātitā	579	
PA_tika-s01_03t:579_8	ca mahāsudassane vuttā evāti idha anāmaṭṭhā.	579	
PA_tika-s01_03t:580_0	Dinnādāyinoti pubbapadāvadhāraṇavasena sāvadhāraṇavacananti avadhāraṇena nivattitaṃ	580	
PA_tika-s01_03t:580_1	dassetuṃ “corikāya kiñci aggahetvā”ti vuttaṃ. Tenāha “sāmikehi dinnasseva ādāyino”ti.	580	
PA_tika-s01_03t:580_2	Na mayaṃ kiñci labhāmāti anujjhāyitvāti paṭisedhadvayena tehi laddhabbassa lābhaṃ	580	
PA_tika-s01_03t:580_3	dasseti. “Kiṃ etassa kammena katenāti anujjhāyitvā”ti idaṃ tuṭṭhahadayatāya kāraṇadassanaṃ	580	
PA_tika-s01_03t:580_4	paṭipakkhadūrībhāvato. Tuṭṭhahadayatādassanampi kammassa sukatakāritāya kāraṇadassanaṃ.	580	
PA_tika-s01_03t:580_5	Kitti eva vaṇṇo kittivaṇṇo, taṃ kittivaṇṇaṃ guṇakathaṃ haranti, taṃ taṃ disaṃ upāharantīti	580	
PA_tika-s01_03t:580_6	kittivaṇṇaharā. Tathā tathā kittetabbato hi kitti, guṇo, tesaṃ vaṇṇanaṃ kathanaṃ	580	
PA_tika-s01_03t:580_7	vaṇṇo. Tenāha “guṇakathāhārakā”ti.	580	
PA_tika-s01_03t:581_0	272. Kāraṇabhūtā mettā etesaṃ atthīti mettāni, kāyakammādīni. Yāni pana tāni yathā	581	
PA_tika-s01_03t:581_1	yathā ca sambhavanti, taṃ dassetuṃ “tatthā”tiādi vuttaṃ. “Vihāragamana”ntiādīsu “mettacittaṃ	581	
PA_tika-s01_03t:581_2	paccupaṭṭhāpetvā”ti padaṃ āharitvā yojetabbaṃ. Anāvaṭadvāratāyāti ettha dvāraṃ nāma	581	
PA_tika-s01_03t:581_3	alobhajjhāsayatā dānassa mukhabhāvato. Tassa sato deyyadhammassa dātukāmatā anāvaṭatā	581	
PA_tika-s01_03t:581_4	evañhi gharamāvasanto kulaputto gehadvāre pihitepi anāvaṭadvāro eva, aññathā apihitepi	581	
PA_tika-s01_03t:581_5	gharadvāre āvaṭadvāro evāti. Tena vuttaṃ “tatthā”tiādi. Vivaritvāpi vasantoti vacanaseso.	581	
PA_tika-s01_03t:581_6	Pidahitvāpīti etthāpi eseva nayo. “Sīlavantesū”ti idaṃ paṭiggāhakato dakkhiṇavisuddhidassanatthaṃ	581	
PA_tika-s01_03t:581_7	vuttaṃ. Karuṇākhettepi dānena anāvaṭadvāratā eva. “Santaññevā”ti iminā asantaṃ natthivacanaṃ	581	
PA_tika-s01_03t:581_8	pucchitapaṭivacanaṃ viya icchitabbaṃ evāti dasseti viññūnaṃ atthikānaṃ cittamaddavakaraṇato.	581	
PA_tika-s01_03t:581_9	“Purebhattaṃ paribhuñjitabbaka”nti idaṃ yāvakālike eva āmisabhāvassa niruḷhatāya vuttaṃ.	581	
PA_tika-s01_03t:582_0	“Sabbe sattā”ti idaṃ tesaṃ samaṇabrāhmaṇānaṃ ajjhāsayasampattidassanaṃ pakkhapātābhāvadīpanato,	582	
PA_tika-s01_03t:582_1	odhiso pharaṇāyapi mettābhāvanāya labbhanato. Yāya kusalābhivaḍḍhiākaṅkhāya tesaṃ	582	
PA_tika-s01_03t:582_2	upaṭṭhākānaṃ, tathā nesaṃ gehapavisanaṃ, taṃ sandhāyāha “pavisantāpi kalyāṇena cetasā	582	
PA_tika-s01_03t:582_3	anukampanti nāmā”ti. Sutassa pariyodāpanaṃ nāma tassa yāthāvato atthaṃ vibhāvetvā	582	
PA_tika-s01_03t:582_4	vicikicchātamavidhamanena visodhananti āha “atthaṃ kathetvā kaṅkhaṃ vinodentī”ti.	582	
PA_tika-s01_03t:582_5	Savanaṃ nāma dhammassa yāvadeva sammāpaṭipajjanāya asati tasmiṃ tassa niratthakabhāvato,	582	
PA_tika-s01_03t:582_6	tasmā sutassa pariyodāpanaṃ nāma sammāpaṭipajjāpananti āha “tathattāya vā paṭipajjāpentī”ti.	582	
PA_tika-s01_03t:583_0	273. Alamattoti samatthasabhāvo, so ca atthato samattho evāti “agāraṃ ajjhāvasanasamattho”ti	583	
PA_tika-s01_03t:583_1	vuttaṃ. Disānamassanaṭṭhāneti yathāvuttadisānaṃ paccupaṭṭhānasaññite namassanakāraṇe.	583	
PA_tika-s01_03t:583_2	Paṇḍito hutvā kusalo cheko labhate yasanti yojanā. Saṇhaguṇayogato saṇho, saṇhaguṇoti	583	
PA_tika-s01_03t:583_3	panettha sukhumanipuṇapaññā, muduvācāti dassento “sukhuma…pe… bhaṇanena vā”ti vuttaṃ.	583	
PA_tika-s01_03t:583_4	Disānamassanaṭṭhānenāti yena ñāṇena yathāvuttā cha disā vuttanayena paṭipajjanto	583	
PA_tika-s01_03t:583_5	namassati nāma, taṃ ñāṇaṃ disānamassanaṭṭhānaṃ, tena paṭibhānavā. Tena hi taṃtaṃkiccayuttapattavasena	583	
PA_tika-s01_03t:583_6	paṭipajjanto idha “paṭibhānavā”ti vutto. Nivātavuttīti paṇipātasīlo. Atthaddhoti	583	
PA_tika-s01_03t:583_7	na thaddho thambharahitoti cittassa uddhumātalakkhaṇena thambhitabhāvena virahito.	583	
PA_tika-s01_03t:583_8	Uṭṭhānavīriyasampannoti kāyikena vīriyena samannāgato. Nirantarakaraṇavasenāti āraddhassa	583	
PA_tika-s01_03t:583_9	kammassa satatakāritāvasena. Ṭhānuppattiyā paññāyāti tasmiṃ tasmiṃ atthakicce upaṭṭhite	583	
PA_tika-s01_03t:583_10	ṭhānaso taṅkhaṇe eva uppajjanakapaññāya.	5831	
PA_tika-s01_03t:584_0	Saṅgahakaroti yathārahaṃ sattānaṃ saṅgaṇhanako. Mittakaroti mittabhāvakaro, so pana	584	
PA_tika-s01_03t:584_1	atthato mitte pariyesanako nāma hotīti vuttaṃ “mittagavesano”ti. Yathāvuttaṃ vadaṃ	584	
PA_tika-s01_03t:584_2	vacanaṃ jānātīti vadaññūti āha “pubbakārinā vuttavacanaṃ jānātī”ti. Idāni tamevatthaṃ	584	
PA_tika-s01_03t:584_3	saṅkhepena vuttaṃ vitthāravasena dassetuṃ “sahāyakassā”tiādi vuttaṃ. Pubbe yathāpavattāya	584	
PA_tika-s01_03t:584_4	vācāya jānane vadaññutaṃ dassetvā idāni ākārasallakkhaṇena appavattāya vācāya jānanepi	584	
PA_tika-s01_03t:584_5	vadaññutaṃ dassetuṃ “apicā”tiādi vuttaṃ. “Yena yena vā panā”tiādinā vacanīyatthataṃ	584	
PA_tika-s01_03t:584_6	vadaññū-saddassa dasseti. Netāti yathādhippetamatthaṃ paccakkhato pāpetā. Tenāha	584	
PA_tika-s01_03t:584_7	“taṃ tamatthaṃ dassento paññāya netā”ti. Neti taṃ tamatthanti ānetvā sambandho. Punappunaṃ	584	
PA_tika-s01_03t:584_8	netīti anu anu neti, taṃ tamatthanti ānetvā yojanā.	584	
PA_tika-s01_03t:585_0	Tasmiṃ tasminti tasmiṃ tasmiṃ dānādīhi saṅgahehi saṅgahetabbe puggale. Āṇiyāti akkhasīsagatāya	585	
PA_tika-s01_03t:585_1	āṇiyā. Yāyatoti gacchato. Puttakāraṇāti puttanimittaṃ. Puttahetukañhi puttena kattabbaṃ mānaṃ vā pūjaṃ vā.	585	
PA_tika-s01_03t:586_0	Upayogavacaneti upayogatthe. Vuccatīti vacanaṃ, attho. Upayogavacane vā vattabbe.	586	
PA_tika-s01_03t:586_1	Paccattanti paccattavacanaṃ. Sammā pekkhantīti sammadeva kātabbe pekkhanti. Pasaṃsanīyāti	586	
PA_tika-s01_03t:586_2	pasaṃsitabbā. Bhavanti ete saṅgahetabbe tattha puggale yathārahaṃ pavattentāti adhippāyo.	586	
PA_tika-s01_03t:587_0	274. “Iti bhagavā”tiādi nigamanaṃ. Yā disāti yā mātāpituādilakkhaṇā puratthimādidisā.	587	
PA_tika-s01_03t:587_1	Namassāti namasseyyāsīti attho “yathā kathaṃ panā”tiādikāya gahapatiputtassa pucchāya	587	
PA_tika-s01_03t:587_2	vasena desanāya āraddhattā “pucchāya ṭhatvā”ti vuttaṃ. Akathitaṃ natthi gihīhi kattabbakamme	587	
PA_tika-s01_03t:587_3	appamādapaṭipattiyā anavasesato kathitattā. Mātāpituādīsu hi tehi ca paṭipajjitabbapaṭipattiyā	587	
PA_tika-s01_03t:587_4	niravasesato kathaneneva rājādīsupi paṭipajjitabbavidhi atthato kathito eva hotīti.	587	
PA_tika-s01_03t:587_5	Gihino vinīyanti, vinayaṃ upenti etenāti gihivinayo. Yathānusiṭṭhanti yathā idha	587	
PA_tika-s01_03t:587_6	satthārā anusiṭṭhaṃ gihicārittaṃ, tathā tena pakārena taṃ avirādhetvā. Paṭipajjamānassa	587	
PA_tika-s01_03t:587_7	vuddhiyeva pāṭikaṅkhāti diṭṭhadhammikasamparāyikaparamatthehi vuddhiyeva icchitabbā avassambhāvinīti.	587	
PA_tika-s01_03t:588	Siṅgālasuttavaṇṇanāya līnatthappakāsanā.	58	
PA_tika-s01_03t:589	9. Āṭānāṭiyasuttavaṇṇanā	58	
PA_tika-s01_03t:590	Paṭhamabhāṇavāravaṇṇanā	59	
PA_tika-s01_03t:591_0	275. “Catuddisaṃ rakkhaṃ ṭhapetvā”ti idaṃ dvīsu ṭhānesu catūsu disāsu ṭhapitaṃ rakkhaṃ	591	
PA_tika-s01_03t:591_1	sandhāya vuttanti tadubhayaṃ dassetuṃ “asurasenāyā”tiādi vuttaṃ. Attano hi adhikāre,	591	
PA_tika-s01_03t:591_2	attano rakkhāya ca appamajjanena tesaṃ idaṃ dvīsu ṭhānesu catūsu disāsu ārakkhaṭṭhapanaṃ.	591	
PA_tika-s01_03t:591_3	Yañhi taṃ asurasenāya paṭisedhanatthaṃ devapure catūsu disāsu sakkassa devānamindassa	591	
PA_tika-s01_03t:591_4	ārakkhaṭṭhapanaṃ, taṃ attano adhikāre appamajjanaṃ. Yaṃ pana nesaṃ bhagavato santikaṃ	591	
PA_tika-s01_03t:591_5	upasaṅkamane catūsu disāsu ārakkhaṭṭhapanaṃ, taṃ attano katā rakkhāya appamajjanaṃ.	591	
PA_tika-s01_03t:591_6	Tena vuttaṃ “asurasenāya nivāraṇattha”ntiādi. Pāḷiyaṃ catuddisanti bhummatthe upayogavacananti	591	
PA_tika-s01_03t:591_7	bhummavasena tadatthaṃ dassento “catūsu disāsū”ti āha. Ārakkhaṃ ṭhapetvāti vessavaṇādayo	591	
PA_tika-s01_03t:591_8	cattāro mahārājāno attanā attanā rakkhitabbadisāsu ārakkhaṃ ṭhapetvā guttiṃ sammadeva	591	
PA_tika-s01_03t:591_9	vidahitvā. Balagumbaṃ ṭhapetvāti yakkhasenādisenābalasamūhaṃ ṭhapetvā. Ovaraṇaṃ ṭhapetvāti	591	
PA_tika-s01_03t:591_10	paṭipakkhanisedhanasamatthaṃ āvaraṇaṃ ṭhapetvā. Iti tīhi padehi yathākkamaṃ paccekaṃ	5911	
PA_tika-s01_03t:591_11	devanagaradvārassa anto, dvārasamīpe, dvārato bahi, disārakkhāvasanoti tividhāya	5911	
PA_tika-s01_03t:591_12	rakkhāya ṭhapitabhāvo vā dīpito. Tenāha “evaṃ sakkassa…pe… katvā”ti. Satta buddhe	5911	
PA_tika-s01_03t:591_13	ārabbhāti ettha satteva buddhe ārabbha paribandhanakāraṇaṃ mahāpadānaṭīkāyaṃ vuttanayeneva	5911	
PA_tika-s01_03t:591_14	veditabbaṃ. Dhammaāṇanti dhammamayaṃ āṇaṃ, satthu dhammacakkanti attho. “Parisato	5911	
PA_tika-s01_03t:591_15	bāhirabhāvo, asambhogo”ti evamādiṃ idañcidañca vivajjanakaraṇaṃ karissāmāti. Sāvananti	5911	
PA_tika-s01_03t:591_16	catunnampi parisānaṃ tikkhattuṃ parivārena anusāvanaṃ, yathā sakko devānamindo asurasenāya	5911	
PA_tika-s01_03t:591_17	nivāraṇatthaṃ catūsu disāsu ārakkhaṃ ṭhapāpeti, evaṃ mahārājānopi tādise kiccavisese	5911	
PA_tika-s01_03t:591_18	attano ārakkhaṃ ṭhapenti. Imesampi hi tato sāsaṅkaṃ sappaṭibhayanti. Tena vuttaṃ “attanopī”tiādi.	5911	
PA_tika-s01_03t:592_0	Abhikkantāti atikkantā, vigatāti atthoti āha “khaye dissatī”ti. Teneva hi “nikkhanto	592	
PA_tika-s01_03t:592_1	paṭhamo yāmo”ti anantaraṃ vuttaṃ. Abhikkantataroti ativiya kantataro. Tādiso ca sundaro	592	
PA_tika-s01_03t:592_2	bhaddako nāma hotīti āha “sundare dissatī”ti.	592	
PA_tika-s01_03t:593_0	Koti devanāgayakkhagandhabbādīsu ko katamo. Meti mama. Pādānīti pāde. Iddhiyāti imāya	593	
PA_tika-s01_03t:593_1	evarūpāya deviddhiyā. “Yasasā”ti iminā edisena parivārena, paricchedena ca. Jalanti	593	
PA_tika-s01_03t:593_2	vijjotamāno. Abhikkantenāti ativiya kantena kamanīyena abhirūpena. Vaṇṇenāti sarīravaṇṇanibhāya.	593	
PA_tika-s01_03t:593_3	Sabbā obhāsayaṃ disāti dasapi disā pabhāsento cando viya, sūriyo viya ca ekobhāsaṃ	593	
PA_tika-s01_03t:593_4	ekālokaṃ karontoti gāthāya attho. Abhirūpeti uḷārarūpe sampannarūpe. Abbhanumodaneti	593	
PA_tika-s01_03t:593_5	sampahaṃsane. Idha panāti “abhikkantāya rattiyā”ti etasmiṃ pade. Tenāti khayapariyāyattā.	593	
PA_tika-s01_03t:594_0	Rūpāyatanādīsūti ādi-saddena akkharādīnaṃ saṅgaho daṭṭhabbo. Suvaṇṇavaṇṇoti suvaṇṇacchavīti	594	
PA_tika-s01_03t:594_1	ayamettha atthoti āha “chaviya”nti. Tathā hi vuttaṃ “kañcanasannibhattaco”ti saññūḷhāti	594	
PA_tika-s01_03t:594_2	saṅganthitā. Vaṇṇāti guṇavaṇṇanāti āha “thutiya”nti, thomanāyanti attho. Kulavaggeti	594	
PA_tika-s01_03t:594_3	khattiyādikulakoṭṭhāse. Tattha “accho vippasanno”tiādinā vaṇṇitabbaṭṭhena vaṇṇo,	594	
PA_tika-s01_03t:594_4	chavi. Vaṇṇanaṭṭhena vaṇṇo, thuti. Abhitthavanaṭṭhena vaṇṇo, thuti, aññamaññaṃ asaṅkarato	594	
PA_tika-s01_03t:594_5	vaṇṇitabbato ṭhapetabbato vaṇṇo, khattiyādikulavaggo. Vaṇṇīyati ñāpīyati etenāti	594	
PA_tika-s01_03t:594_6	vaṇṇo, ñāpakaṃ kāraṇaṃ. Vaṇṇanato thūlarassādibhāvena upaṭṭhānato vaṇṇo, saṇṭhānaṃ.	594	
PA_tika-s01_03t:594_7	“Mahantaṃ khuddakaṃ, majjhima”nti vaṇṇetabbato pamāṇetabbato vaṇṇo, pamāṇaṃ. Vaṇṇīyati	594	
PA_tika-s01_03t:594_8	cakkhunā vivarīyatīti vaṇṇo, rūpāyatananti evaṃ tasmiṃ tasmiṃ atthe vaṇṇa-saddassa	594	
PA_tika-s01_03t:594_9	pavatti veditabbā. Soti vaṇṇasaddo. Chaviyaṃ daṭṭhabbo rūpāyatane gayhamānassa chavimukheneva	594	
PA_tika-s01_03t:594_10	gahetabbato. “Chavigatā pana vaṇṇadhātu eva suvaṇṇavaṇṇoti ettha vaṇṇaggahaṇena gahitā”ti apare.	5941	
PA_tika-s01_03t:595_0	Kevalaparipuṇṇanti ekadesampi asesetvā niravasesatova paripuṇṇanti ayamettha atthoti	595	
PA_tika-s01_03t:595_1	āha “anavasesatā attho”ti. Kevalakappāti kappa-saddo nipāto padapūraṇamattaṃ, kevalaṃ	595	
PA_tika-s01_03t:595_2	icceva attho. Kevala-saddo bahulavācīti āha “yebhuyyatā attho”ti. Keci pana “īsakaṃ	595	
PA_tika-s01_03t:595_3	asamattā kevalakappā”ti vadanti. Evaṃ sati anavasesattho eva kevala-saddattho siyā,	595	
PA_tika-s01_03t:595_4	anatthantarena pana kappa-saddena padavaḍḍhanaṃ kataṃ kevalameva kevalakappanti.	595	
PA_tika-s01_03t:595_5	Atha vā kappanīyatā, paññāpetabbatā kevalakappā. Abyāmissatā vijātiyena asaṅkarā	595	
PA_tika-s01_03t:595_6	suddhatā. Anatirekatā taṃparamatā visesābhāvo. Kevalakappanti kevalaṃ daḷhaṃ katvāti	595	
PA_tika-s01_03t:595_7	attho. Kevalaṃ vuccati nibbānaṃ sabbasaṅkhatavivittattā. Taṃ etassa adhigataṃ atthīti	595	
PA_tika-s01_03t:595_8	kevalī, sacchikatanirodho khīṇāsavo.	595	
PA_tika-s01_03t:596_0	Kappa-saddo panāyaṃ sa-upasaggo, anupasaggo cāti adhippāyena okappaniyapade labbhamānaṃ	596	
PA_tika-s01_03t:596_1	kappaniyasaddamattaṃ nidasseti, aññathā kappa-saddassa atthuddhāre okappaniyapadaṃ	596	
PA_tika-s01_03t:596_2	anidassanameva siyā. Samaṇakappehīti vinayakkamasiddhehi samaṇavohārehi. Niccakappanti	596	
PA_tika-s01_03t:596_3	niccakālaṃ. Paññattīti nāmañhetaṃ tassa āyasmato, yadidaṃ kappoti. Kappitakesamassūti	596	
PA_tika-s01_03t:596_4	kattariyā cheditakesamassu. Dvaṅgulakappoti majjhanhikavelāya vītikkantāya dvaṅgulatāvikappo.	596	
PA_tika-s01_03t:596_5	Lesoti apadeso. Anavasesaṃ pharituṃ samatthassa obhāsassa kenaci kāraṇena ekadesapharaṇampi	596	
PA_tika-s01_03t:596_6	siyā, ayaṃ pana sabbasova pharīti dassetuṃ samantattho kappa-saddo gahitoti āha “anavasesaṃ samantato”ti.	596	
PA_tika-s01_03t:597_0	Yasmā devatānaṃ sarīrappabhā dvādasayojanamattaṃ ṭhānaṃ, tato bhiyyopi pharitvā tiṭṭhati,	597	
PA_tika-s01_03t:597_1	tathā vatthābharaṇādīhi samuṭṭhitā pabhā, tasmā vuttaṃ “candimā viya, sūriyo viya	597	
PA_tika-s01_03t:597_2	ca ekobhāsaṃ ekaṃ pajjotaṃ karitvā”ti. Kasmā ete mahārājāno bhagavato santike nisīdiṃsu?	597	
PA_tika-s01_03t:597_3	Nanu yebhuyyena devatā bhagavato santikaṃ upagatā ṭhatvāva kathetabbaṃ kathentā gacchantīti?	597	
PA_tika-s01_03t:597_4	Saccametaṃ, idha pana nisīdane kāraṇaṃ atthi, taṃ dassetuṃ “devatāna”ntiādi vuttaṃ.	597	
PA_tika-s01_03t:597_5	“Idaṃ parittaṃ nāma sattabuddhapaṭisaṃyuttaṃ garu, tasmā na amhehi ṭhatvā gahetabba”nti	597	
PA_tika-s01_03t:597_6	cintetvā parittagāravavasena nisīdiṃsu.	597	
PA_tika-s01_03t:598_0	276. Kasmā panettha vessavaṇo eva kathesi, na itaresu yo kocīti? Tattha kāraṇaṃ dassetuṃ	598	
PA_tika-s01_03t:598_1	“kiñcāpī”tiādi vuttaṃ. Vissāsiko abhiṇhaṃ upasaṅkamanena. Byattoti visārado, tañcassa	598	
PA_tika-s01_03t:598_2	veyyattiyaṃ suṭṭhu sikkhitabhāvenāti āha “susikkhito”ti. Manussesu viya hi devesupi	598	
PA_tika-s01_03t:598_3	kocideva purimajātiparicayena susikkhito hoti, tatrāpi kocideva yathādhippetamatthaṃ	598	
PA_tika-s01_03t:598_4	vattuṃ samattho paripuṇṇapadabyañjanāya poriyā vācāya samannāgato. “Mahesakkhā”ti	598	
PA_tika-s01_03t:598_5	imassa atthavacanaṃ “ānubhāvasampannā”ti, mahesakkhāti vā mahāparivārāti attho. Pāṇātipāte	598	
PA_tika-s01_03t:598_6	ādīnavadassaneneva taṃ vipariyāyato tato veramaṇiyaṃ ānisaṃso pākaṭo hotīti “ādīnavaṃ	598	
PA_tika-s01_03t:598_7	dassetvā” icceva vuttaṃ. Tesu senāsanesūti yāni “araññavanappatthānī”tiādinā vuttāni	598	
PA_tika-s01_03t:598_8	bhikkhūnaṃ vasanaṭṭhānabhūtāni araññāyatanāni, tesu bhikkhūhi sayitabbato, āsitabbato	598	
PA_tika-s01_03t:598_9	ca senāsanasaññitesu. Nibaddhavāsinoti rukkhapabbatapaṭibaddhesu vimānesu niccavāsitāya	598	
PA_tika-s01_03t:598_10	nibaddhavāsino. Baddhattāti gāthābhāvena ganthitattā sambandhitattā.	5981	
PA_tika-s01_03t:599_0	“Uggaṇhātu bhante bhagavā”ti attanā vuccamānaṃ parittaṃ bhagavantaṃ uggaṇhāpetukāmo	599	
PA_tika-s01_03t:599_1	vessavaṇo avocāti adhippāyena codako “kiṃ pana bhagavato appaccakkhadhammo nāma atthī”ti	599	
PA_tika-s01_03t:599_2	codesi. Ācariyo sabbattha appaṭihatañāṇacārassa bhagavato na kiñci appaccakkhanti	599	
PA_tika-s01_03t:599_3	dassento “natthī”ti vatvā “uggaṇhātu bhante bhagavā”ti vadato vessavaṇassa adhippāyaṃ	599	
PA_tika-s01_03t:599_4	vivaranto “okāsakaraṇattha”ntiādimāha. Yathā hi pañcasikho gandhabbadevaputto devānaṃ	599	
PA_tika-s01_03t:599_5	tāvatiṃsānaṃ, brahmuno ca sanaṅkumārassa sammukhā attano yathāsutaṃ dhammaṃ bhagavato	599	
PA_tika-s01_03t:599_6	santikaṃ upagantvā pavedeti, evamayampi mahārājā itarehi saddhiṃ āṭānāṭanagare gāthāvasena	599	
PA_tika-s01_03t:599_7	bandhitaṃ parittaṃ bhagavato pavedetuṃ okāsaṃ kārento “uggaṇhātu bhante bhagavā”ti	599	
PA_tika-s01_03t:599_8	āha, na naṃ tassa pariyāpuṇane niyojento. Tasmā uggaṇhātūti yathidaṃ parittaṃ mayā	599	
PA_tika-s01_03t:599_9	paveditamattameva hutvā catunnaṃ parisānaṃ cirakālaṃ hitāvahaṃ hoti, evaṃ uddhaṃ	599	
PA_tika-s01_03t:599_10	ārakkhāya gaṇhātu, sampaṭicchatūti attho. Satthu kathiteti satthu ārocite, catunnaṃ	5991	
PA_tika-s01_03t:599_11	parisānaṃ satthu kathane vāti attho. Sukhavihārāyāti yakkhādīhi avihiṃsāya laddhabbasukhavihārāya.	5991	
PA_tika-s01_03t:600_0	277. Sattapi buddhā cakkhumanto pañcahi cakkhūhi cakkhumabhāve visesābhāvato. Tasmāti	600	
PA_tika-s01_03t:600_1	yasmā cakkhumabhāvo viya sabbabhūtānukampitādayo sabbepi visesā sattannampi buddhānaṃ	600	
PA_tika-s01_03t:600_2	sādhāraṇā, tasmā, guṇanemittakāneva vā yasmā buddhānaṃ nāmāni nāma, na liṅgikāvatthikayādicchakāni,	600	
PA_tika-s01_03t:600_3	tasmā buddhānaṃ guṇavisesadīpanāni “cakkhumantassā”tiādinā vuttāni etāni ekekassa	600	
PA_tika-s01_03t:600_4	satta satta nāmāni honti. Tesaṃ nāmānaṃ sādhāraṇabhāvaṃ atthavasena yojetabbāti dassetuṃ	600	
PA_tika-s01_03t:600_5	“sabbepī”tiādi vuttaṃ. Sabbabhūtānukampinoti anaññasādhāraṇamahākaruṇāya sabbasattānaṃ	600	
PA_tika-s01_03t:600_6	anukampikā. Nhātakilesattāti aṭṭhaṅgikena ariyamaggajalena saparasantānesu niravasesato	600	
PA_tika-s01_03t:600_7	dhotakilesamalattā. Mārasenāpamaddinoti saparivāre pañcapi māre pamadditavanto. Vusitavantoti	600	
PA_tika-s01_03t:600_8	maggabrahmacariyavāsaṃ, dasavidhaṃ ariyavāsañca vusitavanto. Vusitavantatāya eva	600	
PA_tika-s01_03t:600_9	bāhitapāpatā vuttā hotīti “brāhmaṇassā”ti padaṃ anāmaṭṭhaṃ. Vimuttāti anaññasādhāraṇānaṃ	600	
PA_tika-s01_03t:600_10	pañcannampi vimuttīnaṃ vasena niravasesato muttā. Aṅgatoti sarīraṅgato, ñāṇaṅgato	6001	
PA_tika-s01_03t:600_11	ca, dvattiṃsamahāpurisalakkhaṇa- asītianubyañjanehi nikkhamanappabhā, byāmappabhā,	6001	
PA_tika-s01_03t:600_12	ketumālāuṇhīsappabhā ca sarīraṅgato nikkhamanakarasmiyo, yamakamahāpāṭihāriyādīsu	6001	
PA_tika-s01_03t:600_13	uppajjanakappabhā ñāṇaṅgato nikkhamanakarasmiyo. Na etāneva “cakkhumā”tiādinā vuttāni	6001	
PA_tika-s01_03t:600_14	satta nāmāni, atha kho aññānipi bahūni aparimitāni nāmāni. Kathanti āha “asaṅkhyeyyāni	6001	
PA_tika-s01_03t:600_15	nāmāni saguṇena mahesinoti vutta”nti. Kena vuttaṃ? Dhammasenāpatinā.	6001	
PA_tika-s01_03t:601_0	Yadi evaṃ kasmā vessavaṇo etāneva gaṇhīti āha “attano pākaṭanāmavasenā”ti. Khīṇāsavā	601	
PA_tika-s01_03t:601_1	janāti adhippetā. Te hi kammakilesehi jātāpi evaṃ na puna jāyissantīti iminā atthena	601	
PA_tika-s01_03t:601_2	janā. Yathāha “yo ca kālaghaso bhūto”ti desanāsīsamattanti nidassanamattanti attho,	601	
PA_tika-s01_03t:601_3	avayavena vā samudāyupalakkhaṇametaṃ. Sati ca pisuṇavācappahāne pharusavācā pahīnāva	601	
PA_tika-s01_03t:601_4	hoti, pageva ca musāvādoti “apisuṇā” icceva vuttā. Mahattāti mahā attā sabhāvo etesanti	601	
PA_tika-s01_03t:601_5	mahattā. Tenāha “mahantabhāvaṃ pattā”ti. Mahantāti vā mahā antā, parinibbānapariyosānāti	601	
PA_tika-s01_03t:601_6	vuttaṃ hoti. Mahantehi vā sīlādīhi samannāgatā. Ayaṃ tāva aṭṭhakathāyaṃ āgatanayena	601	
PA_tika-s01_03t:601_7	attho. Itaresaṃ pana matena buddhādīhi ariyehi mahanīyato pūjanīyato mahaṃ nāma nibbānaṃ,	601	
PA_tika-s01_03t:601_8	mahamanto etesanti mahantā, nibbānadiṭṭhāti attho. Nissāradāti sārajjarahitā, nibbhayāti	601	
PA_tika-s01_03t:601_9	attho. Tenāha “vigatalomahaṃsā”ti.	601	
PA_tika-s01_03t:602_0	Hitanti hitacittaṃ, sattānaṃ hitesīti attho. Yathābhūtaṃ vipassisunti pañcupādānakkhandhesu	602	
PA_tika-s01_03t:602_1	samudayādito yāthāvato vividhenākārena passiṃsu. “Ye cāpī”ti pubbe paccattabahuvacanena	602	
PA_tika-s01_03t:602_2	aniyamato vutte tesampīti atthaṃ sampadānabahuvacanavasena niyametvā “namatthū”ti	602	
PA_tika-s01_03t:602_3	ca padaṃ ānetvā yojeti yaṃ taṃ-saddānaṃ abyabhicāritasambandhabhāvato. Vipassiṃsu	602	
PA_tika-s01_03t:602_4	namassantīti vā yojanā. Paṭhamagāthāyāti “ye cāpi nibbutā loke”ti evaṃ vuttagāthāya.	602	
PA_tika-s01_03t:602_5	Dutiyagāthāyāti tadantaragāthāya. Tattha desanāmukhamattanti itaresampi buddhānaṃ	602	
PA_tika-s01_03t:602_6	nāmaggahaṇe patte imasseva bhagavato nāmaggahaṇaṃ tathā desanāya mukhamattaṃ, tasmā	602	
PA_tika-s01_03t:602_7	tepi atthato gahitā evāti adhippāyo. Tenāha “ayampi hī”tiādi. Tattha ayanti ayaṃ	602	
PA_tika-s01_03t:602_8	gāthā. Purimayojanāyaṃ tassāti visesitabbatāya abhāvato “yanti nipātamatta”nti vuttaṃ,	602	
PA_tika-s01_03t:602_9	idha pana “tassa namatthū”ti evaṃ sambandhassa ca icchitattā “ya”nti nāmapadaṃ upayogekavacananti	602	
PA_tika-s01_03t:602_10	dassento “yaṃ namassanti gotama”nti āha.	6021	
PA_tika-s01_03t:603_0	278. “Yato uggacchati sūriyo”tiādikaṃ kasmā āraddhaṃ? Yaṃ ye yakkhādayo satthu dhammaāṇaṃ,	603	
PA_tika-s01_03t:603_1	attano ca rājāṇaṃ nādiyanti, tesaṃ “idañcidañca niggahaṃ karissāmā”ti sāvanaṃ kātukāmā	603	
PA_tika-s01_03t:603_2	tattha tattha dvisahassaparittadīpaparivāresu catūsu mahādīpesu attano āṇāya vattānaṃ	603	
PA_tika-s01_03t:603_3	attano puttānaṃ, aṭṭhavīsatiyā yakkhasenāpatiādīnañca satthari pasādagāravabahumānañca	603	
PA_tika-s01_03t:603_4	pavedetvā niggahārahānaṃ santajjanatthaṃ āraddhaṃ. Tattha “yato uggacchatī”tiādīsu	603	
PA_tika-s01_03t:603_5	“yato ṭhānato udetī”ti vuccati, kuto pana ṭhānato udetīti vuccati? Pubbavidehavāsīnaṃ	603	
PA_tika-s01_03t:603_6	tāva majjhanhikaṭṭhāne ṭhito jambudīpavāsīnaṃ udetīti vuccati, uttarakurukānaṃ pana	603	
PA_tika-s01_03t:603_7	oggacchatīti iminā nayena sesadīpesupi sūriyassa uggacchanoggacchanapariyāyo veditabbo.	603	
PA_tika-s01_03t:603_8	Ayañca attho heṭṭhā aggaññasuttavaṇṇanāyaṃ pakāsito eva. Aditiyā puttoti lokasamudācāravasena	603	
PA_tika-s01_03t:603_9	vuttaṃ. Lokiyā hi deve aditiyā puttā, asure atithiyā puttāti vadanti. Ādippanato	603	
PA_tika-s01_03t:603_10	pana ādicco, ekappahāreneva tīsu dīpesu ālokavidaṃsanena samujjalanatoti attho. Maṇḍalīti	6031	
PA_tika-s01_03t:603_11	ettha ī-kāro bhusatthoti āha “mahantaṃ maṇḍalaṃ assāti maṇḍalī”ti. Mahantaṃ hissa	6031	
PA_tika-s01_03t:603_12	vimānamaṇḍalaṃ paññāsayojanāyāmavitthārato. “Saṃvarīpi nirujjhatī”ti imināva divasopi	6031	
PA_tika-s01_03t:603_13	jāyatīti ayampi attho vuttoti veditabbo. Ratti antaradhāyatīti sinerupacchāyālakkhaṇassa	6031	
PA_tika-s01_03t:603_14	andhakārassa vigacchanato.	6031	
PA_tika-s01_03t:604_0	Udakarahadoti jaladhi. “Tasmiṃ ṭhāne”ti idaṃ puratthimasamuddassa uparibhāgena sūriyassa	604	
PA_tika-s01_03t:604_1	gamanaṃ sandhāya vuttaṃ. Tathā hi jambudīpe ṭhitānaṃ puratthimasamuddato sūriyo uggacchanto	604	
PA_tika-s01_03t:604_2	viya upaṭṭhāti. Tenāha “yato uggacchati sūriyo”ti. Samuddanaṭṭhena attani patitassa	604	
PA_tika-s01_03t:604_3	sammadeva, sabbaso ca undanaṭṭhena kiledanaṭṭhena samuddo. Samuddo hi kiledanaṭṭho	604	
PA_tika-s01_03t:604_4	rahado. Sāritodakoti anekāni yojanasahassāni vitthiṇṇodako, saritā nadiyo udake etassāti vā saritodako.	604	
PA_tika-s01_03t:605_0	Sinerupabbatarājā cakkavāḷassa vemajjhe ṭhito, taṃ padhānaṃ katvā vattabbanti adhippāyena	605	
PA_tika-s01_03t:605_1	“itoti sineruto”ti vatvā tathā pana disāvavatthānaṃ anavaṭṭhitanti “tesaṃ nisinnaṭṭhānato	605	
PA_tika-s01_03t:605_2	vā”ti vuttaṃ. Tesanti catunnaṃ mahārājānaṃ. Nisinnaṭṭhānaṃ āṭānāṭanagaraṃ. Tattha	605	
PA_tika-s01_03t:605_3	hi nisinnā te imaṃ parittaṃ bandhiṃsu. Tesaṃ nisinnaṭṭhānatoti vā satthu santike	605	
PA_tika-s01_03t:605_4	tesaṃ nisinnaṭṭhānato. Ubhayathāpi sūriyassa udayaṭṭhānā puratthimā disā nāma hoti.	605	
PA_tika-s01_03t:605_5	Purimapakkhaṃyevettha vaṇṇenti. Tena vuttaṃ “ito sā purimā disā”ti. Sūriyo, pana	605	
PA_tika-s01_03t:605_6	candanakkhattādayo ca sineruṃ dakkhiṇato, cakkavāḷapabbatañca vāmato katvā parivattenti.	605	
PA_tika-s01_03t:605_7	Yattha ca nesaṃ uggamanaṃ paññāyati, sā puratthimā disā. Yattha okkamanaṃ paññāyati,	605	
PA_tika-s01_03t:605_8	sā pacchimā disā. Dakkhiṇapasse uttarā disā, vāmapasse dakkhiṇā disāti catumahādīpavāsīnaṃ	605	
PA_tika-s01_03t:605_9	paccekaṃ sineru uttarādisāyameva, tasmā anavaṭṭhitā disāvavatthāti āha “iti naṃ ācikkhati	605	
PA_tika-s01_03t:605_10	jano”ti. Yaṃ disanti yaṃ puratthimadisaṃ yasassīti mahāparivāro. Koṭisatasahassaparimāṇā	6051	
PA_tika-s01_03t:605_11	hi devatā abhiṇhaṃ parivārenti. Candananāgarukkhādīsu osadhitiṇavanappatisugandhānaṃ	6051	
PA_tika-s01_03t:605_12	abbanato, tehi dittabhāvūpagamanato “gandhabbā”ti laddhanāmānaṃ cātumahārājikadevānaṃ	6051	
PA_tika-s01_03t:605_13	adhipati bhāvato. Me sutanti ettha meti nipātamattaṃ. Sutanti vissutanti attho. Ayañhettha	6051	
PA_tika-s01_03t:605_14	yojanā – tassa dhataraṭṭhamahārājassa puttāpi bahavo. Kittakā? Asīti, dasa eko ca.	6051	
PA_tika-s01_03t:605_15	Ekanāmā. Kathaṃ? Indanāmā. “Mahapphalā”ti ca sutaṃ vissutametaṃ loketi.	6051	
PA_tika-s01_03t:606_0	Ādicco gotamagotto, bhagavāpi gotamagotto, ādiccena samānagottatāya ādicco bandhu	606	
PA_tika-s01_03t:606_1	etassātipi ādiccabandhu, ādiccassa vā bandhūti ādiccabandhu, taṃ ādiccabandhunaṃ.	606	
PA_tika-s01_03t:606_2	Anavajjenāti avajjapaṭipakkhena brahmavihārena. Samekkhasi odhiso, anodhiso ca pharaṇena	606	
PA_tika-s01_03t:606_3	olokesiāsayānusayacariyādhimuttiādivibhāgāvabodhavasena. Vatvā vandantīti “lokassa	606	
PA_tika-s01_03t:606_4	anukampako”ti kittetvā vandanti. Sutaṃ netanti sutaṃ nanūti etasmiṃ atthe nu-saddo.	606	
PA_tika-s01_03t:606_5	Aṭṭhakathāyaṃ pana nokāroyanti adhippāyena amhehīti attho vutto. Etanti etaṃ tathā	606	
PA_tika-s01_03t:606_6	parikittetvā amanussānaṃ devatānaṃ vandanaṃ. Vadanti dhataraṭṭhamahārājassa puttā.	606	
PA_tika-s01_03t:607_0	279. Yena petā pavuccantīti ettha vacanasesena attho veditabbo, na yathārutavasenevāti	607	
PA_tika-s01_03t:607_1	dassento “yena disābhāgena nīharīyantūti vuccantī”ti āha. Ḍayhantu vāti pete sandhāya	607	
PA_tika-s01_03t:607_2	vadati. Chijjantu vā hatthapādādike pisuṇā piṭṭhimaṃsikā. Haññantu pāṇātipātinotiādikā.	607	
PA_tika-s01_03t:607_3	Pavuccantīti vā samuccanti, “alaṃ tesa”nti samācinīyantīti attho. Evañhi vacanasesena	607	
PA_tika-s01_03t:607_4	vinā eva attho siddho hoti. Rahassaṅganti bījaṃ sandhāya vadati.	607	
PA_tika-s01_03t:608	280. Yasmiṃ disābhāge sūriyo atthaṃ gacchatīti ettha “yato ṭhānato udetī”ti ettha vuttanayānusārena attho veditabbo.	60	
PA_tika-s01_03t:609_0	281. Yena disābhāgena uttarakuru rammo avaṭṭhito, ito sā uttarā disāti yojanā. Mahānerūti	609	
PA_tika-s01_03t:609_1	mahanto, mahanīyo ca nerusaṅkhāto pabbato. Tenāha “mahāsineru pabbatarājā”ti. Rajatamayaṃ.	609	
PA_tika-s01_03t:609_2	Tathā hi tassa pabhāya ajjhotthataṃ tassaṃ disāyaṃ samuddodakaṃ khīraṃ viya paññāyati.	609	
PA_tika-s01_03t:609_3	Maṇimayanti indanīlamayaṃ. Tathā hi dakkhiṇadisāya samuddodakaṃ yebhuyyena nīlavaṇṇaṃ	609	
PA_tika-s01_03t:609_4	hutvā paññāyati, tathā ākāsaṃ. Manussā jāyanti. Kathaṃ jāyanti? Amamā apariggahāti	609	
PA_tika-s01_03t:609_5	yojanā. Mamattavirahitāti “idaṃ mama idaṃ mamā”ti mamaṅkāravirahitāti adhippāyo.	609	
PA_tika-s01_03t:609_6	Yadi tesaṃ “ayaṃ mayhaṃ bhariyā”ti pariggaho natthi, “ayaṃ me mātā, ayaṃ bhaginī”ti	609	
PA_tika-s01_03t:609_7	evarūpā idha viya mariyādāpi na siyā mātuādibhāvassa ajānanatoti codanaṃ sandhāyāha	609	
PA_tika-s01_03t:609_8	“mātaraṃ vā”tiādi. Chandarāgo nuppajjatīti ettha “dhammatāsiddhassa sīlassa ānubhāvena	609	
PA_tika-s01_03t:609_9	putte diṭṭhamatte eva mātu thanato thaññaṃ paggharati, tena saññāṇena nesaṃ mātari	609	
PA_tika-s01_03t:609_10	puttassa mātusaññā, mātu ca putte puttasaññā paccupaṭṭhitā”ti keci.	6091	
PA_tika-s01_03t:610	Naṅgalāti liṅgavipallāsena vuttanti āha “naṅgalānipī”ti. Akaṭṭheti akasite akatakasikamme.	61	
PA_tika-s01_03t:611_0	Taṇḍulāva tassa phalanti sattānaṃ puññānubhāvahetukā thusādiabhāvena taṇḍulā eva	611	
PA_tika-s01_03t:611_1	tassa sālissa phalaṃ. Tuṇḍikiranti pacanabhājanassa nāmanti vuttaṃ “ukkhaliya”nti.	611	
PA_tika-s01_03t:611_2	Ākiritvāti taṇḍulāni pakkhipitvā. Niddhūmaṅgārenāti dhūmaṅgārarahitena kevalena agginā.	611	
PA_tika-s01_03t:611_3	Jotikapāsāṇato aggimhi uṭṭhahante kuto dhūmaṅgārānaṃ sambhavo. Bhojananti odanamevādhippetanti	611	
PA_tika-s01_03t:611_4	“bhojanamevā”ti avadhāraṇaṃ katvā tena nivattetabbaṃ dassento “añño sūpo vā byañjanaṃ	611	
PA_tika-s01_03t:611_5	vā na hotī”ti āha. Yadi evaṃ rasavisesayutto tesaṃ āhāro na hotīti? Noti dassento	611	
PA_tika-s01_03t:611_6	“bhuñjantānaṃ…pe… raso hotī”ti āha. Macchariyacittaṃ nāma na hotīti dhammatāsiddhassa	611	
PA_tika-s01_03t:611_7	sīlassa ānubhāvena. Tathā hi te katthacipi amamā pariggahāva hutvā vasanti.	611	
PA_tika-s01_03t:612_0	Apica tattha uttarakurukānaṃ puññānubhāvasiddho ayampi viseso veditabbo – tattha	612	
PA_tika-s01_03t:612_1	kira tesu tesu padesesu ghanacitapattasañchannasākhāpasākhā kūṭāgārūpamā manoramā	612	
PA_tika-s01_03t:612_2	rukkhā tesaṃ manussānaṃ nivesanakiccaṃ sādhenti, yattha sukhaṃ nivasanti, aññepi	612	
PA_tika-s01_03t:612_3	tattha rukkhā sujātā sabbadāpi pupphitaggā tiṭṭhanti, jalāsayāpi vikasitakamalakuvalayapuṇḍarīkasogandhikādipupphasañchannā	612	
PA_tika-s01_03t:612_4	sabbakālaṃ paramasugandhaṃ samantato pavāyantā tiṭṭhanti. Sarīrampi tesaṃ atidīghatādidosarahitaṃ	612	
PA_tika-s01_03t:612_5	ārohapariṇāhasampannaṃ jarāya anabhibhūtattā valipalitādidosarahitaṃ yāvatāyukaṃ	612	
PA_tika-s01_03t:612_6	aparikkhīṇajavabalaparakkamasobhameva hutvā tiṭṭhati. Anuṭṭhānaphalūpajīvitāya na	612	
PA_tika-s01_03t:612_7	ca nesaṃ kasivāṇijjādivasena, āhārapariyeṭṭhivasena dukkhaṃ atthi, tato eva na dāsadāsikammakarādipariggaho	612	
PA_tika-s01_03t:612_8	atthi, na ca tattha sītuṇhaḍaṃsamakasavātātapasarīsapavāḷādiparissayo atthi. Yathā	612	
PA_tika-s01_03t:612_9	nāmettha gimhānaṃ pacchime māse paccūsavelāyaṃ samasītuṇhautu hoti, evameva sabbakālaṃ	612	
PA_tika-s01_03t:612_10	samasītuṇhova utu hoti, na ca tesaṃ koci upaghāto, vihesā vā uppajjati. Akaṭṭhapākimameva	6121	
PA_tika-s01_03t:612_11	sāliṃ akaṇaṃ athusaṃ sugandhaṃ taṇḍulaphalaṃ paribhuñjantānaṃ nesaṃ kuṭṭhaṃ, gaṇḍo,	6121	
PA_tika-s01_03t:612_12	kilāso, soso, kāso, sāso, apamāro, jaroti evamādiko na koci rogo uppajjati. Na te	6121	
PA_tika-s01_03t:612_13	khujjā vā vāmanakā vā kāṇā vā kuṇī vā khañjā vā pakkhahatā vā vikalaṅgā vā vikalindriyā	6121	
PA_tika-s01_03t:612_14	vā honti. Itthiyopi tattha nātidīghā nātirassā nātikisā nātithūlā nātikāḷā nāccodātā	6121	
PA_tika-s01_03t:612_15	sobhaggappattarūpā honti. Tathā hi dīghaṅgulī tambanakhī lambatthanā tanumajjhā puṇṇacandamukhī	6121	
PA_tika-s01_03t:612_16	visālakkhī mudugattā saṃhitūrū odātadantā gambhīranābhī tanujaṅghā dīghanīlavellitakesī	6121	
PA_tika-s01_03t:612_17	puthulasusoṇī nātilomānālomā subhagā utusukhasamphassā saṇhā sakhilasambhāsā nānābharaṇavibhūsitā	6121	
PA_tika-s01_03t:612_18	vicaranti. Sabbadā hi soḷasavassuddesikā viya honti. Purisā ca pañcavīsativassuddesikā	6121	
PA_tika-s01_03t:612_19	viya, na puttadāresu rajjanti. Ayaṃ tattha dhammatā.	6121	
PA_tika-s01_03t:613_0	Sattāhikameva ca tattha itthipurisā kāmaratiyā viharanti, tato vītarāgā yathāsakaṃ	613	
PA_tika-s01_03t:613_1	gacchanti. Na tattha idha viya gabbhokkantimūlakaṃ, gabbhapariharaṇamūlakaṃ, vijāyanamūlakaṃ	613	
PA_tika-s01_03t:613_2	vā dukkhaṃ hoti. Rattakañcukato kañcanapaṭimā viya dārakā mātukucchito amakkhitā	613	
PA_tika-s01_03t:613_3	eva semhādinā sukheneva nikkhamanti, ayaṃ tattha dhammatā.	613	
PA_tika-s01_03t:614_0	Mātā pana puttaṃ vā dhītaraṃ vā vijāyitvā tesaṃ vicaraṇappadese ṭhapetvā anapekkhā	614	
PA_tika-s01_03t:614_1	yathāruci gacchati. Tesaṃ tattha sayitānaṃ ye passanti purisā, itthiyo vā, te attano	614	
PA_tika-s01_03t:614_2	aṅguliyo upanāmenti, tesaṃ kammabalena tato khīraṃ pavattati, tena dārakā yāpenti.	614	
PA_tika-s01_03t:614_3	Evaṃ pana vaḍḍhantā katipayadivaseheva laddhabalā hutvā dārikā itthiyo upagacchanti,	614	
PA_tika-s01_03t:614_4	dārakā purise. Kapparukkhato eva ca tesaṃ tattha tattha vatthābharaṇāni nippajjanti.	614	
PA_tika-s01_03t:614_5	Nānāvirāgavaṇṇavicittāni hi sukhumāni mudusukhasamphassāni vatthāni tattha tattha	614	
PA_tika-s01_03t:614_6	kapparukkhesu olambantāni iṭṭhanti. Nānāvidharaṃsijālasamujjalavividhavaṇṇaratanavinaddhāni	614	
PA_tika-s01_03t:614_7	anekavidhamālākammalatākammabhittikammavicittāni sīsūpagagīvūpagahatthūpagakaṭūpagapādūpagāni	614	
PA_tika-s01_03t:614_8	sovaṇṇamayāni ābharaṇāni ca kapparukkhato olambanti. Tathā vīṇāmudiṅgapaṇavasammatāḷasaṅkhavaṃsavetāḷaparivānivallakīpabhutikā	614	
PA_tika-s01_03t:614_9	tūriyabhaṇḍāpi tato tato olambanti. Tattha ca bahū phalarukkhā kumbhamattāni phalāni	614	
PA_tika-s01_03t:614_10	phalanti madhurarasāni, yāni paribhuñjitvā te sattāhampi khuppipāsāhi na bādhīyanti.	6141	
PA_tika-s01_03t:614_11	Najjopi tattha suvisuddhajalā supatitthā ramaṇīyā akaddamā vālukatalā nātisītā nāccuṇhā	6141	
PA_tika-s01_03t:614_12	surabhigandhīhi jalajapupphehi sañchannā sabbakālaṃ surabhiṃ vāyantiyo sandanti.	6141	
PA_tika-s01_03t:614_13	Na tattha kaṇṭakatiṇakakkhaḷagacchalatā honti, akaṇṭakā pupphaphalasampannā eva honti.	6141	
PA_tika-s01_03t:614_14	Candananāgarukkhā sayameva rasaṃ paggharanti. Nhāyitukāmā ca nadītitthe ekajjhaṃ	6141	
PA_tika-s01_03t:614_15	vatthābharaṇāni ṭhapetvā nadiṃ otaritvā nhatvā uttiṇṇuttiṇṇā upariṭṭhimaṃ vatthābharaṇaṃ	6141	
PA_tika-s01_03t:614_16	gaṇhanti, na tesaṃ evaṃ hoti “idaṃ mama, idaṃ parassā”ti, tato eva na tesaṃ koci	6141	
PA_tika-s01_03t:614_17	viggaho vā vivādo vā. Sattāhikā eva ca nesaṃ kāmaratikīḷā hoti, tato vītarāgā viya	6141	
PA_tika-s01_03t:614_18	vicaranti. Yattha ca rukkhe sayitukāmā honti, tattheva sayanaṃ upalabhanti. Mate	6141	
PA_tika-s01_03t:614_19	ca satte disvā na rodanti, na socanti, tañca maṇḍayitvā nikkhipanti. Tāvadeva ca	6141	
PA_tika-s01_03t:614_20	nesaṃ tathārūpā sakuṇā upagantvā mataṃ dīpantaraṃ nenti. Tasmā susānaṃ vā asuciṭṭhānaṃ	6142	
PA_tika-s01_03t:614_21	vā tattha natthi. Na ca tato matā nirayaṃ vā tiracchānayoniṃ vā pettivisayaṃ vā upapajjanti.	6142	
PA_tika-s01_03t:614_22	“Dhammatāsiddhassa pañcasīlassa ānubhāvena te devaloke nibbattantī”ti vadanti. Vassasahassameva	6142	
PA_tika-s01_03t:614_23	ca nesaṃ sabbakālaṃ āyuppamāṇaṃ. Sabbametaṃ tesaṃ pañcasīlaṃ viya dhammatāsiddhaṃ	6142	
PA_tika-s01_03t:614_24	evāti veditabbaṃ. Tatthāti tasmiṃ uttarakurudīpe.	6142	
PA_tika-s01_03t:615_0	Ekakhuraṃ katvāti anekasaphampi ekasaphaṃ viya katvā, assaṃ viya katvāti attho. “Gāvi”nti	615	
PA_tika-s01_03t:615_1	vatvā puna “pasu”nti vuttattā gāvito itaro sabbo catuppado idha “pasū”ti adhippetoti	615	
PA_tika-s01_03t:615_2	āha “ṭhapetvā gāvi”nti.	615	
PA_tika-s01_03t:616_0	Tassāti gabbhinitthiyā. Piṭṭhi onamituṃ sahatīti kucchiyā garubhāratāya tesaṃ āruḷhakāle	616	
PA_tika-s01_03t:616_1	piṭṭhi onamati, tesaṃ nisajjaṃ sahati pallaṅke nisinnā viya honti. Sammādiṭṭhiketi	616	
PA_tika-s01_03t:616_2	kammapathasammādiṭṭhiyā sammādiṭṭhike. Etthāti jambudīpe. Ettha hi janapadavohāro,	616	
PA_tika-s01_03t:616_3	na uttarakurumhi. Tathā hi “paccantimamilakkhuvāsike”ti ca vuttaṃ.	616	
PA_tika-s01_03t:617_0	Tassa raññoti vessavaṇamahārājassa. Iti so attānameva paraṃ viya katvā vadati. Eseva	617	
PA_tika-s01_03t:617_1	nayo paratopi. Bahuvidhaṃ nānāratanavicittaṃ nānāsaṇṭhānaṃ rathādi dibbayānaṃ upaṭṭhitameva	617	
PA_tika-s01_03t:617_2	hoti sudantavāhanayuttaṃ, na nesaṃ yānānaṃ upaṭṭhāpane ussukkaṃ āpajjitabbaṃ atthi.	617	
PA_tika-s01_03t:617_3	Etānīti hatthiyānādīni. Nesanti vessavaṇaparicārikānaṃ. Kappitāni hutvā uṭṭhitāni	617	
PA_tika-s01_03t:617_4	āruhituṃ upakappanayānāni. Nipannāpi nisinnāpi vicaranti candimasūriyā viya yathāsakaṃ vimānesu.	617	
PA_tika-s01_03t:618	Nagarā ahūti liṅgavipallāsena vuttanti āha “nagarāni bhaviṃsūti attho”ti. Āṭānāṭā nāmāti itthiliṅgavasena laddhanāmaṃ nagaraṃ āsi.	61	
PA_tika-s01_03t:619	Tasmiṃ ṭhatvāti tasmiṃ padese parakusiṭanāṭānāmake nagare ṭhatvā. Tato ujuṃ uttaradisāyaṃ. Etassāti kasivantanagarassa. Aparabhāge aparakoṭṭhāse, parato icceva attho.	61	
PA_tika-s01_03t:620_0	Kuveroti tassa purimajātisamudāgataṃ nāmanti teneva pasaṅgena yenāyaṃ sampatti adhigatā,	620	
PA_tika-s01_03t:620_1	tadassa pubbakammaṃ ācikkhituṃ “ayaṃ kirā”tiādi vuttaṃ. Ucchuvappanti ucchusassaṃ.	620	
PA_tika-s01_03t:620_2	Avasesasālāhīti avasesayantasālāhi, nissakkavacanañcetaṃ. Tatthevāti puññatthaṃ dinnasālāyameva.	620	
PA_tika-s01_03t:621_0	Paṭiesantoti pati pati atthe esanto vīmaṃsanto. Na kevalaṃ te vīmaṃsanti eva, atha	621	
PA_tika-s01_03t:621_1	kho tamatthaṃ patiṭṭhāpentīti āha “visuṃ visuṃ atthe upaparikkhamānā anusāsamānā”ti.	621	
PA_tika-s01_03t:621_2	Yakkharaṭṭhikāti yakkharaṭṭhādhipatino. Yakkhā ca vessavaṇassa rañño nivesanadvāre	621	
PA_tika-s01_03t:621_3	niyuttā cāti yakkhadovārikā, tesaṃ yakkhadovārikānaṃ.	621	
PA_tika-s01_03t:622_0	Yasmā dharaṇīporakkhaṇito purāṇodakaṃ bhassayantaṃ heṭṭhā vuṭṭhi hutvā nikkhamati,	622	
PA_tika-s01_03t:622_1	tasmā taṃ tato gahetvā meghehi pavuṭṭhaṃ viya hotīti vuttaṃ “yato pokkharaṇito udakaṃ	622	
PA_tika-s01_03t:622_2	gahetvā meghā pavassantī”ti. Yatoti yato dharaṇīpokkharaṇito. Sabhāti yakkhānaṃ upaṭṭhānasabhā.	622	
PA_tika-s01_03t:623_0	Tasmiṃ ṭhāneti tassā pokkharaṇiyā tīre yakkhānaṃ vasanavane. Sadā phalitāti niccakālaṃ	623	
PA_tika-s01_03t:623_1	sañjātaphalā. Niccapupphitāti niccaṃ sañjātapupphā. Nānādijagaṇāyutāti nānāvidhehi	623	
PA_tika-s01_03t:623_2	dijagaṇehi yuttā. Tehi pana sakuṇasaṅghehi ito cito ca sampatantehi paribbhamantehi	623	
PA_tika-s01_03t:623_3	yasmā sā pokkharaṇī ākulā viya hoti, tasmā vuttaṃ “vividhapakkhisaṅghasamākulā”ti.	623	
PA_tika-s01_03t:623_4	Koñcasakuṇehīti sārasasakuntehi.	623	
PA_tika-s01_03t:624_0	“Evaṃ viravantāna”nti iminā tathā vassitavasena “jīvañjīvakā”ti ayaṃ tesaṃ samaññāti	624	
PA_tika-s01_03t:624_1	dasseti. Uṭṭhavacittakāti etthāpi eseva nayo. Tenāha “evaṃ vassamānā”ti. Pokkharasātakāti	624	
PA_tika-s01_03t:624_2	pokkharasaṇṭhānatāya “pokkharasātakā”ti evaṃ laddhanāmā.	624	
PA_tika-s01_03t:625_0	Sabbakālaṃ sobhatīti sabbautūsu sobhati, na tassā hemantādivasena sobhāvirato atthi.	625	
PA_tika-s01_03t:625_1	Evaṃbhūtā ca niccaṃ pupphitajalajathalajapupphatāya, phalabhārabharitarukkhaparivāritatāya,	625	
PA_tika-s01_03t:625_2	aṭṭhaṅgasamannāgatasalilatāya ca nirantaraṃ sobhati.	625	
PA_tika-s01_03t:626_0	282. Parikammanti pubbupacāraṃ. Parisodhetvāti ekakkharassāpi avirādhanavasena ācariyasantike	626	
PA_tika-s01_03t:626_1	sabbaṃ sodhetvā. Suṭṭhu uggahitāti parimaṇḍalapadabyañjanāya poriyā vācāya vissaṭṭhāya	626	
PA_tika-s01_03t:626_2	anelagaḷāya atthassa viññāpanīyā sammadeva uggahitā. Tathā hi “atthañca byañjanañca	626	
PA_tika-s01_03t:626_3	parisodhetvā”ti vuttaṃ. Atthaṃ jānato eva hi byañjanaṃ parisujjhati, no ajānato.	626	
PA_tika-s01_03t:626_4	Padabyañjanānīti padañceva byañjanañca ahāpetvā. Evañhi paripuṇṇā nāma hotīti. Visaṃvādetvāti	626	
PA_tika-s01_03t:626_5	aññathā katvā. Tejavantaṃ na hoti virajjhanato ceva vimhayatthabhāvato ca. Sabbasoti	626	
PA_tika-s01_03t:626_6	anavasesato ādimajjhapariyosānato. Tejavantaṃ hotīti sabhāvaniruttiṃ avirādhetvā	626	
PA_tika-s01_03t:626_7	suppavattibhāvena sādhanato. Evaṃ payogavipattiṃ pahāya payogasampattiyā sati parittassa	626	
PA_tika-s01_03t:626_8	atthasādhakataṃ dassetvā idāni ajjhāsayavipattiṃ pahāya ajjhāsayasampattiyā atthasādhakataṃ	626	
PA_tika-s01_03t:626_9	dassetuṃ “lābhahetū”tiādi vuttaṃ. Idaṃ parittabhaṇanaṃ sattānaṃ anatthapaṭibāhanahetūti	626	
PA_tika-s01_03t:626_10	tassa ñāṇakaruṇāpubbakatā nissaraṇapakkho. Mettaṃ purecārikaṃ katvāti mettāmanasikārena	6261	
PA_tika-s01_03t:626_11	sattesu hitapharaṇaṃ purakkhatvā.	6261	
PA_tika-s01_03t:627_0	“Vatthuṃ vā”tiādi pubbe catuparisamajjhe katāya sādhanāya bhagavato pavedanaṃ. Gharavatthunti	627	
PA_tika-s01_03t:627_1	vasanagehaṃ. Nibaddhavāsanti paragehepi nevāsikabhāvena vāsaṃ na labheyya, yaṃ pana	627	
PA_tika-s01_03t:627_2	mahārājānaṃ, yakkhasenāpatīnañca ajānantānaṃyeva kadāci vasitvā gamanaṃ, taṃ appamāṇanti	627	
PA_tika-s01_03t:627_3	adhippāyo. Samitinti yakkhādisamāgamaṃ. Kāmaṃ pāḷiyaṃ “na me so”ti āgataṃ, itaresampi	627	
PA_tika-s01_03t:627_4	pana mahārājānamattanā ekajjhāsayatāya tesampi ajjhāsayaṃ hadaye ṭhapetvā vessavaṇo	627	
PA_tika-s01_03t:627_5	tathā avoca. Kaññaṃ anu anu vahituṃ ayutto anāvayho, sabbakālaṃ kaññaṃ laddhuṃ ayuttoti	627	
PA_tika-s01_03t:627_6	attho, taṃ anāvayhaṃ. Tenāha “na āvāhayutta”nti. Na vivayhanti avivayhaṃ, kaññaṃ	627	
PA_tika-s01_03t:627_7	gahetumayuttanti attho. Tenāha “na vivāhayutta”nti. Āhito ahaṃmāno etthāti attā,	627	
PA_tika-s01_03t:627_8	attabhāvo. Attā visayabhūto etāsaṃ atthīti attā, paribhāsā, tāhi. Pariyattaṃ katvā	627	
PA_tika-s01_03t:627_9	vacanena paripuṇṇāhi. Yathā yakkhā akkositabbā, evaṃ pavattā akkosā yakkhaakkosā	627	
PA_tika-s01_03t:627_10	nāma, tehi. Te pana “kaḷārakkhi kaḷāradantā kāḷavaṇṇā”ti evaṃ ādayo.	6271	
PA_tika-s01_03t:628_0	Viruddhāti virujjhanakā parehi virodhino. Rabhasāti sārambhakāti adhippāyo. Tenāha	628	
PA_tika-s01_03t:628_1	“karaṇuttariyā”ti. Rabhasāti vā sāhasikā. Sāmino manaso assavāti manassā, kiṅkarā.	628	
PA_tika-s01_03t:628_2	Ye hi “kiṃ karomi bhaddante”ti sāmikassa vase vattanti, te evaṃ vuccanti. Tena vuttaṃ	628	
PA_tika-s01_03t:628_3	“yakkhasenāpatīnaṃ ye manassā, tesa”nti. Āṇāya avarodhitupacārā avaruddhā, te pana	628	
PA_tika-s01_03t:628_4	āṇāvato paccatthikā nāma hontīti “paccāmittā verino”ti vuttaṃ. Ujjhāpetabbanti heṭṭhā	628	
PA_tika-s01_03t:628_5	katvā cintāpetabbaṃ, taṃ pana ujjhāpanaṃ tesaṃ nīcakiriyāya jānāpanaṃ hotīti āha “jānāpetabbā”ti.	628	
PA_tika-s01_03t:629	Parittaparikammakathāvaṇṇanā	62	
PA_tika-s01_03t:630_0	Parittassa parikammaṃ kathetabbanti āṭānāṭiyaparittassa parikammaṃ pubbupacāraṭṭhāniyaṃ	630	
PA_tika-s01_03t:630_1	mettasuttādi kathetabbaṃ. Evañhi taṃ laddhāsevanaṃ hutvā tejavantaṃ hoti. Tenāha	630	
PA_tika-s01_03t:630_2	“paṭhamameva hī”tiādi. Piṭṭhaṃ vā maṃsaṃ vāti vā-saddo aniyamattho, tena macchaghatasūpādiṃ	630	
PA_tika-s01_03t:630_3	saṅgaṇhāti. Otāraṃ labhanti attanā piyāyitabbaāhāravasena piyāyitabbaṭṭhānavasena	630	
PA_tika-s01_03t:630_4	ca. “Paritta…pe… nisīditabba”nti imināva parittakārakassa bhikkhuno parisuddhipi	630	
PA_tika-s01_03t:630_5	icchitabbāti dasseti.	630	
PA_tika-s01_03t:631_0	“Parittakārako…pe… samparivāritenā”ti idaṃ parittakaraṇe bāhirarakkhāsaṃvidhānaṃ.	631	
PA_tika-s01_03t:631_1	“Mettacittaṃ …pe… kātabba”nti idaṃ abbhantararakkhā ubhayato rakkhāsaṃvidhānaṃ. Evañhi	631	
PA_tika-s01_03t:631_2	amanussā parittakaraṇassa antarāyaṃ kātuṃ na visahanti. Maṅgalakathā vattabbā pubbupacāravasena.	631	
PA_tika-s01_03t:631_3	Sabbasannipātoti tasmiṃ vihāre, tasmiṃ vā gāmakhette sabbesaṃ bhikkhūnaṃ sannipāto.	631	
PA_tika-s01_03t:631_4	Ghosetabbo,“cetiyaṅgaṇe sabbehi sannipatitabba”nti. Anāgantuṃ nāma na labbhati amanussena	631	
PA_tika-s01_03t:631_5	buddhāṇābhayena, rājāṇābhayena ca. Gahitakāpadesena amanussova pucchito hotīti āha	631	
PA_tika-s01_03t:631_6	“amanussaggahitako ‘tvaṃ ko nāmā’ti pucchitabbo”ti. Mālāgandhādīsu pūjanatthaṃ viniyuñjiyamānesu.	631	
PA_tika-s01_03t:631_7	Pattīti tuyhaṃ pattidānaṃ. Piṇḍapāte pattīti piṇḍapāte diyyamāne pattidānaṃ. Devatānanti	631	
PA_tika-s01_03t:631_8	yakkhasenāpatīnaṃ. Parittaṃ bhaṇitabbanti etthāpi “mettacittaṃ purecārikaṃ katvā”ti	631	
PA_tika-s01_03t:631_9	ca “maṅgalakathā vattabbā”ti ca “vihārassa upavane”ti evamādi ca sabbaṃ gihīnaṃ parittakaraṇe	631	
PA_tika-s01_03t:631_10	vuttaṃ parikammaṃ kātabbameva.	6311	
PA_tika-s01_03t:632_0	Sarīre adhimuccatīti sarīraṃ anupavisitvā viya āvisanto yathā gahitakassa vasena	632	
PA_tika-s01_03t:632_1	na vattati, attano eva vasena vattati, evaṃ adhimuccati adhiṭṭhahitvā tiṭṭhati. Tenāha	632	
PA_tika-s01_03t:632_2	“āvisatīti tasseva vevacana”nti. Laggatīti tattheva laggo allīno hoti. Tenāha “na	632	
PA_tika-s01_03t:632_3	apetī”ti. Rogaṃ vaḍḍhentoti dhātūnaṃ samabhāvena vattituṃ appadānavasena uppannaṃ	632	
PA_tika-s01_03t:632_4	rogaṃ vaḍḍhento. Dhātūnaṃ visamabhāvāpattiyā ca āhārassa ca aruccanena gahitakassa	632	
PA_tika-s01_03t:632_5	sarīre lohitaṃ sussati, maṃsaṃ milāyati, taṃ panassa yakkho dhātukkhobhanimittatāya	632	
PA_tika-s01_03t:632_6	karonto viya hotīti vuttaṃ “appamaṃsalohitaṃ karonto”ti.	632	
PA_tika-s01_03t:633_0	283. Tesaṃ nāmāni indādināmabhāvena voharitabbato. Tatoti tato ārocanato paraṃ. Teti	633	
PA_tika-s01_03t:633_1	yakkhasenāpatayo. Okāso na bhavissatīti bhikkhubhikkhuniyo, upāsakaupāsikāyo viheṭhetuṃ	633	
PA_tika-s01_03t:633_2	avasaro na bhavissati sammadeva ārakkhāya vihitattāti.	633	
PA_tika-s01_03t:634	Āṭānāṭiyasuttavaṇṇanāya līnatthappakāsanā.	63	
PA_tika-s01_03t:635	10. Saṅgītisuttavaṇṇanā	63	
PA_tika-s01_03t:636_0	296. Dasasahassacakkavāḷeti buddhakhettabhūte dasasahassaparimāṇe cakkavāḷe. Tattha	636	
PA_tika-s01_03t:636_1	hi imasmiṃ cakkavāḷe devamanussāyeva katādhikārā, itaresu devā visesabhāgino. Tena	636	
PA_tika-s01_03t:636_2	vuttaṃ “dasasahassacakkavāḷe ñāṇajālaṃ pattharitvā”ti. Ñāṇajālapattharaṇanti ca tesaṃ	636	
PA_tika-s01_03t:636_3	tesaṃ sattānaṃ āsayādivibhāvanavasena ñāṇassa pavattanameva. Tenāha “lokaṃ volokayamāno”ti,	636	
PA_tika-s01_03t:636_4	sattalokaṃ byavalokayamāno āsayānusayacaritādhimuttiādike visesato ogāhetvā passantoti	636	
PA_tika-s01_03t:636_5	attho. Maṅgalaṃ bhaṇāpessanti “taṃ tesaṃ āyatiṃ visesādhigamassa vijjāṭṭhānaṃ hutvā	636	
PA_tika-s01_03t:636_6	dīgharattaṃ hitāya sukhāya bhavissā”ti. Tīhi piṭakehi sammasitvāti tipiṭakato ekakadukādinā	636	
PA_tika-s01_03t:636_7	saṅgahetabbassa saṅgaṇhanavasena sammasitvā vīmaṃsitvā. Ñātuṃ icchitā atthā pañhā,	636	
PA_tika-s01_03t:636_8	te pana imasmiṃ sutte ekakādivasena āgatā sahassaṃ, cuddasa cāti āha “cuddasapañhādhikena	636	
PA_tika-s01_03t:636_9	pañhasahassena paṭimaṇḍetvā”ti. Evamidha sampiṇḍetvā dassite pañhe parato suttapariyosāne	636	
PA_tika-s01_03t:636_10	“ekakavasena dve pañhā kathitā”tiādinā vibhāgena parigaṇetvā sayameva dassessati.	6361	
PA_tika-s01_03t:637	Ubbhatakanavasandhāgāravaṇṇanā	63	
PA_tika-s01_03t:638_0	297. Uccādhiṭṭhānatāya taṃ sandhāgāraṃ bhūmito ubbhataṃ viyāti “ubbhataka”nti nāmaṃ	638	
PA_tika-s01_03t:638_1	labhati. Tenāha “uccattā vā evaṃ vutta”nti. Sandhāgārasālāti ekā mahāsālā. Uyyogakaraṇādīsu	638	
PA_tika-s01_03t:638_2	hi rājāno tattha ṭhatvā “ettakā purato gacchantu, ettakā pacchā”tiādinā tattha nisīditvā	638	
PA_tika-s01_03t:638_3	sandhaṃ karonti mariyādaṃ bandhanti, tasmā taṃ ṭhānaṃ “sandhāgāra”nti vuccati. Uyyogaṭṭhānato	638	
PA_tika-s01_03t:638_4	ca āgantvā yāva gehaṃ gomayaparibhaṇḍādivasena paṭijagganaṃ karonti, tāva ekaṃ dve	638	
PA_tika-s01_03t:638_5	divase te rājāno tattha santhambhantītipi sandhāgāraṃ, tesaṃ rājūnaṃ saha atthānusāsanaagārantipi	638	
PA_tika-s01_03t:638_6	sandhāgāranti. Yasmā vā te tattha sannipatitvā “imasmiṃ kāle kasituṃ vaṭṭati, imasmiṃ	638	
PA_tika-s01_03t:638_7	kālevapitu”ntiādinā gharāvāsakiccaṃ sandharanti, tasmā chiddāvachiddaṃ gharāvāsaṃ	638	
PA_tika-s01_03t:638_8	tattha sandharantītipi sandhāgāraṃ, sā eva sālāti sandhāgārasālā. Devatāti gharadevatā.	638	
PA_tika-s01_03t:638_9	Nivāsavasena anajjhāvutthattā “kenaci vā manussabhūtenā”ti vuttaṃ. Kammakaraṇavasena	638	
PA_tika-s01_03t:638_10	pana manussā tattha nisajjādīni kappesumeva. “Sayameva pana satthu idhāgamanaṃ amhākaṃ	6381	
PA_tika-s01_03t:638_11	puññavaseneva, aho mayaṃ puññavanto”ti haṭṭhatuṭṭhā evaṃ sammā cintesunti dassento “amhehī”tiādimāha.	6381	
PA_tika-s01_03t:639_0	298. Aṭṭakāti cittakammakaraṇatthaṃ baddhā mañcakā. Muttamattāti tāvadeva sandhāgāre	639	
PA_tika-s01_03t:639_1	navakammassa niṭṭhāpitabhāvamāha, tena“acirakārita”ntiādinā vuttamevatthaṃ vibhāveti.	639	
PA_tika-s01_03t:639_2	Araññaṃ ārāmo āramitabbaṭṭhānaṃ etesanti araññārāmā. Santharaṇaṃ santhari, sabbo	639	
PA_tika-s01_03t:639_3	sakalo santhari etthāti sabbasanthari, bhāvanapuṃsakaniddesoyaṃ. Tenāha “yathā sabbaṃ	639	
PA_tika-s01_03t:639_4	santhataṃ hoti, eva”nti.	639	
PA_tika-s01_03t:640_0	299. Samantapāsādikoti samantato sabbabhāgena pasādāvaho cāturiyaso. “Asītihatthaṃ	640	
PA_tika-s01_03t:640_1	ṭhānaṃ gaṇhātī”ti idaṃ buddhānaṃ kāyappabhāya pakatiyā asītihatthe ṭhāne abhibyāpanato	640	
PA_tika-s01_03t:640_2	vuttaṃ. Iddhānubhāvena pana anantaṃ aparimāṇaṃ ṭhānaṃ vijjotateva. Nīlapītalohitodātamañjaṭṭhapabhassaravasena	640	
PA_tika-s01_03t:640_3	chabbaṇṇā. Sabbe disābhāgāti sarīrappabhāya bāhullato vuttaṃ.	640	
PA_tika-s01_03t:641_0	Abbhamahikādīhi upakkiliṭṭhaṃ suññaṃ na sobhati, tārakācitaṃ pana antalikkhaṃ tāsaṃ	641	
PA_tika-s01_03t:641_1	pabhāhi samantato vijjotamānaṃ virocatīti āha “samuggatatārakaṃ viya gaganatala”nti.	641	
PA_tika-s01_03t:641_2	Sabbapāliphulloti mūlato paṭṭhāya yāva sākhaggā phullo. “Paṭipāṭiyāṭhapitāna”ntiādi	641	
PA_tika-s01_03t:641_3	parikappūpamā. Tathā hi viya-saddaggahaṇaṃ kataṃ. Siriyā siriṃ abhibhavamānaṃ viyāti	641	
PA_tika-s01_03t:641_4	attano sobhāya tesaṃ sobhanti attho. “Bhikkhūpi sabbevā”ti idaṃ nesaṃ “appicchā”tiādinā	641	
PA_tika-s01_03t:641_5	vuttaguṇesu lokiyaguṇānaṃ vasena yojetabbaṃ. Na hi te sabbeva dasakathāvatthulābhino.	641	
PA_tika-s01_03t:641_6	Tena vuttaṃ “suttantaṃ āvajjetvā…pe… arahattaṃ pāpuṇissantī”ti. Tasmā ye tattha ariyā,	641	
PA_tika-s01_03t:641_7	te sabbesampi padānaṃ vasena bodhitā honti. Ye pana puthujjanā, te lokiyaguṇadīpakehi	641	
PA_tika-s01_03t:641_8	padehīti na tathā heṭṭhā “asītimahātherā”tiādi vuttaṃ. Pubbe arahattabhāgino gahitā.	641	
PA_tika-s01_03t:642_0	Rūpakāyassa asītianubyañjana-paṭimaṇḍita-dvattiṃsamahāpurisalakkhaṇakāyappabhābyāmappabhāketumālāvicittatāva	642	
PA_tika-s01_03t:642_1	buddhaveso. Chabbaṇṇā buddharasmiyo vissajjentassa bhagavato kāyassa ālokitavilokitādīsu	642	
PA_tika-s01_03t:642_2	paramukkaṃsagato buddhāveṇiko accantupasamo buddhavilāso. Assanti tassaṃ.	642	
PA_tika-s01_03t:643_0	Sandhāgārānumodanapaṭisaṃyuttāti “sītaṃ uṇhaṃ paṭihantī”tiādinā nayena sandhāgāraguṇūpasañhitā	643	
PA_tika-s01_03t:643_1	sandhāgārakaraṇapuññānisaṃsabhāvinī. Pakiṇṇakakathāti saṅgītianāruḷhā suṇantānaṃ	643	
PA_tika-s01_03t:643_2	ajjhāsayānurūpatāya vividhavipulahetūpamāsamālaṅkatā nānānayavicittā vitthārakathā.	643	
PA_tika-s01_03t:643_3	Tenāha “tadā hī”tiādi. Ākāsagaṅgaṃ otārento viya nirupakkilesatāya suvisuddhena,	643	
PA_tika-s01_03t:643_4	vipulodāratāya aparimeyyena ca atthena suṇantānaṃ kāyacittapariḷāhavūpasamanato.	643	
PA_tika-s01_03t:643_5	Pathavojaṃ ākaḍḍhanto viya aññesaṃ sudukkaratāya, mahāsāratāya vā atthassa. Mahājambuṃ	643	
PA_tika-s01_03t:643_6	matthake gahetvā cālento viya cālanapaccayaṭṭhānavasena pubbenāparaṃ anusandhānato.	643	
PA_tika-s01_03t:643_7	Yojaniya…pe… pāyamāno viya desanaṃ catusaccayante pakkhipitvā atthavedadhammavedasseva	643	
PA_tika-s01_03t:643_8	labhāpanena sātamadhuradhammāmatarasūpasaṃharaṇato. Madhugaṇḍanti madhupaṭalaṃ.	643	
PA_tika-s01_03t:644_0	300. “Tuṇhībhūtaṃ tuṇhībhūta”nti byāpanicchāyaṃ idaṃ āmeḍitavacananti dassetuṃ “yaṃ	644	
PA_tika-s01_03t:644_1	yandisa”ntiādi vuttaṃ. Anuviloketvāti ettha anu-saddo “parī”ti iminā samānattho,	644	
PA_tika-s01_03t:644_2	vilokanañcettha satthu cakkhudvayenapi icchitabbanti “maṃsacakkhunā…pe… tato tato	644	
PA_tika-s01_03t:644_3	viloketvā”ti saṅkhepato vatvā tamatthaṃ vitthārato dassetuṃ “maṃsacakkhunā hī”tiādi	644	
PA_tika-s01_03t:644_4	vuttaṃ. Hatthena kucchitaṃ kataṃ hatthakukkuccaṃ kukatameva kukkuccanti katvā. Evaṃ	644	
PA_tika-s01_03t:644_5	pādakukkuccaṃ daṭṭhabbaṃ. Niccalā nisīdiṃsu attano suvinītabhāvena, buddhagāravena	644	
PA_tika-s01_03t:644_6	ca. “Ālokaṃ pana vaḍḍhayitvā”tiādi kadāci bhagavā evampi karotīti adhippāyena vuttaṃ.	644	
PA_tika-s01_03t:644_7	Na hi satthu sāvakānaṃ viya evaṃ payogasampādanīyametaṃ ñāṇaṃ. Tirohitavidūravattanipi	644	
PA_tika-s01_03t:644_8	rūpagate maṃsacakkhuno pavattiyā icchitattā vīmaṃsitabbaṃ. Arahattupagaṃ arahattapadaṭṭhānaṃ.	644	
PA_tika-s01_03t:644_9	Cakkhutalesu nimittaṃ ṭhapetvāti bhāvanānuyogasampattiyā sabbesaṃ tesaṃ bhikkhūnaṃ	644	
PA_tika-s01_03t:644_10	cakkhutalesu labbhamānaṃ santindriyavigatathinamiddhatākārasaṅkhātaṃ nimittaṃ attano	6441	
PA_tika-s01_03t:644_11	hadaye ṭhapetvā sallakkhetvā. Kasmā āgilāyati koṭisatasahassahatthināgānaṃ balaṃ	6441	
PA_tika-s01_03t:644_12	dhārentassāti codakassa adhippāyo. Ācariyo esa saṅkhārānaṃ sabhāvo, yadidaṃ aniccatā.	6441	
PA_tika-s01_03t:644_13	Ye pana aniccā, te ekanteneva udayavayapaṭipīḷitatāya dukkhā eva, dukkhasabhāvesu	6441	
PA_tika-s01_03t:644_14	tesu satthu kāye dukkhuppattiyā ayaṃ paccayoti dassetuṃ “bhagavato hī”tiādi vuttaṃ.	6441	
PA_tika-s01_03t:644_15	Piṭṭhivāto uppajji, so ca kho pubbe katakammapaccayā. Svāyamattho paramatthadīpaniyaṃ	6441	
PA_tika-s01_03t:644_16	udānaṭṭhakathāyaṃ āgatanayeneva veditabbo.	6441	
PA_tika-s01_03t:645	Bhinnanigaṇṭhavatthuvaṇṇanā	64	
PA_tika-s01_03t:646	301. Heṭṭhā vuttameva pāsādikasuttavaṇṇanāyaṃ.	64	
PA_tika-s01_03t:647_0	302. Svākhyātaṃ dhammaṃ desetukāmoti svākhyātaṃ katvā dhammaṃ kathetukāmo, satthārā	647	
PA_tika-s01_03t:647_1	vā svākhyātaṃ dhammaṃ sayaṃ bhikkhūnaṃ kathetukāmo. Satthārā desitadhammameva hi	647	
PA_tika-s01_03t:647_2	tato tato gahetvā sāvakā sabrahmacārīnaṃ kathenti.	647	
PA_tika-s01_03t:648	Ekakavaṇṇanā	64	
PA_tika-s01_03t:649_0	303. Samaggehi bhāsitabbanti aññamaññaṃ samaggehi hutvā bhāsitabbaṃ, sajjhāyitabbañceva	649	
PA_tika-s01_03t:649_1	vaṇṇetabbañcāti attho. Yathā pana samaggehi saṅgāyanaṃ hoti, tampi dassetuṃ “ekavacanehī”tiādi	649	
PA_tika-s01_03t:649_2	vuttaṃ. Ekavacanehīti virodhābhāvena samānavacanehi. Tenāha “aviruddhavacanehī”tiādi.	649	
PA_tika-s01_03t:649_3	Sāmaggirasaṃ dassetukāmoti yasmiṃ dhamme saṅgāyane sāmaggirasānubhavanaṃ icchitaṃ	649	
PA_tika-s01_03t:649_4	desanākusalatāya, tattha ekakadukatikādivasena bahudhā sāmaggirasaṃ dassetukāmo.	649	
PA_tika-s01_03t:649_5	Sabbe sattāti anavasesā sattā, te pana bhavabhedato saṅkhepeneva bhinditvā dassento	649	
PA_tika-s01_03t:649_6	“kāmabhavādīsū”tiādimāha. Byadhikaraṇānampi bāhiratthasamāso hoti yathā “urasilomo”ti	649	
PA_tika-s01_03t:649_7	āha “āhārato ṭhiti etesanti āhāraṭṭhitikā”ti. Tiṭṭhati etenāti ṭhiti, āhāro ṭhiti	649	
PA_tika-s01_03t:649_8	etesanti āhāraṭṭhitikāti evaṃ vā ettha samāsaviggaho daṭṭhabbo. Āhāraṭṭhitikāti paccayaṭṭhitikā,	649	
PA_tika-s01_03t:649_9	paccayāyattavuttikāti attho. Paccayattho hettha āhāra-saddo “ayaṃ āhāro anuppannassa	649	
PA_tika-s01_03t:649_10	vā kāmacchandassauppādāyā”tiādīsu viya. Evañhi “sabbe sattā”ti iminā asaññasattāpi	6491	
PA_tika-s01_03t:649_11	pariggahitā honti. Sā panāyaṃ āhāraṭṭhitikatā nippariyāyato saṅkhāradhammo, na sattadhammo.	6491	
PA_tika-s01_03t:649_12	Tenevāhu aṭṭhakathācariyā “sabbe sattā āhāraṭṭhitikāti āgataṭṭhāne saṅkhāraloko veditabbo”ti	6491	
PA_tika-s01_03t:649_13	yadi evaṃ “sabbe sattā”ti idaṃ kathanti? Puggalādhiṭṭhānā desanāti nāyaṃ doso. Yathāha	6491	
PA_tika-s01_03t:649_14	bhagavā “ekadhamme bhikkhave bhikkhu sammā nibbindamāno sammā virajjamāno sammā vimuccamāno	6491	
PA_tika-s01_03t:649_15	sammā pariyantadassāvī sammattaṃ abhisamecca diṭṭheva dhamme dukkhassantakaro hoti,	6491	
PA_tika-s01_03t:649_16	katamasmiṃ ekadhamme? Sabbe sattā āhāraṭṭhitikā”ti eko dhammoti “sabbe sattā āhāraṭṭhitikā”ti	6491	
PA_tika-s01_03t:649_17	yvāyaṃ puggalādhiṭṭhānāya kathāya sabbesaṃ saṅkhārānaṃ paccayāyattavuttitāya āhārapariyāyena	6491	
PA_tika-s01_03t:649_18	sāmaññato paccayadhammo vutto, ayaṃ āhāro nāma eko dhammo. Yāthāvato ñatvāti yathāsabhāvato	6491	
PA_tika-s01_03t:649_19	abhisambujjhitvā. Sammadakkhātoti teneva abhisambuddhākārena sammadeva desito.	6491	
PA_tika-s01_03t:650_0	Codako vuttampi atthaṃ yāthāvato appaṭipajjamāno neyyatthaṃ suttapadaṃ nītatthato	650	
PA_tika-s01_03t:650_1	dahanto “sabbe sattā”ti vacanamatte ṭhatvā “nanu cā”tiādinā codeti. Ācariyo aviparītaṃ	650	
PA_tika-s01_03t:650_2	tattha yathādhippetamatthaṃ pavedento “na virujjhatī”ti vatvā “tesañhi jhānaṃ āhāro	650	
PA_tika-s01_03t:650_3	hotī”ti āha. Jhānanti ekavokārabhavāvahaṃ saññāya virajjanavasena pavattaṃ rūpāvacaracatutthajjhānaṃ.	650	
PA_tika-s01_03t:650_4	Pāḷiyaṃ pana “anāhārā”ti vacanaṃ asaññabhave catunnaṃ āhārānaṃ abhāvaṃ sandhāya vuttaṃ,	650	
PA_tika-s01_03t:650_5	na paccayāhārassa abhāvato. “Evaṃ santepī”ti idaṃ sāsane yesu dhammesu visesato āhāra-saddo	650	
PA_tika-s01_03t:650_6	niruḷho, “āhāraṭṭhitikā”ti ettha yadi te eva gayhanti, abyāpitadoso āpanno. Atha	650	
PA_tika-s01_03t:650_7	sabbopi paccayadhammo āhāroti adhippeto, imāya āhārapāḷiyā virodho āpannoti dassetuṃ	650	
PA_tika-s01_03t:650_8	āraddhaṃ. “Na virujjhatī”ti yenādhippāyena vuttaṃ, taṃ vivaranto “etasmiñhi sutte”tiādimāha.	650	
PA_tika-s01_03t:650_9	Kabaḷīkārāhārādīnaṃ ojaṭṭhamakarūpāharaṇādi nippariyāyena āhārabhāvo. Yathā hi kabaḷīkārāhāro	650	
PA_tika-s01_03t:650_10	ojaṭṭhamakarūpāharaṇena rūpakāyaṃ upatthambheti, evaṃ phassādayo ca vedanādiāharaṇena	6501	
PA_tika-s01_03t:650_11	nāmakāyaṃ upatthambhenti, tasmā satipi janakabhāve upatthambhakabhāvo ojādīsu sātisayo	6501	
PA_tika-s01_03t:650_12	labbhamāno mukhyo āhāraṭṭhoti te eva nippariyāyena āhāralakkhaṇā dhammā vuttā. Idhāti	6501	
PA_tika-s01_03t:650_13	imasmiṃ saṅgītisutte. Pariyāyena paccayo āhāroti vutto sabbo paccayo dhammo attano	6501	
PA_tika-s01_03t:650_14	phalaṃ āharatīti imaṃ pariyāyaṃ labhatīti. Tenāha “sabbadhammānañhī”tiādi. Tattha	6501	
PA_tika-s01_03t:650_15	sabbadhammānanti sabbesaṃ saṅkhatadhammānaṃ. Idāni yathāvuttamatthaṃ suttena samatthetuṃ	6501	
PA_tika-s01_03t:650_16	“tenevāhā”tiādi vuttaṃ. Ayanti paccayāhāro.	6501	
PA_tika-s01_03t:651_0	Nippariyāyāhāropi gahitova hoti, yāvatā sopi paccayabhāveneva janako, upatthambhako	651	
PA_tika-s01_03t:651_1	ca hutvā taṃ taṃ phalaṃ āharatīti vattabbataṃ labhatīti. Tatthāti pariyāyāhāro, nippariyāyāhāroti	651	
PA_tika-s01_03t:651_2	dvīsu āhāresu. Asaññabhave yadipi nippariyāyāhāro na labbhati, paccayāhāro pana labbhati	651	
PA_tika-s01_03t:651_3	pariyāyāhāralakkhaṇo. Idāni imamevatthaṃ vitthārena dassetuṃ “anuppanne hi buddhe”tiādi	651	
PA_tika-s01_03t:651_4	vuttaṃ. Uppanne buddhe titthakaramatanissitānaṃ jhānabhāvanāya asijjhanato “anuppanne	651	
PA_tika-s01_03t:651_5	buddhe”ti vuttaṃ. Sāsanikā tādisaṃ jhānaṃ na nibbattentīti “titthāyatane pabbajitā”ti	651	
PA_tika-s01_03t:651_6	vuttaṃ. Titthiyā hi upattivisese vimuttisaññino, aññāvirāgāvirāgesu ādīnavānisaṃsadassino	651	
PA_tika-s01_03t:651_7	vā hutvā asaññasamāpattiṃ nibbattetvā akkhaṇabhūmiyaṃ uppajjanti, na sāsanikā. Vāyokasiṇe	651	
PA_tika-s01_03t:651_8	parikammaṃ katvāti vāyokasiṇe paṭhamādīni tīṇi jhānāni nibbattetvā tatiyajjhāne ciṇṇavasī	651	
PA_tika-s01_03t:651_9	hutvā tato vuṭṭhāya catutthajjhānādhigamāya parikammaṃ katvā. Tenāha “catutthajjhānaṃ	651	
PA_tika-s01_03t:651_10	nibbattetvā”ti. Kasmā panettha vāyokasiṇeyeva parikammaṃ vuttanti? Yadettha vattabbaṃ,	6511	
PA_tika-s01_03t:651_11	taṃ brahmajālaṭīkāyaṃ vitthāritameva. Dhīti jigucchanatthe nipāto, tasmā dhī cittanti	6511	
PA_tika-s01_03t:651_12	cittaṃ jigucchāmīti attho. Dhibbatetaṃ cittanti etaṃ mama cittaṃ jigucchitaṃ vata	6511	
PA_tika-s01_03t:651_13	hotu. Vatāti sambhāvane, tena jigucchaṃ sambhāvento vadati. Nāmāti ca sambhāvane	6511	
PA_tika-s01_03t:651_14	eva, tena cittassa abhāvaṃ sambhāveti. Cittassa bhāvābhāvesu ādīnavānisaṃse dassetuṃ	6511	
PA_tika-s01_03t:651_15	“cittañhī”tiādi vuttaṃ. Khantiṃ ruciṃ uppādetvāti “cittassa abhāvo eva sādhu suṭṭhū”ti	6511	
PA_tika-s01_03t:651_16	imaṃ diṭṭhinijjhānakkhantiṃ, tattha ca abhiruciṃ uppādetvā.	6511	
PA_tika-s01_03t:652_0	Tathā bhāvitassa jhānassa ṭhitibhāgiyabhāvappattiyā aparihīnajjhānassa titthāyatane	652	
PA_tika-s01_03t:652_1	pabbajitasseva tathā jhānabhāvanā hotīti āha “manussaloke”ti. Paṇihito ahosīti maraṇassa	652	
PA_tika-s01_03t:652_2	āsannakāle ṭhapito ahosi. Yadi ṭhānādinā ākārena nibbatteyya, kammabalena yāva bhedā	652	
PA_tika-s01_03t:652_3	tenevākārena tiṭṭheyya vāti āha “so tena iriyāpathenā”tiādi.	652	
PA_tika-s01_03t:653_0	Eva rūpānampīti evaṃ acetanānampi. Pi-saddena pageva sacetanānanti dasseti. Kathaṃ	653	
PA_tika-s01_03t:653_1	pana acetanānaṃ nesaṃ paccayāhārassa upakappananti codanaṃ sandhāya tattha nidassanaṃ	653	
PA_tika-s01_03t:653_2	dassento “yathā”tiādimāha.	653	
PA_tika-s01_03t:654_0	Ye uṭṭhānavīriyeneva divasaṃ vītināmetvā tassa nissandaphalamattaṃ kiñcideva labhitvā	654	
PA_tika-s01_03t:654_1	jīvikaṃ kappenti, te uṭṭhānaphalūpajīvino. Ye pana attano puññaphalameva upajīventi,	654	
PA_tika-s01_03t:654_2	te puññaphalūpajīvino. Nerayikānaṃ pana neva uṭṭhānavīriyavasena jīvikākappanaṃ,	654	
PA_tika-s01_03t:654_3	puññaphalassa pana lesopi natthīti vuttaṃ “ye pana te nerayikā…pe… na puññaphalūpajīvīti	654	
PA_tika-s01_03t:654_4	vuttā”ti. Paṭisandhiviññāṇassa āharaṇena manosañcetanāhāroti vuttā, na yassa kassaci	654	
PA_tika-s01_03t:654_5	phalassāti adhippāyena “kiṃ pañca āhārā atthī”ti codeti. Ācariyo nippariyāyāhāre	654	
PA_tika-s01_03t:654_6	adhippete siyā tava codanāyāvasaro, sā pana ettha anavasarāti dassetuṃ “pañca na	654	
PA_tika-s01_03t:654_7	pañcāti idaṃ na vattabba”nti vatvā pariyāyāhārasseva panettha adhippetabhāvaṃ dassento	654	
PA_tika-s01_03t:654_8	“nanu paccayo āhāroti vuttameta”nti āha. Tasmāti yassa kassaci paccayassa “āhāro”ti	654	
PA_tika-s01_03t:654_9	icchitattā. Idāni vuttamevatthaṃ pāḷiyā samatthento “yaṃ sandhāyā”tiādimāha.	654	
PA_tika-s01_03t:655_0	Mukhyāhāravasenapi nerayikānaṃ āhāraṭṭhitikataṃ dassetuṃ “kabaḷīkāraṃ āhāraṃ…pe…	655	
PA_tika-s01_03t:655_1	sādhetī”ti vuttaṃ. Yadi evaṃ nerayikā sukhapaṭisaṃvedinopi hontīti? Noti dassetuṃ	655	
PA_tika-s01_03t:655_2	“kheḷopi hī”tiādi vuttaṃ. Tayoti tayo arūpāhārā kabaḷīkārāhārassa abhāvato. Avasesānanti	655	
PA_tika-s01_03t:655_3	asaññasattehi avasesānaṃ. Kāmabhavādīsu nibbattasattānaṃ paccayāhāro hi sabbesaṃ	655	
PA_tika-s01_03t:655_4	sādhāraṇoti. Etaṃ pañhanti “katamo eko dhammo”ti evaṃ coditametaṃ pañhaṃ. Kathetvāti vissajjetvā.	655	
PA_tika-s01_03t:656_0	“Tattha tattha…pe… dukkhaṃ hotī”ti etena yathā idha paṭhamassa pañhassa niyyātanaṃ,	656	
PA_tika-s01_03t:656_1	dutiyassa uddharaṇaṃ na kataṃ, evaṃ iminā eva adhippāyena ito paresu dukatikādipañhesu	656	
PA_tika-s01_03t:656_2	tattha tattha ādipariyosānesu eva uddharaṇaniyyātanāni katvā sesesu na katanti dasseti.	656	
PA_tika-s01_03t:656_3	Paṭicca etasmā phalaṃ etīti paccayo, kāraṇaṃ, tadeva attano phalaṃ saṅkharotīti saṅkhāroti	656	
PA_tika-s01_03t:656_4	āha “imasmimpi…pe… saṅkhāroti vutto”ti. Āhārapaccayoti āharaṇaṭṭhavisiṭṭho paccayo.	656	
PA_tika-s01_03t:656_5	Āharaṇañcettha uppādakattappadhānaṃ, saṅkharaṇaṃ upatthambhakattappadhānanti ayametesaṃ	656	
PA_tika-s01_03t:656_6	viseso. Tenāha “ayamettha heṭṭhimato viseso”ti. Nippariyāyāhāre gahite “sabbe sattā”ti	656	
PA_tika-s01_03t:656_7	vuttepi asaññasattā na gahitā eva bhavissantīti padesavisayo sabba-saddo hoti yathā	656	
PA_tika-s01_03t:656_8	“sabbe tasantidaṇḍassā”tiādīsu. Na hettha khīṇāsavādīnaṃ gahaṇaṃ hoti. Pākaṭo bhaveyya	656	
PA_tika-s01_03t:656_9	visesasāmaññassa visayattā pañhānaṃ. No ca gaṇhiṃsu aṭṭhakathācariyā. Dhammo nāma	656	
PA_tika-s01_03t:656_10	natthi saṅkhatoti adhippāyo. Idha dutiyapañhe “saṅkhāro”ti paccayo eva kathitoti sambandho.	6561	
PA_tika-s01_03t:657_0	Yadā sammāsambodhisamadhigato, tadā eva sabbañeyyaṃ sacchikataṃ jātanti āha “mahābodhimaṇḍe	657	
PA_tika-s01_03t:657_1	nisīditvā”ti. Sayanti sāmaṃyeva. Addhaniyanti addhānakkhamaṃ cirakālāvaṭṭhāyi pārampariyavasena.	657	
PA_tika-s01_03t:657_2	Tenāha “ekena hī”tiādi. Paramparakathāniyamenāti paramparakathākathananiyamena, niyamitatthabyañjanānupubbiyā	657	
PA_tika-s01_03t:657_3	kathāyāti attho. Ekakavasenāti ekaṃ ekaṃ parimāṇaṃ etassāti ekako, pañho. Tassa ekakassa	657	
PA_tika-s01_03t:657_4	vasena. Ekakaṃ niṭṭhitaṃ vissajjananti adhippāyoti.	657	
PA_tika-s01_03t:658	Ekakavaṇṇanā niṭṭhitā.	65	
PA_tika-s01_03t:659	Dukavaṇṇanā	65	
PA_tika-s01_03t:660_0	304. Cattāro khandhāti tesaṃ tāva nāmanaṭṭhena nāmabhāvaṃ paṭhamaṃ vatvā pacchā nibbānassa	660	
PA_tika-s01_03t:660_1	vattukāmo āha. Tassāpi hi tathā nāmabhāvaṃ parato vakkhati. “Nāmaṃ karoti nāmayatī”ti	660	
PA_tika-s01_03t:660_2	ettha yaṃ nāmakaraṇaṃ, taṃ nāmanti āha “nāmanaṭṭhenāti nāmakaraṇaṭṭhenā”ti, attanovāti	660	
PA_tika-s01_03t:660_3	adhippāyo. Evañhi sātisayamidaṃ tesaṃ nāmakaraṇaṃ hoti. Tenāha “attano nāmaṃ karontāva	660	
PA_tika-s01_03t:660_4	uppajjantī”tiādi. Idāni tamatthaṃ byatirekamukhena vibhāvetuṃ “yathā hī”tiādi vuttaṃ.	660	
PA_tika-s01_03t:660_5	Yassa nāmassa karaṇeneva te “nāma”nti vuccanti, taṃ sāmaññanāmaṃ, kittimanāmaṃ, guṇanāmaṃ	660	
PA_tika-s01_03t:660_6	vā na hoti, atha kho opapātikanāmanti purimāni tīṇi nāmāni udāharaṇavasena dassetvā	660	
PA_tika-s01_03t:660_7	“na evaṃ vedanādīna”nti te paṭikkhipitvā itaranāmameva nāmakaraṇaṭṭhena nāmanti dassento	660	
PA_tika-s01_03t:660_8	“vedanādayo hī”tiādimāha. “Mahāpathaviādayo”ti kasmā vuttaṃ, nanu pathaviāpādayo	660	
PA_tika-s01_03t:660_9	idha nāmanti anadhippetā, rūpanti pana adhippetāti? Saccametaṃ, phassavedanādīnaṃ	660	
PA_tika-s01_03t:660_10	viya pana pathaviādīnaṃ opapātikanāmatāsāmaññena “pathaviādayo viyā”ti nidassanaṃ	6601	
PA_tika-s01_03t:660_11	kataṃ, na arūpadhammā viya rūpadhammānaṃ nāmasabhāvattā. Phassavedanādīnañhi arūpadhammānaṃ	6601	
PA_tika-s01_03t:660_12	sabbadāpi phassādināmakattā, pathaviādīnaṃ kesakumbhādināmantarāpatti viya nāmantarānāpajjanato	6601	
PA_tika-s01_03t:660_13	ca sadā attanāva katanāmatāya catukkhandhanibbānāni nāmakaraṇaṭṭhena nāmaṃ. Atha	6601	
PA_tika-s01_03t:660_14	vā adhivacanasamphasso viya adhivacananāmamantarena ye anupacitasambhārānaṃ gahaṇaṃ	6601	
PA_tika-s01_03t:660_15	na gacchanti, te nāmāyattaggahaṇā nāmaṃ. Rūpaṃ pana vināpi nāmasādhanaṃ attano ruppanasabhāvena	6601	
PA_tika-s01_03t:660_16	gahaṇaṃ upayātīti rūpaṃ. Tenāha “tesu uppannesū”tiādi. Idhāpi “yathāpathaviyā”tiādīsu	6601	
PA_tika-s01_03t:660_17	vuttanayeneva attho veditabbo nidassanavasena āgatattā. “Atītepī”tiādinā vedanādīsu	6601	
PA_tika-s01_03t:660_18	nāmasaññā niruḷhā, anādikālikā cāti dasseti.	6601	
PA_tika-s01_03t:661_0	Iti atītādivibhāgavantānampi vedanādīnaṃ nāmakaraṇaṭṭhena nāmabhāvo ekantiko, tabbibhāgarahite	661	
PA_tika-s01_03t:661_1	pana ekasabhāve nicce nibbāne vattabbameva natthīti dassento “nibbānaṃ pana…pe… nāmanaṭṭhena	661	
PA_tika-s01_03t:661_2	nāma”nti āha. Nāmanaṭṭhenāti nāmakaraṇaṭṭhena. Namantīti ekantato sārammaṇattā tanninnā	661	
PA_tika-s01_03t:661_3	honti, tehi vinā nappavattantīti attho. Sabbanti khandhacatukkaṃ, nibbānañca. Yasmiṃ	661	
PA_tika-s01_03t:661_4	ārammaṇeyeva vedanākkhandho pavattati, taṃsampayuttatāya saññākkhandhādayopi tattha	661	
PA_tika-s01_03t:661_5	pavattantīti so ne tattha nāmento viya hoti vinā appavattanato. Esa nayo saññākkhandhādīsupīti	661	
PA_tika-s01_03t:661_6	vuttaṃ “ārammaṇe aññamaññaṃ nāmentī”ti. Anavajjadhamme maggaphalādike. Kāmaṃ kesuci	661	
PA_tika-s01_03t:661_7	rūpadhammesupi ārammaṇādhipatibhāvo labbhateva, nibbāne panesa sātisayo tassa accantasantapaṇītatākappabhāvatoti	661	
PA_tika-s01_03t:661_8	tadeva ārammaṇādhipatipaccayatāya “attani nāmetī”ti vuttaṃ. Tathā hi ariyā sakalampi	661	
PA_tika-s01_03t:661_9	divasabhāgaṃ taṃ ārabbha vītināmentāpi tittiṃ na gacchanti.	661	
PA_tika-s01_03t:662_0	“Ruppanaṭṭhenā”ti etena ruppatīti rūpanti dasseti. Tattha sītādivirodhipaccayasannipāte	662	
PA_tika-s01_03t:662_1	visadisuppatti ruppanaṃ. Nanu ca arūpadhammānampi virodhipaccayasamāgame visadisuppatti	662	
PA_tika-s01_03t:662_2	labbhatīti? Saccaṃ labbhati, na pana vibhūtataraṃ. Vibhūtatarañhettha ruppanaṃ adhippetaṃ	662	
PA_tika-s01_03t:662_3	sītādiggahaṇato. Vuttañhetaṃ “ruppatīti kho bhikkhave tasmā ‘rūpa’nti vuccati. Kena	662	
PA_tika-s01_03t:662_4	ruppati? Sītenapi ruppati, uṇhenapi ruppatī”tiādi. Yadi evaṃ kathaṃ brahmaloke rūpasamaññāti?	662	
PA_tika-s01_03t:662_5	Tatthāpi taṃsabhāvānativattanato hotiyeva rūpasamaññā. Anuggāhakapaccayavasena vā	662	
PA_tika-s01_03t:662_6	visadisapaccayasannipāteti evamattho veditabbo. “Yo attano santāne vijjamānassayeva	662	
PA_tika-s01_03t:662_7	visadisuppattihetubhāvo, taṃ ruppana”nti aññe. Imasmiṃ pakkhe rūpayati vikāramāpādetīti	662	
PA_tika-s01_03t:662_8	rūpaṃ. “Saṅghaṭṭanena vikārāpattiyaṃ ruppana-saddo niruḷho”ti keci. Etasmiṃ pakkhe	662	
PA_tika-s01_03t:662_9	arūpadhammesu rūpasamaññāya pasaṅgo eva natthi saṅghaṭṭanābhāvato. “Paṭighato ruppana”nti	662	
PA_tika-s01_03t:662_10	apare. “Tassāti rūpassā”ti vadanti, nāmarūpassāti pana yuttaṃ. Yathā hi rūpassa,	6621	
PA_tika-s01_03t:662_11	evaṃ nāmassāpi vedanākkhandhādivasena, madanimmadanādivasena ca vitthārakathā visuddhimagge	6621	
PA_tika-s01_03t:662_12	vuttā evāti. Iti ayaṃ duko kusalattikena saṅgahite sabhāvadhamme pariggahetvā pavattoti.	6621	
PA_tika-s01_03t:663_0	Avijjāti avindiyaṃ “attā, jīvo, itthī, puriso”ti evamādikaṃ vindatīti avijjā. Vindiyaṃ	663	
PA_tika-s01_03t:663_1	“dukkhaṃ, samudayo”ti evamādikaṃ na vindatīti avijjā. Sabbampi dhammajātaṃ aviditakaraṇaṭṭhena	663	
PA_tika-s01_03t:663_2	avijjā. Antarahite saṃsāre satte javāpetīti avijjā. Atthato pana sā dukkhādīnaṃ catunnaṃ	663	
PA_tika-s01_03t:663_3	saccānaṃ sabhāvacchādako sammoho hotīti āha “dukkhādīsu aññāṇa”nti. Bhavapatthanā	663	
PA_tika-s01_03t:663_4	nāma kāmabhavādīnaṃ patthanāvasena pavattataṇhā. Tenāha “yo bhavesu bhavacchando”tiādi.	663	
PA_tika-s01_03t:663_5	Iti “ayaṃ duko vaṭṭamūlasamudācāradassanatthaṃ gahito.	663	
PA_tika-s01_03t:664_0	Bhavadiṭṭhīti khandhapañcakaṃ “attā ca loko cā”ti gāhetvā taṃ “bhavissatī”ti gaṇhanavasena	664	
PA_tika-s01_03t:664_1	niviṭṭhā sassatadiṭṭhīti attho. Tenāha “bhavo vuccatī”tiādi. Bhavissatīti bhavo,	664	
PA_tika-s01_03t:664_2	tiṭṭhati sabbakālaṃ atthīti attho. Sassatanti sassatabhāvo. Vibhavadiṭṭhīti khandhapañcakameva	664	
PA_tika-s01_03t:664_3	“attā”ti ca “loko”ti ca gahetvā taṃ “na bhavissatī”ti gaṇhanavasena niviṭṭhā ucchedadiṭṭhīti	664	
PA_tika-s01_03t:664_4	attho. Tenāha “vibhavo vuccatī”tiādi. Vibhavissati vinassati ucchijjatīti vibhavo, ucchedo.	664	
PA_tika-s01_03t:665_0	Yaṃ na hirīyatīti yena dhammena taṃsampayuttadhammasamūho, puggalo vā na hirīyati	665	
PA_tika-s01_03t:665_1	na lajjati, liṅgavipallāsaṃ vā katvā yo dhammoti attho veditabbo. Hirīyitabbenāti	665	
PA_tika-s01_03t:665_2	upayogatthe karaṇavacanaṃ, hirīyitabbayuttakaṃ kāyaduccaritādidhammaṃ na jigucchatīti	665	
PA_tika-s01_03t:665_3	attho. Nillajjatāti pāpassa ajigucchanā. Yaṃ na ottappatīti etthāpi vuttanayeneva	665	
PA_tika-s01_03t:665_4	attho veditabbo. Ottappitabbenāti pana hetuatthe karaṇavacanaṃ, ottappitabbayuttakena	665	
PA_tika-s01_03t:665_5	ottappassa hetubhūtena kāyaduccaritādināti attho. Hirīyitabbenāti etthāpi vā evameva	665	
PA_tika-s01_03t:665_6	attho veditabbo. Abhāyanakaākāroti pāpato anuttāsanākāro.	665	
PA_tika-s01_03t:666_0	“Yaṃ hirīyatī”tiādīsu anantaraduke vuttanayena attho veditabbo. Niyakajjhattaṃ jātiādisamuṭṭhānaṃ	666	
PA_tika-s01_03t:666_1	etissāti ajjhattasamuṭṭhānā. Niyakajjhattato bahibhāvato bahiddhā parasantāne samuṭṭhānaṃ	666	
PA_tika-s01_03t:666_2	etissāti bahiddhā samuṭṭhānā. Attā eva adhipati attādhipati, ajjhattasamuṭṭhānattā	666	
PA_tika-s01_03t:666_3	eva attādhipatito āgamanato attādhipateyyā. Lokādhipateyyanti etthāpi eseva nayo.	666	
PA_tika-s01_03t:666_4	Lajjāsabhāvasaṇṭhitāti pāpato jigucchanarūpena avaṭṭhitā. Bhayasabhāvasaṇṭhitanti	666	
PA_tika-s01_03t:666_5	tato uttāsanarūpena avaṭṭhitaṃ. Ajjhattasamuṭṭhānāditā ca hirottappānaṃ tattha tattha	666	
PA_tika-s01_03t:666_6	pākaṭabhāvena vuttā, na pana tesaṃ kadācipi aññamaññavippayogato. Na hi lajjanaṃ	666	
PA_tika-s01_03t:666_7	nibbhayaṃ, pāpabhayaṃ vā alajjanaṃ atthīti.	666	
PA_tika-s01_03t:667_0	Dukkhanti kicchaṃ, aniṭṭhanti vā attho. Vippaṭikūlagāhimhīti dhammānudhammapaṭipattiyā	667	
PA_tika-s01_03t:667_1	vilomagāhake. Tassā eva vipaccanīkaṃ duppaṭipatti sātaṃ iṭṭhaṃ etassāti vipaccanīkasāto,	667	
PA_tika-s01_03t:667_2	tasmiṃ vipaccanīkasāte. Evaṃbhūto ca ovādabhūte sāsanakkame ovādake ca ādarabhāvarahito	667	
PA_tika-s01_03t:667_3	hotīti āha “anādare”ti. Tassa kammanti tassa dubbacassa puggalassa anādariyavasena	667	
PA_tika-s01_03t:667_4	pavattacetanā dovacassaṃ. Tassa bhāvoti tassa yathāvuttassa dovacassassa atthibhāvo	667	
PA_tika-s01_03t:667_5	dovacassatā, atthato dovacassameva. Tenevāha “sā atthato saṅkhārakkhandho hotī”ti.	667	
PA_tika-s01_03t:667_6	Cetanāppadhānatāya hi saṅkhārakkhandhassa evaṃ vuttaṃ. Etenākārenāti appadakkhiṇaggāhitākārena.	667	
PA_tika-s01_03t:667_7	Assaddhiyadussīlyādipāpadhammayogato puggalā pāpā nāma hontīti dassetuṃ “ye te puggalā	667	
PA_tika-s01_03t:667_8	assaddhā”tiādi vuttaṃ. Yāya cetanāya puggalo pāpasampavaṅko nāma hoti, sā cetanā	667	
PA_tika-s01_03t:667_9	pāpamittatā, cattāropi vā arūpino khandhā tadākārappavattā pāpamittatāti dassento	667	
PA_tika-s01_03t:667_10	“sāpi atthato dovacassatā viya daṭṭhabbā”ti āha.	6671	
PA_tika-s01_03t:668_0	“Sukhaṃ vaco etasmiṃ padakkhiṇaggāhimhi anulomasāte sādare puggaleti subbacotiādinā,	668	
PA_tika-s01_03t:668_1	“kalyāṇā saddhādayo puggalā etassa mittāti kalyāṇamitto”tiādinā ca anantaradukassa	668	
PA_tika-s01_03t:668_2	attho icchitoti āha sovacassatā…pe… vuttapaṭipakkhanayena veditabbā”ti. Ubhoti sovacassatā,	668	
PA_tika-s01_03t:668_3	kalyāṇamittatā ca. Tesaṃ khandhānaṃ pavattiākāravisesā “sovacassatā, kalyāṇamittatā”ti	668	
PA_tika-s01_03t:668_4	ca vuccanti, te lokiyāpi honti lokuttarāpīti āha “lokiyalokuttaramissakā kathitā”ti.	668	
PA_tika-s01_03t:669_0	Vatthubhedādinā anekabhedabhinnā taṃtaṃjātivasena ekajjhaṃ katvā rāsito gayhamānā	669	
PA_tika-s01_03t:669_1	āpattiyova āpattikkhandhā. Tā pana antarāpattīnaṃ aggahaṇe pañcapi āpattikkhandhā	669	
PA_tika-s01_03t:669_2	āpattiyo, tāsaṃ pana gahaṇe sattapi āpattikkhandhā āpattiyo. “Imā āpattiyo, ettakā	669	
PA_tika-s01_03t:669_3	āpattiyo, evañca tesaṃ āpajjanaṃ hotī”ti jānanapaññā āpattikusalatāti āha “yā tāsa”ntiādi.	669	
PA_tika-s01_03t:669_4	Tāsaṃ āpattīnanti tāsu āpattīsu. Tattha yaṃ sambhinnavatthukāsu viya ṭhitāsu, duviññeyyavibhāgāsu	669	
PA_tika-s01_03t:669_5	ca āpattīsu asaṅkarato vavatthāna, ayaṃ visesato āpattikusalatāti dassetuṃ dutiyaṃ	669	
PA_tika-s01_03t:669_6	āpattiggahaṇaṃ kataṃ. Saha kammavācāyāti kammavācāya saheva. Āpattito vuṭṭhāpanapayogatāya	669	
PA_tika-s01_03t:669_7	kammabhūtā vācā kammavācā, tathābhūtā anusāvanavācā ceva “passissāmī”ti evaṃ pavattavācā	669	
PA_tika-s01_03t:669_8	ca. Tāya kammavācāya saddhiṃ samakālameva “imāya kammavācāya ito āpattito vuṭṭhānaṃ	669	
PA_tika-s01_03t:669_9	hoti, hontañca paṭhame vā tatiye vā anusāvaneyyakārappatte, ‘saṃvarissāmī’ti vā pade	669	
PA_tika-s01_03t:669_10	pariyosite hotī”ti evaṃ taṃ taṃ āpattīhi vuṭṭhānaparicchedaparijānanapaññā āpattivuṭṭhānakusalatā.	6691	
PA_tika-s01_03t:669_11	Vuṭṭhānanti ca yathāpannāya āpattiyā yathā tathā anantarāyatāpādanaṃ, evaṃ vuṭṭhānaggahaṇeneva	6691	
PA_tika-s01_03t:669_12	desanāyapi saṅgaho siddho hoti.	6691	
PA_tika-s01_03t:670_0	“Ito pubbe parikammaṃ pavattaṃ, ito paraṃ bhavaṅga majjhe samāpattī”ti evaṃ samāpattīnaṃ	670	
PA_tika-s01_03t:670_1	appanāparicchedajānanapaññā samāpattikusalatā. Vuṭṭhāne kusalabhāvo vuṭṭhānakusalatā,	670	
PA_tika-s01_03t:670_2	pageva vuṭṭhāna paricchedakaraṃ ñāṇaṃ. Tenāha “yathāparicchinnasamayavasenevā”tiādi.	670	
PA_tika-s01_03t:670_3	Vuṭṭhānasamatthāti vuṭṭhāpane samatthā.	670	
PA_tika-s01_03t:671_0	“Dhātukusalatā”ti ettha pathavīdhātuādayo, sukhadhātuādayo, kāmadhātuādayo ca dhātuyo	671	
PA_tika-s01_03t:671_1	etāsveva antogadhāti etāsu kosalle dassite tāsupi kosallaṃ dassitameva hotīti “aṭṭhārasa	671	
PA_tika-s01_03t:671_2	dhātuyo cakkhudhātu…pe… manoviññāṇadhātū”ti vatvā “aṭṭhārasannaṃ dhātūnaṃ sabhāvaparicchedakā”ti	671	
PA_tika-s01_03t:671_3	vuttaṃ. Tattha sabhāvaparicchedakāti yathābhūtasabhāvāvabodhinī. “Savanapaññā dhāraṇapaññā”tiādinā	671	
PA_tika-s01_03t:671_4	paccekaṃ paññā-saddo yojetabbo. Dhātūnaṃ savanadhāraṇapaññā sutamayā, itarā bhāvanāmayā.	671	
PA_tika-s01_03t:671_5	Tatthāpi sammasanapaññā lokiyā. Vipassanā paññā hi sā, itarā lokuttarā. Lakkhaṇādivasena,	671	
PA_tika-s01_03t:671_6	aniccādivasena ca manasikaraṇaṃ manasikāro, tattha kosallaṃ manasikārakusalatā. Taṃ	671	
PA_tika-s01_03t:671_7	pana ādimajjhapariyosānavasena tidhā bhinditvā dassento “sammasanapaṭivedhapaccavekkhaṇapaññā”ti	671	
PA_tika-s01_03t:671_8	āha. Sammasanapaññā hi tassā ādi, paṭivedhapaññā majjhe, paccavekkhaṇapaññā pariyosānaṃ.	671	
PA_tika-s01_03t:672_0	Āyatanānaṃ ganthato ca atthato ca uggaṇhanavasena tesaṃ dhātulakkhaṇādivibhāgassa	672	
PA_tika-s01_03t:672_1	jānanapaññā uggahajānanapaññā. Sammasanapaṭivedhapaccavekkhaṇavidhino jānanapaññā	672	
PA_tika-s01_03t:672_2	manasikārajānanapaññā. Yasmā āyatanānipi atthato dhātuyova manasikāro ca uggaṇhanādivasena	672	
PA_tika-s01_03t:672_3	tesameva manasikāravidhi, tasmā dhātukusalatādikā tissopi kusalatā ekadese katvā	672	
PA_tika-s01_03t:672_4	dassetuṃ “apicā”tiādi vuttaṃ. Savanaṃ viya uggaṇhanapaccavekkhaṇānipi parittañāṇakattukānīti	672	
PA_tika-s01_03t:672_5	āha “savana uggahaṇapaccavekkhaṇā lokiyā”ti. Ariyamaggakkhaṇe sammasanamanasikārānaṃ	672	
PA_tika-s01_03t:672_6	nipphatti pariniṭṭhānanti tesaṃ lokuttaratāpariyāyopi labbhatīti vuttaṃ “sammasanamanasikārā	672	
PA_tika-s01_03t:672_7	lokiyalokuttaramissakā”ti. Paccayadhammānaṃ hetuādīnaṃ attano paccayuppannānaṃ hetupaccayādibhāvena	672	
PA_tika-s01_03t:672_8	paccayabhāvo paccayākāro, so pana avijjādīnaṃ dvādasannaṃ paṭiccasamuppādaṅgānaṃ	672	
PA_tika-s01_03t:672_9	vasena dvādasavidhoti āha “dvādasannaṃ paccayākārāna”nti. Uggahādivasenāti uggahamanasikārasavanasammasanapaṭivedhapaccavekkhaṇavasena.	672	
PA_tika-s01_03t:673_0	Ṭhānañceva tiṭṭhati phalaṃ tadāyattavuttitāyāti kāraṇañca hetupaccayabhāvena karaṇato	673	
PA_tika-s01_03t:673_1	nipphādanato. Tesaṃ sotaviññāṇādīnaṃ. Etasmiṃ duke attho veditabboti sambandho. Ye	673	
PA_tika-s01_03t:673_2	dhammā yassa dhammassa kāraṇabhāvato ṭhānaṃ, teva dhammā taṃvidhurassa dhammassa	673	
PA_tika-s01_03t:673_3	akāraṇabhāvato aṭṭhānanti paṭhamanaye phalabhedena tasseva dhammassa ṭhānāṭṭhānatā	673	
PA_tika-s01_03t:673_4	dīpitā; dutiyanaye pana abhinnepi phale paccayadhammabhedena tesaṃ ṭhānāṭṭhānatā	673	
PA_tika-s01_03t:673_5	dīpitāti ayametesaṃ viseso. Na hi kadāci ariyā diṭṭhisampadā niccaggāhassa kāraṇaṃ	673	
PA_tika-s01_03t:673_6	hoti, akiriyatā pana siyā tassa kāraṇanti.	673	
PA_tika-s01_03t:674_0	Ujuno bhāvo ajjavaṃ, ajimhatā akuṭilatā avaṅkatāti atthoti tamatthaṃ anajjavapaṭikkhepamukhena	674	
PA_tika-s01_03t:674_1	dassetuṃ “gomuttavaṅkatā”tiādi vuttaṃ. Svāyaṃ anajjavo bhikkhūnaṃ yebhuyyena anesanāya,	674	
PA_tika-s01_03t:674_2	agocaracāritāya ca hotīti āha “ekacco hi…pe… caratī”ti. Ayaṃ gomuttavaṅkatā nāma	674	
PA_tika-s01_03t:674_3	ādito paṭṭhāya yāva pariyosānā paṭipattiyā vaṅkabhāvato. Purimasadisoti paṭhamaṃ	674	
PA_tika-s01_03t:674_4	vuttabhikkhusadiso. Candavaṅkatā nāma paṭipattiyā majjhaṭṭhāne vaṅkabhāvāpattito.	674	
PA_tika-s01_03t:674_5	Naṅgalakoṭivaṅkatā nāma pariyosāne vaṅkabhāvāpattito. Idaṃ ajjavaṃ nāma sabbatthakameva	674	
PA_tika-s01_03t:674_6	ujubhāvasiddhito. Ajjavatāti ākāraniddeso, yenākārenassa ajjavo pavattati, tadākāraniddesoti	674	
PA_tika-s01_03t:674_7	attho. Lajjatīti lajjī, hirimā, tassa bhāvo lajjavaṃ, hirīti attho. Lajjā etassa	674	
PA_tika-s01_03t:674_8	atthīti lajjī yathā “mālī, māyī”ti ca, tassa bhāvo lajjībhāvo, sā eva lajjā.	674	
PA_tika-s01_03t:675	Parāparādhādīnaṃ adhivāsanakkhamaṃ adhivāsanakhanti. Sucisīlatā soraccaṃ. Sā hi sobhanakammaratatā, suṭṭhu vā pāpato oratabhāvo viratatā soraccaṃ. Tenāha “suratabhāvo”ti.	67	
PA_tika-s01_03t:676_0	“Nāmañca rūpañcā”tiādīsu ayaṃ aparo nayo – nāmakaraṇaṭṭhenāti aññaṃ anapekkhitvā	676	
PA_tika-s01_03t:676_1	sayameva attano nāmakaraṇasabhāvatoti attho. Yañhi parassa nāmaṃ karoti, tassa ca	676	
PA_tika-s01_03t:676_2	tadapekkhattā aññāpekkhaṃ nāmakaraṇanti nāmakaraṇasabhāvatā na hoti, tasmā mahājanassa	676	
PA_tika-s01_03t:676_3	ñātīnaṃ, guṇānañca sāmaññanāmādikārakānaṃ nāmabhāvo nāpajjati. Yassa ca aññehi nāmaṃ	676	
PA_tika-s01_03t:676_4	karīyati, tassa ca nāmakaraṇasabhāvatā natthīti, natthiyeva nāmabhāvo. Vedanādīnaṃ	676	
PA_tika-s01_03t:676_5	pana sabhāvasiddhattā vedanādināmassa nāmakaraṇasabhāvato nāmatā vuttā. Pathavīādi	676	
PA_tika-s01_03t:676_6	nidassanena nāmassa sabhāvasiddhataṃyeva nidasseti, na nāmabhāvasāmaññaṃ, niruḷhattā	676	
PA_tika-s01_03t:676_7	pana nāma-saddo arūpadhammesu eva vattati, na pathavīādīsūti na tesaṃ nāmabhāvo.	676	
PA_tika-s01_03t:676_8	Na hi pathavīādināmaṃ vijahitvā kesādināmehi rūpadhammānaṃ viya vedanādināmaṃ vijahitvā	676	
PA_tika-s01_03t:676_9	aññena nāmena arūpadhammānaṃ voharitabbena piṇḍākārena pavatti atthīti.	676	
PA_tika-s01_03t:677_0	Atha vā rūpadhammā cakkhādayo rūpādayo ca, tesaṃ pakāsakapakāsitabbabhāvato vināpi	677	
PA_tika-s01_03t:677_1	nāmena pākaṭā honti, na evaṃ arūpadhammāti te adhivacanasamphasso viya nāmāyattaggahaṇīyabhāvena	677	
PA_tika-s01_03t:677_2	“nāma”nti vuttā. Paṭighasamphasso ca na cakkhādīni viya nāmena vinā pākaṭoti “nāma”nti	677	
PA_tika-s01_03t:677_3	vutto, arūpatāya vā aññanāmasabhāgattā saṅgahitoyaṃ, aññaphassasabhāgattā vā. Vacanatthopi	677	
PA_tika-s01_03t:677_4	hi rūpayatīti rūpaṃ, nāmayatīti nāmanti idha pacchimapurimānaṃ sambhavati. Rūpayatīti	677	
PA_tika-s01_03t:677_5	vināpi nāmena attānaṃ pakāsetīti attho. Nāmayatīti nāmena vinā apākaṭabhāvato attano	677	
PA_tika-s01_03t:677_6	pakāsakaṃ nāmaṃ karotīti attho. Ārammaṇādhipatipaccayatāyāti satipi rūpassa ārammaṇādhipatipaccayabhāve	677	
PA_tika-s01_03t:677_7	na taṃ paramassāsabhūtaṃ nibbānaṃ viya sātisayaṃ nāmanabhāvena paccayoti nibbānameva “nāma”nti vuttaṃ.	677	
PA_tika-s01_03t:678_0	“Avijjā ca bhavataṇhā cā”ti ayaṃ duko sattānaṃ vaṭṭamūlasamudācāradassanattho. Samudācaratīti	678	
PA_tika-s01_03t:678_1	hi samudācāro, vaṭṭamūlameva samudācāro vaṭṭamūlasamudācāro, vaṭṭamūladassanena vā	678	
PA_tika-s01_03t:678_2	vaṭṭamūlānaṃ pavatti dassitā hotīti vaṭṭamūlānaṃ samudācāro vaṭṭamūlasamudācāro,	678	
PA_tika-s01_03t:678_3	taṃdassanatthoti attho.	678	
PA_tika-s01_03t:679_0	Ekekasmiñca “attā”ti ca “loko”ti ca gahaṇavisesaṃ upādāya “attā ca loko cā”ti vuttaṃ,	679	
PA_tika-s01_03t:679_1	ekaṃ vā khandhaṃ “attā”ti gahetvā aññaṃ attano upabhogabhūtaṃ “loko”ti gaṇhantassa,	679	
PA_tika-s01_03t:679_2	attano attānaṃ “attā”ti gahetvā parassa attānaṃ “loko”ti gaṇhantassa vā vasena “attā	679	
PA_tika-s01_03t:679_3	ca loko cā”ti vuttaṃ.	679	
PA_tika-s01_03t:680_0	Saha sikkhitabbo dhammo sahadhammo, tattha bhavaṃ sahadhammikaṃ, tasmiṃ sahadhammike.	680	
PA_tika-s01_03t:680_1	Dovacassa-saddato āya-saddaṃ anaññattaṃ katvā “dovacassāya”nti vuttaṃ, dovacassassa	680	
PA_tika-s01_03t:680_2	vā ayanaṃ pavatti dovacassāyaṃ. Āsevantassāpi anusikkhanā ajjhāsayena bhajanāti āha	680	
PA_tika-s01_03t:680_3	“sevanā…pe… bhajanā”ti. Sabbatobhāgena bhatti sambhatti.	680	
PA_tika-s01_03t:681_0	Saha kammavācāyāti abbhānatiṇavatthārakakammavācāya, “ahaṃ bhante itthannāmaṃ āpattiṃ	681	
PA_tika-s01_03t:681_1	āpajji”ntiādikāya ca saheva. Saheva hi kammavācāya āpattivuṭṭhānañca paricchijjati,	681	
PA_tika-s01_03t:681_2	“paññattilakkhaṇāya āpattiyā vā kāraṇaṃ vītikkamalakkhaṇaṃ kāyakammaṃ, vacīkammaṃ	681	
PA_tika-s01_03t:681_3	vā, vuṭṭhānassa kāraṇaṃ kammavācā”ti kāraṇena saha phalassa jānanavasena “saha kammavācāyā”ti	681	
PA_tika-s01_03t:681_4	vuttaṃ.“Saha kammavācāyā”ti. Iminā nayena saha parikammenāti etthāpi attho veditabbo.	681	
PA_tika-s01_03t:682_0	Dhātuvisayā sabbāpi paññā dhātukusalatā. Tadekadesā manasikārakusalatāti adhippāyena	682	
PA_tika-s01_03t:682_1	purimapadepi sammasanapaṭivedhapaññā vuttā. Yasmā pana nippariyāyato vipassanādipaññā	682	
PA_tika-s01_03t:682_2	eva manasikārakosallaṃ, tasmā “tāsaṃyeva dhātūnaṃ sammasanapaṭivedhapaccavekkhaṇapaññā”ti vuttaṃ.	682	
PA_tika-s01_03t:683_0	Āyatanavisayā sabbāpi paññā āyatanakusalatāti dassento “dvādasannaṃ āyatanānaṃ uggahamanasikārajānanapaññā”ti	683	
PA_tika-s01_03t:683_1	vatvā puna “apicā”tiādi vuttaṃ. Dvīsupi vā padesu vācuggatāya āyatanapāḷiyā, dhātupāḷiyā	683	
PA_tika-s01_03t:683_2	ca manasikaraṇaṃ manasikāro. Tathā uggaṇhantī, manasi karontī, tadatthaṃ suṇantī,	683	
PA_tika-s01_03t:683_3	ganthato ca atthato ca dhārentī, “idaṃ cakkhāyatanaṃ nāma, ayaṃ cakkhudhātu nāmā”tiādinā	683	
PA_tika-s01_03t:683_4	sabhāvato, gaṇanato ca paricchedaṃ jānantī ca paññā uggahapaññādikā vuttā. Manasikārapade	683	
PA_tika-s01_03t:683_5	pana catubbidhāpi paññā uggahoti tato pavatto aniccādimanasikāro “uggahamanasikāro”ti	683	
PA_tika-s01_03t:683_6	vutto. Tassa jānanaṃ pavattanameva, “yathā pavattaṃ vā uggahaṃ, evameva pavatto uggaho”ti	683	
PA_tika-s01_03t:683_7	jānanaṃ uggahajānanaṃ. “Manasikāro evaṃ pavattetabbo, evañca pavatto”ti jānanaṃ manasikārajānanaṃ.	683	
PA_tika-s01_03t:683_8	Tadubhayampi “manasikārakosalla”nti vuttaṃ. Uggahopi hi manasikārasampayogato manasikāraniruttiṃ	683	
PA_tika-s01_03t:683_9	laddhuṃ arahati. Yo ca manasikātabbo, yo ca manasikaraṇūpāyo, sabbo so “manasikāro”ti	683	
PA_tika-s01_03t:683_10	vattuṃ vaṭṭati, tattha kosallaṃ manasikārakusalatāti. Sammasanaṃ paññā, sā maggasampayuttā	6831	
PA_tika-s01_03t:683_11	aniccādisammasanakiccaṃ sādheti niccasaññādipajahanato. Manasikāro sammasanasampayutto,	6831	
PA_tika-s01_03t:683_12	so tattheva aniccādimanasikārakiccaṃ maggasampayutto sādhetīti āha “sammasanamanasikārā	6831	
PA_tika-s01_03t:683_13	lokiyalokuttaramissakā”ti. “Iminā paccayenidaṃ hotī”ti evaṃ avijjādīnaṃ saṅkhārādipaccayuppannassa	6831	
PA_tika-s01_03t:683_14	paccayabhāvajānanaṃ paṭiccasamuppādakusalatā.	6831	
PA_tika-s01_03t:684_0	Adhivāsanaṃ khamanaṃ. Tañhi paresaṃ dukkaṭaṃ duruttañca paṭivirodhākaraṇena attano	684	
PA_tika-s01_03t:684_1	upari āropetvā vāsanaṃ “adhivāsana”nti vuccati. Acaṇḍikkanti akujjhanaṃ. Domanassavasena	684	
PA_tika-s01_03t:684_2	paresaṃ akkhīsu assūnaṃ anuppādanā anassuropo. Attamanatāti sakamanatā. Cittassa	684	
PA_tika-s01_03t:684_3	abyāpanno sako manobhāvo attamanatā. Cittanti vā cittappabandhaṃ ekattena gahetvā	684	
PA_tika-s01_03t:684_4	tassa antarā uppannena pītisahagatamanena sakamanatā. Attamano vā puggalo, tassa	684	
PA_tika-s01_03t:684_5	bhāvo attamanatā, sā na sattassāti puggaladiṭṭhinivāraṇatthaṃ “cittassā”ti vuttaṃ.	684	
PA_tika-s01_03t:684_6	Adhivāsanalakkhaṇā khanti adhivāsanakhanti. Sucisīlatā soraccaṃ. Sā hi sobhanakammaratatā.	684	
PA_tika-s01_03t:684_7	Suṭṭhu pāpato oratabhāvo viratatā soraccaṃ. Tenāha “suratabhāvo”ti.	684	
PA_tika-s01_03t:685_0	Sakhilo vuccati saṇhavāco, tassa bhāvo sākhalyaṃ, saṇhavācatā. Taṃ pana byatirekamukhena	685	
PA_tika-s01_03t:685_1	vibhāventī yā pāḷi pavattā, taṃ dassento “tattha katamaṃ sākhalya”ntiādimāha. Tattha	685	
PA_tika-s01_03t:685_2	aṇḍakāti sadosavaṇe rukkhe niyyāsapiṇḍiyo, ahicchattakādīni vā uṭṭhitāni “aṇḍakānī”ti	685	
PA_tika-s01_03t:685_3	vadanti. Pheggurukkhassa pana kuthitassa aṇḍāni viya uṭṭhitā cuṇṇapiṇḍiyo, gaṇṭhiyo	685	
PA_tika-s01_03t:685_4	vā aṇḍakā. Idha pana byāpajjanakakkasādibhāvato aṇḍakapakatibhāvena vācā “aṇḍakā”ti	685	
PA_tika-s01_03t:685_5	vuttā. Padumanāḷaṃ viya sotaṃ ghaṃsayamānā pavisantī kakkasā daṭṭhabbā. Kodhena nibbattattā	685	
PA_tika-s01_03t:685_6	tassa parivārabhūtā kodhasāmantā. Pure saṃvaddhanārī porī, sā viya sukumārā mudukā	685	
PA_tika-s01_03t:685_7	vācā porī viyāti porī. Tatthāti “bhāsitā hotī”ti vuttāya kiriyāyātipi yojanā sambhavati,	685	
PA_tika-s01_03t:685_8	tattha vācāyāti vā. “Saṇhavācatā”tiādinā taṃ vācaṃ pavattayamānaṃ cetanaṃ dasseti.	685	
PA_tika-s01_03t:685_9	Sammodakassa puggalassa mudukabhāvo maddavaṃ sammodakamudukabhāvo. Āmisena alabbhamānena,	685	
PA_tika-s01_03t:685_10	tathā dhammena cāti dvīhi chiddo. Āmisassa, dhammassa ca alābhena attano parassa	6851	
PA_tika-s01_03t:685_11	ca antare sambhavantassa hi chiddassa vivarassa bhedassa paṭisantharaṇaṃ pidahanaṃ	6851	
PA_tika-s01_03t:685_12	saṅgaṇhanaṃ paṭisanthāro. Taṃ sarūpato, paṭipattito ca pāḷidassanamukhena vibhāvetuṃ	6851	
PA_tika-s01_03t:685_13	“abhidhammepī”tiādimāha. Aggaṃ aggahetvāti aggaṃ attano aggahetvā. Uddesadānanti	6851	
PA_tika-s01_03t:685_14	pāḷiyā, aṭṭhakathāya ca uddisanaṃ. Pāḷivaṇṇanāti pāḷiyā atthavaṇṇanā. Dhammakathākathananti	6851	
PA_tika-s01_03t:685_15	sarabhaññasarabhaṇanādivasena dhammakathanaṃ.	6851	
PA_tika-s01_03t:686_0	Karuṇāti karuṇābrahmavihāramāha. Karuṇāpubbabhāgoti tassa pubbabhāgaupacārajjhānaṃ	686	
PA_tika-s01_03t:686_1	vadati. Pāḷipade pana yā kāci karuṇā “karuṇā”ti vuttā, karuṇācetovimuttīti pana appanāppattāva.	686	
PA_tika-s01_03t:686_2	Mettāyapi eseva nayo. Suci-saddato bhāve yya-kāraṃ, i-kārassa ca e-kārādesaṃ katvā	686	
PA_tika-s01_03t:686_3	ayaṃ niddesoti āha “soceyyanti sucibhāvo”ti. Hotu tāva sucibhāvo soceyyaṃ, tassa	686	
PA_tika-s01_03t:686_4	pana mettāpubbabhāgatā kathanti āha “vuttampi ceta”ntiādi.	686	
PA_tika-s01_03t:687_0	Muṭṭhā sati etassāti muṭṭhassati, tassa bhāvo muṭṭhassaccaṃ, satipaṭipakkho dhammo,	687	
PA_tika-s01_03t:687_1	na satiyā abhāvamattaṃ. Yasmā paṭipakkhe sati tassa vasena sativigatā vippavutthā	687	
PA_tika-s01_03t:687_2	nāma hoti, tasmā vuttaṃ “sativippavāso”ti. “Assatī”tiādīsu a-kāro paṭipakkhe daṭṭhabbo,	687	
PA_tika-s01_03t:687_3	na sattapaṭisedhe. Udake lābu viya yena cittaṃ ārammaṇe pilavantā viya tiṭṭhati,	687	
PA_tika-s01_03t:687_4	na ogāhati, sā pilāpanatā. Yena gahitampi ārammaṇaṃ sammussati na sarati, sā sammussanatā.	687	
PA_tika-s01_03t:687_5	Yathā vijjāpaṭipakkhā avijjā vijjāya pahātabbato, evaṃ sampajaññapaṭipakkhaṃ asampajaññaṃ, avijjāyeva.	687	
PA_tika-s01_03t:688	Indriyasaṃvarabhedoti indriyasaṃvaravināso. Appaṭisaṅkhāti apaccavekkhitvā ayoniso ca āhāraparibhoge ādīnavānisaṃse avīmaṃsitvā.	68	
PA_tika-s01_03t:689_0	Appaṭisaṅkhāyāti itikattabbatāsu appaccavekkhaṇāya nāmaṃ. Aññāṇaṃ appaṭisaṅkhāta	689	
PA_tika-s01_03t:689_1	nimittaṃ. Akampanañāṇanti tāya anabhibhavanīyaṃ ñāṇaṃ, tattha tattha paccavekkhaṇāñāṇañceva	689	
PA_tika-s01_03t:689_2	paccavekkhaṇāya muddhabhūtaṃ lokuttarañāṇañca. Nippariyāyato maggabhāvanā bhāvanā	689	
PA_tika-s01_03t:689_3	nāma, yā ca tadatthā, tadubhayañca bhāventasseva icchitabbaṃ, na bhāvitabhāvanassāti	689	
PA_tika-s01_03t:689_4	vuttaṃ “bhāventassa uppannaṃ bala”nti. Tenāha “yā kusalānaṃ dhammānaṃ āsevanā bhāvanā bahulīkamma”nti.	689	
PA_tika-s01_03t:690_0	Kāmaṃ sampayuttadhammesu thirabhāvopi balaṭṭho eva, paṭipakkhehi pana akampanīyatā	690	
PA_tika-s01_03t:690_1	sātisayaṃ balaṭṭhoti vuttaṃ “assatiyā akampanavasenā”ti. Paccanīkadhammasamanato	690	
PA_tika-s01_03t:690_2	samatho samādhi. Aniccādinā vividhenākārena dassanato vipassanā paññā. Taṃ ākāraṃ	690	
PA_tika-s01_03t:690_3	gahetvāti samādhānākāraṃ gahetvā. Yenākārena pubbe alīnaṃ anuddhataṃ majjhimaṃ bhāvanāvīthipaṭipannaṃ	690	
PA_tika-s01_03t:690_4	hutvā cittaṃ samāhitaṃ hoti, taṃ ākāraṃ gahetvā sallakkhetvā. Nimittavasenāti kāraṇavasena.	690	
PA_tika-s01_03t:690_5	“Eseva nayo”ti iminā paggahova taṃ ākāraṃ gahetvā puna pavattetabbassa paggāhassa	690	
PA_tika-s01_03t:690_6	nimittavasena paggāhanimittanti imamatthaṃ atidisati, tassattho samathe vuttanayānusārena	690	
PA_tika-s01_03t:690_7	veditabbo. Paggāho vīriyaṃ kosajjapakkhato cittassa patituṃ adatvā paggaṇhanato.	690	
PA_tika-s01_03t:690_8	Avikkhepo ekaggatā vikkhepassa uddhaccassa paṭipakkhabhāvato. Paṭisaṅkhānakiccanibbattibhāvato	690	
PA_tika-s01_03t:690_9	lokuttaradhammānaṃ paṭisaṅkhānabalabhāvo, tathā pubbe pavattākārasallakkhaṇavasena	690	
PA_tika-s01_03t:690_10	samathapaggāhānaṃ upari pavattisabbhāvato samathanimittadukassapi missakatā vuttā.	6901	
PA_tika-s01_03t:691	Yathāsamādinnassa sīlassa bhedakaro vītikkamo. Sīlavināsako asaṃvaro. Sammādiṭṭhivināsikāti “atthi dinna”ntiādi nayappavattāya sammādiṭṭhiyā dūsikā.	69	
PA_tika-s01_03t:692_0	Sīlassa sampādanaṃ nāma sabbabhāgato tassa anūnatāpādananti āha “sampādanato paripūraṇato”ti.	692	
PA_tika-s01_03t:692_1	Pāripūrattho hi sampadā-saddoti. Mānasikasīlaṃ nāma sīlavisodhanavasena abhijjhādippahānaṃ.	692	
PA_tika-s01_03t:692_2	Diṭṭhipāripūribhūtaṃ ñāṇanti atthikadiṭṭhiādisammādiṭṭhiyā pāripūribhāvena pavattaṃ ñāṇaṃ.	692	
PA_tika-s01_03t:693_0	Visuddhiṃ pāpetuṃ samatthanti cittavisuddhiādiuparivisuddhiyā paccayo bhavituṃ samatthaṃ.	693	
PA_tika-s01_03t:693_1	Suvisuddhameva hi sīlaṃ tassā padaṭṭhānaṃ hotīti. Visuddhiṃ pāpetuṃ samatthaṃ dassananti	693	
PA_tika-s01_03t:693_2	ñāṇadassanavisuddhiṃ, paramatthavisuddhinibbānañca pāpetuṃ upanetuṃ samatthaṃ kammassakatāñāṇādisammādassanaṃ.	693	
PA_tika-s01_03t:693_3	Tenāha “abhidhamme”tiādi. Ettha ca “idaṃ akusalaṃ kammaṃ no sakaṃ, idaṃ pana kammaṃ	693	
PA_tika-s01_03t:693_4	saka”nti evaṃ byatirekato anvayato ca kammassakatājānanañāṇaṃ kammassakatāñāṇaṃ.	693	
PA_tika-s01_03t:693_5	Tenāha “ettha cā”tiādi. “Parena katampī”ti idaṃ nidassanavasena vuttaṃ yathā parena	693	
PA_tika-s01_03t:693_6	kataṃ, evaṃ attanā katampi sakakammaṃ nāma na hotīti. Attanā vā ussāhitena parena	693	
PA_tika-s01_03t:693_7	kataṃpīti evaṃ vā attho daṭṭhabbo. Yañhi taṃ parassa ussāhanavasena kataṃ, tampi	693	
PA_tika-s01_03t:693_8	sakakammaṃ nāma hotīti ayañhettha adhippāyo. Atthabhañjanatoti diṭṭhadhammikādisabbaatthavināsanato.	693	
PA_tika-s01_03t:693_9	Atthajananatoti idhalokatthaparalokatthaparamatthānaṃ uppādanato. Ārabbhakāle “aniccaṃ	693	
PA_tika-s01_03t:693_10	dukkhaṃ anattā”ti pavattampi vacīsaccañca lakkhaṇāni paṭivijjhantaṃ vipassanāñāṇaṃ	6931	
PA_tika-s01_03t:693_11	anulometi tattheva paṭivijjhanato. Paramatthasaccañca nibbānaṃ na vilometi na virodheti	6931	
PA_tika-s01_03t:693_12	ekanteneva sampāpanato.	6931	
PA_tika-s01_03t:694_0	Ñāṇadassananti ñāṇabhūtaṃ dassanaṃ, tena maggaṃ vadati. Taṃsampayuttameva vīriyanti	694	
PA_tika-s01_03t:694_1	paṭhamamaggasampayuttaṃ vīriyamāha. Sabbāpi maggapaññā diṭṭhivisuddhiyevāti dassetuṃ	694	
PA_tika-s01_03t:694_2	“apicā”tiādi vuttaṃ. Ayameva ca nayo abhidhammapāḷiyā sametīti dassento “abhidhamme panā”ti ādiṃ avoca.	694	
PA_tika-s01_03t:695_0	Yasmā saṃvego nāma sahottappañāṇaṃ, tasmā saṃvegavatthuṃ bhayato bhāyitabbato dassanavasena	695	
PA_tika-s01_03t:695_1	pavattañāṇaṃ. Tenāha “jātibhaya”ntiādi. Bhāyanti etasmāti bhayaṃ, jāti eva bhayaṃ	695	
PA_tika-s01_03t:695_2	jātibhayaṃ. Saṃvejanīyanti saṃvijjitabbaṃ bhāyitabbaṃ uttāsitabbaṃ. Ṭhānanti kāraṇaṃ,	695	
PA_tika-s01_03t:695_3	vatthūti attho. Saṃvegajātassāti uppannasaṃvegassa. Upāyapadhānanti upāyena pavattetabbaṃ vīriyaṃ.	695	
PA_tika-s01_03t:696_0	Kusalānaṃ dhammānanti sīlādīnaṃ anavajjadhammānaṃ. Bhāvanāyāti uppādanena vaḍḍhanena	696	
PA_tika-s01_03t:696_1	ca. Asantuṭṭhassāti “alaṃ ettāvatā, kathaṃ ettāvatā”ti saṅkocāpattivasena na santuṭṭhassa.	696	
PA_tika-s01_03t:696_2	Bhiyyokamyatāti bhiyyo bhiyyo uppādanicchā. Vosānanti saṅkocaṃ asamatthanti. Tussanaṃ	696	
PA_tika-s01_03t:696_3	tuṭṭhi santuṭṭhi, natthi etassa santuṭṭhīti asantuṭṭhi, tassa bhāvo asantuṭṭhitā.	696	
PA_tika-s01_03t:696_4	Vīriyappavāhe vattamāne antarā eva paṭigamanaṃ nivattanaṃ paṭivānaṃ, taṃ tassa atthīti	696	
PA_tika-s01_03t:696_5	paṭivānī, na paṭivānī appaṭivānī, tassa bhāvo appaṭivānitā. Sakkaccakiriyatāti kusalānaṃ	696	
PA_tika-s01_03t:696_6	karaṇe sakkaccakiriyatā ādarakiriyatā. Sātaccakiriyatāti satatameva karaṇaṃ. Aṭṭhitakiriyatāti	696	
PA_tika-s01_03t:696_7	antarā aṭṭhapetvā khaṇḍaṃ akatvā karaṇaṃ. Anolīnavuttitāti na līnappavattitā. Anikkhittachandatāti	696	
PA_tika-s01_03t:696_8	kusalacchandassa anikkhipanaṃ. Anikkhittadhuratāti kusalakaraṇe vīriyadhurassa anikkhipanaṃ.	696	
PA_tika-s01_03t:696_9	Āsevanāti ādarena sevanā. Bhāvanāti vaḍḍhanā brūhanā. Bahulīkammanti punappunaṃ karaṇaṃ.	696	
PA_tika-s01_03t:697_0	Tisso vijjāti pubbenivāsānussatiñāṇaṃ, dibbacakkhuñāṇaṃ āsavakkhayañāṇanti imā tisso	697	
PA_tika-s01_03t:697_1	vijjā. Paṭipakkhavijjhanaṭṭhena pubbe nivutthakkhandhādīnaṃ viditakaraṇaṭṭhena visiṭṭhā	697	
PA_tika-s01_03t:697_2	muttīti vimutti. Svāyaṃ viseso paṭipakkhavigamanena, paṭiyogivigamanena ca icchitabboti	697	
PA_tika-s01_03t:697_3	tadubhayaṃ dassetuṃ “ettha cā”tiādi vuttaṃ. Tattha yena visesena samāpattiyo paccanīkadhammehi	697	
PA_tika-s01_03t:697_4	suṭṭhu muttā, tato nirāsaṅkatāya ārammaṇe ca abhiratā, taṃ visesaṃ upādāya tā adhikaṃ	697	
PA_tika-s01_03t:697_5	muccanato, ārammaṇe adhimuccanato ca adhimuttiyo nāmāti vuttaṃ “cittassa ca adhimuttī”ti.	697	
PA_tika-s01_03t:697_6	Muttattāti sabbasaṅkhārehi visesena nissaṭattā vimutti.	697	
PA_tika-s01_03t:698_0	Khaye ñāṇanti samucchedavasena kilese khepetīti khayo, ariyamaggo, tappariyāpannaṃ	698	
PA_tika-s01_03t:698_1	ñāṇaṃ khaye ñāṇaṃ. Paṭisandhivasenāti kilesānaṃ taṃtaṃmaggavajjhānaṃ uppannamagge	698	
PA_tika-s01_03t:698_2	khandhasantāne puna sandahanavasena. Anuppādabhūteti taṃtaṃphale. Anuppādapariyosāneti	698	
PA_tika-s01_03t:698_3	anuppādakaro maggo anuppādo, tassa pariyosāne, kilesānaṃ vā anuppajjanasaṅkhāte pariyosāne, bhaṅgeti atthoti.	698	
PA_tika-s01_03t:699	Dukavaṇṇanā niṭṭhitā.	69	
PA_tika-s01_03t:700	Tikavaṇṇanā	70	
PA_tika-s01_03t:701_0	305. Dhammato añño kattā natthīti dassetuṃ kattusādhanavasena “lubbhatīti lobho”ti	701	
PA_tika-s01_03t:701_1	vuttaṃ. Lubbhati tena, lubbhanamattametanti karaṇabhāvasādhanavasenapi attho yujjateva.	701	
PA_tika-s01_03t:701_2	Dussati muyhatīti etthāpi eseva nayo. Akusalañca taṃ akosallasambhūtaṭṭhena ekantākusalabhāvato	701	
PA_tika-s01_03t:701_3	mūlañca attanā sampayuttadhammānaṃ suppatiṭṭhitabhāvasādhanato, na akusalabhāvasādhanato.	701	
PA_tika-s01_03t:701_4	Na hi mūlakato akusalānaṃ akusalabhāvo, kusalādīnañca kusalādibhāvo. Tathā sati momūhacittadvaye	701	
PA_tika-s01_03t:701_5	mohassa akusalabhāvo na siyā. Tesanti lobhādīnaṃ. “Na lubbhatīti alobho”tiādinā paṭipakkhanayena.	701	
PA_tika-s01_03t:702_0	Duṭṭhu caritānīti paccayato, sampayuttadhammato, pavattiākārato ca na suṭṭhu asammā	702	
PA_tika-s01_03t:702_1	pavattitāni. Virūpānīti bībhacchāni sampati, āyatiñca aniṭṭharūpattā. Kāyenāti kāyadvārena	702	
PA_tika-s01_03t:702_2	karaṇabhūtena. Kāyatoti kāyadvārato. “Suṭṭhu caritānī”tiādīsu vuttavipariyāyena attho	702	
PA_tika-s01_03t:702_3	veditabbo. Yassa sikkhāpadassa vītikkame kāyasamuṭṭhānā āpatti hoti, taṃ kāyadvāre	702	
PA_tika-s01_03t:702_4	paññattasikkhāpadaṃ. Avītikkamo kāyasucaritanti vārittasīlassa vasena vadati, cārittasīlassapi	702	
PA_tika-s01_03t:702_5	vā, yassa akaraṇe āpatti hoti. Vacīduccaritasucaritaniddhāraṇampi vuttanayānusārena	702	
PA_tika-s01_03t:702_6	veditabbaṃ. Ubhayattha paññattassāti kāyadvāre, vacīdvāre ca paññattassa. Sikkhāpadassa	702	
PA_tika-s01_03t:702_7	vītikkamova manoduccaritaṃ manodvāre paññattassa sikkhāpadassa abhāvato, tayidaṃ	702	
PA_tika-s01_03t:702_8	dvāradvaye akiriyasamuṭṭhānāya āpattiyā vasena veditabbaṃ. Avītikkamoti yathāvuttāya	702	
PA_tika-s01_03t:702_9	āpattiyā avītikkamo manosucaritaṃ. “Sabbassāpi sikkhāpadassa avītikkamo manosucarita”nti	702	
PA_tika-s01_03t:702_10	keci. Tadubhayañhi cārittasīlaṃ uddissapaññattaṃ sikkhāpadaṃ, tassa avītikkamo siyā	7021	
PA_tika-s01_03t:702_11	kāyasucaritaṃ, siyā vacīsucaritanti.	7021	
PA_tika-s01_03t:703_0	Pāṇo atipātīyati etāyāti pāṇātipāto, tathāpavattā cetanā, evaṃ adinnādānādayopīti	703	
PA_tika-s01_03t:703_1	āha “pāṇātipātādayo pana tisso cetanā”ti. Vacīdvārepi uppannā kāyaduccaritaṃ dvārantare	703	
PA_tika-s01_03t:703_2	uppannassāpi kammassa sanāmāpariccāgato yebhuyyavuttiyā, tabbahulavuttiyā ca. Tenāhu aṭṭhakathācariyā –	703	
PA_tika-s01_03t:704	“Dvāre caranti kammāni, na dvārā dvāracārino;	70	
PA_tika-s01_03t:705	Tasmā dvārehi kammāni, aññamaññaṃ vavatthitā”ti. ;	70	
PA_tika-s01_03t:706_0	Vacīduccaritaṃ kāyadvārepi vacīdvārepi uppannāti ānetvā sambandhitabbaṃ. Cetanāsampayuttadhammāti	706	
PA_tika-s01_03t:706_1	manokammabhūtāya cetanāya sampayuttadhammā. Kāyavacīkammabhūtāya pana cetanāya sampayuttā	706	
PA_tika-s01_03t:706_2	abhijjhādayo taṃ taṃ pakkhikā vā honti abbohārikā vāti. Cetanāsampayuttadhammā manosucaritanti	706	
PA_tika-s01_03t:706_3	etthāpi eseva nayo. Tividhassa duccaritassa akaraṇavasena pavattā tisso cetanāpi	706	
PA_tika-s01_03t:706_4	viratiyopi kāyasucaritaṃ kāyikassa vītikkamassa akaraṇavasena pavattanato, kāyena	706	
PA_tika-s01_03t:706_5	pana sikkhāpadānaṃ samādiyane sīlassa kāyasucaritabhāve vattabbameva natthi. Eseva nayo vacīsucarite.	706	
PA_tika-s01_03t:707_0	Kāmapaṭisaṃyuttoti ettha dve kāmā vatthukāmo ca kilesakāmo ca. Tattha vatthukāmapakkhe	707	
PA_tika-s01_03t:707_1	ārammaṇakaraṇavasena kāmehi paṭisaṃyutto vitakko kāmavitakko. Kilesakāmapakkhe pana	707	
PA_tika-s01_03t:707_2	sampayogavasena kāmena paṭisaṃyuttoti yojetabbaṃ. “Byāpādapaṭisaṃyutto”tiādīsu sampayogavaseneva	707	
PA_tika-s01_03t:707_3	attho veditabbo. Byāpādavatthupaṭisaṃyuttopi byāpādapaṭisaṃyuttoti gayhamāne ubhayathāpi	707	
PA_tika-s01_03t:707_4	yojanā labbhateva. Vihiṃsāpaṭisaṃyuttoti etthāpi eseva nayo. Vihiṃsanti etāya satte,	707	
PA_tika-s01_03t:707_5	vihiṃsanaṃ vā esā sattānanti vihiṃsā, tāya paṭisaṃyutto vihiṃsāpaṭisaṃyuttoti evaṃ	707	
PA_tika-s01_03t:707_6	saddattho veditabbo. Appiye amanāpe saṅkhāre ārabbha byāpādavitakkappavatti aṭṭhānāghātavasena	707	
PA_tika-s01_03t:707_7	dīpetabbā. Byāpādavitakkassa avadhiṃ dassetuṃ “yāva vināsanā”ti vuttaṃ. Vināsanaṃ	707	
PA_tika-s01_03t:707_8	pana pāṇātipāto evāti. “Saṅkhāro” hi dukkhāpetabbo nāma natthī”ti kasmā vuttaṃ, nanu	707	
PA_tika-s01_03t:707_9	ye “dukkhāpetabbā”ti icchitā sattasaññitā, tepi atthato saṅkhārā evāti? Saccametaṃ,	707	
PA_tika-s01_03t:707_10	ye pana indriyabaddhā saviññāṇakatāya dukkhaṃ paṭisaṃvedenti, tasmā te vihiṃsāvitakkassa	7071	
PA_tika-s01_03t:707_11	visayā icchitā sattasaññitā. Ye pana na dukkhaṃ paṭisaṃvedenti vuttalakkhaṇāyogato,	7071	
PA_tika-s01_03t:707_12	te sandhāya “vihiṃsāvitakko saṅkhāresu nuppajjatī”ti vuttaṃ. Yattha pana uppajjati,	7071	
PA_tika-s01_03t:707_13	yathā ca uppajjati, taṃ dassetuṃ “ime sattā”tiādi vuttaṃ.	7071	
PA_tika-s01_03t:708_0	Nekkhammaṃ vuccati lobhato nikkhantattā alobho, nīvaraṇehi nikkhantattāpi paṭhamajjhānaṃ,	708	
PA_tika-s01_03t:708_1	sabbākusalehi nikkhantattā sabbo kusalo dhammo, sabbasaṅkhatehi pana nikkhantattā,	708	
PA_tika-s01_03t:708_2	nibbānaṃ. Upanissayato, sampayogato, ārammaṇakaraṇato ca nekkhammena paṭisaṃyuttoti	708	
PA_tika-s01_03t:708_3	nekkhammapaṭisaṃyutto. Nekkhammavitakko sammāsaṅkappo. Idāni taṃ bhūmivibhāgena dassetuṃ	708	
PA_tika-s01_03t:708_4	“so”tiādi vuttaṃ. Asubhapubbabhāgeti asubhajjhānassa pubbabhāge. Asubhaggahaṇañcettha	708	
PA_tika-s01_03t:708_5	kāmavitakkassa ujuvipaccanīkadassanatthaṃ kataṃ. Kāmavitakkapaṭipakkho hi nekkhammavitakkoti.	708	
PA_tika-s01_03t:708_6	Evañca katvā uparivitakkadvayassa bhūmiṃ dassentena sapubbabhāgāni mettākaruṇājhānādīni	708	
PA_tika-s01_03t:708_7	uddhaṭāni. Asubhajjhāneti asubhārammaṇe paṭhamajjhāne. Avayave hi samudāyavohāraṃ	708	
PA_tika-s01_03t:708_8	katvā niddisati yathā “rukkhe sākhā”ti. Jhānaṃ pādakaṃ katvāti nidassanamattaṃ. Taṃ	708	
PA_tika-s01_03t:708_9	jhānaṃ sammasitvā uppannamaggaphalakālepi hi so lokuttaroti. Byāpādassa paṭipakkho,	708	
PA_tika-s01_03t:708_10	kiñcipi na byāpādeti etenāti vā abyāpādo, mettā, tāya paṭisaṃyutto abyāpādapaṭisaṃyutto.	7081	
PA_tika-s01_03t:708_11	Mettājhāneti mettābhāvanāvasena adhigate paṭhamajjhāne. Karuṇājhāneti etthāpi eseva	7081	
PA_tika-s01_03t:708_12	nayo. Vihiṃsāya paṭipakkho, na vihiṃsanti vā etāya satteti avihiṃsā, karuṇā.	7081	
PA_tika-s01_03t:709_0	Nanu ca alobhādosānaṃ aññamaññāvirahato tesaṃ vasena uppajjanakānaṃ imesaṃ nekkhammavitakkādīnaṃ	709	
PA_tika-s01_03t:709_1	aññamaññaṃ asaṅkaraṇato vavatthānaṃ na hotīti? Noti dassetuṃ “yadā”tiādi āraddhaṃ.	709	
PA_tika-s01_03t:709_2	Alobho sīsaṃ hotīti alobho padhāno hoti. Niyamitapariṇatasamudācārādivasena yadā	709	
PA_tika-s01_03t:709_3	alobhappadhāno nekkhammagaruko cittuppādo hoti, tadā laddhāvasaro nekkhammavitakko	709	
PA_tika-s01_03t:709_4	patiṭṭhahati. Taṃsampayuttassa pana adosalakkhaṇassa abyāpādassa vasena yo tasseva	709	
PA_tika-s01_03t:709_5	abyāpādavitakkabhāvo sambhaveyya, sati ca abyāpādavitakkabhāve kassacipi aviheṭhanajātikatāya	709	
PA_tika-s01_03t:709_6	avihiṃsāvitakkabhāvo ca sambhaveyya, te itare dve. Tadanvayikāti tasseva nekkhammavitakkassa	709	
PA_tika-s01_03t:709_7	anugāmino, sarūpato adissanato “tasmiṃ sati honti, asati na hontī”ti tadanumānaneyyā	709	
PA_tika-s01_03t:709_8	bhavanti. Sesadvayepi iminā nayena attho veditabbo. Vuttanayenevāti “kāmapaṭisaṃyutto	709	
PA_tika-s01_03t:709_9	saṅkappo kāmasaṅkappo”tiādinā vitakkattike vuttanayeneva veditabbo atthato abhinnattā.	709	
PA_tika-s01_03t:709_10	Yadi evaṃ kasmā puna desanā katāti? Tathā desanāya bujjhanakānaṃ ajjhāsayavasena desanāmattamevetaṃ.	7091	
PA_tika-s01_03t:710_0	Kāmavitakkādīnaṃ viya uppajjanākāro veditabbo “tāsu dve sattesupi saṅkhāresupi uppajjantī”tiādinā.	710	
PA_tika-s01_03t:710_1	Tattha kāraṇamāha “taṃsampayuttāyeva hi etā”ti. Tathevāti yathā nekkhammavitakkādīnaṃ	710	
PA_tika-s01_03t:710_2	“asubhapubbabhāge kāmāvacaro hotī”tiādinā kāmāvacarādibhāvo vutto, tatheva tāsampi	710	
PA_tika-s01_03t:710_3	nekkhammasaññādīnampi kāmāvacarādibhāvo veditabbo.	710	
PA_tika-s01_03t:711_0	Kāmapaṭisaṃyuttoti sampayogavasena kāmena paṭisaṃyutto. Takkanavasena takko. Visesato	711	
PA_tika-s01_03t:711_1	takkanavasena vitakko. Saṅkappanaparikappanavasena saṅkappo. Aññesupi kāmapaṭisaṃyuttesu	711	
PA_tika-s01_03t:711_2	dhammesu vijjamānesu vitakke eva kāmopapado dhātu-saddo niruḷho veditabbo vitakkassa	711	
PA_tika-s01_03t:711_3	kāmasaṅkappappavattiyā sātisayattā. Esa nayo byāpādadhātuādīsu. Sabbepi akusalā dhammā	711	
PA_tika-s01_03t:711_4	kāmadhātū hīnajjhāsayehi kāmitabbadhātubhāvato kilesakāmassa ārammaṇasabhāvattāti	711	
PA_tika-s01_03t:711_5	attho. Viheṭhetīti vibādhati. Tatthāti tasmiṃ yathāvutte kāmadhātuttike. Sabbākusalasaṅgāhikāya	711	
PA_tika-s01_03t:711_6	kāmadhātuyā itarā dve saṅgahetvā kathanaṃ sabbasaṅgāhikā kathā. Tisso dhātuyo aññamaññaṃ	711	
PA_tika-s01_03t:711_7	asaṅkarato kathā asambhinnā. Itarā dve gahitāva hontīti itarā dve dhātuyo gahitā	711	
PA_tika-s01_03t:711_8	eva honti sabbepi akusalā dhammā kāmadhātū”ti vuttattā sāmaññajotanāya savisayassa	711	
PA_tika-s01_03t:711_9	atibyāpanena. Tatoti itaradhātudvayasaṅgāhikāya kāmadhātuyā. Nīharitvāti niddhāretvā.	711	
PA_tika-s01_03t:711_10	Dassetīti evaṃ bhagavā dassetīti vattuṃ vaṭṭati. Byāpādadhātuṃ…pe… kathesi. Kasmā?	7111	
PA_tika-s01_03t:711_11	Pageva apavādā abhinivisanti, tato paraṃ ussaggo pavattati, ṭhapetvā vā apavādavisayaṃ	7111	
PA_tika-s01_03t:711_12	taṃ pariharantova ussaggo pavattatīti, ñāyo hesa loke niruḷhoti.	7111	
PA_tika-s01_03t:712_0	Dve kathāti “sabbasaṅgāhikā, asambhinnā cā”ti anantarattike vuttā dve kathā. Tattha	712	
PA_tika-s01_03t:712_1	vuttanayena ānetvā kathanavasena veditabbā. Tasmā tattha vuttaattho idhāpi āharitvā	712	
PA_tika-s01_03t:712_2	veditabbo “nekkhammadhātuyā gahitāya itarā dve gahitāva hontī”tiādinā.	712	
PA_tika-s01_03t:713_0	Suññataṭṭhenāti attasuññatāya. Kāmabhavo kāmo uttarapadalopena suññataṭṭhena dhātu	713	
PA_tika-s01_03t:713_1	cāti kāmadhātu. Brahmalokanti paṭhamajjhānabhūmisaññitaṃ brahmalokaṃ. Dhātuyā āgataṭṭhānamhīti	713	
PA_tika-s01_03t:713_2	“kāmadhātu rūpadhātū”tiādinā dhātuggahaṇe kate. Bhavena paricchinditabbāti “kāmabhavo	713	
PA_tika-s01_03t:713_3	rūpabhavo”tiādinā bhavavasena tadattho paricchinditabbo, na yāya kāyaci dhātuyā vasena.	713	
PA_tika-s01_03t:713_4	Yadaggena ca dhātuyā āgataṭṭhāne bhavena paricchedo kātabbo, tadaggena bhavassa āgataṭṭhāne	713	
PA_tika-s01_03t:713_5	dhātuyā paricchedo kātabbo bhavavasena dhātuyā paricchijjanato. Nirujjhati kilesavaṭṭametthāti	713	
PA_tika-s01_03t:713_6	nirodho, sā eva suññataṭṭhena dhātūti nirodhadhātu, nibbānaṃ. Niruddhe ca kilesavaṭṭe	713	
PA_tika-s01_03t:713_7	kammavipākavaṭṭā niruddhā eva honti.	713	
PA_tika-s01_03t:714_0	Hīnadhātuttiko abhidhamme hīnattikena paricchinditabboti vuttaṃ “hīnā dhātūti dvādasa	714	
PA_tika-s01_03t:714_1	akusalacittuppādā”ti. Te hi lāmakaṭṭhena hīnadhātu. Hīnapaṇītānaṃ majjhe bhavāti	714	
PA_tika-s01_03t:714_2	majjhimadhātu, avasesā tebhūmakadhammā. Uttamaṭṭhena atappakaṭṭhena ca paṇītadhātu,	714	
PA_tika-s01_03t:714_3	navalokuttaradhammā.	714	
PA_tika-s01_03t:715_0	Pañcakāmaguṇā visayabhūtā etassa santīti pañcakāmaguṇiko, kāmarāgo. Rūpārūpabhavesūti	715	
PA_tika-s01_03t:715_1	rūpārūpūpapattibhavesu yathādhigatesu. Anadhigatesu pana so patthanā nāma na hotīti	715	
PA_tika-s01_03t:715_2	bhavavasena patthanāti imināva gahito. Jhānanikantīti rūpārūpajjhānesu nikanti. Bhavavasena	715	
PA_tika-s01_03t:715_3	patthanāti bhavesu patthanāti. Evaṃ catūhipi padehi yathākkamaṃ mahaggatūpapattibhavavisayā,	715	
PA_tika-s01_03t:715_4	mahaggatakammabhavavisayā, bhavadiṭṭhisahagatā, bhavapatthanābhūtā ca taṇhā “bhavataṇhā”ti	715	
PA_tika-s01_03t:715_5	vuttā. Vibhavadiṭṭhi vibhavo uttarapadalopena, vibhavasahagatā taṇhā vibhavataṇhā.	715	
PA_tika-s01_03t:715_6	Rūpādipañcavatthu kāmavisayā balavarāgabhūtā taṇhā kāmataṇhāti paṭhamanayo, “sabbepi	715	
PA_tika-s01_03t:715_7	tebhūmakadhammā kāmanīyaṭṭhena kāmā”ti vacanato te ārabbha pavattā diṭṭhivippayuttā	715	
PA_tika-s01_03t:715_8	sabbāpi taṇhā kāmataṇhāti dutiyanayoti ayametesaṃ viseso.	715	
PA_tika-s01_03t:716_0	Abhidhamme panāti pana-saddo visesatthajotano, tena pañcakāmaguṇikarāgato aññopi	716	
PA_tika-s01_03t:716_1	kāmāvacaradhammavisayo lobho abhidhamme “kāmataṇhā”ti āgatoti imaṃ visesaṃ joteti.	716	
PA_tika-s01_03t:716_2	Tikantarampi samānaṃ taṇhaṃyeva nissāya pavattitadesanānantaratāya taṃ “vāro”ti vattabbataṃ	716	
PA_tika-s01_03t:716_3	arahatīti “iminā vārenā”ti vuttaṃ. Iminā vārenāti iminā pariyāyenāti attho. Rajanīyaṭṭhenāti	716	
PA_tika-s01_03t:716_4	kāmanīyaṭṭhena. Pariyādiyitvāti pariggahetvā. Tatoti kāmataṇhāya. Nīharitvāti niddhāretvā.	716	
PA_tika-s01_03t:716_5	Itarā dve taṇhāti rūpataṇhaṃ, arūpataṇhañca dasseti. Etena “kāmataṇhā”ti sādhāraṇavacanametaṃ	716	
PA_tika-s01_03t:716_6	sabbassapi lobhassa, tassa pana “rūpataṇhā arūpataṇhā”ti visesavacanaṃ yathā kāmaguṇikarāgo	716	
PA_tika-s01_03t:716_7	rūparāgo arūparāgoti dasseti. Nirodhataṇhāti bhavanirodhe bhavasamucchede taṇhā.	716	
PA_tika-s01_03t:716_8	Yasmā hi ucchedadiṭṭhi manussattabhāve, kāmāvacaradevattabhāve, rūpāvacaraarūpāvacarattabhāve	716	
PA_tika-s01_03t:716_9	ṭhitassa attano sammā samucchedo hotīti bhavanirodhaṃ ārabbha pavattati, tasmā taṃsahagatāpi	716	
PA_tika-s01_03t:716_10	taṇhā tameva ārabbha pavattatīti.	7161	
PA_tika-s01_03t:717_0	Vaṭṭasminti tividhepi vaṭṭe. Yathā te hi nissarituṃ appadānavasena kammavipākavaṭṭe	717	
PA_tika-s01_03t:717_1	taṃsamaṅgisattaṃ tesaṃ parāparuppattiyā paccayabhāvena saṃyojenti, evaṃ kilesavaṭṭepīti.	717	
PA_tika-s01_03t:717_2	Satīti paramatthato vijjamāne. Rūpādibhedeti rūpavedanādivibhāge. Kāyeti khandhasamūhe.	717	
PA_tika-s01_03t:717_3	Vijjamānāti satī paramatthato upalabbhamānā. Diṭṭhiyā parikappito hi attādi paramatthato	717	
PA_tika-s01_03t:717_4	natthi, diṭṭhi pana ayaṃ atthevāti. Vicinantoti dhammasabhāvaṃ vīmaṃsanto. Kicchatīti	717	
PA_tika-s01_03t:717_5	kilamati. Parāmasatīti parato āmasati. “Sīlena suddhi, vatena suddhī”ti gaṇhanto	717	
PA_tika-s01_03t:717_6	hi visuddhimaggaṃ atikkamitvā tassa parato āmasati nāma. Vīsativatthukā diṭṭhīti	717	
PA_tika-s01_03t:717_7	rūpādi-dhamme, paccekaṃ te vā nissitaṃ, tesaṃ vā nissayabhūtaṃ, sāmibhūtaṃ vā katvā	717	
PA_tika-s01_03t:717_8	parikappanavasena pavattiyā vīsativatthukā attadiṭṭhi vīsati. Vimatīti dhammesu sammā,	717	
PA_tika-s01_03t:717_9	micchā vā mananābhāvato saṃsayitaṭṭhena amati, appaṭipajjananti attho. Vipariyāsaggāhoti	717	
PA_tika-s01_03t:717_10	asuddhimagge “suddhimaggo”ti viparītaggāho.	7171	
PA_tika-s01_03t:718_0	Cirapārivāsiyaṭṭhenāti ciraparivutthatāya purāṇabhāvena. Āsavanaṭṭhenāti sandanaṭṭhena,	718	
PA_tika-s01_03t:718_1	pavattanaṭṭhenāti attho. Savatīti pavattati. Avadhiattho ā-kāro, avadhi ca mariyādābhividhibhedato	718	
PA_tika-s01_03t:718_2	duvidho. Tattha mariyādo kiriyaṃ bahi katvā pavattati yathā “ā pāṭaliputtā vuṭṭho	718	
PA_tika-s01_03t:718_3	devo”ti. Abhividhi kiriyaṃ byāpetvā pavattati yathā “ā bhavaggā bhagavato yaso pavatto”ti.	718	
PA_tika-s01_03t:718_4	Abhividhiattho ayaṃ ā-kāro veditabbo.	718	
PA_tika-s01_03t:719_0	Katthaci dve āsavā āgatāti vinayapāḷiṃ sandhāyāha. Tattha hi “diṭṭhadhammikānaṃ āsavānaṃ	719	
PA_tika-s01_03t:719_1	saṃvarāya, samparāyikānaṃ āsavānaṃ paṭighātāyā”ti dvidhā āsavā āgatāti. Katthacīti	719	
PA_tika-s01_03t:719_2	tikanipāte āsavasutte, aññesu ca saḷāyatanasuttādīsu. Saḷāyatanasuttesupi hi “tayome	719	
PA_tika-s01_03t:719_3	āvuso āsavā kāmāsavo bhavāsavo avijjāsavo”ti tayo eva āgatāti. Nirayaṃ gamentīti	719	
PA_tika-s01_03t:719_4	nirayagāminīyā. Yasmā idha sāsavaṃ kusalākusalaṃ kammaṃ āsavapariyāyena desitaṃ,	719	
PA_tika-s01_03t:719_5	tasmā pañcagatisaṃvattanīyabhāvena āsavā āgatā. Imasmiṃ saṅgītisutte tayo āgatāti.	719	
PA_tika-s01_03t:719_6	Ettha yasmā aññesu ca ā bhavaggaṃ ā gotrabhuṃ pavattantesu mānādīsu vijjamānesu attattaniyādiggāhavasena,	719	
PA_tika-s01_03t:719_7	abhibyāpanamadakaraṇavasena āsavasadisatā ca etesaṃyeva, na aññesaṃ, tasmā etesveva	719	
PA_tika-s01_03t:719_8	āsava-saddo niruḷho daṭṭhabbo. Na cettha “diṭṭhāsavo nāgato”ti cintetabbaṃ bhavataṇhāya,	719	
PA_tika-s01_03t:719_9	bhavadiṭṭhiyāpi bhavāsavaggahaṇeneva gahitattā. Kāmāsavo nāma kāmanaṭṭhena, āsavanaṭṭhena	719	
PA_tika-s01_03t:719_10	ca. Vuttāyeva atthato ninnānākaraṇato.	7191	
PA_tika-s01_03t:720_0	Kāme esati gavesati etāyāti kāmesanā, kāmānaṃ abhipatthanāvasena, pariyeṭṭhivasena,	720	
PA_tika-s01_03t:720_1	paribhuñjanavasena vā pavattarāgo. Bhavesanā pana bhavapatthanā, bhavābhiratibhavajjhosānavasena	720	
PA_tika-s01_03t:720_2	pavattarāgo. Diṭṭhigatikasammatassāti aññatitthiyehi parikappitassa, sambhāvitassa	720	
PA_tika-s01_03t:720_3	ca. Brahmacariyassāti tapopakkamassa. Tadekaṭṭhanti tāhi rāgadiṭṭhīhi sahajekaṭṭhaṃ.	720	
PA_tika-s01_03t:720_4	Kammanti akusalakammaṃ. Tampi hi kāmādike nibbattanādhiṭṭhānādivasena pavattaṃ “esatī”ti	720	
PA_tika-s01_03t:720_5	vuccati. Antaggāhikā diṭṭhīti nidassanamattametaṃ. Yā kāci pana micchādiṭṭhi tapopakkamahetukā	720	
PA_tika-s01_03t:720_6	brahmacariyesanā eva.	720	
PA_tika-s01_03t:721_0	Ākārasaṇṭhānanti visiṭṭhākārāvaṭṭhānaṃ kathaṃvidhanti hi kena pakārena saṇṭhitaṃ,	721	
PA_tika-s01_03t:721_1	samavaṭṭhitanti attho. Saddatthato pana vidahanaṃ visiṭṭhākārena avaṭṭhānaṃ vidhā,	721	
PA_tika-s01_03t:721_2	vidhīyati visadisākārena ṭhapīyatīti vidhā, koṭṭhāso. Vidahanato hīnādivasena vividhenākārena	721	
PA_tika-s01_03t:721_3	dahanato upadhāraṇato vidhā, mānova. Seyyasadisahīnānaṃ vasenāti seyyasadisahīnabhāvānaṃ	721	
PA_tika-s01_03t:721_4	yāthāvā’ yāthāvabhūtānaṃ vasena. Tayo mānā vuttā seyyasseva uppajjanakā. Esa nayo	721	
PA_tika-s01_03t:721_5	sadisahīnesupi. Tenāha “ayañhi māno”tiādi. Idāni yathāuddiṭṭhe navavidhepi māne vatthuvibhāgena	721	
PA_tika-s01_03t:721_6	dassetuṃ “tatthā”tiādi vuttaṃ. Rājūnañceva pabbajitānañca uppajjati kasmā? Te visesato	721	
PA_tika-s01_03t:721_7	attānaṃ seyyato dahantīti. Idāni tamatthaṃ vitthārato dassento “rājā hī”tiādimāha.	721	
PA_tika-s01_03t:721_8	Ko mayā sadiso atthīti ko-saddo paṭikkhepattho, añño sadiso natthīti adhippāyo. Etesaṃyevāti	721	
PA_tika-s01_03t:721_9	rājūnaṃ, pabbajitānañca. Uppajjati seṭṭhavatthukattā tassa. “Hīnohamasmī”ti mānepi eseva nayo.	721	
PA_tika-s01_03t:722_0	“Ko mayā sadiso añño rājapuriso atthī”ti vā “mayhaṃ aññehi saddhiṃ kiṃ nānākaraṇa”nti	722	
PA_tika-s01_03t:722_1	vā “amacco ti nāmāmeva…pe… nāmāha”nti vāti sadisassa seyyamānādīnaṃ tiṇṇaṃ pavattiākāradassanaṃ.	722	
PA_tika-s01_03t:723_0	Dāsādīnanti ādi-saddena bhatika kammakarādīnaṃ parādhīnavuttikānaṃ gahaṇaṃ. Ādi-saddena	723	
PA_tika-s01_03t:723_1	vā gahite eva “pukkusacaṇḍālādayopī”ti sayameva dasseti. Nanu ca māno nāmāyaṃ saṃpaggaharaso,	723	
PA_tika-s01_03t:723_2	so kathaṃ omāne sambhavatīti? Sopi avakaraṇamukhena vidhānavatthunā paggaṇhanavaseneva	723	
PA_tika-s01_03t:723_3	pavattatīti nāyaṃ virodho. Tenevāha “kiṃ dāso nāma ahanti ete māne karotī”ti. Tathā	723	
PA_tika-s01_03t:723_4	hissa yāthāvamānatā vuttā.	723	
PA_tika-s01_03t:724_0	Yāthāvamānā bhavanikanti viya, attadiṭṭhi viya ca na mahāsāvajjā, tasmā te na apāyagamanīyā.	724	
PA_tika-s01_03t:724_1	Yathābhūtavatthukatāya hi te yāthāvamānā. “Arahattamaggavajjhā”ti ca tassa anavasesappahāyitāya	724	
PA_tika-s01_03t:724_2	vuttaṃ. Dutiyatatiyamaggehi ca te yathākkamaṃ pahīyanti, ye oḷārikatarā, oḷārikatamā	724	
PA_tika-s01_03t:724_3	ca. Māno hi “ahaṃ asmī”ti pavattiyā uparimaggesu sammādiṭṭhiyā ujuvipaccanīko hutvā	724	
PA_tika-s01_03t:724_4	pahīyati. Ayāthāvamānā nāma ayathābhūtavatthukatāya, teneva te mahāsāvajjabhāvena	724	
PA_tika-s01_03t:724_5	paṭhamamaggavajjhā vuttā.	724	
PA_tika-s01_03t:725_0	Atati satataṃ gacchati pavattatīti addhā, kāloti āha “tayo addhāti tayo kālā”ti.	725	
PA_tika-s01_03t:725_1	Suttantapariyāyenāti bhaddekarattasuttādīsu āgatanayena. Tattha hi “yo cāvuso mano,	725	
PA_tika-s01_03t:725_2	ye ca dhammā, ubhayametaṃ paccuppannaṃ, tasmiṃ ce paccuppanne chandarāgapaṭibaddhaṃ	725	
PA_tika-s01_03t:725_3	hoti viññāṇaṃ, chandarāgapaṭibaddhattā viññāṇassa tadabhinandati, tadabhinandanto	725	
PA_tika-s01_03t:725_4	paccuppannesu dhammesu saṃhīratī”ti addhāpaccuppannaṃ sandhāya evaṃ vuttaṃ. Tenāha	725	
PA_tika-s01_03t:725_5	“paṭisandhito pubbe”tiādi. Tadantaranti tesaṃ cutipaṭisandhīnaṃ vemajjhaṃ paccuppanno	725	
PA_tika-s01_03t:725_6	addhā, yo pubbantāparantānaṃ vemajjhatāya “pubbantāparante kaṅkhati, pubbantāparante	725	
PA_tika-s01_03t:725_7	aññāṇa”nti evamādīsu “pubbantāparanto”ti ca vuccati. Bhaṅgo dhammo atītaṃsena saṅgahitoti	725	
PA_tika-s01_03t:725_8	āha “bhaṅgato uddhaṃ atīto addhā nāmā”ti. Tathā anuppanno dhammo anāgataṃsena saṅgahitoti	725	
PA_tika-s01_03t:725_9	āha “uppādato pubbe anāgato addhā nāmā”ti. Khaṇattayeti uppādo, ṭhiti, bhaṅgoti tīsu	725	
PA_tika-s01_03t:725_10	khaṇesu. Yadā hi dhammo hetupaccayassa samavāye uppajjati, yadā ca veti, iti dvīsupi	7251	
PA_tika-s01_03t:725_11	khaṇesu ṭhitikkhaṇe viya paccuppannoti. Dhammānañhi pākabhāvūpādhikaṃ pattabbaṃ udayo,	7251	
PA_tika-s01_03t:725_12	viddhaṃsabhāvūpādhikaṃ vayo, tadubhayavemajjhaṃ ṭhiti. Yadi evaṃ addhā nāmāyaṃ dhammo	7251	
PA_tika-s01_03t:725_13	eva āpannoti? Na dhammo, dhammassa pana avatthābhedo, tañca upādāya loke kālasamaññāti	7251	
PA_tika-s01_03t:725_14	dassetuṃ “atītādibhedo ca nāma aya”ntiādi vuttaṃ. Idhāti imasmiṃ loke. Teneva vohārenāti	7251	
PA_tika-s01_03t:725_15	taṃ taṃ avatthāvisesaṃ upādāya dhammo “atīto anāgato paccuppanno”ti yena vohārena	7251	
PA_tika-s01_03t:725_16	voharīyati, dhammappavattimattatāya hi paramatthato avijjamānopi kālo tasseva dhammassa	7251	
PA_tika-s01_03t:725_17	pavattiavatthāvisesaṃ upādāya teneva vohārena “atīto addhā”tiādinā vutto.	7251	
PA_tika-s01_03t:726_0	Anta-saddo loke pariyosāne, koṭiyaṃ niruḷhoti tadatthaṃ dassento “antoyeva anto”ti	726	
PA_tika-s01_03t:726_1	āha, koṭi antoti attho. Parabhāgoti pārimanto. Amati gacchati bhavappabandho niṭṭhānaṃ	726	
PA_tika-s01_03t:726_2	etthāti anto, koṭi. Amanaṃ niṭṭhānagamananti anto, osānaṃ. So pana “esevanto dukkhassā”ti	726	
PA_tika-s01_03t:726_3	vuttattā dukkhaṇṇavassa pārimantoti āha “parabhāgo”ti. Ammati paribhuyyati hīḷīyatīti	726	
PA_tika-s01_03t:726_4	anto, lāmako. Ammati bhāgaso ñāyatīti anto, aṃsoti āha “koṭṭhāso anto”ti. Santo paramatthato	726	
PA_tika-s01_03t:726_5	vijjamāno kāyo dhammasamūhoti sakkāyo, khandhā, te pana ariyasaccabhūtā idhādhippetāti	726	
PA_tika-s01_03t:726_6	vuttaṃ “pañcupādānakkhandhā”ti. Purimataṇhāti yesaṃ nibbattikā, tannibbattito pageva	726	
PA_tika-s01_03t:726_7	siddhā taṇhā. Appavattibhūtanti nappavattati tadubhayaṃ etthāti tesaṃ appavattiṭṭhānabhūtaṃ.	726	
PA_tika-s01_03t:726_8	Yadi “sakkāyo anto”tiādinā aññamaññaṃ vibhattitāya dukkhasaccādayo gahitā, atha kasmā	726	
PA_tika-s01_03t:726_9	maggo na gahitoti āha “maggo panā”tiādi. Tattha upāyattāti upāyabhāvato, sampāpakahetubhāvatoti attho.	726	
PA_tika-s01_03t:727_0	Yadi pana hetumantaggahaṇeneva hetu gahito hoti, nanu evaṃ sakkāyaggahaṇeneva tassa	727	
PA_tika-s01_03t:727_1	hetubhūto sakkāyasamudayo gahito hotīti? Tassa gahaṇe saṅkhataduko viya, sappaccayaduko	727	
PA_tika-s01_03t:727_2	viya ca dukovāyaṃ āpajjati, na tiko. Yathā pana sakkāyaṃ gahetvā sakkāyasamudayopi	727	
PA_tika-s01_03t:727_3	gahito, evaṃ sakkāyanirodhaṃ gahetvā sakkāyanirodhupāyo gayheyya, evaṃ sati catukko	727	
PA_tika-s01_03t:727_4	ayaṃ āpajjeyya, na tiko, tasmā hetumantaggahaṇena hetuggahaṇaṃ na cintetabbaṃ. Ayaṃ	727	
PA_tika-s01_03t:727_5	panettha adhippāyo yutto siyā – idha sakkāyasakkāyasamudayā anādikālikā, asati maggabhāvanāyaṃ	727	
PA_tika-s01_03t:727_6	paccayānuparamena apariyantā ca, nibbānaṃ pana appaccayattā attano niccatāya eva	727	
PA_tika-s01_03t:727_7	sabbadābhāvīti anādikāliko, apariyanto ca. Iti imāni tīṇi saccāni mahāthero imāya	727	
PA_tika-s01_03t:727_8	sabhāgatāya “tayo antā”ti tikaṃ katvā dasseti. Ariyamaggo pana kadāci karahaci labbhamāno	727	
PA_tika-s01_03t:727_9	na tathāti tassa ativiya dullabhapātubhāvataṃ dīpetuṃ tikato bahikatoti ayamettha attanomati.	727	
PA_tika-s01_03t:728_0	Dukkhatāti dukkhabhāvo, dukkhaṃyeva vā yathā devo eva devatā. Dukkha-saddo cāyaṃ	728	
PA_tika-s01_03t:728_1	adukkhasabhāvesupi sukhupekkhāsu kañci aniṭṭhatāvisesaṃ upādāya pavattatīti tato	728	
PA_tika-s01_03t:728_2	nivattento sabhāvadukkhavācinā ekena dukkha-saddena visesetvā “dukkhadukkhatā”ti	728	
PA_tika-s01_03t:728_3	āha. Bhavati hi ekantato taṃsabhāvepi atthe aññassa dhammassa yena kenaci sadisatālesena	728	
PA_tika-s01_03t:728_4	byabhicārāsaṅkāti visesitabbatā yathā “rūparūpaṃ tilatela”nti ca. Saṅkhārabhāvenāti	728	
PA_tika-s01_03t:728_5	saṅkhatabhāvena. Paccayehi saṅkharīyantīti saṅkhārā, adukkhamasukhavedanā. Saṅkhariyamānattā	728	
PA_tika-s01_03t:728_6	eva hi asārakatāya paridubbalabhāvena bhaṅgabhaṅgābhimukhakkhaṇesu viya attalābhakkhaṇepi	728	
PA_tika-s01_03t:728_7	vibādhappattā eva hutvā saṅkhārā pavattantīti āha “saṅkhatattā uppādajarābhaṅgapīḷitā”ti.	728	
PA_tika-s01_03t:728_8	Tasmāti yathāvuttakāraṇato. Aññadukkhasabhāvavirahatoti dukkhadukkhatāvipariṇāmadukkhatāsaṅkhātassa	728	
PA_tika-s01_03t:728_9	aññassa dukkhasabhāvassa abhāvato. Vipariṇāmeti pariṇāme, vigameti attho. Tenāha	728	
PA_tika-s01_03t:728_10	papañcasūdaniyaṃ “vipariṇāmadukkhāti natthibhāvo dukkha”nti. Apariññātavatthukānañhi	7281	
PA_tika-s01_03t:728_11	sukhavedanuparamo dukkhato upaṭṭhāti, svāyamattho piyavippayogena dīpetabbo. Tenāha	7281	
PA_tika-s01_03t:728_12	“sukhassa hī”tiādi. Pubbe vuttanayo padesanissito vedanāvisesamattavisayattāti anavasesato	7281	
PA_tika-s01_03t:728_13	saṅkhāradukkhataṃ dassetuṃ “apicā”ti dutiyanayo vutto. Nanu ca “sabbe saṅkhārā dukkhā”ti	7281	
PA_tika-s01_03t:728_14	vacanato sukhadukkhavedanānampi saṅkhāradukkhatā āpannāti? Saccametaṃ, sā pana sāmaññajotanāapavādabhūtena	7281	
PA_tika-s01_03t:728_15	itaradukkhatāvacanena nivattīyatīti nāyaṃ virodho. Tenevāha “ṭhapetvā dukkhavedanaṃ sukhavedanañcā”ti.	7281	
PA_tika-s01_03t:729_0	Micchāsabhāvoti “hitasukhāvaho me bhavissatī”ti evaṃ āsīsitopi tathā abhāvato, asubhādīsuyeva	729	
PA_tika-s01_03t:729_1	“subha”ntiādiviparītappavattito ca micchāsabhāvo, musāsabhāvoti attho. Mātughātakādīsu	729	
PA_tika-s01_03t:729_2	pavattamānāpi hi hitasukhaṃ icchantāva pavattantīti te dhammā “hitasukhāvahā me bhavissantī”ti	729	
PA_tika-s01_03t:729_3	āsīsitā honti. Tathā asubhāsukhāniccānattesu subhādivipariyāsadaḷhatāya ānantariyakammaniyatamicchādiṭṭhīsu	729	
PA_tika-s01_03t:729_4	pavatti hotīti te dhammā asubhādīsu subhādiviparītappavattikā honti. Vipākadāne sati	729	
PA_tika-s01_03t:729_5	khandhabhedānantarameva vipākadānato niyato, micchatto ca so niyato cāti micchattaniyato.	729	
PA_tika-s01_03t:729_6	Anekesu ānantariyesu katesu yaṃ tattha balavaṃ, taṃ vipaccati, na itarānīti ekantavipākajanakatāya	729	
PA_tika-s01_03t:729_7	niyatatā na sakkā vattunti “vipākadāne satī”ti vuttaṃ. Khandhabhedānantaranti cutianantaranti	729	
PA_tika-s01_03t:729_8	attho. Cuti hi maraṇaniddese “khandhānaṃ bhedo”ti vuttā, etena vacanena sati phaladāne	729	
PA_tika-s01_03t:729_9	cutianantaro eva etesaṃ phalakālo, na aññoti phalakālaniyamena niyatatā vuttā hoti,	729	
PA_tika-s01_03t:729_10	na phaladānaniyamenāti niyataphalakālānaṃ aññesampi upapajjavedanīyānaṃ, diṭṭhadhammavedanīyānampi	7291	
PA_tika-s01_03t:729_11	niyatatā āpajjati, tasmā vipākadhammadhammānaṃ paccayantaravikalatādīhi avipaccamānānampi	7291	
PA_tika-s01_03t:729_12	attano sabhāvena vipākadhammatā viya balavatā ānantariyena vipāke dinne avipaccamānānampi	7291	
PA_tika-s01_03t:729_13	ānantariyānaṃ phaladāne niyatasabhāvā, ānantariyasabhāvā ca pavattīti attano sabhāvena	7291	
PA_tika-s01_03t:729_14	phaladānaniyameneva niyatatā, ānantariyatā ca veditabbā. Avassañca niyatasabhāvā,	7291	
PA_tika-s01_03t:729_15	ānantariyasabhāvā ca tesaṃ pavattīti sampaṭicchitabbametaṃ aññassa balavato ānantariyassa	7291	
PA_tika-s01_03t:729_16	abhāve cutianantaraṃ ekantena phaladānato.	7291	
PA_tika-s01_03t:730_0	Nanu evaṃ aññesampi upapajjavedanīyānaṃ aññasmiṃ vipākadāyake asati cutianantarameva	730	
PA_tika-s01_03t:730_1	ekantena phaladānato ānantariyasabhāvā, niyatasabhāvā ca pavatti āpajjatīti? Nāpajjati	730	
PA_tika-s01_03t:730_2	asamānajātikena cetopaṇidhivasena, upaghātakena ca nivattetabbavipākattā anantarekantaphaladāyakattābhāvā,	730	
PA_tika-s01_03t:730_3	na pana ānantariyānaṃ paṭhamajjhānādīnaṃ dutiyajjhānādīni viya asamānajātikaṃ phalanivattakaṃ	730	
PA_tika-s01_03t:730_4	atthi sabbānantariyānaṃ avīciphalattā, na ca heṭṭhūpapattiṃ icchato sīlavato cetopaṇidhi	730	
PA_tika-s01_03t:730_5	viya uparūpapattijanakakammabalaṃ ānantariyabalaṃ nivattetuṃ samattho cetopaṇidhi	730	
PA_tika-s01_03t:730_6	atthi anicchantasseva avīcipātanato, na ca ānantariyupaghātakaṃ kiñci kammaṃ atthi.	730	
PA_tika-s01_03t:730_7	Tasmā tesaṃyeva anantarekantavipākajanakasabhāvā pavattīti. Anekāni ca ānantariyāni	730	
PA_tika-s01_03t:730_8	katāni ekante vipāke niyatattā uparatāvipaccanasabhāvāsaṅkattā nicchitāni sabhāvato	730	
PA_tika-s01_03t:730_9	niyatāneva. Cutianantaraṃ pana phalaṃ anantaraṃ nāma, tasmiṃ anantare niyuttāni,	730	
PA_tika-s01_03t:730_10	tannibbattanena anantarakaraṇasīlāni anantarapayojanāni cāti sabhāvato ānantariyāneva	7301	
PA_tika-s01_03t:730_11	ca honti. Tesu pana samānasabhāvesu ekena vipāke dinne itarāni attanā kātabbakiccassa	7301	
PA_tika-s01_03t:730_12	teneva katattā na dutiyaṃ tatiyañca paṭisandhiṃ karonti, na samatthatāvighātattāti	7301	
PA_tika-s01_03t:730_13	natthi tesaṃ niyatānantariyatānivattīti. Na hi samānasabhāvaṃ samānasabhāvassa samatthataṃ	7301	
PA_tika-s01_03t:730_14	vihanatīti. Ekassa pana aññānipi upatthambhakāni hontīti daṭṭhabbānīti. Sammāsabhāveti	7301	
PA_tika-s01_03t:730_15	saccasabhāve. Niyato ekantiko anantarameva phaladānenāti sammattaniyamato. Na niyatoti	7301	
PA_tika-s01_03t:730_16	ubhayathāpi na niyato. Avasesānaṃ dhammānanti kilesānantariyakammaniyyānikadhammehi aññesaṃ dhammānaṃ.	7301	
PA_tika-s01_03t:731_0	Tamandhakāroti tamo andhakāroti padavibhāgo. Avijjā tamo nāma ārammaṇassa chādanaṭṭhena.	731	
PA_tika-s01_03t:731_1	Tenevāha “tamo vihato, āloko uppanno, tamokkhandho padālito”ti ca ādi. Avijjāsīsena	731	
PA_tika-s01_03t:731_2	vicikicchā vuttā mahatā sammohena sabbakālaṃ aviyujjanato. Āgammāti patvā. Kaṅkhatīti	731	
PA_tika-s01_03t:731_3	“ahosiṃ nu kho ahaṃ atītamaddhāna”ntiādinā kaṅkhaṃ uppādeti saṃsayaṃ āpajjati. Adhimuccituṃ	731	
PA_tika-s01_03t:731_4	na sakkotīti pasādādhimokkhavasena adhimuccituṃ na sakkoti. Tenāha “na sampasīdatī”ti.	731	
PA_tika-s01_03t:731_5	Yāvattakañhi yasmiṃ vatthusmiṃ vicikicchā na vigacchati, tāva tattha saddhādhimokkho	731	
PA_tika-s01_03t:731_6	anavasarova. Na kevalaṃ saddhādhimokkho, nicchayādhimokkhopi tattha na patiṭṭhahati eva.	731	
PA_tika-s01_03t:732_0	Na rakkhitabbānīti “imāni mayā rakkhitabbānī”ti evaṃ katthaci rakkhākiccaṃ natthi	732	
PA_tika-s01_03t:732_1	parato rakkhitabbasseva abhāvato. Satiyā eva rakkhitānīti muṭṭhassaccassa bodhimūle	732	
PA_tika-s01_03t:732_2	eva savāsanaṃ samucchinnattā satiyā rakkhitabbāni nāma sabbadāpi rakkhitāni eva.	732	
PA_tika-s01_03t:732_3	Natthi tathāgatassa kāyaduccaritanti tathāgatassa kāyaduccaritaṃ nāma nattheva, yato	732	
PA_tika-s01_03t:732_4	suparisuddho kāyasamācāro bhagavato. No aparisuddhā, parisuddhā eva aparisuddhihetūnaṃ	732	
PA_tika-s01_03t:732_5	kilesānaṃ pahīnattā. Tathāpi vinaye apakataññutāvasena siyā tesaṃ apārisuddhileso,	732	
PA_tika-s01_03t:732_6	na bhagavatoti dassetuṃ “na panā”tiādi vuttaṃ. Tattha vihārakāraṃ āpattinti ekavacanavasena	732	
PA_tika-s01_03t:732_7	“āpattiyo”ti ettha āpatti-saddaṃ ānetvā yojetabbaṃ. Abhidheyyānurūpañhi liṅgavacanāni	732	
PA_tika-s01_03t:732_8	honti. Esa nayo sesesupi. “Manodvāre”ti idaṃ tassā āpattiyā akiriyasamuṭṭhānatāya	732	
PA_tika-s01_03t:732_9	vuttaṃ. Na hi manodvāre paññattā āpatti atthīti. Saupārambhavasenāti savattabbatāvasena,	732	
PA_tika-s01_03t:732_10	na pana duccaritalakkhaṇāpattivasena, yato naṃ bhagavā paṭikkhipati. Yathā āyasmato	7321	
PA_tika-s01_03t:732_11	mahākappinassāpi “gaccheyyaṃ vāhaṃ uposathaṃ, na vā gaccheyyaṃ. Gaccheyyaṃ vāhaṃ	7321	
PA_tika-s01_03t:732_12	saṅghakammaṃ, na vā gaccheyya”nti parivitakkitaṃ. Manoduccaritanti manodvārikaṃ appasatthaṃ	7321	
PA_tika-s01_03t:732_13	caritaṃ. Satthārā appasatthatāya hi taṃ duccaritaṃ nāma jātaṃ, na sabhāvato.	7321	
PA_tika-s01_03t:733_0	Yasmā mahākāruṇiko bhagavā sadevakassa lokassa hitasukhāya eva paṭipajjamāno accantavivekajjhāsayatāya	733	
PA_tika-s01_03t:733_1	tabbidhuraṃ dhammasenāpatino cittuppādaṃ paṭikkhipanto “na kho te…pe… uppādetabba”nti	733	
PA_tika-s01_03t:733_2	avoca, tasmā so therassa cittuppādo bhagavato na pāsaṃsoti katvā manoduccaritaṃ nāma	733	
PA_tika-s01_03t:733_3	jāto, tassa ca paṭikkhepo upārambhoti āha “tasmiṃ manoduccarite upārambhaṃ āropento”ti.	733	
PA_tika-s01_03t:733_4	Bhagavato pana ettakampi natthi, yato pavāraṇāsutte “handa dāni, bhikkhave, pavāremi	733	
PA_tika-s01_03t:733_5	vo, na ca me kiñci garahatha kāyikaṃ vā vācasikaṃ vā”ti vutto bhikkhusaṅgho “na kho	733	
PA_tika-s01_03t:733_6	mayaṃ bhante bhagavato kiñci garahāma kāyikaṃ vā vācasikaṃ vā”ti satthu parisuddhakāyasamācārādikaṃ	733	
PA_tika-s01_03t:733_7	sirasā sampaṭicchi. Ayañhi lokanāthassa duccaritābhāvo bodhisattabhūmiyampi cariyācirānugato	733	
PA_tika-s01_03t:733_8	ahosi, pageva buddhabhūmiyanti dassento “anacchariyañceta”ntiādimāha.	733	
PA_tika-s01_03t:734_0	Buddhānaṃyeva dhammā guṇā, na aññesanti buddhadhammā. Tathā hi te buddhānaṃ āveṇikadhammāti	734	
PA_tika-s01_03t:734_1	vuccanti. Tattha “natthi tathāgatassa kāyaduccarita”ntiādinā kāyavacīmanoduccaritābhāvavacanaṃ	734	
PA_tika-s01_03t:734_2	yathādhikāraṃ kāyakammādīnaṃ ñāṇānuparivattitāya laddhaguṇakittanaṃ, na āveṇikadhammantaradassanaṃ.	734	
PA_tika-s01_03t:734_3	Sabbasmiñhi kāyakammādike ñāṇānuparivattini kuto kāyaduccaritādīnaṃ sambhavo. “Buddhassa	734	
PA_tika-s01_03t:734_4	appaṭihatañāṇa”ntiādinā vuttāni sabbaññutaññāṇato visuṃyeva tīṇi ñāṇāni catuyonipañcagatiparicchedakañāṇāni	734	
PA_tika-s01_03t:734_5	viyā”ti vadanti. Ekaṃyeva hutvā tīsu kālesu appaṭihatañāṇaṃ nāma sabbaññutaññāṇameva.	734	
PA_tika-s01_03t:734_6	Natthi chandassa hānīti sattesu hitachandassa hāni natthi. Natthi vīriyassa hānīti	734	
PA_tika-s01_03t:734_7	khemapavivekavitakkānugatassa vīriyassa hāni natthi. “Natthi davāti khiḍḍādhippāyena	734	
PA_tika-s01_03t:734_8	kiriyā natthi. Natthi ravāti sahasā kiriyā natthī”ti vadanti, sahasā pana kiriyā	734	
PA_tika-s01_03t:734_9	davā “aññaṃ karissāmī”ti aññakaraṇaṃ ravā. Khalitanti virajjhanaṃ ñāṇena apphuṭaṃ.	734	
PA_tika-s01_03t:734_10	Sahasāti vegāyitattaṃ turitakiriyā. Abyāvaṭo manoti niratthako cittasamudācāro. Akusalacittanti	7341	
PA_tika-s01_03t:734_11	aññāṇupekkhamāha, ayañca dīghabhāṇakānaṃ pāṭho ākulo viya. Ayaṃ pana pāṭho anākulo –	7341	
PA_tika-s01_03t:735_0	Atītaṃse buddhassa bhagavato appaṭihatañāṇaṃ, anāgataṃse, paccuppannaṃse. Imehi tīhi	735	
PA_tika-s01_03t:735_1	dhammehi samannāgatassa buddhassa bhagavato sabbaṃ kāyakammaṃ ñāṇapubbaṅgamaṃ ñāṇānuparivatti,	735	
PA_tika-s01_03t:735_2	sabbaṃ vacīkammaṃ, sabbaṃ manokammaṃ. Imehi chahi dhammehi samannāgatassa buddhassa	735	
PA_tika-s01_03t:735_3	bhagavato natthi chandassa hāni, natthi dhammadesanāya, natthi vīriyassa, natthi	735	
PA_tika-s01_03t:735_4	samādhissa, natthi paññāya, natthi vimuttiyā. Imehi dvādasahi dhammehi samannāgatassa	735	
PA_tika-s01_03t:735_5	buddhassa bhagavato natthi davā, natthi ravā, natthi apphuṭaṃ, natthi vegāyitattaṃ,	735	
PA_tika-s01_03t:735_6	natthi abyāvaṭamano, natthi appaṭisaṅkhānupekkhāti.	735	
PA_tika-s01_03t:736_0	Tattha appaṭisaṅkhānupekkhāti aññāṇupekkhā. Sesaṃ vuttanayameva. Ettha ca tathāgatassa	736	
PA_tika-s01_03t:736_1	ājīvapārisuddhiṃ kāyavacīmanosamācārapārisuddhiyāva saṅgahetvā samācārattayavasena	736	
PA_tika-s01_03t:736_2	mahātherena tiko desito.	736	
PA_tika-s01_03t:737	Kiñcanāti kiñcikkhā. Ime pana rāgādayo palibundhanaṭṭhena kiñcanā viyāti kiñcanā. Tenāha “kiñcanāti palibodhā”ti.	73	
PA_tika-s01_03t:738_0	Anudahanaṭṭhenāti anu anu dahanaṭṭhena. Rāgādayo arūpadhammā ittarakkhaṇā kathaṃ	738	
PA_tika-s01_03t:738_1	anudahantīti āsaṅkaṃ nivattetuṃ “tattha vatthūnī”ti vuttaṃ, daṭṭhabbānīti vacanaseso.	738	
PA_tika-s01_03t:738_2	Tatthāti tasmiṃ rāgādīnaṃ anudahanaṭṭhe. Vatthūnīti sāsane, loke ca pākaṭattā paccakkhabhūtāni	738	
PA_tika-s01_03t:738_3	kāraṇāni. Rāgo uppanno tikhiṇakaro hutvā. Tasmā taṃsamuṭṭhānā tejodhātu ativiya tikhiṇabhāvena	738	
PA_tika-s01_03t:738_4	saddhiṃ attanā sahajātadhammehi hadayappadesaṃ jhāpesi yathā taṃ bāhirā tejodhātu	738	
PA_tika-s01_03t:738_5	sanissayaṃ. Tena sā bhikkhunī supato viya byādhi jhāyitvā matā. Tenāha “teneva jhāyitvā	738	
PA_tika-s01_03t:738_6	kālamakāsī”ti. Dosassa nissayānaṃ dahanatā pākaṭā evāti itaraṃ dassetuṃ “mohavasena	738	
PA_tika-s01_03t:738_7	hī”tiādi vuttaṃ. Ativattitvāti atikkamitvā.	738	
PA_tika-s01_03t:739_0	Kāmaṃ āhuneyyaggiādayo tayo aggī brāhmaṇehi icchitā santi, te pana tehi icchitamattā,	739	
PA_tika-s01_03t:739_1	na sattānaṃ tādisā atthasādhakā. Ye pana sattānaṃ atthasādhakā, te dassetuṃ “āhunaṃ	739	
PA_tika-s01_03t:739_2	vuccatī”tiādi vuttaṃ. Tattha ādarena hunanaṃ pūjanaṃ āhunanti sakkāro “āhuna”nti	739	
PA_tika-s01_03t:739_3	vuccati, taṃ āhunaṃ arahanti. Tenāha bhagavā “āhuneyyāti bhikkhave mātāpitūnametaṃ	739	
PA_tika-s01_03t:739_4	adhivacana”nti. Yadaggena ca te puttānaṃ bahukāratāya āhuneyyāti tesu sammāpaṭipatti	739	
PA_tika-s01_03t:739_5	nesaṃ hitasukhāvahā, tadaggena tesu micchāpaṭipatti ahitadukkhāvahāti āha “tesu…pe…	739	
PA_tika-s01_03t:739_6	nibbattantī”ti. Svāyamatthoti yo mātāpitūnaṃ attano upari vippaṭipannānaṃ puttānaṃ	739	
PA_tika-s01_03t:739_7	anudahanassa paccayabhāvena anudahanaṭṭho, so ayamattho. Mittavindakavatthunāti mittavindakassa	739	
PA_tika-s01_03t:739_8	nāma mātari vippaṭipannassa purisassa tāya eva vippaṭipattiyā cirataraṃ kālaṃ āpāyikadukkhānubhavanadīpanena vatthunā veditabbo.	739	
PA_tika-s01_03t:740_0	Idāni tamatthaṃ kassapassa bhagavato kāle pavattaṃ vibhāvetuṃ “mittavindako hī”tiādi	740	
PA_tika-s01_03t:740_1	vuttaṃ. Dhanalobhena, na dhammacchandenāti adhippāyo. Akutobhayaṃ kenaci anuṭṭhāpanīyatāya.	740	
PA_tika-s01_03t:740_2	Nivāresi samuddapayātā nāma bahvantarāyāti adhippāyena. Antaraṃ katvāti atikkamanavasena	740	
PA_tika-s01_03t:740_3	dvinnaṃ pādānaṃ antare katvā.	740	
PA_tika-s01_03t:741_0	Nāvā aṭṭhāsi tassa pāpakammabalena vātassa avāyanato. Ekadivasaṃ rakkhitauposathakammānubhāvena	741	
PA_tika-s01_03t:741_1	sampattiṃ anubhavanto. Yathā purimāhi parato mā agamāsīti vutto, evaṃ aparāparāhipīti	741	
PA_tika-s01_03t:741_2	āha “tāhi ‘parato parato mā agamāsī’ti vuccamāno”ti. Khuracakkadharanti khuradhārūpamacakkadharaṃ	741	
PA_tika-s01_03t:741_3	ekaṃ purisaṃ. Upaṭṭhāsi pāpakammassa balena.	741	
PA_tika-s01_03t:742_0	Catubbhīti catūhi accharāsadisīhi vimānapetīhi, sampattiṃ anubhavitvāti vacanaseso.	742	
PA_tika-s01_03t:742_1	Aṭṭhajjhagamāti rūpādikāmaguṇehi tato visiṭṭhatarā aṭṭha vimānapetiyo adhigacchi.	742	
PA_tika-s01_03t:742_2	Atricchanti atricchāsaṅkhātena atilobhena samannāgatattā atra atra kāmaguṇe icchanto.	742	
PA_tika-s01_03t:742_3	Cakkanti khuracakkaṃ. Āsadoti anatthāvahabhāvena āsādeti.	742	
PA_tika-s01_03t:743	Soti gehasāmiko bhattā. Purimanayenevāti anudahanassa paccayatāya.	74	
PA_tika-s01_03t:744_0	Aticārinīti sāmikaṃ atikkamitvā cārinī micchācārinī. Rattiṃ dukkhanti attano pāpakammānubhāvasamupaṭṭhitena	744	
PA_tika-s01_03t:744_1	sunakhena khāditabbatādukkhaṃ. Vañcetvāti taṃ ajānāpetvāva kāraṇaṭṭhānagamanaṃ sandhāya	744	
PA_tika-s01_03t:744_2	vuttaṃ. Paṭapaṭantīti paṭapaṭā katvā. Anuravadassanañhetaṃ. Muṭṭhiyogo kirāyaṃ tassa	744	
PA_tika-s01_03t:744_3	sunakhantaradhānassa, yadidaṃ kheḷapiṇḍaṃ bhūmiyaṃ niṭṭhubhitvā pādena ghaṃsanaṃ.	744	
PA_tika-s01_03t:744_4	Tena vuttaṃ “so tathā akāsi. Sunakhā antaradhāyiṃsū”ti.	744	
PA_tika-s01_03t:745_0	Dakkhiṇāti cattāro paccayā diyyamānā dakkhanti etehi hitasukhānīti. Taṃ dakkhiṇaṃ	745	
PA_tika-s01_03t:745_1	arahatīti dakkhiṇeyyo, bhikkhusaṅgho. Revatīvatthu vimānavatthupetavatthūsu tesaṃ	745	
PA_tika-s01_03t:745_2	aṭṭhakathāyañca āgatanayena veditabbaṃ.	745	
PA_tika-s01_03t:746_0	“Tividhena rūpasaṅgaho”ti ettha nanu saṅgaho ekavidhova, so kasmā “catubbidho”ti	746	
PA_tika-s01_03t:746_1	vuttoti? “Saṅgaho”ti atthaṃ avatvā aniddhāritatthassa saddasseva vuttattā. “Tividhena	746	
PA_tika-s01_03t:746_2	rūpasaṅgaho”tiādīsu padesu saṅgaha-saddo tāva attano atthavasena catubbidhoti ayañhettha	746	
PA_tika-s01_03t:746_3	attho. Atthopi vā aniddhāritaviseso sāmaññena gahetabbataṃ patto “tividhena rūpasaṅgaho”tiādīsu	746	
PA_tika-s01_03t:746_4	“saṅgaho”ti vuttoti na koci doso. Niddhārite hi visese tassa ekavidhatā siyā, na	746	
PA_tika-s01_03t:746_5	tato pubbeti. “Jātisaṅgaho”ti vuttepi jāti-saddassa sāpekkhasaddattā attano jātiyā	746	
PA_tika-s01_03t:746_6	saṅgahoti ayamattho viññāyateva sambandhārahassa aññassa avuttattā yathā “mātāpitu	746	
PA_tika-s01_03t:746_7	upaṭṭhāna”nti. Aṭṭhakathāyaṃ pana yathādhippetamatthaṃ aparipuṇṇaṃ katvā dassetuṃ	746	
PA_tika-s01_03t:746_8	“jātisaṅgaho” icceva vuttaṃ. Samānajātikānaṃ saṅgaho, samānajātiyā vā saṅgaho sajātisaṅgaho.	746	
PA_tika-s01_03t:746_9	Sañjāyati etthāti sañjāti, sañjātiyā saṅgaho sañjātisaṅgaho, sañjātidesena saṅgahoti	746	
PA_tika-s01_03t:746_10	attho. Kiriyāya evarūpāya saṅgaho kiriyāsaṅgaho. Rūpakkhandhagaṇananti “rūpakkhandho”ti	7461	
PA_tika-s01_03t:746_11	gaṇanaṃ saṅkhyaṃ gacchati ruppanasabhāvattā. Tīhi koṭṭhāsehi rūpagaṇanāti vakkhamānehi	7461	
PA_tika-s01_03t:746_12	tīhi bhāgehi rūpassa saṅgaho, gaṇetabbatāti attho.	7461	
PA_tika-s01_03t:747_0	Rūpāyatanaṃ nipassati paccakkhato vijānātīti nidassanaṃ, cakkhuviññāṇaṃ, nidassatīti	747	
PA_tika-s01_03t:747_1	vā nidassanaṃ, daṭṭhabbabhāvo, cakkhuviññāṇassa gocarabhāvo, tassa ca rūpāyatanato	747	
PA_tika-s01_03t:747_2	anaññattepi aññehi dhammehi rūpāyatanaṃ visesetuṃ aññaṃ viya katvā “saha nidassanenāti	747	
PA_tika-s01_03t:747_3	sanidassana”nti evamettha attho veditabbo. Dhammasabhāvasāmaññena hi ekībhūtesu dhammesu	747	
PA_tika-s01_03t:747_4	yo nānattakaro sabhāvo, so añño viya katvā upacarituṃ yutto. Evañhi atthavisesāvabodho	747	
PA_tika-s01_03t:747_5	hotīti. Cakkhupaṭihananasamatthatoti cakkhuno ghaṭṭanasamatthatāya. Ghaṭṭanaṃ viya	747	
PA_tika-s01_03t:747_6	ca ghaṭṭanaṃ daṭṭhabbaṃ. Dutiyena atthavikappena daṭṭhabbabhāvasaṅkhātaṃ nāssa nidassananti	747	
PA_tika-s01_03t:747_7	anidassananti yojanā. Ettha ca dasannaṃ āyatanānaṃ yathārahaṃ sayaṃ, nissayavasena	747	
PA_tika-s01_03t:747_8	ca sampattānaṃ, asampattānañca paṭimukhabhāvo aññamaññapatanaṃ paṭihananaṃ, yena	747	
PA_tika-s01_03t:747_9	byāpārādivikārapaccayantarasannidhāne cakkhādīnaṃ visayesu vikāruppatti. Tattha byāpāro	747	
PA_tika-s01_03t:747_10	cakkhādīnaṃ savisayesu āvicchannaṃ, rūpādīnaṃ iṭṭhāniṭṭhatā, tattha ca cittassa ābhujananti	7471	
PA_tika-s01_03t:747_11	ime ādisaddasaṅgahitā. Tehi vikārappattiyā paccayantarabyāpārato aññanti katvā anuggahūpaghāto	7471	
PA_tika-s01_03t:747_12	vikāro. Upanissayo pana appadhānassa paccayo idha gahito. Kāraṇakāraṇampi kāraṇamevāti	7471	
PA_tika-s01_03t:747_13	gayhamāne siyā tassāpi saṅgahoti. Vuttappakāranti “cakkhuviññāṇasaṅkhāta”nti vuttappakāraṃ.	7471	
PA_tika-s01_03t:747_14	Nāssa paṭighoti etthāpi “vuttappakāra”nti ānetvā sambandho. Avasesaṃ soḷasavidhaṃ sukhumarūpaṃ.	7471	
PA_tika-s01_03t:748_0	Saṅkharontīti sampiṇḍenti. Cetanā hi āyūhanarasatāya yathā sampayuttadhamme yathāsakaṃ	748	
PA_tika-s01_03t:748_1	kiccesu saṃvidahantī viya abhisandahantī vattamānā teneva kiccavisesena te sampiṇḍentī	748	
PA_tika-s01_03t:748_2	viya hoti, evaṃ attano vipākadhammepi paccayasamavāye saṅkharontī sampiṇḍentī viya	748	
PA_tika-s01_03t:748_3	hoti. Tenāha “sahajāta…pe… rāsī karontī”ti. Abhisaṅkharotīti abhivisiṭṭhaṃ katvā	748	
PA_tika-s01_03t:748_4	saṅkharoti. Puññābhisaṅkhāro hi attano phalaṃ itarassa phalato ativiya visiṭṭhaṃ	748	
PA_tika-s01_03t:748_5	bhinnaṃ katvā saṅkharoti paccayato, sabhāvato, pavattiākārato ca sayaṃ itarehi visiṭṭhasabhāvattā.	748	
PA_tika-s01_03t:748_6	Esa nayo itarehipi. Pujjabhavaphalanibbattanato, attano santānassa punanato ca puñño.	748	
PA_tika-s01_03t:749_0	Mahācittacetanānanti asaṅkhyeyyāyunipphādanādimahānubhāvatāya mahācittesu pavattacetanānaṃ.	749	
PA_tika-s01_03t:749_1	Aṭṭheva cetanā honti, yā kāmāvacarā kusalā. “Terasapī”ti kasmā vuttaṃ, nanu “navā”ti	749	
PA_tika-s01_03t:749_2	vattabbaṃ. Na hi bhāvanā ñāṇarahitā yuttāti anuyogaṃ sandhāyāha “yathā hī”tiādi.	749	
PA_tika-s01_03t:749_3	Kasiṇaparikammaṃ karontassāti kasiṇesu jhānaparikammaṃ karontassa. “Pathavī pathavī”tiādi	749	
PA_tika-s01_03t:749_4	bhāvanā hi kasiṇaparikammaṃ. Tassa hi parikammassa supaguṇabhāvato anuyuttassa tattha	749	
PA_tika-s01_03t:749_5	ādarākaraṇena siyā ñāṇarahitacittaṃ. Jhānapaccavekkhaṇāyapi eseva nayo. Keci maṇḍalakaraṇampi	749	
PA_tika-s01_03t:749_6	bhāvanaṃ bhajāpenti.	749	
PA_tika-s01_03t:750_0	Dānavasena pavattacittacetasikadhammā dānaṃ, tattha byāpārabhūtā āyūhanacetanā dānaṃ	750	
PA_tika-s01_03t:750_1	ārabbha, dānañca adhikicca uppajjatīti vuttā. Evaṃ itaresupi. Ayaṃ saṅkhepadesanāti	750	
PA_tika-s01_03t:750_2	ayaṃ puññābhisaṅkhāre saṅkhepato atthadesanā, atthavaṇṇanāti attho.	750	
PA_tika-s01_03t:751_0	Somanassacittenāti anumodanāpavattidassanamattametaṃ daṭṭhabbaṃ. Upekkhāsahagatenāpi	751	
PA_tika-s01_03t:751_1	hi anussarati evāti. Kāmaṃ niccasīlaṃ, uposathasīlaṃ, niyamasīlampi sīlameva, paripuṇṇaṃ	751	
PA_tika-s01_03t:751_2	pana sabbaṅgasampannaṃ sīlaṃ dassetuṃ “sīlapūraṇatthāyā”tiādi vuttaṃ. Nayadassanaṃ	751	
PA_tika-s01_03t:751_3	vā etaṃ, tasmā “niccasīlaṃ, uposathasīlaṃ, niyamasīlaṃ samādiyissāmī”ti vihāraṃ gacchantassa,	751	
PA_tika-s01_03t:751_4	samādiyitvā samādinnasīle ca tasmiṃ, “sādhu suṭṭhū”ti āvajjantassa, taṃ sīlaṃ sodhentassa	751	
PA_tika-s01_03t:751_5	ca pavattā cetanā sīlamayāti evamettha yojanā veditabbā.	751	
PA_tika-s01_03t:752_0	Pubbe samathavasena bhāvanānayo gahitoti idāni sammasananayena taṃ dassetuṃ “paṭisambhidāyaṃ	752	
PA_tika-s01_03t:752_1	vuttenā”tiādi vuttaṃ. Tattha aniccatoti aniccabhāvato. Dukkhato, anattatoti etthāpi eseva nayo.	752	
PA_tika-s01_03t:753_0	Tattha ye pañcupādānakkhandhā nāmarūpabhāvena pariggahitā, te yasmā dvārārammaṇehi	753	
PA_tika-s01_03t:753_1	saddhiṃ dvārappavattadhammavasena vibhāgaṃ labhanti, tasmā dvārachakkādivasena cha	753	
PA_tika-s01_03t:753_2	chakkā gahitā. Yasmā pana lakkhaṇesu anattalakkhaṇaṃ dubbibhāvaṃ, tasmā tassa vibhāvanāya	753	
PA_tika-s01_03t:753_3	cha dhātuyo gahitā. Tato yesu kasiṇesu ito bāhirakānaṃ attābhiniveso, tāni imesaṃ	753	
PA_tika-s01_03t:753_4	jhānānaṃ ārammaṇabhāvena upaṭṭhānākāramattāni, imāni pana tāni jhānānīti dassanatthaṃ	753	
PA_tika-s01_03t:753_5	dasa kasiṇāni gahitāni. Tato dukkhānupassanāya parivārabhāvena paṭikkūlākāravasena	753	
PA_tika-s01_03t:753_6	dvattiṃsa koṭṭhāsā gahitā. Pubbe khandhavasena saṅkhepato ime dhammā gahitā, idāni	753	
PA_tika-s01_03t:753_7	nātisaṅkhepavitthāranayena ca manasi kātabbāti dassanatthaṃ dvādasāyatanāni, aṭṭhārasa	753	
PA_tika-s01_03t:753_8	dhātuyo ca gahitā. Tesu ime dhammā satipi suññānirīhaabyāpārabhāve dhammasabhāvato	753	
PA_tika-s01_03t:753_9	ādhipaccabhāvena pavattantīti anattabhāvavibhāvanatthaṃ indriyāni gahitāni. Evaṃ	753	
PA_tika-s01_03t:753_10	anekabhedabhinnāpi ime dhammā bhūmittayapariyāpannatāya tividhāva hontīti dassanatthaṃ	7531	
PA_tika-s01_03t:753_11	tisso dhātuyo gahitā. Ettāvatā nimittaṃ dassetvā pavattaṃ dassetuṃ kāmabhavādayo	7531	
PA_tika-s01_03t:753_12	nava bhavā gahitā. Ettake abhiññeyyavisese pavattamanasikārakosallena saṇhasukhumesu	7531	
PA_tika-s01_03t:753_13	nibbattitamahaggatadhammesu manasikāro pavattetabboti dassanatthaṃ jhānaappamaññārūpāni	7531	
PA_tika-s01_03t:753_14	gahitāni. Tattha jhānāni nāma vuttāvasesārammaṇāni rūpāvacarajjhānāni. Puna paccayapaccayuppannavibhāgato	7531	
PA_tika-s01_03t:753_15	ime dhammā vibhajja manasikātabbāti dassanatthaṃ paṭiccasamuppādaṅgāni gahitāni.	7531	
PA_tika-s01_03t:753_16	Paccayākāramanasikāro hi sukhena, suṭṭhutarañca lakkhaṇattayaṃ vibhāveti, tasmā so	7531	
PA_tika-s01_03t:753_17	pacchato gahito. Evaṃ ete sammasanīyabhāvena gahitā khandhādivasena koṭṭhāsato pañcavīsatividhā,	7531	
PA_tika-s01_03t:753_18	pabhedato pana atītādibhedaṃ anāmasitvā gayhamānā dvīhi ūnāni dvesatāni honti. Idaṃ	7531	
PA_tika-s01_03t:753_19	tāvettha pāḷivavatthānaṃ, atthavicāraṃ pana icchantehi paramatthamañjūsāyaṃ visuddhimaggasaṃvaṇṇanāyaṃ	7531	
PA_tika-s01_03t:753_20	vuttanayeneva veditabbaṃ.	7532	
PA_tika-s01_03t:754_0	Na puññoti apuñño. Tassa puñña-sadde vuttavipariyāyena attho veditabbo. Santānassa	754	
PA_tika-s01_03t:754_1	iñjanahetūnaṃ nīvaraṇādīnaṃ suvikkhambhanato rūpataṇhāsaṅkhātassa iñjitassa abhāvato	754	
PA_tika-s01_03t:754_2	aniñjaṃ, aniñjameva “āneñja”nti vuttaṃ. Tathā hi rūpārammaṇaṃ rūpanimittārammaṇaṃ	754	
PA_tika-s01_03t:754_3	sabbampi catutthajjhānaṃ nippariyāyena “āneñja”nti vuccati.	754	
PA_tika-s01_03t:755_0	Cattāro maggaṭṭhā, heṭṭhimā tayo phalaṭṭhāti evaṃ sattavidho. Tisso sikkhāti adhisīlādikā	755	
PA_tika-s01_03t:755_1	tisso sikkhā. Tāsu jātoti vā sekkho, ariyapuggalo hi ariyāya jātiyā jāyamāno sikkhāsu	755	
PA_tika-s01_03t:755_2	jāyati, na yoniyaṃ. Sikkhanasīloti vā sekkho. Puggalādhiṭṭhānāya vā kathāya sekkhassa	755	
PA_tika-s01_03t:755_3	ayanti aññāsādhāraṇamaggaphalattayadhammā sekkhapariyāyena vuttā. Asekkhoti ca yattha	755	
PA_tika-s01_03t:755_4	sekkhabhāvāsaṅkā atthi, tatthāyaṃ paṭisedhoti lokiyanibbānesu asekkhabhāvanāpatti	755	
PA_tika-s01_03t:755_5	daṭṭhabbā. Sīlasamādhipaññāsaṅkhātā hi sikkhā attano paṭipakkhakilesehivippamuttā	755	
PA_tika-s01_03t:755_6	parisuddhā upakkilesānaṃ ārammaṇabhāvampi anupagamanato etā “sikkhā”ti vattuṃ yuttā	755	
PA_tika-s01_03t:755_7	aṭṭhasupi maggaphalesu vijjanti, tasmā catumaggaheṭṭhimaphalattayasamaṅgino viya	755	
PA_tika-s01_03t:755_8	arahattaphalasamaṅgīpi tāsu sikkhāsu jātoti ca taṃsamaṅgino arahato itaresaṃ viya	755	
PA_tika-s01_03t:755_9	sekkhatte sati sekkhassa ayanti ca sikkhā sīlaṃ etassāti ca “sekkho”ti vattabbo siyāti	755	
PA_tika-s01_03t:755_10	tannivattanatthaṃ asekkhoti yathāvuttasekkhabhāvapaṭisedho kato. Arahattaphale hi	7551	
PA_tika-s01_03t:755_11	pavattamānā sikkhā pariniṭṭhitasikkhākiccattā na sikkhākiccaṃ karonti, kevalaṃ sikkhāphalabhāveneva	7551	
PA_tika-s01_03t:755_12	pavattanti, tasmā na tā sikkhāvacanaṃ arahanti, nāpi taṃsamaṅgī sekkhavacanaṃ, na	7551	
PA_tika-s01_03t:755_13	ca “sikkhanasīlo, sikkhāsu jāto”ti ca vattabbataṃ arahati. Heṭṭhimaphalesu pana sikkhā	7551	
PA_tika-s01_03t:755_14	sakadāgāmimaggavipassanādīnaṃ upanissayabhāvato sikkhākiccaṃ karontīti sikkhāvacanaṃ	7551	
PA_tika-s01_03t:755_15	arahanti, taṃsamaṅgino ca sekkhavacanaṃ, “sikkhanasīlā, sikkhāsu jātā”ti ca vattabbataṃ arahanti.	7551	
PA_tika-s01_03t:756_0	“Sikkhatīti sekkho”ti ca apariyositasikkho dassitoti. Anantarameva “khīṇāsavo”ti	756	
PA_tika-s01_03t:756_1	ādiṃ vatvā “na sikkhatīti asekkho”ti vuttattā pariyositasikkho dassito, na sikkhārahito	756	
PA_tika-s01_03t:756_2	tassa tatiyapuggalabhāvena gahitattā. Vuddhippattasikkho vā asekkhoti etasmiṃ atthe	756	
PA_tika-s01_03t:756_3	sekkhadhammesu eva ṭhitassa kassaci ariyassa asekkhabhāvāpattīti arahattamaggadhammā	756	
PA_tika-s01_03t:756_4	vuddhippattā, yathāvuttehi ca atthehi sekkhoti katvā taṃsamaṅgino aggamaggaṭṭhassa	756	
PA_tika-s01_03t:756_5	asekkhabhāvo āpannoti? Na taṃsadisesu tabbohārato. Arahattamaggato hi ninnānākaraṇaṃ	756	
PA_tika-s01_03t:756_6	arahattaphalaṃ ṭhapetvā pariññādikiccakaraṇaṃ, vipākabhāvañca, tasmā te eva sekkhadhammā	756	
PA_tika-s01_03t:756_7	“aggaphaladhammabhāvaṃ āpannā”ti sakkā vattuṃ, kusalasukhato ca vipākasukhaṃ santataratāya	756	
PA_tika-s01_03t:756_8	paṇītataranti, vuddhippattā ca te dhammā hontīti taṃsamaṅgī “asekkho”ti vuccatīti.	756	
PA_tika-s01_03t:757_0	Jātimahallakoti jātiyā vuḍḍhataro addhagato vayoanuppatto. So hi rattaññutāya yebhuyyena	757	
PA_tika-s01_03t:757_1	jātidhammakuladhammapadesu thāvariyappattiyā jātithero nāma. Therakaraṇā dhammāti	757	
PA_tika-s01_03t:757_2	sāsane thirabhāvakarā guṇā paṭipakkhanimmadanakā. Theroti vakkhamānesu dhammesu thirabhāvappatto.	757	
PA_tika-s01_03t:757_3	Sīlavāti pāsaṃsena sātisayena sīlena samannāgato, sīlasampannoti attho, etena dussīlyasaṅkhātassa	757	
PA_tika-s01_03t:757_4	bālyassa abhāvamāha. Suttageyyādi bahu sutaṃ etenāti bahussuto, etenāssa sutavirahasaṅkhātassa	757	
PA_tika-s01_03t:757_5	bālyassa abhāvaṃ, paṭisaṅkhānabalena ca patiṭṭhitabhāvaṃ vadati. “Catunnaṃ jhānānaṃ	757	
PA_tika-s01_03t:757_6	lābhī”ti iminā nīvaraṇādisaṅkhātassa bālyassa abhāvaṃ, bhāvanābalena ca patiṭṭhitabhāvaṃ	757	
PA_tika-s01_03t:757_7	katheti. “Āsavānaṃ khayā”tiādinā avijjāsaṅkhātassa bālyassa sabbaso abhāvaṃ, khīṇāsavattherabhāvena	757	
PA_tika-s01_03t:757_8	patiṭṭhitabhāvañcassa dasseti. Na cettha samudāye vākyaparisamāpanaṃ, atha kho paccekaṃ	757	
PA_tika-s01_03t:757_9	vākyaparisamāpananti dassento “evaṃ vuttesu dhammesū”tiādimāha. Theranāmako vā “thero”ti evaṃ nāmako vā.	757	
PA_tika-s01_03t:758_0	Anuggahavasena, pūjāvasena vā attano santakaṃ parassa dīyati etenāti dānaṃ, pariccāgacetanā.	758	
PA_tika-s01_03t:758_1	Dānameva dānamayaṃ. Padapūraṇamattaṃ maya-saddo. Puññañca taṃ yathāvuttenatthena	758	
PA_tika-s01_03t:758_2	kiriyā ca kammabhāvatoti puññakiriyā. Paresaṃ piyamanāpatāsevanīyatādīnaṃ ānisaṃsānaṃ.	758	
PA_tika-s01_03t:758_3	Pubbe…pe… vasenevāti saṅkhārattike vuttadānamayasīlamayabhāvanāmayacetanāvaseneva.	758	
PA_tika-s01_03t:758_4	Imāni veditabbānīti sambandho. Etthāti etesu puññakiriyavatthūsu. Kāyena karontassāti	758	
PA_tika-s01_03t:758_5	attano kāyena pariccāgapayogaṃ pavattentassa. Tadatthanti dānatthaṃ. “Imaṃ deyyadhammaṃ	758	
PA_tika-s01_03t:758_6	dehī”ti vācaṃ nicchārentassa. Dānapāramiṃ āvajjetvā vāti yathā kevalaṃ “annadānādīni	758	
PA_tika-s01_03t:758_7	demī”ti dānakāle taṃ dānamayaṃ puññakiriyavatthu hoti, evaṃ “imaṃ dānamayaṃ sammāsambodhiyā	758	
PA_tika-s01_03t:758_8	paccayo hotū”ti dānapāramiṃ āvajjetvā dānakālepi dānasīseneva pavattitattā. Vattasīse	758	
PA_tika-s01_03t:758_9	ṭhatvāti “etaṃ dānaṃ nāma mayhaṃ kulavaṃso kulatanti kulapaveṇī kulacāritta”nti cārittasīle	758	
PA_tika-s01_03t:758_10	ṭhatvā dadato cārittasīlamayaṃ. Yathā deyyadhammapariccāgavasena pavattamānāpi dānacetanā	7581	
PA_tika-s01_03t:758_11	vattasīse ṭhatvā dadato sīlamayaṃ puññakiriyavatthu hoti pubbābhisaṅkhārassa, aparabhāgacetanāya	7581	
PA_tika-s01_03t:758_12	ca tathā pavattattā, evaṃ deyyadhamme khayato, vayato sammasanaṃ paṭṭhapetvā dadato	7581	
PA_tika-s01_03t:758_13	bhāvanāmayaṃ puññakiriyavatthu hoti pubbabhāgacetanāya, deyyadhamme aparabhāgacetanāya	7581	
PA_tika-s01_03t:758_14	ca tathā pavattattā.	7581	
PA_tika-s01_03t:759_0	Apacīticetanā apacitisahagataṃ apacīyati etāyāti yathā nandīrāgo eva nandīrāgasahagatā,	759	
PA_tika-s01_03t:759_1	yathāvuttāya vā apacitiyā sahagataṃ sahapavattanti apacitisahagataṃ. Apacāyanavasena	759	
PA_tika-s01_03t:759_2	pavattaṃ puññakiriyavatthu. Vayasā guṇehi ca vuḍḍhatarānaṃ vattapaṭipattīsu byāvaṭo	759	
PA_tika-s01_03t:759_3	hoti yāya cetanāya, sā veyyāvaccaṃ, veyyāvaccameva veyyāvaccasahagataṃ. Veyyāvaccasaṅkhātāya	759	
PA_tika-s01_03t:759_4	vā vattapaṭipattiyā samuṭṭhāpanavaseneva sahagataṃ pavattanti veyyāvaccasahagataṃ,	759	
PA_tika-s01_03t:759_5	tathāpavattaṃ puññakiriyavatthu. Attano santāne pattaṃ puññaṃ anuppadīyati etenāti	759	
PA_tika-s01_03t:759_6	pattānuppadānaṃ. Tathā parena anuppadinnatāya pattaṃ abbhanumodati etenāti pattabbhanumodanaṃ.	759	
PA_tika-s01_03t:759_7	Ananuppadinnaṃ pana kevalaṃ abbhanumodīyati etenāti abbhanumodanaṃ. Dhammaṃ deseti	759	
PA_tika-s01_03t:759_8	etāyāti desanā, desanāva desanāmayaṃ. Suṇāti etenāti savanaṃ, savanameva savanamayaṃ.	759	
PA_tika-s01_03t:759_9	Diṭṭhiyā ñāṇassa ujugamanaṃ diṭṭhijugataṃ. Sabbattha “puññakiriyavatthū”ti padaṃ	759	
PA_tika-s01_03t:759_10	apekkhitvā napuṃsakaliṅgatā.	7591	
PA_tika-s01_03t:760_0	Pūjāvasena sāmīcikiriyā apacāyanaṃ apaciti. Vayasā guṇehi ca jeṭṭhānaṃ gilānānañca	760	
PA_tika-s01_03t:760_1	taṃtaṃkiccakaraṇaṃ veyyāvaccaṃ. Ayametesaṃ visesoti āha “tatthā”tiādi. Cattāro paccaye	760	
PA_tika-s01_03t:760_2	datvā sabbasattānanti ca ekadesato ukkaṭṭhaniddeso, yaṃ kiñci deyyadhammaṃ datvā,	760	
PA_tika-s01_03t:760_3	puññaṃ vā katvā “katipayānaṃ, ekasseva vā patti hotū”ti pariṇāmanampi pattānuppadānameva.	760	
PA_tika-s01_03t:760_4	Taṃ na mahapphalaṃ taṇhāya parāmaṭṭhattā. Paresaṃ deseti hitapharaṇena muducittenāti	760	
PA_tika-s01_03t:760_5	ānetvā sambandhitabbaṃ. Evanti evaṃ imaṃ dhammaṃ sutvā bahussuto hutvā pare dhammadesanāya	760	
PA_tika-s01_03t:760_6	anuggaṇhissāmīti hitapharaṇena muducittena dhammaṃ suṇāti. Evañhissa savanaṃ attano,	760	
PA_tika-s01_03t:760_7	paresañca sammāpaṭipattiyā paccayabhāvato mahapphalaṃ bhavissatīti. Sabbesanti sabbesampi	760	
PA_tika-s01_03t:760_8	dasannaṃ puññakiriyavatthūnaṃ. Niyamalakkhaṇanti mahapphalabhāvassa niyāmakasabhāvaṃ.	760	
PA_tika-s01_03t:760_9	Diṭṭhiyā ujubhāvenevāti “atthi, natthī”ti antadvayassa durasamussāritatāya “atthi	760	
PA_tika-s01_03t:760_10	dinna”ntiādi nayappavattāya sammādiṭṭhiyā ujukameva pavattiyā. Dānādīsu hi yaṃ kiñci	7601	
PA_tika-s01_03t:760_11	imāya eva sammādiṭṭhiyā parisodhitaṃ mahājutikaṃ mahāvipphāraṃ bhavati.	7601	
PA_tika-s01_03t:761_0	Purimeheva tīhīti pāḷiyaṃ āgateheva tīhi. Sīlamaye puññakiriyavatthumhi saṅgahaṃ	761	
PA_tika-s01_03t:761_1	gacchanti cārittasīlabhāvato. Dānamaye saṅgahaṃ gacchanti dānasabhāvattā, dānavisayattā	761	
PA_tika-s01_03t:761_2	ca. Kāmaṃ desanā dhammadānasabhāvato dānamaye saṅgahaṃ gacchatīti vattuṃ yuttā, kusaladhammāsevanabhāvato	761	
PA_tika-s01_03t:761_3	pana vimuttāyatanasīse ṭhatvā pavattitā viya savanena saddhiṃ bhāvanāmaye saṅgahaṃ	761	
PA_tika-s01_03t:761_4	gacchantīti vuttaṃ. “Diṭṭhijugataṃ bhāvanāmaye”ti keci. Diṭṭhijugate eva ca attanā	761	
PA_tika-s01_03t:761_5	katassa puññassa anussaraṇaṃ, tassa ca paresaṃ atthāya pariṇāmanaṃ, guṇapasaṃsā,	761	
PA_tika-s01_03t:761_6	aññehi kariyamānāya puññakiriyāya, sammāpaṭipattiyā ca anumodanaṃ saraṇagamananti	761	
PA_tika-s01_03t:761_7	evaṃ ādayo puññavisesā saṅgahaṃ gacchanti diṭṭhijukammavaseneva tesaṃ ijjhanato.	761	
PA_tika-s01_03t:762_0	Parassa paṭipattiyā sodhanattho anuyogo codanā, sā yāni nissāya pavattati, tāni codanāvatthūni	762	
PA_tika-s01_03t:762_1	diṭṭhasutaparisaṅkitāni. Tenāha “codanākāraṇānī”ti. Diṭṭhenāti ca hetumhi karaṇavacanaṃ,	762	
PA_tika-s01_03t:762_2	diṭṭhena hetunāti attho. Kiṃ pana taṃ diṭṭhanti āha “vītikkama”nti. Disvāti ca dassanahetūti	762	
PA_tika-s01_03t:762_3	ayamettha attho yathā “paññāya cassa disvā”ti. “Sutenā”tiādīsupi iminā nayena attho	762	
PA_tika-s01_03t:762_4	veditabbo. Parassāti parato, parassa vā vacanaṃ sutvā. Diṭṭhaparisaṅkitenāti diṭṭhānugatena	762	
PA_tika-s01_03t:762_5	parisaṅkitena, tathā parisaṅkitena vā vītikkamena. Sesapadadvayepi eseva nayo. Codeti	762	
PA_tika-s01_03t:762_6	vatthusandassanena vā saṃvāsappaṭikkhepena vā sāmīcippaṭikkhepena vā. Imasmiṃ pana	762	
PA_tika-s01_03t:762_7	atthe vitthāriyamāne atippapañco hotīti āha “ayamettha saṅkhepo”ti. Vitthāraṃ pana	762	
PA_tika-s01_03t:762_8	icchantānaṃ tassa adhigamupāyaṃ dassento “vitthāro pana…pe… veditabbo”ti āha.	762	
PA_tika-s01_03t:763_0	Kāmūpapattiyoti kāmehi upapannatā, samannāgatatāti attho. Samannāgamo ca tesaṃ paṭisevanaṃ,	763	
PA_tika-s01_03t:763_1	samadhigamo cāti āha “kāmūpasevanā kāmapaṭilābhā vā”ti. Paccupaṭṭhitakāmāti dutiyatatiyarāsīnaṃ	763	
PA_tika-s01_03t:763_2	viya sayaṃ, parehi ca animmitā. Uṭṭhānakammaphalūpajīvibhāvato pana tadubhayavasena	763	
PA_tika-s01_03t:763_3	paccupaṭṭhitā kāmā etesanti paccupaṭṭhitakāmā. Te pana tesaṃ yebhuyyena nibaddhāni	763	
PA_tika-s01_03t:763_4	hontīti “nibaddhakāmā”ti vuttaṃ. Catudevalokavāsinoti cātumahārājikato paṭṭhāya yāva	763	
PA_tika-s01_03t:763_5	tusitā devā. Vinipātikāti āpāyikā. Paranimmitā kāmā etesanti paranimmitakāmā.	763	
PA_tika-s01_03t:764_0	Pakatisevanavasenāti anumānato jānanaṃ vadati, na paccakkhato. Vasaṃ vattentīti yathāruci	764	
PA_tika-s01_03t:764_1	pātabyataṃ āpajjanti. “Methunaṃ paṭisevantī”ti idaṃ pana kecivādapaṭisedhanatthaṃ	764	
PA_tika-s01_03t:764_2	vuttaṃ. Tenāha “keci panā”tiādi. Te “yāmānaṃ aññamaññaṃ āliṅgitamattena, tusitānaṃ	764	
PA_tika-s01_03t:764_3	hatthāmasanamattena, nimmānaratīnaṃ hasitamattena, paranimmitavasavattīnaṃ olokitamattena	764	
PA_tika-s01_03t:764_4	kāmakiccaṃ ijjhatī”ti vadanti. “Itaresaṃ dvinnaṃ dvayaṃdvayasamāpattiyā vā”ti vadanti	764	
PA_tika-s01_03t:764_5	tādisassa kāmesu virajjanassa tesu abhāvato, kāmānañca uttaruttari paṇītapaṇītatarapaṇītatamabhāvato.	764	
PA_tika-s01_03t:764_6	Kevalaṃ pana nissandābhāvo tesaṃ vattabbo. Kāmakiccanti taṅkhaṇikapariḷāhūpasamāvahaṃ	764	
PA_tika-s01_03t:764_7	phassasukhaṃ. Kāmāti kāmūpabhogā. Pākatikā evāti heṭṭhimehi ekasadisā eva. Ekasaṅkhātanti	764	
PA_tika-s01_03t:764_8	ekarūpaṃ samānarūpanti, samaññātaṃ samānabhāvanti vā attho.	764	
PA_tika-s01_03t:765_0	Sukhapaṭilābhāti sukhasamadhigamā. Heṭṭhāti paṭhamajjhānabhūmito heṭṭhā manussesu,	765	
PA_tika-s01_03t:765_1	devesu vā. Paṭhamajjhānasukhanti kusalapaṭhamajjhānaṃ. Bhūmivasenapi heṭṭhuparibhāvo	765	
PA_tika-s01_03t:765_2	labbhateva brahmakāyikesu, brahmapurohitesu vā kusalajjhānaṃ nibbattetvā brahmapurohitesu,	765	
PA_tika-s01_03t:765_3	mahābrahmesu vā vipākasukhānubhavanassa labbhanato. Ettha ca dutiyatatiyajjhānabhūmivasena	765	
PA_tika-s01_03t:765_4	dutiyatatiyasukhūpapattīnaṃ vuccamānattā paṭhamajjhānabhūmivaseneva paṭhamajjhānasukhūpapatti	765	
PA_tika-s01_03t:765_5	vuttā. Tintāti temitā, jhānasukhena ceva jhānasamuṭṭhānapaṇītarūpaphuṭṭhakāyena ca	765	
PA_tika-s01_03t:765_6	paṇītā vittāti attho. Tenevāha “samantato tintā”tiādi. Yasmā kusalasukhato vipākasukhaṃ	765	
PA_tika-s01_03t:765_7	santataratāya paṇītataraṃ bahulañca pavattati, tasmā vuttaṃ “idampi vipākajjhānasukhaṃ	765	
PA_tika-s01_03t:765_8	eva sandhāya vutta”nti. Tesanti ābhassarānaṃ. Sappītikassa sukhassa ativiya uḷārabhāvato	765	
PA_tika-s01_03t:765_9	tena ajjhotthatacittānaṃ bhavalobho mahā uppajjati. Santamevāti vitakkavicārasaṅkhobhapītiubbilāvivigamena	765	
PA_tika-s01_03t:765_10	ativiya upasantaṃyeva. Tathā santabhāveneva hi taṃ attano paccayehi padhānabhāvaṃ	7651	
PA_tika-s01_03t:765_11	nītatāya “paṇīta”nti vuccati. Tenāha “paṇītamevā”ti. Atappakena sukhapāramippattena	7651	
PA_tika-s01_03t:765_12	sukhena saṃyuttāya tusāya pītiyā itā pavattāti tusitā. Yasmā te tato uttari sukhassa	7651	
PA_tika-s01_03t:765_13	abhāvato eva na patthenti, tasmā vuttaṃ “tato…pe… santuṭṭhā hutvā”ti. Tatiyajjhānasukhanti	7651	
PA_tika-s01_03t:765_14	tatiyajjhānavipākasukhaṃ.	7651	
PA_tika-s01_03t:766_0	Satta ariyapaññāti aṭṭhamakato paṭṭhāya sattannaṃ ariyānaṃ tesaṃ tesaṃ āveṇikapaññā.	766	
PA_tika-s01_03t:766_1	Ṭhapetvā lokuttaraṃ paññaṃ avasesā paññā nāma. Sabbāpi tebhūmikā paññā “sekkhā”tipi	766	
PA_tika-s01_03t:766_2	na vattabbā, “asekkhā”tipi na vattabbāti nevasekkhānāsekkhā, puthujjanapaññā.	766	
PA_tika-s01_03t:767_0	Yogavihitesūti paññāvihitesu paññāpariṇāmitesu upāyapaññāya sampāditesu. Kammāyatanesūti	767	
PA_tika-s01_03t:767_1	ettha kammameva kammāyatanaṃ, kammañca taṃ āyatanañca ājīvādīnanti vā kammāyatanaṃ.	767	
PA_tika-s01_03t:767_2	Esa nayo sippāyatanesupi. Tattha ca duvidhaṃ kammaṃ hīnañca vaḍḍhakikammādi, ukkaṭṭhañca	767	
PA_tika-s01_03t:767_3	kasivāṇijjādi. Sippampi duvidhaṃ hīnañca naḷakārasippādi, ukkaṭṭhañca muddagaṇanādi.	767	
PA_tika-s01_03t:767_4	Vijjāva vijjāṭṭhānaṃ, taṃ dhammikameva nāgamaṇḍalaparittaphudhamanakamantasadisaṃ	767	
PA_tika-s01_03t:767_5	veditabbaṃ. Tāni panetāni ekacce paṇḍitā bodhisattasadisā manussānaṃ phāsuvihāraṃ	767	
PA_tika-s01_03t:767_6	ākaṅkhantā neva aññehi kariyamānāni passanti, na vā katāni uggaṇhanti. Na karontānaṃ	767	
PA_tika-s01_03t:767_7	suṇanti, atha kho attano dhammatāya cintāya karonti. Paññavantehi attano dhammatāya	767	
PA_tika-s01_03t:767_8	cintāya katānipi aññehi uggaṇhitvā karontehi katasadisāneva honti. Kammassakatanti	767	
PA_tika-s01_03t:767_9	“idaṃ kammaṃ sattānaṃ sakaṃ, idaṃ no saka”nti evaṃ jānanañāṇaṃ. Saccānulomikanti	767	
PA_tika-s01_03t:767_10	vipassanāñāṇaṃ. Tañhi saccapaṭivedhassa anulomanato “saccānulomika”nti vuccati. Idānissa	7671	
PA_tika-s01_03t:767_11	pavattanākāraṃ dassetuṃ “rūpaṃ aniccanti vā”tiādi vuttaṃ. Tattha vā-saddena aniyamatthena	7671	
PA_tika-s01_03t:767_12	dukkhānattalakkhaṇānipi gahitānevāti daṭṭhabbaṃ nānantariyakabhāvato. Yañhi aniccaṃ,	7671	
PA_tika-s01_03t:767_13	taṃ dukkhaṃ. Yaṃ dukkhaṃ, tadanattāti [(sijjhanato) adhikapāṭho viya dissati]. Yaṃ	7671	
PA_tika-s01_03t:767_14	evarūpanti yaṃ evaṃ heṭṭhā niddiṭṭhasabhāvaṃ. “Anulomikaṃ khanti”ntiādīni paññāvevacanāni.	7671	
PA_tika-s01_03t:767_15	Sā hi heṭṭhā vuttānaṃ kammāyatanādīnaṃ pañcannaṃ kāraṇānaṃ apaccanīkadassanena anulomanato,	7671	
PA_tika-s01_03t:767_16	tathā sattānaṃ hitacariyāya maggasaccassa, paramatthasaccassa ca nibbānassa avilomanato	7671	
PA_tika-s01_03t:767_17	anulometīti ca anulomikā. Sabbānipi etāni kāraṇāni khamati sahati daṭṭhuṃ sakkotīti	7671	
PA_tika-s01_03t:767_18	khanti. Passatīti diṭṭhi. Rocetīti ruci. Munātīti muti. Pekkhatīti pekkhā. Te ca	7671	
PA_tika-s01_03t:767_19	kammāyatanādayo dhammā nijjhāyamānā etāya nijjhānaṃ khamantīti dhammanijjhānakkhanti.	7671	
PA_tika-s01_03t:767_20	Parato asutvā paṭilabhatīti aññassa upadesavacanaṃ asutvā sayameva cintento paṭilabhati.	7672	
PA_tika-s01_03t:767_21	Ayaṃ vuccatīti ayaṃ cintāmayā paññā nāma vuccati. Sā panesā abhiññātānaṃ bodhisattānameva	7672	
PA_tika-s01_03t:767_22	uppajjati. Tatthāpi saccānulomikañāṇaṃ dvinnameva bodhisattānaṃ antimabhavikānaṃ,	7672	
PA_tika-s01_03t:767_23	sesapaññā sabbesampi pūritapāramīnaṃ mahāpaññānaṃ uppajjati.	7672	
PA_tika-s01_03t:768_0	Parato sutvā paṭilabhatīti kammāyatanādīni parena kariyamānāni, parena katāni vā	768	
PA_tika-s01_03t:768_1	disvāpi parassa kathayamānassa vacanaṃ sutvāpi ācariyasantike uggahetvāpi paṭiladdhā	768	
PA_tika-s01_03t:768_2	sabbā parato sutvā paṭiladdhanāmāti veditabbā. Samāpannassāti samāpattisamaṅgissa,	768	
PA_tika-s01_03t:768_3	nidassanamattametaṃ. Vipassanāmaggapaññā hi idha “bhāvanāpaññā”ti visesato icchitāti.	768	
PA_tika-s01_03t:769_0	Āvudhaṃ nāma paṭipakkhavimathanatthaṃ icchitabbaṃ, rāgādisadiso ca paṭipakkho natthi,	769	
PA_tika-s01_03t:769_1	tassa ca vimathanaṃ buddhavacanamevāti “sutameva āvudha”nti vatvā “taṃ atthato tepiṭakaṃ	769	
PA_tika-s01_03t:769_2	buddhavacana”nti āha. Idāni tamatthaṃ vivaranto “taṃ hī”ti ādiṃ vatvā “sutāvudho”tiādinā	769	
PA_tika-s01_03t:769_3	suttapadena samattheti. Tattha akusalaṃ pajahatīti tadaṅgādivasena akusalaṃ pariccajati.	769	
PA_tika-s01_03t:769_4	Kusalaṃ bhāvetīti samathavipassanādikusalaṃ dhammaṃ uppādeti vaḍḍheti ca. Suddhaṃ	769	
PA_tika-s01_03t:769_5	attānaṃ pariharatīti tena akusalappahānena, tāya ca kusalabhāvanāya rāgādisaṃkilesato	769	
PA_tika-s01_03t:769_6	visuddhaṃ attabhāvaṃ pavatteti.	769	
PA_tika-s01_03t:770_0	Vivekaṭṭhakāyānanti gaṇasaṅgaṇikaṃ vajjetvā tato apakaḍḍhitakāyānaṃ. Svāyaṃ kāyaviveko	770	
PA_tika-s01_03t:770_1	na kevalaṃ ekākībhāvo, atha kho paṭhamajjhānādi nekkhammayogatoti āha “nekkhammābhiratāna”nti.	770	
PA_tika-s01_03t:770_2	Cittavivekoti kilesasaṅgaṇikaṃ pahāya tato cittassa vivittatā. Sā pana jhānavimokkhādīnaṃ	770	
PA_tika-s01_03t:770_3	vasena hotīti āha “parisuddhacittānaṃ paramavodānappattāna”nti. Upadhivivekoti nibbānaṃ.	770	
PA_tika-s01_03t:770_4	Tadadhigamena hi puggalassa nirupadhitā. Tenāha “nirupadhīnaṃ puggalāna”nti, visaṅkhāragatānaṃ	770	
PA_tika-s01_03t:770_5	adhigatanibbānānaṃ, phalasamāpattisamaṅgīnañcāti attho. Sutampi avassayaṭṭheneva	770	
PA_tika-s01_03t:770_6	āvudhaṃ vuttanti āha “ayampī”ti. Tathā hi vuttaṃ “tañhi nissāyā”ti. Kāmañcettha sutapavivekāpi	770	
PA_tika-s01_03t:770_7	paññāvaseneva yathādhippetaāvudhattasādhakā, paññā pana sutena, ekaccapavivekena	770	
PA_tika-s01_03t:770_8	vā vināpi idhādhippetaāvudhattasādhanīti tato paññā sāmatthiyadassanatthaṃ visuṃ	770	
PA_tika-s01_03t:770_9	āvudhabhāvena vuttā. Tenāha “yassa sā atthi, so na kutocī”tiādi.	770	
PA_tika-s01_03t:771_0	Nāññātaṃ aviditaṃ dhammanti anamatagge saṃsāravaṭṭe na aññātaṃ aviditaṃ amatadhammaṃ,	771	
PA_tika-s01_03t:771_1	catusaccadhammameva vā jānissāmīti paṭipannassa iminā pubbābhogena uppannaṃ indriyaṃ.	771	
PA_tika-s01_03t:771_2	Yaṃ pāḷiyaṃ saṅgahavāre “nava indriyāni hontī”ti vuttaṃ, taṃ pubbābhogasiddhaṃ pavattiākāravisesaṃ	771	
PA_tika-s01_03t:771_3	dīpetuṃ vuttaṃ, atthato pana maggasammādiṭṭhi eva sāti āha “sotāpattimaggañāṇassetaṃ	771	
PA_tika-s01_03t:771_4	adhivacana”nti. Aññindriyanti ājānanakaindriyaṃ, paṭhamamaggena ñātamariyādaṃ anatikkamitvā	771	
PA_tika-s01_03t:771_5	tesaṃyeva tena maggena ñātānaṃ catusaccadhammānaṃ jānanakaindriyanti vuttaṃ hoti.	771	
PA_tika-s01_03t:771_6	Tenāha “aññābhūtaṃ ājānanabhūtaṃ indriya”nti. Ājānātīti añño, aññassa bhūtaṃ, ājānanavasena	771	
PA_tika-s01_03t:771_7	vā bhūtanti aññabhūtaṃ. Aññātāvīsūti jānitabbaṃ catuariyasaccaṃ ājānitvā ṭhitesu.	771	
PA_tika-s01_03t:771_8	Tenāha “jānanakiccapariyosānappattesū”ti, pariññādibhedassa jānanakiccassa pariniṭṭhānappattesu.	771	
PA_tika-s01_03t:772_0	Maṃsacakkhu cakkhupasādoti maṃsacakkhu nāma catasso dhātuyo, vaṇṇo, gandho, raso,	772	
PA_tika-s01_03t:772_1	ojā, sambhavo, saṇṭhānaṃ, jīvitaṃ, bhāvo, kāyappasādo, cakkhupasādoti evaṃ cuddasasambhāro maṃsapiṇḍo.	772	
PA_tika-s01_03t:773_0	Kasiṇālokaṃ vaḍḍhetvā tattha rūpadassanato “dibbacakkhu ālokanissitaṃ ñāṇa”nti vuttaṃ.	773	
PA_tika-s01_03t:773_1	Dibbacakkhupaññāvinimuttā eva lokiyapaññā paññācakkhūti ayamattho avuttasiddho dibbacakkhussa	773	
PA_tika-s01_03t:773_2	visuṃ gahitattāti vuttaṃ “paññācakkhu lokiyalokuttarapaññā”ti.	773	
PA_tika-s01_03t:774_0	Adhikaṃ visiṭṭhaṃ sīlanti adhisīlaṃ. Sikkhitabbatoti āsevitabbato. Adhisīlaṃ nāma	774	
PA_tika-s01_03t:774_1	anavasesakāyikavācasikasaṃvarabhāvato, maggasīlassa padaṭṭhānabhāvato ca. Adhicittaṃ	774	
PA_tika-s01_03t:774_2	maggasamādhissa adhiṭṭhānabhāvato. Adhipaññā maggapaññāya adhiṭṭhānabhāvato. Idāni	774	
PA_tika-s01_03t:774_3	nesaṃ adhisīlādibhāvaṃ kāraṇena paṭipādetuṃ “anuppannepi hī”tiādi vuttaṃ. Tattha	774	
PA_tika-s01_03t:774_4	anuppanneti appavatte. Adhisīlameva nibbānādhigamassa paccayabhāvato. Samāpannāti	774	
PA_tika-s01_03t:774_5	ettha “nibbānaṃ patthayantenā”ti padaṃ ānetvā sambandhitabbaṃ.	774	
PA_tika-s01_03t:775	“Kalyāṇakārī kalyāṇaṃ, pāpakārī ca pāpakaṃ;	77	
PA_tika-s01_03t:776	Anubhoti dvayampetuṃ, anubandhañhi kāraka”nti. ;	77	
PA_tika-s01_03t:777_0	Evaṃ atīte, anāgate ca vaṭṭamūlakadukkhasallakkhaṇavasena saṃvegavatthutāya vimuttiākaṅkhāya	777	
PA_tika-s01_03t:777_1	paccayabhūtā kammassakatāpaññā adhipaññā”ti vadanti. Lokiyasīlādīnaṃ adhisīlādibhāvo	777	
PA_tika-s01_03t:777_2	pariyāyenāti nippariyāyameva taṃ dassetuṃ “sabbaṃ vā”tiādi vuttaṃ.	777	
PA_tika-s01_03t:778_0	Pañcadvārikakāyoti pañcadvāresu kāyo phassādidhammasamūho. Kāyo ca so bhāvitabhāvena	778	
PA_tika-s01_03t:778_1	bhāvanā cāti kāyabhāvanā nāma. Yasmā khīṇāsavānaṃ aggamaggādhigamanena sabbasaṃkilesā	778	
PA_tika-s01_03t:778_2	pahīnāti pahīnakālato paṭṭhāya sabbaso āsevanābhāvato natthi tesaṃ bhāviniyāpi cakkhusotaviññeyyā	778	
PA_tika-s01_03t:778_3	dhammā, pageva kāḷakā, tasmā pañcadvārikakāyo subhāvito eva hoti. Tena vuttaṃ “khīṇāsavassa	778	
PA_tika-s01_03t:778_4	hi…pe… subhāvito hotī”ti. Na aññesaṃ viya dubbalā dubbalabhāvakarānaṃ kilesānaṃ sabbaso pahīnattā.	778	
PA_tika-s01_03t:779_0	Vipassanā dassanānuttariyaṃ aniccānupassanādivasena saṅkhārānaṃ sammadeva dassanato.	779	
PA_tika-s01_03t:779_1	Maggo paṭipadānuttariyaṃ taduttaripaṭipadāya abhāvato. Phalaṃ vimuttānuttariyaṃ akuppabhāvato.	779	
PA_tika-s01_03t:779_2	Phalaṃ vā dassanānuttariyaṃ divasampi nibbānaṃ paccakkhato disvā pavattanato. Nibbānaṃ	779	
PA_tika-s01_03t:779_3	vimuttānuttariyaṃ sabbasaṅkhatavinissaṭattā. Dassana-saddaṃ kammasādhanaṃ gahetvā	779	
PA_tika-s01_03t:779_4	nibbānassa dassanānuttariyatā vuttāti dassento “tato uttarañhi daṭṭhabbaṃ nāma natthī”ti	779	
PA_tika-s01_03t:779_5	āha. Natthi ito uttaranti anuttaraṃ, anuttarameva anuttariyanti āha “uttamaṃ jeṭṭhaka”nti.	779	
PA_tika-s01_03t:780_0	Sesoti vuttāvaseso pañcakanayena, catukkanayena ca tividho samādhi, iminā eva ca	780	
PA_tika-s01_03t:780_1	samādhittayāpadesena suttantesupi pañcakanayo āgato evāti veditabbaṃ. Tattha yaṃ	780	
PA_tika-s01_03t:780_2	vattabbaṃ, taṃ paramatthamañjūsāyaṃ visuddhimaggasaṃvaṇṇanāyaṃ vuttameva, tasmā tattha	780	
PA_tika-s01_03t:780_3	vuttanayeneva veditabbaṃ.	780	
PA_tika-s01_03t:781_0	Āgacchati nāmaṃ etasmāti āgamanaṃ, tato āgamanato. Saguṇatoti sarasato. Ārammaṇatoti	781	
PA_tika-s01_03t:781_1	ārammaṇadhammato. Anattato abhinivisitvāti “sabbe saṅkhārā anattā”ti vipassanaṃ paṭṭhapetvā.	781	
PA_tika-s01_03t:781_2	Anattato disvāti paṭhamaṃ saṅkhārānaṃ “anattā”ti anattalakkhaṇaṃ paṭivijjhitvā. Anattato	781	
PA_tika-s01_03t:781_3	vuṭṭhātīti vuṭṭhānagāminivipassanāya anattākārato pavattāya maggavuṭṭhānaṃ pāpuṇāti.	781	
PA_tika-s01_03t:781_4	Asuññatattakārakānaṃ kilesānaṃ abhāvāti attābhinivesapaccayānaṃ diṭṭhekaṭṭhānaṃ kilesānaṃ	781	
PA_tika-s01_03t:781_5	vikkhambhanato vipassanā suññatā nāma attasuññatāya yāthāvato gahaṇato. Nanu evaṃ	781	
PA_tika-s01_03t:781_6	vipassanāya saguṇato suññatā, na āgamanatoti nippariyāyato natthīti? Saccametaṃ nāmalābhe,	781	
PA_tika-s01_03t:781_7	na pana nāmadāneti nāyaṃ doso. Atha vā suttantakathā nāma pariyāyakathā, na abhidhammakathā	781	
PA_tika-s01_03t:781_8	viya nippariyāyāti bhiyyopi na koci doso.	781	
PA_tika-s01_03t:782_0	Yasmā saguṇato, ārammaṇato ca nāmalābhe saṅkaro hoti ekasseva nāmantaralābhasambhavato.	782	
PA_tika-s01_03t:782_1	Āgamanato pana nāmalābhe saṅkaro natthi nāmantaralābhābhāvato, asambhavato ca, tasmā	782	
PA_tika-s01_03t:782_2	“aparo”tiādi vuttaṃ. Nimittakārakakilesābhāvāti niccanimittādiggāhakapaccayānaṃ kilesānaṃ	782	
PA_tika-s01_03t:782_3	vikkhambhanato. Kāmañcāyaṃ vipassanā niccanimittādiṃ ugghāṭentī pavattati, saṅkhāranimittassa	782	
PA_tika-s01_03t:782_4	pana avissajjanato na nippariyāyato animittanāmaṃ labhatīti. Pariyāyena panetaṃ vuttaṃ.	782	
PA_tika-s01_03t:782_5	Tathā hi nippariyāyadesanattā abhidhamme maggassa animittanāmaṃ uddhaṭaṃ. Sutte ca –	782	
PA_tika-s01_03t:783	“Animittañca bhāvehi, mānānusayamujjaha;	78	
PA_tika-s01_03t:784	Tato mānābhisamayā, upasanto carissasī”ti. ;	78	
PA_tika-s01_03t:785	Animittapariyāyo āgato. Paṇidhikārakakilesābhāvāti sukhapaṇidhiādipaccayānaṃ kilesānaṃ vikkhambhanato.	78	
PA_tika-s01_03t:786_0	Rāgādīhi suññattāti samucchedavasena pajahanato rāgādīhi vivittattā. Rāgādayo eva	786	
PA_tika-s01_03t:786_1	rāganimittādīni. Purimuppannā hi rāgādayo parato uppajjanakarāgādīnaṃ kāraṇaṃ hoti.	786	
PA_tika-s01_03t:786_2	Rāgādayo eva tathā paṇidhānassa paccayabhāvato rāgapaṇidhiādayo. Nibbānaṃ visaṅkhārabhāveneva	786	
PA_tika-s01_03t:786_3	sabbasaṅkhāravinissaṭattā rāgādīhi suññaṃ, rāgādinimittapaṇidhivirahitañcāti daṭṭhabbaṃ.	786	
PA_tika-s01_03t:786_4	Ettha ca saṅkhārupekkhā sānulomā vuṭṭhānagāminivipassanā, sā suññato vipassantī “suññatā”ti	786	
PA_tika-s01_03t:786_5	vuccati, dukkhato passantī taṇhāpaṇidhisosanato “appaṇihitā”ti. Sā maggādhigamāya	786	
PA_tika-s01_03t:786_6	āgamanapaṭipadāṭhāne ṭhatvā maggassa “suññataṃ animittaṃ appaṇihita”nti nāmaṃ deti.	786	
PA_tika-s01_03t:786_7	Āgamanato ca nāme laddhe saguṇato ca ārammaṇato ca nāmaṃ siddhameva hoti, na pana	786	
PA_tika-s01_03t:786_8	saguṇārammaṇehi nāmalābhe sabbattha āgamanato nāmaṃ siddhaṃ hotīti paripuṇṇanāmasiddhihetuttā,	786	
PA_tika-s01_03t:786_9	“saguṇārammaṇehi sabbesampi nāmattayayogo, na āgamanato”ti vavatthānakarattā ca nippariyāyato	786	
PA_tika-s01_03t:786_10	āgamanatova nāmalābho padhānaṃ, na itarehi, pariyāyato pana tidhā nāmalābho icchitabboti	7861	
PA_tika-s01_03t:786_11	aṭṭhakathāyaṃ “tividhā kathā”tiādinā ayaṃ vicāro katoti daṭṭhabbaṃ.	7861	
PA_tika-s01_03t:787	Sucibhāvoti kilesāsucivigamena suddhabhāvo asaṃkiliṭṭhabhāvo. Tenāha “tiṇṇaṃ sucaritānaṃ vasena veditabbo”ti.	78	
PA_tika-s01_03t:788_0	Munino etānīti moneyyāni. Yehi dhammehi ubhayahitamunanato muni nāma hoti, te evaṃ	788	
PA_tika-s01_03t:788_1	vuttāti āha “munibhāvakarā moneyyapaṭipadā dhammā”ti. Tattha yasmā kāyena akattabbassa	788	
PA_tika-s01_03t:788_2	akaraṇaṃ, kattabbassa ca karaṇaṃ, “atthi imasmiṃ kāye kesā”tiādinā kāyasaṅkhātassa	788	
PA_tika-s01_03t:788_3	ārammaṇassa jānanaṃ, kāyassa ca samudayato atthaṅgamato assādato ādīnavato nissaraṇato	788	
PA_tika-s01_03t:788_4	ca yāthāvato parijānanaṃ, tathā parijānanavasena pavatto vipassanāmaggo, tena ca	788	
PA_tika-s01_03t:788_5	kāye chandarāgassa pajahanaṃ, kāyasaṅkhāraṃ nirodhetvā pattabbasamāpatti cāti sabbe	788	
PA_tika-s01_03t:788_6	ete kāyamukhena pavattā moneyyapaṭipadā dhammā kāyamoneyyaṃ nāma. Tasmā tamatthaṃ	788	
PA_tika-s01_03t:788_7	dassetuṃ “tividhakāyaduccaritassa pahāna”ntiādinā pāḷi āgatā. Sesadvayepi eseva nayo.	788	
PA_tika-s01_03t:788_8	Tattha copanavācañceva saddavācañca ārabbha pavattā paññā vācārammaṇe ñāṇaṃ. Tassa	788	
PA_tika-s01_03t:788_9	vācāya samudayādito parijānanaṃ vācāpariññā. Ekāsītividhaṃ lokiyacittaṃ ārabbha pavattañāṇaṃ	788	
PA_tika-s01_03t:788_10	manārammaṇe ñāṇaṃ. Tassa samudayādito parijānanaṃ manopariññāti ayameva viseso.	7881	
PA_tika-s01_03t:789_0	Ayanti ito sampattiyoti āyo, kusalānaṃ dhammānaṃ abhibuddhīti āha “āyoti vuḍḍhī”ti.	789	
PA_tika-s01_03t:789_1	Apenti sampattiyo etenāti apāyo, kusalānaṃ dhammānaṃ hānīti āha “apāyoti avuḍḍhī”ti.	789	
PA_tika-s01_03t:789_2	Tassa tassāti āyassa ca apāyassa ca. Kāraṇaṃ upāyo upeti upagacchati etena āyo, apāyo	789	
PA_tika-s01_03t:789_3	cāti. Tattha duvidhā vuḍḍhi anatthahānito, atthuppattito ca, tathā avuḍḍhi atthahānito,	789	
PA_tika-s01_03t:789_4	anatthuppattito ca. Tesaṃ pajānanāti tesaṃ āyāpāyasaññitānaṃ yathāvuttappabhedānaṃ	789	
PA_tika-s01_03t:789_5	vuḍḍhiavuḍḍhīnaṃ yāthāvato pajānanā. Kosallaṃ kusalatā nipuṇatā. Tadubhayampi pāḷivaseneva	789	
PA_tika-s01_03t:789_6	dassetuṃ “vuttañheta”ntiādi vuttaṃ.	789	
PA_tika-s01_03t:790_0	Tattha idaṃ vuccatīti yā imesaṃ akusaladhammānaṃ anuppattinirodhesu, kusaladhammānañca	790	
PA_tika-s01_03t:790_1	uppattibhiyyobhāvesu paññā, idaṃ āyakosallaṃ nāma vuccati. Idāni apāyakosallampi	790	
PA_tika-s01_03t:790_2	pāḷivaseneva dassetuṃ “tattha katama”ntiādi vuttaṃ. Tattha idaṃ vuccatīti yā imesaṃ	790	
PA_tika-s01_03t:790_3	kusaladhammānaṃ anuppajjananirujjhanesu, akusaladhammānañca uppattibhiyyobhāvesu	790	
PA_tika-s01_03t:790_4	paññā, idaṃ apāyakosallaṃ nāma vuccatīti. Etthāhaāyakosallaṃ tāva paññā hotu, apāyakosallaṃ	790	
PA_tika-s01_03t:790_5	kathaṃ paññā nāma jātāti evaṃ maññati “apāyuppādanasamatthatā apāyakosallaṃ nāmā”ti,	790	
PA_tika-s01_03t:790_6	taṃ pana tassa matimattaṃ. Paññavā eva hi “mayhaṃ evaṃ manasi karoto anuppannā kusalā	790	
PA_tika-s01_03t:790_7	dhammā nuppajjanti, uppannā nirujjhanti. Anuppannā akusalā dhammā uppajjanti, uppannā	790	
PA_tika-s01_03t:790_8	vaḍḍhantī”ti pajānāti, so evaṃ ñatvā anuppanne akusale dhamme na uppādeti, uppanne	790	
PA_tika-s01_03t:790_9	pajahati. Anuppanne kusale dhamme uppādeti, uppanne bhāvanāpāripūriṃ pāpeti. Evaṃ	790	
PA_tika-s01_03t:790_10	apāyakosallampi paññā evāti. Sabbāpīti āyakosallapakkhikāpi apāyakosallapakkhikāpi.	7901	
PA_tika-s01_03t:790_11	Tatrupāyāti tatra tatra karaṇīye upāyabhūtā.	7901	
PA_tika-s01_03t:791_0	Tassa tikicchanatthanti accāyikassa kiccassa, bhayassa vā pariharaṇatthaṃ ṭhānuppattiyakāraṇajānanavasenevāti	791	
PA_tika-s01_03t:791_1	ṭhāne taṅkhaṇe eva uppatti etassa atthīti ṭhānuppattikaṃ, ṭhānaso uppajjanakakāraṇaṃ,	791	
PA_tika-s01_03t:791_2	tassa jānanavaseneva.	791	
PA_tika-s01_03t:792_0	Majjanākāravasena pavattamānāti attano vatthuno madanīyatāya madassa āpajjanākārena	792	
PA_tika-s01_03t:792_1	pavattamānā uṇṇatiyo. Nirogoti arogo. Mānakaraṇanti mānassa uppādanaṃ. Yobbane ṭhatvāti	792	
PA_tika-s01_03t:792_2	yobbane patiṭṭhāya, yobbanaṃ apassāyāti attho. Sabbesampi jīvitaṃ nāma maraṇapabhaṅguraṃ	792	
PA_tika-s01_03t:792_3	dukkhānubandhañca, tadubhayaṃ anoloketvā, pabandhaṭṭhitipaccayā sulabhatañca nissāya	792	
PA_tika-s01_03t:792_4	uppajjanakamado jīvitamadoti dassetuṃ “ciraṃ jīvi”ntiādi vuttaṃ.	792	
PA_tika-s01_03t:793_0	Adhipati vuccati jeṭṭhako, issaroti attho. Tato adhipatito āgataṃ ādhipateyyaṃ. Kiṃ	793	
PA_tika-s01_03t:793_1	taṃ? Pāpassa akaraṇaṃ. Tenāha “ettakomhī”tiādi. Tattha sīlādayo lokiyā eva daṭṭhabbā,	793	
PA_tika-s01_03t:793_2	tasmā vimuttiyāti lokiyavimuttiyā. Jeṭṭhakanti issaraṃ, garunti attho. Ettha ca attānaṃ,	793	
PA_tika-s01_03t:793_3	dhammañca adhipatiṃ katvā pāpassa akaraṇaṃ hiriyā vasena veditabbaṃ. Lokaṃ adhipatiṃ	793	
PA_tika-s01_03t:793_4	katvā akaraṇaṃ ottappassa vasena.	793	
PA_tika-s01_03t:794_0	Kathāvatthūnīti kathāya pavattiṭṭhānāni. Yasmā tehi vinā kathā nappavattati, tasmā	794	
PA_tika-s01_03t:794_1	“kathākāraṇānī”ti vuttaṃ. Addhāna-saddassa attho heṭṭhā vutto eva, so panatthato	794	
PA_tika-s01_03t:794_2	dhammappavattimattaṃ. Dhammā cettha khandhā eva, tabbinimuttā ca tesaṃ gati natthīti	794	
PA_tika-s01_03t:794_3	āha “atītaṃ dhammaṃ, atītakkhandheti attho”ti. Ayañca addhā nāma disādi viya atthato	794	
PA_tika-s01_03t:794_4	dhammappavattiṃ upādāya paññattimattaṃ, na upādā na bhūtadhammoti tamatthaṃ dassetuṃ	794	
PA_tika-s01_03t:794_5	“apicā”tiādi vuttaṃ.	794	
PA_tika-s01_03t:795_0	“Tamavijjhanaṭṭhena viditakaraṇaṭṭhenā”ti saṅkhepato vuttamatthaṃ vivarituṃ “pubbenivāsā”tiādi	795	
PA_tika-s01_03t:795_1	vuttaṃ. Pubbenivāsanti pubbe nivutthakkhandhe. Tamanti mohatamaṃ. Vijjhatīti vihanati,	795	
PA_tika-s01_03t:795_2	pajahatīti attho. Teneva ca paṭicchādakatamavijjhanena pubbenivāsañca viditaṃ pākaṭaṃ	795	
PA_tika-s01_03t:795_3	karotīti vijjāti. Tanti cutūpapātaṃ.	795	
PA_tika-s01_03t:796_0	Upapattidevavisesabhāvāvaho vihāroti katvā dibbo vihāro. Nanu evaṃ aññamaññānampi	796	
PA_tika-s01_03t:796_1	dibbavihārabhāvo āpajjatīti? Na tāsaṃ sattesu hitūpasaṃhārādivasena pavattiyā savisesaṃ	796	
PA_tika-s01_03t:796_2	niddosaṭṭhena, seṭṭhaṭṭhena ca brahmavihārasamaññāya niruḷhabhāvato. Suvisuddhito	796	
PA_tika-s01_03t:796_3	paṭipakkhasamucchindanavasena araṇīyato pattabbato, ariyabhāvappattiyā vā anantaraṃ	796	
PA_tika-s01_03t:796_4	ariyo. Ariyānaṃ ayanti vā ariyo vihāro.	796	
PA_tika-s01_03t:797	Sesaṃ heṭṭhā vuttanayameva.	79	
PA_tika-s01_03t:798	Tikavaṇṇanā niṭṭhitā.	79	
PA_tika-s01_03t:799	Catukkavaṇṇanā	79	
PA_tika-s01_03t:800	306. Pubbeti heṭṭhā mahāsatipaṭṭhānavaṇṇanāyaṃ.	80	
PA_tika-s01_03t:801_0	Yo chandoti yo chandiyanavasena chando. Chandikatāti chandabhāvo, chandikaraṇākāro	801	
PA_tika-s01_03t:801_1	vā. Kattukamyatāti kattukāmatā. Kusaloti cheko kosallasambhūto. Dhammacchandoti sabhāvacchando.	801	
PA_tika-s01_03t:801_2	Ayañhi chando nāma taṇhāchando, diṭṭhichando, vīriyachando, dhammacchandoti bahuvidho.	801	
PA_tika-s01_03t:801_3	Idha kattukamyatākusaladhammacchando adhippeto. Chandaṃ janetīti taṃ chandaṃ uppādeti.	801	
PA_tika-s01_03t:801_4	Taṃ pavattento hi janeti nāma. Vāyāmaṃ karotīti payogaṃ parakkamaṃ karoti. Vīriyaṃ	801	
PA_tika-s01_03t:801_5	ārabhatīti kāyikacetasikavīriyaṃ pavatteti. Cittaṃ upatthambhetīti teneva sahajātavīriyena	801	
PA_tika-s01_03t:801_6	cittaṃ ukkhipati. Padahatīti padhānaṃ vīriyaṃ karoti. Paṭipāṭiyā panetāni padāni	801	
PA_tika-s01_03t:801_7	uppādanāsevanābhāvanābahulīkammasātaccakiriyāhi yojetabbāni. Vitthāraṃ pariharanto	801	
PA_tika-s01_03t:801_8	“ayamettha saṅkhepo”tiādimāha.	801	
PA_tika-s01_03t:802_0	Chandaṃ nissāyāti “chandavato cetosamādhi hoti, mayhaṃ evaṃ hotī”ti evaṃ chandaṃ	802	
PA_tika-s01_03t:802_1	nissāya chandaṃ dhuraṃ jeṭṭhakaṃ pubbaṅgamaṃ katvā pavatto samādhi chandasamādhi.	802	
PA_tika-s01_03t:802_2	Padhānabhūtāti padhānajātā, padhānabhāvaṃ vā pattā. Saṅkhārāti catukiccasādhakaṃ	802	
PA_tika-s01_03t:802_3	sammappadhānavīriyaṃ vadati. Tehi dhammehīti yathāvuttasamādhivīriyehi upetaṃ sampayuttaṃ.	802	
PA_tika-s01_03t:802_4	Iddhiyā pādanti nipphattipariyāyena ijjhanaṭṭhena, ijjhanti etāya sattā iddhā vuddhā	802	
PA_tika-s01_03t:802_5	ukkaṃsagatā hontīti iminā vā pariyāyena “iddhī”ti saṅkhyaṃ gatānaṃ upacārajjhānādikusalacittasampayuttānaṃ	802	
PA_tika-s01_03t:802_6	chandasamādhipadhānasaṅkhārānaṃ adhiṭṭhānaṭṭhena pādabhūtaṃ. Yasmā purimā iddhi pacchimāya	802	
PA_tika-s01_03t:802_7	iddhiyā pādo pādakaṃ padaṭṭhānaṃ hoti, tasmā “iddhibhūtaṃ vā pāda”nti ca vuttaṃ.	802	
PA_tika-s01_03t:802_8	Sesesupīti dutiyaiddhipādādīsu. Kāmañcettha janavasabhasuttepi iddhipādavicāro āgato,	802	
PA_tika-s01_03t:802_9	sopi saṅkhepato evāti āha “vitthāro pana…pe… dīpito”ti.	802	
PA_tika-s01_03t:803_0	307. Diṭṭhadhammo vuccati paccakkhabhūto attabhāvoti āha “imasmiṃyeva attabhāve”ti.	803	
PA_tika-s01_03t:803_1	Sukhavihāratthāyāti nikkilesatāya nirāmisena sukhena viharaṇatthāya. Phalasamāpattijhānānīti	803	
PA_tika-s01_03t:803_2	cattāripi phalasamāpattijhānāni. Aparabhāgeti āsavakkhayādhigamato aparabhāge. Nibbattitajjhānānīti	803	
PA_tika-s01_03t:803_3	adhigatarūpārūpajjhānāni.	803	
PA_tika-s01_03t:804_0	Sūriyacandapajjotamaṇiādīnanti pajjotaggahaṇena padīpaṃ vadati. Ādi-saddena ukkāvijjulatādīnaṃ	804	
PA_tika-s01_03t:804_1	saṅgaho. Ālokoti manasi karotīti sūriyacandālokādiṃ divā, rattiñca upaladdhaṃ yathāladdhavaseneva	804	
PA_tika-s01_03t:804_2	manasi karoti citte ṭhapeti. Tathāva naṃ manasi karoti, yathāssa subhāvitālokakasiṇassa	804	
PA_tika-s01_03t:804_3	viya kasiṇāloko yadicchakaṃ yāvadicchakaṃ. So āloko rattiyaṃ upatiṭṭhati, yena tattha	804	
PA_tika-s01_03t:804_4	divāsaññaṃ ṭhapeti divā viya vigatathinamiddho hoti. Tenāha “yathā divā tathā ratti”nti.	804	
PA_tika-s01_03t:804_5	Yathā rattiṃ āloko diṭṭhoti yathā rattiyā candālokādiāloko diṭṭho upaladdho. Evameva	804	
PA_tika-s01_03t:804_6	divā manasi karotīti rattiṃ diṭṭhākāreneva divā taṃ ālokaṃ manasi karoti citte ṭhapeti.	804	
PA_tika-s01_03t:804_7	Apihitenāti thinamiddhapidhānena na pihitena. Anaddhenāti asañchāditena. Saobhāsanti	804	
PA_tika-s01_03t:804_8	sañāṇobhāsaṃ. Thinamiddhavinodanaālokopi vā hotu kasiṇālokopi vā parikammālokopi	804	
PA_tika-s01_03t:804_9	vā, upakkilesāloko viya sabbāyaṃ āloko ñāṇasamuṭṭhāno vāti. Ñāṇadassanapaṭilābhatthāyāti	804	
PA_tika-s01_03t:804_10	dibbacakkhuñāṇapaṭilābhatthāya. Dibbacakkhuñāṇañhi rūpagatassa dibbassa, itarassa	8041	
PA_tika-s01_03t:804_11	ca dassanaṭṭhena idha “ñāṇadassana”nti adhippetaṃ. “Ālokasaññaṃ manasi karotī”ti	8041	
PA_tika-s01_03t:804_12	ettha vuttaāloko thinamiddhavinodanaāloko. Parikammaālokoti dibbacakkhuñāṇāya parikammakaraṇavasena	8041	
PA_tika-s01_03t:804_13	pavattitaāloko. Tattha purimassa vasena “khīṇāsavassā”ti visesetvā vuttaṃ. Tassa	8041	
PA_tika-s01_03t:804_14	hi thinamiddhaṃ suppahīnaṃ hoti, na aññesaṃ. Dutiyassa vasena “tasmiṃ vā āgatepī”tiādi	8041	
PA_tika-s01_03t:804_15	vuttaṃ. Tattha tasminti dibbacakkhuñāṇe. Āgatepīti paṭiladdhepi. Anāgatepīti appaṭiladdhepi.	8041	
PA_tika-s01_03t:804_16	Yasmā tathārūpassa pādakajjhānasseva vasena parikammaālokassa sambhavo, yato taṃ	8041	
PA_tika-s01_03t:804_17	parisuddhapariyodātatādiguṇavisesupasaṃhitaṃ, tasmā āha “pādaka…pe… bhāvetīti vutta”nti.	8041	
PA_tika-s01_03t:805_0	Sattaṭṭhānikassāti “abhikkante paṭikkante sampajānakārī hotī”tiādinā vuttassa sattaṭṭhānikassa.	805	
PA_tika-s01_03t:805_1	Satipi sekkhānaṃ pariññātabhāve ekantato pariññātavatthukā nāma arahanto evāti vuttaṃ	805	
PA_tika-s01_03t:805_2	“khīṇāsavassa vatthu viditaṃ hotī”tiādi. Vatthārammaṇaviditatāyāti vatthuno, ārammaṇassa	805	
PA_tika-s01_03t:805_3	ca yāthāvato viditabhāvena. Yathā hi sappapariyesanaṃ carantena tassa āsaye vidite	805	
PA_tika-s01_03t:805_4	sopi vidito eva ca hoti mantāgadabalena tassa gahaṇassa sukarattā, evaṃ vedanāya	805	
PA_tika-s01_03t:805_5	āsayabhūte vatthumhi, ārammaṇe ca vidite ādikammikassapi vedanā viditā eva hoti salakkhaṇato,	805	
PA_tika-s01_03t:805_6	sāmaññalakkhaṇato ca tassā gahaṇassa sukarattā, pageva pariññātavatthukassa khīṇāsavassa.	805	
PA_tika-s01_03t:805_7	Tassa hi uppādakkhaṇepi ṭhitikkhaṇepi bhaṅgakkhaṇepi vedanā viditā pākaṭā honti.	805	
PA_tika-s01_03t:805_8	Tenāha “evaṃ vedanā uppajjantī”tiādi. Nidassanamattañcetaṃ, yadidaṃ pāḷiyaṃ vedanāsaññāvitakkaggahaṇanti	805	
PA_tika-s01_03t:805_9	dassento “na kevala”ntiādimāha, tena avasesato sabbadhammānampi uppādādito viditabhāvaṃ dasseti.	805	
PA_tika-s01_03t:806_0	Idāni na kevalaṃ khaṇato eva, atha kho paccayatopi aniccāditopi na kevalaṃ khīṇāsavānaṃyeva	806	
PA_tika-s01_03t:806_1	vasena, atha kho ekaccānaṃ sekkhānampi vasena vedanādīnaṃ viditabhāvaṃ dassetuṃ “apicā”tiādi	806	
PA_tika-s01_03t:806_2	vuttaṃ. Tattha avijjāsamudayāti avijjāya uppādā, atthibhāvāti attho. Nirodhavirodhī	806	
PA_tika-s01_03t:806_3	hi uppādo atthibhāvavācakopi hotīti tasmā purimabhavasiddhāya avijjāya sati imasmiṃ	806	
PA_tika-s01_03t:806_4	bhave vedanāya uppādo hotīti attho. Avijjādīhi atītakālikādīhi tesaṃ sahakāraṇabhūtāni	806	
PA_tika-s01_03t:806_5	uppādādīnipi gahitānevāti veditabbaṃ. Vedanāya pavattipaccayesu phassassa balavabhāvato	806	
PA_tika-s01_03t:806_6	so eva gahito “phassasamudayā”ti. Tasmiṃ pana gahite pavattipaccayatāsāmaññena vatthārammaṇādīnipi	806	
PA_tika-s01_03t:806_7	gahitāneva hontīti sabbassāpi vedanāya anavasesato paccayato udayadassanaṃ vibhāvitanti	806	
PA_tika-s01_03t:806_8	daṭṭhabbaṃ. “Nibbattilakkhaṇa”ntiādinā khaṇavasena udayadassanamāha. Uppajjati etasmāti	806	
PA_tika-s01_03t:806_9	uppādo, uppajjanaṃ uppādoti paccayalakkhaṇaṃ, khaṇalakkhaṇañca ubhayaṃ ekajjhaṃ gahetvā	806	
PA_tika-s01_03t:806_10	āha “evaṃ vedanāya uppādo vidito hotī”ti.	8061	
PA_tika-s01_03t:807_0	Aniccato manasi karototi vedanā nāmāyaṃ anaccantikatāya ādiantavatī udayabbayaparicchinnā	807	
PA_tika-s01_03t:807_1	khaṇabhaṅgurā tāvakālikā, tasmā “aniccā”ti aniccato manasi karoto. Tassā khayato,	807	
PA_tika-s01_03t:807_2	vayato ca upaṭṭhānaṃ viditaṃ pākaṭaṃ hoti. Dukkhato manasi karototi aniccattā eva	807	
PA_tika-s01_03t:807_3	vedanā udayabbayapaṭipīḷitatāya, dukkhamatāya, dukkhavatthutāya ca “dukkhā”ti manasi	807	
PA_tika-s01_03t:807_4	karoto bhayato bhāyitabbato tassā upaṭṭhānaṃ viditaṃ pākaṭaṃ hotīti. Tathā aniccattā,	807	
PA_tika-s01_03t:807_5	dukkhattā eva ca vedanā attarahitā asārā nissārā avasavattinī tucchāti vedanaṃ anattato	807	
PA_tika-s01_03t:807_6	manasi karoto suññato rittato asāmikato upaṭṭhānaṃ viditaṃ pākaṭaṃ hoti. “Khayato”tiādi	807	
PA_tika-s01_03t:807_7	vuttasseva atthassa nigamanaṃ. Tasmā vedanaṃ khayato bhayato suññato jānātīti atthavasena	807	
PA_tika-s01_03t:807_8	vibhattipariṇāmo veditabbo. Avijjānirodhā vedanānirodhoti aggamaggena avijjāya anuppādanirodhato	807	
PA_tika-s01_03t:807_9	vedanāya anuppādanirodho hoti paccayābhāve abhāvato. Sesaṃ samudayavāre vuttanayānusārena	807	
PA_tika-s01_03t:807_10	veditabbaṃ. Idha samādhibhāvanāti sikhāppattā ariyānaṃ vipassanāsamādhibhāvanā. Tassā	8071	
PA_tika-s01_03t:807_11	pādakabhūtā jhānasamāpatti veditabbā.	8071	
PA_tika-s01_03t:808	Vuttanayameva mahāpadāne.	80	
PA_tika-s01_03t:809_0	308. Pamāṇaṃ aggahetvāti asubhabhāvanā viya padesaṃ aggahetvā. Ekasmimpi satte pamāṇāggahaṇena	809	
PA_tika-s01_03t:809_1	anavasesapharaṇena. Natthi etāsaṃ gahetabbaṃ pamāṇanti hi appamāṇā, appamāṇā eva appamaññā.	809	
PA_tika-s01_03t:810_0	Apassayitabbaṭṭhena apassenāni, idha bhikkhu yāni apassāya tisso sikkhā sikkhituṃ	810	
PA_tika-s01_03t:810_1	samattho hoti, tesameva adhivacanaṃ. Tāni panetāni paccayānaṃ saṅkhāya sevitā adhivāsanakkhanti,	810	
PA_tika-s01_03t:810_2	vajjanīyavajjanaṃ, vinodetabbavinodanañca. Tenāha “saṅkhāyekaṃ adhivāsetī”tiādi.	810	
PA_tika-s01_03t:810_3	Tattha sammadeva khāyati upaṭṭhāti paṭibhātīti saṅkhā, ñāṇanti āha “saṅkhāyāti ñāṇenā”ti.	810	
PA_tika-s01_03t:810_4	Saṅkhāya sevitā nāma yaṃ sevato akusalā dhammā parihāyanti, kusalā dhammā abhivaḍḍhanti,	810	
PA_tika-s01_03t:810_5	tassa sevanāti āha “sevitabbayuttakameva sevatī”ti. Adhivāsanādīsupi eseva nayo.	810	
PA_tika-s01_03t:810_6	Anto pavisitunti abbhantare attano citte pavattituṃ na deti.	810	
PA_tika-s01_03t:811	Ariyavaṃsacatukkavaṇṇanā	81	
PA_tika-s01_03t:812	309. Vaṃsa-saddo “piṭṭhivaṃsaṃ atikkamitvā nisīdatī”tiādīsu dvinnaṃ dvinnaṃ gopānasīnaṃ sandhānaṭṭhāne ṭhapetabbadaṇḍake āgato.	81	
PA_tika-s01_03t:813	“Vaṃso visālova yathā visatto,	81	
PA_tika-s01_03t:814	Puttesu dāresu ca yā apekkhā;	81	
PA_tika-s01_03t:815	Vaṃse kaḷīrova asajjamāno,	81	
PA_tika-s01_03t:816	Eko care khaggavisāṇakappo”tiādīsu. ;	81	
PA_tika-s01_03t:817_0	Akaṇḍake. “Bherisaddo mudiṅgasaddo vaṃsasaddo kaṃsatāḷasaddo”tiādīsu tūriyavisese,	817	
PA_tika-s01_03t:817_1	yo “veṇū” tipi vuccati. “Abhinnena piṭṭhivaṃsena mato hatthī”tiādīsu hatthiādīnaṃ	817	
PA_tika-s01_03t:817_2	piṭṭhivemajjhe padese. “Kulavaṃsaṃ ṭhapessāmī”tiādīsu kulavaṃse. “Vaṃsānurakkhako	817	
PA_tika-s01_03t:817_3	paveṇīpālako”tiādīsu guṇānupubbiyaṃ guṇānaṃ pabandhappavattiyaṃ. Idha pana catupaccayasantosabhāvanārāmatāsaṅkhātaguṇānaṃ	817	
PA_tika-s01_03t:817_4	pabandhe daṭṭhabbo. Tassa pana vaṃsassa kulanvayaṃ, guṇanvayañca nidassanavasena	817	
PA_tika-s01_03t:817_5	dassetuṃ “yathā hī”tiādi vuttaṃ. Tattha khattiyavaṃsoti khattiyakulanvayo. Eseva	817	
PA_tika-s01_03t:817_6	nayo sesapadesupi. Samaṇavaṃso pana samaṇatanti samaṇapaveṇī. Mūlagandhādīnanti ādi-saddena	817	
PA_tika-s01_03t:817_7	yathā sāragandhādīnaṃ saṅgaho, evamettha gorasādīnampi saṅgaho daṭṭhabbo. Dutiyena	817	
PA_tika-s01_03t:817_8	pana ādi-saddena kāsikavatthasappimaṇḍādīnaṃ. Ariya-saddo amilakkhūsupi manussesu	817	
PA_tika-s01_03t:817_9	vattati, yesaṃ pana nivāsanaṭṭhānaṃ “ariyaṃ āyatana”nti vuccati. Yathāha “yāvatā,	817	
PA_tika-s01_03t:817_10	ānanda, ariyaṃ āyatana”nti lokiyasādhujanesupi “ye hi vo ariyā parisuddhakāyakammantā…pe…	8171	
PA_tika-s01_03t:817_11	tesaṃ ahaṃ aññataro”tiādīsu. Idha pana ye “ārakā kilesehī”tiādinā laddhanibbacanā	8171	
PA_tika-s01_03t:817_12	paṭividdhaariyasaccā, te eva adhippetāti dassetuṃ “ke pana te ariyā”ti pucchaṃ katvā	8171	
PA_tika-s01_03t:817_13	“ariyā vuccantī”tiādi vuttaṃ.	8171	
PA_tika-s01_03t:818_0	Tattha ye mahāpaṇidhānakappato paṭṭhāya yāvāyaṃ kappo, etthantare uppannā sammāsambuddhā,	818	
PA_tika-s01_03t:818_1	te tāva sarūpato dassetvā tadaññepi sammāsambuddhe, paccekabuddhe, buddhasāvake ca	818	
PA_tika-s01_03t:818_2	saṅgahetvā anavasesato ariye dassetuṃ “apicā”tiādi vuttaṃ. Tattha yāva sāsanaṃ na	818	
PA_tika-s01_03t:818_3	antaradhāyati, tāva satthā dharati eva nāmāti imameva bhagavantaṃ, ye cetarahi buddhasāvakā,	818	
PA_tika-s01_03t:818_4	te ca sandhāya paccuppannaggahaṇaṃ. Tasmiṃ tasmiṃ vā kāle te te paccuppannāti ce,	818	
PA_tika-s01_03t:818_5	atītānāgataggahaṇaṃ na kattabbaṃ siyā. Idāni yathā bhagavā “dhammaṃ vo, bhikkhave,	818	
PA_tika-s01_03t:818_6	desessāmi ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ	818	
PA_tika-s01_03t:818_7	parisuddhaṃ brahmacariyaṃ pakāsessāmi, yadidaṃ chachakkānī”ti chakkadesanāya aṭṭhahi	818	
PA_tika-s01_03t:818_8	padehi vaṇṇaṃ abhāsi, evaṃ mahāariyavaṃsadesanāya ariyānaṃ vaṃsānaṃ “cattārome, bhikkhave,	818	
PA_tika-s01_03t:818_9	ariyavaṃsā aggaññā rattaññā vaṃsaññā porāṇā asaṃkiṇṇā asaṃkiṇṇapubbā na saṅkīyanti	818	
PA_tika-s01_03t:818_10	na saṅkīyissanti appaṭikuṭṭhā samaṇehi brāhmaṇehi viññūhī”ti yehi navahi padehi vaṇṇaṃ	8181	
PA_tika-s01_03t:818_11	abhāsi, tāni tāva ānetvā thomanāvaseneva vaṇṇento “te kho panete”tiādimāha. Aggāti	8181	
PA_tika-s01_03t:818_12	jānitabbā sabbavaṃsehi seṭṭhabhāvato, seṭṭhabhāvasādhanato ca. Dīgharattaṃ pavattāti	8181	
PA_tika-s01_03t:818_13	jānitabbā rattaññūhi, buddhādīhi tehi ca tathā anuṭṭhitattā. Vaṃsāti jānitabbā buddhādīnaṃ	8181	
PA_tika-s01_03t:818_14	ariyānaṃ vaṃsāti jānitabbā. Porāṇāti purātanā. Na adhunuppattikāti na adhunātanā.	8181	
PA_tika-s01_03t:818_15	Asaṃkiṇṇāti na khittā na chaḍḍitā. Tenāha “anapanītā”ti. Na apanītapubbāti na chaḍḍitapubbā	8181	
PA_tika-s01_03t:818_16	tissannaṃ sikkhānaṃ paripūraṇūpāyabhāvato na paricattapubbā. Tato eva idānipi na	8181	
PA_tika-s01_03t:818_17	apanīyanti, anāgatepi na apanīyissanti. Ye dhammasabhāvassa vijānaneva viññū samitapāpasamaṇā	8181	
PA_tika-s01_03t:818_18	ceva bāhitapāpabrāhmaṇā ca, tehi appaṭikuṭṭhā appaṭikkhittā. Ye hi na paṭikkositabbā,	8181	
PA_tika-s01_03t:818_19	te aninditabbā agarahitabbā. Apariccajitabbatāya appaṭikkhipitabbā hontīti.	8181	
PA_tika-s01_03t:819_0	Santuṭṭhoti ettha yathādhippetasantosameva dassento “paccayasantosavasena santuṭṭho”ti	819	
PA_tika-s01_03t:819_1	vuttaṃ. Jhānavipassanādivasenapi idha bhikkhuno santuṭṭhatā hotīti. Itarītarenāti	819	
PA_tika-s01_03t:819_2	itarena itarena. Itara-saddoyaṃ aniyamavacano, dvikkhattuṃ vuccamāno yaṃkiñci-saddehi	819	
PA_tika-s01_03t:819_3	samānattho hotīti vuttaṃ “yena kenacī”ti. Svāyaṃ aniyamavācitāya eva yathā thūlādīnaṃ	819	
PA_tika-s01_03t:819_4	aññataravacano, evaṃ yathāladdhādīnampi aññataravacanoti tattha dutiyapakkhasseva	819	
PA_tika-s01_03t:819_5	idha icchitabhāvaṃ dassento “atha kho”tiādimāha. Nanu ca yathāladdhādayopi thūlādayo	819	
PA_tika-s01_03t:819_6	eva? Saccametaṃ, tathāpi atthi viseso. Yo hi yathāladdhesu thūlādīsu santoso, so	819	
PA_tika-s01_03t:819_7	yathālābhasantoso eva, na itaro. Na hi so paccayamattasannissayo icchito, atha kho	819	
PA_tika-s01_03t:819_8	attano kāyabalasāruppabhāvasannissayopi. Thūladukādayo ca tayopi cīvare labbhanti.	819	
PA_tika-s01_03t:819_9	Majjhimo catupaccayasādhāraṇo, pacchimo pana cīvare, senāsane ca labbhatīti daṭṭhabbaṃ.	819	
PA_tika-s01_03t:819_10	“Ime tayo santose”ti idaṃ sabbasaṅgāhikavasena vuttaṃ. Ye hi parato gilānapaccayaṃ	8191	
PA_tika-s01_03t:819_11	piṇḍapāte eva pakkhipitvā cīvare vīsati, piṇḍapāte pannarasa, senāsane pannarasāti	8191	
PA_tika-s01_03t:819_12	samapaṇṇāsasantosā vuccanti, te sabbepi yathārahaṃ imesu eva tīsu santosesu saṅgahaṃ	8191	
PA_tika-s01_03t:819_13	samosaraṇaṃ gacchantīti.	8191	
PA_tika-s01_03t:820_0	Cīvaraṃ jānitabbanti “idaṃ nāma cīvaraṃ kappiya”nti jātito cīvaraṃ jānitabbaṃ. Cīvarakkhettanti	820	
PA_tika-s01_03t:820_1	cīvarassa uppattikkhettaṃ. Paṃsukūlanti paṃsukūlacīvaraṃ, paṃsukūlalakkhaṇappattaṃ	820	
PA_tika-s01_03t:820_2	cīvaraṃ jānitabbanti attho. Cīvarasantosoti cīvare labbhamāno sabbo santoso jānitabbo.	820	
PA_tika-s01_03t:820_3	Cīvarapaṭisaṃyuttāni dhutaṅgāni jānitabbāni, yāni tosanto cīvarasantosena sammadeva	820	
PA_tika-s01_03t:820_4	santuṭṭho hotīti. Khomakappāsikakoseyyakambalasāṇabhaṅgāni khomādīni. Tattha khomaṃ	820	
PA_tika-s01_03t:820_5	nāma khomasuttehi vāyitaṃ khomapaṭacīvaraṃ, tathā sesānipi. Sāṇanti sāṇavākasuttehi	820	
PA_tika-s01_03t:820_6	katacīvaraṃ. Bhaṅganti pana khomasuttādīni sabbāni ekaccāni vomissetvā katacīvaraṃ.	820	
PA_tika-s01_03t:820_7	“Bhaṅgampi vākamayamevā”ti keci. Chāti gaṇanaparicchedo. Yadi evaṃ ito aññā vatthajāti	820	
PA_tika-s01_03t:820_8	natthīti? No natthi, sā pana etesaṃ anulomāti dassetuṃ “dukūlādīnī”tiādi vuttaṃ.	820	
PA_tika-s01_03t:820_9	Ādi-saddena paṭṭuṇṇaṃ, somārapaṭṭaṃ, cīnapaṭṭaṃ, iddhijaṃ, devadinnanti etesaṃ saṅgaho.	820	
PA_tika-s01_03t:820_10	Tattha dukūlaṃ sāṇassa anulomaṃ vākamayattā. Paṭṭuṇṇadese sañjātavatthaṃ paṭṭuṇṇaṃ.	8201	
PA_tika-s01_03t:820_11	“Paṭṭuṇṇaṃ koseyyaviseso”ti hi amarakose vuttaṃ. Somāradese, cīnadese ca jātavatthāni	8201	
PA_tika-s01_03t:820_12	somāracīnapaṭṭāni. Paṭṭuṇṇādīni tīṇi koseyyassa anulomāni pāṇakehi katasuttamayattā.	8201	
PA_tika-s01_03t:820_13	Iddhijaṃ ehibhikkhūnaṃ puññiddhiyā nibbattaṃ cīvaraṃ, taṃ khomādīnaṃ aññataraṃ hotīti	8201	
PA_tika-s01_03t:820_14	tesameva anulomañca. Devatāhi dinnaṃ cīvaraṃ devadinnaṃ, taṃ kapparukkhe nibbattaṃ	8201	
PA_tika-s01_03t:820_15	jāliniyā devakaññāya anuruddhattherassa dinnavatthasadisaṃ, tampi khomādīnaṃyeva	8201	
PA_tika-s01_03t:820_16	anulomaṃ hoti tesu aññatarabhāvato. Imānīti antogadhāvadhāraṇavacanaṃ, imāni evāti	8201	
PA_tika-s01_03t:820_17	attho. Buddhādīnaṃ paribhogayogyatāya kappiyacīvarāni.	8201	
PA_tika-s01_03t:821_0	Idāni avadhāraṇena nivattitāni ekadesena dassetuṃ “kusacīra”ntiādi vuttaṃ. Tattha	821	
PA_tika-s01_03t:821_1	kusatiṇehi, aññehi vā tādisehi tiṇehi katacīvaraṃ kusacīraṃ. Potakīvākādīhi vākehi	821	
PA_tika-s01_03t:821_2	katacīvaraṃ vākacīraṃ. Catukkoṇehi, tikoṇehi vā phalakehi katacīvaraṃ phalakacīraṃ.	821	
PA_tika-s01_03t:821_3	Manussānaṃ kesehi katakambalaṃ kesakambalaṃ. Cāmarīvālaassavālādīhi kataṃ vālakambalaṃ.	821	
PA_tika-s01_03t:821_4	Makacitantūhi vāyito potthako. Cammanti migacammādi yaṃ kiñci cammaṃ. Ulūkapakkhehi	821	
PA_tika-s01_03t:821_5	ganthetvā katacīvaraṃ ulūkapakkhaṃ. Bhujatacādimayaṃ rukkhadussaṃ, tirīṭakanti attho.	821	
PA_tika-s01_03t:821_6	Sukhumatarāhi latāvākehi vāyitaṃ latādussaṃ. Erakavākehi kataṃ erakadussaṃ. Tathā	821	
PA_tika-s01_03t:821_7	kadalidussaṃ. Sukhumehi veḷuvilīvehi kataṃ veḷudussaṃ. Ādi-saddena vakkalādīnaṃ saṅgaho.	821	
PA_tika-s01_03t:821_8	Akappiyacīvarāni titthiyaddhajabhāvato.	821	
PA_tika-s01_03t:822_0	Aṭṭhannañca mātikānaṃ vasenāti “sīmāya deti, katikāya detī”tiādinā āgatānaṃ aṭṭhannaṃ	822	
PA_tika-s01_03t:822_1	cīvaruppattimātikānaṃ vasena. Cīvarānaṃ paṭilābhakkhettadassanatthañhi bhagavatā	822	
PA_tika-s01_03t:822_2	“aṭṭhimā, bhikkhave, mātikā”tiādinā mātikā ṭhapitā. Mātikāti hi mātaro cīvaruppattijanikāti.	822	
PA_tika-s01_03t:822_3	Sosānikanti susāne patitakaṃ. Pāpaṇikanti āpaṇadvāre patitakaṃ. Rathiyanti puññatthikehi	822	
PA_tika-s01_03t:822_4	vātapānantarena rathikāya chaḍḍitacoḷakaṃ. Saṅkārakūṭakanti saṅkāraṭṭhāne chaḍḍitacoḷakaṃ.	822	
PA_tika-s01_03t:822_5	Sinānanti nhānacoḷaṃ, yaṃ bhūtavejjehi sīsaṃ nhāpetvā “kāḷakaṇṇīcoḷaka”nti chaḍḍetvā	822	
PA_tika-s01_03t:822_6	gacchanti. Titthanti titthacoḷakaṃ sinānatitthe chaḍḍitapilotikā. Aggidaḍḍhanti agginā	822	
PA_tika-s01_03t:822_7	daḍḍhappadesaṃ. Tañhi manussā chaḍḍenti. Gokhāyitakādīni pākaṭāneva. Tānipi hi manussā chaḍḍenti.	822	
PA_tika-s01_03t:823	Dhajaṃ ussāpetvāti nāvaṃ ārohantehi vā yuddhaṃ pavisantehi vā dhajayaṭṭhiṃ ussāpetvā tattha baddhaṃ pārutacīvaraṃ, tehi chaḍḍitanti adhippāyo.	82	
PA_tika-s01_03t:824_0	Sādakabhikkhunāti gahapaticīvarassa sādiyanabhikkhunā. Ekamāsamattanti cīvaramāsasaññitaṃ	824	
PA_tika-s01_03t:824_1	ekamāsamattaṃ. Vitakketuṃ vaṭṭati, na tato paranti adhippāyo. Sabbassāpi hi taṇhāniggahatthāya	824	
PA_tika-s01_03t:824_2	sāsane paṭipattīti. Paṃsukūliko addhamāseneva karotīti aparapaṭibaddhattā paṭilābhassa.	824	
PA_tika-s01_03t:824_3	Itarassa pana parapaṭibaddhattā māsamattaṃ anuññātaṃ. Iti māsaddha…pe… vitakkasantoso	824	
PA_tika-s01_03t:824_4	vitakkanassa parimitakālikattā.	824	
PA_tika-s01_03t:825_0	Mahātheraṃ tattha attano sahāyaṃ icchantopi garugāravena gāmadvāraṃ “bhante gamissāmi”	825	
PA_tika-s01_03t:825_1	iccevamāha. Mahātheropissa ajjhāsayaṃ ñatvā “ahaṃ pāvuso gamissāmī”ti āha. “Imassa	825	
PA_tika-s01_03t:825_2	bhikkhuno vitakkassa avasaro mā hotū”ti pañhaṃ pucchamāno gāmaṃ pāvisi. Uccārapalibuddhoti	825	
PA_tika-s01_03t:825_3	uccārena pīḷito. Tadā bhagavato dukkarakiriyānussaraṇamukhena tathāgate uppannapītisomanassavegassa	825	
PA_tika-s01_03t:825_4	balavabhāvena kilesānaṃ vikkhambhitattā tasmiṃyeva…pe… tīṇi phalāni patto.	825	
PA_tika-s01_03t:826_0	“Kattha labhissāmī”ti cintanāpi lābhāsāpubbikāti tathā “acintetvā”ti vuttaṃ, “sundaraṃ	826	
PA_tika-s01_03t:826_1	labhissāmi, manāpaṃ labhissāmī”ti evamādicintanāya kā nāma kathā. Kathaṃ pana vattabbanti	826	
PA_tika-s01_03t:826_2	āha “kammaṭṭhānasīseneva gamana”nti, tena cīvaraṃ paṭicca kiñcipi na cintetabbaṃ evāti dasseti.	826	
PA_tika-s01_03t:827	Apesalo appatirūpāyapi pariyesanāya paccayo bhaveyyāti “pesalaṃ bhikkhuṃ gahetvā”ti vuttaṃ.	82	
PA_tika-s01_03t:828	Āhariyamānanti susānādīsu patitakaṃ vatthaṃ “ime bhikkhū paṃsukūlapariyesanaṃ carantī”ti ñatvā kenaci purisena tato ānīyamānaṃ.	82	
PA_tika-s01_03t:829_0	Evaṃ laddhaṃ gaṇhantassāpīti evaṃ paṭilābhasantosaṃ akopetvāva laddhaṃ gaṇhantassāpi.	829	
PA_tika-s01_03t:829_1	Attano pahonakamattenevāti yathāladdhānaṃ paṃsukūlavatthānaṃ ekapaṭṭadupaṭṭānaṃ atthāya	829	
PA_tika-s01_03t:829_2	attano pahonakapamāṇeneva, avadhāraṇena uparipaccāsaṃ nivatteti.	829	
PA_tika-s01_03t:830	Gāme bhikkhāya āhiṇḍantena sapadānacārinā viya dvārapaṭipāṭiyā caraṇaṃ loluppavivajjanaṃ nāma cīvaraloluppassa dūrasamussāritattā.	83	
PA_tika-s01_03t:831	Yāpetunti attabhāvaṃ pavattetuṃ.	83	
PA_tika-s01_03t:832	Dhovanupagenāti dhovanayoggena.	83	
PA_tika-s01_03t:833	Paṇṇānīti ambajambādipaṇṇāni.	83	
PA_tika-s01_03t:834	Akopetvāti santosaṃ akopetvā. Pahonakanīhārenevāti antaravāsakādīsu yaṃ kātukāmo, tassa pahonakaniyāmeneva yathāladdhaṃ thūlasukhumādiṃ gahetvā karaṇaṃ.	83	
PA_tika-s01_03t:835_0	Timaṇḍalapaṭicchādanamattassevāti “nivāsanaṃ ce nābhimaṇḍalaṃ; jāṇumaṇḍalaṃ, itaraṃ	835	
PA_tika-s01_03t:835_1	ce galavāṭamaṇḍalaṃ, jāṇumaṇḍala”nti evaṃ timaṇḍalapaṭicchādanamattasseva karaṇaṃ;	835	
PA_tika-s01_03t:835_2	taṃ pana atthato tiṇṇaṃ cīvarānaṃ heṭṭhimantena vuttaparimāṇameva hoti.	835	
PA_tika-s01_03t:836	Avicāretvāti na vicāretvā.	83	
PA_tika-s01_03t:837	Kusibandhanakāleti maṇḍalāni yojetvā sibbanakāle. Sattavāreti sattasibbanavāre.	83	
PA_tika-s01_03t:838	Kappabinduapadesena kassaci vikārassa akaraṇaṃ kappasantoso.	83	
PA_tika-s01_03t:839_0	Sītapaṭighātādi atthāpattito sijjhatīti mukhyameva cīvaraparibhoge payojanaṃ dassetuṃ	839	
PA_tika-s01_03t:839_1	“hirikopīnapaṭicchādanamattavasenā”ti vuttaṃ. Tenāha bhagavā “yāvadeva hirikopīnapaṭicchādanattha”nti.	839	
PA_tika-s01_03t:840	Vaṭṭati, na tāvatā santoso kuppati sambhārānaṃ, dakkhiṇeyyānañca alābhato.	84	
PA_tika-s01_03t:841	Sāraṇīyadhamme ṭhatvāti sīlavantehi bhikkhūhi sādhāraṇato paribhoge ṭhatvā.	84	
PA_tika-s01_03t:842_0	“Itī”tiādinā paṭhamassa ariyavaṃsassa paṃsukūlikaṅgatecīvarikaṅgānaṃ, tesañca tassa	842	
PA_tika-s01_03t:842_1	paccayataṃ dassento iti ime dhammā aññamaññassa samuṭṭhāpakā, upatthambhakā cāti	842	
PA_tika-s01_03t:842_2	dīpeti. Esa nayo ito paratopi.	842	
PA_tika-s01_03t:843_0	“Santuṭṭho hoti vaṇṇavādī”ti ettha catukkoṭikaṃ sambhavati, tattha catutthoyeva pakkho	843	
PA_tika-s01_03t:843_1	satthārā vaṇṇito thomitoti mahātherena tathā desanā katā. Eko santuṭṭho hoti, santosassa	843	
PA_tika-s01_03t:843_2	vaṇṇaṃ na katheti seyyathāpi thero nālako (suttanipāte nālakasutte vitthāro) eko	843	
PA_tika-s01_03t:843_3	na santuṭṭho hoti, santosassa vaṇṇavādī seyyathāpi upanando sakyaputto. Eko neva	843	
PA_tika-s01_03t:843_4	santuṭṭho hoti, na santosassa vaṇṇaṃ katheti. Seyyathāpi thero lāḷudāyī eko santuṭṭho	843	
PA_tika-s01_03t:843_5	ceva hoti, santosassa ca vaṇṇavādī seyyathāpi thero mahākassapo.	843	
PA_tika-s01_03t:844_0	Anesananti ayuttaṃ esanaṃ. Tenāha “appatirūpa”nti, sāsane ṭhitānaṃ na patirūpaṃ asāruppaṃ	844	
PA_tika-s01_03t:844_1	ayogyaṃ. Kohaññaṃ karontoti cīvaruppādanimittaṃ paresaṃ kuhanaṃ vimhāpanaṃ karonto.	844	
PA_tika-s01_03t:844_2	Uttasatīti taṇhāsantāsena uparūpari tasati. Paritasatīti parito tasati. Yathā sabbe	844	
PA_tika-s01_03t:844_3	kāyavacīpayogā tadatthā eva jāyanti, evaṃ sabbabhāgehi tasati. Gadhitaṃ vuccati gaddho,	844	
PA_tika-s01_03t:844_4	so cettha abhijjhālakkhaṇo adhippeto. Gadhitaṃ etassa natthīti agadhitoti āha “agadhito…pe…	844	
PA_tika-s01_03t:844_5	lobhagiddho”ti. Mucchanti taṇhāvasena muyhanaṃ, tassa vā samussayaṃ adhigataṃ. Anāpanno	844	
PA_tika-s01_03t:844_6	anupagato. Anotthatoti anajjhotthato. Apariyonaddhoti taṇhāchadanena acchādito. Ādīnavaṃ	844	
PA_tika-s01_03t:844_7	passamānoti diṭṭhadhammikaṃ, samparāyikañca dosaṃ passanto. Gadhitaparibhogato nissarati	844	
PA_tika-s01_03t:844_8	etenāti nissaraṇaṃ, idamatthikatā, taṃ pajānātīti nissaraṇapañño. Tenāha “yāvadeva…pe… pajānanto”ti.	844	
PA_tika-s01_03t:845_0	Nevattānukkaṃsetīti attānaṃ neva ukkaṃseti na ukkhipati na ukkaṭṭhato dahati. “Aha”ntiādi	845	
PA_tika-s01_03t:845_1	ukkaṃsanākāradassanaṃ. Na vambhetīti na hīḷayati nihīnato na dahati. Tasmiṃ cīvarasantoseti	845	
PA_tika-s01_03t:845_2	tasmiṃ yathāvutte vīsatividhe cīvarasantose. Kāmañcettha vuttappakārasantosaggahaṇena	845	
PA_tika-s01_03t:845_3	cīvarahetu anesanāpajjanādipi gahitameva tasmiṃ sati tassa bhāvato, asati ca abhāvato,	845	
PA_tika-s01_03t:845_4	vaṇṇavāditānattukkaṃsanā paravambhanāni pana gahitāni na hontīti “vaṇṇavāditādīsu	845	
PA_tika-s01_03t:845_5	vā”ti vikappo vutto. Ettha ca “dakkho”tiādi yesaṃ dhammānaṃ vasenassa yathāvuttasantosādi	845	
PA_tika-s01_03t:845_6	ijjhati, taṃ dassanaṃ. Tattha “dakkho”ti iminā tesaṃ samuṭṭhāpanapaññaṃ dasseti,	845	
PA_tika-s01_03t:845_7	“analaso”ti iminā paggaṇhanavīriyaṃ, “sampajāno”ti iminā pāṭihāriyapaññaṃ “paṭissato”ti	845	
PA_tika-s01_03t:845_8	iminā tattha asammosavuttiṃ dasseti.	845	
PA_tika-s01_03t:846_0	Piṇḍapāto jānitabboti pabhedato piṇḍapāto jānitabbo. Piṇḍapātakkhettanti piṇḍapātassa	846	
PA_tika-s01_03t:846_1	uppattiṭṭhānaṃ. Piṇḍapātasantoso jānitabboti piṇḍapāte santoso pabhedato jānitabbo.	846	
PA_tika-s01_03t:846_2	Idha bhesajjampi piṇḍapātagatikameva. Āharitabbato hi sappiādīnampi gahaṇaṃ kataṃ.	846	
PA_tika-s01_03t:847_0	Piṇḍapātakkhettaṃ piṇḍapātassa uppattiṭṭhānaṃ. Khettaṃ viya khettaṃ. Uppajjati ettha,	847	
PA_tika-s01_03t:847_1	etenāti ca uppattiṭṭhānaṃ. Saṅghato vā hi bhikkhuno piṇḍapāto uppajjati uddesādivasena	847	
PA_tika-s01_03t:847_2	vā. Tattha sakalassa saṅghassa dātabbaṃ bhattaṃ saṅghabhattaṃ. Katipaye bhikkhū uddisitvā	847	
PA_tika-s01_03t:847_3	uddesena dātabbaṃ bhattaṃ uddesabhattaṃ. Nimantetvā dātabbaṃ bhattaṃ nimantanaṃ.	847	
PA_tika-s01_03t:847_4	Salākadānavasena dātabbaṃ bhattaṃ salākabhattaṃ. Ekasmiṃ pakkhe ekadivasaṃ dātabbaṃ	847	
PA_tika-s01_03t:847_5	bhattaṃ pakkhikaṃ. Uposathe dātabbaṃ bhattaṃ uposathikaṃ. Pāṭipadadivase dātabbaṃ	847	
PA_tika-s01_03t:847_6	bhattaṃ pāṭipadikaṃ. Āgantukānaṃ dātabbaṃ bhattaṃ āgantukabhattaṃ. Dhuragehe eva	847	
PA_tika-s01_03t:847_7	ṭhapetvā dātabbaṃ bhattaṃ dhurabhattaṃ. Kuṭiṃ uddissa dātabbaṃ bhattaṃ kuṭibhattaṃ.	847	
PA_tika-s01_03t:847_8	Gāmavāsīādīhi vārena dātabbaṃ bhattaṃ vārabhattaṃ. Vihāraṃ uddissa dātabbaṃ bhattaṃ	847	
PA_tika-s01_03t:847_9	vihārabhattaṃ. Sesāni pākaṭāneva.	847	
PA_tika-s01_03t:848_0	Vitakketi “kattha nu kho ahaṃ ajja piṇḍāya carissāmī”ti. “Kattha piṇḍāya carissāmā”ti	848	
PA_tika-s01_03t:848_1	therena vutte “asukagāme bhante”ti kāmametaṃ paṭivacanadānaṃ, yena pana cittena “cintetvā”ti	848	
PA_tika-s01_03t:848_2	vuttaṃ, taṃ sandhāyāha “ettakaṃ cintetvā”ti. Tato paṭṭhāyāti vitakkamāḷake ṭhatvā	848	
PA_tika-s01_03t:848_3	vitakkitakālato paṭṭhāya. “Tato paraṃ vitakkento ariyavaṃsā cuto hotī”ti idaṃ tiṇṇampi	848	
PA_tika-s01_03t:848_4	ariyavaṃsikānaṃ vasena gahetabbaṃ, na ekacārikasseva. Sabbopi hi ariyavaṃsiko ekavārameva	848	
PA_tika-s01_03t:848_5	vitakketuṃ labhati, na tato paraṃ. Paribāhiroti ariyavaṃsikabhāvato bahibhūto. Svāyaṃ	848	
PA_tika-s01_03t:848_6	vitakkasantoso kammaṭṭhānamanasikārena na kuppati, visujjhati ca. Ito paresupi eseva	848	
PA_tika-s01_03t:848_7	nayo. Tenevāha “kammaṭṭhānasīsena gantabba”nti.	848	
PA_tika-s01_03t:849	Gahetabbamevāti aṭṭhānappayutto eva-saddo. Yāpanamattameva gahetabbanti yojetabbaṃ.	84	
PA_tika-s01_03t:850_0	Etthāti etasmiṃ piṇḍapātapaṭiggahaṇe. Appanti attano yāpanapamāṇatopi appaṃ. Gahetabbaṃ	850	
PA_tika-s01_03t:850_1	dāyakassa cittārādhanatthaṃ. Pamāṇenevāti attano yāpanappamāṇeneva appaṃ gahetabbaṃ.	850	
PA_tika-s01_03t:850_2	“Pamāṇena gahetabba”nti ettha kāraṇaṃ dassetuṃ “paṭiggahaṇasmiñhī”tiādi vuttaṃ. Makkhetīti	850	
PA_tika-s01_03t:850_3	viddhaṃseti apaneti. Vinipātetīti vināseti aṭṭhānaviniyogena. Sāsananti satthu sāsanaṃ	850	
PA_tika-s01_03t:850_4	anusiṭṭhiṃ. Na karoti nappaṭipajjati.	850	
PA_tika-s01_03t:851	Sapadānacārino viya dvārapaṭipāṭiyā caraṇaṃ loluppavivajjanasantosoti āha “dvārapaṭipāṭiyā gantabba”nti.	85	
PA_tika-s01_03t:852	Harāpetvāti adhikaṃ apanetvā.	85	
PA_tika-s01_03t:853	Āhāragedhato nissarati etenāti nissaraṇaṃ. Jighacchāya paṭivinodanatthaṃ kathā, kāyassaṭhitiādipayojanaṃ pana atthāpattito āgataṃ evāti āha “jighacchāya…pe… santoso nāmā”ti.	85	
PA_tika-s01_03t:854	Nidahitvā na paribhuñjitabbaṃ tadahupīti adhippāyo. Itaratthā pana sikkhāpadeneva vāritaṃ. Sāraṇīyadhamme ṭhitenāti sīlavantehi bhikkhūhi sādhāraṇabhogibhāve ṭhitena.	85	
PA_tika-s01_03t:855_0	Senāsanenāti sayanena, āsanena ca. Yattha yattha hi mañcādike, vihārādike ca seti,	855	
PA_tika-s01_03t:855_1	taṃ senaṃ. Yattha yattha pīṭhādike āsati, taṃ āsanaṃ. Tadubhayaṃ ekato katvā “senāsana”nti	855	
PA_tika-s01_03t:855_2	vuttaṃ. Tenāha “mañco”tiādi. Tattha mañco masārakādi, tathā pīṭhaṃ. Mañcabhisi, pīṭhabhisīti	855	
PA_tika-s01_03t:855_3	duvidhā bhisi. Vihāro pākāraparicchinno sakalo āvāso. “Dīghamukhapāsādo”ti keci.	855	
PA_tika-s01_03t:855_4	Aḍḍhayogoti dīghapāsādo. “Ekapassacchadanakasenāsana”nti keci. Pāsādoti caturassapāsādo.	855	
PA_tika-s01_03t:855_5	“Āyatacaturassapāsādo”ti keci. Hammiyaṃ muṇḍacchadanapāsādo. Guhāti kevalā pabbataguhā.	855	
PA_tika-s01_03t:855_6	Leṇaṃ dvārabandhaṃ. Aṭṭo bahalabhittikaṃ gehaṃ, yassa gopānasiyo aggahetvā iṭṭhakāhi	855	
PA_tika-s01_03t:855_7	eva chadanaṃ hoti. “Aṭṭālakākārena kariyatī”tipi vadanti. Māḷo ekakūṭasaṅgahito anekakoṇo	855	
PA_tika-s01_03t:855_8	patissayaviseso “vaṭṭākārena katasenāsana”nti keci.	855	
PA_tika-s01_03t:856_0	Piṇḍapāte vuttanayenevāti “sādako bhikkhu ‘ajja kattha vasissāmī’ti vitakketī”tiādinā	856	
PA_tika-s01_03t:856_1	yathārahaṃ piṇḍapāte vuttanayena veditabbā, “tato paraṃ vitakkento ariyavaṃsā cuto	856	
PA_tika-s01_03t:856_2	hoti paribāhiro”ti, “senāsanaṃ gavesantenāpi’kuhiṃ labhissāmī’ti acintetvā kammaṭṭhānasīseneva	856	
PA_tika-s01_03t:856_3	gantabba”nti ca evamādi sabbaṃ purimanayeneva.	856	
PA_tika-s01_03t:857_0	Kasmā panettha paccayasantosaṃ dassentena mahātherena gilānapaccayasantoso na gahitoti?	857	
PA_tika-s01_03t:857_1	Na kho panetaṃ evaṃ daṭṭhabbanti dassento “gilānapaccayo pana piṇḍapāte eva paviṭṭho”ti	857	
PA_tika-s01_03t:857_2	āha, āharitabbatāsāmaññenāti adhippāyo. Yadi evaṃ tattha piṇḍapāte viya vitakkasantosādayopi	857	
PA_tika-s01_03t:857_3	pannarasa santosā icchitabbāti? Noti dassento āha “tatthā”tiādi. Nanu cettha dvādaseva	857	
PA_tika-s01_03t:857_4	dhutaṅgāni viniyogaṃ gatāni, ekaṃ pana nesajjikaṅgaṃ na katthaci viniyuttanti āha	857	
PA_tika-s01_03t:857_5	“nesajjikaṅgaṃ bhāvanārāmaariyavaṃsaṃ bhajatī”ti. Ayañca attho aṭṭhakathāruḷho evāti	857	
PA_tika-s01_03t:857_6	dassento “vuttampi ceta”ntiādimāha.	857	
PA_tika-s01_03t:858_0	“Pathaviṃ pattharamāno viyā”tiādi ariyavaṃsadesanāya sudukkarabhāvadassanaṃ mahāvisayatāya	858	
PA_tika-s01_03t:858_1	tassā desanāya. Yasmā nayasahassapaṭimaṇḍitā hoti ariyamaggādhigamāya vitthārato	858	
PA_tika-s01_03t:858_2	pavattiyamānā desanā yathā taṃ cittuppādakaṇḍe, ayañca bhāvanārāmaariyavaṃsakathā	858	
PA_tika-s01_03t:858_3	ariyamaggādhigamāya vitthārato pavattiyamānā evaṃ hotīti vuttaṃ “sahassanayappaṭimaṇḍitaṃ…pe…	858	
PA_tika-s01_03t:858_4	desanaṃ ārabhī”ti. Paṭipakkhavidhamanato abhimukhabhāvena ramaṇaṃ āramaṇaṃ ārāmoti	858	
PA_tika-s01_03t:858_5	āha “abhiratīti attho”ti. Byadhikaraṇānampi padānaṃ vasena bhavati bāhiratthasamāso	858	
PA_tika-s01_03t:858_6	yathā “urasilomo, kaṇṭhekāḷoti āha “pahāne ārāmo assāti pahānārāmo”ti. Āramitabbaṭṭhena	858	
PA_tika-s01_03t:858_7	vā ārāmo, pahānaṃ ārāmo assāti pahānārāmoti evamettha samāsayojanā veditabbā. “Pajahanto	858	
PA_tika-s01_03t:858_8	ramatī”ti etena pahānārāmasaddānaṃ kattusādhanataṃ, kammadhārayasamāsañca dasseti.	858	
PA_tika-s01_03t:858_9	“Bhāvento ramatī”ti vuttattā bhāvanārāmoti etthāpi eseva nayo.	858	
PA_tika-s01_03t:859_0	Kāmaṃ “nesajjikaṅgaṃ bhāvanārāmaariyavaṃsaṃ bhajatī”ti vuttaṃ bhāvanānuyogassa anucchavikattā,	859	
PA_tika-s01_03t:859_1	nesajjikaṅgavasena pana nesajjikassa bhikkhuno ekaccāhi āpattīhi anāpattibhāvoti	859	
PA_tika-s01_03t:859_2	tampi saṅgaṇhanto “terasannaṃ dhutaṅgāna”nti vatvā “vinayaṃ patvā garuke ṭhātabba”nti	859	
PA_tika-s01_03t:859_3	icchitattā sallekhassa apariccajanavasena paṭipatti nāma vinaye ṭhitassevāti āha	859	
PA_tika-s01_03t:859_4	“terasannaṃ…pe… kathitaṃ hotī”ti. Kāmaṃ suttābhidhammapiṭakesupi tattha tattha sīlakathā	859	
PA_tika-s01_03t:859_5	āgatā eva, yehi pana guṇehi sīlassa vodānaṃ hoti, tesu kathitesu yathā sīlakathābāhullaṃ	859	
PA_tika-s01_03t:859_6	vinayapiṭakaṃ kathitaṃ hoti, evaṃ bhāvanākathābāhullaṃ suttantapiṭakaṃ, abhidhammapiṭakañca	859	
PA_tika-s01_03t:859_7	catutthena ariyavaṃsena kathitameva hotīti vuttaṃ “bhāvanārāmena avasesaṃ piṭakadvayaṃ	859	
PA_tika-s01_03t:859_8	kathitaṃ hotī”ti. “So nekkhammaṃ bhāvento ramatī”ti nekkhammapadaṃ ādiṃ katvā tattha	859	
PA_tika-s01_03t:859_9	desanāya pavattattā, sabbesampi vā samathavipassanāmaggadhammānaṃ yathāsakaṃpaṭipakkhato	859	
PA_tika-s01_03t:859_10	nikkhamanena nekkhammasaññitānaṃ tattha āgatattā so pāṭho “nekkhammapāḷī”ti vuccatīti	8591	
PA_tika-s01_03t:859_11	āha “nekkhammapāḷiyā kathetabbo”ti. Tenāha aṭṭhakathāyaṃ “sabbepi kusalā dhammā nekkhammanti	8591	
PA_tika-s01_03t:859_12	pavuccare”ti. Dasuttarasuttanta pariyāyenāti dasuttarasuttantadhammena, dasuttarasuttante	8591	
PA_tika-s01_03t:859_13	āgatanayenāti vā attho. Sesadvayepi eseva nayo.	8591	
PA_tika-s01_03t:860_0	Soti jāgariyaṃ anuyutto bhikkhu. Nekkhammanti kāmehi nikkhantabhāvato nekkhammasaññitaṃ	860	
PA_tika-s01_03t:860_1	paṭhamajjhānūpacāraṃ. “So abhijjhaṃ loke pahāyā”tiādinā āgatā paṭhamajjhānassa pubbabhāgabhāvanāti	860	
PA_tika-s01_03t:860_2	idhādhippetā, tasmā “abyāpāda”ntiādīsupi evameva attho veditabbo. Yaṃ panettha vattabbaṃ,	860	
PA_tika-s01_03t:860_3	taṃ brahmajālaṭīkāyaṃ vuttanayena veditabbaṃ. Saupāyāsānañhi aṭṭhannaṃ samāpattīnaṃ,	860	
PA_tika-s01_03t:860_4	aṭṭhārasannaṃ mahāvipassanānaṃ, catunnaṃ ariyamaggānañca vasenettha desanā pavattāti.	860	
PA_tika-s01_03t:861_0	“Ekaṃ dhammaṃ bhāvento ramati, ekaṃ dhammaṃ pajahanto ramatī”ti ca na idaṃ dasuttarasutte	861	
PA_tika-s01_03t:861_1	āgataniyāmena vuttaṃ, tattha pana “eko dhammo bhāvetabbo, eko dhammo pahātabbo”ti	861	
PA_tika-s01_03t:861_2	ca desanā āgatā. Evaṃ santepi yasmā atthato bhedo natthi, tasmā paṭisambhidāmagge	861	
PA_tika-s01_03t:861_3	nekkhammapāḷiyaṃ āgatanīhāreneva “ekaṃ dhammaṃ bhāvento ramati, ekaṃ dhammaṃ pajahanto	861	
PA_tika-s01_03t:861_4	ramatī”ti vuttaṃ. Esa nayo sesavāresupi. Yasmā cāyaṃ ariyavaṃsadesanā nāma satthu	861	
PA_tika-s01_03t:861_5	paññattāva satthārā hi desitaṃ desanaṃ āyasmā dhammasenāpati sāriputtatthero saṅgāyanavasena	861	
PA_tika-s01_03t:861_6	idhānesi, tasmā mahāariyavaṃsasutte satthudesanānīhārena nigamanaṃ dassento “evaṃ	861	
PA_tika-s01_03t:861_7	kho, bhikkhave, bhikkhu bhāvanārāmo hotī”ti āha. Eseva nayo ito paresu satipaṭṭhānapariyāyaabhidhammaniddesapariyāyesupi.	861	
PA_tika-s01_03t:861_8	Kāmañcettha kāyānupassanāvaseneva saṅkhipitvā yojanā katā, ekavīsatiyā pana ṭhānānaṃ	861	
PA_tika-s01_03t:861_9	vasena vitthārato yojanā veditabbā. “Aniccato” tiādīsu yaṃ vattabbaṃ, taṃ visuddhimaggasaṃvaṇṇanāsu	861	
PA_tika-s01_03t:861_10	vuttanayena veditabbaṃ.	8611	
PA_tika-s01_03t:862_0	310. Saṃvarādīnaṃ sādhanavasena padahati ettha, etehīti ca padhānāni. Uttamavīriyānīti	862	
PA_tika-s01_03t:862_1	seṭṭhavīriyāni visiṭṭhassa atthassa sādhanato. Saṃvarantassa uppannavīriyanti yathā	862	
PA_tika-s01_03t:862_2	abhijjhādayo na uppajjanti, evaṃ satiyā upaṭṭhāpane cakkhādīnaṃ pidahane analasassa	862	
PA_tika-s01_03t:862_3	uppannavīriyaṃ. Pajahantassāti vinodentassa. Uppannavīriyanti tasseva pajahanassa	862	
PA_tika-s01_03t:862_4	sādhanavasena pavattavīriyaṃ. Bhāventassa uppannavīriyanti etthāpi eseva nayo. Samādhinimittanti	862	
PA_tika-s01_03t:862_5	samādhi eva. Purimuppannasamādhi hi parato uppajjanakasamādhipavivekassa kāraṇaṃ	862	
PA_tika-s01_03t:862_6	hotīti “samādhinimitta”nti vuttaṃ.	862	
PA_tika-s01_03t:863_0	Upadhivivekattāti khandhūpadhiādiupadhīhi vivittattā vinissaṭattā. Taṃ āgammāti taṃ	863	
PA_tika-s01_03t:863_1	nibbānaṃ maggena adhigamahetu. Rāgādayo virajjanti ettha, etenāti vā virāgo. Evaṃ	863	
PA_tika-s01_03t:863_2	nirodhopi daṭṭhabbo. Yasmā idha bojjhaṅgā missakavasena icchitā, tasmā “ārammaṇavasena	863	
PA_tika-s01_03t:863_3	adhigantabbavasena vā”ti vuttaṃ. Tattha adhigantabbavasenāti taṃninnatāvasena. Vossaggapariṇāminti	863	
PA_tika-s01_03t:863_4	vossajjanavasena pariṇāmitaṃ pariccajanavasena ceva pakkhandanavasena ca pariṇamanasīlaṃ.	863	
PA_tika-s01_03t:863_5	Tenāha “dve vossaggā”tiādi. Khandhānaṃ pariccajanaṃ nāma tappaṭibaddhakilesappahānavasenāti	863	
PA_tika-s01_03t:863_6	yenākārena vipassanā kilese pajahati, tenevākārena taṃnimittake, khandhe ca “pajahatī”ti	863	
PA_tika-s01_03t:863_7	vattabbataṃ arahatīti āha “vipassanā…pe… pariccajatī”ti. Yasmā vipassanā vuṭṭhānagāminibhāvaṃ	863	
PA_tika-s01_03t:863_8	pāpuṇantī ninnapoṇapabbhārabhāvena ekaṃsato nibbānaṃ “pakkhandatī”ti vattabbataṃ	863	
PA_tika-s01_03t:863_9	labhati, maggo ca samucchedavasena kilese, khandhe ca pariccajati, tasmā yathākkamaṃ	863	
PA_tika-s01_03t:863_10	vipassanāmaggānaṃ vasena pakkhandanapariccāgavossaggāpi veditabbā. Vossaggatthāyāti	8631	
PA_tika-s01_03t:863_11	pariccāgavossaggatthāya ceva pakkhandanavossaggatthāya ca. Pariṇamatīti paripaccati.	8631	
PA_tika-s01_03t:863_12	Taṃ pariṇamanaṃ vuṭṭhānagāminibhāvappattiyā ceva ariyamaggabhāvappattiyā ca icchitanti	8631	
PA_tika-s01_03t:863_13	āha “vipassanābhāvañceva maggabhāvañca pāpuṇātī”ti. Sesapadesūti “dhammavicayasambojjhaṅgaṃ	8631	
PA_tika-s01_03t:863_14	bhāvetī”tiādīsu sesasambojjhaṅgakoṭṭhāsesu.	8631	
PA_tika-s01_03t:864_0	Bhaddakanti abhaddakānaṃ nīvaraṇādipāpadhammānaṃ vikkhambhanena rāgavidhamanena ekantahitattā,	864	
PA_tika-s01_03t:864_1	dullabhattā ca bhaddakaṃ sundaraṃ. Na hi aññaṃ samādhinimittaṃ evaṃdullabhaṃ, rāgassa	864	
PA_tika-s01_03t:864_2	ca ujuvipaccanīkabhūtaṃ atthi. Anurakkhatīti ettha anurakkhanā nāma adhigatasamādhito	864	
PA_tika-s01_03t:864_3	yathā na parihāni hoti, evaṃ paṭipatti, sā pana tappaṭipakkhavidhamanenāti āha “samādhī”tiādi.	864	
PA_tika-s01_03t:864_4	Aṭṭhikasaññādikāti aṭṭhikajjhānādikā. Saññāsīsena hi jhānaṃ vadati.	864	
PA_tika-s01_03t:865_0	Ekapaṭivedhavasena catusaccadhamme ñāṇanti catūsu ariyasaccesu ekābhisamayavasena	865	
PA_tika-s01_03t:865_1	pavattañāṇaṃ, maggañāṇanti attho. Catusaccantogadhattā catusaccabbhantare nirodhadhamme	865	
PA_tika-s01_03t:865_2	nibbāne ñāṇaṃ, tena phalañāṇaṃ vadati. Yasmā maggānantarassa phalassa maggānuguṇā	865	
PA_tika-s01_03t:865_3	pavatti, yato taṃsamudayapakkhiyesu dhammesu paṭippassaddhippahānavasena pavattati,	865	
PA_tika-s01_03t:865_4	tasmā nirodhasaccepi yo maggassa sacchikiriyābhisamayo, tadanuguṇā pavattīti phalañāṇasseva	865	
PA_tika-s01_03t:865_5	dhamme ñāṇatā vuttā, na yassa kassaci nibbānārammaṇassa ñāṇassa. Tena vuttaṃ “yathāhā”tiādi.	865	
PA_tika-s01_03t:865_6	Ettha ca maggapaññā tāva catusaccadhammassa paṭivijjhanato dhammeñāṇaṃ nāma hotu,	865	
PA_tika-s01_03t:865_7	phalapaññā pana kathanti codanā sodhitā hoti nirodhadhammaṃ ārabbha pavattanato.	865	
PA_tika-s01_03t:865_8	Duvidhāpi hi paññā aparappaccayatāya attapaccakkhato ariyasaccadhamme kiccato ca	865	
PA_tika-s01_03t:865_9	ārammaṇato ca pavattattā “dhammeñāṇa”nti veditabbā. Ariyasaccesu hi ayaṃ dhamma-saddo	865	
PA_tika-s01_03t:865_10	tesaṃ aviparītasabhāvattā, saṅkhatappavaro vā ariyamaggo, tassa ca phaladhammo. Tattha	8651	
PA_tika-s01_03t:865_11	paññā taṃsahagatā dhammeñāṇaṃ.	8651	
PA_tika-s01_03t:866_0	Anvayeñāṇanti anugamanañāṇaṃ. Paccakkhato disvāti cattāri saccāni maggañāṇena paccakkhato	866	
PA_tika-s01_03t:866_1	paṭivijjhitvā. Yathā idānīti yathā etarahi pañcupādānakkhandhā dukkhasaccaṃ, evaṃ	866	
PA_tika-s01_03t:866_2	atītepi anāgatepi pañcupādānakkhandhā dukkhasaccamevāti ca sarikkhaṭṭhena vuttaṃ.	866	
PA_tika-s01_03t:866_3	Esa nayo samudayasacce, maggasacce ca. Ayamevāti avadhāraṇe. Nirodhasacce pana sarikkhaṭṭho	866	
PA_tika-s01_03t:866_4	natthi tassa niccattā, ekasabhāvattā ca. Evaṃ tassa ñāṇassa anugatiyaṃ ñāṇanti tassa	866	
PA_tika-s01_03t:866_5	dhammeñāṇassa “evaṃ atītepī”tiādinā anugatiyaṃ anugamane anvaye ñāṇaṃ. Idaṃ anvaye	866	
PA_tika-s01_03t:866_6	ñāṇanti yojanā. “Tenāhā”tiādinā yathāvuttamatthaṃ pāḷiyā vibhāveti. Soti dhammañāṇaṃ	866	
PA_tika-s01_03t:866_7	patvā ṭhito bhikkhu. Iminā dhammenāti dhammagocarattā gocaravohārena “dhammo”ti vuttenamaggañāṇena,	866	
PA_tika-s01_03t:866_8	upayogatthe vā karaṇavacanaṃ, iminā dhammena ñātenāti imaṃ catusaccadhammaṃ ñāṇena	866	
PA_tika-s01_03t:866_9	jānitvā ṭhitena maggañāṇenāti attho. Diṭṭhenāti dassanena saccadhammaṃ passitvā ṭhitena.	866	
PA_tika-s01_03t:866_10	Pattenāti saccānaṃ patvā ṭhitena. Viditenāti saccāni viditvā ṭhitena. Pariyogāḷhenāti	8661	
PA_tika-s01_03t:866_11	catusaccadhammaṃ pariyogāhetvā ṭhitenāti evaṃ tāvettha abhidhammaṭṭhakathāyaṃ attho	8661	
PA_tika-s01_03t:866_12	vutto. Duvidhampi pana maggaphalañāṇaṃ dhammeñāṇaṃ. Paccavekkhaṇāya ca mūlaṃ, kāraṇañca	8661	
PA_tika-s01_03t:866_13	nayanayanassāti duvidhenāpi tena dhammenāti na na yujjati. Tathā catusaccadhammassa	8661	
PA_tika-s01_03t:866_14	ñātattā, maggaphalasaṅkhātassa vā dhammassa saccapaṭivedhasampayogaṃ gatattā nayanayanaṃ	8661	
PA_tika-s01_03t:866_15	hotīti tena iminā dhammena ñāṇavisayabhāvena, ñāṇasampayogena vā ñātenāti ca attho	8661	
PA_tika-s01_03t:866_16	na na yujjatīti. Atītānāgate nayaṃ netīti atīte, anāgate ca nayaṃ neti harati peseti.	8661	
PA_tika-s01_03t:866_17	Idaṃ pana na maggañāṇassa kiccaṃ, paccavekkhaṇañāṇakiccaṃ, satthārā pana maggañāṇaṃ	8661	
PA_tika-s01_03t:866_18	atītānāgate nayanayanasadisaṃ kataṃ maggamūlakattā. Bhāvitamaggassa hi paccavekkhaṇā	8661	
PA_tika-s01_03t:866_19	nāma hoti. Nayidaṃ aññaṃ ñāṇuppādanaṃ nayanayanaṃ, ñāṇasseva pana pavattivisesoti.	8661	
PA_tika-s01_03t:867_0	Paresaṃ cetaso parito ayanaṃ paricchindanaṃ pariyo, tasmiṃ pariye. Tenāha “paresaṃ	867	
PA_tika-s01_03t:867_1	cittaparicchede”ti. Avasesaṃ sammutimhiñāṇaṃ nāma “ñāṇa”nti sammatattā. Vacanatthato	867	
PA_tika-s01_03t:867_2	pana sammutimhi ñāṇanti sammutimhiñāṇaṃ. Dhammeñāṇādīnaṃ viya hi sātisayassa paṭivedhakiccassa	867	
PA_tika-s01_03t:867_3	abhāvā visayobhāsanasaṅkhātajānanasāmaññena “ñāṇa”nti sammatesu antogadhanti attho.	867	
PA_tika-s01_03t:867_4	Sammutivasena vā pavattaṃ sammutimhiñāṇaṃ sammutidvārena atthassa gahaṇato. Avasesaṃ	867	
PA_tika-s01_03t:867_5	vā itarañāṇattayavisabhāgaṃ ñāṇaṃ tabbisabhāgasāmaññena sammutimhiñāṇamhi paviṭṭhattā	867	
PA_tika-s01_03t:867_6	sammutimhiñāṇaṃ nāma hotīti.	867	
PA_tika-s01_03t:868_0	Kāmaṃ sotāpattimaggañāṇādīni dukkhañāṇādīniyeva, ukkaṭṭhaniddesena panevamāha “arahattaṃ	868	
PA_tika-s01_03t:868_1	pāpetvā”ti. Vaṭṭato niggacchati etenāti niggamanaṃ, catusaccakammaṭṭhānaṃ. Purimāni	868	
PA_tika-s01_03t:868_2	dve saccāni vaṭṭaṃ pavattipavattihetubhāvato. Itarāni pana dve vivaṭṭaṃ nivattinivattihetubhāvato.	868	
PA_tika-s01_03t:868_3	Abhinivesoti vipassanābhiniveso hoti lokiyassa ñāṇassa visabhāgūpagamanato. No vivaṭṭeti	868	
PA_tika-s01_03t:868_4	vivaṭṭe abhiniveso no hoti avisayabhāvato. Pariyattīti kammaṭṭhānatanti. Uggahetvāti	868	
PA_tika-s01_03t:868_5	vācuggataṃ katvā. Uggahetvāti vā pāḷito, atthato ca yathārahaṃ savanadhāraṇaparipucchanamanasānupekkhanādivasena	868	
PA_tika-s01_03t:868_6	cittena uddhaṃ uddhaṃ gaṇhitvā. Kammaṃ karotīti nāmarūpapariggahādikkamena yogakammaṃ karoti.	868	
PA_tika-s01_03t:869_0	Yadi purimesu dvīsu eva vipassanābhiniveso, tesu eva uggahādi, kathamidaṃ catusaccakammaṭṭhānaṃ	869	
PA_tika-s01_03t:869_1	jātanti āha “dvīsū”tiādi. Kāmaṃ pacchimānipi dve saccāni abhiññeyyāni, pariññeyyatā	869	
PA_tika-s01_03t:869_2	pana tattha natthīti na vipassanābyāpāro. Kevalaṃ pana anussavamatte ṭhatvā accantapaṇītabhāvato	869	
PA_tika-s01_03t:869_3	iṭṭhaṃ, ātappakanirāmisapītisañjananato kantaṃ, uparūpari abhirucijananena manassa	869	
PA_tika-s01_03t:869_4	vaḍḍhanato manāpanti manasikāraṃ pavatteti. Tenāha “nirodhasaccaṃ nāmā”tiādi. Dvīsu	869	
PA_tika-s01_03t:869_5	saccesūti dvīsu saccesu visayabhūtesu, tāni ca uddissa asammohapaṭivedhavasena pavattamāno	869	
PA_tika-s01_03t:869_6	hi maggo te uddissa pavatto nāma hotīti. Tīṇi dukkhasamudayamaggasaccāni. Kiccavasenāti	869	
PA_tika-s01_03t:869_7	asammuyhanavasena. Ekanti nirodhasaccaṃ. Ārammaṇavasenāti ārammaṇakaraṇavasenapi	869	
PA_tika-s01_03t:869_8	asammuyhanakiccavasenapi tattha paṭivedho labbhateva. Dve saccānīti dukkhasamudayasaccāni.	869	
PA_tika-s01_03t:869_9	Duddasattāti daṭṭhuṃ asakkuṇeyyattā. Oḷārikā hi dukkhasamudayā, tiracchānagatānampi	869	
PA_tika-s01_03t:869_10	dukkhaṃ, āhārādīsu ca abhilāso pākaṭo. Pīḷanādiāyūhanādivasenapi “idaṃ dukkhaṃ, idaṃ	8691	
PA_tika-s01_03t:869_11	assa kāraṇa”nti yāthāvato ñāṇena ogāhituṃ asakkuṇeyyattā tāni gambhīrāni. Dveti nirodhamaggasaccāni.	8691	
PA_tika-s01_03t:869_12	Tāni saṇhasukhumabhāvato sabhāveneva gambhīratāya yāthāvato ñāṇena durogāhattā “duddasānī”ti.	8691	
PA_tika-s01_03t:870	Sotāpattiyaṅgādicatukkavaṇṇanā	87	
PA_tika-s01_03t:871_0	311. Soto nāma ariyasoto purimapadalopena, tassa ādito sabbapaṭhamaṃ pajjanaṃ sotāpatti,	871	
PA_tika-s01_03t:871_1	paṭhamamaggapaṭilābho. Tassa aṅgāni adhigamūpāyabhūtāni kāraṇāni sotāpattiyaṅgāni.	871	
PA_tika-s01_03t:871_2	Tenāha “sotā…pe… attho”ti. Santakāyakammāditāya santadhammasamannāgamato, santadhammapavedanato	871	
PA_tika-s01_03t:871_3	ca santo purisāti sappurisā. Tattha yesaṃ vasena catusaccasampaṭivedhāvahaṃ saddhammassavanaṃ	871	
PA_tika-s01_03t:871_4	labbhati, te eva dassento “buddhādīnaṃ sappurisāna”nti āha. Santo sataṃ vā dhammoti	871	
PA_tika-s01_03t:871_5	saddhammo. So hi yathānusiṭṭhaṃ paṭipajjamāne apāyadukkhe, saṃsāradukkhe ca apatante	871	
PA_tika-s01_03t:871_6	dhāretīti evamādi guṇātisayayogavasena santo saṃvijjamāno, pasattho, sundaro vā dhammo,	871	
PA_tika-s01_03t:871_7	sataṃ vā ariyānaṃ dhammo, tesaṃ vā tabbhāvasādhako dhammoti saddhammo, “idha bhikkhu	871	
PA_tika-s01_03t:871_8	dhammaṃ pariyāpuṇātī”tiādinā vuttā pariyatti. Sā pana mahāvisayatāya na sabbā sabbassa	871	
PA_tika-s01_03t:871_9	visesāvahāti tassa tassa anucchavikameva dassento āha “sappāyassa tepiṭakadhammassa	871	
PA_tika-s01_03t:871_10	savana”nti. Yonisomanasikāro heṭṭhā vutto eva. Pubbabhāgapaṭipattiyāti vipassanānuyogassa.	8711	
PA_tika-s01_03t:872_0	Aveccappasādenāti saccasampaṭivedhavasena buddhādīnaṃ guṇe ñatvā uppannappasādena,	872	
PA_tika-s01_03t:872_1	so pana pasādo devādīsu kenacipi akampiyatāya niccaloti āha “acalappasādenā”ti. Etthāti	872	
PA_tika-s01_03t:872_2	etasmiṃ catukkattaye āhāracatukke. Lūkhapaṇītavatthuvasenāti odanakummāsādikassa	872	
PA_tika-s01_03t:872_3	lūkhassa ceva paṇītassa ca vatthuno vasena. Sā panāyaṃ āhārassa oḷārikasukhumatā	872	
PA_tika-s01_03t:872_4	“kumbhilānaṃ āhāraṃ upādāya morānaṃ āhāro sukhumo”tiādinā aṭṭhakathāyaṃ vitthārato āgatā eva.	872	
PA_tika-s01_03t:873_0	Ārammaṇaṭṭhitivasenāti ārammaṇasaṅkhātassa pavattipaccayaṭṭhānassa vasena. Tiṭṭhati	873	
PA_tika-s01_03t:873_1	etthāti ṭhiti, ārammaṇameva ṭhiti ārammaṇaṭṭhiti. Tenevāha “rūpārammaṇa”ntiādi. Ārammaṇattho	873	
PA_tika-s01_03t:873_2	cettha upatthambhanattho veditabbo, na visayalakkhaṇova. Upatthambhanabhūtaṃ rūpaṃ	873	
PA_tika-s01_03t:873_3	upetīti rūpūpāyaṃ. Tenāha “rūpaṃ upagataṃ hutvā”tiādi. Rūpakkhandhaṃ nissāya tiṭṭhati	873	
PA_tika-s01_03t:873_4	tena vinā appavattanato. Tanti rūpakkhandhaṃ nissāya ṭhānappavattanaṃ. Etanti “rūpūpāya”nti	873	
PA_tika-s01_03t:873_5	etaṃ vacanaṃ. Rūpakkhandho gocaro pavattiṭṭhānaṃ paccayo etassāti rūpakkhandhagocaraṃ	873	
PA_tika-s01_03t:873_6	rūpaṃ sahakārīkāraṇabhāvena patiṭṭhā etassāti rūpappatiṭṭhaṃ. Iti tīhi padehi abhisaṅkhāraviññāṇaṃ	873	
PA_tika-s01_03t:873_7	pati rūpakkhandhassa sahakārīkāraṇabhāvoyevettha vutto. Upasittaṃ viya upasittaṃ,	873	
PA_tika-s01_03t:873_8	yathā byañjanehi upasittaṃ sinehitaṃ odanaṃ rucitaṃ, pariṇāmayogyañca, evaṃ nandiyā	873	
PA_tika-s01_03t:873_9	upasittaṃ sinehitaṃ kammaviññāṇaṃ abhirucitaṃ hutvā vipākayogyaṃ hotīti. Itaranti	873	
PA_tika-s01_03t:873_10	dosasahagatādiakusalaṃ, kusalañca upanissayakoṭiyā upasittaṃ hutvāti yojanā. Evaṃ	8731	
PA_tika-s01_03t:873_11	pavattamānanti evaṃ rūpūpāyanti desanābhāvena pavattamānaṃ. Vipākadhammatāya vuddhiṃ…pe…	8731	
PA_tika-s01_03t:873_12	āpajjati. Tatthāpi nippariyāyaphalanibbattanavasena vuddhiṃ, pariyāyaphalanibbattanavasena	8731	
PA_tika-s01_03t:873_13	viruḷhiṃ, nissandaphalanibbattanavasena vepullaṃ. Diṭṭhadhammavedanīyaphalanibbattanena	8731	
PA_tika-s01_03t:873_14	vā vuddhiṃ, upapajjavedanīyaphalanibbattanavasena viruḷhiṃ, aparāpariyāyaphalanibbattanavasena	8731	
PA_tika-s01_03t:873_15	vepullaṃ āpajjatīti yojanā. Ekantato vedanupāyādivasena patti nāma arūpabhave yevāti	8731	
PA_tika-s01_03t:873_16	āha “imehi panā”tiādi. Evañca katvā pāḷiyaṃ kataṃ vā-saddaggahaṇañca samatthitaṃ	8731	
PA_tika-s01_03t:873_17	hoti. “Rūpūpāya”ntiādinā yathā abhisaṅkhāraviññāṇassa upanissayabhūtā rūpādayo gayhanti,	8731	
PA_tika-s01_03t:873_18	evaṃ tena nibbattetabbāpi te gayhantīti adhippāyena “catukkavasena…pe… na vutta”nti	8731	
PA_tika-s01_03t:873_19	āha. Vipākopi hi dhammo vipākadhammaviññāṇaṃ upagataṃ nāma hoti tathā nandiyā upasittattā.	8731	
PA_tika-s01_03t:873_20	Tenāha “nandūpasecana”nti. Vitthāritāneva siṅgālasutte.	8732	
PA_tika-s01_03t:874_0	Bhavati etena ārogyanti bhavo, gilānapaccayo. Parivuddho bhavo abhavo. Vuddhiattho	874	
PA_tika-s01_03t:874_1	hi ayaṃ akāro yathā “saṃvarāsaṃvaro, phalāphalaṃ”ti ca. Telamadhuphāṇitādīnīti ādi-saddena	874	
PA_tika-s01_03t:874_2	sappinavanītānaṃ gahaṇaṃ, telādīnaṃ gahaṇañcettha nidassanamattaṃ. Sabbassāpi gilānapaccayassa	874	
PA_tika-s01_03t:874_3	saṅgaho daṭṭhabbo. Atha vā bhavābhavoti khuddako ceva mahanto ca upapattibhavo veditabbo.	874	
PA_tika-s01_03t:874_4	Evañca sati “imesaṃ panā”tiādivacanaṃ samatthitaṃ hoti. Bhavūpapattipahānattho hi	874	
PA_tika-s01_03t:874_5	visesato catutthaariyavaṃso. Taṇhuppādānanti taṇhuppattīnaṃ, cīvarādihetu uppajjanakataṇhānanti	874	
PA_tika-s01_03t:874_6	attho. Padhānakaraṇakāleti bhāvanānuyogakkhaṇe. Sītādīni na khamatīti bhāvanāya pubbabhāgakālaṃ	874	
PA_tika-s01_03t:874_7	sandhāya vuttaṃ. Khamatīti sahati abhibhavati. Vitakkasamananti nidassanamattaṃ.	874	
PA_tika-s01_03t:874_8	Sabbesampi kilesānaṃ samanavasena pavattā paṭipadā.	874	
PA_tika-s01_03t:875_0	Samādhijhānādibhedo dhammo pajjati paṭipajjīyati etenāti dhammapadaṃ. Anabhijjhāva	875	
PA_tika-s01_03t:875_1	dhammapadaṃ anabhijjhādhammapadaṃ. Ayaṃ tāva alobhapakkhe nayo, itarapakkhe pana	875	
PA_tika-s01_03t:875_2	anabhijjhāpadhāno dhammakoṭṭhāso anabhijjhādhammapadaṃ. Akopoti adoso, mettāti attho.	875	
PA_tika-s01_03t:875_3	Suppaṭṭhitasatīti kāyādīsu sammadeva upaṭṭhitā sati. Satisīsenāti satipadhānamukhena.	875	
PA_tika-s01_03t:875_4	Samādhipadhānattā jhānānaṃ “samāpatti vā”ti vuttaṃ. Kāmaṃ saviññāṇakaasubhepi jhānabhāvanā	875	
PA_tika-s01_03t:875_5	alobhappadhānā hoti kāyassa jigucchanena, paṭikkūlākāraggahaṇavasena ca pavattanato,	875	
PA_tika-s01_03t:875_6	sattavidhauggahakosallādivasena panassā pavatti satipadhānāti tatiyadhammapadeneva	875	
PA_tika-s01_03t:875_7	naṃ saṅgaṇhitukāmo “dasa asubhavasena vā”ti āha. Hitūpasaṃhārādivasena pavattanato	875	
PA_tika-s01_03t:875_8	brahmavihārabhāvanā byāpādavirodhinī abyāpādappadhānāti āha “catubrahma…pe… dhammapada”nti.	875	
PA_tika-s01_03t:875_9	Tattha adhigatāni jhānādīnīti yojanā. Gamanādito āhārassa paṭikkūlabhāvasallakkhaṇaṃ	875	
PA_tika-s01_03t:875_10	saññāya thirabhāveneva hoti tassā thirasaññāpadaṭṭhānattāti āhāre paṭikkūlasaññāpi	8751	
PA_tika-s01_03t:875_11	tatiyadhammapade eva saṅgahaṃ gatā. Āruppasamādhiabhiññānaṃ adhiṭṭhānabhāvato kasiṇabhāvanā,	8751	
PA_tika-s01_03t:875_12	sattavidhabojjhaṅgavijjāvimuttipāripūrihetuto ānāpānesu paṭhamaānāpānabhāvanā visesato	8751	
PA_tika-s01_03t:875_13	samādhipadhānāti sā catutthadhammapadena saṅgahitā. Catudhātuvavatthānavasena adhigatānipi	8751	
PA_tika-s01_03t:875_14	ettheva saṅgahetabbāni siyuṃ, paññāpadhānatāya pana na saṅgahitāni.	8751	
PA_tika-s01_03t:876_0	Dhammasamādānesu paṭhamaṃ acelakapaṭipadā etarahi ca dukkhabhāvato, anāgatepi apāyadukkhavaṭṭadukkhāvahato.	876	
PA_tika-s01_03t:876_1	Acelakapaṭipadāti ca nidassanamattaṃ daṭṭhabbaṃ channaparibbājakānampi ubhayadukkhāvahapaṭipattidassanato.	876	
PA_tika-s01_03t:876_2	Dutiyaṃ…pe… brahmacariyacaraṇaṃ etarahi satipi dukkhe āyatiṃ sukhāvahattā. Kāmesu	876	
PA_tika-s01_03t:876_3	pātabyatā yathākāmaṃ kāmaparibhogo. Alabhamānassāpīti pi-saddena ko pana vādo labhamānassāti dasseti.	876	
PA_tika-s01_03t:877_0	Dussīlyādipāpadhammānaṃ khambhanaṃ paṭibandhanaṃ khandhaṭṭho, so pana sīlādi evāti	877	
PA_tika-s01_03t:877_1	āha “guṇaṭṭho khandhaṭṭho”ti. Guṇavisayatāya khandha-saddassa guṇatthatā veditabbā.	877	
PA_tika-s01_03t:877_2	Vimuttikkhandhoti paṭipakkhato suṭṭhu vimuttā guṇadhammā adhippetā, na avimuttā,	877	
PA_tika-s01_03t:877_3	nāpi vimuccamānāti tehi saha desanaṃ āruḷhā sīlakkhandhādayopi tayoti āha “phalasīlaṃ	877	
PA_tika-s01_03t:877_4	adhippetaṃ, catūsupi ṭhānesu phalameva vutta”nti ca. Eteneva cettha vimuttikkhandhoti	877	
PA_tika-s01_03t:877_5	phalapariyāpannā sammāsaṅkappavāyāmasatiyo adhippetāti veditabbaṃ.	877	
PA_tika-s01_03t:878_0	Upatthambhanaṭṭhena sampayuttadhammānaṃ tattha thirabhāvena pavattanato, eteneva	878	
PA_tika-s01_03t:878_1	ahirikaanottappānampi savisaye balaṭṭho siddho veditabbo. Na hi tesaṃ paṭipakkhehi	878	
PA_tika-s01_03t:878_2	akampiyaṭṭho ekantiko. Hirottappānañhi akampiyaṭṭho sātisayo kusaladhammānaṃ mahābalabhāvato,	878	
PA_tika-s01_03t:878_3	akusalānañca dubbalabhāvato. Tenāha bhagavā “abalā naṃ balīyanti, maddante naṃ parissayā”ti	878	
PA_tika-s01_03t:878_4	bodhipakkhiyadhammavasenāyaṃ desanāti “samathavipassanāmaggavasenā”ti vuttaṃ.	878	
PA_tika-s01_03t:879_0	Adhīti upasaggamattaṃ, na “adhicitta”ntiādīsu viya adhikārādiatthaṃ. Karaṇādhikaraṇabhāvasādhanavasena	879	
PA_tika-s01_03t:879_1	adhiṭṭhāna-saddassa atthaṃ dassento “tena vā”tiādimāha. Tena adhiṭṭhānena tiṭṭhanti	879	
PA_tika-s01_03t:879_2	attano sammāpaṭipattiyaṃ guṇādhikā purisā, te eva tattha adhiṭṭhāne tiṭṭhanti sammāpattiyā,	879	
PA_tika-s01_03t:879_3	ṭhānameva adhiṭṭhānameva sammāpaṭipattiyanti yojanā. Paṭhamena adhiṭṭhānena. Aggaphalapaññāti	879	
PA_tika-s01_03t:879_4	ukkaṭṭhaniddesoyaṃ. Kilesūpasamoti kilesānaṃ accantavūpasamo. Paṭhamena nayena adhiṭṭhānāni	879	
PA_tika-s01_03t:879_5	ekadesatova gahitāni, na nippadesatoti nippadesatova tāni dassetuṃ “paṭhamena cā”tiādi	879	
PA_tika-s01_03t:879_6	vuttaṃ. “Ādiṃ katvā”ti etena jhānābhiññāpaññañceva maggapaññañca saṅgaṇhāti. Vacīsaccaṃ	879	
PA_tika-s01_03t:879_7	ādiṃ katvāti ādi-saddena viratisaccaṃ saṅgaṇhāti. Tatiyena ādi-saddena kilesānaṃ	879	
PA_tika-s01_03t:879_8	vītikkamapariccāgaṃ, pariyuṭṭhānapariccāgaṃ, heṭṭhimamaggehi anusayapariccāgañca	879	
PA_tika-s01_03t:879_9	saṅgaṇhāti. “Vikkhambhite kilese”ti etena samāpattīhi kilesānaṃ vikkhambhanavasena	879	
PA_tika-s01_03t:879_10	vūpasamaṃ vatvā ādi-saddena heṭṭhimamaggehi kātabbaṃ tesaṃ samucchedavasena vūpasamaṃ	8791	
PA_tika-s01_03t:879_11	saṅgaṇhāti. Arahattaphalapaññā kathitā ukkaṭṭhaniddesatova, aññathā vacīsaccādīnampi	8791	
PA_tika-s01_03t:879_12	gahaṇaṃ siyā. Nibbānañca asammosadhammatāya uttamaṭṭhena saccaṃ, sabbasaṃkilesapariccāganimittatāya	8791	
PA_tika-s01_03t:879_13	cāgo, sabbasaṅkhārūpasamabhāvato upasamoti ca visesato vattabbataṃ arahatīti therassa	8791	
PA_tika-s01_03t:879_14	adhippāyo. Pakaṭṭhajānanaphalatāya paññā, anavasesato kilesānañcajante ca vūpasante	8791	
PA_tika-s01_03t:879_15	ca uppannattā cāgo, upasamoti ca visesato aggaphalañāṇaṃ vuccatīti thero āha “sesehi	8791	
PA_tika-s01_03t:879_16	arahattaphalapaññā kathitā”ti.	8791	
PA_tika-s01_03t:880	Pañhabyākaraṇādicatukkavaṇṇanā	88	
PA_tika-s01_03t:881_0	312. Kāḷakanti malīnaṃ, cittassa apabhassarabhāvakaraṇanti attho. Taṃ panettha kammapathappattameva	881	
PA_tika-s01_03t:881_1	adhippetanti āha “dasaakusalakammapathakamma”nti. Kaṇhābhijātihetuto vā kaṇhaṃ. Tenāha	881	
PA_tika-s01_03t:881_2	“kaṇhavipāka”nti. Apāyūpatti, manussesu ca dobhaggiyaṃ kaṇhavipāko. Ayaṃ tassa tamabhāvo	881	
PA_tika-s01_03t:881_3	vutto. Nibbattanatoti nibbattāpanato. Paṇḍaranti odātaṃ, cittassa pabhassarabhāvakaraṇanti	881	
PA_tika-s01_03t:881_4	attho. Sukkābhijātihetuto vā sukkaṃ. Tenāha “sukkavipāka”nti. Saggūpapatti, manussesu	881	
PA_tika-s01_03t:881_5	sobhaggiyañca sukkavipāko. Ayaṃ tassa jotibhāvo vutto. Ukkaṭṭhaniddesena pana “sagge	881	
PA_tika-s01_03t:881_6	nibbattanato”ti vuttaṃ, nibbattāpanatoti attho. Missakakammanti kālena kaṇhaṃ, kālena	881	
PA_tika-s01_03t:881_7	sukkanti evaṃ missakavasena katakammaṃ. “Sukhadukkhavipāka”nti vatvā tattha sukhadukkhānaṃ	881	
PA_tika-s01_03t:881_8	pavattiākāraṃ dassetuṃ “missakakammañhī”tiādi vuttaṃ. Kammassa kaṇhasukkasamaññā	881	
PA_tika-s01_03t:881_9	kaṇhasukkābhijātihetutāyāti apacayagāmitāya tadubhayaviddhaṃsakassa kammakkhayakarakammassa	881	
PA_tika-s01_03t:881_10	idha sukkapariyāyopi na icchitoti āha “ubhaya…pe… ayamettha attho”ti. Tattha ubhayavipākassāti	8811	
PA_tika-s01_03t:881_11	yathādhigatassa ubhayavipākassa. Sampattibhavapariyāpanno hi vipāko idha “sukkavipāko”ti	8811	
PA_tika-s01_03t:881_12	adhippeto, na accantaparisuddho ariyaphalavipāko.	8811	
PA_tika-s01_03t:882_0	Pubbenivāso sattānaṃ cutūpapāto ca paccakkhakaraṇena sacchikātabbā; itare paṭilābhena	882	
PA_tika-s01_03t:882_1	asammohapaṭivedhavasena paccakkhakaraṇena ca sacchikātabbā. Nanu ca paccavekkhaṇāpettha	882	
PA_tika-s01_03t:882_2	paccakkhato pavattatīti? Saccaṃ paccakkhato pavattati sarūpadassanato, na pana paccakkhakaraṇavasena	882	
PA_tika-s01_03t:882_3	pavattati paccakkhakārīnaṃ piṭṭhivattanato. Tenāha “kāyenā”tiādi.	882	
PA_tika-s01_03t:883_0	Ohanantīti heṭṭhā katvā hananti gamenti. Tathābhūtā ca adho sīdenti nāmāti āha “osīdāpentī”ti.	883	
PA_tika-s01_03t:883_1	Kāmanaṭṭhena kāmo ca so yathāvuttenatthena ogho cāti, kāmesu oghoti vā kāmogho. Bhavogho	883	
PA_tika-s01_03t:883_2	nāma bhavarāgoti dassetuṃ “rūpārūpabhavesū”tiādi vuttaṃ. Tattha paṭhamo upapattibhavesu	883	
PA_tika-s01_03t:883_3	rāgo, dutiyo kammabhavesu, tatiyo bhavadiṭṭhisahagato. Yathā rañjanaṭṭhena rāgo,	883	
PA_tika-s01_03t:883_4	evaṃ ohanaṭṭhena “ogho”ti vutto.	883	
PA_tika-s01_03t:884	Yojentīti kammaṃ vipākena, bhavādiṃ bhavantarādīhi dukkhe satte yojenti ghaṭṭentīti yogā. Oghā viya veditabbā atthato kāmayogādibhāvato.	88	
PA_tika-s01_03t:885_0	Visaṃyojentīti paṭipannaṃ puggalaṃ kāmayogādito viyojenti. Saṃkilesakaraṇaṃ yojanaṃ	885	
PA_tika-s01_03t:885_1	yogo, ganthikaraṇaṃ (ganthakaraṇaṃ dha. sa. mūlaṭī. 20-25), saṅkhalikacakkalikānaṃ	885	
PA_tika-s01_03t:885_2	viya paṭibaddhatākaraṇaṃ vā ganthanaṃ gantho, ayaṃ etesaṃ viseso. Palibundhatīti	885	
PA_tika-s01_03t:885_3	nissarituṃ appadānavasena na muñceti vibandhati. Idamevāti attano yathāupaṭṭhitaṃ	885	
PA_tika-s01_03t:885_4	sassatavādādikaṃ vadati. Saccanti bhūtaṃ.	885	
PA_tika-s01_03t:886_0	Bhusaṃ, daḷhañca ārammaṇaṃ ādīyati etehīti upādānāni. Yaṃ pana tesaṃ tathāgahaṇaṃ,	886	
PA_tika-s01_03t:886_1	tampi atthato ādānamevāti āha “upādānānīti ādānaggahaṇānī”ti. Gahaṇaṭṭhenāti kāmanavasena	886	
PA_tika-s01_03t:886_2	daḷhaṃ gahaṇaṭṭhena. Puna gahaṇaṭṭhenāti micchābhinivisanavasena daḷhaṃ gahaṇaṭṭhena.	886	
PA_tika-s01_03t:886_3	Imināti iminā sīlavatādinā. Suddhīti saṃsārasuddhi. Etenāti etena diṭṭhigāhena. “Attā”ti	886	
PA_tika-s01_03t:886_4	paññāpento vadati ceva abhinivesanavasena upādiyati ca.	886	
PA_tika-s01_03t:887_0	Yavanti tāhi sattā amissitāpi samānajātitāya missitā viya hontīti yoniyo, tā pana	887	
PA_tika-s01_03t:887_1	atthato aṇḍādiuppattiṭṭhānavisiṭṭhā khandhānaṃ bhāgaso pavattivisesāti āha “yoniyoti	887	
PA_tika-s01_03t:887_2	koṭṭhāsā”ti. Sayanasminti pupphasantharādisayanasmiṃ. Tattha vā te sayitā jāyantīti	887	
PA_tika-s01_03t:887_3	sayanaggahaṇaṃ. Tayidaṃ manussānaṃ, bhummadevānañca vasena gahetabbaṃ. Pūtimacchādīsu	887	
PA_tika-s01_03t:887_4	kimayo nibbattanti. Upapatitā viyāti upapajjavasena patitā viya. Bāhirapaccayanirapekkhatāya	887	
PA_tika-s01_03t:887_5	vā upapatane sādhukārino opapātino, te eva idha “opapātikā”ti vuttā. Devamanussesūti	887	
PA_tika-s01_03t:887_6	ettha ye deve sandhāya devaggahaṇaṃ, te dassento “bhummadevesū”ti āha.	887	
PA_tika-s01_03t:888_0	Attano satisammosena āhārappayogena maraṇato “paṭhamo khiḍḍāpadosikavasenā”ti vuttaṃ.	888	
PA_tika-s01_03t:888_1	Attano parassa ca manopadosavasena maraṇato “tatiyo manopadosikavasenā”ti vuttaṃ.	888	
PA_tika-s01_03t:888_2	Neva attasañcetanāya maranti, na parasañcetanāya kevalaṃ puññakkhayeneva maraṇato,	888	
PA_tika-s01_03t:888_3	tasmā catuttho…pe… veditabbo.	888	
PA_tika-s01_03t:889	Dakkhiṇāvisuddhādicatukkavaṇṇanā	88	
PA_tika-s01_03t:890	313. Dānasaṅkhātā dakkhiṇā, na deyyadhammasaṅkhātā. Visujjhanā mahājutikatā, sā pana mahāphalatāya veditabbāti āha “mahapphalā hontī”ti.	89	
PA_tika-s01_03t:891	Anariyānanti asādhūnaṃ. Te pana nihīnācārā hontīti āha “lāmakāna”nti. Vohārāti sabbohārā abhilāpā vā, atthato tathāpavattā cetanā. Tenāha “ettha cā”tiādi.	89	
PA_tika-s01_03t:892	Attantapādicatukkavaṇṇanā	89	
PA_tika-s01_03t:893	314. Tesu acelakoti nidassanamattaṃ channaparibbājakānampi attakilamathaṃ anuyuttānaṃ labbhanato.	89	
PA_tika-s01_03t:894	Na sīlādisampannoti sīlādīhi guṇehi aparipuṇṇo.	89	
PA_tika-s01_03t:895_0	Tamoti appakāsabhāvena tamobhūto. Tenāha “andhakārabhūto”ti, andhakāraṃ viya bhūto	895	
PA_tika-s01_03t:895_1	jāto appakāsabhāvena, andhakārattaṃ vā pattoti attho. Tamamevāti vuttalakkhaṇaṃ tamameva.	895	
PA_tika-s01_03t:895_2	Paraṃ parato ayanaṃ gati niṭṭhāti attho. “Nīce…pe… nibbattitvā”ti etena tassa tamabhāvaṃ	895	
PA_tika-s01_03t:895_3	dasseti, “tīṇi duccaritāni paripūretī”ti etena tamaparāyanabhāvaṃ appakāsabhāvāpattito.	895	
PA_tika-s01_03t:895_4	Tathāvidho hutvāti nīce…pe… nibbattetvā. “Tīṇi sucaritāni paripūretī”ti etena tassa	895	
PA_tika-s01_03t:895_5	jotiparāyanabhāvaṃ dasseti pakāsabhāvāpattito. Itaradvaye vuttanayānusārena attho veditabbo.	895	
PA_tika-s01_03t:896_0	Ma-kāro padasandhimattaṃ “aññamañña”ntiādīsu viya. Catūhi vātehīti catūhi disāhi	896	
PA_tika-s01_03t:896_1	uṭṭhitavātehi. Parappavādehīti paresaṃ diṭṭhigatikānaṃ vādehi. “Akampiyo”ti vatvā	896	
PA_tika-s01_03t:896_2	tattha kāraṇamāha “acalasaddhāyā”ti, maggenāgatasaddhāya. Patanubhūtattāti ettha	896	
PA_tika-s01_03t:896_3	dvīhi kāraṇehi patanubhāvo veditabbo adhiccuppattiyā, pariyuṭṭhānamandatāya ca. Sakadāgāmissa	896	
PA_tika-s01_03t:896_4	hi vaṭṭānusārimahājanassa viya kilesā abhiṇhaṃ na uppajjanti, kadāci karahaci uppajjanti.	896	
PA_tika-s01_03t:896_5	Uppajjamānā ca vaṭṭānusārimahājanassa viya maddantā abhibhavantā na uppajjanti, dvīhi	896	
PA_tika-s01_03t:896_6	pana maggehi pahīnattā mandā mandā tanukākārā uppajjanti. Iti kilesānaṃ patanubhāvena	896	
PA_tika-s01_03t:896_7	guṇasobhāya guṇasoraccena sakadāgāmī samaṇapadumo nāma. Rāgadosānaṃ abhāvāti guṇavikāsavibandhānaṃ	896	
PA_tika-s01_03t:896_8	sabbaso rāgadosānaṃ abhāvena. Khippameva pupphissatīti aggamaggavikasanena nacirasseva	896	
PA_tika-s01_03t:896_9	anavasesaguṇasobhāpāripūriyā pupphissati. Tasmā anāgāmī samaṇapuṇḍarīko nāma. “Puṇḍarīka”nti	896	
PA_tika-s01_03t:896_10	hi rattakamalaṃ vuccati. Taṃ kira lahuṃ pupphissati. ‘Paduma’nti setakamalaṃ, taṃ	8961	
PA_tika-s01_03t:896_11	cirena pupphissatī”ti vadanti. Ganthakārakilesānanti cittassa baddhabhāvakarānaṃ	8961	
PA_tika-s01_03t:896_12	uddhambhāgiyakilesānaṃ sabbaso abhāvā samaṇasukhumālo nāma samaṇabhāvena paramasukhumālabhāvappattito.	8961	
PA_tika-s01_03t:897	Catukkavaṇṇanā niṭṭhitā.	89	
PA_tika-s01_03t:898	Niṭṭhitā ca paṭhamabhāṇavāravaṇṇanā.	89	
PA_tika-s01_03t:899	Pañcakavaṇṇanā	89	
PA_tika-s01_03t:900	315. Saccesu viya ariyasaccāni khandhesu upādānakkhandhā antogadhāti khandhesu lokiyalokuttaravasena vibhāgaṃ dassetvā itaresu tadabhāvato “upādānakkhandhā lokiyā vā”ti āha.	90	
PA_tika-s01_03t:901_0	Gantabbāti upapajjitabbā. Yathā hi kammabhavo paramatthato asatipi kārake paccayasāmaggiyā	901	
PA_tika-s01_03t:901_1	siddho “taṃsamaṅginā santānalakkhaṇena sattena kato”ti voharīyati, evaṃ upapattibhavalakkhaṇā	901	
PA_tika-s01_03t:901_2	gatiyo paramatthato asatipi gamake taṃtaṃkammavasena yehi tāni kammāni “katānī”ti	901	
PA_tika-s01_03t:901_3	vuccanti, tehi “gantabbā”ti voharīyanti. Yassa uppajjati, taṃ brūhanto eva uppajjatīti	901	
PA_tika-s01_03t:901_4	ayo, sukhaṃ. Natthi ettha ayoti nirayo. Tato eva assādetabbamettha natthīti “nirassādo”ti	901	
PA_tika-s01_03t:901_5	āha. Avīciādiokāsepi nirayasaddo niruḷhoti āha “sahokāsena khandhā kathitā”ti. Sūriyavimānādi	901	
PA_tika-s01_03t:901_6	okāsavisesepi loke deva-saddo niruḷhoti āha “catutthe okāsopī”ti.	901	
PA_tika-s01_03t:902_0	Āvāseti visaye bhummaṃ. Peto vā ajagaro vā hutvā nibbattati laggacittatāya, hīnajjhāsayatāya	902	
PA_tika-s01_03t:902_1	ca. Tehi tehi kāraṇehi ādīnavaṃ dassetvā yathā aññe na labhanti, evaṃ karoti attano	902	
PA_tika-s01_03t:902_2	visamanissitatāya, balavanissitatāya ca. Vaṇṇamacchariyena attano eva vaṇṇaṃ vaṇṇeti,	902	
PA_tika-s01_03t:902_3	paresaṃ vaṇṇo “kiṃ vaṇṇo eso”ti taṃ taṃ dosaṃ vadati. Paṭivedhadhammo ariyānaṃyeva	902	
PA_tika-s01_03t:902_4	hoti, te ca taṃ na maccharāyanti macchariyassa sabbaso pahīnattāti tassa asambhavo	902	
PA_tika-s01_03t:902_5	evāti āha “pariyattidhamme”tiādi. “Ayaṃ imaṃ dhammaṃ uggahetvā aññathā atthaṃ viparivattetvā	902	
PA_tika-s01_03t:902_6	nassessatī”ti dhammānuggahena na deti. “Ayaṃ imaṃ dhammaṃ uggahetvā uddhato unnaḷo	902	
PA_tika-s01_03t:902_7	avūpasantacitto apuññaṃ pasavissatī”ti puggalānuggahena na deti. Na taṃ adānaṃ macchariyaṃ	902	
PA_tika-s01_03t:902_8	macchariyalakkhaṇasseva abhāvato.	902	
PA_tika-s01_03t:903_0	Cittaṃ nivārentīti jhānādivasena uppajjanakaṃ kusalacittaṃ nisedhenti tathāssa uppajjituṃ	903	
PA_tika-s01_03t:903_1	na denti. Nīvaraṇappattoti nīvaraṇāvattho. “Arahattamaggavajjho”ti etena bhavarāgānusayassapi	903	
PA_tika-s01_03t:903_2	nīvaraṇabhāvaṃ anujānāti, taṃ vicāretabbaṃ. Kimettha vicāretabbaṃ? “Āruppe kāmacchandanīvaraṇaṃ	903	
PA_tika-s01_03t:903_3	paṭicca thinamiddhanīvaraṇa”nti ādivacanato na yidaṃ “pariyāyena vutta”nti sakkā	903	
PA_tika-s01_03t:903_4	vattuṃ, sabbesampi tebhūmakadhammānaṃ kāmanīyaṭṭhena kāmabhāvato bhavarāgassapi kāmacchandabhāvassa	903	
PA_tika-s01_03t:903_5	icchitattā. Tasmā “kāmacchando nīvaraṇappatto”ti bhavarāgānusayamāha. So hi arahattamaggavajjho.	903	
PA_tika-s01_03t:903_6	“Yā tasmiṃ samaye cittassa akalyatā”ti ādivacanato thinaṃ cittagelaññaṃ. Tathā “yā	903	
PA_tika-s01_03t:903_7	tasmiṃ samaye vedanākkhandhassā”ti ādivacanato middhaṃ khandhattayagelaññaṃ. Ettha	903	
PA_tika-s01_03t:903_8	ca cittagelaññena cittasseva akalyatā, khandhattayagelaññena pana rūpakāyassapi thinamiddhassa	903	
PA_tika-s01_03t:903_9	niddāhetuttā. Tathā uddhaccanti uddhaccassa arahattamaggavajjhataṃ upasaṃharati tathā-saddena,	903	
PA_tika-s01_03t:903_10	na ubhayataṃ. Na hi tassa tādisī ubhayatā atthi. Yaṃ pana keci vadanti “puthujjanasantānavutti	9031	
PA_tika-s01_03t:903_11	sekkhasantānavuttī”ti, taṃ idha anupayogi sekkhasantānavuttino eva cettha adhippetattā.	9031	
PA_tika-s01_03t:904_0	Tehīti saṃyojanehi. “Orambhāgiyāni uddhambhāgiyānī”ti visesaṃ anāmasitvā “saṃyojanānī”ti	904	
PA_tika-s01_03t:904_1	sādhāraṇato paduddhāro idāni vuccamānacatukkānucchavikatāvasena, kassacipi kilesassa	904	
PA_tika-s01_03t:904_2	avikkhambhitattā kathañcipi avinipāteyyatāmutto kāmabhavo ajjhattaggahaṇassa visesapaccayattā	904	
PA_tika-s01_03t:904_3	imesaṃ sattānaṃ abbhantaraṭṭhena anto nāma. Rūpārūpabhavo tabbipariyāyato bahi nāma.	904	
PA_tika-s01_03t:904_4	Tathā hi yassa orambhāgiyāni saṃyojanāni appahīnāni, so ajjhattasaṃyojano vutto,	904	
PA_tika-s01_03t:904_5	yassa tāni pahīnāni, so bahiddhāsaṃyojano, tasmā anto asamucchinnabandhanatāya, bahi	904	
PA_tika-s01_03t:904_6	ca pavattamānabhavaṅgasantānatāya antobaddhā bahisayitā nāma. Nirantarappavattabhavaṅgasantānavasena	904	
PA_tika-s01_03t:904_7	hi sayitavohāro. Kāmaṃ nesaṃ bahibandhanampi asamucchinnaṃ, antobandhanassa pana	904	
PA_tika-s01_03t:904_8	thūlatāya evaṃ vuttaṃ. Tenāha “tesañhi kāmabhave bandhana”nti. Iminā nayena sesadvayepi	904	
PA_tika-s01_03t:904_9	attho veditabbo. Asamucchinnesu ca orambhāgiyasaṃyojaniyesu laddhappaccayesu uddhambhāgiyasaṃyojanāni	904	
PA_tika-s01_03t:904_10	agaṇanūpagāni hontīti. Ariyānaṃyeva vasenettha catukkassa uddhaṭattā labbhamānāpi	9041	
PA_tika-s01_03t:904_11	puthujjanā na uddhaṭā.	9041	
PA_tika-s01_03t:905	Sikkhākoṭṭhāsoti sikkhitabbabhāgo. Pajjati sikkhā etenāti sikkhāpadaṃ, sikkhāya adhigamupāyoti. Āgatāyeva, tasmā tattha āgatanayeneva veditabbāti adhippāyo.	90	
PA_tika-s01_03t:906	Abhabbaṭṭhānādipañcakavaṇṇanā	90	
PA_tika-s01_03t:907	316. Desanāsīsamevāti desanāpadeso eva, tasmā sotāpannādayopi abhabbā. Yadi evaṃ kasmā tathā desanāti āha “puthujjanakhīṇāsavāna”ntiādi.	90	
PA_tika-s01_03t:908_0	Ñātibyasane yesaṃ ñātīnaṃ vināso, tesaṃ hitasukhaṃ viddhaṃseti, tasmā byasatīti byasanaṃ.	908	
PA_tika-s01_03t:908_1	Bhogabyasanepi eseva nayo. Rogabyasanādīsu pana “yassa rogo”tiādinā yojetabbaṃ. Neva	908	
PA_tika-s01_03t:908_2	akusalāni asaṃkiliṭṭhasabhāvattā. Na tilakkhaṇāhatāni abhāvadhammattā. Itaraṃ pana	908	
PA_tika-s01_03t:908_3	vuttavipariyāyato akusalaṃ, tilakkhaṇāhatañca.	908	
PA_tika-s01_03t:909	Guṇehi samiddhabhāvā sampadā.	90	
PA_tika-s01_03t:910_0	Vatthusandassanāti yasmiṃ vatthusmiṃ tassa āpatti, tassa sarūpato dassanā. Āpattisandassanāti	910	
PA_tika-s01_03t:910_1	yaṃ āpattiṃ so āpanno, tassā dassanā. Saṃvāsapaṭikkhepoti uposathapavāraṇādisaṃvāsassa	910	
PA_tika-s01_03t:910_2	paṭikkhipanaṃ akaraṇaṃ. Sāmīcipaṭikkhepo abhivādanādisāmīcikiriyāya akaraṇaṃ. Codayamānenāti	910	
PA_tika-s01_03t:910_3	codentena. Cuditakassa kāloti cuditakassa puggalassa codetabbakālo. Puggalanti codetabbaṃ	910	
PA_tika-s01_03t:910_4	puggalaṃ. Upaparikkhitvāti “ayaṃ cuditakalakkhaṇe tiṭṭhati, na tiṭṭhatī”ti vīmaṃsitvā.	910	
PA_tika-s01_03t:910_5	Ayasaṃ āropeti “ime maṃ abhūtena abbhācikkhantā anayabyasanaṃ āpādentī”ti bhikkhūnaṃ ayasaṃ uppādeti.	910	
PA_tika-s01_03t:911	Padhāniyaṅgapañcakavaṇṇanā	91	
PA_tika-s01_03t:912_0	317. Padahatīti padahano; bhāvanaṃ anuyutto yogī, tassa bhāvo bhāvanānuyogo padahanabhāvo.	912	
PA_tika-s01_03t:912_1	Padhānaṃ assa atthīti padhāniko, ka-kārassa ya-kāraṃ katvā “padhāniyo”ti vuttaṃ.	912	
PA_tika-s01_03t:912_2	“Abhinīhārato paṭṭhāya āgatattā”ti vuttattā paccekabodhisattasāvakabodhisattānampi	912	
PA_tika-s01_03t:912_3	paṇidhānato pabhuti āgatā saddhā āgamanasaddhā eva, ukkaṭṭhaniddesena pana “sabbaññubodhisattāna”nti	912	
PA_tika-s01_03t:912_4	vuttaṃ. Adhigamato samudāgatattā aggamaggaphalasampayuttāpi adhigamanasaddhā nāma,	912	
PA_tika-s01_03t:912_5	yā sotāpannassa aṅgabhāvena vuttā. Acalabhāvenāti paṭipakkhena anabhibhavanīyattā	912	
PA_tika-s01_03t:912_6	niccalabhāvena. Okappananti okkantitvā pakkhanditvā adhimuccanaṃ. Pasāduppatti pasādanīye	912	
PA_tika-s01_03t:912_7	vatthusmiṃ pasīdanameva. Suppaṭividdhanti suṭṭhu paṭividdhaṃ, yathā tena paṭivedhena	912	
PA_tika-s01_03t:912_8	sabbaññutaññāṇaṃ hatthagataṃ ahosi, tathā paṭividdhaṃ. Yassa buddhasubuddhatāya saddhā	912	
PA_tika-s01_03t:912_9	acalā asampavedhī, tassa dhammasudhammatāya, saṅghasuppaṭipannatāya ca saddhā na	912	
PA_tika-s01_03t:912_10	tathāti aṭṭhānametaṃ anavakāso. Tenāha bhagavā “yo, bhikkhave, buddhe pasanno, dhamme	9121	
PA_tika-s01_03t:912_11	so pasanno, saṅghe so pasanno”tiādi. Padhānavīriyaṃ ijjhati “addhā imāya paṭipadāya	9121	
PA_tika-s01_03t:912_12	jarāmaraṇato muccissāmī”ti sakkaccaṃ padahanato.	9121	
PA_tika-s01_03t:913_0	Appa-saddo abhāvattho “appa-saddassa…pe… kho panā”tiādīsu viyāti āha “arogo”ti. Samavepākiniyāti	913	
PA_tika-s01_03t:913_1	yathābhuttaṃ āhāraṃ samākāreneva paccanasīlāya. Daḷhaṃ katvā paccantī hi gahaṇī ghorabhāvena	913	
PA_tika-s01_03t:913_2	pittavikārādivasena rogaṃ janeti, sithilaṃ katvā paccantī mandabhāvena vātavikārādivasena.	913	
PA_tika-s01_03t:913_3	Tenāha “nātisītāya nāccuṇhāyā”ti. Gahaṇītejassa mandatikkhatāvasena sattānaṃ yathākkamaṃ	913	
PA_tika-s01_03t:913_4	sītuṇhasahagatāti āha “atisītagahaṇiko”tiādi. Yāthāvato accayadesanā attano āvikaraṇaṃ	913	
PA_tika-s01_03t:913_5	nāmāti āha “yathābhūtaṃ attano aguṇaṃ pakāsetā”ti. Udayatthagāminiyāti saṅkhārānaṃ	913	
PA_tika-s01_03t:913_6	udayaṃ, vayañca paṭivijjhantiyāti ayamettha atthoti āha “udayañcā”tiādi. Parisuddhāyāti	913	
PA_tika-s01_03t:913_7	nirupakkilesāya. Nibbijjhituṃ samatthāyāti tadaṅgavasena avasesaṃ pajahituṃ samatthāya.	913	
PA_tika-s01_03t:913_8	Tassa tassa dukkhassa khayagāminiyāti yaṃ dukkhaṃ imasmiṃ ñāṇe anadhigate pavattārahaṃ,	913	
PA_tika-s01_03t:913_9	adhigate na pavattati, taṃ sandhāya vadati. Tathā hesa yogāvacaro “cūḷasotāpanno”ti vuccati.	913	
PA_tika-s01_03t:914	Suddhāvāsādipañcakavaṇṇanā	91	
PA_tika-s01_03t:915_0	318. “Suddhā āvasiṃsū”tiādinā addhattayepi tesaṃ suddhāvāsapariyāyo abyabhicārīti	915	
PA_tika-s01_03t:915_1	dasseti. Kilesamalarahitāti nāmakāyaparisuddhiṃ vadanto eva rūpakāyaparisuddhimpi	915	
PA_tika-s01_03t:915_2	atthato dasseti. Tenāha “anāgāmikhīṇāsavā”ti.	915	
PA_tika-s01_03t:916_0	Āyuno majjhanti avihādīsu yattha yattha uppanno, tattha tattha āyuno majjhaṃ anatikkamitvā.	916	
PA_tika-s01_03t:916_1	Antarā vāti tassa antarāva orameva. Majjhaṃ upahaccāti āyuno majjhaṃ aticca. Tenāha	916	
PA_tika-s01_03t:916_2	“atikkamitvā”ti. Appayogenāti anussahanena. Akilamantoti akilanto. Sukhenāti akicchena.	916	
PA_tika-s01_03t:916_3	Uddhaṃ vāhibhāvena uddhaṃ assa taṇhāsotaṃ, vaṭṭasotañcāti uddhaṃsoto; uddhaṃ vā gantvā	916	
PA_tika-s01_03t:916_4	paṭilabhitabbato uddhaṃ assa maggasotanti uddhaṃsoto. Akaniṭṭhaṃ gacchatīti akaniṭṭhagāmī.	916	
PA_tika-s01_03t:916_5	Sodhetvāti tattha tattha uppajjanto te te devaloke sodhento viya hotīti vuttaṃ “cattāro	916	
PA_tika-s01_03t:916_6	devaloke sodhetvā”ti. Tattha tattha vā uppajjitvā puna anuppajjanārahabhāveneva tatopi	916	
PA_tika-s01_03t:916_7	gacchanto devūpapattibhavasaññite attano khandhaloke bhavarāgamalaṃ visodhetvā vikkhambhetvā.	916	
PA_tika-s01_03t:916_8	Ayañhi avihesu kappasahassaṃ vasanto arahattaṃ pattuṃ asakkuṇitvā atappaṃ gacchati,	916	
PA_tika-s01_03t:916_9	tatthāpi dve kappasahassāni vasanto arahattaṃ pattuṃ asakkuṇitvā sudassaṃ gacchati,	916	
PA_tika-s01_03t:916_10	tatthāpi cattārikappasahassāni vasanto arahattaṃ pattuṃ asakkuṇitvā sudassiṃ gacchati,	9161	
PA_tika-s01_03t:916_11	tatthāpi aṭṭhakappasahassāni vasanto arahattaṃ pattuṃ asakkuṇitvā akaniṭṭhaṃ gacchati,	9161	
PA_tika-s01_03t:916_12	tattha vasanto aggamaggaṃ adhigacchati.	9161	
PA_tika-s01_03t:917	Cetokhilapañcakavaṇṇanā	91	
PA_tika-s01_03t:918_0	319. Cetokhilā nāma atthato vicikicchā kodho ca, te pana yasmiṃ santāne uppajjanti,	918	
PA_tika-s01_03t:918_1	tassa kharabhāvo kakkhaḷabhāvo hutvā upatiṭṭhanti, pageva attanā sampayuttacittassāti	918	
PA_tika-s01_03t:918_2	āha “cittassa thaddhabhāvo”ti. Yathā lakkhaṇapāripūriyā gahitāya sabbā satthurūpakāyasirī	918	
PA_tika-s01_03t:918_3	gahitāva nāma hoti, evaṃ sabbaññutāya sabbā dhammakāyasirī” gahitā eva nāma hotīti	918	
PA_tika-s01_03t:918_4	tadubhayavatthukameva kaṅkhaṃ dassento “sarīre kaṅkhamāno”tiādimāha. Ātapati kileseti	918	
PA_tika-s01_03t:918_5	ātappaṃ, sammāvāyāmoti āha “ātappāyāti vīriyakaraṇatthāyā”ti. Punappunaṃ yogāyāti	918	
PA_tika-s01_03t:918_6	bhāvanaṃ punappunaṃ yuñjanāya. Satatakiriyāyāti bhāvanāya nirantarappayogāya. “Paṭivedhadhamme	918	
PA_tika-s01_03t:918_7	kaṅkhamāno”ti ettha kathaṃ lokuttaradhamme kaṅkhā pavattatīti? Na ārammaṇakaraṇavasena,	918	
PA_tika-s01_03t:918_8	anussavākāraparivitakkaladdhe parikappitarūpe kaṅkhā pavattatīti dassento āha “vipassanā…pe…	918	
PA_tika-s01_03t:918_9	vadanti, taṃ atthi nu kho natthīti kaṅkhatī”ti. Sikkhāti cettha pubbabhāgasikkhā	918	
PA_tika-s01_03t:918_10	veditabbā. “Kāmañcettha visesuppattiyā mahāsāvajjatāya ceva saṃvāsanimittaghaṭṭanāhetu	9181	
PA_tika-s01_03t:918_11	abhiṇhuppattikatāya ca ‘sabrahmacārīsū’ti kopassa visayo visesetvā vutto, tato aññatthāpi	9181	
PA_tika-s01_03t:918_12	pana kopo ‘na cetokhilo’ti na sakkā viññātu”nti keci. Yadi evaṃ vicikicchāyapi ayaṃ	9181	
PA_tika-s01_03t:918_13	nayo āpajjati, tasmā yathārutavaseneva gahetabbaṃ.	9181	
PA_tika-s01_03t:919	Cetasovinibandhādipañcakavaṇṇanā	91	
PA_tika-s01_03t:920_0	320. Pavattituṃ appadānavasena kusalacittaṃ vinibandhantīti cetasovinibandhā. Taṃ	920	
PA_tika-s01_03t:920_1	pana vinibandhantā muṭṭhigāhaṃ gaṇhantī viya hontīti āha “cittaṃ bandhitvā”tiādi.	920	
PA_tika-s01_03t:920_2	Kāmagiddho puggalo vatthukāme viya kilesakāmepi assādeti abhinandatīti vuttaṃ “vatthukāmepi	920	
PA_tika-s01_03t:920_3	kilesakāmepī”ti. Attano kāyeti attano karajakāye, attabhāve vā. Bahiddhārūpeti paresaṃ	920	
PA_tika-s01_03t:920_4	kāye, anindriyabaddharūpe ca. Udaraṃ avadihati upacinoti paripūretīti udarāvadehakaṃ.	920	
PA_tika-s01_03t:920_5	Seyyasukhanti seyyāya sayanavasena uppajjanakasukhaṃ. Saṃparivattakanti saṃparivattetvā.	920	
PA_tika-s01_03t:920_6	Paṇidhāyāti taṇhāvasena paṇidahitvā. Iti pañcavidhopi lobhaviseso eva cetovinibandho vuttoti veditabbo.	920	
PA_tika-s01_03t:921_0	Lokiyāneva kathitāni rūpindriyānaṃyeva kathitattā. Paṭhamadutiyacatutthāni lokiyāni	921	
PA_tika-s01_03t:921_1	parittabhūmakattā. Tatiyapañcamāni kāmarūpaggabhūmikattā, kāmarūpārūpaggabhūmikattā	921	
PA_tika-s01_03t:921_2	ca. Lokiyalokuttarāni kathitānīti ānetvā yojanā. “Samathavipassanāmaggaphalavasenā”ti	921	
PA_tika-s01_03t:921_3	vattabbaṃ. “Samathavipassanāmaggavasenā”ti vuttaṃ.	921	
PA_tika-s01_03t:922	Nissaraṇiyapañcakavaṇṇanā	92	
PA_tika-s01_03t:923_0	321. Nissarantīti nissaraṇīyāti vattabbe rassaṃ katvā niddeso. Kattari hesa anīya-saddo	923	
PA_tika-s01_03t:923_1	yathā “niyyānikā”ti. Tenāha “nissaṭā”ti. Kuto pana nissaṭāti? Yathāsakaṃ paṭipakkhato.	923	
PA_tika-s01_03t:923_2	Nijjīvaṭṭhena dhātuyoti āha “attasuññasabhāvā”ti. Atthato pana dhammadhātumanoviññāṇadhātuvisesā.	923	
PA_tika-s01_03t:923_3	Tādisassa bhikkhuno kilesavasena kāmesu manasikāro nāma natthīti āha “vīmaṃsanattha”nti.	923	
PA_tika-s01_03t:923_4	“Nekkhammanissitaṃ idāni me cittaṃ, kiṃ nu kho kāmavitakkopi uppajjatī”ti vīmaṃsantassāti	923	
PA_tika-s01_03t:923_5	attho. Pakkhandanaṃ nāma anuppaveso, so pana tattha natthīti āha “na pavisatī”ti.	923	
PA_tika-s01_03t:923_6	Pasādaṃ nāma abhirucisantiṭṭhānaṃ, vimuccanaṃ adhimuccananti taṃ sabbaṃ pakkhipanto	923	
PA_tika-s01_03t:923_7	vadati “pasādaṃ nāpajjatī”tiādi. Evaṃbhūtaṃ panassa cittaṃ tattha kathaṃ tiṭṭhatīti	923	
PA_tika-s01_03t:923_8	āha “yathā panā”tiādi. Tanti paṭhamajjhānaṃ. Assāti bhikkhuno. Cittaṃ pakkhandatīti	923	
PA_tika-s01_03t:923_9	parikammacittena saddhiṃ jhānacittaṃ ekaṭṭhavasena ekajjhaṃ gahetvā vadati. Gocare	923	
PA_tika-s01_03t:923_10	gatattāti attano ārammaṇe eva pavattattā. Ahānabhāgiyattāti ṭhitibhāgiyattā, visesabhāgiyattā	9231	
PA_tika-s01_03t:923_11	vā. Suṭṭhu vimuttanti vikkhambhanavimuttiyā sammadeva vimuttaṃ. Cittassa kāyassa	9231	
PA_tika-s01_03t:923_12	ca hananato vighāto, dukkhaṃ. Paridahanato pariḷāho, kāmadaratho. Na vedayati anuppajjanato.	9231	
PA_tika-s01_03t:923_13	Nissaranti tatoti nissaraṇaṃ. Ke nissaranti? Kāmā. Evañca katvā kāmānanti kattari	9231	
PA_tika-s01_03t:923_14	sāmivacanaṃ suṭṭhu yujjati. Yadaggena kāmā tato “nissaṭā”ti vuccanti, tadaggena jhānampi	9231	
PA_tika-s01_03t:923_15	kāmato “nissaṭa”nti vattabbataṃ labhatīti vuttaṃ “kāmehi nissaṭattā”ti. Evaṃ vikkhambhanavasena	9231	
PA_tika-s01_03t:923_16	kāmanissaraṇaṃ vatvā idāni samucchedavasena accantatova nissaraṇaṃ dassetuṃ “yo panā”tiādi vuttaṃ.	9231	
PA_tika-s01_03t:924_0	Sesapadesūti sesakoṭṭhāsesu. Ayaṃ pana visesoti visesaṃ vadantena “taṃ jhānaṃ pādakaṃ	924	
PA_tika-s01_03t:924_1	katvā”tiādiko avisesoti vatvā dutiyatatiyavāresu sabbaso anāmaṭṭho, catutthavāre	924	
PA_tika-s01_03t:924_2	pana ayampi visesoti dassetuṃ “accantanissaraṇe cettha arahattaphalaṃ yojetabba”nti vuttaṃ.	924	
PA_tika-s01_03t:925_0	Yasmā arūpajjhānaṃ pādakaṃ katvā aggamaggaṃ adhigantvā arahatte ṭhitassa cittaṃ sabbaso	925	
PA_tika-s01_03t:925_1	rūpehi nissaṭaṃ nāma hoti. Tassa hi phalasamāpattito vuṭṭhāya vīmaṃsanatthaṃ rūpābhimukhaṃ	925	
PA_tika-s01_03t:925_2	cittaṃ pesentassa idamakkhātanti samathayānikānaṃ vasena heṭṭhā cattāro vārā kathitā,	925	
PA_tika-s01_03t:925_3	idaṃ pana sukkhavipassakassa vasenāti āha “suddhasaṅkhāre”tiādi. Puna sakkāyo natthīti	925	
PA_tika-s01_03t:925_4	uppannanti idāni me sakkāyappabandho natthīti vīmaṃsantassa uppannaṃ.	925	
PA_tika-s01_03t:926	Vimuttāyatanapañcakavaṇṇanā	92	
PA_tika-s01_03t:927_0	322. Vimuttiyā vaṭṭadukkhato vimuccanassa āyatanāni kāraṇāni vimuttāyatanānīti āha	927	
PA_tika-s01_03t:927_1	“vimuccanakāraṇānī”ti. Pāḷiatthaṃ jānantassāti “idha sīlaṃ āgataṃ, idha samādhi,	927	
PA_tika-s01_03t:927_2	idha paññā”tiādinā taṃ taṃ pāḷiatthaṃ yāthāvato jānantassa. Pāḷiṃ jānantassāti tadatthajotanaṃ	927	
PA_tika-s01_03t:927_3	pāḷiṃ yāthāvato upadhārentassa. Taruṇapītīti sañjātamattā mudukā pīti jāyati. Kathaṃ	927	
PA_tika-s01_03t:927_4	jāyati? Yathādesitadhammaṃ upadhārentassa tadanucchavikameva attano kāyavacīmanosamācāraṃ	927	
PA_tika-s01_03t:927_5	pariggaṇhantassa somanassappattassa pamodalakkhaṇaṃ pāmojjaṃ jāyati. Tuṭṭhākārabhūtā	927	
PA_tika-s01_03t:927_6	balavapītīti purimuppannāya pītiyā vasena laddhāsevanattā ativiya tuṭṭhākārabhūtā	927	
PA_tika-s01_03t:927_7	kāyacittadarathapassambhanasamatthāya passaddhiyā paccayo bhavituṃ samatthā balappattā	927	
PA_tika-s01_03t:927_8	pīti jāyati. Yasmā nāmakāye passaddhe rūpakāyopi passaddho eva hoti, tasmā “nāmakāyo	927	
PA_tika-s01_03t:927_9	paṭipassambhati” icceva vuttaṃ. Sukhaṃ paṭilabhatīti vakkhamānassa cittasamādhānassa	927	
PA_tika-s01_03t:927_10	paccayo bhavituṃ samatthaṃ cetasikaṃ nirāmisaṃ sukhaṃ paṭilabhati vindati. “Samādhiyatī”ti	9271	
PA_tika-s01_03t:927_11	ettha na yo koci samādhi adhippeto, atha kho anuttarasamādhīti dassento “arahatta	9271	
PA_tika-s01_03t:927_12	phalasamādhinā samādhiyatī”ti āha. “Ayañhī”tiādi tassā desanāya tādisassa puggalassa	9271	
PA_tika-s01_03t:927_13	yathāvuttasamādhipaṭilābhassa kāraṇabhāvavibhāvanaṃ. Tassa vimuttāyatanabhāvo. Osakkitunti	9271	
PA_tika-s01_03t:927_14	nayituṃ. Samādhiyeva samādhinimittanti kammaṭṭhānapāḷiāruḷho samādhiyeva parato uppajjanakabhāvanāsamādhissa	9271	
PA_tika-s01_03t:927_15	kāraṇabhāvato samādhinimittaṃ. Tenāha “ācariyasantike”tiādi.	9271	
PA_tika-s01_03t:928_0	Vimutti vuccati arahattaṃ sabbaso kilesehi paṭippassaddhivimuttīti katvā. Paripācentīti	928	
PA_tika-s01_03t:928_1	sādhenti nipphādenti. Aniccānupassanāñāṇe nissayapaccayabhūte uppannasaññā, tena	928	
PA_tika-s01_03t:928_2	ñāṇena sahagatāti attho. Sesesupi eseva nayo. Yaṃ panettha vattabbaṃ, taṃ visuddhimaggasaṃvaṇṇanāyaṃ	928	
PA_tika-s01_03t:928_3	vuttanayena veditabbaṃ.	928	
PA_tika-s01_03t:929	Pañcakavaṇṇanā niṭṭhitā.	92	
PA_tika-s01_03t:930	Chakkavaṇṇanā	93	
PA_tika-s01_03t:931_0	323. Attānaṃ adhi ajjhattā, adhi-saddo samāsavisaye adhikāratthaṃ, pavattiatthañca	931	
PA_tika-s01_03t:931_1	gahetvā pavattatīti attānaṃ adhikicca uddissa pavattā ajjhattā; ajjhattesu bhavāni	931	
PA_tika-s01_03t:931_2	ajjhattikānīti niyakajjhattesupi abbhantarāni cakkhādīni vuccanti, tāni pana yena	931	
PA_tika-s01_03t:931_3	ajjhattabhāvena “ajjhattikānī”ti vuccanti, tamatthaṃ pākaṭaṃ katvā dassento “ajjhattikānī”ti	931	
PA_tika-s01_03t:931_4	āha. Saddatthato pana ajjhattajjhattāniyeva ajjhattajjhattikāni yathā “venayiko”ti	931	
PA_tika-s01_03t:931_5	daṭṭhabbaṃ. Tato ajjhattatoti tato ajjhattajjhattato, yāni ajjhattikāni vuttāni.	931	
PA_tika-s01_03t:931_6	Ajjhattikānañhi paṭiyogīni bāhirāni ajjhattadhammānaṃ viya bahiddhādhammā. “Ajjhattikānī”ti	931	
PA_tika-s01_03t:931_7	hi saparasantānikāni cakkhādīni vuccanti, tathā rūpādīni “bāhirānī”ti. Ajjhattāni	931	
PA_tika-s01_03t:931_8	pana sasantānikā eva cakkhurūpādayo, tato aññeva bahiddhāti. “Viññāṇasamūhā”ti ettha	931	
PA_tika-s01_03t:931_9	yadipi tesaṃ viññāṇānaṃ samodhānaṃ natthi bhinnakālikattā, cittena pana ekajjhaṃ	931	
PA_tika-s01_03t:931_10	abhisaṃyūhanavasena samūhatā vuttā yathā “vedanākkhandho”ti. Cakkhupasādanissitanti	9311	
PA_tika-s01_03t:931_11	cakkhupasādaṃ nissāya paccayaṃ labhitvā uppannaṃ kusalākusalavipākaviññāṇaṃ cakkhuviññāṇatāsāmaññena	9311	
PA_tika-s01_03t:931_12	ekajjhaṃ katvā vuttaṃ. Cakkhusannissito samphasso, na cakkhudvāriko. Ime dasa samphasseti	9311	
PA_tika-s01_03t:931_13	ime pasādavatthuke dasa vipākasamphasse ṭhapetvā. Eteneva nayenāti etena phasse vutteneva	9311	
PA_tika-s01_03t:931_14	nayena. Taṇhāchakke taṇhaṃ ārabbha pavattāpi taṇhā dhammataṇhāti veditabbā.	9311	
PA_tika-s01_03t:932_0	Appaṭissayoti appaṭissavo, va-kārassa ya-kāraṃ katvā niddeso. Garunā kismiñci vutte	932	
PA_tika-s01_03t:932_1	gāravavasena paṭissavanaṃ paṭissavo, paṭissavabhūtaṃ, taṃsabhāgañca yaṃ kiñci gāravaṃ,	932	
PA_tika-s01_03t:932_2	natthi etasmiṃ paṭissavoti appaṭissavo, gāravarahito. Tenāha “anīcavuttī”ti. Yathā	932	
PA_tika-s01_03t:932_3	cetiyaṃ uddissa kataṃ satthu katasadisaṃ, evaṃ cetiyassa purato kataṃ satthu purato	932	
PA_tika-s01_03t:932_4	katasadisaṃ evāti āha “parinibbute panā”tiādi. Sakkaccaṃ na gacchatīti ādaraṃ gāravaṃ	932	
PA_tika-s01_03t:932_5	uppādetvā na upasaṅkamati. Yathā sikkhāya ekadese kopite, agārave ca kate sabbā sikkhā	932	
PA_tika-s01_03t:932_6	kuppati, sabbattha ca agāravaṃ kataṃ nāma hoti samudāyato saṃvarasamādānaṃ avayavato	932	
PA_tika-s01_03t:932_7	bhedoti. Evaṃ ekabhikkhusmiṃpi…pe… agāravo katova hoti. Anādariyamattenapi sikkhāya	932	
PA_tika-s01_03t:932_8	aparipūriyevāti āha “apūrayamānova sikkhāya agāravo nāmā”ti. Appamādalakkhaṇaṃ sammāpaṭipatti.	932	
PA_tika-s01_03t:932_9	Duvidhanti dhammāmisavasena duvidhaṃ.	932	
PA_tika-s01_03t:933_0	Somanassūpavicārāti somanassasahagatā vicārā adhippetā, upasaddo ca nipātamattanti	933	
PA_tika-s01_03t:933_1	āha “somanassasampayuttā vicārā”ti. Tathā hissa abhidhamme “cāro vicāro…pe… upavicāro”ti	933	
PA_tika-s01_03t:933_2	niddeso pavatto. Somanassakāraṇabhūtanti sabhāvato, saṅkappatopi somanassassa uppattiyā	933	
PA_tika-s01_03t:933_3	paccayabhūtaṃ. Kāmaṃ parittabhūmakā vitakkavicārā aññamaññamaviyogino, kiriyābhedato	933	
PA_tika-s01_03t:933_4	pana paṭhamābhinipātatāya vitakkassa byāpāro sātisayo. Tato paraṃ vicārassāti taṃ	933	
PA_tika-s01_03t:933_5	sandhāya “vitakketvā”ti pubbakālakiriyāvasena vatvā “vicārena paricchindatī”ti vuttaṃ.	933	
PA_tika-s01_03t:933_6	Laddhapubbāsevanassa vicārassa byāpāro paññā viya hoti. Tathā hi “vicāro vicikicchāya	933	
PA_tika-s01_03t:933_7	paṭipakkho”ti peṭake vuttaṃ. “Diṭṭhisāmaññagato”ti ettha yāya diṭṭhiyā puggalo diṭṭhisāmaññaṃ	933	
PA_tika-s01_03t:933_8	gato vutto, sā paṭhamamaggasammādiṭṭhi kosambakasutte adhippetoti āha “kosambakasutte	933	
PA_tika-s01_03t:933_9	paṭhamamaggo kathito”ti. Idhāti imasmiṃ sutte. Catūsupi maggesu sammādiṭṭhi diṭṭhiggahaṇena	933	
PA_tika-s01_03t:933_10	gahitāti āha “cattāropi maggā kathitā”ti.	9331	
PA_tika-s01_03t:934	Vivādamūlachakkavaṇṇanā	93	
PA_tika-s01_03t:935_0	325. Kodhanoti kujjhanasīlo. Yasmā so appahīnakodhatāya vigatakodhano nāma na hoti,	935	
PA_tika-s01_03t:935_1	tasmā “kodhena samannāgato”ti āha. Upanāho etassa atthi, upanayhanasīloti vā upanāhī.	935	
PA_tika-s01_03t:935_2	Vivādo nāma uppajjamāno yebhuyyena paṭhamaṃ dvinnaṃ vasena uppajjatīti vuttaṃ “dvinnaṃ	935	
PA_tika-s01_03t:935_3	bhikkhūnaṃ vivādo”ti. So pana yathā bahūnaṃ anatthāvaho hoti, taṃ nidassanamukhena	935	
PA_tika-s01_03t:935_4	dassento “katha”ntiādimāha. Abbhantaraparisāyāti parisabbhantare.	935	
PA_tika-s01_03t:936_0	Paraguṇamakkhanāya pavattopi attano kārakaṃ gūthena paharantaṃ gūtho viya paṭhamataraṃ	936	
PA_tika-s01_03t:936_1	makkhetīti makkho, so etassa atthīti makkhī. Palāsatīti palāso, parassa guṇe ḍaṃsitvā	936	
PA_tika-s01_03t:936_2	viya apanetīti attho, so etassa atthīti palāsī. Palāsī puggalo hi dutiyassa dhuraṃ	936	
PA_tika-s01_03t:936_3	na deti, samaṃ pasāretvā tiṭṭhati. Tenāha “yugaggāhalakkhaṇena palāsena samannāgato”ti.	936	
PA_tika-s01_03t:936_4	“Issukī”tiādīnaṃ padānamattho heṭṭhā vuttanayattā suviññeyyova. Kammapathappattāya	936	
PA_tika-s01_03t:936_5	micchādiṭṭhiyā vasenettha micchādiṭṭhi veditabbāti āha “natthikavādī ahetukavādī akiriyavādī”ti.	936	
PA_tika-s01_03t:937	Nissaraṇiyachakkavaṇṇanā	93	
PA_tika-s01_03t:938_0	326. Hāpetvāti kusalacittaṃ parihāpetvā pavattitumeva appadānavasena. Abhūtaṃ byākaraṇaṃ	938	
PA_tika-s01_03t:938_1	byākaroti “mettā hi kho me cetovimutti bhāvitā”tiādinā attani avijjamānaṃ guṇabyāhāraṃ	938	
PA_tika-s01_03t:938_2	byāharati. Cetovimutti-saddaṃ apekkhitvā “nissaṭā”ti vuttaṃ. Puna byāpādo natthīti	938	
PA_tika-s01_03t:938_3	idāni mama byāpādo nāma natthi sabbaso natthīti ñatvā.	938	
PA_tika-s01_03t:939_0	“Animittā”ti vatvā yesaṃ nimittānaṃ abhāvena arahattaphalasamāpattiyā animittatā,	939	
PA_tika-s01_03t:939_1	taṃ dassetuṃ “sā hī”tiādi vuttaṃ. Tattha rāgassa nimittaṃ, rāgo eva vā nimittanti	939	
PA_tika-s01_03t:939_2	rāganimittaṃ. Ādi-saddena dosanimittādīnaṃ saṅgaho daṭṭhabbo. Rūpavedanādisaṅkhāranimittaṃ	939	
PA_tika-s01_03t:939_3	rūpanimittādi. Tesaññeva niccādivasena upaṭṭhānaṃ niccanimittādi. Tayidaṃ nimittaṃ	939	
PA_tika-s01_03t:939_4	yasmā sabbena sabbaṃ arahattaphale natthi, tasmā vuttaṃ “sā hi…pe… animittāti vuttā”ti.	939	
PA_tika-s01_03t:939_5	Nimittaṃ anusaratīti taṃ nimittaṃ anugacchati ārabbha pavattati.	939	
PA_tika-s01_03t:940_0	Asmimānoti “asmī”ti pavatto attavisayo māno. Ayaṃ nāma ahaṃ asmīti rūpalakkhaṇo,	940	
PA_tika-s01_03t:940_1	vedanādīsu vā aññataralakkhaṇo ayaṃ nāma attā ahaṃ asmi. “Asmī”ti māno samugghāṭīyati	940	
PA_tika-s01_03t:940_2	etenāti asmimānasamugghāto, arahattamaggo. Puna asmimāno natthīti tassa anuppattidhammatāpādanaṃ	940	
PA_tika-s01_03t:940_3	kittento samugghātattameva vibhāveti.	940	
PA_tika-s01_03t:941	Anuttariyādichakkavaṇṇanā	94	
PA_tika-s01_03t:942_0	327. Natthi etesaṃ uttarāni visiṭṭhānīti anuttarāni, anuttarāni eva anuttariyāni	942	
PA_tika-s01_03t:942_1	yathā anantameva ānantariyanti āha “anuttariyānīti anuttarānī”ti. Dassanānuttariyaṃ	942	
PA_tika-s01_03t:942_2	nāma anuttaraphalavisesāvahattā. Esa nayo sesesupi. Sattavidhaariyadhanalābhoti sattavidhasaddhādilokuttaradhanalābho.	942	
PA_tika-s01_03t:942_3	Sikkhattayapūraṇanti adhisīlasikkhādīnaṃ tissannaṃ sikkhānaṃ paripūraṇaṃ. Tattha	942	
PA_tika-s01_03t:942_4	paripūraṇaṃ nippariyāyato asekkhānaṃ vasena veditabbaṃ. Kalyāṇaputhujjanato paṭṭhāya	942	
PA_tika-s01_03t:942_5	hi satta sekkhā tisso sikkhā pūrenti nāma, arahā pana paripuṇṇasikkhoti. Iti imāni	942	
PA_tika-s01_03t:942_6	anuttariyāni lokiyalokuttarāni kathitāni.	942	
PA_tika-s01_03t:943_0	Anussatiyo eva diṭṭhadhammikasamparāyikādihitasukhānaṃ kāraṇabhāvato ṭhānānīti anussatiṭṭhānāni.	943	
PA_tika-s01_03t:943_1	Evaṃ anussaratoti yathā buddhānussati visesādhigamassa ṭhānaṃ hoti, evaṃ “itipi so	943	
PA_tika-s01_03t:943_2	bhagavā”tiādinā buddhaguṇe anussarantassa. Upacārakammaṭṭhānanti paccakkhato upacārajjhānāvahaṃ	943	
PA_tika-s01_03t:943_3	kammaṭṭhānaṃ, paramparāya pana yāva arahattā lokiyalokuttaravisesāvahaṃ.	943	
PA_tika-s01_03t:944	Satatavihārachakkavaṇṇanā	94	
PA_tika-s01_03t:945_0	328. Niccavihārāti sabbadā pavattanakavihārā. Ṭhapetvā hi samāpattivelaṃ, bhavaṅgavelañca	945	
PA_tika-s01_03t:945_1	khīṇāsavā imināva chaḷaṅgupekkhāvihārena sabbakālaṃ viharanti. Cakkhunā rūpaṃ disvāti	945	
PA_tika-s01_03t:945_2	nissayavohārena vuttaṃ. Sasambhārakathā hesā yathā “dhanunā vijjhatī”ti. Tasmā nissayasīsena	945	
PA_tika-s01_03t:945_3	nissitassa gahaṇaṃ daṭṭhabbanti āha “cakkhuviññāṇena disvā”ti. Iṭṭhe arajjantoti	945	
PA_tika-s01_03t:945_4	iṭṭhe ārammaṇe rāgaṃ anuppādento maggena samucchinnattā. Neva sumano hoti gehasitapemavasenapi.	945	
PA_tika-s01_03t:945_5	Na dummano pasādaññathattavasenapi. Asamapekkhaneti iṭṭhepi aniṭṭhepi majjhattepi	945	
PA_tika-s01_03t:945_6	ārammaṇe na samaṃ na sammā ayoniso gahaṇe. Yo akhīṇāsavānaṃ moho uppajjati, taṃ anuppādento	945	
PA_tika-s01_03t:945_7	maggeneva tassa samugghāṭitattā. Ñāṇupekkhāvaseneva upekkhako viharati majjhatto.	945	
PA_tika-s01_03t:945_8	Ayañcassa paṭipattivepullappattiyā, paññāvepullappattiyā vāti āha “satiyā”tiādi.	945	
PA_tika-s01_03t:945_9	Chaḷaṅgupekkhāti chasu dvāresu pavattā satisampajaññassa vasena chāvayavā upekkhā.	945	
PA_tika-s01_03t:945_10	Ñāṇasampayuttacittāni labbhanti tehi vinā sampajānatāya asambhavato. Mahācittānīti	9451	
PA_tika-s01_03t:945_11	aṭṭhapi mahākiriyacittāni labbhanti. Satatavihārāti ñāṇuppattipaccayarahitakālepi	9451	
PA_tika-s01_03t:945_12	pavattibhedanato. Dasa cittānīti aṭṭha mahākiriyacittāni hasituppādavoṭṭhabbanacittehi	9451	
PA_tika-s01_03t:945_13	saddhiṃ dasa cittāni labbhanti. Arajjanādussanavasena pavatti tesampi sādhāraṇāti.“Upekkhako	9451	
PA_tika-s01_03t:945_14	viharatī”ti vacanato chaḷaṅgupekkhāvasena āgatānaṃ imesaṃ satatavihārānaṃ “somanassaṃ	9451	
PA_tika-s01_03t:945_15	kathaṃ labbhatī”ti codetvā “āsevanato labbhatī”ti sayameva pariharatīti. Kiñcāpi	9451	
PA_tika-s01_03t:945_16	khīṇāsavo iṭṭhāniṭṭhepi ārammaṇe majjhatte viya bahulaṃ upekkhako viharati attano	9451	
PA_tika-s01_03t:945_17	parisuddhapakatibhāvāvijahanato, kadāci pana tathā cetobhisaṅkhārābhāve yaṃ taṃ sabhāvato	9451	
PA_tika-s01_03t:945_18	iṭṭhaṃ ārammaṇaṃ, tattha yāthāvasabhāvaggahaṇavasenapi arahato cittaṃ somanassasahagataṃ	9451	
PA_tika-s01_03t:945_19	hutvā pavattateva, tañca kho pubbāsevanavasena. Tenāha “āsevanato labbhatī”ti.	9451	
PA_tika-s01_03t:946	Abhijātichakkavaṇṇanā	94	
PA_tika-s01_03t:947_0	329. “Abhijātiyo”ti ettha abhi-saddo upasaggamattaṃ, na atthavisesajotakoti āha “jātiyo”ti.	947	
PA_tika-s01_03t:947_1	Abhijāyatīti etthāpi eseva nayo. Jāyatīti ca antogadhahetuatthapadaṃ, uppādetīti	947	
PA_tika-s01_03t:947_2	attho. Jātiyā, taṃnibbattakakammānañca kaṇhasukkapariyāyatāya yaṃ vattabbaṃ, taṃ	947	
PA_tika-s01_03t:947_3	heṭṭhā vuttameva. Paṭippassambhanavasena kilesānaṃ nibbāpanato nibbānaṃ sace kaṇhaṃ	947	
PA_tika-s01_03t:947_4	bhaveyya yathā taṃ dasavidhaṃ dussīlyakammaṃ. Sace sukkaṃ bhaveyya yathā taṃ dānasīlādikusalakammaṃ.	947	
PA_tika-s01_03t:947_5	Dvinnampi kaṇhasukkavipākānaṃ. Arahattaṃ adhippetaṃ “abhijāyatī”ti vacanato. Taṃ	947	
PA_tika-s01_03t:947_6	kilesanibbānante jātattā nibbānaṃ yathā rāgādīnaṃ khayante jātattā rāgakkhayo dosakkhayo mohakkhayoti.	947	
PA_tika-s01_03t:948	Nibbedhabhāgiyachakkavaṇṇanā	94	
PA_tika-s01_03t:949_0	Nibbedho vuccati nibbānaṃ maggañāṇena nibbijjhitabbaṭṭhena, paṭivijjhitabbaṭṭhenāti	949	
PA_tika-s01_03t:949_1	attho. Nirodhānupassanāñāṇeti nirodhānupassanāñāṇe nissayapaccayabhūte uppannā saññā,	949	
PA_tika-s01_03t:949_2	tena sahagatāti attho.	949	
PA_tika-s01_03t:950	Chakkavaṇṇanā niṭṭhitā.	95	
PA_tika-s01_03t:951	Sattakavaṇṇanā	95	
PA_tika-s01_03t:952_0	330. Sampattipaṭilābhaṭṭhenāti sīlasampattiādīnaṃ sammāsambodhipariyosānānaṃ sampattīnaṃ	952	
PA_tika-s01_03t:952_1	paṭilābhāpanaṭṭhena, sampattīnaṃ vā paṭilābho sampattipaṭilābho, tassa kāraṇaṃ sampattipaṭilābhaṭṭho,	952	
PA_tika-s01_03t:952_2	tena sampattipaṭilābhaṭṭhena. Tenevāha “sampattīnaṃ paṭilābhakāraṇato”ti. Saddhāva	952	
PA_tika-s01_03t:952_3	ubhayahitatthikehi dhanāyitabbaṭṭhena dhanaṃ saddhādhanaṃ. Etthāti etesu dhanesu.	952	
PA_tika-s01_03t:952_4	Sabbaseṭṭhaṃ sabbesaṃ paṭilābhakāraṇabhāvato, tesañca saṃkilesavisodhanena mahājutikamahāvipphārabhāvāpādanato.	952	
PA_tika-s01_03t:952_5	Tenāha “paññāya hī”tiādi. Tattha paññāya ṭhatvāti kammassakatāpaññāya patiṭṭhāya	952	
PA_tika-s01_03t:952_6	sucaritādīni pūretvā saggūpagā honti. Tattha ceva pāramitā paññāya ca ṭhatvā sāvakapāramiñāṇādīni paṭivijjhanti.	952	
PA_tika-s01_03t:953	Samādhiṃ parikkharonti abhisaṅkharontīti samādhiparikkhārā, samādhissa sambhārabhūtā sammādiṭṭhiādayo. Idha pana sahakārīkāraṇabhūtā adhippetāti āha “samādhiparivārā”ti.	95	
PA_tika-s01_03t:954_0	Asataṃ asādhūnaṃ dhammā tesaṃ asādhubhāvasādhanato. Asantāti asundarā gārayhā. Tenāha	954	
PA_tika-s01_03t:954_1	“lāmakā”ti. “Vipassakasseva kathitā”ti vatvā tassa vipassanānibbattiṃ dassetuṃ “tesupī”tiādi	954	
PA_tika-s01_03t:954_2	vuttaṃ. Catunnampi hi saccānaṃ visesena dassanato maggapaññā sātisayaṃ “vipassanā”ti	954	
PA_tika-s01_03t:954_3	vattabbā, taṃsamaṅgī ca ariyo vipassanakoti.	954	
PA_tika-s01_03t:955_0	Sappurisānaṃ dhammāti sappurisānaṃyeva dhammā, na asappurisānaṃ. Dhammānudhammapaṭipattiyā	955	
PA_tika-s01_03t:955_1	eva hi dhammaññuādibhāvo, na pāḷidhammapaṭhanādimattena. Bhāsitassāti suttageyyādibhāsitassa	955	
PA_tika-s01_03t:955_2	ceva tadaññassa ca attatthaparatthabodhakassa padassa. Atthakusalatāvasena atthaṃ	955	
PA_tika-s01_03t:955_3	jānātīti atthaññū. Attānaṃ jānātīti yāthāvato attano pamāṇajānanavasena attānaṃ jānāti.	955	
PA_tika-s01_03t:955_4	Paṭiggahaṇaparibhogamattaññutāhi eva pariyesanavissajjanamattaññutāpi bodhitā hontīti	955	
PA_tika-s01_03t:955_5	“paṭiggahaṇaparibhogesu” icceva vuttaṃ. Evañhi tā anavajjā hontīti. Yogassa adhigamāyāti	955	
PA_tika-s01_03t:955_6	bhāvanāya anuyuñjanassa. Atisambādhanti atikhuddakaṃ atikkhapaññassa tāvatā kālena	955	
PA_tika-s01_03t:955_7	tīretuṃ asakkuṇeyyattā. Aṭṭhavidhaṃ parisanti khattiyaparisādikaṃ aṭṭhavidhaṃ parisaṃ.	955	
PA_tika-s01_03t:955_8	Bhikkhuparisādikaṃ catubbidhaṃ khattiyaparisādikaṃ manussaparisaṃyeva puna catubbidhaṃ	955	
PA_tika-s01_03t:955_9	gahetvā aṭṭhavidhaṃ vadanti apare. “Imaṃ me sevantassa akusalā dhammā parihāyanti,	955	
PA_tika-s01_03t:955_10	kusalā dhammā abhivaḍḍhanti, tasmā sevitabbo, vipariyāyato tadañño asevitabbo”ti	9551	
PA_tika-s01_03t:955_11	evaṃ sevitabbāsevitabbaṃ puggalaṃ jānātīti puggalaññū. Evaṃ tesaṃ puggalānampi bodhanaṃ	9551	
PA_tika-s01_03t:955_12	ukkaṭṭhaṃ, nihīnaṃ vā jānāti nāma.	9551	
PA_tika-s01_03t:956_0	331. “Niddasavatthūnī”ti. “Ādi-saddalopenāyaṃ niddeso”ti āha “niddasādivatthūnī”ti.	956	
PA_tika-s01_03t:956_1	Natthi dāni imassa dasāti niddaso. Pañhoti ñātuṃ icchito attho. Puna dasavasso na	956	
PA_tika-s01_03t:956_2	hotīti tesaṃ matimattanti dassetuṃ “so kirā”ti kirasaddaggahaṇaṃ. “Niddaso”ti cetaṃ	956	
PA_tika-s01_03t:956_3	desanāmattaṃ, tassa nibbīsādibhāvassa viya ninnavādibhāvassa ca icchitattāti dassetuṃ	956	
PA_tika-s01_03t:956_4	“na kevalañcā”tiādi vuttaṃ. Gāme vicarantoti gāme piṇḍāya vicaranto.	956	
PA_tika-s01_03t:957_0	Na idaṃ titthiyānaṃ adhivacanaṃ tesu tannimittassa abhāvā. Sāsanepi sekkhassāpi na	957	
PA_tika-s01_03t:957_1	idaṃ adhivacanaṃ, kimaṅgaṃ pana puthujjanassa. Yassa panetaṃ adhivacanaṃ, yena ca	957	
PA_tika-s01_03t:957_2	kāraṇena, taṃ dassetuṃ “khīṇāsavasseta”ntiādi vuttaṃ. Appaṭisandhikabhāvo hissa paccakkhato	957	
PA_tika-s01_03t:957_3	kāraṇaṃ. Paramparāya itarāni, yāni pāḷiyaṃ āgatāni.	957	
PA_tika-s01_03t:958_0	Sikkhāya sammadeva ādānaṃ sikkhāsamādānaṃ, taṃ panassā pāripūriyā veditabbanti āha	958	
PA_tika-s01_03t:958_1	“sikkhattayapūraṇe”ti. Sikkhāya vā sammadeva ādito paṭṭhāya rakkhaṇaṃ sikkhāsamādānaṃ,	958	
PA_tika-s01_03t:958_2	tañca atthato pūraṇe paricchinnaṃ arakkhaṇe sabbena sabbaṃ abhāvato, rakkhaṇe ca	958	
PA_tika-s01_03t:958_3	paripūraṇato. Bahalacchandoti daḷhacchando. Āyatinti anantarānāgatadivasādikālo adhippeto,	958	
PA_tika-s01_03t:958_4	na anāgatabhavoti āha “anāgate punadivasādīsupī”ti. Sikkhaṃ paripūrentassa tattha	958	
PA_tika-s01_03t:958_5	niviṭṭhaatthitā avigatapematā, tebhūmakadhammānaṃ aniccādivasena sammadeva nijjhānaṃ	958	
PA_tika-s01_03t:958_6	dhammanisāmanāti āha “vipassanāyetaṃ adhivacana”nti. Taṇhāvinayaneti virāgānupassanādivipassanāñāṇānubhāvasiddhe	958	
PA_tika-s01_03t:958_7	taṇhāvikkhambhane. Ekībhāveti gaṇasaṅgaṇikākilesasaṅgaṇikāvigamasiddhe vivekabhāve.	958	
PA_tika-s01_03t:958_8	Vīriyārambheti sammappadhānavīriyassa paggaṇhane, taṃ pana sabbaso vīriyassa paribrūhanaṃ	958	
PA_tika-s01_03t:958_9	hotīti āha “kāyikacetasikassa vīriyassa pūraṇe”ti. Satiyañceva nepakkabhāve cāti	958	
PA_tika-s01_03t:958_10	satokāritāya ceva sampajānakāritāya ca. Satisampajaññabaleneva vīriyārambho ijjhati.	9581	
PA_tika-s01_03t:958_11	Diṭṭhipaṭivedheti sammādiṭṭhiyā paṭivijjhane. Tenāha “maggadassane”ti. Saccasampaṭivedhe	9581	
PA_tika-s01_03t:958_12	hi ijjhamāne maggasammādiṭṭhi siddhā eva hoti.	9581	
PA_tika-s01_03t:959_0	Asubhānupassanāñāṇeti dasavidhassa, ekādasavidhassāpi vā asubhassa anupassanāvasena	959	
PA_tika-s01_03t:959_1	pavattañāṇe. Idañhi dukkhānupassanāya paricayañāṇaṃ. Ādīnavānupassanāñāṇeti saṅkhārānaṃ	959	
PA_tika-s01_03t:959_2	aniccadukkhavipariṇāmatāsaṃsūcitassa ādīnavassa anupassanāvasena pavattañāṇe. Appahīnaṭṭhenāti	959	
PA_tika-s01_03t:959_3	maggena asamucchinnabhāvena. Anusentīti santāne anu anu sayanti. Kāraṇalābhe hi sati	959	
PA_tika-s01_03t:959_4	uppannārahā kilesā santāne anu anu sayitā viya honti, tasmā te tadavatthā “anusayā”ti	959	
PA_tika-s01_03t:959_5	vuccanti. Thāmagatoti thāmappatto. Thāmagamanañca aññehi asādhāraṇo kāmarāgādīnameva	959	
PA_tika-s01_03t:959_6	āveṇiko sabhāvo daṭṭhabbo. Tathā hi vuttaṃ abhidhamme “thāmagatānusayaṃ pajahatī”ti.	959	
PA_tika-s01_03t:959_7	Kāmarāgo eva anusayo kāmarāgānusayo. Ye pana “kāmarāgassa anusayo kāmarāgānusayo”ti	959	
PA_tika-s01_03t:959_8	vadanti, taṃ tesaṃ matimattaṃ. Na hi kāmarāgavinimutto kāmarāgānusayo nāma koci atthi.	959	
PA_tika-s01_03t:959_9	Yadi “tassa bīja”nti vadeyyuṃ, tampi tabbinimuttaṃ paramatthato na upalabbhatevāti.	959	
PA_tika-s01_03t:959_10	Eseva nayo sesesupi.	9591	
PA_tika-s01_03t:960	Adhikaraṇasamathasattakavaṇṇanā	96	
PA_tika-s01_03t:961_0	Adhikarīyanti etthāti adhikaraṇāni. Ke adhikarīyanti? Samathā. Kathaṃ adhikarīyantīti?	961	
PA_tika-s01_03t:961_1	Samanavasena, tasmā te tesaṃ samanavasena pavattantīti āha “adhikaraṇāni samentī”tiādi.	961	
PA_tika-s01_03t:961_2	Uppannānaṃ uppannānanti uṭṭhitānaṃ uṭṭhitānaṃ. Samathatthanti samanatthaṃ.	961	
PA_tika-s01_03t:962_0	“Aṭṭhārasahi vatthūhī”ti lakkhaṇavacanametaṃ yathā “yadi me byādhī dāheyyuṃ dātabbamidamosadha”nti,	962	
PA_tika-s01_03t:962_1	tasmā tesu aññataraññatarena vivadantā “aṭṭhārasahi vatthūhi vivadantī”ti vuccanti.	962	
PA_tika-s01_03t:962_2	Upavadanāti akkoso. Codanāti anuyogo.	962	
PA_tika-s01_03t:963_0	Adhikaraṇassa sammukhāva vinayanato sammukhāvinayo. Sannipatitaparisāya dhammavādīnaṃ	963	
PA_tika-s01_03t:963_1	yebhuyyatāya yebhuyyasikakammassa karaṇaṃ yebhuyyasikā. Ayanti ayaṃ yathāvuttā catubbidhā	963	
PA_tika-s01_03t:963_2	sammukhatā sammukhāvinayo nāma.	963	
PA_tika-s01_03t:964_0	Saṅghasāmaggivasena sammukhībhāvo, na yathā tathā kārakapuggalānaṃ sammukhātā. Bhūtatāti	964	
PA_tika-s01_03t:964_1	tacchatā. Saccapariyāyo hi idha dhamma-saddo “dhammavādī”tiādīsu viya. Vineti etenāti	964	
PA_tika-s01_03t:964_2	vinayo, tassa tassa adhikaraṇassa vūpasamanāya bhagavatā vuttavidhi, tassa vinayassa	964	
PA_tika-s01_03t:964_3	sammukhatā vinayasammukhatā. Tenāha “yathā taṃ…pe… sammukhatā”ti. Yenāti yena puggalena.	964	
PA_tika-s01_03t:964_4	Vivādavatthusaṅkhāte atthe paccatthikā atthapaccatthikā. Saṅghasammukhatā parihāyati	964	
PA_tika-s01_03t:964_5	sammatapuggaleheva vūpasamanato.	964	
PA_tika-s01_03t:965_0	Nanti vivādādhikaraṇaṃ. “Na chandāgatiṃ gacchatī”tiādinā vuttaṃ pañcaṅgasamannāgataṃ.	965	
PA_tika-s01_03t:965_1	Guḷhakādīsu alajjussannāya parisāya guḷhako salākaggāho kātabbo lajjussannāya vivaṭako,	965	
PA_tika-s01_03t:965_2	bālussannāya sakaṇṇajappako. Yassā kiriyāya dhammavādino bahutarā, sā yebhuyyasikāti	965	
PA_tika-s01_03t:965_3	āha “dhammavādīnaṃ yebhuyyatāyā”tiādi.	965	
PA_tika-s01_03t:966_0	“Catūhi samathehi sammatī”ti idaṃ sabbasaṅgāhikavasena vuttaṃ. Tattha pana dvīhi	966	
PA_tika-s01_03t:966_1	dvīhi eva vūpasamanaṃ daṭṭhabbaṃ. Evaṃ vinicchitanti sace āpatti natthi, ubho khamāpetvā,	966	
PA_tika-s01_03t:966_2	atha atthi, āpattiṃ dassetvā ropanavasena vinicchitaṃ. Paṭikammaṃ pana āpattādhikaraṇasamathe parato āgamissati.	966	
PA_tika-s01_03t:967	Na samaṇasāruppaṃ assāmaṇakaṃ, samaṇehi akattabbaṃ, tasmiṃ. Ajjhācāre vītikkame sati.	96	
PA_tika-s01_03t:968_0	Paṭicaratoti paṭicchādentassa. Pāpussannatāya pāpiyo, puggalo, tassa kattabbakammaṃ	968	
PA_tika-s01_03t:968_1	tassa pāpiyasikaṃ. Sammukhāvinayeneva vūpasamo natthi paṭiññāya tathārūpāya, khantiyā	968	
PA_tika-s01_03t:968_2	vā vinā avūpasamanato.	968	
PA_tika-s01_03t:969	Etthāti āpattidesanāya. Paṭiññāte āpannabhāvādike karaṇaṃ kiriyā “āyatiṃ saṃvareyyāsī”ti, parivāsadānādivasena ca pavattaṃ vacīkammaṃ paṭiññātakaraṇaṃ.	96	
PA_tika-s01_03t:970_0	Yathānurūpanti “dvīhi samathehi catūhi tīhi ekenā”ti evaṃ vuttanayena yathānurūpaṃ.	970	
PA_tika-s01_03t:970_1	Etthāti imasmiṃ sutte, imasmiṃ vā samathavicāre. Vinicchayanayoti vinicchaye nayamattaṃ.	970	
PA_tika-s01_03t:970_2	Tenāha “vitthāro panā”tiādi. Samantapāsādikāyaṃ vinayaṭṭhakathāya vutto, tasmā vuttanayeneva	970	
PA_tika-s01_03t:970_3	veditabboti adhippāyo.	970	
PA_tika-s01_03t:971	Sattakavaṇṇanā niṭṭhitā.	97	
PA_tika-s01_03t:972	Niṭṭhitā ca dutiyabhāṇavāravaṇṇanā.	97	
PA_tika-s01_03t:973	Aṭṭhakavaṇṇanā	97	
PA_tika-s01_03t:974	333. Ayāthāvāti na yāthāvā. Aniyyānikatāya micchāsabhāvā. Viparītavuttikatāya yāthāvā. Niyyānikatāya sammāsabhāvā aviparītavuttikā.	97	
PA_tika-s01_03t:975_0	334. Kucchitaṃ sīdatīti kusīto da-kārassa ta-kāraṃ katvā. Yassa dhammassa vasena	975	
PA_tika-s01_03t:975_1	puggalo “kusīto”ti vuccati, so kusītabhāvo idha kusīta-saddena vutto. Vināpi hi bhāvajotanaṃ	975	
PA_tika-s01_03t:975_2	saddaṃ bhāvattho viññāyati yathā “paṭassa sukka”nti, tasmā kusītabhāvavatthūnīti	975	
PA_tika-s01_03t:975_3	attho. Tenāha “kosajjakāraṇānīti attho”ti. Kammaṃ nāma samaṇasāruppaṃ īdisanti āha	975	
PA_tika-s01_03t:975_4	“cīvaravicāraṇādī”ti. Vīriyanti padhānavīriyaṃ, taṃ pana caṅkamanavasena karaṇe “kāyika”ntipi	975	
PA_tika-s01_03t:975_5	vattabbataṃ labhatīti āha “duvidhampī”ti. Pattiyāti pāpuṇanatthaṃ. Osīdananti bhāvanānuyoge	975	
PA_tika-s01_03t:975_6	saṅkoco. Māsehi ācitaṃ nicitaṃ viyāti māsācitaṃ, taṃ maññe. Yasmā māsā tintāvisesena	975	
PA_tika-s01_03t:975_7	garukā honti, tasmā “yathā tintamāso”tiādi vuttaṃ. Vuṭṭhito hoti gilānabhāvāti adhippāyo.	975	
PA_tika-s01_03t:976_0	335. Tesanti ārambhavatthūnaṃ. Imināva nayenāti iminā kusītavatthūsu vutteneva nayena.	976	
PA_tika-s01_03t:976_1	“Duvidhampi vīriyaṃ ārabhatī”tiādinā, “idaṃ paṭhamanti idaṃ handāhaṃ vīriyaṃ ārabhāmīti	976	
PA_tika-s01_03t:976_2	evaṃ bhāvanāya abbhussahanaṃ paṭhamaṃ ārambhavatthū”tiādinā ca attho veditabbo. Yathā	976	
PA_tika-s01_03t:976_3	tathā paṭhamaṃ pavattaṃ abbhussahanañhi upari vīriyārambhassa kāraṇaṃ hoti. Anurūpapaccavekkhaṇāsahitāni	976	
PA_tika-s01_03t:976_4	hi abbhussahanāni, tammūlakāni vā paccavekkhaṇāni aṭṭha ārambhavatthūni veditabbāni.	976	
PA_tika-s01_03t:977_0	336. Āsajjāti yassa deti, tassa āmodanahetu tena samāgamanimittaṃ. Tenāha “ettha	977	
PA_tika-s01_03t:977_1	āsādanaṃ dānakāraṇaṃ nāmā”ti. Bhayāti bhayahetu. Nanu bhayaṃ nāma laddhukāmatā rāgādayo	977	
PA_tika-s01_03t:977_2	viya cetanāya avisuddhikaraṃ, taṃ kasmā idha gahitanti? Na idaṃ tādisaṃ corabhayādiṃ	977	
PA_tika-s01_03t:977_3	sandhāya vuttanti dassetuṃ “tatthā”tiādi vuttaṃ. Adāsi meti yaṃ pubbe kataṃ upakāraṃ	977	
PA_tika-s01_03t:977_4	cintetvā dīyati, taṃ sandhāya vuttaṃ. Dassati meti paccupakārāsīsāya yaṃ dīyati,	977	
PA_tika-s01_03t:977_5	taṃ sandhāya vadati. Sāhu dānanti “dānaṃ nāmetaṃ paṇḍitapaññatta”nti sādhusamācāre	977	
PA_tika-s01_03t:977_6	ṭhatvā deti. Alaṅkāratthanti upasobhanatthaṃ. Parivāratthanti parikkhāratthaṃ. Dānañhi	977	
PA_tika-s01_03t:977_7	datvā taṃ paccavekkhantassa pāmojjapītisomanassādayo uppajjanti, lobhadosaissāmaccherādayo	977	
PA_tika-s01_03t:977_8	vidūrī bhavanti. Idāni dānaṃ anukūladhammaparibrūhanena, paccanīkadhammavidūrībhāvakaraṇena	977	
PA_tika-s01_03t:977_9	ca bhāvanācittassa upasobhanāya ca parikkhārāya ca hotīti “alaṅkāratthaṃ, parivāratthañca	977	
PA_tika-s01_03t:977_10	detī”ti vuttaṃ. Tenāha “dānañhi cittaṃ mudukaṃ karotī”tiādi. Muducitto hoti laddhā	9771	
PA_tika-s01_03t:977_11	dāyake “iminā mayhaṃ saṅgaho kato”ti, dātāpi laddhari. Tena vuttaṃ “ubhinnampi cittaṃ mudukaṃ karotī”ti.	9771	
PA_tika-s01_03t:978_0	Adantadamananti adantā anassavāpissa dānena dantā assavā honti vase vattanti. Adānaṃ	978	
PA_tika-s01_03t:978_1	dantadūsakanti adānaṃ pana pubbe dantānaṃ assavānampi vighātuppādanena cittaṃ dūseti.	978	
PA_tika-s01_03t:978_2	Unnamanti dāyakā, piyaṃvadā ca paresaṃ garucittīkāraṭṭhānatāya. Namanti paṭiggāhakā	978	
PA_tika-s01_03t:978_3	dānena, piyavācāya laddhasaṅgahā saṅgāhakānaṃ.	978	
PA_tika-s01_03t:979	Cittālaṅkāradānameva uttamaṃ anupakkiliṭṭhatāya, suparisuddhatāya, guṇavisesapaccayatāya ca.	97	
PA_tika-s01_03t:980_0	337. Dānapaccayāti dānakāraṇā, dānamayapuññassa katattā upacitattāti attho. Upapattiyoti	980	
PA_tika-s01_03t:980_1	manussesu, devesu ca nibbattiyo. Ṭhapetīti ekavārameva anuppajjitvā yathā uparūpari	980	
PA_tika-s01_03t:980_2	tenevākārena pavattati, evaṃ ṭhapeti. Tadeva casa adhiṭṭhānanti āha “tasseva vevacana”nti.	980	
PA_tika-s01_03t:980_3	Vaḍḍhetīti brūheti, na hāpeti. Vimuttanti adhimuttaṃ, ninnaṃ poṇaṃ pabbhāranti attho.	980	
PA_tika-s01_03t:980_4	Vimuttanti vā visiṭṭhaṃ. Nippariyāyato uttari nāma paṇītaṃ majjhepi hīnamajjhimavibhāgassa	980	
PA_tika-s01_03t:980_5	labbhanatoti vuttaṃ “uttari abhāvitanti tato upari maggaphalatthāya abhāvita”nti.	980	
PA_tika-s01_03t:980_6	Saṃvattati tathā paṇihitaṃ dānamayacittaṃ. Yaṃ pana pāḷiyaṃ “tañca kho”tiādi vuttaṃ,	980	
PA_tika-s01_03t:980_7	taṃ tatrūpapattiyā vibandhakāradussīlyābhāvadassanaparaṃ daṭṭhabbaṃ, na dānamayassa	980	
PA_tika-s01_03t:980_8	puññassa kevalassa taṃsaṃvattanatādassanaparanti daṭṭhabbaṃ.	980	
PA_tika-s01_03t:981_0	Samucchinnarāgassāti samucchinnakāmarāgassa. Tassa hi siyā brahmaloke upapatti, na	981	
PA_tika-s01_03t:981_1	samucchinnabhavarāgassa. Vītarāgaggahaṇena cettha kāmesu vītarāgatā adhippetā, yāya	981	
PA_tika-s01_03t:981_2	brahmalokūpapatti siyā. Tenāha “dānamattenevā”tiādi. Yadi evaṃ dānaṃ tattha kiṃ atthiyanti	981	
PA_tika-s01_03t:981_3	āha “dānaṃ panā”tiādi. Dānena muducittoti baddhāghāte verīpuggalepi attano dānasampaṭicchanena mudubhūtacitto.	981	
PA_tika-s01_03t:982	Parisīdati parito ito cito ca samāgacchatīti parisā, samūho.	98	
PA_tika-s01_03t:983_0	Lokassa dhammāti sattalokassa avassambhāvī dhammā. Tenāha “etehi mutto nāma natthī”tiādi.	983	
PA_tika-s01_03t:983_1	Yasmā te lokadhammā aparāparaṃ kadāci lokaṃ anupatanti, kadāci te loko, tasmā tañcettha	983	
PA_tika-s01_03t:983_2	atthaṃ dassento “aṭṭhime”ti suttapadaṃ āhari. Ghāsacchādanādīnaṃ laddhi lābho, tāni	983	
PA_tika-s01_03t:983_3	eva vā laddhabbato lābho. Tadabhāvo alābho. Lābhaggahaṇena cettha tabbisayo anurodho	983	
PA_tika-s01_03t:983_4	gahito, alābhaggahaṇena virodho. Yasmā lohite sati tadupaghātavasena pubbo viya anurodhe	983	
PA_tika-s01_03t:983_5	sati virodho laddhāvasaro eva hoti, tasmā vuttaṃ “lābhe āgate alābho āgato evā”ti.	983	
PA_tika-s01_03t:983_6	Esa nayo yasādīsupi.	983	
PA_tika-s01_03t:984	Aṭṭhakavaṇṇanā niṭṭhitā.	98	
PA_tika-s01_03t:985	Navakavaṇṇanā	98	
PA_tika-s01_03t:986_0	340. Vasati tattha phalaṃ tannimittakatāya pavattatīti vatthu, kāraṇanti vuttovāyamattho.	986	
PA_tika-s01_03t:986_1	Tenāha “āghātavatthūnīti āghātakāraṇānī”ti. Kopo nāmāyaṃ yasmiṃ vatthusmiṃ uppajjati,	986	
PA_tika-s01_03t:986_2	na tattha ekavārameva uppajjati, atha kho punapi uppajjatevāti vuttaṃ “bandhatī”ti.	986	
PA_tika-s01_03t:986_3	Atha vā yo paccayavisesena uppajjamāno āghāto savisaye baddho viya na vigacchati,	986	
PA_tika-s01_03t:986_4	punapi uppajjeyyeva, taṃ sandhāyāha “āghātaṃ bandhatī”ti. Taṃ panassa paccayavasena	986	
PA_tika-s01_03t:986_5	nibbattanaṃ uppādanamevāti vuttaṃ “karoti uppādetī”ti.	986	
PA_tika-s01_03t:987_0	Taṃ kutettha labbhāti ettha tanti kiriyāparāmasanaṃ, padajjhāhārena ca attho veditabboti	987	
PA_tika-s01_03t:987_1	dassento “taṃ anatthacaraṇaṃ mā ahosī”tiādimāha. Kena kāraṇena laddhabbaṃ niratthakabhāvato.	987	
PA_tika-s01_03t:987_2	Kammassakā hi sattā, te kassa ruciyā dukkhitā, sukhitā vā bhavanti, tasmā kevalaṃ	987	
PA_tika-s01_03t:987_3	tasmiṃ mayhaṃ kujjhanamattaṃ evāti adhippāyo. Atha vā taṃ kopakaraṇamettha puggale	987	
PA_tika-s01_03t:987_4	kuto labbhā paramatthato kujjhitabbassa, kujjhanakassa ca abhāvato. Saṅkhāramattañhetaṃ,	987	
PA_tika-s01_03t:987_5	yadidaṃ khandhapañcakaṃ. Yaṃ “satto”ti vuccati, te saṅkhārā ittarakālā khaṇikā, kassa	987	
PA_tika-s01_03t:987_6	ko kujjhatīti attho. Lābhā nāma ke siyuṃ aññatra anuppattito.	987	
PA_tika-s01_03t:988_0	341. Sattā āvasanti etesūti sattāvāsā. Nānattakāyā nānattasaññī ādibhedā sattanikāyā.	988	
PA_tika-s01_03t:988_1	Yasmā te te sattanikāyā tappariyāpannānaṃ sattānaṃ tāya eva tappariyāpannatāya ādhāro	988	
PA_tika-s01_03t:988_2	viya vattabbataṃ arahanti samudāyādhāratāya avayavassa yathā “rukkhe sākhā”ti, tasmā	988	
PA_tika-s01_03t:988_3	“sattānaṃ āvāsā, vasanaṭṭhānānīti attho”ti vuttaṃ. Suddhāvāsāpi sattāvāsova “na so,	988	
PA_tika-s01_03t:988_4	bhikkhave, sattāvāso sulabharūpo, yo mayā anāvutthapubbo iminā dīghena addhunā aññatra	988	
PA_tika-s01_03t:988_5	suddhāvāsehi devehī”ti vacanato. Yadi evaṃ kasmā idha na gahitāti tattha kāraṇamāha	988	
PA_tika-s01_03t:988_6	“asabbakālikattā”tiādi. Vehapphalo pana catutthaṃyeva sattāvāsaṃ bhajatīti daṭṭhabbaṃ.	988	
PA_tika-s01_03t:989_0	342. Opasamikoti vaṭṭadukkhassa upasamāvaho, taṃ pana vaṭṭadukkhaṃ kilesesu upasantesu	989	
PA_tika-s01_03t:989_1	upasamati, na aññathā, tasmā “kilesūpasamakaro”ti vuttaṃ. Takkaraṃ sambodhaṃ gametīti sambodhagāmī.	989	
PA_tika-s01_03t:990	Yasmiṃ devanikāye dhammadesanā na viyujjati savanasseva abhāvato, so pāḷiyaṃ “dīghāyuko devanikāyo”ti adhippetoti āha “asaññabhavaṃ vā arūpabhavaṃ vā”ti.	99	
PA_tika-s01_03t:991	343. Anupubbato viharitabbāti anupubbavihārā. Anupaṭipāṭiyāti anukkamena. Samāpajjitabbavihārāti samāpajjitvā samaṅgino hutvā viharitabbavihārā.	99	
PA_tika-s01_03t:992	344. Anupubbanirodhāti anupubbena anukkamena pavattetabbanirodhā. Tenāha “anupaṭipāṭiyā nirodhā”ti.	99	
PA_tika-s01_03t:993	Navakavaṇṇanā niṭṭhitā.	99	
PA_tika-s01_03t:994	Dasakavaṇṇanā	99	
PA_tika-s01_03t:995_0	345. Yehi sīlādīhi samannāgato bhikkhu dhammasaraṇatāya dhammeneva nāthati īsati	995	
PA_tika-s01_03t:995_1	abhibhavatīti nāthoti vuccati, te tassa nāthabhāvakarā dhammā “nāthakaraṇā”ti vuttāti	995	
PA_tika-s01_03t:995_2	āha “sanāthā…pe… patiṭṭhākarā dhammā”ti. Tattha attano patiṭṭhākarāti yassa nāthabhāvakarā,	995	
PA_tika-s01_03t:995_3	tassa attano patiṭṭhāvidhāyino. Appatiṭṭho anātho, sappatiṭṭho sanāthoti patiṭṭhattho nāthattho.	995	
PA_tika-s01_03t:996_0	Kalyāṇaguṇayogato kalyāṇāti dassento “sīlādiguṇasampannā”ti āha. Mijjanalakkhaṇā	996	
PA_tika-s01_03t:996_1	mittā etassa atthīti mitto, so vuttanayena kalyāṇo assa atthīti tassa atthitāmattaṃ	996	
PA_tika-s01_03t:996_2	kalyāṇamittapadena vuttaṃ. Assa tena sabbakālaṃ avijahitavāsoti taṃ dassetuṃ “kalyāṇasahāyo”ti	996	
PA_tika-s01_03t:996_3	vuttanti āha “tevassā”tiādi. Tevassāti te eva kalyāṇamittā assa bhikkhuno. Saha ayanatoti	996	
PA_tika-s01_03t:996_4	saha vattanato. Asamodhāne cittena, samodhāne pana cittena ceva kāyena ca sampavaṅko.	996	
PA_tika-s01_03t:997_0	Sukhaṃ vaco etasmiṃ anukūlagāhimhi ādaragāravavati puggaleti suvaco. Tenāha “sukhena	997	
PA_tika-s01_03t:997_1	vattabbo”tiādi. Khamoti khantā, tamevassa khamabhāvaṃ dassetuṃ “gāḷhenā”tiādi vuttaṃ.	997	
PA_tika-s01_03t:997_2	Vāmatoti micchā, ayoniso vā gaṇhāti. Paṭippharatīti paṭāṇikabhāvena tiṭṭhati. Padakkhiṇaṃ	997	
PA_tika-s01_03t:997_3	gaṇhātīti sammā yoniso vā gaṇhāti.	997	
PA_tika-s01_03t:998_0	Uccāvacānīti vipulakhuddakāni. Tatrupagamanīyāti tatra tatra mahante, khuddake ca	998	
PA_tika-s01_03t:998_1	kamme sādhanavasena upāyena upagacchantiyā, tassa tassa kammassa nipphādanena samatthāyāti	998	
PA_tika-s01_03t:998_2	attho. Tatrupāyāyāti vā tatra tatra kamme sādhetabbe upāyabhūtāya.	998	
PA_tika-s01_03t:999_0	Dhamme assa kāmoti dhammakāmoti byadhikaraṇānaṃpi bāhirattho samāso hotīti katvā	999	
PA_tika-s01_03t:999_1	vuttaṃ. Kāmetabbato vā piyāyitabbato kāmo, dhammo; dhammo kāmo assāti dhammakāmo.	999	
PA_tika-s01_03t:999_2	Dhammoti pariyattidhammo adhippetoti āha “tepiṭakaṃ buddhavacanaṃ piyāyatīti attho”ti.	999	
PA_tika-s01_03t:999_3	Samudāharaṇaṃ kathanaṃ samudāhāro, piyo samudāhāro etassāti piyasamudāhāro. Sayañcāti	999	
PA_tika-s01_03t:999_4	ettha ca-saddena “sakkacca”nti padaṃ anukaḍḍhati, tena sayañca sakkaccaṃ desetukāmo	999	
PA_tika-s01_03t:999_5	hotīti yojanā. Abhidhammo sattappakaraṇāni adhiko abhivisiṭṭho ca pariyattidhammoti	999	
PA_tika-s01_03t:999_6	katvā. Vinayo ubhatovibhaṅgā vinayanato kāyavācānaṃ. Abhivinayo khandhakaparivārā	999	
PA_tika-s01_03t:999_7	visesato ābhisamācārikadhammakittanato. Ābhisamācārikadhammapāripūrivaseneva hi ādibrahmacariyakadhammapāripūrī.	999	
PA_tika-s01_03t:999_8	Dhammo eva piṭakadvayassāpi pariyattidhammabhāvato. Maggaphalāni abhidhammo nibbānadhammassa	999	
PA_tika-s01_03t:999_9	abhimukhoti katvā. Kilesavūpasamakāraṇaṃ pubbabhāgiyā tisso sikkhā saṅkhepato vivaṭṭanissito	999	
PA_tika-s01_03t:999_10	samatho vipassanā ca. Bahulapāmojjoti balavapāmojjo.	9991	
PA_tika-s01_03t:1000_0	Kāraṇattheti nimittatthe. Kusaladhammanimittaṃ hissa vīriyārambho. Tenāha “tesaṃ	1000	
PA_tika-s01_03t:1000_1	adhigamatthāyā”ti. Kusalesu dhammesūti vā nipphādetabbe bhummaṃ yathā “cetaso avūpasame	1000	
PA_tika-s01_03t:1000_2	ayonisomanasikārapadaṭṭhāna”nti.	1000	
PA_tika-s01_03t:1001_0	346. Sakalaṭṭhenāti nissesaṭṭhena, anavasesapharaṇavasena cettha sakalaṭṭho veditabbo,	1001	
PA_tika-s01_03t:1001_1	asubhanimittādīsu viya ekadese aṭṭhatvā anavasesato gahetabbaṭṭhenāti attho. Tadārammaṇānaṃ	1001	
PA_tika-s01_03t:1001_2	dhammānanti taṃ kasiṇaṃ ārabbha pavattanakadhammānaṃ. Khettaṭṭhenāti uppattiṭṭhānaṭṭhena.	1001	
PA_tika-s01_03t:1001_3	Adhiṭṭhānaṭṭhenāti pavattiṭṭhānabhāvena. Yathā khettaṃ sassānaṃ uppattiṭṭhānaṃ vaḍḍhiṭṭhānañca,	1001	
PA_tika-s01_03t:1001_4	evametaṃ jhānaṃ taṃsampayuttānaṃ dhammānanti, yogino vā sukhavisesānaṃ kāraṇabhāvena.	1001	
PA_tika-s01_03t:1001_5	“Paricchinditvā” ti idaṃ uddhaṃ adhoti etthāpi yojetabbaṃ. Paricchinditvā eva hi	1001	
PA_tika-s01_03t:1001_6	sabbattha kasiṇaṃ vaḍḍhetabbaṃ. Tena tena vā kāraṇenāti tena tena upariādīsu kasiṇavaḍḍhanakāraṇena.	1001	
PA_tika-s01_03t:1001_7	Yathā kinti āha “ālokamiva rūpadassanakāmo”ti. Yathā dibbacakkhunā uddhaṃ ce rūpaṃ	1001	
PA_tika-s01_03t:1001_8	daṭṭhukāmo, uddhaṃ ālokaṃ pasāreti, adho ce adho, samantato ce rūpaṃ daṭṭhukāmo samantato	1001	
PA_tika-s01_03t:1001_9	ālokaṃ pasāreti; evamayaṃ kasiṇanti attho.	1001	
PA_tika-s01_03t:1002_0	Ekassāti pathavīkasiṇādīsu ekekassa. Aññabhāvānupagamanatthanti aññakasiṇabhāvānupagamanadīpanatthaṃ,	1002	
PA_tika-s01_03t:1002_1	aññassa vā kasiṇabhāvānupagamanadīpanatthaṃ, na hi aññena pasāritakasiṇaṃ tato aññena	1002	
PA_tika-s01_03t:1002_2	pasāritakasiṇabhāvaṃ upagacchati, evampi nesaṃ aññakasiṇasambhedābhāvo veditabbo.	1002	
PA_tika-s01_03t:1002_3	Na aññaṃ pathavīādi. Na hi udake ṭhitaṭṭhāne sasambhārapathavī atthi. Añño kasiṇasambhedoti	1002	
PA_tika-s01_03t:1002_4	āpokasiṇādinā saṅkaro. Sabbatthāti sabbesu sesakasiṇesu. Ekadese aṭṭhatvā anavasesapharaṇaṃ	1002	
PA_tika-s01_03t:1002_5	pamāṇassa aggahaṇato appamāṇaṃ. Teneva hi nesaṃ kasiṇasamaññā. Tathā cāha “tañhī”tiādi.	1002	
PA_tika-s01_03t:1002_6	Cetasā pharantoti bhāvanācittena ārammaṇaṃ karonto. Bhāvanācittañhi kasiṇaṃ parittaṃ	1002	
PA_tika-s01_03t:1002_7	vā vipulaṃ vā sakalameva manasi karoti, na ekadesaṃ.	1002	
PA_tika-s01_03t:1003_0	Kasiṇugghāṭimākāse pavattaviññāṇaṃ pharaṇaappamāṇavasena “viññāṇakasiṇa”nti vuttaṃ.	1003	
PA_tika-s01_03t:1003_1	Tathā hi taṃ “viññāṇañca”nti vuccati. Kasiṇavasenāti yathāugghāṭitakasiṇavasena.	1003	
PA_tika-s01_03t:1003_2	Kasiṇugghāṭimākāse uddhaṃadhotiriyatā veditabbā. Yattakañhi ṭhānaṃ kasiṇaṃ pasāritaṃ,	1003	
PA_tika-s01_03t:1003_3	tattakaṃ ākāsabhāvanāvasena ākāso hotīti; evaṃ yattakaṃ ṭhānaṃ ākāsaṃ hutvā upaṭṭhitaṃ,	1003	
PA_tika-s01_03t:1003_4	tattakaṃ sakalameva pharitvā viññāṇassa pavattanato āgamanavasena viññāṇakasiṇepi	1003	
PA_tika-s01_03t:1003_5	uddhaṃadhotiriyatā vuttāti āha “kasiṇugghāṭiṃ ākāsavasena tattha pavattaviññāṇe uddhaṃadhotiriyatā veditabbā”ti.	1003	
PA_tika-s01_03t:1004	Akusalakammapathadasakavaṇṇanā	100	
PA_tika-s01_03t:1005_0	347. Pathabhūtattāti tesaṃ pavattanupāyattā maggabhūtattā. Methunasamācāresūti sadārasantosaparadāragamanavasena	1005	
PA_tika-s01_03t:1005_1	duvidhesu methunasamācāresu. Tepi hi kāmetabbato kāmā nāma. Methunavatthūsūti methunassa	1005	
PA_tika-s01_03t:1005_2	vatthūsu tesu sattesu. Micchācāroti gārayhācāro. Gārayhatā cassa ekantanihīnatāya	1005	
PA_tika-s01_03t:1005_3	evāti āha “ekantanindito lāmakācāro”ti. Asaddhammādhippāyenāti asaddhammasevanādhippāyena.	1005	
PA_tika-s01_03t:1006_0	Sagottehi rakkhitā gottarakkhitā. Sahadhammikehi rakkhitā dhammarakkhitā. Sassāmikā	1006	
PA_tika-s01_03t:1006_1	sārakkhā. Yassā gamane raññā daṇḍo ṭhapito, sā saparidaṇḍā. Bhariyābhāvatthaṃ dhanena	1006	
PA_tika-s01_03t:1006_2	kītā dhanakkītā. Chandena vasantī chandavāsinī. Bhogatthaṃ vasantī bhogavāsinī. Paṭatthaṃ	1006	
PA_tika-s01_03t:1006_3	vasantī paṭavāsinī. Udakapattaṃ āmasitvā gahitā odapattakinī. Cumbaṭaṃ apanetvā gahitā	1006	
PA_tika-s01_03t:1006_4	obhatacumbaṭā. Karamarānītā dhajāhaṭā. Taṅkhaṇikā muhuttikā. Abhibhavitvā vītikkame	1006	
PA_tika-s01_03t:1006_5	micchācāro mahāsāvajjo, na tathā dvinnaṃ samānacchandatāya. “Abhibhavitvā vītikkamane	1006	
PA_tika-s01_03t:1006_6	satipi maggenamaggapaṭipattiadhivāsane purimuppannasevanābhisandhipayogābhāvato micchācāro	1006	
PA_tika-s01_03t:1006_7	na hoti abhibhuyyamānassā”ti vadanti. Sevanacitte sati payogābhāvo appamāṇaṃ yebhuyyena	1006	
PA_tika-s01_03t:1006_8	itthiyā sevanapayogassa abhāvato. Tasmiṃ asati puretaraṃ sevanacittassa upaṭṭhāpanepi	1006	
PA_tika-s01_03t:1006_9	tassā micchācāro na siyā, tathā purisassapi sevanapayogābhāveti. Tasmā attano ruciyā	1006	
PA_tika-s01_03t:1006_10	pavattitassa vasena tayo balakkārena pavattitassa vasena tayoti sabbepi aggahitaggahaṇena	10061	
PA_tika-s01_03t:1006_11	“cattāro sambhārā”ti vuttaṃ.	10061	
PA_tika-s01_03t:1007_0	Upasaggavasena atthavisesavācino dhātusaddāti “abhijjhāyatī”ti padassa “parabhaṇḍābhimukhī”tiādinā	1007	
PA_tika-s01_03t:1007_1	attho vutto. Tattha tanninnatāyāti tasmiṃ parabhaṇḍe lubbhanavasena ninnatāyāti ayamettha	1007	
PA_tika-s01_03t:1007_2	adhippāyo veditabbo. Abhipubbo vā jhā-saddo lubbhane niruḷho daṭṭhabbo. Upasaggavasena	1007	
PA_tika-s01_03t:1007_3	atthavisesavācino eva dhātusaddā. Adinnādānassa appasāvajjamahāsāvajjatā brahmajālavaṇṇanāyaṃ	1007	
PA_tika-s01_03t:1007_4	vuttāti āha “adinnādānaṃ viya appasāvajjā, mahāsāvajjā cā”ti. Tasmā “yassa bhaṇḍaṃ	1007	
PA_tika-s01_03t:1007_5	abhijjhāyati, tassa appaguṇatāya appasāvajjatā, mahāguṇatāya mahāsāvajjatā”tiādinā	1007	
PA_tika-s01_03t:1007_6	appasāvajjamahāsāvajjavibhāgo veditabbo. Attano pariṇāmanaṃ cittenevāti veditabbaṃ.	1007	
PA_tika-s01_03t:1008_0	Hitasukhaṃ byāpādayatīti yo naṃ uppādeti, tassa yaṃ pati cittaṃ uppādeti, tassa tassa	1008	
PA_tika-s01_03t:1008_1	sati samavāye hitasukhaṃ vināseti. Pharusavācāya appasāvajjamahāsāvajjatā brahmajālavaṇṇanāyaṃ	1008	
PA_tika-s01_03t:1008_2	vibhāvitāti āha “pharusavācā viyā”tiādi. Tasmā “yaṃ pati cittaṃ byāpādeti, tassa	1008	
PA_tika-s01_03t:1008_3	appaguṇatāya appasāvajjo, mahāguṇatāya mahāsāvajjo”tiādinā tadubhayavibhāgo veditabbo.	1008	
PA_tika-s01_03t:1008_4	“Aho vatā”ti iminā parassa accantāya vināsacintanaṃ dīpeti. Evañhi ssa dāruṇappavattiyā kammapathappavatti.	1008	
PA_tika-s01_03t:1009_0	Yathābhuccagahaṇābhāvenāti yāthāvagahaṇassa abhāvena aniccādisabhāvassa niccādito	1009	
PA_tika-s01_03t:1009_1	gahaṇena. Micchā passatīti vitathaṃ passati. “Samphappalāpo viyā”ti iminā āsevanassa	1009	
PA_tika-s01_03t:1009_2	mandatāya appasāvajjataṃ, mahantatāya mahāsāvajjataṃ dasseti. Gahitākāraviparītatāti	1009	
PA_tika-s01_03t:1009_3	micchādiṭṭhiyā gahitākāraviparītabhāvo. Vatthunoti tassa ayathābhūtasabhāvamāha.	1009	
PA_tika-s01_03t:1009_4	Tathābhāvenāti gahitākāreneva viparītākāreneva. Tassa diṭṭhigatikassa, tassa vā vatthuno	1009	
PA_tika-s01_03t:1009_5	upaṭṭhānaṃ, “evametaṃ na ito aññathā”ti.	1009	
PA_tika-s01_03t:1010	Dhammatoti sabhāvato. Koṭṭhāsatoti phassapañcamakādīsu cittaṅgakoṭṭhāsesu ye koṭṭhāsā honti, tatoti attho.	101	
PA_tika-s01_03t:1011	Cetanādhammāti cetanāsabhāvā.	101	
PA_tika-s01_03t:1012_0	“Paṭipāṭiyā sattā”ti ettha nanu cetanā abhidhamme kammapathesu na vuttāti paṭipāṭiyā	1012	
PA_tika-s01_03t:1012_1	sattannaṃ kammapathabhāvo na yuttoti? Na, avacanassa aññahetukattā. Na hi tattha	1012	
PA_tika-s01_03t:1012_2	cetanāya akammapathappattattā kammapatharāsimhi avacanaṃ, kadāci pana kammapatho	1012	
PA_tika-s01_03t:1012_3	hoti, na sabbadāti kammapathabhāvassa aniyatattā avacanaṃ. Yadā pana kammapatho hoti,	1012	
PA_tika-s01_03t:1012_4	tadā kammapatharāsisaṅgaho na nivārito.	1012	
PA_tika-s01_03t:1013_0	Etthāha – yadi cetanāya sabbadā kammapathabhāvābhāvato aniyato kammapathabhāvoti	1013	
PA_tika-s01_03t:1013_1	kammapatharāsimhi avacanaṃ, nanu abhijjhādīnampi kammapathabhāvaṃ appattānaṃ atthitāya	1013	
PA_tika-s01_03t:1013_2	aniyato kammapathabhāvoti tesampi kammapatharāsimhi avacanaṃ āpajjatīti? Nāpajjati	1013	
PA_tika-s01_03t:1013_3	kammapathatātaṃsabhāgatā hi tesaṃ tattha vuttattā. Yadi evaṃ cetanāpi tattha vattabbā	1013	
PA_tika-s01_03t:1013_4	siyāti? Saccametaṃ, sā pana pāṇātipātādikāvāti pākaṭo tassā kammapathabhāvoti na	1013	
PA_tika-s01_03t:1013_5	vuttaṃ siyā. Cetanāya hi “cetanāhaṃ, bhikkhave, kammaṃ vadāmi, tividhā, bhikkhave,	1013	
PA_tika-s01_03t:1013_6	kāyasañcetanā akusalaṃ kāyakamma”nti vacanato kammabhāvo pākaṭo; kammaṃyeva ca sugatiduggatīnaṃ,	1013	
PA_tika-s01_03t:1013_7	taduppajjanasukhadukkhānañca pathabhāvena pavattaṃ “kammapatho”ti vuccatīti pākaṭo	1013	
PA_tika-s01_03t:1013_8	tassā kammapathabhāvo. Abhijjhādīnaṃ pana cetanāsamīhanabhāvena sucaritaduccaritabhāvo,	1013	
PA_tika-s01_03t:1013_9	cetanājanitabhāvena [cetanājanitataṃbandhatibhāvena ] sugatiduggatitaduppajjanasukhadukkhānaṃ	1013	
PA_tika-s01_03t:1013_10	pathabhāvo cāti na tathā pākaṭo kammapathabhāvoti te eva tena sabhāvena dassetuṃ	10131	
PA_tika-s01_03t:1013_11	abhidhamme cetanā kammapathabhāve na vuttā, atathājātiyattā vā cetanā tehi saddhiṃ	10131	
PA_tika-s01_03t:1013_12	na vuttāti daṭṭhabbaṃ. Mūlaṃ patvāti mūladesanaṃ patvā, mūlasabhāvesu dhammesu desiyamānesūti attho.	10131	
PA_tika-s01_03t:1014_0	“Adinnādānaṃ sattārammaṇa”nti idaṃ “pañcasikkhāpadā parittārammaṇā evā”ti imāya pañhapucchakapāḷiyā	1014	
PA_tika-s01_03t:1014_1	virujjhati. Yañhi pāṇātipātādidussīlyassa ārammaṇaṃ, tadeva taṃveramaṇiyā ārammaṇaṃ.	1014	
PA_tika-s01_03t:1014_2	Vītikkamitabbavatthuto eva hi viratīti. Sattārammaṇanti vā sattasaṅkhātasaṅkhārārammaṇaṃ,	1014	
PA_tika-s01_03t:1014_3	tameva upādāya vuttanti na koci virodho. Tathā hi vuttaṃ sammohavinodaniyaṃ “yāni	1014	
PA_tika-s01_03t:1014_4	sikkhāpadāni ettha ‘sattārammaṇānī’ti vuttāni, tāni yasmā sattoti saṅkhaṃ gate saṅkhāreyeva	1014	
PA_tika-s01_03t:1014_5	ārammaṇaṃ karontī”ti. esa nayo ito paresupi. Visabhāgavatthuno “itthī puriso”ti gahetabbato	1014	
PA_tika-s01_03t:1014_6	“sattārammaṇo”ti eke. “Eko diṭṭho, dve sutā”tiādinā samphappalāpena diṭṭhasutamutaviññātavasena.	1014	
PA_tika-s01_03t:1014_7	Tathā abhijjhāti ettha tathā-saddo “diṭṭhasutamutaviññātavasenā” tidampi upasaṃharati,	1014	
PA_tika-s01_03t:1014_8	na sattasaṅkhārārammaṇatameva dassanādivasena abhijjhāyanato. “Natthi sattā opapātikā”ti	1014	
PA_tika-s01_03t:1014_9	pavattamānāpi micchādiṭṭhi tebhūmakadhammavisayā evāti adhippāyenassā saṅkhārārammaṇatā	1014	
PA_tika-s01_03t:1014_10	vuttā. Kathaṃ pana micchādiṭṭhiyā sabbe tebhūmakadhammā ārammaṇaṃ hotīti? Sādhāraṇato.	10141	
PA_tika-s01_03t:1014_11	“Natthi sukatadukkaṭānaṃ kammānaṃ phalaṃ vipāko”ti pavattamānāya atthato rūpārūpāvacaradhammāpi gahitā eva hontīti.	10141	
PA_tika-s01_03t:1015_0	Sukhabahulatāya rājāno hasamānāpi “ghātethā”ti vadanti, hāso pana nesaṃ attavūpasamādiaññavisayoti	1015	
PA_tika-s01_03t:1015_1	āha “sanniṭṭhāpaka…pe… hotī”ti. Majjhattavedano na hoti, sukhavedanova ettha sambhavatīti.	1015	
PA_tika-s01_03t:1015_2	Musāvādo lobhasamuṭṭhāno sukhavedano vā siyā majjhattavedano vā, dosasamuṭṭhāno dukkhavedano	1015	
PA_tika-s01_03t:1015_3	vāti musāvādo tivedano. Iminā nayena sesesupi yathārahaṃ vedanābhedo veditabbo.	1015	
PA_tika-s01_03t:1016_0	Dosamohavasena dvimūlakoti sampayuttamūlameva sandhāya vuttaṃ. Tassa hi mūlaṭṭhena	1016	
PA_tika-s01_03t:1016_1	upakārakabhāvo. Nidānamūle pana gayhamāne “lobhamohavasenapī”ti vattabbaṃ siyā. Āmisakiñjakkhahetupi	1016	
PA_tika-s01_03t:1016_2	pāṇaṃ hananti. Tenevāha – “lobho nidānaṃ kammānaṃ samudayāyā”tiādi. Sesesupi eseva nayo.	1016	
PA_tika-s01_03t:1017	Kusalakammapathadasakavaṇṇanā	101	
PA_tika-s01_03t:1018_0	Pāṇātipātā …pe… veditabbāni lokiyalokuttaramissakavasenettha kusalakammapathānaṃ	1018	
PA_tika-s01_03t:1018_1	desitattā. Verahetutāya verasaññitaṃ pāṇātipātādipāpadhammaṃ maṇati “mayi idha ṭhitāya	1018	
PA_tika-s01_03t:1018_2	kathaṃ āgacchasī”ti tajjantī viya nīharatīti veramaṇī, viramati etāyāti vā “viramaṇī”ti	1018	
PA_tika-s01_03t:1018_3	vattabbe niruttinayena “veramaṇī”ti vuttaṃ. Samādānavasena uppannā virati samādānavirati.	1018	
PA_tika-s01_03t:1018_4	Asamādinnasīlassa sampattato yathāupaṭṭhitavītikkamitabbavatthuto virati sampattavirati.	1018	
PA_tika-s01_03t:1018_5	Kilesānaṃ samucchindanavasena pavattā maggasampayuttā virati samucchedavirati. Kāmañcettha	1018	
PA_tika-s01_03t:1018_6	pāḷiyaṃ viratiyeva āgatā, sikkhāpadavibhaṅge pana cetanāpi āharitvā dassitāti tadubhayampi	1018	
PA_tika-s01_03t:1018_7	gaṇhanto “cetanāpi vattanti viratiyopī”ti āha. Anabhijjhā hi mūlaṃ patvāti kammapathakoṭṭhāse	1018	
PA_tika-s01_03t:1018_8	“anabhijjhā”ti vuttadhammo mūlato alobho kusalamūlaṃ hotīti evamettha attho daṭṭhabbo.	1018	
PA_tika-s01_03t:1018_9	Sesapadadvayepi eseva nayo.	1018	
PA_tika-s01_03t:1019_0	Dussīlyārammaṇā tadārammaṇajīvitindriyādiārammaṇā kathaṃ dussīlyāni pajahantīti taṃ	1019	
PA_tika-s01_03t:1019_1	dassetuṃ “yathā panā”tiādi vuttaṃ. Pajahantīti veditabbā pāṇātipātādīhi viramaṇavaseneva	1019	
PA_tika-s01_03t:1019_2	pavattanato. Atha tadārammaṇabhāve, na so tāni pajahati. Na hi tadeva ārabbha taṃ	1019	
PA_tika-s01_03t:1019_3	pajahituṃ sakkā tato avinissaṭabhāvato.	1019	
PA_tika-s01_03t:1020	Anabhijjhā…pe… viramantassāti abhijjhaṃ pajahantassāti attho. Na hi manoduccaritato virati atthi anabhijjhādīheva tappahānasiddhito.	102	
PA_tika-s01_03t:1021	Ariyavāsadasakavaṇṇanā	102	
PA_tika-s01_03t:1022_0	348. Ariyānameva vāsāti ariyavāsā anariyānaṃ tādisānaṃ asambhavato. Ariyāti cettha	1022	
PA_tika-s01_03t:1022_1	ukkaṭṭhaniddesena khīṇāsavā gahitā, te ca yasmā tehi sabbakālaṃ avirahitavāsā eva,	1022	
PA_tika-s01_03t:1022_2	tasmā vuttaṃ “ariyā eva vasiṃsu vasanti vasissantī”ti. Tattha vasiṃsūti nissāya vasiṃsu.	1022	
PA_tika-s01_03t:1022_3	Pañcaṅgavippahīnattādayo hi ariyānaṃ apassayā. Tesu pañcaṅgavippahānapaccekasaccapanodanaesanāsamavayavissajjanāni	1022	
PA_tika-s01_03t:1022_4	“saṅkhāyekaṃ paṭisevati, adhivāseti, parivajjeti, vinodetī”ti vuttesu apassenesu	1022	
PA_tika-s01_03t:1022_5	vinodanañca maggakiccāneva, itare maggeneva samijjhanti.	1022	
PA_tika-s01_03t:1023	Ñāṇādayoti ñāṇañceva taṃsampayuttadhammā ca. Tenāha “ñāṇanti vutte”tiādi. Tattha vattabbaṃ heṭṭhā vuttameva.	102	
PA_tika-s01_03t:1024	Ārakkhakiccaṃ sādheti sativepullappattattā. “Carato”tiādinā niccasamādānaṃ dasseti, taṃ vikkhepābhāvena daṭṭhabbaṃ.	102	
PA_tika-s01_03t:1025_0	Pabbajjupagatāti yaṃ kiñci pabbajjaṃ upagatā, na samitapāpā. Bhovādinoti jātimattabrāhmaṇe	1025	
PA_tika-s01_03t:1025_1	vadati. Pāṭekkasaccānīti tehi tehi diṭṭhigatikehi pāṭiyekkaṃ gahitāni “idameva sacca”nti	1025	
PA_tika-s01_03t:1025_2	abhiniviṭṭhāni diṭṭhisaccādīni. Diṭṭhigatānipi hi “idameva sacca”nti gahaṇaṃ upādāya	1025	
PA_tika-s01_03t:1025_3	“saccānī”ti voharīyanti. Tenāha “idamevā”tiādi. Nīhaṭānīti attano santānato nīharitāni	1025	
PA_tika-s01_03t:1025_4	apanītāni. Gahitaggahaṇassāti ariyamaggādhigamato pubbe gahitassa diṭṭhigāhassa.	1025	
PA_tika-s01_03t:1025_5	Vissaṭṭhabhāvavevacanānīti ariyamaggena sabbaso pariccāgabhāvassa adhivacanāni.	1025	
PA_tika-s01_03t:1026	Natthi etāsaṃ vayo vekalyanti avayāti āha “anūnā”ti, anavasesāti attho. Esanāti heṭṭhā vuttakāmesanādayo.	102	
PA_tika-s01_03t:1027	Maggassa kiccanipphatti kathitā rāgādīnaṃ pahīnabhāvadīpanato.	102	
PA_tika-s01_03t:1028_0	Paccavekkhaṇāya phalaṃ kathitanti paccavekkhaṇamukhena ariyaphalaṃ kathitaṃ. Adhigate	1028	
PA_tika-s01_03t:1028_1	hi aggaphale sabbaso rāgādīnaṃ anuppādadhammataṃ pajānāti, tañca pajānanaṃ paccavekkhaṇañāṇanti.	1028	
PA_tika-s01_03t:1029	Asekkhadhammadasakavaṇṇanā	102	
PA_tika-s01_03t:1030_0	Phalañca te sampayuttadhammā cāti phalasampayuttadhammā, ariyaphalasabhāvā sampayuttā	1030	
PA_tika-s01_03t:1030_1	dhammāti attho. Phalasampayuttadhammāti phaladhammā ceva taṃsampayuttadhammā cāti	1030	
PA_tika-s01_03t:1030_2	evamettha attho veditabbo. Dvīsupi ṭhānesu paññāva kathitā sammā dassanaṭṭhena sammādiṭṭhi,	1030	
PA_tika-s01_03t:1030_3	sammā jānanaṭṭhena sammāñāṇanti ca. Atthi hi dassanajānanānaṃ savisaye pavattiākāraviseso,	1030	
PA_tika-s01_03t:1030_4	svāyaṃ heṭṭhā dassito eva. Phalasamāpattidhammāti phalasamāpattiyaṃ dhammā, phalasamāpattisahagatadhammāti	1030	
PA_tika-s01_03t:1030_5	attho. Ariyaphalasampayuttadhammāpi hi sabbaso paṭipakkhato vimuttataṃ upādāya “vimuttī”ti	1030	
PA_tika-s01_03t:1030_6	vattabbataṃ labhanti. Kenaci pana yathā asekkhā phalapaññā dassanakiccaṃ upādāya	1030	
PA_tika-s01_03t:1030_7	“sammādiṭṭhī”ti vuttā, jānanakiccaṃ upādāya “sammāñāṇa”ntipi vuttā eva; evaṃ ariyaphalasamādhi	1030	
PA_tika-s01_03t:1030_8	samādānaṭṭhaṃ upādāya “sammāsamādhī”ti vutto, vimuccanaṭṭhaṃ upādāya “sammāvimuttī”	1030	
PA_tika-s01_03t:1030_9	tipi vutto. Evañca katvā “anāsavaṃ cetovimutti”nti dutiyavimuttiggahaṇañca samatthitaṃ hotīti.	1030	
PA_tika-s01_03t:1031	Dasakavaṇṇanā niṭṭhitā.	103	
PA_tika-s01_03t:1032	Pañhasamodhānavaṇṇanā	103	
PA_tika-s01_03t:1033	Samodhānetabbāti samāharitabbā.	103	
PA_tika-s01_03t:1034_0	349. Okappanāti balavasaddhā. Āyatiṃ bhikkhūnaṃ avivādahetubhūtaṃ tattha tattha bhagavatā	1034	
PA_tika-s01_03t:1034_1	desitānaṃ atthānaṃ saṅgāyanaṃ saṅgīti, tassa ca kāraṇaṃ ayaṃ suttadesanā tathā pavattattāti	1034	
PA_tika-s01_03t:1034_2	vuttaṃ “saṅgītipariyāyanti sāmaggiyā kāraṇa”nti. Samanuñño satthā ahosi “paṭibhātu	1034	
PA_tika-s01_03t:1034_3	ta,ṃ sāriputta, bhikkhūnaṃ dhammiṃ kathā”ti ussāhetvā ādito paṭṭhāya yāva pariyosānā	1034	
PA_tika-s01_03t:1034_4	suṇanto, sā panettha bhagavato samanuññatā “sādhu, sādhū”ti anumodanena pākaṭā jātāti	1034	
PA_tika-s01_03t:1034_5	vuttaṃ “anumodanena samanuñño ahosī”ti. Jinabhāsito nāma jāto, na sāvakabhāsito.	1034	
PA_tika-s01_03t:1034_6	Yathā hi rājayuttehi likhitapaṇṇaṃ yāva rājamuddikāya na lañjitaṃ hoti, na tāva “rājapaṇṇa”nti	1034	
PA_tika-s01_03t:1034_7	saṅkhyaṃ gacchati, lañjitamattaṃ pana rājapaṇṇaṃ nāma hoti. Evameva “sādhu, sādhu	1034	
PA_tika-s01_03t:1034_8	sāriputtā”tiādi anumodanavacanasaṃsūcitāya samanuññāsaṅkhātāya jinavacanamuddāya	1034	
PA_tika-s01_03t:1034_9	lañjitattā ayaṃ suttanto jinabhāsito nāma jāto āhaccavacano. Yaṃ panettha atthato	1034	
PA_tika-s01_03t:1034_10	na vibhattaṃ, taṃ suviññeyyamevāti.	10341	
PA_tika-s01_03t:1035	Saṅgītisuttavaṇṇanāya līnatthappakāsanā.	103	
PA_tika-s01_03t:1036	11. Dasuttarasuttavaṇṇanā	103	
PA_tika-s01_03t:1037_0	350. Āvuso bhikkhaveti sāvakānaṃ ālapananti sāvakānaṃ āmantanavasena ālapanasamudācāro,	1037	
PA_tika-s01_03t:1037_1	na kevalaṃ “bhikkhave”ti, so pana buddhānaṃ ālapanaṃ. Tenāha “buddhā hī”tiādi. Satthusamudācāravasena	1037	
PA_tika-s01_03t:1037_2	asamudācāro evettha satthu uccaṭṭhāne ṭhapanaṃ. Sampati āgatattā katthaci na nibaddho	1037	
PA_tika-s01_03t:1037_3	vāso etesanti anibaddhavāsā, antevāsikā. Kammaṭṭhānaṃ gahetvā sappāyasenāsanaṃ gavesantā	1037	
PA_tika-s01_03t:1037_4	yaṃ kiñci disaṃ gacchantīti disāgamanīyā. Idāni tamatthaṃ vitthārato dassetuṃ “buddhakāle”tiādi vuttaṃ.	1037	
PA_tika-s01_03t:1038_0	Asubhakammaṭṭhānanti ekādasavidhaṃ asubhakammaṭṭhānaṃ. Tatthāpi puggalavemattataṃ	1038	
PA_tika-s01_03t:1038_1	ñatvā tadanurūpaṃ tadanurūpameva deti. Mohacaritassapi kāmaṃ ānāpānassatikammaṭṭhānaṃ	1038	
PA_tika-s01_03t:1038_2	sappāyaṃ, kammaṭṭhānabhāvanāya pana bhājanabhūtaṃ kātuṃ sammohavigamāya paṭhamaṃ	1038	
PA_tika-s01_03t:1038_3	uddesaparipucchādhammassavanadhammasākacchāsu niyojetabboti vuttaṃ “mohacaritassa…pe…	1038	
PA_tika-s01_03t:1038_4	ācikkhatī”ti. Saddhācaritassa visesato purimā cha anussatiyo sappāyā, tāsaṃ pana	1038	
PA_tika-s01_03t:1038_5	anuyuñjane ayaṃ pubbabhāgapaṭipattīti dassetuṃ “pasādanīyasuttante”tiādi vuttaṃ.	1038	
PA_tika-s01_03t:1038_6	Ñāṇacaritassāti buddhicaritassa, tassa pana maraṇassati, upasamānussati, catudhātuvavatthānaṃ,	1038	
PA_tika-s01_03t:1038_7	āhārepaṭikūlasaññā visesato sappāyā, tesaṃ pana upakāradhammadassanatthaṃ “aniccatādi…pe…	1038	
PA_tika-s01_03t:1038_8	kathetī”ti vuttaṃ. Tatthevāti satthu santike eva. Temāsikaṃ paṭipadanti tīhi māsehi	1038	
PA_tika-s01_03t:1038_9	sanniṭṭhāpetabbaṃ paṭipadaṃ.	1038	
PA_tika-s01_03t:1039_0	Ime bhikkhūti imissā dhammadesanāya bhājanabhūtā bhikkhū. “Evaṃ āgantvā gacchante	1039	
PA_tika-s01_03t:1039_1	pana bhikkhū”ti idaṃ “buddhakāle”tiādinā taduddesikavasena vuttabhikkhū sandhāya	1039	
PA_tika-s01_03t:1039_2	vuttaṃ, na “ime bhikkhū”ti anantaraṃ vuttabhikkhū. Tenāha “pesetī”ti. Apalokethāti	1039	
PA_tika-s01_03t:1039_3	āpucchatha. “Paṇḍitā”tiādi sevanabhajanesu kāraṇavacanaṃ. “Sotāpattiphale vinetī”tiādi	1039	
PA_tika-s01_03t:1039_4	yebhuyyavasena vuttaṃ. Āyasmā hi dhammasenāpati bhikkhū yebhuyyena sotāpattiphalaṃ	1039	
PA_tika-s01_03t:1039_5	pāpetvā vissajjeti “evamete niyatā sambodhiparāyaṇā”ti. Āyasmā pana mahāmoggallāno	1039	
PA_tika-s01_03t:1039_6	“sabbāpi bhavūpapatti jigucchitabbāvā”ti bhikkhū yebhuyyena uttamatthaṃyeva pāpeti.	1039	
PA_tika-s01_03t:1040_0	Sāvakehi vinetuṃ sakkuṇeyyā sāvakaveneyyā nāma na sāvakeheva vinetabbāti dassento	1040	
PA_tika-s01_03t:1040_1	āha “sāvakaveneyyā nāmā”tiādi. Dasadhā mātikaṃ ṭhapetvāti ekakato paṭṭhāya yāva dasakā	1040	
PA_tika-s01_03t:1040_2	dasadhā dasadhā mātikaṃ ṭhapetvā vibhattoti dasuttaro. Dasuttaro gatotipi dasuttaroti	1040	
PA_tika-s01_03t:1040_3	ekakato paṭṭhāya yāva dasakā dasahi uttaro adhiko hutvā gato pavattotipi dasuttaro.	1040	
PA_tika-s01_03t:1040_4	Ekekasmiṃ pabbeti ekakato paṭṭhāya yāva dasakā dasasu pabbesu ekekasmiṃ pabbe. Dasa	1040	
PA_tika-s01_03t:1040_5	dasa pañhāti “katamo dhammo bahukāro appamādo kusalesu dhammesū”tiādinā dasa dasa	1040	
PA_tika-s01_03t:1040_6	pañhā. Visesitāti vissajjitā. Dasuttaraṃ pavakkhāmīti desiyamānaṃ desanaṃ nāmakittanamukhena	1040	
PA_tika-s01_03t:1040_7	paṭijānāti vaṇṇabhaṇanatthaṃ. Pavakkhāmīti pakārehi vakkhāmi. Tathā hettha paññāsādhikānaṃ	1040	
PA_tika-s01_03t:1040_8	pañcannaṃ pañhasatānaṃ vasena desanā pavattā. Dhammanti idha dhamma-saddo pariyattipariyāyo	1040	
PA_tika-s01_03t:1040_9	“idha bhikkhu dhammaṃ pariyāpuṇātī”tiādīsu viya. Suttalakkhaṇo cāyaṃ dhammoti āha	1040	
PA_tika-s01_03t:1040_10	“dhammanti sutta”nti. Svāyaṃ dhammo yathānusiṭṭhaṃ paṭipajjamānassa nibbānāvaho.	10401	
PA_tika-s01_03t:1040_11	Tato eva vaṭṭadukkhasamucchedāya hoti, sa cāyamassa ānubhāvo sabbesaṃ khandhānaṃ	10401	
PA_tika-s01_03t:1040_12	pamocanupāyabhāvatoti dassento “nibbānappattiyā”tiādimāha. Tena vuttaṃ “nibbānappattiyā”tiādi.	10401	
PA_tika-s01_03t:1041_0	Uccaṃ karontoti udaggaṃ uḷāraṃ paṇītaṃ katvā dassento, paggaṇhantoti attho. Pemaṃ	1041	
PA_tika-s01_03t:1041_1	janentoti bhattiṃ uppādento. Idañca desanāya paggaṇhanaṃ buddhānampi āciṇṇaṃ evāti	1041	
PA_tika-s01_03t:1041_2	dassento “ekāyano”tiādimāha.	1041	
PA_tika-s01_03t:1042	Ekadhammavaṇṇanā	104	
PA_tika-s01_03t:1043	351. (Ka) kāra-saddo upa-saddena vināpi upakāratthaṃ vadati, “bahukārā, bhikkhave, mātāpitaro puttāna”ntiādīsu viyāti āha “bahukāroti bahūpakāro”ti.	104	
PA_tika-s01_03t:1044_0	(Kha) vaḍḍhane vutte nānantariyatāya uppādanaṃ vuttameva hotīti “bhāvetabboti vaḍḍhetabbo”ti	1044	
PA_tika-s01_03t:1044_1	vutto. Uppādanapubbikā hi vaḍḍhanāti. Nanu ca “eko dhammo uppādetabbo”ti uppādanaṃ	1044	
PA_tika-s01_03t:1044_2	pettha visuṃ gahitaṃ evāti? Aññavisayattā tassa nāyaṃ virodho. Tathā hi “eko dhammo	1044	
PA_tika-s01_03t:1044_3	pariññeyyo”ti tīhipi pariññāhi pariññeyyataṃ vatvāpi “eko dhammo pahātabbo”ti pahātabbatā vuttā.	1044	
PA_tika-s01_03t:1045	(Ga) tīhi pariññāhīti ñātatīraṇapahānapariññāhi.	104	
PA_tika-s01_03t:1046	(Gha) pahānānupassanāyāti pajahanavasena pavattāya anupassanāya. Missakavasena cetaṃ anupassanāgahaṇaṃ daṭṭhabbaṃ.	104	
PA_tika-s01_03t:1047	(Ṅa) sīlasampadādīnaṃ parihānāvaho parihānāya saṃvattanako.	104	
PA_tika-s01_03t:1048	(Ca) jhānādivisesaṃ gametīti visesagāmī.	104	
PA_tika-s01_03t:1049	(Cha) duppaccakkhakaroti anupacitañāṇasambhārehi paccakkhaṃ kātuṃ asakkuṇeyyo.	104	
PA_tika-s01_03t:1050	(Jha) abhijānitabboti abhimukhaṃ ñāṇena jānitabbo.	105	
PA_tika-s01_03t:1051_0	Sabbattha mātikāsūti dukādivasena vuttāsu sabbāsu mātikāsu. Ettha ca āyasmā dhammasenāpati	1051	
PA_tika-s01_03t:1051_1	te bhikkhū bhāvanāya niyojetvā uttamatthe patiṭṭhāpetukāmo paṭhamaṃ tāva bhāvanāya	1051	
PA_tika-s01_03t:1051_2	upakāradhammaṃ uddesavasena dassento “eko dhammo bahukāro”ti vatvā tena upakārakena	1051	
PA_tika-s01_03t:1051_3	upakattabbaṃ dassento “eko dhammo bhāvetabbo”ti āha. Ayañca bhāvanā vipassanāvasena	1051	
PA_tika-s01_03t:1051_4	icchitāti āha “eko dhammo pariññeyyo”ti. Pariññā ca nāma yāvadeva pahātabbapajahanatthāti	1051	
PA_tika-s01_03t:1051_5	āha “eko dhammo pahātabbo”ti. Pajahantena ca hānabhāgiyaṃ nīharitvā visesabhāgiye	1051	
PA_tika-s01_03t:1051_6	avaṭṭhātabbanti āha “eko dhammo hānabhāgiyo, eko dhammo visesabhāgiyo”ti. Visesabhāgiye	1051	
PA_tika-s01_03t:1051_7	avaṭṭhānañca duppaṭivijjhanena, duppaṭivijjhapaṭivijjhanañce ijjhati, nipphādetabbanipphādanaṃ	1051	
PA_tika-s01_03t:1051_8	siddhameva hotīti āha “eko dhammo duppaṭivijjho, eko dhammo uppādetabbo”ti. Tayidaṃ	1051	
PA_tika-s01_03t:1051_9	dvayaṃ abhiññeyyādijānanena hotīti āha “eko dhammo abhiññeyyo”ti. Abhiññeyyañce abhiññātaṃ,	1051	
PA_tika-s01_03t:1051_10	sacchikātabbaṃ sacchikatameva hotīti. Ettāvatā ca niṭṭhitakiccova hoti, nāssa uttari	10511	
PA_tika-s01_03t:1051_11	kiñci karaṇīyanti evaṃ tāva mahāthero ekakavasena tesaṃ bhikkhūnaṃ paṭipattividhiṃ	10511	
PA_tika-s01_03t:1051_12	uddisanto imāni dasa padāni iminā anukkamena uddisi.	10511	
PA_tika-s01_03t:1052_0	(Ka) evaṃ aniyamato uddiṭṭhadhamme sarūpato niyametvā dassetuṃ “katamo eko dhammo”tiādinā	1052	
PA_tika-s01_03t:1052_1	desanaṃ ārabhi. Tena vuttaṃ “iti āyasmā sāriputto”tiādi. Esa nayo dukādīsu. Veḷukāroti	1052	
PA_tika-s01_03t:1052_2	veno. So hi veḷuvikārehi kilañjādikaraṇena “veḷukāro”ti vutto. Anto, bahi ca sabbagatagaṇṭhiṃ	1052	
PA_tika-s01_03t:1052_3	nīharaṇena niggaṇṭhiṃ katvā. Ekekakoṭṭhāseti ekakādīsu dasasu koṭṭhāsesu ekekasmiṃ koṭṭhāse.	1052	
PA_tika-s01_03t:1053_0	Sabbatthakaṃ upakārakanti sabbatthakameva sammā paṭipattiyā upakāravantaṃ. Idāni	1053	
PA_tika-s01_03t:1053_1	tamatthaṃ vitthārato dassetuṃ “ayañhī”tiādi vuttaṃ. Vipassanāgabbhaṃ gaṇhāpaneti	1053	
PA_tika-s01_03t:1053_2	yathā upari vipassanā paripaccati tikkhā visadā hutvā maggena ghaṭeti, evaṃ pubbabhāgavipassanāvaḍḍhane.	1053	
PA_tika-s01_03t:1053_3	Atthapaṭisambhidādīsūti atthapaṭisambhidādīsu nipphādetabbesu, tesaṃ sambhārasambharaṇanti	1053	
PA_tika-s01_03t:1053_4	attho. Esa nayo ito paresupi. Ṭhānāṭṭhānesūti ṭhāne, aṭṭhāne ca jānitabbe. Mahāvihārasamāpattiyanti	1053	
PA_tika-s01_03t:1053_5	mahatiyaṃ jhānādivihārasamāpattiyaṃ. Vipassanāñāṇādīsūti ādi-saddena manomayiddhi	1053	
PA_tika-s01_03t:1053_6	ādikāni saṅgaṇhāti. Aṭṭhasu vijjāsūti ambaṭṭhasutte āgatanayāsu aṭṭhasu vijjāsu.	1053	
PA_tika-s01_03t:1054	Teneva bhagavā thometīti yojanā. Nanti appamādaṃ.	105	
PA_tika-s01_03t:1055_0	Thāmasampannenāti ñāṇabalasamannāgatena. Dīpetvāti “evampi appamādo kusalānaṃ dhammānaṃ	1055	
PA_tika-s01_03t:1055_1	sampādane bahupakāro”ti pakāsetvā. Yaṃ kiñci anavajjapakkhikamatthaṃ appamāde pakkhipitvā	1055	
PA_tika-s01_03t:1055_2	kathetuṃ yuttanti dassetuṃ “yaṃ kiñcī”tiādi vuttaṃ.	1055	
PA_tika-s01_03t:1056_0	(Kha) kāyagatāsatīti rassaṃ akatvā niddeso, niddesena vā etaṃ samāsapadaṃ daṭṭhabbaṃ.	1056	
PA_tika-s01_03t:1056_1	“Aṭṭhikāni puñjakitāni terovassikāni…pe… pūtīni cuṇṇikajātānī”ti evaṃ pavattamanasikāro	1056	
PA_tika-s01_03t:1056_2	“cuṇṇikamanasikāro”ti vadanti. Apare pana bhaṇanti “cuṇṇikairiyāpathesu pavattamanasikāro”ti.	1056	
PA_tika-s01_03t:1056_3	Ettha uppannasatiyāti etasmiṃ yathāvutte ekūnatiṃsavidhe ṭhāne uppannāya satiyā.	1056	
PA_tika-s01_03t:1056_4	Sukhasampayuttāti nippariyāyato sukhasampayuttā, pariyāyato pana catutthajjhāne upekkhāpi	1056	
PA_tika-s01_03t:1056_5	“sukha”nti vattabbataṃ labhati santasabhāvattā.	1056	
PA_tika-s01_03t:1057_0	(Ga) paccayabhūto ārammaṇādivisayopi ārammaṇabhāvena vaṇo viya āsave paggharati,	1057	
PA_tika-s01_03t:1057_1	so sampayogasambhavābhāvepi saha āsavehīti sāsavo. Tathā upādānānaṃ hitoti upādāniyo.	1057	
PA_tika-s01_03t:1057_2	Itarathā pana paccayabhāvena vidhi paṭikkhepo.	1057	
PA_tika-s01_03t:1058	(Gha) asmīti mānoti “asmī”ti pavatto māno.	105	
PA_tika-s01_03t:1059	(Ca) vipariyāyenāti “anicce anicca”ntiādinā nayena pavatto pathamanasikāro.	105	
PA_tika-s01_03t:1060_0	(Cha) idha pana vipassanānantaro maggo “ānantariko cetosamādhī”ti adhippeto. Kasmā?	1060	
PA_tika-s01_03t:1060_1	Vipassanāya anantarattā, attano vā pavattiyā anantaraṃ phaladāyakattā. Saddatthato	1060	
PA_tika-s01_03t:1060_2	pana anantaraṃ phalaṃ anantaraṃ, tasmiṃ anantare niyuttā, taṃ vā arahati, anantarapayojanoti vā ānantariko.	1060	
PA_tika-s01_03t:1061	(Ja) phalanti phalapaññā. Paccavekkhaṇapaññā adhippetā akuppārammaṇatāya.	106	
PA_tika-s01_03t:1062_0	(Jha) attano phalaṃ āharatīti āhāro, paccayoti āha “āhāraṭṭhitikāti paccayaṭṭhitikā”ti.	1062	
PA_tika-s01_03t:1062_1	Ayaṃ eko dhammoti ayaṃ paccayasaṅkhāto eko dhammoti paccayatāsamaññena ekaṃ katvā	1062	
PA_tika-s01_03t:1062_2	vadati. Ñātapariññāya abhiññāyāti ñātapariññāsaṅkhātāya abhiññāya.	1062	
PA_tika-s01_03t:1063	(Ña) akuppā cetovimuttīti arahattaphalavimutti akuppabhāvena ukkaṃsagatattā. Aññathā sabbāpi phalasamāpattiyo akuppā eva paṭipakkhehi akopanīyattā.	106	
PA_tika-s01_03t:1064_0	Abhiññāyāti “abhiññeyyo”ti ettha laddhaabhiññāya. Pariññāyāti etthāpi eseva nayo.	1064	
PA_tika-s01_03t:1064_1	Pahātabbasacchikātabbehīti pahātabbasacchikātabbapadehi. Pahānapariññāva kathitā	1064	
PA_tika-s01_03t:1064_2	pahānasacchikiriyānaṃ ekāvāratāya pariññāya saheva ijjhanato. Sacchikātabboti visesato	1064	
PA_tika-s01_03t:1064_3	phalaṃ kathitaṃ. Ekasmiṃyeva sattame eva pade labbhati. Phalaṃ pana anekesupi padesu	1064	
PA_tika-s01_03t:1064_4	labbhati paṭhamaṭṭhamanavamadasamesu labbhanato. Yasmā taṃ nippariyāyato dasame eva	1064	
PA_tika-s01_03t:1064_5	labbhati, itaresu pariyāyato tasmā “labbhati evā”ti sāsaṅkaṃ vadati.	1064	
PA_tika-s01_03t:1065_0	Sabhāvato vijjamānāti yena bahukārādisabhāvena desitā, tena sabhāvena paramatthato	1065	
PA_tika-s01_03t:1065_1	upalabbhamānā. Yāthāvāti aviparītā. Tathāsabhāvāti taṃsabhāvā. Na tathā na hontīti	1065	
PA_tika-s01_03t:1065_2	avitathattā tathāva honti. Tato eva vuttappakārato aññathā na hontīti pañcahipi padehi	1065	
PA_tika-s01_03t:1065_3	tesaṃ dhammānaṃ yathābhūtameva vadati. Sammāti ñāyena. Yaṃ pana ñātaṃ, taṃ hetuyuttaṃ	1065	
PA_tika-s01_03t:1065_4	kāraṇayuttameva hotīti āha “hetunā kāraṇenā”ti. Okappanaṃ janesīti jinavacanabhāvena	1065	
PA_tika-s01_03t:1065_5	abhippasādaṃ uppādesi.	1065	
PA_tika-s01_03t:1066	Ekadhammavaṇṇanā niṭṭhitā.	106	
PA_tika-s01_03t:1067	Dvedhammavaṇṇanā	106	
PA_tika-s01_03t:1068_0	352. (Ka) “sabbatthā” ti idaṃ “sīlapūraṇādīsū”ti etena saddhiṃ sambandhitabbaṃ. “Sīlapūraṇādīsu	1068	
PA_tika-s01_03t:1068_1	sabbattha appamādo viya upakārakā”ti etena satisampajaññānampi appamādassa viya sabbattha	1068	
PA_tika-s01_03t:1068_2	upakārakatā pakāsitā hoti atthato nātivilakkhaṇattā tato tesaṃ. Satiavippavāso hi	1068	
PA_tika-s01_03t:1068_3	appamādo, so ca atthato sabbattha avijahitā sati eva, sā ca kho ñāṇasampayuttā eva	1068	
PA_tika-s01_03t:1068_4	daṭṭhabbā, itarāya tathārūpasamatthatābhāvato.	1068	
PA_tika-s01_03t:1069	(Kha) tesaṃ pañcasatamattānaṃ bhikkhūnaṃ pubbabhāgapaṭipattivasena desitattā pubbabhāgā kathitā.	106	
PA_tika-s01_03t:1070_0	(Cha) ayonisomanasikāro saṃkilesassa mūlakāraṇabhāvena pavatto hetu, paribrūhanabhāvena	1070	
PA_tika-s01_03t:1070_1	pavatto paccayo. Yonisomanasikārepi eseva nayo. Yathā ca sattānaṃ saṃkilesāya, visuddhiyā	1070	
PA_tika-s01_03t:1070_2	ca paccayabhūtā ayonisomanasikāro, yonisomanasikāroti “ime dve dhammā duppaṭivijjhā”ti	1070	
PA_tika-s01_03t:1070_3	ettha nīharitvā vuttā, evaṃ imehi dhammā nīharitvā vattabbāti dassento “tathā”tiādimāha.	1070	
PA_tika-s01_03t:1070_4	Tattha asubhajjhānādayo cattāro visaṃyogā nāma kāmayogādipaṭipakkhabhāvato. “Evaṃ	1070	
PA_tika-s01_03t:1070_5	pabhedā”ti iminā “avijjābhāgino dhammā, vijjābhāgino dhammā, kaṇhā dhammā, sukkā	1070	
PA_tika-s01_03t:1070_6	dhammā”ti evamādīnaṃ saṅgaho daṭṭhabbo.	1070	
PA_tika-s01_03t:1071	(Jha) paccayehi samecca sambhuyya katattā pañcakkhandhā saṅkhatā dhātu. Kenaci anabhisaṅkhatattā nibbānaṃ asaṅkhatā dhātu.	107	
PA_tika-s01_03t:1072	(Ña) tisso vijjā vijjanaṭṭhena, viditakaraṇaṭṭhena ca vijjā. Vimuttīti arahattaphalaṃ paṭipakkhato sabbaso vimuttattā.	107	
PA_tika-s01_03t:1073_0	Abhiññādīnīti abhiññāpaññādīni. Ekakasadisāneva purimavāre viya vibhajja kathetabbato.	1073	
PA_tika-s01_03t:1073_1	Maggo kathitoti ettha “maggova kathito”ti evamatthaṃ aggahetvā “maggo kathitovā”ti	1073	
PA_tika-s01_03t:1073_2	evamattho gahetabbo “anuppāde ñāṇa”nti iminā phalassa gahitattā. Sacchikātabbapade	1073	
PA_tika-s01_03t:1073_3	phalaṃ kathitanti etthāpi “phalameva kathita”nti aggahetvā “phalaṃ kathitamevā”ti	1073	
PA_tika-s01_03t:1073_4	attho gahetabbo vijjāggahaṇena tadaññassa saṅgahitattā. Esa nayo ito paresupi evarūpesu ṭhānesu.	1073	
PA_tika-s01_03t:1074	Dvedhammavaṇṇanā niṭṭhitā.	107	
PA_tika-s01_03t:1075	Tayodhammavaṇṇanā	107	
PA_tika-s01_03t:1076_0	353. (Cha) soti anāgāmimaggo. Sabbaso kāmānaṃ nissaraṇaṃ samucchedavasena pajahanato.	1076	
PA_tika-s01_03t:1076_1	Āruppe arahattamaggo nāma arūpajjhānaṃ pādakaṃ katvā uppanno aggamaggo. Puna uppattinivāraṇatoti	1076	
PA_tika-s01_03t:1076_2	rūpānaṃ uppattiyā sabbaso nivāraṇato. Nirujjhanti saṅkhārā etenāti nirodho, aggamaggo.	1076	
PA_tika-s01_03t:1076_3	Tena hi kilesavaṭṭe nirodhite itarampi vaṭṭadvayaṃ nirodhitameva hoti. Tassa pana	1076	
PA_tika-s01_03t:1076_4	nirodhassa pariyosānattā aggaphalaṃ “nirodho”ti vattabbataṃ labbhatīti āha “arahattaphalaṃ	1076	
PA_tika-s01_03t:1076_5	nirodhoti adhippeta”nti. “Arahattaphalena hi nibbāne diṭṭhe” ti idaṃ arahattamaggena	1076	
PA_tika-s01_03t:1076_6	nibbānadassanassāyaṃ nibbattīti katvā vuttaṃ. Evañca katvā “arahattasaṅkhātanirodhassa	1076	
PA_tika-s01_03t:1076_7	paccayattā” ti idampi vacanaṃ samatthitaṃ hoti.	1076	
PA_tika-s01_03t:1077_0	(Ja) atītaṃ sārammaṇanti atītakoṭṭhāsārammaṇaṃ ñāṇaṃ, atītā khandhāyatanadhātuyo	1077	
PA_tika-s01_03t:1077_1	ārabbha pavattanakañāṇanti attho. “Maggo kathitovā”ti avadhāraṇaṃ daṭṭhabbaṃ, tathā	1077	
PA_tika-s01_03t:1077_2	“sacchikātabbe phalaṃ kathitamevā”ti.	1077	
PA_tika-s01_03t:1078	(Ña) āsavānaṃ khaye ñāṇanti ca āsavānaṃ khayante ñāṇanti adhippāyo, aññathā maggo kathito siyā.	107	
PA_tika-s01_03t:1079	Tayodhammavaṇṇanā niṭṭhitā.	107	
PA_tika-s01_03t:1080	Catudhammavaṇṇanā	108	
PA_tika-s01_03t:1081	354. (Ka) dārumayaṃ cakkaṃ dārucakkaṃ, tathā ratanacakkaṃ. Āṇaṭṭhena dhammo eva dhammacakkaṃ. Iriyāpathānaṃ aparāparappavattito iriyāpathacakkaṃ, tathā sampatticakkaṃ veditabbaṃ.	108	
PA_tika-s01_03t:1082_0	Anucchavike deseti puññakiriyāya, sammāpaṭipattiyā anurūpadese. Sevanaṃ kālena kālaṃ	1082	
PA_tika-s01_03t:1082_1	upasaṅkamanaṃ. Bhajanaṃ bhattivasena payirupāsanaṃ. Attano sammā ṭhapananti attano	1082	
PA_tika-s01_03t:1082_2	cittasantānassa yoniso ṭhapanaṃ saddhādīsu nivesananti āha “sace”tiādi. Idamevettha	1082	
PA_tika-s01_03t:1082_3	pamāṇanti idameva pubbekatapuññatāsaṅkhātaṃ sampatticakkamettha etesu sampatticakkesu	1082	
PA_tika-s01_03t:1082_4	pamāṇabhūtaṃ itaresaṃ kāraṇabhāvato. Tenāha “yena hī”tiādi. So eva ca katapuñño puggalo	1082	
PA_tika-s01_03t:1082_5	attānaṃ sammā ṭhapeti akatapuññassa tadabhāvato. Paṭhamo lokiyova, tatthāpi kāmāvacarova.	1082	
PA_tika-s01_03t:1082_6	Idhāti imasmiṃ dasuttarasutte. Pubbabhāge lokiyāvāti maggassa pubbabhāge pavattanakā	1082	
PA_tika-s01_03t:1082_7	lokiyā eva. Tattha kāraṇaṃ vuttameva.	1082	
PA_tika-s01_03t:1083	(Ca) kāmayogavisaṃyogo anāgāmimaggo, diṭṭhiyogavisaṃyogo sotāpattimaggo, itare dve arahattamaggoti evaṃ anāgāmimaggādivasena veditabbā.	108	
PA_tika-s01_03t:1084_0	(Cha) paṭhamassa jhānassa lābhinti yvāyaṃ appaguṇassa paṭhamassa jhānassa lābhī,	1084	
PA_tika-s01_03t:1084_1	taṃ. Kāmasahagatā saññāmanasikārā samudācarantīti tato vuṭṭhitaṃ ārammaṇavasena kāmasahagatā	1084	
PA_tika-s01_03t:1084_2	hutvā saññāmanasikārā samudācaranti codenti tudenti. Tassa kāmānupakkhandānaṃ saññāmanasikārānaṃ	1084	
PA_tika-s01_03t:1084_3	vasena so paṭhamajjhānasamādhi hāyati parihāyati, tasmā “hānabhāgiyo samādhī”ti vutto.	1084	
PA_tika-s01_03t:1084_4	Tadanudhammatāti tadanurūpasabhāvo. “Sati santiṭṭhatī”ti idaṃ micchāsatiṃ sandhāya	1084	
PA_tika-s01_03t:1084_5	vuttaṃ. Yassa hi paṭhamajjhānānurūpasabhāvā paṭhamajjhānaṃ santato paṇītato disvā	1084	
PA_tika-s01_03t:1084_6	assādayamānā apekkhamānā abhinandamānā nikanti hoti, tassa nikantivasena so paṭhamajjhānasamādhi	1084	
PA_tika-s01_03t:1084_7	neva hāyati, na vaḍḍhati, ṭhitikoṭṭhāsiko hoti, tena vuttaṃ “ṭhitibhāgiyo samādhī”ti.	1084	
PA_tika-s01_03t:1085_0	Avitakkasahagatāti avitakkaṃ dutiyajjhānaṃ santato paṇītato manasi karoto ārammaṇavasena	1085	
PA_tika-s01_03t:1085_1	avitakkasahagatā saññāmanasikārā. Samudācarantīti paguṇapaṭhamajjhānato vuṭṭhitaṃ	1085	
PA_tika-s01_03t:1085_2	dutiyajjhānādhigamatthāya codenti tudenti, tassa upari dutiyajjhānupakkhandānaṃ saññāmanasikārānaṃ	1085	
PA_tika-s01_03t:1085_3	vasena so paṭhamajjhānasamādhi visesabhūtassa dutiyajjhānassa uppattipadaṭṭhānatāya	1085	
PA_tika-s01_03t:1085_4	“visesabhāgiyo samādhī”ti vutto. Nibbidāsahagatāti tameva paṭhamajjhānalābhiṃ jhānato	1085	
PA_tika-s01_03t:1085_5	vuṭṭhitaṃ nibbidāsaṅkhātena vipassanāñāṇena sahagatā. Vipassanāñāṇañhi jhānaṅgesu	1085	
PA_tika-s01_03t:1085_6	pabhedena upaṭṭhahantesu nibbindati ukkaṇṭhati, tasmā “nibbidā”ti vuccati. Samudācarantīti	1085	
PA_tika-s01_03t:1085_7	nibbānasacchikaraṇatthāya codenti tudenti. Virāgūpasañhitoti virāgasaṅkhātena nibbānena	1085	
PA_tika-s01_03t:1085_8	upasañhito. Vipassanāñāṇañhi “sakkā iminā maggena virāgaṃ nibbānaṃ sacchikātu”nti	1085	
PA_tika-s01_03t:1085_9	pavattito “virāgūpasañhita”nti vuccati, taṃsampayuttā saññāmanasikārāpi virāgūpasañhitā	1085	
PA_tika-s01_03t:1085_10	eva nāma. Tassa tesaṃ saññāmanasikārānaṃ vasena so paṭhamajjhānasamādhi ariyamaggapaṭivedhassa	10851	
PA_tika-s01_03t:1085_11	padaṭṭhānatāya “nibbedhabhāgiyo samādhī”ti vutto. Sabbasamāpattiyoti dutiyajjhānādikā	10851	
PA_tika-s01_03t:1085_12	sabbā samāpattiyo. Attho veditabboti hānabhāgiyādiattho tāva vitthāretvā veditabbo.	10851	
PA_tika-s01_03t:1086	Maggo kathito catunnaṃ ariyasaccānaṃ uddhaṭattā. Phalaṃ kathitaṃ sarūpeneva.	108	
PA_tika-s01_03t:1087	Catudhammavaṇṇanā niṭṭhitā.	108	
PA_tika-s01_03t:1088	Pañcadhammavaṇṇanā	108	
PA_tika-s01_03t:1089_0	355. (Kha) “pañcaṅgiko sammāsamādhī”ti samādhiaṅgabhāvena paññā uddiṭṭhāti pītipharaṇatādivacanena	1089	
PA_tika-s01_03t:1089_1	hi tameva vibhajati. Tenāha “pītiṃ pharamānā uppajjatī”tiādi.“So imameva kāyaṃ vivekajena	1089	
PA_tika-s01_03t:1089_2	pītisukhena abhisandetī”tiādinā nayena pītiyā, sukhassa ca pharaṇaṃ veditabbaṃ. Sarāgavirāgatādivibhāgadassanavasena	1089	
PA_tika-s01_03t:1089_3	paresaṃ ceto pharamānā. Ālokapharaṇeti kasiṇālokassa pharaṇe sati teneva ālokena	1089	
PA_tika-s01_03t:1089_4	pharitappadese. Tassa samādhissa rūpadassanapaccayattā paccavekkhaṇañāṇaṃ paccavekkhaṇanimittaṃ.	1089	
PA_tika-s01_03t:1090_0	Pītipharaṇatā sukhapharaṇatāti ārammaṇe ṭhatvā catutthajjhānassa uppādanato tā “pādā	1090	
PA_tika-s01_03t:1090_1	viyā”ti vuttā. Cetopharaṇatā ālokapharaṇatāti taṃtaṃkiccasādhanato tā “hatthā viyā”ti	1090	
PA_tika-s01_03t:1090_2	vuttā. Abhiññāpādakajjhānaṃ samādhānassa sarīrabhāvato “majjhimakāyo viyā”ti vuttaṃ.	1090	
PA_tika-s01_03t:1090_3	Paccavekkhaṇanimittaṃ uttamaṅgabhāvato “sīsaṃ viyā”ti vuttaṃ.	1090	
PA_tika-s01_03t:1091_0	(Ja) sabbaso kilesadukkhadarathapariḷāhānaṃ vigatattā lokiyasamādhissa sātisayamettha	1091	
PA_tika-s01_03t:1091_1	sukhanti vuttaṃ “appitappitakkhaṇe sukhattā paccuppannasukho”ti. Purimassa purimassa	1091	
PA_tika-s01_03t:1091_2	vasena pacchimaṃ pacchimaṃ laddhāsevanatāya santatarapaṇītatarabhāvappatti hotīti	1091	
PA_tika-s01_03t:1091_3	āha “purimo purimo…pe… sukhavipāko”ti.	1091	
PA_tika-s01_03t:1092_0	Kilesapaṭippassaddhiyāti kilesānaṃ paṭippassambhanena laddhattā. Kilesapaṭippassaddhibhāvanti	1092	
PA_tika-s01_03t:1092_1	kilesānaṃ paṭippassambhanabhāvaṃ. Laddhattā pattattā tabbhāvaṃ upagatattā. Lokiyasamādhissa	1092	
PA_tika-s01_03t:1092_2	paccanīkāni nīvaraṇapaṭhamajjhānanikantiādīni niggahetabbāni, aññe kilesā vāretabbā,	1092	
PA_tika-s01_03t:1092_3	imassa pana arahattasamādhissa paṭippassaddhasabbakilesattā na niggahetabbaṃ, vāretabbañca	1092	
PA_tika-s01_03t:1092_4	atthīti maggānantaraṃ samāpattikkhaṇe ca appayogena adhigatattā, ṭhapitattā ca aparihānavasena	1092	
PA_tika-s01_03t:1092_5	vā ṭhapitattā nasaṅkhāraniggayhavārivāvaṭo. “Sativepullappattattā”ti etena appavattamānāyapi	1092	
PA_tika-s01_03t:1092_6	satiyā satibahulatāya sato eva nāmāti dasseti, “yathāparicchinnakālavasenā”ti etena	1092	
PA_tika-s01_03t:1092_7	paricchindanasatiyā satoti dasseti. Sesesu ñāṇaṅgesu. Pañcañāṇikoti ettha vuttasamādhimukhena	1092	
PA_tika-s01_03t:1092_8	pañca ñāṇāneva uddiṭṭhāni, niddiṭṭhāni ca.	1092	
PA_tika-s01_03t:1093	Maggo kathito indriyasīsena sammāvāyāmādīnaṃ kathitattā. Phalaṃ kathitaṃ asekkhānaṃ sīlakkhandhādīnaṃ kathitattā.	109	
PA_tika-s01_03t:1094	Pañcadhammavaṇṇanā niṭṭhitā.	109	
PA_tika-s01_03t:1095	Chadhammavaṇṇanā	109	
PA_tika-s01_03t:1096	356. Maggo kathitoti ettha vattabbaṃ heṭṭhā vuttameva.	109	
PA_tika-s01_03t:1097	Sattadhammavaṇṇanā	109	
PA_tika-s01_03t:1098_0	357. (Ña) hetunāti ādiantavantato, anaccantikato, tāvakālikato, niccapaṭikkhepatoti	1098	
PA_tika-s01_03t:1098_1	evaṃ ādinā hetunā. Nayenāti “yathā ime saṅkhārā etarahi, evaṃ atīte, anāgate ca aniccā	1098	
PA_tika-s01_03t:1098_2	saṅkhatā paṭiccasamuppannā khayadhammā vayadhammā virāgadhammā nirodhadhammā”ti atītānāgatesu	1098	
PA_tika-s01_03t:1098_3	nayananayena. Kāmaṃ khīṇāsavassa sabbesaṃ saṅkhārānaṃ aniccatādi sudiṭṭhā suppaṭividdhā,	1098	
PA_tika-s01_03t:1098_4	taṃ pana asammohanavasena kiccato, vipassanāya pana ārammaṇakaraṇavasenāti dassento	1098	
PA_tika-s01_03t:1098_5	āha “vipassanāñāṇena sudiṭṭhā hontī”ti. Kilesavasena uppajjamāno pariḷāho vatthukāmasannissayo,	1098	
PA_tika-s01_03t:1098_6	vatthukāmāvassayo cāti vuttaṃ “dvepi sapariḷāhaṭṭhena aṅgārakāsu viyā”ti. Ninnassevāti	1098	
PA_tika-s01_03t:1098_7	[ninnassa (aṭṭhakathāyaṃ)] ninnabhāvasseva. Anto vuccati lāmakaṭṭhena taṇhā. Byantaṃ	1098	
PA_tika-s01_03t:1098_8	vigatantaṃ bhūtanti byantībhūtanti āha “niratibhūtaṃ, [niyatibhūtaṃ (aṭṭhakathāyaṃ)	1098	
PA_tika-s01_03t:1098_9	vigatantibhūtaṃ (?)] Nittaṇhanti attho”ti. Idha sattake. Bhāvetabbapade maggo kathito	1098	
PA_tika-s01_03t:1098_10	bojjhaṅgānaṃ vuttattā.	10981	
PA_tika-s01_03t:1099	Paṭhamabhāṇavāravaṇṇanā niṭṭhitā.	109	
PA_tika-s01_03t:1100	Aṭṭhadhammavaṇṇanā	110	
PA_tika-s01_03t:1101_0	358. (Ka) ādibrahmacariyikāyāti ādibrahmacariyā eva ādibrahmacariyikā yathā “vinayo	1101	
PA_tika-s01_03t:1101_1	eva venayiko”ti, tassā ādibrahmacariyikāya. Kā pana sāti āha “paññāyā”ti. Sikkhattayasaṅgahassāti	1101	
PA_tika-s01_03t:1101_2	adhisīlasikkhādisikkhattayasaṅgahassa. Upacārajjhānasahagatā taruṇasamathapaññāva	1101	
PA_tika-s01_03t:1101_3	udayabbayānupassanāvasena pavattā taruṇavipassanāpaññā [taruṇasamathavipassanāpaññā	1101	
PA_tika-s01_03t:1101_4	(aṭṭhakathāyaṃ)]. Ādibhūtāyāti paṭhamāvayavabhūtāya, desanāvasena cetaṃ vuttaṃ. Uppattikāle	1101	
PA_tika-s01_03t:1101_5	pana natthi maggadhammānaṃ ādimajjhapariyosānatā ekacittuppādapariyāpannattā ekajjhaṃyeva	1101	
PA_tika-s01_03t:1101_6	uppajjanato. Pemanti daḷhabhatti, taṃ pana vallabhavasena pavattamānaṃ gehasitasadisaṃ	1101	
PA_tika-s01_03t:1101_7	hotīti “gehasitapema”nti vuttaṃ. Garukaraṇavasena pavattiyā garu cittaṃ etassāti	1101	
PA_tika-s01_03t:1101_8	garucitto, tassa bhāvo garucittabhāvo, garumhi garukāro. “Kilesā na uppajjantī”ti	1101	
PA_tika-s01_03t:1101_9	vatvā tattha kāraṇamāha “ovādānusāsaniṃ labhatī”ti. Garūnañhi santike ovādānusāsaniṃ	1101	
PA_tika-s01_03t:1101_10	labhitvā yathānusiṭṭhaṃ paṭipajjantassa kilesā na uppajjanti. Tenāha “tasmā”tiādi.	11011	
PA_tika-s01_03t:1102_0	(Cha) petāti petamahiddhikā. Asurānanti devāsurānaṃ. Petāsurā pana petā evāti tesaṃ	1102	
PA_tika-s01_03t:1102_1	petehi saṅgaho avuttasiddhova. Āvāhanaṃ gacchantīti sambhogasaṃsaggamukhena peteheva	1102	
PA_tika-s01_03t:1102_2	asurānaṃ saṅgahaṇe kāraṇaṃ dasseti.	1102	
PA_tika-s01_03t:1103_0	(Ja) appicchassāti niicchassa. Abhāvattho hettha appa-saddo “appaḍaṃsamakasavātātapā”tiādīsu	1103	
PA_tika-s01_03t:1103_1	viya. Paccayesu appiccho paccayaappiccho, cīvarādipaccayesu icchārahito. Adhigamaappicchoti	1103	
PA_tika-s01_03t:1103_2	jhānādiadhigamavibhāvane icchārahito. Pariyattiappicchoti pariyattiyaṃ bāhusaccavibhāvane	1103	
PA_tika-s01_03t:1103_3	icchārahito. Dhutaṅgaappicchoti dhutaṅgesu appiccho dhutaṅgavibhāvena icchārahito.	1103	
PA_tika-s01_03t:1103_4	Santaguṇanigūhanenāti attani saṃvijjamānānaṃ jhānādiguṇānañceva bāhusaccaguṇassa	1103	
PA_tika-s01_03t:1103_5	ca dhutaṅgaguṇassa ca nigūhanena chādanena. Sampajjatīti nippajjati sijjhati. No	1103	
PA_tika-s01_03t:1103_6	mahicchassāti mahatiyā icchāya samannāgatassa, icchaṃ vā mahantassa no sampajjati	1103	
PA_tika-s01_03t:1103_7	anudhammassāpi anicchanato.	1103	
PA_tika-s01_03t:1104_0	Pavivittassāti pakārehi vivittassa. Tenāha “kāyacittaupadhivivekehi vivittassā”ti.	1104	
PA_tika-s01_03t:1104_1	“Aṭṭhaārambhavatthuvasenā”ti etena bhāvanābhiyogavasena ekībhāvova idha “kāyaviveko”ti	1104	
PA_tika-s01_03t:1104_2	adhippeto, na gaṇasaṅgaṇikābhāvamattanti dasseti. Kammanti yogakammaṃ.	1104	
PA_tika-s01_03t:1105_0	Sattehi kilesehi ca saṅgaṇanaṃ samodhānaṃ saṅgaṇikā, sā āramitabbaṭṭhena ārāmo etassāti	1105	
PA_tika-s01_03t:1105_1	saṅgaṇikārāmo, tassa. Tenāha “gaṇasaṅgaṇikāya cevā”tiādi. Āraddhavīriyassāti paggahitavīriyassa,	1105	
PA_tika-s01_03t:1105_2	tañca kho upadhiviveke ninnatāvasena “ayaṃ dhammo”ti vacanato. Esa nayo ito paresupi.	1105	
PA_tika-s01_03t:1105_3	Vivaṭṭasannissitaṃyeva hi samādhānaṃ idhādhippetaṃ, tathā paññāpi. Kammassakatāpaññāya	1105	
PA_tika-s01_03t:1105_4	hi patiṭṭhato kammavasena “bhavesu nānappakāro anattho”ti jānanto kammakkhayakarañāṇaṃ	1105	
PA_tika-s01_03t:1105_5	abhipattheti, tadatthañca ussāhaṃ karoti. Mānādayo sattasantānaṃ saṃsāre papañcenti	1105	
PA_tika-s01_03t:1105_6	vitthārentīti papañcāti āha “nippapañcassāti vigatamānataṇhādiṭṭhipapañcassā”ti.	1105	
PA_tika-s01_03t:1106	Maggo kathito sarūpeneva.	110	
PA_tika-s01_03t:1107	Navadhammavaṇṇanā	110	
PA_tika-s01_03t:1108_0	359. (Kha) visuddhinti ñāṇadassanavisuddhiṃ, accantavisuddhimeva vā. Catupārisuddhisīlanti	1108	
PA_tika-s01_03t:1108_1	pātimokkhasaṃvarādinirupakkiliṭṭhatāya catubbidhaparisuddhivantaṃ sīlaṃ. Pārisuddhipadhāniyaṅganti	1108	
PA_tika-s01_03t:1108_2	puggalassa parisuddhiyā padhānabhūtaṃ aṅgaṃ. Tenāha “parisuddhabhāvassa padhānaṅga”nti.	1108	
PA_tika-s01_03t:1108_3	Samathassa visuddhibhāvo vodānaṃ paguṇabhāvena paricchinnanti āha “aṭṭha paguṇasamāpattiyo”ti.	1108	
PA_tika-s01_03t:1108_4	Vigatupakkilesañhi “paguṇa”nti vattabbataṃ labbhati, na saupakkilesaṃ hānabhāgiyādibhāvappattito.	1108	
PA_tika-s01_03t:1108_5	Sattadiṭṭhimalavisuddhito nāmarūpaparicchedo diṭṭhivisuddhi. Paccayapariggaho addhattayakaṅkhāmalavidhamanato	1108	
PA_tika-s01_03t:1108_6	kaṅkhāvitaraṇavisuddhi. Yasmā nāmarūpaṃ nāma sappaccayameva, tasmā taṃ pariggaṇhantena	1108	
PA_tika-s01_03t:1108_7	atthato tassa sappaccayatāpi pariggahitā eva hotīti vuttaṃ “diṭṭhivisuddhīti sappaccayaṃ	1108	
PA_tika-s01_03t:1108_8	nāmarūpadassana”nti. Yasmā pana nāmarūpassa paccayaṃ pariggaṇhantena tīsu addhāsu	1108	
PA_tika-s01_03t:1108_9	kaṅkhāmalavitaraṇapaccayākārāvabodhavaseneva hoti, tasmā “paccayākārañāṇa”ntiādi	1108	
PA_tika-s01_03t:1108_10	vuttaṃ yathā kaṅkhāvitaraṇavisuddhi “dhammaṭṭhitiñāṇa”nti vuccati. Maggāmagge ñāṇanti	11081	
PA_tika-s01_03t:1108_11	maggāmagge vavatthapetvā ṭhitañāṇaṃ. Ñāṇanti idha taruṇavipassanā kathitā tesaṃ bhikkhūnaṃ	11081	
PA_tika-s01_03t:1108_12	ajjhāsayavasena “ñāṇadassanavisuddhī”ti vuṭṭhānagāminiyā vipassanāya vuccamānattā.	11081	
PA_tika-s01_03t:1108_13	Yadi “ñāṇadassanavisuddhī”ti vuṭṭhānagāminivipassanā adhippetā, “paññā”ti ca arahattaphalapaññā,	11081	
PA_tika-s01_03t:1108_14	maggo pana kathanti? Maggo bahukārapade virāgaggahaṇena gahito. Vakkhati hi “idha	11081	
PA_tika-s01_03t:1108_15	bahukārapade maggo kathito”ti.	11081	
PA_tika-s01_03t:1109_0	(Cha) cakkhādidhātunānattanti cakkhādirūpādicakkhuviññāṇādidhātūnaṃ vemattataṃ nissāya.	1109	
PA_tika-s01_03t:1109_1	Cakkhusamphassādinānattanti cakkhusamphassasotasamphassaghānasamphassādisamphassavibhāgaṃ.	1109	
PA_tika-s01_03t:1109_2	Saññānānattanti ettha rūpasaññādisaññānānattampi labbhateva, taṃ pana kāmasaññādiggahaṇeneva	1109	
PA_tika-s01_03t:1109_3	gayhati. Kāmasaññādīti ādi-saddena byāpādasaññādīnaṃ gahaṇaṃ. Saññānidānattā papañcasaṅkhānaṃ	1109	
PA_tika-s01_03t:1109_4	“saññānānattaṃ paṭicca saṅkappanānatta”nti vuttaṃ, “yaṃ saṅkappeti, taṃ papañcetī”ti	1109	
PA_tika-s01_03t:1109_5	vacanato “saṅkappanānattaṃ paṭicca chandanānatta”nti vuttaṃ. Chandanānattanti ca	1109	
PA_tika-s01_03t:1109_6	taṇhāchandassa nānattaṃ. Rūpapariḷāhoti rūpavisayo rūpābhipatthanāvasena pavatto	1109	
PA_tika-s01_03t:1109_7	kilesapariḷāho. Saddapariḷāhoti etthāpi eseva nayo. Kileso hi uppajjamāno appattepi	1109	
PA_tika-s01_03t:1109_8	ārammaṇe patto viya pariḷāhova uppajjati. Tathābhūtassa pana kilesachandassa vasena	1109	
PA_tika-s01_03t:1109_9	rūpādipariyesanā hotīti āha “pariḷāhanānattatāya rūpapariyesanādinānattaṃ uppajjatī”ti.	1109	
PA_tika-s01_03t:1109_10	Tathā pariyesantassa sace taṃ rūpādi labbheyya, taṃ sandhāyāha “pariyesanādinānattatāya	11091	
PA_tika-s01_03t:1109_11	rūpapaṭilābhādinānattaṃ uppajjatī”ti.	11091	
PA_tika-s01_03t:1110_0	(Ja) maraṇānupassanāñāṇeti maraṇassa anupassanāvasena pavattañāṇe, maraṇānussatisahagatapaññāyāti	1110	
PA_tika-s01_03t:1110_1	attho. Āhāraṃ pariggaṇhantassāti gamanādivasena āhāraṃ paṭikkūlato pariggaṇhantassa.	1110	
PA_tika-s01_03t:1110_2	Ukkaṇṭhantassāti nibbindantassa katthacipi asajjantassa.	1110	
PA_tika-s01_03t:1111	Dasadhammavaṇṇanā	111	
PA_tika-s01_03t:1112_0	360. (Jha) nijjarakāraṇānīti pajahanakāraṇāni. Imasmiṃ abhiññāpade maggo kathīyatīti	1112	
PA_tika-s01_03t:1112_1	katvā “ayaṃ heṭṭhā..pe… puna gahitā”ti vuttaṃ. Tathā hi vakkhati “idha abhiññāpade	1112	
PA_tika-s01_03t:1112_2	maggo kathito” kiñcāpi nijjiṇṇā micchādiṭṭhīti ānetvā sambandhitabbaṃ. Yathā micchādiṭṭhi	1112	
PA_tika-s01_03t:1112_3	vipassanāya nijjiṇṇāpi na samucchinnāti samucchedappahānadassanatthaṃ puna gahitā,	1112	
PA_tika-s01_03t:1112_4	evaṃ micchāsaṅkappādayopi vipassanāya pahīnāpi asamucchinnatāya idha puna gahitāti	1112	
PA_tika-s01_03t:1112_5	ayamattho “micchāsaṅkappo”tiādīsu sabbapadesu vattabboti dasseti “evaṃ sabbapadesu	1112	
PA_tika-s01_03t:1112_6	nayo netabbo”ti iminā.	1112	
PA_tika-s01_03t:1113_0	Ettha cāti “sammāvimuttipaccayā ca aneke kusalā dhammā bhāvanāpāripūriṃ gacchantī”ti	1113	
PA_tika-s01_03t:1113_1	etasmiṃ pāḷipade. Ettha ca samucchedavasena, paṭippassaddhivasena ca paṭipakkhadhammā	1113	
PA_tika-s01_03t:1113_2	sammadeva vimuccanaṃ sammāvimutti, tappaccayā ca maggaphalesu aṭṭha indriyāni bhāvanāpāripūriṃ	1113	
PA_tika-s01_03t:1113_3	upagacchantīti maggasampayuttānipi saddhādīni indriyāni uddhaṭāni. Maggavasena hi	1113	
PA_tika-s01_03t:1113_4	phalesu bhāvanā pāripūrī nāmāti. Abhinandanaṭṭhenāti ativiya sinehanaṭṭhenidañhi.	1113	
PA_tika-s01_03t:1113_5	Somanassindriyaṃ ukkaṃsagatasātasabhāvaṃ sampayuttadhamme sinehantaṃ tementaṃ viya	1113	
PA_tika-s01_03t:1113_6	pavattati. Pavattasantatiādhipateyyaṭṭhenāti vipākasantānassa jīvane adhipatibhāvena.	1113	
PA_tika-s01_03t:1113_7	“Eva”ntiādi vuttasseva atthassa nigamanaṃ.	1113	
PA_tika-s01_03t:1114	Addhena saha chaṭṭhāni pañhasatāni, paññāsādhikāni saha pañhasatānīti attho.	111	
PA_tika-s01_03t:1115_0	Ettha ca āyasmā dhammasenāpati “dasasu nāthakaraṇadhammesu patiṭṭhāya dasakasiṇāyatanāni	1115	
PA_tika-s01_03t:1115_1	bhāvento dasaāyatanamukhena pariññaṃ paṭṭhapetvā pariññeyyadhamme parijānanto dasamicchatte,	1115	
PA_tika-s01_03t:1115_2	dasaakusalakammapathe ca pahāya dasakusalakammapathesu ca avaṭṭhito dasasu ariyāvāsesu	1115	
PA_tika-s01_03t:1115_3	āvasitukāmo dasasaññā uppādento dasanijjaravatthūni abhiññāya dasaasekkhadhamme adhigacchatī”ti	1115	
PA_tika-s01_03t:1115_4	tesaṃ bhikkhūnaṃ ovādaṃ matthakaṃ pāpento desanaṃ niṭṭhapesi. Pamodavasena paṭiggaṇhanaṃ	1115	
PA_tika-s01_03t:1115_5	abhinandananti āha “sādhu sādhūti abhinandantā sirasā sampaṭicchiṃsū”ti. Tāya attamanatāyāti	1115	
PA_tika-s01_03t:1115_6	tāya yathādesitadesanāgatāya pahaṭṭhacittatāya, tattha yathāladdhaatthavedadhammavedehīti	1115	
PA_tika-s01_03t:1115_7	attho. Imameva suttaṃ āvajjamānāti imasmiṃ sutte tattha tattha āgate abhiññeyyādibhede	1115	
PA_tika-s01_03t:1115_8	dhamme abhijānanādivasena samannāharantā. Saha paṭisambhidāhi…pe… patiṭṭhahiṃsūti	1115	
PA_tika-s01_03t:1115_9	attano upanissayasampannatāya, therassa ca desanānubhāvena yathāraddhaṃ vipassanaṃ	1115	
PA_tika-s01_03t:1115_10	ussukketvā paṭisambhidāparivārāya abhiññāya saṇṭhahiṃsūti.	11151	
PA_tika-s01_03t:1116	Sumaṅgalavilāsiniyā dīghanikāyaṭṭhakathāya	111	
PA_tika-s01_03t:1117	Dasuttarasuttavaṇṇanāya līnatthappakāsanā.	111	
PA_tika-s01_03t:1118	Niṭṭhitā ca pāthikavaggaṭṭhakathāya līnatthappakāsanā.	111	
PA_tika-s01_03t:1119	Pāthikavaggaṭīkā niṭṭhitā.	111	
PA_tika-s01_03t:1120	Nigamanakathāvaṇṇanā	112	
PA_tika-s01_03t:1121	Therānaṃ mahākassapādīnaṃ vaṃso paveṇī anvayo etassāti theravaṃsanvayo, tena; catumahānikāyesu theriyenāti attho.	112	
PA_tika-s01_03t:1122_0	Dasabalassa sammāsambuddhassa guṇagaṇānaṃ paridīpanato dasabalaguṇagaṇaparidīpanassa.	1122	
PA_tika-s01_03t:1122_1	Ayañhi āgamo brahmajālādīsu, mahāpadānādīsu, sampasādanīyādīsu ca tattha tattha visesato	1122	
PA_tika-s01_03t:1122_2	buddhaguṇānaṃ pakāsanavasena pavattoti. Tathā hi vuttaṃ ādito “saddhāvahaguṇassā”ti.	1122	
PA_tika-s01_03t:1123	Mahāṭṭhakathāya sāranti dīghanikāyamahāaṭṭhakathāyaṃ atthasāraṃ.	112	
PA_tika-s01_03t:1124	Ekūnasaṭṭhimattoti thokaṃ ūnabhāvato matta-saddaggahaṇaṃ.	112	
PA_tika-s01_03t:1125_0	Mūlakaṭṭhakathāsāranti pubbe vuttaṃ dīghanikāyamahāaṭṭhakathāsārameva puna nigamanavasena	1125	
PA_tika-s01_03t:1125_1	vadati. Atha vā mūlakaṭṭhakathāsāranti porāṇaṭṭhakathāsu atthasāraṃ, tenetaṃ dasseti	1125	
PA_tika-s01_03t:1125_2	“dīghanikāyamahāaṭṭhakathāyaṃ atthasāraṃ ādāya imaṃ sumaṅgalavilāsiniṃ karonto sesamahānikāyānampi	1125	
PA_tika-s01_03t:1125_3	mūlakaṭṭhakathāsu idha viniyogakkhamaṃ atthasāraṃ ādāyayeva akāsi”nti.	1125	
PA_tika-s01_03t:1126_0	“Mahāvihāravāsīna”nti [mahāvihāre nivāsinaṃ (aṭṭhakathāyaṃ)] ca idaṃ purimapacchimapadehi	1126	
PA_tika-s01_03t:1126_1	saddhiṃ sambandhitabbaṃ “mahāvihāravāsīnaṃ samayaṃ pakāsayantiṃ, mahāvihāravāsīnaṃ	1126	
PA_tika-s01_03t:1126_2	mūlakaṭṭhakathāsāraṃ ādāyā”ti ca. Tena puññena. Hotu sabbo sukhī lokoti kāmāvacarādivibhāgo	1126	
PA_tika-s01_03t:1126_3	sabbopi sattaloko yathārahaṃ bodhittayādhigamanavasena sampattena nibbānasukhena	1126	
PA_tika-s01_03t:1126_4	sukhito hotūti sadevakassa lokassa accantasukhādhigamāya attano puññaṃ pariṇāmeti.	1126	
PA_tika-s01_03t:1127	Parimāṇato sādhikaṭṭhavīsasahassanavutibhāṇavārā niṭṭhitāti. Parimāṇato sādhikaṭṭhavīsasahassamattaganthena dīghanikāyaṭīkā racitācariyadhammapālena.	112	
PA_tika-s01_03t:1128	Micchādiṭṭhādicorehi, sīlādidhanasañcayaṃ;	112	
PA_tika-s01_03t:1129	Rakkhaṇatthāya sakkaccaṃ, mañjūsaṃ viya kāritanti. (etthantare pāṭho pacchā likhito)	112	
PA_tika-s01_03t:1130	Niṭṭhitā sumaṅgalavilāsiniyā dīghanikāyaṭṭhakathāya līnatthappakāsanā.	113	
PA_tika-s01_03t:1131	Dīghanikāyaṭīkā niṭṭhitā.	113	
