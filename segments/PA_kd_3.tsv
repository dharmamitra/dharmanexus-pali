segmentnr	original	folio	analyzed
PA_kd_3:0.1	Theravāda Vinayapiṭaka	0	
PA_kd_3:0.2	Mahāvagga	0	
PA_kd_3:0.3	3. Vassūpanāyikakkhandhaka	0	
PA_kd_3:0.4	1. Vassūpanāyikānujānana	0	
PA_kd_3:1.1.1	Tena samayena buddho bhagavā rājagahe viharati veḷuvane kalandakanivāpe.	1	
PA_kd_3:1.1.2	Tena kho pana samayena bhagavatā bhikkhūnaṁ vassāvāso apaññatto hoti.	1	
PA_kd_3:1.1.3	Tedha bhikkhū hemantampi gimhampi vassampi cārikaṁ caranti.	1	
PA_kd_3:1.2.1	Manussā ujjhāyanti khiyyanti vipācenti—	1	
PA_kd_3:1.2.2	“kathañhi nāma samaṇā sakyaputtiyā hemantampi gimhampi vassampi cārikaṁ carissanti, haritāni tiṇāni sammaddantā, ekindriyaṁ jīvaṁ viheṭhentā, bahū khuddake pāṇe saṅghātaṁ āpādentā.	1	
PA_kd_3:1.2.3	Ime hi nāma aññatitthiyā durakkhātadhammā vassāvāsaṁ allīyissanti saṅkasāyissanti.	1	
PA_kd_3:1.2.4	Ime hi nāma sakuntakā rukkhaggesu kulāvakāni karitvā vassāvāsaṁ allīyissanti saṅkasāyissanti.	1	
PA_kd_3:1.2.5	Ime pana samaṇā sakyaputtiyā hemantampi gimhampi vassampi cārikaṁ caranti, haritāni tiṇāni sammaddantā, ekindriyaṁ jīvaṁ viheṭhentā, bahū khuddake pāṇe saṅghātaṁ āpādentā”ti.	1	
PA_kd_3:1.3.1	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	1	
PA_kd_3:1.3.2	Atha kho te bhikkhū bhagavato etamatthaṁ ārocesuṁ.	1	
PA_kd_3:1.3.3	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	1	
PA_kd_3:1.3.4	“anujānāmi, bhikkhave, vassaṁ upagantun”ti.	1	
PA_kd_3:2.1.1	Atha kho bhikkhūnaṁ etadahosi—	2	
PA_kd_3:2.1.2	“kadā nu kho vassaṁ upagantabban”ti?	2	
PA_kd_3:2.1.3	Bhagavato etamatthaṁ ārocesuṁ.	2	
PA_kd_3:2.1.4	“Anujānāmi, bhikkhave, vassāne vassaṁ upagantun”ti.	2	
PA_kd_3:2.2.1	Atha kho bhikkhūnaṁ etadahosi—	2	
PA_kd_3:2.2.2	“kati nu kho vassūpanāyikā”ti?	2	
PA_kd_3:2.2.3	Bhagavato etamatthaṁ ārocesuṁ.	2	
PA_kd_3:2.2.4	“Dvemā, bhikkhave, vassūpanāyikā—	2	
PA_kd_3:2.2.5	purimikā, pacchimikā.	2	
PA_kd_3:2.2.6	Aparajjugatāya āsāḷhiyā purimikā upagantabbā, māsagatāya āsāḷhiyā pacchimikā upagantabbā—	2	
PA_kd_3:2.2.7	imā kho, bhikkhave, dve vassūpanāyikā”ti.	2	
PA_kd_3:3.1.0	2. Vassānecārikāpaṭikkhepādi	3	
PA_kd_3:3.1.1	Tena kho pana samayena chabbaggiyā bhikkhū vassaṁ upagantvā antarāvassaṁ cārikaṁ caranti.	3	
PA_kd_3:3.1.2	Manussā tatheva ujjhāyanti khiyyanti vipācenti—	3	
PA_kd_3:3.1.3	“kathañhi nāma samaṇā sakyaputtiyā hemantampi gimhampi vassampi cārikaṁ carissanti, haritāni tiṇāni sammaddantā, ekindriyaṁ jīvaṁ viheṭhentā, bahū khuddake pāṇe saṅghātaṁ āpādentā.	3	
PA_kd_3:3.1.4	Ime hi nāma aññatitthiyā durakkhātadhammā vassāvāsaṁ allīyissanti saṅkasāyissanti.	3	
PA_kd_3:3.1.5	Ime hi nāma sakuntakā rukkhaggesu kulāvakāni karitvā vassāvāsaṁ allīyissanti saṅkasāyissanti.	3	
PA_kd_3:3.1.6	Ime pana samaṇā sakyaputtiyā hemantampi gimhampi vassampi cārikaṁ caranti, haritāni tiṇāni sammaddantā, ekindriyaṁ jīvaṁ viheṭhentā, bahū khuddake pāṇe saṅghātaṁ āpādentā”ti.	3	
PA_kd_3:3.2.1	Assosuṁ kho bhikkhū tesaṁ manussānaṁ ujjhāyantānaṁ khiyyantānaṁ vipācentānaṁ.	3	
PA_kd_3:3.2.2	Ye te bhikkhū appicchā …pe… te ujjhāyanti khiyyanti vipācenti—	3	
PA_kd_3:3.2.3	“kathañhi nāma chabbaggiyā bhikkhū vassaṁ upagantvā antarāvassaṁ cārikaṁ carissantī”ti?	3	
PA_kd_3:3.2.4	Atha kho te bhikkhū bhagavato etamatthaṁ ārocesuṁ …pe…	3	
PA_kd_3:3.2.5	atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	3	
PA_kd_3:3.2.6	“na, bhikkhave, vassaṁ upagantvā purimaṁ vā temāsaṁ pacchimaṁ vā temāsaṁ avasitvā cārikā pakkamitabbā.	3	
PA_kd_3:3.2.7	Yo pakkameyya, āpatti dukkaṭassā”ti.	3	
PA_kd_3:4.1.1	Tena kho pana samayena chabbaggiyā bhikkhū na icchanti vassaṁ upagantuṁ.	4	
PA_kd_3:4.1.2	Bhagavato etamatthaṁ ārocesuṁ.	4	
PA_kd_3:4.1.3	“Na, bhikkhave, vassaṁ na upagantabbaṁ.	4	
PA_kd_3:4.1.4	Yo na upagaccheyya, āpatti dukkaṭassā”ti.	4	
PA_kd_3:4.2.1	Tena kho pana samayena chabbaggiyā bhikkhū tadahu vassūpanāyikāya vassaṁ anupagantukāmā sañcicca āvāsaṁ atikkamanti.	4	
PA_kd_3:4.2.2	Bhagavato etamatthaṁ ārocesuṁ.	4	
PA_kd_3:4.2.3	“Na, bhikkhave, tadahu vassūpanāyikāya vassaṁ anupagantukāmena sañcicca āvāso atikkamitabbo.	4	
PA_kd_3:4.2.4	Yo atikkameyya, āpatti dukkaṭassā”ti.	4	
PA_kd_3:4.3.1	Tena kho pana samayena rājā māgadho seniyo bimbisāro vassaṁ ukkaḍḍhitukāmo bhikkhūnaṁ santike dūtaṁ pāhesi—	4	
PA_kd_3:4.3.2	“yadi panāyyā āgame juṇhe vassaṁ upagaccheyyun”ti.	4	
PA_kd_3:4.3.3	Bhagavato etamatthaṁ ārocesuṁ.	4	
PA_kd_3:4.3.4	“Anujānāmi, bhikkhave, rājūnaṁ anuvattitun”ti.	4	
PA_kd_3:5.1.0	3. Sattāhakaraṇīyānujānana	5	
PA_kd_3:5.1.1	Atha kho bhagavā rājagahe yathābhirantaṁ viharitvā yena sāvatthi tena cārikaṁ pakkāmi.	5	
PA_kd_3:5.1.2	Anupubbena cārikaṁ caramāno yena sāvatthi tadavasari.	5	
PA_kd_3:5.1.3	Tatra sudaṁ bhagavā sāvatthiyaṁ viharati jetavane anāthapiṇḍikassa ārāme.	5	
PA_kd_3:5.1.4	Tena kho pana samayena kosalesu janapade udenena upāsakena saṅghaṁ uddissa vihāro kārāpito hoti.	5	
PA_kd_3:5.1.5	So bhikkhūnaṁ santike dūtaṁ pāhesi—	5	
PA_kd_3:5.1.6	“āgacchantu bhadantā, icchāmi dānañca dātuṁ, dhammañca sotuṁ, bhikkhū ca passitun”ti.	5	
PA_kd_3:5.2.1	Bhikkhū evamāhaṁsu—	5	
PA_kd_3:5.2.2	“bhagavatā, āvuso, paññattaṁ—	5	
PA_kd_3:5.2.3	‘na vassaṁ upagantvā purimaṁ vā temāsaṁ pacchimaṁ vā temāsaṁ avasitvā cārikā pakkamitabbā’ti.	5	
PA_kd_3:5.2.4	Āgametu udeno upāsako, yāva bhikkhū vassaṁ vasanti.	5	
PA_kd_3:5.2.5	Vassaṁvuṭṭhā āgamissanti.	5	
PA_kd_3:5.2.6	Sace panassa accāyikaṁ karaṇīyaṁ, tattheva āvāsikānaṁ bhikkhūnaṁ santike vihāraṁ patiṭṭhāpetū”ti.	5	
PA_kd_3:5.3.1	Udeno upāsako ujjhāyati khiyyati vipāceti—	5	
PA_kd_3:5.3.2	“kathañhi nāma bhadantā mayā pahite na āgacchissanti.	5	
PA_kd_3:5.3.3	Ahañhi dāyako kārako saṅghupaṭṭhāko”ti.	5	
PA_kd_3:5.3.4	Assosuṁ kho bhikkhū udenassa upāsakassa ujjhāyantassa khiyyantassa vipācentassa.	5	
PA_kd_3:5.3.5	Atha kho te bhikkhū bhagavato etamatthaṁ ārocesuṁ.	5	
PA_kd_3:5.4.1	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	5	
PA_kd_3:5.4.2	“anujānāmi, bhikkhave, sattannaṁ sattāhakaraṇīyena pahite gantuṁ, na tveva appahite.	5	
PA_kd_3:5.4.3	Bhikkhussa, bhikkhuniyā, sikkhamānāya, sāmaṇerassa, sāmaṇeriyā, upāsakassa, upāsikāya—	5	
PA_kd_3:5.4.4	anujānāmi, bhikkhave, imesaṁ sattannaṁ sattāhakaraṇīyena pahite gantuṁ, na tveva appahite.	5	
PA_kd_3:5.4.5	Sattāhaṁ sannivatto kātabbo.	5	
PA_kd_3:5.5.1	Idha pana, bhikkhave, upāsakena saṅghaṁ uddissa vihāro kārāpito hoti.	5	
PA_kd_3:5.5.2	So ce bhikkhūnaṁ santike dūtaṁ pahiṇeyya—	5	
PA_kd_3:5.5.3	‘āgacchantu bhadantā, icchāmi dānañca dātuṁ, dhammañca sotuṁ, bhikkhū ca passitun’ti, gantabbaṁ, bhikkhave, sattāhakaraṇīyena, pahite, na tveva appahite.	5	
PA_kd_3:5.5.4	Sattāhaṁ sannivatto kātabbo.	5	
PA_kd_3:5.6.1	Idha pana, bhikkhave, upāsakena saṅghaṁ uddissa aḍḍhayogo kārāpito hoti …pe…	5	
PA_kd_3:5.6.2	pāsādo kārāpito hoti …	5	
PA_kd_3:5.6.3	hammiyaṁ kārāpitaṁ hoti …	5	
PA_kd_3:5.6.4	guhā kārāpitā hoti …	5	
PA_kd_3:5.6.5	pariveṇaṁ kārāpitaṁ hoti …	5	
PA_kd_3:5.6.6	koṭṭhako kārāpito hoti …	5	
PA_kd_3:5.6.7	upaṭṭhānasālā kārāpitā hoti …	5	
PA_kd_3:5.6.8	aggisālā kārāpitā hoti …	5	
PA_kd_3:5.6.9	kappiyakuṭi kārāpitā hoti …	5	
PA_kd_3:5.6.10	vaccakuṭi kārāpitā hoti …	5	
PA_kd_3:5.6.11	caṅkamo kārāpito hoti …	5	
PA_kd_3:5.6.12	caṅkamanasālā kārāpitā hoti …	5	
PA_kd_3:5.6.13	udapāno kārāpito hoti …	5	
PA_kd_3:5.6.14	udapānasālā kārāpitā hoti …	5	
PA_kd_3:5.6.15	jantāgharaṁ kārāpitaṁ hoti …	5	
PA_kd_3:5.6.16	jantāgharasālā kārāpitā hoti …	5	
PA_kd_3:5.6.17	pokkharaṇī kārāpitā hoti …	5	
PA_kd_3:5.6.18	maṇḍapo kārāpito hoti …	5	
PA_kd_3:5.6.19	ārāmo kārāpito hoti …	5	
PA_kd_3:5.6.20	ārāmavatthu kārāpitaṁ hoti.	5	
PA_kd_3:5.6.21	So ce bhikkhūnaṁ santike dūtaṁ pahiṇeyya—	5	
PA_kd_3:5.6.22	‘āgacchantu bhadantā, icchāmi dānañca dātuṁ, dhammañca sotuṁ, bhikkhū ca passitun’ti, gantabbaṁ, bhikkhave, sattāhakaraṇīyena, pahite, na tveva appahite.	5	
PA_kd_3:5.6.23	Sattāhaṁ sannivatto kātabbo.	5	
PA_kd_3:5.7.1	Idha pana, bhikkhave, upāsakena sambahule bhikkhū uddissa …pe…	5	
PA_kd_3:5.7.2	ekaṁ bhikkhuṁ uddissa vihāro kārāpito hoti …pe…	5	
PA_kd_3:5.7.3	aḍḍhayogo kārāpito hoti …	5	
PA_kd_3:5.7.4	pāsādo kārāpito hoti …	5	
PA_kd_3:5.7.5	hammiyaṁ kārāpitaṁ hoti …	5	
PA_kd_3:5.7.6	guhā kārāpitā hoti …	5	
PA_kd_3:5.7.7	pariveṇaṁ kārāpitaṁ hoti …	5	
PA_kd_3:5.7.8	koṭṭhako kārāpito hoti …	5	
PA_kd_3:5.7.9	upaṭṭhānasālā kārāpitā hoti …	5	
PA_kd_3:5.7.10	aggisālā kārāpitā hoti …	5	
PA_kd_3:5.7.11	kappiyakuṭi kārāpitā hoti …	5	
PA_kd_3:5.7.12	vaccakuṭi kārāpitā hoti …	5	
PA_kd_3:5.7.13	caṅkamo kārāpito hoti …	5	
PA_kd_3:5.7.14	caṅkamanasālā kārāpitā hoti …	5	
PA_kd_3:5.7.15	udapāno kārāpito hoti …	5	
PA_kd_3:5.7.16	udapānasālā kārāpitā hoti …	5	
PA_kd_3:5.7.17	jantāgharaṁ kārāpitaṁ hoti …	5	
PA_kd_3:5.7.18	jantāgharasālā kārāpitā hoti …	5	
PA_kd_3:5.7.19	pokkharaṇī kārāpitā hoti …	5	
PA_kd_3:5.7.20	maṇḍapo kārāpito hoti …	5	
PA_kd_3:5.7.21	ārāmo kārāpito hoti …	5	
PA_kd_3:5.7.22	ārāmavatthu kārāpitaṁ hoti.	5	
PA_kd_3:5.7.23	So ce bhikkhūnaṁ santike dūtaṁ pahiṇeyya—	5	
PA_kd_3:5.7.24	‘āgacchantu bhadantā, icchāmi dānañca dātuṁ, dhammañca sotuṁ, bhikkhū ca passitun’ti, gantabbaṁ, bhikkhave, sattāhakaraṇīyena, pahite, na tveva appahite.	5	
PA_kd_3:5.7.25	Sattāhaṁ sannivatto kātabbo.	5	
PA_kd_3:5.8.1	Idha pana, bhikkhave, upāsakena bhikkhunisaṅghaṁ uddissa …pe…	5	
PA_kd_3:5.8.2	sambahulā bhikkhuniyo uddissa …pe…	5	
PA_kd_3:5.8.3	ekaṁ bhikkhuniṁ uddissa …pe…	5	
PA_kd_3:5.8.4	sambahulā sikkhamānāyo uddissa …pe…	5	
PA_kd_3:5.8.5	ekaṁ sikkhamānaṁ uddissa …pe…	5	
PA_kd_3:5.8.6	sambahule sāmaṇere uddissa …pe…	5	
PA_kd_3:5.8.7	ekaṁ sāmaṇeraṁ uddissa …pe…	5	
PA_kd_3:5.8.8	sambahulā sāmaṇeriyo uddissa …pe…	5	
PA_kd_3:5.8.9	ekaṁ sāmaṇeriṁ uddissa vihāro kārāpito hoti …pe…	5	
PA_kd_3:5.8.10	aḍḍhayogo kārāpito hoti …	5	
PA_kd_3:5.8.11	pāsādo kārāpito hoti …	5	
PA_kd_3:5.8.12	hammiyaṁ kārāpitaṁ hoti …	5	
PA_kd_3:5.8.13	guhā kārāpitā hoti …	5	
PA_kd_3:5.8.14	pariveṇaṁ kārāpitaṁ hoti …	5	
PA_kd_3:5.8.15	koṭṭhako kārāpito hoti …	5	
PA_kd_3:5.8.16	upaṭṭhānasālā kārāpitā hoti …	5	
PA_kd_3:5.8.17	aggisālā kārāpitā hoti …	5	
PA_kd_3:5.8.18	kappiyakuṭi kārāpitā hoti …	5	
PA_kd_3:5.8.19	caṅkamo kārāpito hoti …	5	
PA_kd_3:5.8.20	caṅkamanasālā kārāpitā hoti …	5	
PA_kd_3:5.8.21	udapāno kārāpito hoti …	5	
PA_kd_3:5.8.22	udapānasālā kārāpitā hoti …	5	
PA_kd_3:5.8.23	pokkharaṇī kārāpitā hoti …	5	
PA_kd_3:5.8.24	maṇḍapo kārāpito hoti …	5	
PA_kd_3:5.8.25	ārāmo kārāpito hoti …	5	
PA_kd_3:5.8.26	ārāmavatthu kārāpitaṁ hoti.	5	
PA_kd_3:5.8.27	So ce bhikkhūnaṁ santike dūtaṁ pahiṇeyya—	5	
PA_kd_3:5.8.28	‘āgacchantu bhadantā, icchāmi dānañca dātuṁ, dhammañca sotuṁ, bhikkhū ca passitun’ti, gantabbaṁ, bhikkhave, sattāhakaraṇīyena, pahite, na tveva appahite.	5	
PA_kd_3:5.8.29	Sattāhaṁ sannivatto kātabbo.	5	
PA_kd_3:5.9.1	Idha pana, bhikkhave, upāsakena attano atthāya nivesanaṁ kārāpitaṁ hoti …pe…	5	
PA_kd_3:5.9.2	sayanigharaṁ kārāpitaṁ hoti …	5	
PA_kd_3:5.9.3	udosito kārāpito hoti …	5	
PA_kd_3:5.9.4	aṭṭo kārāpito hoti …	5	
PA_kd_3:5.9.5	māḷo kārāpito hoti …	5	
PA_kd_3:5.9.6	āpaṇo kārāpito hoti …	5	
PA_kd_3:5.9.7	āpaṇasālā kārāpitā hoti …	5	
PA_kd_3:5.9.8	pāsādo kārāpito hoti …	5	
PA_kd_3:5.9.9	hammiyaṁ kārāpitaṁ hoti …	5	
PA_kd_3:5.9.10	guhā kārāpitā hoti …	5	
PA_kd_3:5.9.11	pariveṇaṁ kārāpitaṁ hoti …	5	
PA_kd_3:5.9.12	koṭṭhako kārāpito hoti …	5	
PA_kd_3:5.9.13	upaṭṭhānasālā kārāpitā hoti …	5	
PA_kd_3:5.9.14	aggisālā kārāpitā hoti …	5	
PA_kd_3:5.9.15	rasavatī kārāpitā hoti …	5	
PA_kd_3:5.9.16	caṅkamo kārāpito hoti …	5	
PA_kd_3:5.9.17	caṅkamanasālā kārāpitā hoti …	5	
PA_kd_3:5.9.18	udapāno kārāpito hoti …	5	
PA_kd_3:5.9.19	udapānasālā kārāpitā hoti …	5	
PA_kd_3:5.9.20	pokkharaṇī kārāpitā hoti …	5	
PA_kd_3:5.9.21	maṇḍapo kārāpito hoti …	5	
PA_kd_3:5.9.22	ārāmo kārāpito hoti …	5	
PA_kd_3:5.9.23	ārāmavatthu kārāpitaṁ hoti …	5	
PA_kd_3:5.9.24	puttassa vā vāreyyaṁ hoti …	5	
PA_kd_3:5.9.25	dhītuyā vā vāreyyaṁ hoti …	5	
PA_kd_3:5.9.26	gilāno vā hoti …	5	
PA_kd_3:5.9.27	abhiññātaṁ vā suttantaṁ bhaṇati.	5	
PA_kd_3:5.9.28	So ce bhikkhūnaṁ santike dūtaṁ pahiṇeyya—	5	
PA_kd_3:5.9.29	‘āgacchantu bhadantā, imaṁ suttantaṁ pariyāpuṇissanti, purāyaṁ suttanto palujjatī’ti.	5	
PA_kd_3:5.9.30	Aññataraṁ vā panassa kiccaṁ hoti—karaṇīyaṁ vā, so ce bhikkhūnaṁ santike dūtaṁ pahiṇeyya—	5	
PA_kd_3:5.9.31	‘āgacchantu bhadantā, icchāmi dānañca dātuṁ, dhammañca sotuṁ, bhikkhū ca passitun’ti, gantabbaṁ, bhikkhave, sattāhakaraṇīyena, pahite, na tveva appahite.	5	
PA_kd_3:5.9.32	Sattāhaṁ sannivatto kātabbo.	5	
PA_kd_3:5.10.1	Idha pana, bhikkhave, upāsikāya saṅghaṁ uddissa vihāro kārāpito hoti.	5	
PA_kd_3:5.10.2	Sā ce bhikkhūnaṁ santike dūtaṁ pahiṇeyya—	5	
PA_kd_3:5.10.3	‘āgacchantu ayyā, icchāmi dānañca dātuṁ, dhammañca sotuṁ, bhikkhū ca passitun’ti, gantabbaṁ, bhikkhave, sattāhakaraṇīyena, pahite, na tveva appahite.	5	
PA_kd_3:5.10.4	Sattāhaṁ sannivatto kātabbo.	5	
PA_kd_3:5.11.1	Idha pana, bhikkhave, upāsikāya saṅghaṁ uddissa aḍḍhayogo kārāpito hoti …pe…	5	
PA_kd_3:5.11.2	pāsādo kārāpito hoti …	5	
PA_kd_3:5.11.3	hammiyaṁ kārāpitaṁ hoti …	5	
PA_kd_3:5.11.4	guhā kārāpitā hoti …	5	
PA_kd_3:5.11.5	pariveṇaṁ kārāpitaṁ hoti …	5	
PA_kd_3:5.11.6	koṭṭhako kārāpito hoti …	5	
PA_kd_3:5.11.7	upaṭṭhānasālā kārāpitā hoti …	5	
PA_kd_3:5.11.8	aggisālā kārāpitā hoti …	5	
PA_kd_3:5.11.9	kappiyakuṭi kārāpitā hoti …	5	
PA_kd_3:5.11.10	vaccakuṭi kārāpitā hoti …	5	
PA_kd_3:5.11.11	caṅkamo kārāpito hoti …	5	
PA_kd_3:5.11.12	caṅkamanasālā kārāpitā hoti …	5	
PA_kd_3:5.11.13	udapāno kārāpito hoti …	5	
PA_kd_3:5.11.14	udapānasālā kārāpitā hoti …	5	
PA_kd_3:5.11.15	jantāgharaṁ kārāpitaṁ hoti …	5	
PA_kd_3:5.11.16	jantāgharasālā kārāpitā hoti …	5	
PA_kd_3:5.11.17	pokkharaṇī kārāpitā hoti …	5	
PA_kd_3:5.11.18	maṇḍapo kārāpito hoti …	5	
PA_kd_3:5.11.19	ārāmo kārāpito hoti …	5	
PA_kd_3:5.11.20	ārāmavatthu kārāpitaṁ hoti.	5	
PA_kd_3:5.11.21	Sā ce bhikkhūnaṁ santike dūtaṁ pahiṇeyya—	5	
PA_kd_3:5.11.22	‘āgacchantu ayyā, icchāmi dānañca dātuṁ, dhammañca sotuṁ, bhikkhū ca passitun’ti, gantabbaṁ, bhikkhave, sattāhakaraṇīyena, pahite, na tveva appahite.	5	
PA_kd_3:5.11.23	Sattāhaṁ sannivatto kātabbo.	5	
PA_kd_3:5.12.1	Idha pana, bhikkhave, upāsikāya sambahule bhikkhū uddissa …pe…	5	
PA_kd_3:5.12.2	ekaṁ bhikkhuṁ uddissa …pe…	5	
PA_kd_3:5.12.3	bhikkhunisaṅghaṁ uddissa …pe…	5	
PA_kd_3:5.12.4	sambahulā bhikkhuniyo uddissa …pe…	5	
PA_kd_3:5.12.5	ekaṁ bhikkhuniṁ uddissa …pe…	5	
PA_kd_3:5.12.6	sambahulā sikkhamānāyo uddissa …pe…	5	
PA_kd_3:5.12.7	ekaṁ sikkhamānaṁ uddissa …pe…	5	
PA_kd_3:5.12.8	sambahule sāmaṇere uddissa …pe…	5	
PA_kd_3:5.12.9	ekaṁ sāmaṇeraṁ uddissa …pe…	5	
PA_kd_3:5.12.10	sambahulā sāmaṇeriyo uddissa …pe…	5	
PA_kd_3:5.12.11	ekaṁ sāmaṇeriṁ uddissa …pe….	5	
PA_kd_3:5.12.12	Idha pana, bhikkhave, upāsikāya attano atthāya nivesanaṁ kārāpitaṁ hoti …pe…	5	
PA_kd_3:5.12.13	sayanigharaṁ kārāpitaṁ hoti …	5	
PA_kd_3:5.12.14	udosito kārāpito hoti …	5	
PA_kd_3:5.12.15	aṭṭo kārāpito hoti …	5	
PA_kd_3:5.12.16	māḷo kārāpito hoti …	5	
PA_kd_3:5.12.17	āpaṇo kārāpito hoti …	5	
PA_kd_3:5.12.18	āpaṇasālā kārāpitā hoti …	5	
PA_kd_3:5.12.19	pāsādo kārāpito hoti …	5	
PA_kd_3:5.12.20	hammiyaṁ kārāpitaṁ hoti …	5	
PA_kd_3:5.12.21	guhā kārāpitā hoti …	5	
PA_kd_3:5.12.22	pariveṇaṁ kārāpitaṁ hoti …	5	
PA_kd_3:5.12.23	koṭṭhako kārāpito hoti …	5	
PA_kd_3:5.12.24	upaṭṭhānasālā kārāpitā hoti …	5	
PA_kd_3:5.12.25	aggisālā kārāpitā hoti …	5	
PA_kd_3:5.12.26	rasavatī kārāpitā hoti …	5	
PA_kd_3:5.12.27	caṅkamo kārāpito hoti …	5	
PA_kd_3:5.12.28	caṅkamanasālā kārāpitā hoti …	5	
PA_kd_3:5.12.29	udapāno kārāpito hoti …	5	
PA_kd_3:5.12.30	udapānasālā kārāpitā hoti …	5	
PA_kd_3:5.12.31	pokkharaṇī kārāpitā hoti …	5	
PA_kd_3:5.12.32	maṇḍapo kārāpito hoti …	5	
PA_kd_3:5.12.33	ārāmo kārāpito hoti …	5	
PA_kd_3:5.12.34	ārāmavatthu kārāpitaṁ hoti …	5	
PA_kd_3:5.12.35	puttassa vā vāreyyaṁ hoti …	5	
PA_kd_3:5.12.36	dhītuyā vā vāreyyaṁ hoti …	5	
PA_kd_3:5.12.37	gilānā vā hoti …	5	
PA_kd_3:5.12.38	abhiññātaṁ vā suttantaṁ bhaṇati.	5	
PA_kd_3:5.12.39	Sā ce bhikkhūnaṁ santike dūtaṁ pahiṇeyya—	5	
PA_kd_3:5.12.40	‘āgacchantu ayyā, imaṁ suttantaṁ pariyāpuṇissanti, purāyaṁ suttanto palujjatī’ti.	5	
PA_kd_3:5.12.41	Aññataraṁ vā panassā kiccaṁ hoti karaṇīyaṁ vā, sā ce bhikkhūnaṁ santike dūtaṁ pahiṇeyya—	5	
PA_kd_3:5.12.42	‘āgacchantu ayyā, icchāmi dānañca dātuṁ, dhammañca sotuṁ, bhikkhū ca passitun’ti, gantabbaṁ, bhikkhave, sattāhakaraṇīyena, pahite, na tveva appahite.	5	
PA_kd_3:5.12.43	Sattāhaṁ sannivatto kātabbo.	5	
PA_kd_3:5.13.1	Idha pana, bhikkhave, bhikkhunā saṅghaṁ uddissa …pe…	5	
PA_kd_3:5.13.2	bhikkhuniyā saṅghaṁ uddissa …	5	
PA_kd_3:5.13.3	sikkhamānāya saṅghaṁ uddissa …	5	
PA_kd_3:5.13.4	sāmaṇerena saṅghaṁ uddissa …	5	
PA_kd_3:5.13.5	sāmaṇeriyā saṅghaṁ uddissa …	5	
PA_kd_3:5.13.6	sambahule bhikkhū uddissa …	5	
PA_kd_3:5.13.7	ekaṁ bhikkhuṁ uddissa …	5	
PA_kd_3:5.13.8	bhikkhunisaṅghaṁ uddissa …	5	
PA_kd_3:5.13.9	sambahulā bhikkhuniyo uddissa …	5	
PA_kd_3:5.13.10	ekaṁ bhikkhuniṁ uddissa …	5	
PA_kd_3:5.13.11	sambahulā sikkhamānāyo uddissa …	5	
PA_kd_3:5.13.12	ekaṁ sikkhamānaṁ uddissa …	5	
PA_kd_3:5.13.13	sambahule sāmaṇere uddissa …	5	
PA_kd_3:5.13.14	ekaṁ sāmaṇeraṁ uddissa …	5	
PA_kd_3:5.13.15	sambahulā sāmaṇeriyo uddissa …	5	
PA_kd_3:5.13.16	ekaṁ sāmaṇeriṁ uddissa …	5	
PA_kd_3:5.13.17	attano atthāya vihāro kārāpito hoti …pe…	5	
PA_kd_3:5.13.18	aḍḍhayogo kārāpito hoti …	5	
PA_kd_3:5.13.19	pāsādo kārāpito hoti …	5	
PA_kd_3:5.13.20	hammiyaṁ kārāpitaṁ hoti …	5	
PA_kd_3:5.13.21	guhā kārāpitā hoti …	5	
PA_kd_3:5.13.22	pariveṇaṁ kārāpitaṁ hoti …	5	
PA_kd_3:5.13.23	koṭṭhako kārāpito hoti …	5	
PA_kd_3:5.13.24	upaṭṭhānasālā kārāpitā hoti …	5	
PA_kd_3:5.13.25	aggisālā kārāpitā hoti …	5	
PA_kd_3:5.13.26	kappiyakuṭi kārāpitā hoti …	5	
PA_kd_3:5.13.27	caṅkamo kārāpito hoti …	5	
PA_kd_3:5.13.28	caṅkamanasālā kārāpitā hoti …	5	
PA_kd_3:5.13.29	udapāno kārāpito hoti …	5	
PA_kd_3:5.13.30	udapānasālā kārāpitā hoti …	5	
PA_kd_3:5.13.31	pokkharaṇī kārāpitā hoti …	5	
PA_kd_3:5.13.32	maṇḍapo kārāpito hoti …	5	
PA_kd_3:5.13.33	ārāmo kārāpito hoti …	5	
PA_kd_3:5.13.34	ārāmavatthu kārāpitaṁ hoti.	5	
PA_kd_3:5.13.35	Sā ce bhikkhūnaṁ santike dūtaṁ pahiṇeyya …	5	
PA_kd_3:5.13.36	‘āgacchantu ayyā, icchāmi dānañca dātuṁ, dhammañca sotuṁ, bhikkhū ca passitun’ti, gantabbaṁ, bhikkhave, sattāhakaraṇīyena, pahite, na tveva appahite.	5	
PA_kd_3:5.13.37	Sattāhaṁ sannivatto kātabbo”ti.	5	
PA_kd_3:6.1.0	4. Pañcannaṁappahitepianujānana	6	
PA_kd_3:6.1.1	Tena kho pana samayena aññataro bhikkhu gilāno hoti.	6	
PA_kd_3:6.1.2	So bhikkhūnaṁ santike dūtaṁ pāhesi—	6	
PA_kd_3:6.1.3	“ahañhi gilāno, āgacchantu bhikkhū, icchāmi bhikkhūnaṁ āgatan”ti.	6	
PA_kd_3:6.1.4	Bhagavato etamatthaṁ ārocesuṁ.	6	
PA_kd_3:6.1.5	“Anujānāmi, bhikkhave, pañcannaṁ sattāhakaraṇīyena appahitepi gantuṁ, pageva pahite.	6	
PA_kd_3:6.1.6	Bhikkhussa, bhikkhuniyā, sikkhamānāya, sāmaṇerassa, sāmaṇeriyā—	6	
PA_kd_3:6.1.7	anujānāmi, bhikkhave, imesaṁ pañcannaṁ sattāhakaraṇīyena appahitepi gantuṁ, pageva pahite.	6	
PA_kd_3:6.1.8	Sattāhaṁ sannivatto kātabbo.	6	
PA_kd_3:6.2.1	Idha pana, bhikkhave, bhikkhu gilāno hoti.	6	
PA_kd_3:6.2.2	So ce bhikkhūnaṁ santike dūtaṁ pahiṇeyya—	6	
PA_kd_3:6.2.3	‘ahañhi gilāno, āgacchantu bhikkhū, icchāmi bhikkhūnaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.2.4	‘gilānabhattaṁ vā pariyesissāmi, gilānupaṭṭhākabhattaṁ vā pariyesissāmi, gilānabhesajjaṁ vā pariyesissāmi, pucchissāmi vā, upaṭṭhahissāmi vā’ti.	6	
PA_kd_3:6.2.5	Sattāhaṁ sannivatto kātabbo.	6	
PA_kd_3:6.3.1	Idha pana, bhikkhave, bhikkhussa anabhirati uppannā hoti.	6	
PA_kd_3:6.3.2	So ce bhikkhūnaṁ santike dūtaṁ pahiṇeyya—	6	
PA_kd_3:6.3.3	‘anabhirati me uppannā, āgacchantu bhikkhū, icchāmi bhikkhūnaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.3.4	‘anabhirataṁ vūpakāsessāmi vā, vūpakāsāpessāmi vā, dhammakathaṁ vāssa karissāmī’ti.	6	
PA_kd_3:6.3.5	Sattāhaṁ sannivatto kātabbo.	6	
PA_kd_3:6.4.1	Idha pana, bhikkhave, bhikkhussa kukkuccaṁ uppannaṁ hoti.	6	
PA_kd_3:6.4.2	So ce bhikkhūnaṁ santike dūtaṁ pahiṇeyya—	6	
PA_kd_3:6.4.3	‘kukkuccaṁ me uppannaṁ, āgacchantu bhikkhū, icchāmi bhikkhūnaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.4.4	‘kukkuccaṁ vinodessāmi vā, vinodāpessāmi vā, dhammakathaṁ vāssa karissāmī’ti.	6	
PA_kd_3:6.4.5	Sattāhaṁ sannivatto kātabbo.	6	
PA_kd_3:6.5.1	Idha pana, bhikkhave, bhikkhussa diṭṭhigataṁ uppannaṁ hoti.	6	
PA_kd_3:6.5.2	So ce bhikkhūnaṁ santike dūtaṁ pahiṇeyya—	6	
PA_kd_3:6.5.3	‘diṭṭhigataṁ me uppannaṁ, āgacchantu bhikkhū, icchāmi bhikkhūnaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.5.4	‘diṭṭhigataṁ vivecessāmi vā, vivecāpessāmi vā, dhammakathaṁ vāssa karissāmī’ti.	6	
PA_kd_3:6.5.5	Sattāhaṁ sannivatto kātabbo.	6	
PA_kd_3:6.6.1	Idha pana, bhikkhave, bhikkhu garudhammaṁ ajjhāpanno hoti parivāsāraho.	6	
PA_kd_3:6.6.2	So ce bhikkhūnaṁ santike dūtaṁ pahiṇeyya—	6	
PA_kd_3:6.6.3	‘ahañhi garudhammaṁ ajjhāpanno parivāsāraho, āgacchantu bhikkhū, icchāmi bhikkhūnaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.6.4	‘parivāsadānaṁ ussukkaṁ karissāmi vā, anussāvessāmi vā, gaṇapūrako vā bhavissāmī’ti.	6	
PA_kd_3:6.6.5	Sattāhaṁ sannivatto kātabbo.	6	
PA_kd_3:6.7.1	Idha pana, bhikkhave, bhikkhu mūlāyapaṭikassanāraho hoti.	6	
PA_kd_3:6.7.2	So ce bhikkhūnaṁ santike dūtaṁ pahiṇeyya—	6	
PA_kd_3:6.7.3	‘ahañhi mūlāyapaṭikassanāraho, āgacchantu bhikkhū, icchāmi bhikkhūnaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.7.4	‘mūlāya paṭikassanaṁ ussukkaṁ karissāmi vā, anussāvessāmi vā, gaṇapūrako vā bhavissāmī’ti.	6	
PA_kd_3:6.7.5	Sattāhaṁ sannivatto kātabbo.	6	
PA_kd_3:6.8.1	Idha pana, bhikkhave, bhikkhu mānattāraho hoti.	6	
PA_kd_3:6.8.2	So ce bhikkhūnaṁ santike dūtaṁ pahiṇeyya—	6	
PA_kd_3:6.8.3	‘ahañhi mānattāraho, āgacchantu bhikkhū, icchāmi bhikkhūnaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.8.4	‘mānattadānaṁ ussukkaṁ karissāmi vā, anussāvessāmi vā, gaṇapūrako vā bhavissāmī’ti.	6	
PA_kd_3:6.8.5	Sattāhaṁ sannivatto kātabbo.	6	
PA_kd_3:6.9.1	Idha pana, bhikkhave, bhikkhu abbhānāraho hoti.	6	
PA_kd_3:6.9.2	So ce bhikkhūnaṁ santike dūtaṁ pahiṇeyya—	6	
PA_kd_3:6.9.3	‘ahañhi abbhānāraho, āgacchantu bhikkhū, icchāmi bhikkhūnaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.9.4	‘abbhānaṁ ussukkaṁ karissāmi vā, anussāvessāmi vā, gaṇapūrako vā bhavissāmī’ti.	6	
PA_kd_3:6.9.5	Sattāhaṁ sannivatto kātabbo.	6	
PA_kd_3:6.10.1	Idha pana, bhikkhave, bhikkhussa saṅgho kammaṁ kattukāmo hoti tajjanīyaṁ vā, niyassaṁ vā, pabbājanīyaṁ vā, paṭisāraṇīyaṁ vā, ukkhepanīyaṁ vā.	6	
PA_kd_3:6.10.2	So ce bhikkhūnaṁ santike dūtaṁ pahiṇeyya—	6	
PA_kd_3:6.10.3	‘saṅgho me kammaṁ kattukāmo, āgacchantu bhikkhū, icchāmi bhikkhūnaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.10.4	‘kinti nu kho saṅgho kammaṁ na kareyya, lahukāya vā pariṇāmeyyā’ti.	6	
PA_kd_3:6.10.5	Sattāhaṁ sannivatto kātabbo.	6	
PA_kd_3:6.11.1	Kataṁ vā panassa hoti saṅghena kammaṁ tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā.	6	
PA_kd_3:6.11.2	So ce bhikkhūnaṁ santike dūtaṁ pahiṇeyya—	6	
PA_kd_3:6.11.3	‘saṅgho me kammaṁ akāsi, āgacchantu bhikkhū, icchāmi bhikkhūnaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.11.4	‘kinti nu kho sammā vatteyya, lomaṁ pāteyya, netthāraṁ vatteyya, saṅgho taṁ kammaṁ paṭippassambheyyā’ti.	6	
PA_kd_3:6.11.5	Sattāhaṁ sannivatto kātabbo.	6	
PA_kd_3:6.12.1	Idha pana, bhikkhave, bhikkhunī gilānā hoti.	6	
PA_kd_3:6.12.2	Sā ce bhikkhūnaṁ santike dūtaṁ pahiṇeyya—	6	
PA_kd_3:6.12.3	‘ahañhi gilānā, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.12.4	‘gilānabhattaṁ vā pariyesissāmi, gilānupaṭṭhākabhattaṁ vā pariyesissāmi, gilānabhesajjaṁ vā pariyesissāmi, pucchissāmi vā, upaṭṭhahissāmi vā’ti.	6	
PA_kd_3:6.12.5	Sattāhaṁ sannivatto kātabbo.	6	
PA_kd_3:6.13.1	Idha pana, bhikkhave, bhikkhuniyā anabhirati uppannā hoti.	6	
PA_kd_3:6.13.2	Sā ce bhikkhūnaṁ santike dūtaṁ pahiṇeyya—	6	
PA_kd_3:6.13.3	‘anabhirati me uppannā, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.13.4	‘anabhirataṁ vūpakāsessāmi vā, vūpakāsāpessāmi vā, dhammakathaṁ vāssā karissāmī’ti.	6	
PA_kd_3:6.13.5	Sattāhaṁ sannivatto kātabbo.	6	
PA_kd_3:6.14.1	Idha pana, bhikkhave, bhikkhuniyā kukkuccaṁ uppannaṁ hoti.	6	
PA_kd_3:6.14.2	Sā ce bhikkhūnaṁ santike dūtaṁ pahiṇeyya—	6	
PA_kd_3:6.14.3	‘kukkuccaṁ me uppannaṁ, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.14.4	‘kukkuccaṁ vinodessāmi vā, vinodāpessāmi vā, dhammakathaṁ vāssā karissāmī’ti.	6	
PA_kd_3:6.14.5	Sattāhaṁ sannivatto kātabbo.	6	
PA_kd_3:6.15.1	Idha pana, bhikkhave, bhikkhuniyā diṭṭhigataṁ uppannaṁ hoti.	6	
PA_kd_3:6.15.2	Sā ce bhikkhūnaṁ santike dūtaṁ pahiṇeyya—	6	
PA_kd_3:6.15.3	‘diṭṭhigataṁ me uppannaṁ, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.15.4	‘diṭṭhigataṁ vivecessāmi vā, vivecāpessāmi vā, dhammakathaṁ vāssā karissāmī’ti.	6	
PA_kd_3:6.15.5	Sattāhaṁ sannivatto kātabbo.	6	
PA_kd_3:6.16.1	Idha pana, bhikkhave, bhikkhunī garudhammaṁ ajjhāpannā hoti mānattārahā.	6	
PA_kd_3:6.16.2	Sā ce bhikkhūnaṁ santike dūtaṁ pahiṇeyya—	6	
PA_kd_3:6.16.3	‘ahañhi garudhammaṁ ajjhāpannā mānattārahā, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.16.4	‘mānattadānaṁ ussukkaṁ karissāmī’ti.	6	
PA_kd_3:6.16.5	Sattāhaṁ sannivatto kātabbo.	6	
PA_kd_3:6.17.1	Idha pana, bhikkhave, bhikkhunī mūlāya paṭikassanārahā hoti.	6	
PA_kd_3:6.17.2	Sā ce bhikkhūnaṁ santike dūtaṁ pahiṇeyya—	6	
PA_kd_3:6.17.3	‘ahañhi mūlāya paṭikassanārahā, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.17.4	‘mūlāya paṭikassanaṁ ussukkaṁ karissāmī’ti.	6	
PA_kd_3:6.17.5	Sattāhaṁ sannivatto kātabbo.	6	
PA_kd_3:6.18.1	Idha pana, bhikkhave, bhikkhunī abbhānārahā hoti.	6	
PA_kd_3:6.18.2	Sā ce bhikkhūnaṁ santike dūtaṁ pahiṇeyya—	6	
PA_kd_3:6.18.3	‘ahañhi abbhānārahā, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.18.4	‘abbhānaṁ ussukkaṁ karissāmī’ti.	6	
PA_kd_3:6.18.5	Sattāhaṁ sannivatto kātabbo.	6	
PA_kd_3:6.19.1	Idha pana, bhikkhave, bhikkhuniyā saṅgho kammaṁ kattukāmo hoti—	6	
PA_kd_3:6.19.2	tajjanīyaṁ vā, niyassaṁ vā, pabbājanīyaṁ vā, paṭisāraṇīyaṁ vā, ukkhepanīyaṁ vā.	6	
PA_kd_3:6.19.3	Sā ce bhikkhūnaṁ santike dūtaṁ pahiṇeyya—	6	
PA_kd_3:6.19.4	‘saṅgho me kammaṁ kattukāmo, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.19.5	‘kinti nu kho saṅgho kammaṁ na kareyya, lahukāya vā pariṇāmeyyā’ti.	6	
PA_kd_3:6.19.6	Sattāhaṁ sannivatto kātabbo.	6	
PA_kd_3:6.20.1	Kataṁ vā panassā hoti saṅghena kammaṁ—	6	
PA_kd_3:6.20.2	tajjanīyaṁ vā, niyassaṁ vā, pabbājanīyaṁ vā, paṭisāraṇīyaṁ vā, ukkhepanīyaṁ vā.	6	
PA_kd_3:6.20.3	Sā ce bhikkhūnaṁ santike dūtaṁ pahiṇeyya—	6	
PA_kd_3:6.20.4	‘saṅgho me kammaṁ akāsi, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.20.5	‘kinti nu kho sammā vatteyya, lomaṁ pāteyya, netthāraṁ vatteyya, saṅgho taṁ kammaṁ paṭippassambheyyā’ti.	6	
PA_kd_3:6.20.6	Sattāhaṁ sannivatto kātabbo.	6	
PA_kd_3:6.21.1	Idha pana, bhikkhave, sikkhamānā gilānā hoti.	6	
PA_kd_3:6.21.2	Sā ce bhikkhūnaṁ santike dūtaṁ pahiṇeyya—	6	
PA_kd_3:6.21.3	‘ahañhi gilānā, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.21.4	‘gilānabhattaṁ vā pariyesissāmi, gilānupaṭṭhākabhattaṁ vā pariyesissāmi, gilānabhesajjaṁ vā pariyesissāmi, pucchissāmi vā, upaṭṭhahissāmi vā’ti.	6	
PA_kd_3:6.21.5	Sattāhaṁ sannivatto kātabbo.	6	
PA_kd_3:6.22.1	Idha pana, bhikkhave, sikkhamānāya anabhirati uppannā hoti …pe…	6	
PA_kd_3:6.22.2	sikkhamānāya kukkuccaṁ uppannaṁ hoti …	6	
PA_kd_3:6.22.3	sikkhamānāya diṭṭhigataṁ uppannaṁ hoti …	6	
PA_kd_3:6.22.4	sikkhamānāya sikkhā kupitā hoti.	6	
PA_kd_3:6.22.5	Sā ce bhikkhūnaṁ santike dūtaṁ pahiṇeyya—	6	
PA_kd_3:6.22.6	‘sikkhā me kupitā, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.22.7	‘sikkhāsamādānaṁ ussukkaṁ karissāmī’ti.	6	
PA_kd_3:6.22.8	Sattāhaṁ sannivatto kātabbo.	6	
PA_kd_3:6.23.1	Idha pana, bhikkhave, sikkhamānā upasampajjitukāmā hoti.	6	
PA_kd_3:6.23.2	Sā ce bhikkhūnaṁ santike dūtaṁ pahiṇeyya—	6	
PA_kd_3:6.23.3	‘ahañhi upasampajjitukāmā, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.23.4	‘upasampadaṁ ussukkaṁ karissāmi vā, anussāvessāmi vā, gaṇapūrako vā bhavissāmī’ti.	6	
PA_kd_3:6.23.5	Sattāhaṁ sannivatto kātabbo.	6	
PA_kd_3:6.24.1	Idha pana, bhikkhave, sāmaṇero gilāno hoti.	6	
PA_kd_3:6.24.2	So ce bhikkhūnaṁ santike dūtaṁ pahiṇeyya—	6	
PA_kd_3:6.24.3	‘ahañhi gilāno, āgacchantu bhikkhū, icchāmi bhikkhūnaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.24.4	‘gilānabhattaṁ vā pariyesissāmi, gilānupaṭṭhākabhattaṁ vā pariyesissāmi, gilānabhesajjaṁ vā pariyesissāmi, pucchissāmi vā, upaṭṭhahissāmi vā’ti.	6	
PA_kd_3:6.24.5	Sattāhaṁ sannivatto kātabbo.	6	
PA_kd_3:6.25.1	Idha pana, bhikkhave, sāmaṇerassa anabhirati uppannā hoti …pe…	6	
PA_kd_3:6.25.2	sāmaṇerassa kukkuccaṁ uppannaṁ hoti …	6	
PA_kd_3:6.25.3	sāmaṇerassa diṭṭhigataṁ uppannaṁ hoti …	6	
PA_kd_3:6.25.4	sāmaṇero vassaṁ pucchitukāmo hoti.	6	
PA_kd_3:6.25.5	So ce bhikkhūnaṁ santike dūtaṁ pahiṇeyya—	6	
PA_kd_3:6.25.6	‘ahañhi vassaṁ pucchitukāmo, āgacchantu bhikkhū, icchāmi bhikkhūnaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.25.7	‘pucchissāmi vā, ācikkhissāmi vā’ti.	6	
PA_kd_3:6.25.8	Sattāhaṁ sannivatto kātabbo.	6	
PA_kd_3:6.26.1	Idha pana, bhikkhave, sāmaṇero upasampajjitukāmo hoti.	6	
PA_kd_3:6.26.2	So ce bhikkhūnaṁ santike dūtaṁ pahiṇeyya—	6	
PA_kd_3:6.26.3	‘ahañhi upasampajjitukāmo, āgacchantu bhikkhū, icchāmi bhikkhūnaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.26.4	‘upasampadaṁ ussukkaṁ karissāmi vā, anussāvessāmi vā, gaṇapūrako vā bhavissāmī’ti.	6	
PA_kd_3:6.26.5	Sattāhaṁ sannivatto kātabbo.	6	
PA_kd_3:6.27.1	Idha pana, bhikkhave, sāmaṇerī gilānā hoti.	6	
PA_kd_3:6.27.2	Sā ce bhikkhūnaṁ santike dūtaṁ pahiṇeyya—	6	
PA_kd_3:6.27.3	‘ahañhi gilānā, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.27.4	‘gilānabhattaṁ vā pariyesissāmi, gilānupaṭṭhākabhattaṁ vā pariyesissāmi, gilānabhesajjaṁ vā pariyesissāmi, pucchissāmi vā, upaṭṭhahissāmi vā’ti.	6	
PA_kd_3:6.27.5	Sattāhaṁ sannivatto kātabbo.	6	
PA_kd_3:6.28.1	Idha pana, bhikkhave, sāmaṇeriyā anabhirati uppannā hoti …pe…	6	
PA_kd_3:6.28.2	sāmaṇeriyā kukkuccaṁ uppannaṁ hoti …	6	
PA_kd_3:6.28.3	sāmaṇeriyā diṭṭhigataṁ uppannaṁ hoti …	6	
PA_kd_3:6.28.4	sāmaṇerī vassaṁ pucchitukāmā hoti.	6	
PA_kd_3:6.28.5	Sā ce bhikkhūnaṁ santike dūtaṁ pahiṇeyya—	6	
PA_kd_3:6.28.6	‘ahañhi vassaṁ pucchitukāmā, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.28.7	‘pucchissāmi vā, ācikkhissāmi vā’ti.	6	
PA_kd_3:6.28.8	Sattāhaṁ sannivatto kātabbo.	6	
PA_kd_3:6.29.1	Idha pana, bhikkhave, sāmaṇerī sikkhaṁ samādiyitukāmā hoti.	6	
PA_kd_3:6.29.2	Sā ce bhikkhūnaṁ santike dūtaṁ pahiṇeyya—	6	
PA_kd_3:6.29.3	‘ahañhi sikkhaṁ samādiyitukāmā, āgacchantu ayyā, icchāmi ayyānaṁ āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	6	
PA_kd_3:6.29.4	‘sikkhāsamādānaṁ ussukkaṁ karissāmī’ti.	6	
PA_kd_3:6.29.5	Sattāhaṁ sannivatto kātabbo”ti.	6	
PA_kd_3:7.1.0	5. Sattannaṁappahitepianujānana	7	
PA_kd_3:7.1.1	Tena kho pana samayena aññatarassa bhikkhuno mātā gilānā hoti.	7	
PA_kd_3:7.1.2	Sā puttassa santike dūtaṁ pāhesi—	7	
PA_kd_3:7.1.3	“ahañhi gilānā, āgacchatu me putto, icchāmi puttassa āgatan”ti.	7	
PA_kd_3:7.1.4	Atha kho tassa bhikkhuno etadahosi—	7	
PA_kd_3:7.1.5	“bhagavatā paññattaṁ—	7	
PA_kd_3:7.1.6	‘sattannaṁ sattāhakaraṇīyena pahite gantuṁ, na tveva appahite;	7	
PA_kd_3:7.1.7	pañcannaṁ sattāhakaraṇīyena appahitepi gantuṁ, pageva pahite’ti.	7	
PA_kd_3:7.1.8	Ayañca me mātā gilānā, sā ca anupāsikā, kathaṁ nu kho mayā paṭipajjitabban”ti?	7	
PA_kd_3:7.1.9	Bhagavato etamatthaṁ ārocesuṁ.	7	
PA_kd_3:7.2.1	“Anujānāmi, bhikkhave, sattannaṁ sattāhakaraṇīyena appahitepi gantuṁ, pageva pahite.	7	
PA_kd_3:7.2.2	Bhikkhussa, bhikkhuniyā, sikkhamānāya, sāmaṇerassa, sāmaṇeriyā, mātuyā ca pitussa ca—	7	
PA_kd_3:7.2.3	anujānāmi, bhikkhave, imesaṁ sattannaṁ sattāhakaraṇīyena appahitepi gantuṁ, pageva pahite.	7	
PA_kd_3:7.2.4	Sattāhaṁ sannivatto kātabbo.	7	
PA_kd_3:7.3.1	Idha pana, bhikkhave, bhikkhussa mātā gilānā hoti.	7	
PA_kd_3:7.3.2	Sā ce puttassa santike dūtaṁ pahiṇeyya—	7	
PA_kd_3:7.3.3	‘ahañhi gilānā, āgacchatu me putto, icchāmi puttassa āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	7	
PA_kd_3:7.3.4	‘gilānabhattaṁ vā pariyesissāmi, gilānupaṭṭhākabhattaṁ vā pariyesissāmi, gilānabhesajjaṁ vā pariyesissāmi, pucchissāmi vā, upaṭṭhahissāmi vā’ti.	7	
PA_kd_3:7.3.5	Sattāhaṁ sannivatto kātabbo.	7	
PA_kd_3:7.4.1	Idha pana, bhikkhave, bhikkhussa pitā gilāno hoti.	7	
PA_kd_3:7.4.2	So ce puttassa santike dūtaṁ pahiṇeyya—	7	
PA_kd_3:7.4.3	‘ahañhi gilāno, āgacchatu me putto, icchāmi puttassa āgatan’ti, gantabbaṁ, bhikkhave, sattāhakaraṇīyena, appahitepi, pageva pahite—	7	
PA_kd_3:7.4.4	‘gilānabhattaṁ vā pariyesissāmi, gilānupaṭṭhākabhattaṁ vā pariyesissāmi, gilānabhesajjaṁ vā pariyesissāmi, pucchissāmi vā, upaṭṭhahissāmi vā’ti.	7	
PA_kd_3:7.4.5	Sattāhaṁ sannivatto kātabbo.	7	
PA_kd_3:7.5.0	6. Pahiteyevaanujānana	7	
PA_kd_3:7.5.1	Idha pana, bhikkhave, bhikkhussa bhātā gilāno hoti.	7	
PA_kd_3:7.5.2	So ce bhātuno santike dūtaṁ pahiṇeyya—	7	
PA_kd_3:7.5.3	‘ahañhi gilāno, āgacchatu me bhātā, icchāmi bhātuno āgatan’ti, gantabbaṁ, bhikkhave, sattāhakaraṇīyena, pahite, na tveva appahite.	7	
PA_kd_3:7.5.4	Sattāhaṁ sannivatto kātabbo.	7	
PA_kd_3:7.6.1	Idha pana, bhikkhave, bhikkhussa bhaginī gilānā hoti.	7	
PA_kd_3:7.6.2	Sā ce bhātuno santike dūtaṁ pahiṇeyya—	7	
PA_kd_3:7.6.3	‘ahañhi gilānā, āgacchatu me bhātā, icchāmi bhātuno āgatan’ti, gantabbaṁ, bhikkhave, sattāhakaraṇīyena, pahite, na tveva appahite.	7	
PA_kd_3:7.6.4	Sattāhaṁ sannivatto kātabbo.	7	
PA_kd_3:7.7.1	Idha pana, bhikkhave, bhikkhussa ñātako gilāno hoti.	7	
PA_kd_3:7.7.2	So ce bhikkhussa santike dūtaṁ pahiṇeyya—	7	
PA_kd_3:7.7.3	‘ahañhi gilāno, āgacchatu bhadanto, icchāmi bhadantassa āgatan’ti, gantabbaṁ, bhikkhave, sattāhakaraṇīyena, pahite, na tveva appahite.	7	
PA_kd_3:7.7.4	Sattāhaṁ sannivatto kātabbo.	7	
PA_kd_3:7.8.1	Idha pana, bhikkhave, bhikkhugatiko gilāno hoti.	7	
PA_kd_3:7.8.2	So ce bhikkhūnaṁ santike dūtaṁ pahiṇeyya—	7	
PA_kd_3:7.8.3	‘ahañhi gilāno, āgacchantu bhadantā, icchāmi bhadantānaṁ āgatan’ti, gantabbaṁ, bhikkhave, sattāhakaraṇīyena, pahite, na tveva appahite.	7	
PA_kd_3:7.8.4	Sattāhaṁ sannivatto kātabbo”ti.	7	
PA_kd_3:8.1.1	Tena kho pana samayena saṅghassa vihāro undriyati.	8	
PA_kd_3:8.1.2	Aññatarena upāsakena araññe bhaṇḍaṁ chedāpitaṁ hoti.	8	
PA_kd_3:8.1.3	So bhikkhūnaṁ santike dūtaṁ pāhesi—	8	
PA_kd_3:8.1.4	“sace bhadantā taṁ bhaṇḍaṁ āvahāpeyyuṁ, dajjāhaṁ taṁ bhaṇḍan”ti.	8	
PA_kd_3:8.1.5	Bhagavato etamatthaṁ ārocesuṁ.	8	
PA_kd_3:8.1.6	“Anujānāmi, bhikkhave, saṅghakaraṇīyena gantuṁ.	8	
PA_kd_3:8.1.7	Sattāhaṁ sannivatto kātabbo”ti.	8	
PA_kd_3:8.1.8	Vassāvāsabhāṇavāro niṭṭhito.	8	
PA_kd_3:9.1.0	7. Antarāyeanāpattivassacchedavāra	9	
PA_kd_3:9.1.1	Tena kho pana samayena kosalesu janapade aññatarasmiṁ āvāse vassūpagatā bhikkhū vāḷehi ubbāḷhā honti.	9	
PA_kd_3:9.1.2	Gaṇhiṁsupi paripātiṁsupi.	9	
PA_kd_3:9.1.3	Bhagavato etamatthaṁ ārocesuṁ.	9	
PA_kd_3:9.1.4	“Idha pana, bhikkhave, vassūpagatā bhikkhū vāḷehi ubbāḷhā honti.	9	
PA_kd_3:9.1.5	Gaṇhantipi paripātentipi.	9	
PA_kd_3:9.1.6	Eseva antarāyoti pakkamitabbaṁ.	9	
PA_kd_3:9.1.7	Anāpatti vassacchedassa.	9	
PA_kd_3:9.1.8	Idha pana, bhikkhave, vassūpagatā bhikkhū sarīsapehi ubbāḷhā honti.	9	
PA_kd_3:9.1.9	Ḍaṁsantipi paripātentipi.	9	
PA_kd_3:9.1.10	Eseva antarāyoti pakkamitabbaṁ.	9	
PA_kd_3:9.1.11	Anāpatti vassacchedassa.	9	
PA_kd_3:9.2.1	Idha pana, bhikkhave, vassūpagatā bhikkhū corehi ubbāḷhā honti.	9	
PA_kd_3:9.2.2	Vilumpantipi ākoṭentipi.	9	
PA_kd_3:9.2.3	Eseva antarāyoti pakkamitabbaṁ.	9	
PA_kd_3:9.2.4	Anāpatti vassacchedassa.	9	
PA_kd_3:9.2.5	Idha pana, bhikkhave, vassūpagatā bhikkhū pisācehi ubbāḷhā honti.	9	
PA_kd_3:9.2.6	Āvisantipi hanantipi.	9	
PA_kd_3:9.2.7	Eseva antarāyoti pakkamitabbaṁ.	9	
PA_kd_3:9.2.8	Anāpatti vassacchedassa.	9	
PA_kd_3:9.3.1	Idha pana, bhikkhave, vassūpagatānaṁ bhikkhūnaṁ gāmo agginā daḍḍho hoti.	9	
PA_kd_3:9.3.2	Bhikkhū piṇḍakena kilamanti.	9	
PA_kd_3:9.3.3	Eseva antarāyoti pakkamitabbaṁ.	9	
PA_kd_3:9.3.4	Anāpatti vassacchedassa.	9	
PA_kd_3:9.3.5	Idha pana, bhikkhave, vassūpagatānaṁ bhikkhūnaṁ senāsanaṁ agginā daḍḍhaṁ hoti.	9	
PA_kd_3:9.3.6	Bhikkhū senāsanena kilamanti.	9	
PA_kd_3:9.3.7	Eseva antarāyoti pakkamitabbaṁ.	9	
PA_kd_3:9.3.8	Anāpatti vassacchedassa.	9	
PA_kd_3:9.4.1	Idha pana, bhikkhave, vassūpagatānaṁ bhikkhūnaṁ gāmo udakena vūḷho hoti.	9	
PA_kd_3:9.4.2	Bhikkhū piṇḍakena kilamanti.	9	
PA_kd_3:9.4.3	Eseva antarāyoti pakkamitabbaṁ.	9	
PA_kd_3:9.4.4	Anāpatti vassacchedassa.	9	
PA_kd_3:9.4.5	Idha pana, bhikkhave, vassūpagatānaṁ bhikkhūnaṁ senāsanaṁ udakena vūḷhaṁ hoti.	9	
PA_kd_3:9.4.6	Bhikkhū senāsanena kilamanti.	9	
PA_kd_3:9.4.7	Eseva antarāyoti pakkamitabbaṁ.	9	
PA_kd_3:9.4.8	Anāpatti vassacchedassā”ti.	9	
PA_kd_3:10.1.1	Tena kho pana samayena aññatarasmiṁ āvāse vassūpagatānaṁ bhikkhūnaṁ gāmo corehi vuṭṭhāsi.	10	
PA_kd_3:10.1.2	Bhagavato etamatthaṁ ārocesuṁ.	10	
PA_kd_3:10.1.3	“Anujānāmi, bhikkhave, yena gāmo tena gantun”ti.	10	
PA_kd_3:10.1.4	Gāmo dvedhā bhijjittha.	10	
PA_kd_3:10.1.5	Bhagavato etamatthaṁ ārocesuṁ.	10	
PA_kd_3:10.1.6	“Anujānāmi, bhikkhave, yena bahutarā tena gantun”ti.	10	
PA_kd_3:10.1.7	Bahutarā assaddhā honti appasannā.	10	
PA_kd_3:10.1.8	Bhagavato etamatthaṁ ārocesuṁ.	10	
PA_kd_3:10.1.9	“Anujānāmi, bhikkhave, yena saddhā pasannā tena gantun”ti.	10	
PA_kd_3:11.1.1	Tena kho pana samayena kosalesu janapade aññatarasmiṁ āvāse vassūpagatā bhikkhū na labhiṁsu lūkhassa vā paṇītassa vā bhojanassa yāvadatthaṁ pāripūriṁ.	11	
PA_kd_3:11.1.2	Bhagavato etamatthaṁ ārocesuṁ.	11	
PA_kd_3:11.1.3	“Idha pana, bhikkhave, vassūpagatā bhikkhū na labhanti lūkhassa vā paṇītassa vā bhojanassa yāvadatthaṁ pāripūriṁ.	11	
PA_kd_3:11.1.4	Eseva antarāyoti pakkamitabbaṁ.	11	
PA_kd_3:11.1.5	Anāpatti vassacchedassa.	11	
PA_kd_3:11.1.6	Idha pana, bhikkhave, vassūpagatā bhikkhū labhanti lūkhassa vā paṇītassa vā bhojanassa yāvadatthaṁ pāripūriṁ, na labhanti sappāyāni bhojanāni.	11	
PA_kd_3:11.1.7	Eseva antarāyoti pakkamitabbaṁ.	11	
PA_kd_3:11.1.8	Anāpatti vassacchedassa.	11	
PA_kd_3:11.2.1	Idha pana, bhikkhave, vassūpagatā bhikkhū labhanti lūkhassa vā paṇītassa vā bhojanassa yāvadatthaṁ pāripūriṁ, labhanti sappāyāni bhojanāni, na labhanti sappāyāni bhesajjāni.	11	
PA_kd_3:11.2.2	Eseva antarāyoti pakkamitabbaṁ.	11	
PA_kd_3:11.2.3	Anāpatti vassacchedassa.	11	
PA_kd_3:11.2.4_0	Idha pana, bhikkhave, vassūpagatā bhikkhū labhanti lūkhassa vā paṇītassa vā bhojanassa	11	
PA_kd_3:11.2.4_1	yāvadatthaṁ pāripūriṁ, labhanti sappāyāni bhojanāni, labhanti sappāyāni bhesajjāni,	11	
PA_kd_3:11.2.4_2	na labhanti patirūpaṁ upaṭṭhākaṁ.	11	
PA_kd_3:11.2.5	Eseva antarāyoti pakkamitabbaṁ.	11	
PA_kd_3:11.2.6	Anāpatti vassacchedassa.	11	
PA_kd_3:11.3.1	Idha pana, bhikkhave, vassūpagataṁ bhikkhuṁ itthī nimanteti—	11	
PA_kd_3:11.3.2_0	‘ehi, bhante, hiraññaṁ vā te demi, suvaṇṇaṁ vā te demi, khettaṁ vā te demi, vatthuṁ	11	
PA_kd_3:11.3.2_1	vā te demi, gāvuṁ vā te demi, gāviṁ vā te demi, dāsaṁ vā te demi, dāsiṁ vā te demi,	11	
PA_kd_3:11.3.2_2	dhītaraṁ vā te demi bhariyatthāya, ahaṁ vā te bhariyā homi, aññaṁ vā te bhariyaṁ ānemī’ti.	11	
PA_kd_3:11.3.3	Tatra ce bhikkhuno evaṁ hoti—	11	
PA_kd_3:11.3.4	‘lahuparivattaṁ kho cittaṁ vuttaṁ bhagavatā, siyāpi me brahmacariyassa antarāyo’ti, pakkamitabbaṁ.	11	
PA_kd_3:11.3.5	Anāpatti vassacchedassa.	11	
PA_kd_3:11.4.1	Idha pana, bhikkhave, vassūpagataṁ bhikkhuṁ vesī nimanteti …pe…	11	
PA_kd_3:11.4.2	thullakumārī nimanteti …	11	
PA_kd_3:11.4.3	paṇḍako nimanteti …	11	
PA_kd_3:11.4.4	ñātakā nimantenti …	11	
PA_kd_3:11.4.5	rājāno nimantenti …	11	
PA_kd_3:11.4.6	corā nimantenti …	11	
PA_kd_3:11.4.7	dhuttā nimantenti—	11	
PA_kd_3:11.4.8_0	‘ehi, bhante, hiraññaṁ vā te dema, suvaṇṇaṁ vā te dema, khettaṁ vā te dema, vatthuṁ	11	
PA_kd_3:11.4.8_1	vā te dema, gāvuṁ vā te dema, gāviṁ vā te dema, dāsaṁ vā te dema, dāsiṁ vā te dema,	11	
PA_kd_3:11.4.8_2	dhītaraṁ vā te dema bhariyatthāya, aññaṁ vā te bhariyaṁ ānemā’ti.	11	
PA_kd_3:11.4.9	Tatra ce bhikkhuno evaṁ hoti—	11	
PA_kd_3:11.4.10	‘lahuparivattaṁ kho cittaṁ vuttaṁ bhagavatā, siyāpi me brahmacariyassa antarāyo’ti, pakkamitabbaṁ.	11	
PA_kd_3:11.4.11	Anāpatti vassacchedassa.	11	
PA_kd_3:11.4.12	Idha pana, bhikkhave, vassūpagato bhikkhu assāmikaṁ nidhiṁ passati.	11	
PA_kd_3:11.4.13	Tatra ce bhikkhuno evaṁ hoti—	11	
PA_kd_3:11.4.14	‘lahuparivattaṁ kho cittaṁ vuttaṁ bhagavatā, siyāpi me brahmacariyassa antarāyo’ti, pakkamitabbaṁ.	11	
PA_kd_3:11.4.15	Anāpatti vassacchedassa.	11	
PA_kd_3:11.5.0.1	8. Saṅghabhedeanāpattivassacchedavāra	11	
PA_kd_3:11.5.1	Idha pana, bhikkhave, vassūpagato bhikkhu passati sambahule bhikkhū saṅghabhedāya parakkamante.	11	
PA_kd_3:11.5.2	Tatra ce bhikkhuno evaṁ hoti—	11	
PA_kd_3:11.5.3	‘garuko kho saṅghabhedo vutto bhagavatā;	11	
PA_kd_3:11.5.4	mā mayi sammukhībhūte saṅgho bhijjī’ti, pakkamitabbaṁ.	11	
PA_kd_3:11.5.5	Anāpatti vassacchedassa.	11	
PA_kd_3:11.5.6	Idha pana, bhikkhave, vassūpagato bhikkhu suṇāti—	11	
PA_kd_3:11.5.7	‘asukasmiṁ kira āvāse sambahulā bhikkhū saṅghabhedāya parakkamantī’ti.	11	
PA_kd_3:11.5.8	Tatra ce bhikkhuno evaṁ hoti—	11	
PA_kd_3:11.5.9	‘garuko kho saṅghabhedo vutto bhagavatā;	11	
PA_kd_3:11.5.10	mā mayi sammukhībhūte saṅgho bhijjī’ti, pakkamitabbaṁ.	11	
PA_kd_3:11.5.11	Anāpatti vassacchedassa.	11	
PA_kd_3:11.6.1	Idha pana, bhikkhave, vassūpagato bhikkhu suṇāti—	11	
PA_kd_3:11.6.2	‘asukasmiṁ kira āvāse sambahulā bhikkhū saṅghabhedāya parakkamantī’ti.	11	
PA_kd_3:11.6.3	Tatra ce bhikkhuno evaṁ hoti—	11	
PA_kd_3:11.6.4	‘te kho me bhikkhū mittā.	11	
PA_kd_3:11.6.5	Tyāhaṁ vakkhāmi “garuko kho, āvuso, saṅghabhedo vutto bhagavatā;	11	
PA_kd_3:11.6.6	māyasmantānaṁ saṅghabhedo ruccitthā”ti.	11	
PA_kd_3:11.6.7	Karissanti me vacanaṁ, sussūsissanti, sotaṁ odahissantī’ti, pakkamitabbaṁ.	11	
PA_kd_3:11.6.8	Anāpatti vassacchedassa.	11	
PA_kd_3:11.7.1	Idha pana, bhikkhave, vassūpagato bhikkhu suṇāti—	11	
PA_kd_3:11.7.2	‘asukasmiṁ kira āvāse sambahulā bhikkhū saṅghabhedāya parakkamantī’ti.	11	
PA_kd_3:11.7.3	Tatra ce bhikkhuno evaṁ hoti—	11	
PA_kd_3:11.7.4	‘te kho me bhikkhū na mittā;	11	
PA_kd_3:11.7.5	api ca ye tesaṁ mittā, te me mittā.	11	
PA_kd_3:11.7.6	Tyāhaṁ vakkhāmi.	11	
PA_kd_3:11.7.7	Te vuttā te vakkhanti “garuko kho, āvuso, saṅghabhedo vutto bhagavatā;	11	
PA_kd_3:11.7.8	māyasmantānaṁ saṅghabhedo ruccitthā”ti.	11	
PA_kd_3:11.7.9	Karissanti tesaṁ vacanaṁ, sussūsissanti, sotaṁ odahissantī’ti, pakkamitabbaṁ.	11	
PA_kd_3:11.7.10	Anāpatti vassacchedassa.	11	
PA_kd_3:11.8.1	Idha pana, bhikkhave, vassūpagato bhikkhu suṇāti—	11	
PA_kd_3:11.8.2	‘asukasmiṁ kira āvāse sambahulehi bhikkhūhi saṅgho bhinno’ti.	11	
PA_kd_3:11.8.3	Tatra ce bhikkhuno evaṁ hoti—	11	
PA_kd_3:11.8.4	‘te kho me bhikkhū mittā.	11	
PA_kd_3:11.8.5	Tyāhaṁ vakkhāmi “garuko kho, āvuso, saṅghabhedo vutto bhagavatā;	11	
PA_kd_3:11.8.6	māyasmantānaṁ saṅghabhedo ruccitthā”ti.	11	
PA_kd_3:11.8.7	Karissanti me vacanaṁ, sussūsissanti, sotaṁ odahissantī’ti, pakkamitabbaṁ.	11	
PA_kd_3:11.8.8	Anāpatti vassacchedassa.	11	
PA_kd_3:11.9.1	Idha pana, bhikkhave, vassūpagato bhikkhu suṇāti—	11	
PA_kd_3:11.9.2	‘asukasmiṁ kira āvāse sambahulehi bhikkhūhi saṅgho bhinno’ti.	11	
PA_kd_3:11.9.3	Tatra ce bhikkhuno evaṁ hoti—	11	
PA_kd_3:11.9.4	‘te kho me bhikkhū na mittā;	11	
PA_kd_3:11.9.5	api ca ye tesaṁ mittā te me mittā.	11	
PA_kd_3:11.9.6	Tyāhaṁ vakkhāmi.	11	
PA_kd_3:11.9.7	Te vuttā te vakkhanti “garuko kho, āvuso, saṅghabhedo vutto bhagavatā;	11	
PA_kd_3:11.9.8	māyasmantānaṁ saṅghabhedo ruccitthā”ti.	11	
PA_kd_3:11.9.9	Karissanti tesaṁ vacanaṁ, sussūsissanti, sotaṁ odahissantī’ti, pakkamitabbaṁ.	11	
PA_kd_3:11.9.10	Anāpatti vassacchedassa.	11	
PA_kd_3:11.10.1	Idha pana, bhikkhave, vassūpagato bhikkhu suṇāti—	11	
PA_kd_3:11.10.2	‘amukasmiṁ kira āvāse sambahulā bhikkhuniyo saṅghabhedāya parakkamantī’ti.	11	
PA_kd_3:11.10.3	Tatra ce bhikkhuno evaṁ hoti—	11	
PA_kd_3:11.10.4	‘tā kho me bhikkhuniyo mittā.	11	
PA_kd_3:11.10.5	Tāhaṁ vakkhāmi “garuko kho, bhaginiyo, saṅghabhedo vutto bhagavatā;	11	
PA_kd_3:11.10.6	mā bhaginīnaṁ saṅghabhedo ruccitthā”ti.	11	
PA_kd_3:11.10.7	Karissanti me vacanaṁ, sussūsissanti, sotaṁ odahissantī’ti, pakkamitabbaṁ.	11	
PA_kd_3:11.10.8	Anāpatti vassacchedassa.	11	
PA_kd_3:11.11.1	Idha pana, bhikkhave, vassūpagato bhikkhu suṇāti—	11	
PA_kd_3:11.11.2	‘amukasmiṁ kira āvāse sambahulā bhikkhuniyo saṅghabhedāya parakkamantī’ti.	11	
PA_kd_3:11.11.3	Tatra ce bhikkhuno evaṁ hoti—	11	
PA_kd_3:11.11.4	‘tā kho me bhikkhuniyo na mittā.	11	
PA_kd_3:11.11.5	Api ca yā tāsaṁ mittā, tā me mittā.	11	
PA_kd_3:11.11.6	Tāhaṁ vakkhāmi.	11	
PA_kd_3:11.11.7	Tā vuttā tā vakkhanti “garuko kho, bhaginiyo, saṅghabhedo vutto bhagavatā.	11	
PA_kd_3:11.11.8	Mā bhaginīnaṁ saṅghabhedo ruccitthā”ti.	11	
PA_kd_3:11.11.9	Karissanti tāsaṁ vacanaṁ, sussūsissanti, sotaṁ odahissantī’ti, pakkamitabbaṁ.	11	
PA_kd_3:11.11.10	Anāpatti vassacchedassa.	11	
PA_kd_3:11.12.1	Idha pana, bhikkhave, vassūpagato bhikkhu suṇāti—	11	
PA_kd_3:11.12.2	‘amukasmiṁ kira āvāse sambahulāhi bhikkhunīhi saṅgho bhinno’ti.	11	
PA_kd_3:11.12.3	Tatra ce bhikkhuno evaṁ hoti—	11	
PA_kd_3:11.12.4	‘tā kho me bhikkhuniyo mittā.	11	
PA_kd_3:11.12.5	Tāhaṁ vakkhāmi “garuko kho, bhaginiyo, saṅghabhedo vutto bhagavatā.	11	
PA_kd_3:11.12.6	Mā bhaginīnaṁ saṅghabhedo ruccitthā”ti.	11	
PA_kd_3:11.12.7	Karissanti me vacanaṁ, sussūsissanti, sotaṁ odahissantī’ti, pakkamitabbaṁ.	11	
PA_kd_3:11.12.8	Anāpatti vassacchedassa.	11	
PA_kd_3:11.13.1	Idha pana, bhikkhave, vassūpagato bhikkhu suṇāti—	11	
PA_kd_3:11.13.2	‘amukasmiṁ kira āvāse sambahulāhi bhikkhunīhi saṅgho bhinno’ti.	11	
PA_kd_3:11.13.3	Tatra ce bhikkhuno evaṁ hoti—	11	
PA_kd_3:11.13.4	‘tā kho me bhikkhuniyo na mittā.	11	
PA_kd_3:11.13.5	Api ca yā tāsaṁ mittā tā me mittā.	11	
PA_kd_3:11.13.6	Tāhaṁ vakkhāmi.	11	
PA_kd_3:11.13.7	Tā vuttā tā vakkhanti “garuko kho, bhaginiyo, saṅghabhedo vutto bhagavatā;	11	
PA_kd_3:11.13.8	mā bhaginīnaṁ saṅghabhedo ruccitthā”ti.	11	
PA_kd_3:11.13.9	Karissanti tāsaṁ vacanaṁ, sussūsissanti, sotaṁ odahissantī’ti, pakkamitabbaṁ.	11	
PA_kd_3:11.13.10	Anāpatti vassacchedassā”ti.	11	
PA_kd_3:12.1.0	9. Vajādīsuvassūpagamana	12	
PA_kd_3:12.1.1	Tena kho pana samayena aññataro bhikkhu vaje vassaṁ upagantukāmo hoti.	12	
PA_kd_3:12.1.2	Bhagavato etamatthaṁ ārocesuṁ.	12	
PA_kd_3:12.1.3	“Anujānāmi, bhikkhave, vaje vassaṁ upagantun”ti.	12	
PA_kd_3:12.1.4	Vajo vuṭṭhāsi.	12	
PA_kd_3:12.1.5	Bhagavato etamatthaṁ ārocesuṁ.	12	
PA_kd_3:12.1.6	“Anujānāmi, bhikkhave, yena vajo tena gantun”ti.	12	
PA_kd_3:12.2.1	Tena kho pana samayena aññataro bhikkhu upakaṭṭhāya vassūpanāyikāya satthena gantukāmo hoti.	12	
PA_kd_3:12.2.2	Bhagavato etamatthaṁ ārocesuṁ.	12	
PA_kd_3:12.2.3	“Anujānāmi, bhikkhave, satthe vassaṁ upagantun”ti.	12	
PA_kd_3:12.2.4	Tena kho pana samayena aññataro bhikkhu upakaṭṭhāya vassūpanāyikāya nāvāya gantukāmo hoti.	12	
PA_kd_3:12.2.5	Bhagavato etamatthaṁ ārocesuṁ.	12	
PA_kd_3:12.2.6	“Anujānāmi, bhikkhave, nāvāya vassaṁ upagantun”ti.	12	
PA_kd_3:12.3.0	10. Vassaṁanupagantabbaṭṭhāna	12	
PA_kd_3:12.3.1	Tena kho pana samayena bhikkhū rukkhasusire vassaṁ upagacchanti.	12	
PA_kd_3:12.3.2	Manussā ujjhāyanti khiyyanti vipācenti—	12	
PA_kd_3:12.3.3	“seyyathāpi pisācillikā”ti.	12	
PA_kd_3:12.3.4	Bhagavato etamatthaṁ ārocesuṁ.	12	
PA_kd_3:12.3.5	“Na, bhikkhave, rukkhasusire vassaṁ upagantabbaṁ.	12	
PA_kd_3:12.3.6	Yo upagaccheyya, āpatti dukkaṭassā”ti.	12	
PA_kd_3:12.4.1	Tena kho pana samayena bhikkhū rukkhaviṭabhiyā vassaṁ upagacchanti.	12	
PA_kd_3:12.4.2	Manussā ujjhāyanti khiyyanti vipācenti—	12	
PA_kd_3:12.4.3	“seyyathāpi migaluddakā”ti.	12	
PA_kd_3:12.4.4	Bhagavato etamatthaṁ ārocesuṁ.	12	
PA_kd_3:12.4.5	“Na, bhikkhave, rukkhaviṭabhiyā vassaṁ upagantabbaṁ.	12	
PA_kd_3:12.4.6	Yo upagaccheyya, āpatti dukkaṭassā”ti.	12	
PA_kd_3:12.5.1	Tena kho pana samayena bhikkhū ajjhokāse vassaṁ upagacchanti.	12	
PA_kd_3:12.5.2	Deve vassante rukkhamūlampi nibbakosampi upadhāvanti.	12	
PA_kd_3:12.5.3	Bhagavato etamatthaṁ ārocesuṁ.	12	
PA_kd_3:12.5.4	“Na, bhikkhave, ajjhokāse vassaṁ upagantabbaṁ.	12	
PA_kd_3:12.5.5	Yo upagaccheyya, āpatti dukkaṭassā”ti.	12	
PA_kd_3:12.6.1	Tena kho pana samayena bhikkhū asenāsanikā vassaṁ upagacchanti.	12	
PA_kd_3:12.6.2	Sītenapi kilamanti, uṇhenapi kilamanti.	12	
PA_kd_3:12.6.3	Bhagavato etamatthaṁ ārocesuṁ.	12	
PA_kd_3:12.6.4	“Na, bhikkhave, asenāsanikena vassaṁ upagantabbaṁ.	12	
PA_kd_3:12.6.5	Yo upagaccheyya, āpatti dukkaṭassā”ti.	12	
PA_kd_3:12.7.1	Tena kho pana samayena bhikkhū chavakuṭikāya vassaṁ upagacchanti.	12	
PA_kd_3:12.7.2	Manussā ujjhāyanti khiyyanti vipācenti—	12	
PA_kd_3:12.7.3	“seyyathāpi chavaḍāhakā”ti.	12	
PA_kd_3:12.7.4	Bhagavato etamatthaṁ ārocesuṁ.	12	
PA_kd_3:12.7.5	“Na, bhikkhave, chavakuṭikāya vassaṁ upagantabbaṁ.	12	
PA_kd_3:12.7.6	Yo upagaccheyya, āpatti dukkaṭassā”ti.	12	
PA_kd_3:12.8.1	Tena kho pana samayena bhikkhū chatte vassaṁ upagacchanti.	12	
PA_kd_3:12.8.2	Manussā ujjhāyanti khiyyanti vipācenti—	12	
PA_kd_3:12.8.3	“seyyathāpi gopālakā”ti.	12	
PA_kd_3:12.8.4	Bhagavato etamatthaṁ ārocesuṁ.	12	
PA_kd_3:12.8.5	“Na, bhikkhave, chatte vassaṁ upagantabbaṁ.	12	
PA_kd_3:12.8.6	Yo upagaccheyya, āpatti dukkaṭassā”ti.	12	
PA_kd_3:12.9.1	Tena kho pana samayena bhikkhū cāṭiyā vassaṁ upagacchanti.	12	
PA_kd_3:12.9.2	Manussā ujjhāyanti khiyyanti vipācenti—	12	
PA_kd_3:12.9.3	“seyyathāpi titthiyā”ti.	12	
PA_kd_3:12.9.4	Bhagavato etamatthaṁ ārocesuṁ.	12	
PA_kd_3:12.9.5	“Na, bhikkhave, cāṭiyā vassaṁ upagantabbaṁ.	12	
PA_kd_3:12.9.6	Yo upagaccheyya, āpatti dukkaṭassā”ti.	12	
PA_kd_3:13.1.0	11. Adhammikakatikā	13	
PA_kd_3:13.1.1	Tena kho pana samayena sāvatthiyā saṅghena evarūpā katikā katā hoti—	13	
PA_kd_3:13.1.2	“antarāvassaṁ na pabbājetabban”ti.	13	
PA_kd_3:13.1.3	Visākhāya migāramātuyā nattā bhikkhū upasaṅkamitvā pabbajjaṁ yāci.	13	
PA_kd_3:13.1.4	Bhikkhū evamāhaṁsu—	13	
PA_kd_3:13.1.5	“saṅghena kho, āvuso, evarūpā katikā katā ‘antarāvassaṁ na pabbājetabban’ti.	13	
PA_kd_3:13.1.6	Āgamehi, āvuso, yāva bhikkhū vassaṁ vasanti.	13	
PA_kd_3:13.1.7	Vassaṁvuṭṭhā pabbājessantī”ti.	13	
PA_kd_3:13.1.8	Atha kho te bhikkhū vassaṁvuṭṭhā visākhāya migāramātuyā nattāraṁ etadavocuṁ—	13	
PA_kd_3:13.1.9	“ehi dāni, āvuso, pabbajāhī”ti.	13	
PA_kd_3:13.1.10	So evamāha—	13	
PA_kd_3:13.1.11	“sacāhaṁ, bhante, pabbajito assaṁ, abhirameyyāmahaṁ.	13	
PA_kd_3:13.1.12	Na dānāhaṁ, bhante, pabbajissāmī”ti.	13	
PA_kd_3:13.2.1	Visākhā migāramātā ujjhāyati khiyyati vipāceti—	13	
PA_kd_3:13.2.2	“kathañhi nāma ayyā evarūpaṁ katikaṁ karissanti—	13	
PA_kd_3:13.2.3	‘na antarāvassaṁ pabbājetabban’ti.	13	
PA_kd_3:13.2.4	Kaṁ kālaṁ dhammo na caritabbo”ti?	13	
PA_kd_3:13.2.5	Assosuṁ kho bhikkhū visākhāya migāramātuyā ujjhāyantiyā khiyyantiyā vipācentiyā.	13	
PA_kd_3:13.2.6	Atha kho te bhikkhū bhagavato etamatthaṁ ārocesuṁ.	13	
PA_kd_3:13.2.7	“Na, bhikkhave, evarūpā katikā kātabbā—	13	
PA_kd_3:13.2.8	‘na antarāvassaṁ pabbājetabban’ti.	13	
PA_kd_3:13.2.9	Yo kareyya, āpatti dukkaṭassā”ti.	13	
PA_kd_3:14.1.0	12. Paṭissavadukkaṭāpatti	14	
PA_kd_3:14.1.1	Tena kho pana samayena āyasmatā upanandena sakyaputtena rañño pasenadissa kosalassa vassāvāso paṭissuto hoti purimikāya.	14	
PA_kd_3:14.1.2	So taṁ āvāsaṁ gacchanto addasa antarāmagge dve āvāse bahucīvarake.	14	
PA_kd_3:14.1.3	Tassa etadahosi—	14	
PA_kd_3:14.1.4	“yannūnāhaṁ imesu dvīsu āvāsesu vassaṁ vaseyyaṁ.	14	
PA_kd_3:14.1.5	Evaṁ me bahuṁ cīvaraṁ uppajjissatī”ti.	14	
PA_kd_3:14.1.6	So tesu dvīsu āvāsesu vassaṁ vasi.	14	
PA_kd_3:14.1.7	Rājā pasenadi kosalo ujjhāyati khiyyati vipāceti—	14	
PA_kd_3:14.1.8	“kathañhi nāma ayyo upanando sakyaputto amhākaṁ vassāvāsaṁ paṭissuṇitvā visaṁvādessati.	14	
PA_kd_3:14.1.9	Nanu bhagavatā anekapariyāyena musāvādo garahito, musāvādā veramaṇī pasatthā”ti.	14	
PA_kd_3:14.2.1	Assosuṁ kho bhikkhū rañño pasenadissa kosalassa ujjhāyantassa khiyyantassa vipācentassa.	14	
PA_kd_3:14.2.2	Ye te bhikkhū appicchā …pe… te ujjhāyanti khiyyanti vipācenti—	14	
PA_kd_3:14.2.3	“kathañhi nāma āyasmā upanando sakyaputto rañño pasenadissa kosalassa vassāvāsaṁ paṭissuṇitvā visaṁvādessati.	14	
PA_kd_3:14.2.4	Nanu bhagavatā anekapariyāyena musāvādo garahito, musāvādā veramaṇī pasatthā”ti.	14	
PA_kd_3:14.3.1	Atha kho te bhikkhū bhagavato etamatthaṁ ārocesuṁ …pe…	14	
PA_kd_3:14.3.2	atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā āyasmantaṁ upanandaṁ sakyaputtaṁ paṭipucchi—	14	
PA_kd_3:14.3.3	“saccaṁ kira tvaṁ, upananda, rañño pasenadissa kosalassa vassāvāsaṁ paṭissuṇitvā visaṁvādesī”ti?	14	
PA_kd_3:14.3.4	“Saccaṁ, bhagavā”ti.	14	
PA_kd_3:14.3.5	Vigarahi buddho bhagavā …pe…	14	
PA_kd_3:14.3.6	kathañhi nāma tvaṁ, moghapurisa, rañño pasenadissa kosalassa vassāvāsaṁ paṭissuṇitvā visaṁvādessasi.	14	
PA_kd_3:14.3.7	Nanu mayā, moghapurisa, anekapariyāyena musāvādo garahito, musāvādā veramaṇī pasatthā.	14	
PA_kd_3:14.3.8	Netaṁ, moghapurisa, appasannānaṁ vā pasādāya …pe…	14	
PA_kd_3:14.3.9	vigarahitvā …pe…	14	
PA_kd_3:14.3.10	dhammiṁ kathaṁ katvā bhikkhū āmantesi—	14	
PA_kd_3:14.4.1	“Idha pana, bhikkhave, bhikkhunā vassāvāso paṭissuto hoti purimikāya.	14	
PA_kd_3:14.4.2	So taṁ āvāsaṁ gacchanto passati antarāmagge dve āvāse bahucīvarake.	14	
PA_kd_3:14.4.3	Tassa evaṁ hoti—	14	
PA_kd_3:14.4.4	‘yannūnāhaṁ imesu dvīsu āvāsesu vassaṁ vaseyyaṁ.	14	
PA_kd_3:14.4.5	Evaṁ me bahuṁ cīvaraṁ uppajjissatī’ti.	14	
PA_kd_3:14.4.6	So tesu dvīsu āvāsesu vassaṁ vasati.	14	
PA_kd_3:14.4.7	Tassa, bhikkhave, bhikkhuno purimikā ca na paññāyati, paṭissave ca āpatti dukkaṭassa.	14	
PA_kd_3:14.5.1	Idha pana, bhikkhave, bhikkhunā vassāvāso paṭissuto hoti purimikāya.	14	
PA_kd_3:14.5.2	So taṁ āvāsaṁ gacchanto bahiddhā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.5.3	So tadaheva akaraṇīyo pakkamati.	14	
PA_kd_3:14.5.4	Tassa, bhikkhave, bhikkhuno purimikā ca na paññāyati, paṭissave ca āpatti dukkaṭassa.	14	
PA_kd_3:14.5.5	Idha pana, bhikkhave, bhikkhunā vassāvāso paṭissuto hoti purimikāya.	14	
PA_kd_3:14.5.6	So taṁ āvāsaṁ gacchanto bahiddhā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.5.7	So tadaheva sakaraṇīyo pakkamati.	14	
PA_kd_3:14.5.8	Tassa, bhikkhave, bhikkhuno purimikā ca na paññāyati, paṭissave ca āpatti dukkaṭassa.	14	
PA_kd_3:14.6.1	Idha pana, bhikkhave, bhikkhunā vassāvāso paṭissuto hoti purimikāya.	14	
PA_kd_3:14.6.2	So taṁ āvāsaṁ gacchanto bahiddhā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.6.3	So dvīhatīhaṁ vasitvā akaraṇīyo pakkamati.	14	
PA_kd_3:14.6.4	Tassa, bhikkhave, bhikkhuno purimikā ca na paññāyati, paṭissave ca āpatti dukkaṭassa.	14	
PA_kd_3:14.6.5	Idha pana, bhikkhave, bhikkhunā vassāvāso paṭissuto hoti purimikāya.	14	
PA_kd_3:14.6.6	So taṁ āvāsaṁ gacchanto bahiddhā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.6.7	So dvīhatīhaṁ vasitvā sakaraṇīyo pakkamati.	14	
PA_kd_3:14.6.8	Tassa, bhikkhave, bhikkhuno purimikā ca na paññāyati, paṭissave ca āpatti dukkaṭassa.	14	
PA_kd_3:14.6.9	Idha pana, bhikkhave, bhikkhunā vassāvāso paṭissuto hoti purimikāya.	14	
PA_kd_3:14.6.10	So taṁ āvāsaṁ gacchanto bahiddhā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.6.11	So dvīhatīhaṁ vasitvā sattāhakaraṇīyena pakkamati.	14	
PA_kd_3:14.6.12	So taṁ sattāhaṁ bahiddhā vītināmeti.	14	
PA_kd_3:14.6.13	Tassa, bhikkhave, bhikkhuno purimikā ca na paññāyati, paṭissave ca āpatti dukkaṭassa.	14	
PA_kd_3:14.6.14	Idha pana, bhikkhave, bhikkhunā vassāvāso paṭissuto hoti purimikāya.	14	
PA_kd_3:14.6.15	So taṁ āvāsaṁ gacchanto bahiddhā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.6.16	So dvīhatīhaṁ vasitvā sattāhakaraṇīyena pakkamati.	14	
PA_kd_3:14.6.17	So taṁ sattāhaṁ anto sannivattaṁ karoti.	14	
PA_kd_3:14.6.18	Tassa, bhikkhave, bhikkhuno purimikā ca paññāyati, paṭissave ca anāpatti.	14	
PA_kd_3:14.7.1	Idha pana, bhikkhave, bhikkhunā vassāvāso paṭissuto hoti purimikāya.	14	
PA_kd_3:14.7.2	So taṁ āvāsaṁ gacchanto bahiddhā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.7.3	So sattāhaṁ anāgatāya pavāraṇāya sakaraṇīyo pakkamati.	14	
PA_kd_3:14.7.4	Āgaccheyya vā so, bhikkhave, bhikkhu taṁ āvāsaṁ na vā āgaccheyya, tassa, bhikkhave, bhikkhuno purimikā ca paññāyati, paṭissave ca anāpatti.	14	
PA_kd_3:14.8.1	Idha pana, bhikkhave, bhikkhunā vassāvāso paṭissuto hoti purimikāya.	14	
PA_kd_3:14.8.2	So taṁ āvāsaṁ gantvā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.8.3	So tadaheva akaraṇīyo pakkamati.	14	
PA_kd_3:14.8.4	Tassa, bhikkhave, bhikkhuno purimikā ca na paññāyati, paṭissave ca āpatti dukkaṭassa.	14	
PA_kd_3:14.9.1	Idha pana, bhikkhave, bhikkhunā vassāvāso paṭissuto hoti purimikāya.	14	
PA_kd_3:14.9.2	So taṁ āvāsaṁ gantvā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.9.3	So tadaheva sakaraṇīyo pakkamati …pe…	14	
PA_kd_3:14.9.4	so dvīhatīhaṁ vasitvā akaraṇīyo pakkamati …pe…	14	
PA_kd_3:14.9.5	so dvīhatīhaṁ vasitvā sakaraṇīyo pakkamati …pe…	14	
PA_kd_3:14.9.6	so dvīhatīhaṁ vasitvā sattāhakaraṇīyena pakkamati.	14	
PA_kd_3:14.9.7	So taṁ sattāhaṁ bahiddhā vītināmeti.	14	
PA_kd_3:14.10.1	Tassa, bhikkhave, bhikkhuno purimikā ca na paññāyati, paṭissave ca āpatti dukkaṭassa …pe…	14	
PA_kd_3:14.10.2	so dvīhatīhaṁ vasitvā sattāhakaraṇīyena pakkamati.	14	
PA_kd_3:14.10.3	So taṁ sattāhaṁ anto sannivattaṁ karoti.	14	
PA_kd_3:14.10.4	Tassa, bhikkhave, bhikkhuno purimikā ca paññāyati, paṭissave ca anāpatti …pe…	14	
PA_kd_3:14.10.5	so sattāhaṁ anāgatāya pavāraṇāya sakaraṇīyo pakkamati.	14	
PA_kd_3:14.10.6	Āgaccheyya vā so, bhikkhave, bhikkhu taṁ āvāsaṁ na vā āgaccheyya, tassa, bhikkhave, bhikkhuno purimikā ca paññāyati, paṭissave ca anāpatti.	14	
PA_kd_3:14.11.1	Idha pana, bhikkhave, bhikkhunā vassāvāso paṭissuto hoti pacchimikāya.	14	
PA_kd_3:14.11.2	So taṁ āvāsaṁ gacchanto bahiddhā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.11.3	So tadaheva akaraṇīyo pakkamati.	14	
PA_kd_3:14.11.4	Tassa, bhikkhave, bhikkhuno pacchimikā ca na paññāyati, paṭissave ca āpatti dukkaṭassa.	14	
PA_kd_3:14.11.5	Idha pana, bhikkhave, bhikkhunā vassāvāso paṭissuto hoti pacchimikāya.	14	
PA_kd_3:14.11.6	So taṁ āvāsaṁ gacchanto bahiddhā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.11.7	So tadaheva sakaraṇīyo pakkamati.	14	
PA_kd_3:14.11.8	Tassa, bhikkhave, bhikkhuno pacchimikā ca na paññāyati, paṭissave ca āpatti dukkaṭassa.	14	
PA_kd_3:14.11.9	Idha pana, bhikkhave, bhikkhunā vassāvāso paṭissuto hoti pacchimikāya.	14	
PA_kd_3:14.11.10	So taṁ āvāsaṁ gacchanto bahiddhā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.11.11	So dvīhatīhaṁ vasitvā akaraṇīyo pakkamati.	14	
PA_kd_3:14.11.12	Tassa, bhikkhave, bhikkhuno pacchimikā ca na paññāyati, paṭissave ca āpatti dukkaṭassa.	14	
PA_kd_3:14.11.13	Idha pana, bhikkhave, bhikkhunā vassāvāso paṭissuto hoti pacchimikāya.	14	
PA_kd_3:14.11.14	So taṁ āvāsaṁ gacchanto bahiddhā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.11.15	So dvīhatīhaṁ vasitvā sakaraṇīyo pakkamati.	14	
PA_kd_3:14.11.16	Tassa, bhikkhave, bhikkhuno pacchimikā ca na paññāyati, paṭissave ca āpatti dukkaṭassa.	14	
PA_kd_3:14.11.17	Idha pana, bhikkhave, bhikkhunā vassāvāso paṭissuto hoti pacchimikāya.	14	
PA_kd_3:14.11.18	So taṁ āvāsaṁ gacchanto bahiddhā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.11.19	So dvīhatīhaṁ vasitvā sattāhakaraṇīyena pakkamati.	14	
PA_kd_3:14.11.20	So taṁ sattāhaṁ bahiddhā vītināmeti.	14	
PA_kd_3:14.11.21	Tassa, bhikkhave, bhikkhuno pacchimikā ca na paññāyati, paṭissave ca āpatti dukkaṭassa.	14	
PA_kd_3:14.11.22	Idha pana, bhikkhave, bhikkhunā vassāvāso paṭissuto hoti pacchimikāya.	14	
PA_kd_3:14.11.23	So taṁ āvāsaṁ gacchanto bahiddhā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.11.24	So dvīhatīhaṁ vasitvā sattāhakaraṇīyena pakkamati.	14	
PA_kd_3:14.11.25	So taṁ sattāhaṁ anto sannivattaṁ karoti.	14	
PA_kd_3:14.11.26	Tassa, bhikkhave, bhikkhuno pacchimikā ca paññāyati, paṭissave ca anāpatti.	14	
PA_kd_3:14.11.27	Idha pana, bhikkhave, bhikkhunā vassāvāso paṭissuto hoti pacchimikāya.	14	
PA_kd_3:14.11.28	So taṁ āvāsaṁ gacchanto bahiddhā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.11.29	So sattāhaṁ anāgatāya komudiyā cātumāsiniyā sakaraṇīyo pakkamati.	14	
PA_kd_3:14.11.30	Āgaccheyya vā so, bhikkhave, bhikkhu taṁ āvāsaṁ na vā āgaccheyya, tassa, bhikkhave, bhikkhuno pacchimikā ca paññāyati, paṭissave ca anāpatti.	14	
PA_kd_3:14.11.31.1	Idha pana, bhikkhave, bhikkhunā vassāvāso paṭissuto hoti pacchimikāya.	14	
PA_kd_3:14.11.32	So taṁ āvāsaṁ gantvā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.11.33	So tadaheva akaraṇīyo pakkamati.	14	
PA_kd_3:14.11.34	Tassa, bhikkhave, bhikkhuno pacchimikā ca na paññāyati, paṭissave ca āpatti dukkaṭassa.	14	
PA_kd_3:14.11.35	Idha pana, bhikkhave, bhikkhunā vassāvāso paṭissuto hoti pacchimikāya.	14	
PA_kd_3:14.11.36	So taṁ āvāsaṁ gantvā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.11.37	So tadaheva sakaraṇīyo pakkamati …pe…	14	
PA_kd_3:14.11.38	so dvīhatīhaṁ vasitvā akaraṇīyo pakkamati …pe…	14	
PA_kd_3:14.11.39	so dvīhatīhaṁ vasitvā sakaraṇīyo pakkamati …pe…	14	
PA_kd_3:14.11.40	so dvīhatīhaṁ vasitvā sattāhakaraṇīyena pakkamati.	14	
PA_kd_3:14.11.41	So taṁ sattāhaṁ bahiddhā vītināmeti.	14	
PA_kd_3:14.11.42	Tassa, bhikkhave, bhikkhuno pacchimikā ca na paññāyati, paṭissave ca āpatti dukkaṭassa …pe…	14	
PA_kd_3:14.11.43	so dvīhatīhaṁ vasitvā sattāhakaraṇīyena pakkamati.	14	
PA_kd_3:14.11.44	So taṁ sattāhaṁ anto sannivattaṁ karoti.	14	
PA_kd_3:14.11.45	Tassa bhikkhave, bhikkhuno pacchimikā ca paññāyati, paṭissave ca anāpatti.	14	
PA_kd_3:14.11.46	Idha pana, bhikkhave, bhikkhunā vassāvāso paṭissuto hoti pacchimikāya.	14	
PA_kd_3:14.11.47	So taṁ āvāsaṁ gantvā uposathaṁ karoti, pāṭipade vihāraṁ upeti, senāsanaṁ paññapeti, pānīyaṁ paribhojanīyaṁ upaṭṭhāpeti, pariveṇaṁ sammajjati.	14	
PA_kd_3:14.11.48	So sattāhaṁ anāgatāya komudiyā cātumāsiniyā sakaraṇīyo pakkamati.	14	
PA_kd_3:14.11.49	Āgaccheyya vā so, bhikkhave, bhikkhu taṁ āvāsaṁ na vā āgaccheyya, tassa, bhikkhave, bhikkhuno pacchimikā ca paññāyati, paṭissave ca anāpattī”ti.	14	
PA_kd_3:14.11.50	Vassūpanāyikakkhandhako tatiyo.	14	
PA_kd_3:14.11.51	Tassuddānaṁ	14	
PA_kd_3:14.11.52	Upagantuṁ kadā ceva,	14	
PA_kd_3:14.11.53	kati antarāvassa ca;	14	
PA_kd_3:14.11.54	Na icchanti ca sañcicca,	14	
PA_kd_3:14.11.55	ukkaḍḍhituṁ upāsako.	14	
PA_kd_3:14.11.56	Gilāno mātā ca pitā,	14	
PA_kd_3:14.11.57	bhātā ca atha ñātako;	14	
PA_kd_3:14.11.58	Bhikkhugatiko vihāro,	14	
PA_kd_3:14.11.59	vāḷā cāpi sarīsapā.	14	
PA_kd_3:14.11.60	Coro ceva pisācā ca,	14	
PA_kd_3:14.11.61	daḍḍhā tadubhayena ca;	14	
PA_kd_3:14.11.62	Vūḷhodakena vuṭṭhāsi,	14	
PA_kd_3:14.11.63	bahutarā ca dāyakā.	14	
PA_kd_3:14.11.64	Lūkhappaṇītasappāya,	14	
PA_kd_3:14.11.65	bhesajjupaṭṭhakena ca;	14	
PA_kd_3:14.11.66	Itthī vesī kumārī ca,	14	
PA_kd_3:14.11.67	paṇḍako ñātakena ca.	14	
PA_kd_3:14.11.68	Rājā corā dhuttā nidhi,	14	
PA_kd_3:14.11.69	bhedaaṭṭhavidhena ca;	14	
PA_kd_3:14.11.70	Vajasatthā ca nāvā ca,	14	
PA_kd_3:14.11.71	susire viṭabhiyā ca.	14	
PA_kd_3:14.11.72	Ajjhokāse vassāvāso,	14	
PA_kd_3:14.11.73	asenāsanikena ca;	14	
PA_kd_3:14.11.74	Chavakuṭikā chatte ca,	14	
PA_kd_3:14.11.75	cāṭiyā ca upenti te.	14	
PA_kd_3:14.11.76	Katikā paṭissuṇitvā,	14	
PA_kd_3:14.11.77	bahiddhā ca uposathā;	14	
PA_kd_3:14.11.78	Purimikā pacchimikā,	14	
PA_kd_3:14.11.79	yathāñāyena yojaye.	14	
PA_kd_3:14.11.80	Akaraṇī pakkamati,	14	
PA_kd_3:14.11.81	sakaraṇī tatheva ca;	14	
PA_kd_3:14.11.82	Dvīhatīhā ca puna ca,	14	
PA_kd_3:14.11.83	sattāhakaraṇīyena ca.	14	
PA_kd_3:14.11.84	Sattāhanāgatā ceva,	14	
PA_kd_3:14.11.85	āgaccheyya na eyya vā;	14	
PA_kd_3:14.11.86	Vatthuddāne antarikā,	14	
PA_kd_3:14.11.87	tantimaggaṁ nisāmayeti.	14	
PA_kd_3:14.11.88	Imamhi khandhake vatthūni dvepaṇṇāsa.	14	
PA_kd_3:14.11.89	Vassūpanāyikakkhandhako niṭṭhito.	14	
