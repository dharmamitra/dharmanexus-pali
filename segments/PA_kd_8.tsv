segmentnr	original	folio	analyzed
PA_kd_8:0.1	Theravāda Vinayapiṭaka	0	
PA_kd_8:0.2	Mahāvagga	0	
PA_kd_8:0.3	8. Cīvarakkhandhaka	0	
PA_kd_8:0.4	1. Jīvakavatthu	0	
PA_kd_8:1.1.1	Tena samayena buddho bhagavā rājagahe viharati veḷuvane kalandakanivāpe.	1	
PA_kd_8:1.1.2	Tena kho pana samayena vesālī iddhā ceva hoti phitā ca bahujanā ca ākiṇṇamanussā ca subhikkhā ca;	1	
PA_kd_8:1.1.3	satta ca pāsādasahassāni satta ca pāsādasatāni satta ca pāsādā;	1	
PA_kd_8:1.1.4	satta ca kūṭāgārasahassāni satta ca kūṭāgārasatāni satta ca kūṭāgārāni;	1	
PA_kd_8:1.1.5	satta ca ārāmasahassāni satta ca ārāmasatāni satta ca ārāmā;	1	
PA_kd_8:1.1.6	satta ca pokkharaṇīsahassāni satta ca pokkharaṇīsatāni satta ca pokkharaṇiyo;	1	
PA_kd_8:1.1.7_0	ambapālī ca gaṇikā abhirūpā hoti dassanīyā pāsādikā paramāya vaṇṇapokkharatāya samannāgatā,	1	
PA_kd_8:1.1.7_1	padakkhiṇā nacce ca gīte ca vādite ca, abhisaṭā atthikānaṁ atthikānaṁ manussānaṁ	1	
PA_kd_8:1.1.7_2	paññāsāya ca rattiṁ gacchati;	1	
PA_kd_8:1.1.8	tāya ca vesālī bhiyyoso mattāya upasobhati.	1	
PA_kd_8:1.2.1	Atha kho rājagahako negamo vesāliṁ agamāsi kenacideva karaṇīyena.	1	
PA_kd_8:1.2.2	Addasā kho rājagahako negamo vesāliṁ iddhañceva phitañca bahujanañca ākiṇṇamanussañca subhikkhañca;	1	
PA_kd_8:1.2.3	satta ca pāsādasahassāni satta ca pāsādasatāni satta ca pāsāde;	1	
PA_kd_8:1.2.4	satta ca kūṭāgārasahassāni satta ca kūṭāgārasatāni satta ca kūṭāgārāni;	1	
PA_kd_8:1.2.5	satta ca ārāmasahassāni satta ca ārāmasatāni satta ca ārāme;	1	
PA_kd_8:1.2.6	satta ca pokkharaṇīsahassāni satta ca pokkharaṇīsatāni satta ca pokkharaṇiyo;	1	
PA_kd_8:1.2.7_0	ambapāliñca gaṇikaṁ abhirūpaṁ dassanīyaṁ pāsādikaṁ paramāya vaṇṇapokkharatāya samannāgataṁ,	1	
PA_kd_8:1.2.7_1	padakkhiṇaṁ nacce ca gīte ca vādite ca, abhisaṭaṁ atthikānaṁ atthikānaṁ manussānaṁ	1	
PA_kd_8:1.2.7_2	paññāsāya ca rattiṁ gacchantiṁ, tāya ca vesāliṁ bhiyyoso mattāya upasobhantiṁ.	1	
PA_kd_8:1.2.8	Atha kho rājagahako negamo vesāliyaṁ taṁ karaṇīyaṁ tīretvā punadeva rājagahaṁ paccāgañchi.	1	
PA_kd_8:1.2.9	Yena rājā māgadho seniyo bimbisāro tenupasaṅkami, upasaṅkamitvā rājānaṁ māgadhaṁ seniyaṁ bimbisāraṁ etadavoca—	1	
PA_kd_8:1.2.10	“vesālī, deva, iddhā ceva phitā ca bahujanā ca ākiṇṇamanussā ca subhikkhā ca;	1	
PA_kd_8:1.2.11	satta ca pāsādasahassāni …pe…	1	
PA_kd_8:1.2.12	tāya ca vesālī bhiyyoso mattāya upasobhati.	1	
PA_kd_8:1.2.13	Sādhu, deva, mayampi gaṇikaṁ vuṭṭhāpessāmā”ti.	1	
PA_kd_8:1.2.14	“Tena hi, bhaṇe, tādisiṁ kumāriṁ jānātha yaṁ tumhe gaṇikaṁ vuṭṭhāpeyyāthā”ti.	1	
PA_kd_8:1.3.1	Tena kho pana samayena rājagahe sālavatī nāma kumārī abhirūpā hoti dassanīyā pāsādikā paramāya vaṇṇapokkharatāya samannāgatā.	1	
PA_kd_8:1.3.2	Atha kho rājagahako negamo sālavatiṁ kumāriṁ gaṇikaṁ vuṭṭhāpesi.	1	
PA_kd_8:1.3.3	Atha kho sālavatī gaṇikā nacirasseva padakkhiṇā ahosi nacce ca gīte ca vādite ca, abhisaṭā atthikānaṁ atthikānaṁ manussānaṁ paṭisatena ca rattiṁ gacchati.	1	
PA_kd_8:1.3.4	Atha kho sālavatī gaṇikā nacirasseva gabbhinī ahosi.	1	
PA_kd_8:1.3.5	Atha kho sālavatiyā gaṇikāya etadahosi—	1	
PA_kd_8:1.3.6	“itthī kho gabbhinī purisānaṁ amanāpā.	1	
PA_kd_8:1.3.7	Sace maṁ koci jānissati—	1	
PA_kd_8:1.3.8	sālavatī gaṇikā gabbhinīti, sabbo me sakkāro bhañjissati.	1	
PA_kd_8:1.3.9	Yannūnāhaṁ gilānaṁ paṭivedeyyan”ti.	1	
PA_kd_8:1.3.10	Atha kho sālavatī gaṇikā dovārikaṁ āṇāpesi—	1	
PA_kd_8:1.3.11	“mā, bhaṇe dovārika, koci puriso pāvisi.	1	
PA_kd_8:1.3.12	Yo ca maṁ pucchati, ‘gilānā’ti paṭivedehī”ti.	1	
PA_kd_8:1.3.13	“Evaṁ, ayye”ti kho so dovāriko sālavatiyā gaṇikāya paccassosi.	1	
PA_kd_8:1.4.1	Atha kho sālavatī gaṇikā tassa gabbhassa paripākamanvāya puttaṁ vijāyi.	1	
PA_kd_8:1.4.2	Atha kho sālavatī gaṇikā dāsiṁ āṇāpesi—	1	
PA_kd_8:1.4.3	“handa, je, imaṁ dārakaṁ kattarasuppe pakkhipitvā nīharitvā saṅkārakūṭe chaḍḍehī”ti.	1	
PA_kd_8:1.4.4	“Evaṁ, ayye”ti kho sā dāsī sālavatiyā gaṇikāya paṭissutvā taṁ dārakaṁ kattarasuppe pakkhipitvā nīharitvā saṅkārakūṭe chaḍḍesi.	1	
PA_kd_8:1.4.5	Tena kho pana samayena abhayo nāma rājakumāro kālasseva rājupaṭṭhānaṁ gacchanto addasa taṁ dārakaṁ kākehi samparikiṇṇaṁ, disvāna manusse pucchi—	1	
PA_kd_8:1.4.6	“kiṁ etaṁ, bhaṇe, kākehi samparikiṇṇan”ti?	1	
PA_kd_8:1.4.7	“Dārako, devā”ti.	1	
PA_kd_8:1.4.8	“Jīvati, bhaṇe”ti?	1	
PA_kd_8:1.4.9	“Jīvati, devā”ti.	1	
PA_kd_8:1.4.10	“Tena hi, bhaṇe, taṁ dārakaṁ amhākaṁ antepuraṁ netvā dhātīnaṁ detha posetun”ti.	1	
PA_kd_8:1.4.11	“Evaṁ, devā”ti kho te manussā abhayassa rājakumārassa paṭissutvā taṁ dārakaṁ abhayassa rājakumārassa antepuraṁ netvā dhātīnaṁ adaṁsu—	1	
PA_kd_8:1.4.12	“posethā”ti.	1	
PA_kd_8:1.4.13	Tassa jīvatīti “jīvako”ti nāmaṁ akaṁsu.	1	
PA_kd_8:1.4.14	Kumārena posāpitoti “komārabhacco”ti nāmaṁ akaṁsu.	1	
PA_kd_8:1.5.1	Atha kho jīvako komārabhacco nacirasseva viññutaṁ pāpuṇi.	1	
PA_kd_8:1.5.2	Atha kho jīvako komārabhacco yena abhayo rājakumāro tenupasaṅkami; upasaṅkamitvā abhayaṁ rājakumāraṁ etadavoca—	1	
PA_kd_8:1.5.3	“kā me, deva, mātā, ko pitā”ti?	1	
PA_kd_8:1.5.4	“Ahampi kho te, bhaṇe jīvaka, mātaraṁ na jānāmi;	1	
PA_kd_8:1.5.5	api cāhaṁ te pitā;	1	
PA_kd_8:1.5.6	mayāsi posāpito”ti.	1	
PA_kd_8:1.5.7	Atha kho jīvakassa komārabhaccassa etadahosi—	1	
PA_kd_8:1.5.8	“imāni kho rājakulāni na sukarāni asippena upajīvituṁ.	1	
PA_kd_8:1.5.9	Yannūnāhaṁ sippaṁ sikkheyyan”ti.	1	
PA_kd_8:1.5.10	Tena kho pana samayena takkasilāyaṁ disāpāmokkho vejjo paṭivasati.	1	
PA_kd_8:1.6.1	Atha kho jīvako komārabhacco abhayaṁ rājakumāraṁ anāpucchā yena takkasilā tena pakkāmi.	1	
PA_kd_8:1.6.2	Anupubbena yena takkasilā, yena vejjo tenupasaṅkami; upasaṅkamitvā taṁ vejjaṁ etadavoca—	1	
PA_kd_8:1.6.3	“icchāmahaṁ, ācariya, sippaṁ sikkhitun”ti.	1	
PA_kd_8:1.6.4	“Tena hi, bhaṇe jīvaka, sikkhassū”ti.	1	
PA_kd_8:1.6.5	Atha kho jīvako komārabhacco bahuñca gaṇhāti lahuñca gaṇhāti suṭṭhu ca upadhāreti, gahitañcassa na sammussati.	1	
PA_kd_8:1.6.6	Atha kho jīvakassa komārabhaccassa sattannaṁ vassānaṁ accayena etadahosi—	1	
PA_kd_8:1.6.7	“ahaṁ kho bahuñca gaṇhāmi lahuñca gaṇhāmi suṭṭhu ca upadhāremi, gahitañca me na sammussati, satta ca me vassāni adhīyantassa, nayimassa sippassa anto paññāyati.	1	
PA_kd_8:1.6.8	Kadā imassa sippassa anto paññāyissatī”ti.	1	
PA_kd_8:1.7.1	Atha kho jīvako komārabhacco yena so vejjo tenupasaṅkami, upasaṅkamitvā taṁ vejjaṁ etadavoca—	1	
PA_kd_8:1.7.2	“ahaṁ kho, ācariya, bahuñca gaṇhāmi lahuñca gaṇhāmi suṭṭhu ca upadhāremi, gahitañca me na sammussati, satta ca me vassāni adhīyantassa, nayimassa sippassa anto paññāyati.	1	
PA_kd_8:1.7.3	Kadā imassa sippassa anto paññāyissatī”ti?	1	
PA_kd_8:1.7.4	“Tena hi, bhaṇe jīvaka, khaṇittiṁ ādāya takkasilāya samantā yojanaṁ āhiṇḍitvā yaṁ kiñci abhesajjaṁ passeyyāsi taṁ āharā”ti.	1	
PA_kd_8:1.7.5	“Evaṁ, ācariyā”ti kho jīvako komārabhacco tassa vejjassa paṭissutvā khaṇittiṁ ādāya takkasilāya samantā yojanaṁ āhiṇḍanto na kiñci abhesajjaṁ addasa.	1	
PA_kd_8:1.7.6	Atha kho jīvako komārabhacco yena so vejjo tenupasaṅkami, upasaṅkamitvā taṁ vejjaṁ etadavoca—	1	
PA_kd_8:1.7.7	“āhiṇḍantomhi, ācariya, takkasilāya samantā yojanaṁ, na kiñci abhesajjaṁ addasan”ti.	1	
PA_kd_8:1.7.8	“Susikkhitosi, bhaṇe jīvaka.	1	
PA_kd_8:1.7.9	Alaṁ te ettakaṁ jīvikāyā”ti jīvakassa komārabhaccassa parittaṁ pātheyyaṁ pādāsi.	1	
PA_kd_8:1.8.1	Atha kho jīvako komārabhacco taṁ parittaṁ pātheyyaṁ ādāya yena rājagahaṁ tena pakkāmi.	1	
PA_kd_8:1.8.2	Atha kho jīvakassa komārabhaccassa taṁ parittaṁ pātheyyaṁ antarāmagge sākete parikkhayaṁ agamāsi.	1	
PA_kd_8:1.8.3	Atha kho jīvakassa komārabhaccassa etadahosi—	1	
PA_kd_8:1.8.4	“ime kho maggā kantārā appodakā appabhakkhā, na sukarā apātheyyena gantuṁ.	1	
PA_kd_8:1.8.5	Yannūnāhaṁ pātheyyaṁ pariyeseyyan”ti.	1	
PA_kd_8:1.8.6.0	2. Seṭṭhibhariyāvatthu	1	
PA_kd_8:1.8.6.1	Tena kho pana samayena sākete seṭṭhibhariyāya sattavassiko sīsābādho hoti.	1	
PA_kd_8:1.8.7	Bahū mahantā mahantā disāpāmokkhā vejjā āgantvā nāsakkhiṁsu arogaṁ kātuṁ.	1	
PA_kd_8:1.8.8	Bahuṁ hiraññaṁ ādāya agamaṁsu.	1	
PA_kd_8:1.8.9	Atha kho jīvako komārabhacco sāketaṁ pavisitvā manusse pucchi—	1	
PA_kd_8:1.8.10	“ko, bhaṇe, gilāno, kaṁ tikicchāmī”ti?	1	
PA_kd_8:1.8.11	“Etissā, ācariya, seṭṭhibhariyāya sattavassiko sīsābādho;	1	
PA_kd_8:1.8.12	gaccha, ācariya, seṭṭhibhariyaṁ tikicchāhī”ti.	1	
PA_kd_8:1.9.1	Atha kho jīvako komārabhacco yena seṭṭhissa gahapatissa nivesanaṁ tenupasaṅkami; upasaṅkamitvā dovārikaṁ āṇāpesi—	1	
PA_kd_8:1.9.2	“gaccha, bhaṇe dovārika, seṭṭhibhariyāya pāvada—	1	
PA_kd_8:1.9.3	‘vejjo, ayye, āgato, so taṁ daṭṭhukāmo’”ti.	1	
PA_kd_8:1.9.4	“Evaṁ, ācariyā”ti kho so dovāriko jīvakassa komārabhaccassa paṭissutvā yena seṭṭhibhariyā tenupasaṅkami, upasaṅkamitvā seṭṭhibhariyaṁ etadavoca—	1	
PA_kd_8:1.9.5	“vejjo, ayye, āgato;	1	
PA_kd_8:1.9.6	so taṁ daṭṭhukāmo”ti.	1	
PA_kd_8:1.9.7	“Kīdiso, bhaṇe dovārika, vejjo”ti?	1	
PA_kd_8:1.9.8	“Daharako, ayye”ti.	1	
PA_kd_8:1.9.9	“Alaṁ, bhaṇe dovārika, kiṁ me daharako vejjo karissati?	1	
PA_kd_8:1.9.10	Bahū mahantā mahantā disāpāmokkhā vejjā āgantvā nāsakkhiṁsu arogaṁ kātuṁ.	1	
PA_kd_8:1.9.11	Bahuṁ hiraññaṁ ādāya agamaṁsū”ti.	1	
PA_kd_8:1.10.1	Atha kho so dovāriko yena jīvako komārabhacco tenupasaṅkami; upasaṅkamitvā jīvakaṁ komārabhaccaṁ etadavoca—	1	
PA_kd_8:1.10.2	“seṭṭhibhariyā, ācariya, evamāha—	1	
PA_kd_8:1.10.3	‘alaṁ, bhaṇe dovārika, kiṁ me daharako vejjo karissati?	1	
PA_kd_8:1.10.4	Bahū mahantā mahantā disāpāmokkhā vejjā āgantvā nāsakkhiṁsu arogaṁ kātuṁ.	1	
PA_kd_8:1.10.5	Bahuṁ hiraññaṁ ādāya agamaṁsū’”ti.	1	
PA_kd_8:1.10.6	“Gaccha, bhaṇe dovārika, seṭṭhibhariyāya pāvada—	1	
PA_kd_8:1.10.7	‘vejjo, ayye, evamāha—	1	
PA_kd_8:1.10.8	mā kira, ayye, pure kiñci adāsi.	1	
PA_kd_8:1.10.9	Yadā arogā ahosi tadā yaṁ iccheyyāsi taṁ dajjeyyāsī’”ti.	1	
PA_kd_8:1.10.10	“Evaṁ, ācariyā”ti kho so dovāriko jīvakassa komārabhaccassa paṭissutvā yena seṭṭhibhariyā tenupasaṅkami; upasaṅkamitvā seṭṭhibhariyaṁ etadavoca—	1	
PA_kd_8:1.10.11	“vejjo, ayye, evamāha—	1	
PA_kd_8:1.10.12	‘mā kira, ayye, pure kiñci adāsi.	1	
PA_kd_8:1.10.13	Yadā arogā ahosi tadā yaṁ iccheyyāsi taṁ dajjeyyāsī’”ti.	1	
PA_kd_8:1.10.14	“Tena hi, bhaṇe dovārika, vejjo āgacchatū”ti.	1	
PA_kd_8:1.10.15	“Evaṁ, ayye”ti kho so dovāriko seṭṭhibhariyāya paṭissutvā yena jīvako komārabhacco tenupasaṅkami, upasaṅkamitvā jīvakaṁ komārabhaccaṁ etadavoca—	1	
PA_kd_8:1.10.16	“seṭṭhibhariyā taṁ, ācariya, pakkosatī”ti.	1	
PA_kd_8:1.11.1	Atha kho jīvako komārabhacco yena seṭṭhibhariyā tenupasaṅkami, upasaṅkamitvā seṭṭhibhariyāya vikāraṁ sallakkhetvā seṭṭhibhariyaṁ etadavoca—	1	
PA_kd_8:1.11.2	“pasatena, ayye, sappinā attho”ti.	1	
PA_kd_8:1.11.3	Atha kho seṭṭhibhariyā jīvakassa komārabhaccassa pasataṁ sappiṁ dāpesi.	1	
PA_kd_8:1.11.4	Atha kho jīvako komārabhacco taṁ pasataṁ sappiṁ nānābhesajjehi nippacitvā seṭṭhibhariyaṁ mañcake uttānaṁ nipātetvā natthuto adāsi.	1	
PA_kd_8:1.11.5	Atha kho taṁ sappi natthuto dinnaṁ mukhato uggañchi.	1	
PA_kd_8:1.11.6	Atha kho seṭṭhibhariyā paṭiggahe niṭṭhubhitvā dāsiṁ āṇāpesi—	1	
PA_kd_8:1.11.7	“handa, je, imaṁ sappiṁ picunā gaṇhāhī”ti.	1	
PA_kd_8:1.12.1	Atha kho jīvakassa komārabhaccassa etadahosi—	1	
PA_kd_8:1.12.2	“acchariyaṁ yāva lūkhāyaṁ gharaṇī, yatra hi nāma imaṁ chaḍḍanīyadhammaṁ sappiṁ picunā gāhāpessati.	1	
PA_kd_8:1.12.3	Bahukāni ca me mahagghāni bhesajjāni upagatāni.	1	
PA_kd_8:1.12.4	Kimpi māyaṁ kiñci deyyadhammaṁ dassatī”ti.	1	
PA_kd_8:1.12.5	Atha kho seṭṭhibhariyā jīvakassa komārabhaccassa vikāraṁ sallakkhetvā jīvakaṁ komārabhaccaṁ etadavoca—	1	
PA_kd_8:1.12.6	“kissa tvaṁ, ācariya, vimanosī”ti?	1	
PA_kd_8:1.12.7	Idha me etadahosi—	1	
PA_kd_8:1.12.8	“acchariyaṁ yāva lūkhāyaṁ gharaṇī, yatra hi nāma imaṁ chaḍḍanīyadhammaṁ sappiṁ picunā gāhāpessati.	1	
PA_kd_8:1.12.9	Bahukāni ca me mahagghāni bhesajjāni upagatāni.	1	
PA_kd_8:1.12.10	Kimpi māyaṁ kiñci deyyadhammaṁ dassatī”ti.	1	
PA_kd_8:1.12.11	“Mayaṁ kho, ācariya, āgārikā nāma upajānāmetassa saṁyamassa.	1	
PA_kd_8:1.12.12	Varametaṁ sappi dāsānaṁ vā kammakarānaṁ vā pādabbhañjanaṁ vā padīpakaraṇe vā āsittaṁ.	1	
PA_kd_8:1.12.13	Mā kho tvaṁ, ācariya, vimano ahosi.	1	
PA_kd_8:1.12.14	Na te deyyadhammo hāyissatī”ti.	1	
PA_kd_8:1.13.1	Atha kho jīvako komārabhacco seṭṭhibhariyāya sattavassikaṁ sīsābādhaṁ ekeneva natthukammena apakaḍḍhi.	1	
PA_kd_8:1.13.2	Atha kho seṭṭhibhariyā arogā samānā jīvakassa komārabhaccassa cattāri sahassāni pādāsi.	1	
PA_kd_8:1.13.3	Putto—	1	
PA_kd_8:1.13.4	“mātā me arogā ṭhitā”ti cattāri sahassāni pādāsi.	1	
PA_kd_8:1.13.5	Suṇisā—	1	
PA_kd_8:1.13.6	“sassu me arogā ṭhitā”ti cattāri sahassāni pādāsi.	1	
PA_kd_8:1.13.7	Seṭṭhi gahapati—	1	
PA_kd_8:1.13.8	“bhariyā me arogā ṭhitā”ti cattāri sahassāni pādāsi dāsañca dāsiñca assarathañca.	1	
PA_kd_8:1.13.9	Atha kho jīvako komārabhacco tāni soḷasasahassāni ādāya dāsañca dāsiñca assarathañca yena rājagahaṁ tena pakkāmi.	1	
PA_kd_8:1.13.10	Anupubbena yena rājagahaṁ yena abhayo rājakumāro tenupasaṅkami, upasaṅkamitvā abhayaṁ rājakumāraṁ etadavoca—	1	
PA_kd_8:1.13.11	“idaṁ me, deva, paṭhamakammaṁ soḷasasahassāni dāso ca dāsī ca assaratho ca.	1	
PA_kd_8:1.13.12	Paṭiggaṇhātu me devo posāvanikan”ti.	1	
PA_kd_8:1.13.13	“Alaṁ, bhaṇe jīvaka;	1	
PA_kd_8:1.13.14	tuyhameva hotu.	1	
PA_kd_8:1.13.15	Amhākaññeva antepure nivesanaṁ māpehī”ti.	1	
PA_kd_8:1.13.16	“Evaṁ, devā”ti kho jīvako komārabhacco abhayassa rājakumārassa paṭissutvā abhayassa rājakumārassa antepure nivesanaṁ māpesi.	1	
PA_kd_8:1.14.0	3. Bimbisārarājavatthu	1	
PA_kd_8:1.14.1	Tena kho pana samayena rañño māgadhassa seniyassa bimbisārassa bhagandalābādho hoti.	1	
PA_kd_8:1.14.2	Sāṭakā lohitena makkhiyanti.	1	
PA_kd_8:1.14.3	Deviyo disvā uppaṇḍenti—	1	
PA_kd_8:1.14.4	“utunī dāni devo, pupphaṁ devassa uppannaṁ, na ciraṁ devo vijāyissatī”ti.	1	
PA_kd_8:1.14.5	Tena rājā maṅku hoti.	1	
PA_kd_8:1.14.6	Atha kho rājā māgadho seniyo bimbisāro abhayaṁ rājakumāraṁ etadavoca—	1	
PA_kd_8:1.14.7	“mayhaṁ kho, bhaṇe abhaya, tādiso ābādho, sāṭakā lohitena makkhiyanti, deviyo maṁ disvā uppaṇḍenti—	1	
PA_kd_8:1.14.8	‘utunī dāni devo, pupphaṁ devassa uppannaṁ, na ciraṁ devo vijāyissatī’ti.	1	
PA_kd_8:1.14.9	Iṅgha, bhaṇe abhaya, tādisaṁ vejjaṁ jānāhi yo maṁ tikiccheyyā”ti.	1	
PA_kd_8:1.14.10	“Ayaṁ, deva, amhākaṁ jīvako vejjo taruṇo bhadrako.	1	
PA_kd_8:1.14.11	So devaṁ tikicchissatī”ti.	1	
PA_kd_8:1.14.12	“Tena hi, bhaṇe abhaya, jīvakaṁ vejjaṁ āṇāpehi;	1	
PA_kd_8:1.14.13	so maṁ tikicchissatī”ti.	1	
PA_kd_8:1.15.1	Atha kho abhayo rājakumāro jīvakaṁ komārabhaccaṁ āṇāpesi—	1	
PA_kd_8:1.15.2	“gaccha, bhaṇe jīvaka, rājānaṁ tikicchāhī”ti.	1	
PA_kd_8:1.15.3_0	“Evaṁ, devā”ti kho jīvako komārabhacco abhayassa rājakumārassa paṭissutvā nakhena	1	
PA_kd_8:1.15.3_1	bhesajjaṁ ādāya yena rājā māgadho seniyo bimbisāro tenupasaṅkami, upasaṅkamitvā rājānaṁ	1	
PA_kd_8:1.15.3_2	māgadhaṁ seniyaṁ bimbisāraṁ etadavoca—	1	
PA_kd_8:1.15.4	“ābādhaṁ te, deva, passāmā”ti.	1	
PA_kd_8:1.15.5	Atha kho jīvako komārabhacco rañño māgadhassa seniyassa bimbisārassa bhagandalābādhaṁ ekeneva ālepena apakaḍḍhi.	1	
PA_kd_8:1.15.6	Atha kho rājā māgadho seniyo bimbisāro arogo samāno pañca itthisatāni sabbālaṅkāraṁ bhūsāpetvā omuñcāpetvā puñjaṁ kārāpetvā jīvakaṁ komārabhaccaṁ etadavoca—	1	
PA_kd_8:1.15.7	“etaṁ, bhaṇe jīvaka, pañcannaṁ itthisatānaṁ sabbālaṅkāraṁ tuyhaṁ hotū”ti.	1	
PA_kd_8:1.15.8	“Alaṁ, deva, adhikāraṁ me devo saratū”ti.	1	
PA_kd_8:1.15.9	“Tena hi, bhaṇe jīvaka, maṁ upaṭṭhaha, itthāgārañca, buddhappamukhañca bhikkhusaṅghan”ti.	1	
PA_kd_8:1.15.10	“Evaṁ, devā”ti kho jīvako komārabhacco rañño māgadhassa seniyassa bimbisārassa paccassosi.	1	
PA_kd_8:1.16.0	4. Rājagahaseṭṭhivatthu	1	
PA_kd_8:1.16.1	Tena kho pana samayena rājagahakassa seṭṭhissa sattavassiko sīsābādho hoti.	1	
PA_kd_8:1.16.2	Bahū mahantā mahantā disāpāmokkhā vejjā āgantvā nāsakkhiṁsu arogaṁ kātuṁ.	1	
PA_kd_8:1.16.3	Bahuṁ hiraññaṁ ādāya agamaṁsu.	1	
PA_kd_8:1.16.4	Api ca vejjehi paccakkhāto hoti.	1	
PA_kd_8:1.16.5	Ekacce vejjā evamāhaṁsu—	1	
PA_kd_8:1.16.6	“pañcamaṁ divasaṁ seṭṭhi gahapati kālaṁ karissatī”ti.	1	
PA_kd_8:1.16.7	Ekacce vejjā evamāhaṁsu—	1	
PA_kd_8:1.16.8	“sattamaṁ divasaṁ seṭṭhi gahapati kālaṁ karissatī”ti.	1	
PA_kd_8:1.16.9	Atha kho rājagahakassa negamassa etadahosi—	1	
PA_kd_8:1.16.10	“ayaṁ kho seṭṭhi gahapati bahūpakāro rañño ceva negamassa ca.	1	
PA_kd_8:1.16.11	Api ca vejjehi paccakkhāto.	1	
PA_kd_8:1.16.12	Ekacce vejjā evamāhaṁsu—	1	
PA_kd_8:1.16.13	‘pañcamaṁ divasaṁ seṭṭhi gahapati kālaṁ karissatī’ti.	1	
PA_kd_8:1.16.14	Ekacce vejjā evamāhaṁsu—	1	
PA_kd_8:1.16.15	‘sattamaṁ divasaṁ seṭṭhi gahapati kālaṁ karissatī’ti.	1	
PA_kd_8:1.16.16	Ayañca rañño jīvako vejjo taruṇo bhadrako.	1	
PA_kd_8:1.16.17	Yannūna mayaṁ rājānaṁ jīvakaṁ vejjaṁ yāceyyāma seṭṭhiṁ gahapatiṁ tikicchitun”ti.	1	
PA_kd_8:1.17.1	Atha kho rājagahako negamo yena rājā māgadho seniyo bimbisāro tenupasaṅkami; upasaṅkamitvā rājānaṁ māgadhaṁ seniyaṁ bimbisāraṁ etadavoca—	1	
PA_kd_8:1.17.2	“ayaṁ, deva, seṭṭhi gahapati bahūpakāro devassa ceva negamassa ca;	1	
PA_kd_8:1.17.3	api ca vejjehi paccakkhāto.	1	
PA_kd_8:1.17.4	Ekacce vejjā evamāhaṁsu—	1	
PA_kd_8:1.17.5	‘pañcamaṁ divasaṁ seṭṭhi gahapati kālaṁ karissatī’ti.	1	
PA_kd_8:1.17.6	Ekacce vejjā evamāhaṁsu—	1	
PA_kd_8:1.17.7	‘sattamaṁ divasaṁ seṭṭhi gahapati kālaṁ karissatī’ti.	1	
PA_kd_8:1.17.8	Sādhu devo jīvakaṁ vejjaṁ āṇāpetu seṭṭhiṁ gahapatiṁ tikicchitun”ti.	1	
PA_kd_8:1.17.9	Atha kho rājā māgadho seniyo bimbisāro jīvakaṁ komārabhaccaṁ āṇāpesi—	1	
PA_kd_8:1.17.10	“gaccha, bhaṇe jīvaka, seṭṭhiṁ gahapatiṁ tikicchāhī”ti.	1	
PA_kd_8:1.17.11_0	“Evaṁ, devā”ti kho jīvako komārabhacco rañño māgadhassa seniyassa bimbisārassa paṭissutvā	1	
PA_kd_8:1.17.11_1	yena seṭṭhi gahapati tenupasaṅkami; upasaṅkamitvā seṭṭhissa gahapatissa vikāraṁ sallakkhetvā	1	
PA_kd_8:1.17.11_2	seṭṭhiṁ gahapatiṁ etadavoca—	1	
PA_kd_8:1.17.12	“sace tvaṁ, gahapati, arogo bhaveyyāsi, kiṁ me assa deyyadhammo”ti?	1	
PA_kd_8:1.17.13	“Sabbaṁ sāpateyyañca te, ācariya, hotu, ahañca te dāso”ti.	1	
PA_kd_8:1.18.1	“Sakkhissasi pana tvaṁ, gahapati, ekena passena sattamāse nipajjitun”ti?	1	
PA_kd_8:1.18.2	“Sakkomahaṁ, ācariya, ekena passena sattamāse nipajjitun”ti.	1	
PA_kd_8:1.18.3	“Sakkhissasi pana tvaṁ, gahapati, dutiyena passena sattamāse nipajjitun”ti?	1	
PA_kd_8:1.18.4	“Sakkomahaṁ, ācariya, dutiyena passena sattamāse nipajjitun”ti.	1	
PA_kd_8:1.18.5	“Sakkhissasi pana tvaṁ, gahapati, uttāno sattamāse nipajjitun”ti?	1	
PA_kd_8:1.18.6	“Sakkomahaṁ, ācariya, uttāno sattamāse nipajjitun”ti.	1	
PA_kd_8:1.18.7	Atha kho jīvako komārabhacco seṭṭhiṁ gahapatiṁ mañcake nipātetvā mañcake sambandhitvā sīsacchaviṁ uppāṭetvā sibbiniṁ vināmetvā dve pāṇake nīharitvā mahājanassa dassesi—	1	
PA_kd_8:1.18.8	“passathayye, ime dve pāṇake, ekaṁ khuddakaṁ ekaṁ mahallakaṁ.	1	
PA_kd_8:1.18.9	Ye te ācariyā evamāhaṁsu—	1	
PA_kd_8:1.18.10	‘pañcamaṁ divasaṁ seṭṭhi gahapati kālaṁ karissatī’ti—	1	
PA_kd_8:1.18.11	tehāyaṁ mahallako pāṇako diṭṭho.	1	
PA_kd_8:1.18.12	Pañcamaṁ divasaṁ seṭṭhissa gahapatissa matthaluṅgaṁ pariyādiyissati.	1	
PA_kd_8:1.18.13	Matthaluṅgassa pariyādānā seṭṭhi gahapati kālaṁ karissati.	1	
PA_kd_8:1.18.14	Sudiṭṭho tehi ācariyehi.	1	
PA_kd_8:1.18.15	Ye te ācariyā evamāhaṁsu—	1	
PA_kd_8:1.18.16	‘sattamaṁ divasaṁ seṭṭhi gahapati kālaṁ karissatī’ti—	1	
PA_kd_8:1.18.17	tehāyaṁ khuddako pāṇako diṭṭho.	1	
PA_kd_8:1.18.18	Sattamaṁ divasaṁ seṭṭhissa gahapatissa matthaluṅgaṁ pariyādiyissati.	1	
PA_kd_8:1.18.19	Matthaluṅgassa pariyādānā seṭṭhi gahapati kālaṁ karissati.	1	
PA_kd_8:1.18.20	Sudiṭṭho tehi ācariyehī”ti.	1	
PA_kd_8:1.18.21	Sibbiniṁ sampaṭipāṭetvā sīsacchaviṁ sibbitvā ālepaṁ adāsi.	1	
PA_kd_8:1.19.1	Atha kho seṭṭhi gahapati sattāhassa accayena jīvakaṁ komārabhaccaṁ etadavoca—	1	
PA_kd_8:1.19.2	“nāhaṁ, ācariya, sakkomi ekena passena sattamāse nipajjitun”ti.	1	
PA_kd_8:1.19.3	“Nanu me tvaṁ, gahapati, paṭissuṇi—	1	
PA_kd_8:1.19.4	sakkomahaṁ, ācariya, ekena passena sattamāse nipajjitun”ti?	1	
PA_kd_8:1.19.5	“Saccāhaṁ, ācariya, paṭissuṇiṁ, apāhaṁ marissāmi, nāhaṁ sakkomi ekena passena sattamāse nipajjitun”ti.	1	
PA_kd_8:1.19.6	“Tena hi tvaṁ, gahapati, dutiyena passena sattamāse nipajjāhī”ti.	1	
PA_kd_8:1.19.7	Atha kho seṭṭhi gahapati sattāhassa accayena jīvakaṁ komārabhaccaṁ etadavoca—	1	
PA_kd_8:1.19.8	“nāhaṁ, ācariya, sakkomi dutiyena passena sattamāse nipajjitun”ti.	1	
PA_kd_8:1.19.9	“Nanu me tvaṁ, gahapati, paṭissuṇi—	1	
PA_kd_8:1.19.10	sakkomahaṁ, ācariya, dutiyena passena sattamāse nipajjitun”ti?	1	
PA_kd_8:1.19.11	“Saccāhaṁ, ācariya, paṭissuṇiṁ, apāhaṁ marissāmi, nāhaṁ, ācariya, sakkomi dutiyena passena sattamāse nipajjitun”ti.	1	
PA_kd_8:1.19.12	“Tena hi tvaṁ, gahapati, uttāno sattamāse nipajjāhī”ti.	1	
PA_kd_8:1.19.13	Atha kho seṭṭhi gahapati sattāhassa accayena jīvakaṁ komārabhaccaṁ etadavoca—	1	
PA_kd_8:1.19.14	“nāhaṁ, ācariya, sakkomi uttāno sattamāse nipajjitun”ti.	1	
PA_kd_8:1.19.15	“Nanu me tvaṁ, gahapati, paṭissuṇi—	1	
PA_kd_8:1.19.16	sakkomahaṁ, ācariya, uttāno sattamāse nipajjitun”ti?	1	
PA_kd_8:1.19.17	“Saccāhaṁ, ācariya, paṭissuṇiṁ, apāhaṁ marissāmi, nāhaṁ sakkomi uttāno sattamāse nipajjitun”ti.	1	
PA_kd_8:1.20.1	“Ahañce taṁ, gahapati, na vadeyyaṁ, ettakampi tvaṁ na nipajjeyyāsi, api ca paṭikacceva mayā ñāto—	1	
PA_kd_8:1.20.2	tīhi sattāhehi seṭṭhi gahapati arogo bhavissatīti.	1	
PA_kd_8:1.20.3	Uṭṭhehi, gahapati, arogosi.	1	
PA_kd_8:1.20.4	Jānāsi kiṁ me deyyadhammo”ti?	1	
PA_kd_8:1.20.5	“Sabbaṁ sāpateyyañca te, ācariya, hotu, ahañca te dāso”ti.	1	
PA_kd_8:1.20.6	“Alaṁ, gahapati, mā me tvaṁ sabbaṁ sāpateyyaṁ adāsi, mā ca me dāso.	1	
PA_kd_8:1.20.7	Rañño satasahassaṁ dehi, mayhaṁ satasahassan”ti.	1	
PA_kd_8:1.20.8	Atha kho seṭṭhi gahapati arogo samāno rañño satasahassaṁ adāsi, jīvakassa komārabhaccassa satasahassaṁ.	1	
PA_kd_8:1.21.0	5. Seṭṭhiputtavatthu	1	
PA_kd_8:1.21.1_0	Tena kho pana samayena bārāṇaseyyakassa seṭṭhiputtassa mokkhacikāya kīḷantassa antagaṇṭhābādho	1	
PA_kd_8:1.21.1_1	hoti, yena yāgupi pītā na sammā pariṇāmaṁ gacchati, bhattampi bhuttaṁ na sammā pariṇāmaṁ	1	
PA_kd_8:1.21.1_2	gacchati, uccāropi passāvopi na paguṇo.	1	
PA_kd_8:1.21.2	So tena kiso hoti lūkho dubbaṇṇo uppaṇḍuppaṇḍukajāto dhamanisanthatagatto.	1	
PA_kd_8:1.21.3	Atha kho bārāṇaseyyakassa seṭṭhissa etadahosi—	1	
PA_kd_8:1.21.4	“mayhaṁ kho puttassa tādiso ābādho, yena yāgupi pītā na sammā pariṇāmaṁ gacchati, bhattampi bhuttaṁ na sammā pariṇāmaṁ gacchati, uccāropi passāvopi na paguṇo.	1	
PA_kd_8:1.21.5	So tena kiso lūkho dubbaṇṇo uppaṇḍuppaṇḍukajāto dhamanisanthatagatto.	1	
PA_kd_8:1.21.6	Yannūnāhaṁ rājagahaṁ gantvā rājānaṁ jīvakaṁ vejjaṁ yāceyyaṁ puttaṁ me tikicchitun”ti.	1	
PA_kd_8:1.21.7	Atha kho bārāṇaseyyako seṭṭhi rājagahaṁ gantvā yena rājā māgadho seniyo bimbisāro tenupasaṅkami, upasaṅkamitvā rājānaṁ māgadhaṁ seniyaṁ bimbisāraṁ etadavoca—	1	
PA_kd_8:1.21.8	“mayhaṁ kho, deva, puttassa tādiso ābādho, yena yāgupi pītā na sammā pariṇāmaṁ gacchati, bhattampi bhuttaṁ na sammā pariṇāmaṁ gacchati, uccāropi passāvopi na paguṇo.	1	
PA_kd_8:1.21.9	So tena kiso lūkho dubbaṇṇo uppaṇḍuppaṇḍukajāto dhamanisanthatagatto.	1	
PA_kd_8:1.21.10	Sādhu devo jīvakaṁ vejjaṁ āṇāpetu puttaṁ me tikicchitun”ti.	1	
PA_kd_8:1.22.1	Atha kho rājā māgadho seniyo bimbisāro jīvakaṁ komārabhaccaṁ āṇāpesi—	1	
PA_kd_8:1.22.2	“gaccha, bhaṇe jīvaka, bārāṇasiṁ gantvā bārāṇaseyyakaṁ seṭṭhiputtaṁ tikicchāhī”ti.	1	
PA_kd_8:1.22.3_0	“Evaṁ, devā”ti kho jīvako komārabhacco rañño māgadhassa seniyassa bimbisārassa paṭissutvā	1	
PA_kd_8:1.22.3_1	bārāṇasiṁ gantvā yena bārāṇaseyyako seṭṭhiputto tenupasaṅkami, upasaṅkamitvā bārāṇaseyyakassa	1	
PA_kd_8:1.22.3_2	seṭṭhiputtassa vikāraṁ sallakkhetvā janaṁ ussāretvā tirokaraṇiyaṁ parikkhipitvā thambhe	1	
PA_kd_8:1.22.3_3	ubbandhitvā bhariyaṁ purato ṭhapetvā udaracchaviṁ uppāṭetvā antagaṇṭhiṁ nīharitvā bhariyāya dassesi—	1	
PA_kd_8:1.22.4	“passa te sāmikassa ābādhaṁ, iminā yāgupi pītā na sammā pariṇāmaṁ gacchati, bhattampi bhuttaṁ na sammā pariṇāmaṁ gacchati, uccāropi passāvopi na paguṇo;	1	
PA_kd_8:1.22.5	imināyaṁ kiso lūkho dubbaṇṇo uppaṇḍuppaṇḍukajāto dhamanisanthatagatto”ti.	1	
PA_kd_8:1.22.6	Antagaṇṭhiṁ viniveṭhetvā antāni paṭipavesetvā udaracchaviṁ sibbitvā ālepaṁ adāsi.	1	
PA_kd_8:1.22.7	Atha kho bārāṇaseyyako seṭṭhiputto nacirasseva arogo ahosi.	1	
PA_kd_8:1.22.8	Atha kho bārāṇaseyyako seṭṭhi—	1	
PA_kd_8:1.22.9	“putto me arogo ṭhito”ti jīvakassa komārabhaccassa soḷasasahassāni pādāsi.	1	
PA_kd_8:1.22.10	Atha kho jīvako komārabhacco tāni soḷasasahassāni ādāya punadeva rājagahaṁ paccāgañchi.	1	
PA_kd_8:1.23.0	6. Pajjotarājavatthu	1	
PA_kd_8:1.23.1	Tena kho pana samayena rañño pajjotassa paṇḍurogābādho hoti.	1	
PA_kd_8:1.23.2	Bahū mahantā mahantā disāpāmokkhā vejjā āgantvā nāsakkhiṁsu arogaṁ kātuṁ.	1	
PA_kd_8:1.23.3	Bahuṁ hiraññaṁ ādāya agamaṁsu.	1	
PA_kd_8:1.23.4	Atha kho rājā pajjoto rañño māgadhassa seniyassa bimbisārassa santike dūtaṁ pāhesi—	1	
PA_kd_8:1.23.5	“mayhaṁ kho tādiso ābādho, sādhu devo jīvakaṁ vejjaṁ āṇāpetu, so maṁ tikicchissatī”ti.	1	
PA_kd_8:1.23.6	Atha kho rājā māgadho seniyo bimbisāro jīvakaṁ komārabhaccaṁ āṇāpesi—	1	
PA_kd_8:1.23.7	“gaccha, bhaṇe jīvaka;	1	
PA_kd_8:1.23.8	ujjeniṁ gantvā rājānaṁ pajjotaṁ tikicchāhī”ti.	1	
PA_kd_8:1.23.9_0	“Evaṁ, devā”ti kho jīvako komārabhacco rañño māgadhassa seniyassa bimbisārassa paṭissutvā	1	
PA_kd_8:1.23.9_1	ujjeniṁ gantvā yena rājā pajjoto tenupasaṅkami; upasaṅkamitvā rañño pajjotassa vikāraṁ	1	
PA_kd_8:1.23.9_2	sallakkhetvā rājānaṁ pajjotaṁ etadavoca—	1	
PA_kd_8:1.24.1	“sappiṁ dehi, sappiṁ, deva, nippacissāmi.	1	
PA_kd_8:1.24.2	Taṁ devo pivissatī”ti.	1	
PA_kd_8:1.24.3	“Alaṁ, bhaṇe jīvaka, yaṁ te sakkā vinā sappinā arogaṁ kātuṁ taṁ karohi.	1	
PA_kd_8:1.24.4	Jegucchaṁ me sappi, paṭikūlan”ti.	1	
PA_kd_8:1.24.5	Atha kho jīvakassa komārabhaccassa etadahosi—	1	
PA_kd_8:1.24.6	“imassa kho rañño tādiso ābādho, na sakkā vinā sappinā arogaṁ kātuṁ.	1	
PA_kd_8:1.24.7	Yannūnāhaṁ sappiṁ nippaceyyaṁ kasāvavaṇṇaṁ kasāvagandhaṁ kasāvarasan”ti.	1	
PA_kd_8:1.24.8	Atha kho jīvako komārabhacco nānābhesajjehi sappiṁ nippaci kasāvavaṇṇaṁ kasāvagandhaṁ kasāvarasaṁ.	1	
PA_kd_8:1.24.9	Atha kho jīvakassa komārabhaccassa etadahosi—	1	
PA_kd_8:1.24.10	“imassa kho rañño sappi pītaṁ pariṇāmentaṁ uddekaṁ dassati.	1	
PA_kd_8:1.24.11	Caṇḍoyaṁ rājā ghātāpeyyāpi maṁ.	1	
PA_kd_8:1.24.12	Yannūnāhaṁ paṭikacceva āpuccheyyan”ti.	1	
PA_kd_8:1.24.13	Atha kho jīvako komārabhacco yena rājā pajjoto tenupasaṅkami, upasaṅkamitvā rājānaṁ pajjotaṁ etadavoca—	1	
PA_kd_8:1.25.1	“mayaṁ kho, deva, vejjā nāma tādisena muhuttena mūlāni uddharāma bhesajjāni saṁharāma.	1	
PA_kd_8:1.25.2	Sādhu devo vāhanāgāresu ca dvāresu ca āṇāpetu—	1	
PA_kd_8:1.25.3	yena vāhanena jīvako icchati tena vāhanena gacchatu, yena dvārena icchati tena dvārena gacchatu, yaṁ kālaṁ icchati taṁ kālaṁ gacchatu, yaṁ kālaṁ icchati taṁ kālaṁ pavisatū”ti.	1	
PA_kd_8:1.25.4	Atha kho rājā pajjoto vāhanāgāresu ca dvāresu ca āṇāpesi—	1	
PA_kd_8:1.25.5	“yena vāhanena jīvako icchati tena vāhanena gacchatu, yena dvārena icchati tena dvārena gacchatu, yaṁ kālaṁ icchati taṁ kālaṁ gacchatu, yaṁ kālaṁ icchati taṁ kālaṁ pavisatū”ti.	1	
PA_kd_8:1.25.6	Tena kho pana samayena rañño pajjotassa bhaddavatikā nāma hatthinikā paññāsayojanikā hoti.	1	
PA_kd_8:1.25.7	Atha kho jīvako komārabhacco rañño pajjotassa sappiṁ upanāmesi—	1	
PA_kd_8:1.25.8	“kasāvaṁ devo pivatū”ti.	1	
PA_kd_8:1.25.9	Atha kho jīvako komārabhacco rājānaṁ pajjotaṁ sappiṁ pāyetvā hatthisālaṁ gantvā bhaddavatikāya hatthinikāya nagaramhā nippati.	1	
PA_kd_8:1.26.1	Atha kho rañño pajjotassa taṁ sappi pītaṁ pariṇāmentaṁ uddekaṁ adāsi.	1	
PA_kd_8:1.26.2	Atha kho rājā pajjoto manusse etadavoca—	1	
PA_kd_8:1.26.3	“duṭṭhena, bhaṇe, jīvakena sappiṁ pāyitomhi.	1	
PA_kd_8:1.26.4	Tena hi, bhaṇe, jīvakaṁ vejjaṁ vicinathā”ti.	1	
PA_kd_8:1.26.5	“Bhaddavatikāya, deva, hatthinikāya nagaramhā nippatito”ti.	1	
PA_kd_8:1.26.6	Tena kho pana samayena rañño pajjotassa kāko nāma dāso saṭṭhiyojaniko hoti, amanussena paṭicca jāto.	1	
PA_kd_8:1.26.7	Atha kho rājā pajjoto kākaṁ dāsaṁ āṇāpesi—	1	
PA_kd_8:1.26.8	“gaccha, bhaṇe kāka, jīvakaṁ vejjaṁ nivattehi—	1	
PA_kd_8:1.26.9	rājā taṁ, ācariya, nivattāpetīti.	1	
PA_kd_8:1.26.10	Ete kho, bhaṇe kāka, vejjā nāma bahumāyā.	1	
PA_kd_8:1.26.11	Mā cassa kiñci paṭiggahesī”ti.	1	
PA_kd_8:1.27.1	Atha kho kāko dāso jīvakaṁ komārabhaccaṁ antarāmagge kosambiyaṁ sambhāvesi pātarāsaṁ karontaṁ.	1	
PA_kd_8:1.27.2	Atha kho kāko dāso jīvakaṁ komārabhaccaṁ etadavoca—	1	
PA_kd_8:1.27.3	“rājā taṁ, ācariya, nivattāpetī”ti.	1	
PA_kd_8:1.27.4	“Āgamehi, bhaṇe kāka, yāva bhuñjāma.	1	
PA_kd_8:1.27.5	Handa, bhaṇe kāka, bhuñjassū”ti.	1	
PA_kd_8:1.27.6	“Alaṁ, ācariya, raññāmhi āṇatto—	1	
PA_kd_8:1.27.7	ete kho, bhaṇe kāka, vejjā nāma bahumāyā, mā cassa kiñci paṭiggahesī”ti.	1	
PA_kd_8:1.27.8	Tena kho pana samayena jīvako komārabhacco nakhena bhesajjaṁ olumpetvā āmalakañca khādati pānīyañca pivati.	1	
PA_kd_8:1.27.9	Atha kho jīvako komārabhacco kākaṁ dāsaṁ etadavoca—	1	
PA_kd_8:1.27.10	“handa, bhaṇe kāka, āmalakañca khāda pānīyañca pivassū”ti.	1	
PA_kd_8:1.28.1	Atha kho kāko dāso—	1	
PA_kd_8:1.28.2	“ayaṁ kho vejjo āmalakañca khādati pānīyañca pivati, na arahati kiñci pāpakaṁ hotun”ti—	1	
PA_kd_8:1.28.3	upaḍḍhāmalakañca khādi pānīyañca apāyi.	1	
PA_kd_8:1.28.4	Tassa taṁ upaḍḍhāmalakaṁ khāditaṁ tattheva nicchāresi.	1	
PA_kd_8:1.28.5	Atha kho kāko dāso jīvakaṁ komārabhaccaṁ etadavoca—	1	
PA_kd_8:1.28.6	“atthi me, ācariya, jīvitan”ti?	1	
PA_kd_8:1.28.7	“Mā, bhaṇe kāka, bhāyi, tvañceva arogo bhavissasi rājā ca.	1	
PA_kd_8:1.28.8	Caṇḍo so rājā ghātāpeyyāpi maṁ, tenāhaṁ na nivattāmī”ti	1	
PA_kd_8:1.28.9	bhaddavatikaṁ hatthinikaṁ kākassa niyyādetvā yena rājagahaṁ tena pakkāmi.	1	
PA_kd_8:1.28.10	Anupubbena yena rājā māgadho seniyo bimbisāro tenupasaṅkami; upasaṅkamitvā rañño māgadhassa seniyassa bimbisārassa etamatthaṁ ārocesi.	1	
PA_kd_8:1.28.11	“Suṭṭhu, bhaṇe jīvaka, akāsi yampi na nivatto, caṇḍo so rājā ghātāpeyyāpi tan”ti.	1	
PA_kd_8:1.29.1	Atha kho rājā pajjoto arogo samāno jīvakassa komārabhaccassa santike dūtaṁ pāhesi—	1	
PA_kd_8:1.29.2	“āgacchatu jīvako, varaṁ dassāmī”ti.	1	
PA_kd_8:1.29.3	“Alaṁ, ayyo, adhikāraṁ me devo saratū”ti.	1	
PA_kd_8:1.29.4.0	7. Siveyyakadussayugakathā	1	
PA_kd_8:1.29.4.1	Tena kho pana samayena rañño pajjotassa siveyyakaṁ dussayugaṁ uppannaṁ hoti—	1	
PA_kd_8:1.29.5	bahūnaṁ dussānaṁ bahūnaṁ dussayugānaṁ bahūnaṁ dussayugasatānaṁ bahūnaṁ dussayugasahassānaṁ bahūnaṁ dussayugasatasahassānaṁ aggañca seṭṭhañca mokkhañca uttamañca pavarañca.	1	
PA_kd_8:1.29.6	Atha kho rājā pajjoto taṁ siveyyakaṁ dussayugaṁ jīvakassa komārabhaccassa pāhesi.	1	
PA_kd_8:1.29.7	Atha kho jīvakassa komārabhaccassa etadahosi—	1	
PA_kd_8:1.29.8	“idaṁ kho me siveyyakaṁ dussayugaṁ raññā pajjotena pahitaṁ—	1	
PA_kd_8:1.29.9	bahūnaṁ dussānaṁ bahūnaṁ dussayugānaṁ bahūnaṁ dussayugasatānaṁ bahūnaṁ dussayugasahassānaṁ bahūnaṁ dussayugasatasahassānaṁ aggañca seṭṭhañca mokkhañca uttamañca pavarañca.	1	
PA_kd_8:1.29.10	Nayidaṁ añño koci paccārahati aññatra tena bhagavatā arahatā sammāsambuddhena, raññā vā māgadhena seniyena bimbisārenā”ti.	1	
PA_kd_8:1.30.0	8. Samattiṁsavirecanakathā	1	
PA_kd_8:1.30.1	Tena kho pana samayena bhagavato kāyo dosābhisanno hoti.	1	
PA_kd_8:1.30.2	Atha kho bhagavā āyasmantaṁ ānandaṁ āmantesi—	1	
PA_kd_8:1.30.3	“dosābhisanno kho, ānanda, tathāgatassa kāyo.	1	
PA_kd_8:1.30.4	Icchati tathāgato virecanaṁ pātun”ti.	1	
PA_kd_8:1.30.5	Atha kho āyasmā ānando yena jīvako komārabhacco tenupasaṅkami; upasaṅkamitvā jīvakaṁ komārabhaccaṁ etadavoca—	1	
PA_kd_8:1.30.6	“dosābhisanno kho, āvuso jīvaka, tathāgatassa kāyo.	1	
PA_kd_8:1.30.7	Icchati tathāgato virecanaṁ pātun”ti.	1	
PA_kd_8:1.30.8	“Tena hi, bhante ānanda, bhagavato kāyaṁ katipāhaṁ sinehethā”ti.	1	
PA_kd_8:1.30.9	Atha kho āyasmā ānando bhagavato kāyaṁ katipāhaṁ sinehetvā yena jīvako komārabhacco tenupasaṅkami; upasaṅkamitvā jīvakaṁ komārabhaccaṁ etadavoca—	1	
PA_kd_8:1.30.10	“siniddho kho, āvuso jīvaka, tathāgatassa kāyo.	1	
PA_kd_8:1.30.11	Yassadāni kālaṁ maññasī”ti.	1	
PA_kd_8:1.31.1	Atha kho jīvakassa komārabhaccassa etadahosi—	1	
PA_kd_8:1.31.2	“na kho metaṁ patirūpaṁ yohaṁ bhagavato oḷārikaṁ virecanaṁ dadeyyan”ti.	1	
PA_kd_8:1.31.3	Tīṇi uppalahatthāni nānābhesajjehi paribhāvetvā yena bhagavā tenupasaṅkami, upasaṅkamitvā ekaṁ uppalahatthaṁ bhagavato upanāmesi—	1	
PA_kd_8:1.31.4	“imaṁ, bhante, bhagavā paṭhamaṁ uppalahatthaṁ upasiṅghatu.	1	
PA_kd_8:1.31.5	Idaṁ bhagavantaṁ dasakkhattuṁ virecessatī”ti.	1	
PA_kd_8:1.31.6	Dutiyaṁ uppalahatthaṁ bhagavato upanāmesi—	1	
PA_kd_8:1.31.7	“imaṁ, bhante, bhagavā dutiyaṁ uppalahatthaṁ upasiṅghatu.	1	
PA_kd_8:1.31.8	Idaṁ bhagavantaṁ dasakkhattuṁ virecessatī”ti.	1	
PA_kd_8:1.31.9	Tatiyaṁ uppalahatthaṁ bhagavato upanāmesi—	1	
PA_kd_8:1.31.10	“imaṁ, bhante, bhagavā tatiyaṁ uppalahatthaṁ upasiṅghatu.	1	
PA_kd_8:1.31.11	Idaṁ bhagavantaṁ dasakkhattuṁ virecessatī”ti.	1	
PA_kd_8:1.31.12	Evaṁ bhagavato samattiṁsāya virecanaṁ bhavissatīti.	1	
PA_kd_8:1.31.13	Atha kho jīvako komārabhacco bhagavato samattiṁsāya virecanaṁ datvā bhagavantaṁ abhivādetvā padakkhiṇaṁ katvā pakkāmi.	1	
PA_kd_8:1.32.1	Atha kho jīvakassa komārabhaccassa bahi dvārakoṭṭhakā nikkhantassa etadahosi—	1	
PA_kd_8:1.32.2	“mayā kho bhagavato samattiṁsāya virecanaṁ dinnaṁ.	1	
PA_kd_8:1.32.3	Dosābhisanno tathāgatassa kāyo.	1	
PA_kd_8:1.32.4	Na bhagavantaṁ samattiṁsakkhattuṁ virecessati, ekūnattiṁsakkhattuṁ bhagavantaṁ virecessati.	1	
PA_kd_8:1.32.5	Api ca bhagavā viritto nahāyissati.	1	
PA_kd_8:1.32.6	Nahātaṁ bhagavantaṁ sakiṁ virecessati.	1	
PA_kd_8:1.32.7	Evaṁ bhagavato samattiṁsāya virecanaṁ bhavissatī”ti.	1	
PA_kd_8:1.32.8	Atha kho bhagavā jīvakassa komārabhaccassa cetasā cetoparivitakkamaññāya āyasmantaṁ ānandaṁ āmantesi—	1	
PA_kd_8:1.32.9	“idhānanda, jīvakassa komārabhaccassa bahi dvārakoṭṭhakā nikkhantassa etadahosi—	1	
PA_kd_8:1.32.10	‘mayā kho bhagavato samattiṁsāya virecanaṁ dinnaṁ.	1	
PA_kd_8:1.32.11	Dosābhisanno tathāgatassa kāyo.	1	
PA_kd_8:1.32.12	Na bhagavantaṁ samatiṁsakkhattuṁ virecessati, ekūnattiṁsakkhattuṁ bhagavantaṁ virecessati.	1	
PA_kd_8:1.32.13	Api ca bhagavā viritto nahāyissati.	1	
PA_kd_8:1.32.14	Nahātaṁ bhagavantaṁ sakiṁ virecessati.	1	
PA_kd_8:1.32.15	Evaṁ bhagavato samattiṁsāya virecanaṁ bhavissatī’ti.	1	
PA_kd_8:1.32.16	Tena hānanda, uṇhodakaṁ paṭiyādehī”ti.	1	
PA_kd_8:1.32.17	“Evaṁ, bhante”ti kho āyasmā ānando bhagavato paṭissuṇitvā uṇhodakaṁ paṭiyādesi.	1	
PA_kd_8:1.33.1	Atha kho jīvako komārabhacco yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	1	
PA_kd_8:1.33.2	Ekamantaṁ nisinno kho jīvako komārabhacco bhagavantaṁ etadavoca—	1	
PA_kd_8:1.33.3	“viritto, bhante, bhagavā”ti?	1	
PA_kd_8:1.33.4	“Virittomhi, jīvakā”ti.	1	
PA_kd_8:1.33.5	“Idha mayhaṁ, bhante, bahi dvārakoṭṭhakā nikkhantassa etadahosi—	1	
PA_kd_8:1.33.6	‘mayā kho bhagavato samattiṁsāya virecanaṁ dinnaṁ.	1	
PA_kd_8:1.33.7	Dosābhisanno tathāgatassa kāyo.	1	
PA_kd_8:1.33.8	Na bhagavantaṁ samattiṁsakkhattuṁ virecessati, ekūnattiṁsakkhattuṁ bhagavantaṁ virecessati.	1	
PA_kd_8:1.33.9	Api ca bhagavā viritto nahāyissati.	1	
PA_kd_8:1.33.10	Nahātaṁ bhagavantaṁ sakiṁ virecessati.	1	
PA_kd_8:1.33.11	Evaṁ bhagavato samattiṁsāya virecanaṁ bhavissatī’ti.	1	
PA_kd_8:1.33.12	Nahāyatu, bhante, bhagavā, nahāyatu sugato”ti.	1	
PA_kd_8:1.33.13	Atha kho bhagavā uṇhodakaṁ nahāyi.	1	
PA_kd_8:1.33.14	Nahātaṁ bhagavantaṁ sakiṁ virecesi.	1	
PA_kd_8:1.33.15	Evaṁ bhagavato samattiṁsāya virecanaṁ ahosi.	1	
PA_kd_8:1.33.16	Atha kho jīvako komārabhacco bhagavantaṁ etadavoca—	1	
PA_kd_8:1.33.17	“yāva, bhante, bhagavato kāyo pakatatto hoti, alaṁ yūsapiṇḍapātenā”ti.	1	
PA_kd_8:1.33.18.0	9. Varayācanākathā	1	
PA_kd_8:1.33.18.1	Atha kho bhagavato kāyo nacirasseva pakatatto ahosi.	1	
PA_kd_8:1.34.1	Atha kho jīvako komārabhacco taṁ siveyyakaṁ dussayugaṁ ādāya yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	1	
PA_kd_8:1.34.2	Ekamantaṁ nisinno kho jīvako komārabhacco bhagavantaṁ etadavoca—	1	
PA_kd_8:1.34.3	“ekāhaṁ, bhante, bhagavantaṁ varaṁ yācāmī”ti.	1	
PA_kd_8:1.34.4	“Atikkantavarā kho, jīvaka, tathāgatā”ti.	1	
PA_kd_8:1.34.5	“Yañca, bhante, kappati yañca anavajjan”ti.	1	
PA_kd_8:1.34.6	“Vadehi, jīvakā”ti.	1	
PA_kd_8:1.34.7	“Bhagavā, bhante, paṁsukūliko, bhikkhusaṅgho ca.	1	
PA_kd_8:1.34.8	Idaṁ me, bhante, siveyyakaṁ dussayugaṁ raññā pajjotena pahitaṁ—	1	
PA_kd_8:1.34.9	bahūnaṁ dussānaṁ bahūnaṁ dussayugānaṁ bahūnaṁ dussayugasatānaṁ bahūnaṁ dussayugasahassānaṁ bahūnaṁ dussayugasatasahassānaṁ aggañca seṭṭhañca mokkhañca uttamañca pavarañca.	1	
PA_kd_8:1.34.10	Paṭiggaṇhātu me, bhante, bhagavā siveyyakaṁ dussayugaṁ;	1	
PA_kd_8:1.34.11	bhikkhusaṅghassa ca gahapaticīvaraṁ anujānātū”ti.	1	
PA_kd_8:1.34.12	Paṭiggahesi bhagavā siveyyakaṁ dussayugaṁ.	1	
PA_kd_8:1.34.13	Atha kho bhagavā jīvakaṁ komārabhaccaṁ dhammiyā kathāya sandassesi samādapesi samuttejesi sampahaṁsesi.	1	
PA_kd_8:1.34.14	Atha kho jīvako komārabhacco bhagavatā dhammiyā kathāya sandassito samādapito samuttejito sampahaṁsito uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	1	
PA_kd_8:1.35.1	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	1	
PA_kd_8:1.35.2	“anujānāmi, bhikkhave, gahapaticīvaraṁ.	1	
PA_kd_8:1.35.3	Yo icchati, paṁsukūliko hotu.	1	
PA_kd_8:1.35.4	Yo icchati, gahapaticīvaraṁ sādiyatu.	1	
PA_kd_8:1.35.5	Itarītarenapāhaṁ, bhikkhave, santuṭṭhiṁ vaṇṇemī”ti.	1	
PA_kd_8:1.35.6	Assosuṁ kho rājagahe manussā—	1	
PA_kd_8:1.35.7	“bhagavatā kira bhikkhūnaṁ gahapaticīvaraṁ anuññātan”ti.	1	
PA_kd_8:1.35.8	Te ca manussā haṭṭhā ahesuṁ udaggā—	1	
PA_kd_8:1.35.9	“idāni kho mayaṁ dānāni dassāma puññāni karissāma, yato bhagavatā bhikkhūnaṁ gahapaticīvaraṁ anuññātan”ti.	1	
PA_kd_8:1.35.10	Ekāheneva rājagahe bahūni cīvarasahassāni uppajjiṁsu.	1	
PA_kd_8:1.35.11	Assosuṁ kho jānapadā manussā—	1	
PA_kd_8:1.35.12	“bhagavatā kira bhikkhūnaṁ gahapaticīvaraṁ anuññātan”ti.	1	
PA_kd_8:1.35.13	Te ca manussā haṭṭhā ahesuṁ udaggā—	1	
PA_kd_8:1.35.14	“idāni kho mayaṁ dānāni dassāma puññāni karissāma, yato bhagavatā bhikkhūnaṁ gahapaticīvaraṁ anuññātan”ti.	1	
PA_kd_8:1.35.15	Janapadepi ekāheneva bahūni cīvarasahassāni uppajjiṁsu.	1	
PA_kd_8:1.36.1	Tena kho pana samayena saṅghassa pāvāro uppanno hoti.	1	
PA_kd_8:1.36.2	Bhagavato etamatthaṁ ārocesuṁ.	1	
PA_kd_8:1.36.3	“Anujānāmi, bhikkhave, pāvāran”ti.	1	
PA_kd_8:1.36.4	Koseyyapāvāro uppanno hoti.	1	
PA_kd_8:1.36.5	Bhagavato etamatthaṁ ārocesuṁ.	1	
PA_kd_8:1.36.6	“Anujānāmi, bhikkhave, koseyyapāvāran”ti.	1	
PA_kd_8:1.36.7	Kojavaṁ uppannaṁ hoti.	1	
PA_kd_8:1.36.8	Bhagavato etamatthaṁ ārocesuṁ.	1	
PA_kd_8:1.36.9	“Anujānāmi, bhikkhave, kojavan”ti.	1	
PA_kd_8:1.36.10	Paṭhamabhāṇavāro niṭṭhito.	1	
PA_kd_8:2.1.0	10. Kambalānujānanādikathā	2	
PA_kd_8:2.1.1	Tena kho pana samayena kāsirājā jīvakassa komārabhaccassa aḍḍhakāsikaṁ kambalaṁ pāhesi upaḍḍhakāsinaṁ khamamānaṁ.	2	
PA_kd_8:2.1.2	Atha kho jīvako komārabhacco taṁ aḍḍhakāsikaṁ kambalaṁ ādāya yena bhagavā tenupasaṅkami, upasaṅkamitvā bhagavantaṁ abhivādetvā ekamantaṁ nisīdi.	2	
PA_kd_8:2.1.3	Ekamantaṁ nisinno kho jīvako komārabhacco bhagavantaṁ etadavoca—	2	
PA_kd_8:2.1.4	“ayaṁ me, bhante, aḍḍhakāsiko kambalo kāsiraññā pahito upaḍḍhakāsinaṁ khamamāno.	2	
PA_kd_8:2.1.5	Paṭiggaṇhātu me, bhante, bhagavā kambalaṁ, yaṁ mamassa dīgharattaṁ hitāya sukhāyā”ti.	2	
PA_kd_8:2.1.6	Paṭiggahesi bhagavā kambalaṁ.	2	
PA_kd_8:2.1.7	Atha kho bhagavā jīvakaṁ komārabhaccaṁ dhammiyā kathāya sandassesi …pe…	2	
PA_kd_8:2.1.8	padakkhiṇaṁ katvā pakkāmi.	2	
PA_kd_8:2.1.9	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	2	
PA_kd_8:2.1.10	“anujānāmi, bhikkhave, kambalan”ti.	2	
PA_kd_8:3.1.1	Tena kho pana samayena saṅghassa uccāvacāni cīvarāni uppannāni honti.	3	
PA_kd_8:3.1.2	Atha kho bhikkhūnaṁ etadahosi—	3	
PA_kd_8:3.1.3	“kiṁ nu kho bhagavatā cīvaraṁ anuññātaṁ, kiṁ ananuññātan”ti?	3	
PA_kd_8:3.1.4	Bhagavato etamatthaṁ ārocesuṁ.	3	
PA_kd_8:3.1.5	“Anujānāmi, bhikkhave, cha cīvarāni—	3	
PA_kd_8:3.1.6	khomaṁ kappāsikaṁ koseyyaṁ kambalaṁ sāṇaṁ bhaṅgan”ti.	3	
PA_kd_8:3.2.1	Tena kho pana samayena ye te bhikkhū gahapaticīvaraṁ sādiyanti te kukkuccāyantā paṁsukūlaṁ na sādiyanti—	3	
PA_kd_8:3.2.2	“ekaṁyeva bhagavatā cīvaraṁ anuññātaṁ, na dve”ti.	3	
PA_kd_8:3.2.3	Bhagavato etamatthaṁ ārocesuṁ.	3	
PA_kd_8:3.2.4	“Anujānāmi, bhikkhave, gahapaticīvaraṁ sādiyantena paṁsukūlampi sādiyituṁ;	3	
PA_kd_8:3.2.5	tadubhayenapāhaṁ, bhikkhave, santuṭṭhiṁ vaṇṇemī”ti.	3	
PA_kd_8:4.1.0	11. Paṁsukūlapariyesanakathā	4	
PA_kd_8:4.1.1	Tena kho pana samayena sambahulā bhikkhū kosalesu janapade addhānamaggappaṭipannā honti.	4	
PA_kd_8:4.1.2	Ekacce bhikkhū susānaṁ okkamiṁsu paṁsukūlāya, ekacce bhikkhū nāgamesuṁ.	4	
PA_kd_8:4.1.3	Ye te bhikkhū susānaṁ okkamiṁsu paṁsukūlāya te paṁsukūlāni labhiṁsu.	4	
PA_kd_8:4.1.4	Ye te bhikkhū nāgamesuṁ te evamāhaṁsu—	4	
PA_kd_8:4.1.5	“amhākampi, āvuso, bhāgaṁ dethā”ti.	4	
PA_kd_8:4.1.6	Te evamāhaṁsu—	4	
PA_kd_8:4.1.7	“na mayaṁ, āvuso, tumhākaṁ bhāgaṁ dassāma.	4	
PA_kd_8:4.1.8	Kissa tumhe nāgamitthā”ti?	4	
PA_kd_8:4.1.9	Bhagavato etamatthaṁ ārocesuṁ.	4	
PA_kd_8:4.1.10	“Anujānāmi, bhikkhave, nāgamentānaṁ nākāmā bhāgaṁ dātun”ti.	4	
PA_kd_8:4.2.1	Tena kho pana samayena sambahulā bhikkhū kosalesu janapade addhānamaggappaṭipannā honti.	4	
PA_kd_8:4.2.2	Ekacce bhikkhū susānaṁ okkamiṁsu paṁsukūlāya, ekacce bhikkhū āgamesuṁ.	4	
PA_kd_8:4.2.3	Ye te bhikkhū susānaṁ okkamiṁsu paṁsukūlāya te paṁsukūlāni labhiṁsu.	4	
PA_kd_8:4.2.4	Ye te bhikkhū āgamesuṁ te evamāhaṁsu—	4	
PA_kd_8:4.2.5	“amhākampi, āvuso, bhāgaṁ dethā”ti.	4	
PA_kd_8:4.2.6	Te evamāhaṁsu—	4	
PA_kd_8:4.2.7	“na mayaṁ, āvuso, tumhākaṁ bhāgaṁ dassāma.	4	
PA_kd_8:4.2.8	Kissa tumhe na okkamitthā”ti?	4	
PA_kd_8:4.2.9	Bhagavato etamatthaṁ ārocesuṁ.	4	
PA_kd_8:4.2.10	“Anujānāmi, bhikkhave, āgamentānaṁ akāmā bhāgaṁ dātun”ti.	4	
PA_kd_8:4.3.1	Tena kho pana samayena sambahulā bhikkhū kosalesu janapade addhānamaggappaṭipannā honti.	4	
PA_kd_8:4.3.2	Ekacce bhikkhū paṭhamaṁ susānaṁ okkamiṁsu paṁsukūlāya, ekacce bhikkhū pacchā okkamiṁsu.	4	
PA_kd_8:4.3.3	Ye te bhikkhū paṭhamaṁ susānaṁ okkamiṁsu paṁsukūlāya te paṁsukūlāni labhiṁsu.	4	
PA_kd_8:4.3.4	Ye te bhikkhū pacchā okkamiṁsu te na labhiṁsu.	4	
PA_kd_8:4.3.5	Te evamāhaṁsu—	4	
PA_kd_8:4.3.6	“amhākampi, āvuso, bhāgaṁ dethā”ti.	4	
PA_kd_8:4.3.7	Te evamāhaṁsu—	4	
PA_kd_8:4.3.8	“na mayaṁ, āvuso, tumhākaṁ bhāgaṁ dassāma.	4	
PA_kd_8:4.3.9	Kissa tumhe pacchā okkamitthā”ti?	4	
PA_kd_8:4.3.10	Bhagavato etamatthaṁ ārocesuṁ.	4	
PA_kd_8:4.3.11	“Anujānāmi, bhikkhave, pacchā okkantānaṁ nākāmā bhāgaṁ dātun”ti.	4	
PA_kd_8:4.4.1	Tena kho pana samayena sambahulā bhikkhū kosalesu janapade addhānamaggappaṭipannā honti.	4	
PA_kd_8:4.4.2	Te sadisā susānaṁ okkamiṁsu paṁsukūlāya.	4	
PA_kd_8:4.4.3	Ekacce bhikkhū paṁsukūlāni labhiṁsu, ekacce bhikkhū na labhiṁsu.	4	
PA_kd_8:4.4.4	Ye te bhikkhū na labhiṁsu, te evamāhaṁsu—	4	
PA_kd_8:4.4.5	“amhākampi, āvuso, bhāgaṁ dethā”ti.	4	
PA_kd_8:4.4.6	Te evamāhaṁsu—	4	
PA_kd_8:4.4.7	“na mayaṁ, āvuso, tumhākaṁ bhāgaṁ dassāma.	4	
PA_kd_8:4.4.8	Kissa tumhe na labhitthā”ti?	4	
PA_kd_8:4.4.9	Bhagavato etamatthaṁ ārocesuṁ.	4	
PA_kd_8:4.4.10	“Anujānāmi, bhikkhave, sadisānaṁ okkantānaṁ akāmā bhāgaṁ dātun”ti.	4	
PA_kd_8:4.5.1	Tena kho pana samayena sambahulā bhikkhū kosalesu janapade addhānamaggappaṭipannā honti.	4	
PA_kd_8:4.5.2	Te katikaṁ katvā susānaṁ okkamiṁsu paṁsukūlāya.	4	
PA_kd_8:4.5.3	Ekacce bhikkhū paṁsukūlāni labhiṁsu, ekacce bhikkhū na labhiṁsu.	4	
PA_kd_8:4.5.4	Ye te bhikkhū na labhiṁsu te evamāhaṁsu—	4	
PA_kd_8:4.5.5	“amhākampi, āvuso, bhāgaṁ dethā”ti.	4	
PA_kd_8:4.5.6	Te evamāhaṁsu—	4	
PA_kd_8:4.5.7	“na mayaṁ, āvuso, tumhākaṁ bhāgaṁ dassāma.	4	
PA_kd_8:4.5.8	Kissa tumhe na labhitthā”ti?	4	
PA_kd_8:4.5.9	Bhagavato etamatthaṁ ārocesuṁ.	4	
PA_kd_8:4.5.10	“Anujānāmi, bhikkhave, katikaṁ katvā okkantānaṁ akāmā bhāgaṁ dātun”ti.	4	
PA_kd_8:5.1.0	12. Cīvarapaṭiggāhakasammutikathā	5	
PA_kd_8:5.1.1	Tena kho pana samayena manussā cīvaraṁ ādāya ārāmaṁ āgacchanti.	5	
PA_kd_8:5.1.2	Te paṭiggāhakaṁ alabhamānā paṭiharanti.	5	
PA_kd_8:5.1.3	Cīvaraṁ parittaṁ uppajjati.	5	
PA_kd_8:5.1.4	Bhagavato etamatthaṁ ārocesuṁ.	5	
PA_kd_8:5.1.5	“Anujānāmi, bhikkhave, pañcahaṅgehi samannāgataṁ bhikkhuṁ cīvarapaṭiggāhakaṁ sammannituṁ—	5	
PA_kd_8:5.1.6	yo na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya, na bhayāgatiṁ gaccheyya, gahitāgahitañca jāneyya.	5	
PA_kd_8:5.2.1	Evañca pana, bhikkhave, sammannitabbo.	5	
PA_kd_8:5.2.2	Paṭhamaṁ bhikkhu yācitabbo;	5	
PA_kd_8:5.2.3	yācitvā byattena bhikkhunā paṭibalena saṅgho ñāpetabbo—	5	
PA_kd_8:5.2.4	‘Suṇātu me, bhante, saṅgho.	5	
PA_kd_8:5.2.5	Yadi saṅghassa pattakallaṁ saṅgho itthannāmaṁ bhikkhuṁ cīvarapaṭiggāhakaṁ sammanneyya.	5	
PA_kd_8:5.2.6	Esā ñatti.	5	
PA_kd_8:5.2.7	Suṇātu me, bhante, saṅgho.	5	
PA_kd_8:5.2.8	Saṅgho itthannāmaṁ bhikkhuṁ cīvarapaṭiggāhakaṁ sammannati.	5	
PA_kd_8:5.2.9	Yassāyasmato khamati itthannāmassa bhikkhuno cīvarapaṭiggāhakassa sammuti, so tuṇhassa;	5	
PA_kd_8:5.2.10	yassa nakkhamati, so bhāseyya.	5	
PA_kd_8:5.2.11	Sammato saṅghena itthannāmo bhikkhu cīvarapaṭiggāhako.	5	
PA_kd_8:5.2.12	Khamati saṅghassa, tasmā tuṇhī, evametaṁ dhārayāmī’”ti.	5	
PA_kd_8:6.1.1	Tena kho pana samayena cīvarapaṭiggāhakā bhikkhū cīvaraṁ paṭiggahetvā tattheva ujjhitvā pakkamanti.	6	
PA_kd_8:6.1.2	Cīvaraṁ nassati.	6	
PA_kd_8:6.1.3	Bhagavato etamatthaṁ ārocesuṁ.	6	
PA_kd_8:6.1.4	“Anujānāmi, bhikkhave, pañcahaṅgehi samannāgataṁ bhikkhuṁ cīvaranidahakaṁ sammannituṁ—	6	
PA_kd_8:6.1.5	yo na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya, na bhayāgatiṁ gaccheyya, nihitānihitañca jāneyya.	6	
PA_kd_8:6.2.1	Evañca pana, bhikkhave, sammannitabbo.	6	
PA_kd_8:6.2.2	Paṭhamaṁ bhikkhu yācitabbo;	6	
PA_kd_8:6.2.3	yācitvā byattena bhikkhunā paṭibalena saṅgho ñāpetabbo—	6	
PA_kd_8:6.2.4	‘Suṇātu me, bhante, saṅgho.	6	
PA_kd_8:6.2.5	Yadi saṅghassa pattakallaṁ, saṅgho itthannāmaṁ bhikkhuṁ cīvaranidahakaṁ sammanneyya.	6	
PA_kd_8:6.2.6	Esā ñatti.	6	
PA_kd_8:6.2.7	Suṇātu me, bhante, saṅgho.	6	
PA_kd_8:6.2.8	Saṅgho itthannāmaṁ bhikkhuṁ cīvaranidahakaṁ sammannati.	6	
PA_kd_8:6.2.9	Yassāyasmato khamati itthannāmassa bhikkhuno cīvaranidahakassa sammuti, so tuṇhassa;	6	
PA_kd_8:6.2.10	yassa nakkhamati, so bhāseyya.	6	
PA_kd_8:6.2.11	Sammato saṅghena itthannāmo bhikkhu cīvaranidahako.	6	
PA_kd_8:6.2.12	Khamati saṅghassa, tasmā tuṇhī, evametaṁ dhārayāmī’”ti.	6	
PA_kd_8:7.1.0	13. Bhaṇḍāgārasammutiādikathā	7	
PA_kd_8:7.1.1	Tena kho pana samayena cīvaranidahako bhikkhu maṇḍapepi rukkhamūlepi nibbakosepi cīvaraṁ nidahati, undūrehipi upacikāhipi khajjanti.	7	
PA_kd_8:7.1.2	Bhagavato etamatthaṁ ārocesuṁ.	7	
PA_kd_8:7.1.3	“Anujānāmi, bhikkhave, bhaṇḍāgāraṁ sammannituṁ, yaṁ saṅgho ākaṅkhati vihāraṁ vā aḍḍhayogaṁ vā pāsādaṁ vā hammiyaṁ vā guhaṁ vā.	7	
PA_kd_8:7.2.1	Evañca pana, bhikkhave, sammannitabbo.	7	
PA_kd_8:7.2.2	Byattena bhikkhunā paṭibalena saṅgho ñāpetabbo—	7	
PA_kd_8:7.2.3	‘Suṇātu me, bhante, saṅgho.	7	
PA_kd_8:7.2.4	Yadi saṅghassa pattakallaṁ, saṅgho itthannāmaṁ vihāraṁ bhaṇḍāgāraṁ sammanneyya.	7	
PA_kd_8:7.2.5	Esā ñatti.	7	
PA_kd_8:7.2.6	Suṇātu me, bhante, saṅgho.	7	
PA_kd_8:7.2.7	Saṅgho itthannāmaṁ vihāraṁ bhaṇḍāgāraṁ sammannati.	7	
PA_kd_8:7.2.8	Yassāyasmato khamati itthannāmassa vihārassa bhaṇḍāgārassa sammuti, so tuṇhassa;	7	
PA_kd_8:7.2.9	yassa nakkhamati, so bhāseyya.	7	
PA_kd_8:7.2.10	Sammato saṅghena itthannāmo vihāro bhaṇḍāgāraṁ.	7	
PA_kd_8:7.2.11	Khamati saṅghassa, tasmā tuṇhī, evametaṁ dhārayāmī’”ti.	7	
PA_kd_8:8.1.1	Tena kho pana samayena saṅghassa bhaṇḍāgāre cīvaraṁ aguttaṁ hoti.	8	
PA_kd_8:8.1.2	Bhagavato etamatthaṁ ārocesuṁ.	8	
PA_kd_8:8.1.3_0	“Anujānāmi, bhikkhave, pañcahaṅgehi samannāgataṁ bhikkhuṁ bhaṇḍāgārikaṁ sammannituṁ—yo	8	
PA_kd_8:8.1.3_1	na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya, na bhayāgatiṁ	8	
PA_kd_8:8.1.3_2	gaccheyya, guttāguttañca jāneyya.	8	
PA_kd_8:8.1.4	Evañca pana, bhikkhave, sammannitabbo.	8	
PA_kd_8:8.1.5	Paṭhamaṁ bhikkhu yācitabbo;	8	
PA_kd_8:8.1.6	yācitvā byattena bhikkhunā paṭibalena saṅgho ñāpetabbo—	8	
PA_kd_8:8.1.7	‘Suṇātu me, bhante, saṅgho.	8	
PA_kd_8:8.1.8	Yadi saṅghassa pattakallaṁ, saṅgho itthannāmaṁ bhikkhuṁ bhaṇḍāgārikaṁ sammanneyya.	8	
PA_kd_8:8.1.9	Esā ñatti.	8	
PA_kd_8:8.1.10	Suṇātu me, bhante, saṅgho.	8	
PA_kd_8:8.1.11	Saṅgho itthannāmaṁ bhikkhuṁ bhaṇḍāgārikaṁ sammannati.	8	
PA_kd_8:8.1.12	Yassāyasmato khamati itthannāmassa bhikkhuno bhaṇḍāgārikassa sammuti, so tuṇhassa;	8	
PA_kd_8:8.1.13	yassa nakkhamati, so bhāseyya.	8	
PA_kd_8:8.1.14	Sammato saṅghena itthannāmo bhikkhu bhaṇḍāgāriko.	8	
PA_kd_8:8.1.15	Khamati saṅghassa, tasmā tuṇhī, evametaṁ dhārayāmī’”ti.	8	
PA_kd_8:8.2.1	Tena kho pana samayena chabbaggiyā bhikkhū bhaṇḍāgārikaṁ vuṭṭhāpenti.	8	
PA_kd_8:8.2.2	Bhagavato etamatthaṁ ārocesuṁ.	8	
PA_kd_8:8.2.3	“Na, bhikkhave, bhaṇḍāgāriko vuṭṭhāpetabbo.	8	
PA_kd_8:8.2.4	Yo vuṭṭhāpeyya, āpatti dukkaṭassā”ti.	8	
PA_kd_8:9.1.1	Tena kho pana samayena saṅghassa bhaṇḍāgāre cīvaraṁ ussannaṁ hoti.	9	
PA_kd_8:9.1.2	Bhagavato etamatthaṁ ārocesuṁ.	9	
PA_kd_8:9.1.3	“Anujānāmi, bhikkhave, sammukhībhūtena saṅghena bhājetun”ti.	9	
PA_kd_8:9.1.4	Tena kho pana samayena saṅgho cīvaraṁ bhājento kolāhalaṁ akāsi.	9	
PA_kd_8:9.1.5	Bhagavato etamatthaṁ ārocesuṁ.	9	
PA_kd_8:9.1.6	“Anujānāmi, bhikkhave, pañcahaṅgehi samannāgataṁ bhikkhuṁ cīvarabhājakaṁ sammannituṁ—	9	
PA_kd_8:9.1.7	yo na chandāgatiṁ gaccheyya, na dosāgatiṁ gaccheyya, na mohāgatiṁ gaccheyya, na bhayāgatiṁ gaccheyya, bhājitābhājitañca jāneyya.	9	
PA_kd_8:9.1.8	Evañca pana, bhikkhave, sammannitabbo.	9	
PA_kd_8:9.1.9	Paṭhamaṁ bhikkhu yācitabbo;	9	
PA_kd_8:9.1.10	yācitvā byattena bhikkhunā paṭibalena saṅgho ñāpetabbo—	9	
PA_kd_8:9.1.11	‘Suṇātu me, bhante, saṅgho.	9	
PA_kd_8:9.1.12	Yadi saṅghassa pattakallaṁ, saṅgho itthannāmaṁ bhikkhuṁ cīvarabhājakaṁ sammanneyya.	9	
PA_kd_8:9.1.13	Esā ñatti.	9	
PA_kd_8:9.1.14	Suṇātu me, bhante, saṅgho.	9	
PA_kd_8:9.1.15	Saṅgho itthannāmaṁ bhikkhuṁ cīvarabhājakaṁ sammannati.	9	
PA_kd_8:9.1.16	Yassāyasmato khamati itthannāmassa bhikkhuno cīvarabhājakassa sammuti, so tuṇhassa;	9	
PA_kd_8:9.1.17	yassa nakkhamati, so bhāseyya.	9	
PA_kd_8:9.1.18	Sammato saṅghena itthannāmo bhikkhu cīvarabhājako.	9	
PA_kd_8:9.1.19	Khamati saṅghassa, tasmā tuṇhī, evametaṁ dhārayāmī’”ti.	9	
PA_kd_8:9.2.1	Atha kho cīvarabhājakānaṁ bhikkhūnaṁ etadahosi—	9	
PA_kd_8:9.2.2	“kathaṁ nu kho cīvaraṁ bhājetabban”ti?	9	
PA_kd_8:9.2.3	Bhagavato etamatthaṁ ārocesuṁ.	9	
PA_kd_8:9.2.4	“Anujānāmi, bhikkhave, paṭhamaṁ uccinitvā tulayitvā vaṇṇāvaṇṇaṁ katvā bhikkhū gaṇetvā vaggaṁ bandhitvā cīvarapaṭivīsaṁ ṭhapetun”ti.	9	
PA_kd_8:9.2.5	Atha kho cīvarabhājakānaṁ bhikkhūnaṁ etadahosi—	9	
PA_kd_8:9.2.6	“kathaṁ nu kho sāmaṇerānaṁ cīvarapaṭivīso dātabbo”ti?	9	
PA_kd_8:9.2.7	Bhagavato etamatthaṁ ārocesuṁ.	9	
PA_kd_8:9.2.8	“Anujānāmi, bhikkhave, sāmaṇerānaṁ upaḍḍhapaṭivīsaṁ dātun”ti.	9	
PA_kd_8:9.3.1	Tena kho pana samayena aññataro bhikkhu sakena bhāgena uttaritukāmo hoti.	9	
PA_kd_8:9.3.2	Bhagavato etamatthaṁ ārocesuṁ.	9	
PA_kd_8:9.3.3	“Anujānāmi, bhikkhave, uttarantassa sakaṁ bhāgaṁ dātun”ti.	9	
PA_kd_8:9.3.4	Tena kho pana samayena aññataro bhikkhu atirekabhāgena uttaritukāmo hoti.	9	
PA_kd_8:9.3.5	Bhagavato etamatthaṁ ārocesuṁ.	9	
PA_kd_8:9.3.6	“Anujānāmi, bhikkhave, anukkhepe dinne atirekabhāgaṁ dātun”ti.	9	
PA_kd_8:9.4.1	Atha kho cīvarabhājakānaṁ bhikkhūnaṁ etadahosi—	9	
PA_kd_8:9.4.2	“kathaṁ nu kho cīvarapaṭivīso dātabbo, āgatapaṭipāṭiyā nu kho udāhu yathāvuḍḍhan”ti?	9	
PA_kd_8:9.4.3	Bhagavato etamatthaṁ ārocesuṁ.	9	
PA_kd_8:9.4.4	“Anujānāmi, bhikkhave, vikalake tosetvā kusapātaṁ kātun”ti.	9	
PA_kd_8:10.1.0	14. Cīvararajanakathā	10	
PA_kd_8:10.1.1	Tena kho pana samayena bhikkhū chakaṇenapi paṇḍumattikāyapi cīvaraṁ rajanti.	10	
PA_kd_8:10.1.2	Cīvaraṁ dubbaṇṇaṁ hoti.	10	
PA_kd_8:10.1.3	Bhagavato etamatthaṁ ārocesuṁ.	10	
PA_kd_8:10.1.4	“Anujānāmi, bhikkhave, cha rajanāni—	10	
PA_kd_8:10.1.5	mūlarajanaṁ, khandharajanaṁ, tacarajanaṁ, pattarajanaṁ, puppharajanaṁ, phalarajanan”ti.	10	
PA_kd_8:10.2.1	Tena kho pana samayena bhikkhū sītudakāya cīvaraṁ rajanti.	10	
PA_kd_8:10.2.2	Cīvaraṁ duggandhaṁ hoti.	10	
PA_kd_8:10.2.3	Bhagavato etamatthaṁ ārocesuṁ.	10	
PA_kd_8:10.2.4	“Anujānāmi, bhikkhave, rajanaṁ pacituṁ cullaṁ rajanakumbhin”ti.	10	
PA_kd_8:10.2.5	Rajanaṁ uttariyati.	10	
PA_kd_8:10.2.6	Bhagavato etamatthaṁ ārocesuṁ.	10	
PA_kd_8:10.2.7	“Anujānāmi, bhikkhave, uttarāḷumpaṁ bandhitun”ti.	10	
PA_kd_8:10.2.8	Tena kho pana samayena bhikkhū na jānanti rajanaṁ pakkaṁ vā apakkaṁ vā.	10	
PA_kd_8:10.2.9	Bhagavato etamatthaṁ ārocesuṁ.	10	
PA_kd_8:10.2.10	“Anujānāmi, bhikkhave, udake vā nakhapiṭṭhikāya vā thevakaṁ dātun”ti.	10	
PA_kd_8:10.3.1	Tena kho pana samayena bhikkhū rajanaṁ oropentā kumbhiṁ āviñchanti.	10	
PA_kd_8:10.3.2	Kumbhī bhijjati.	10	
PA_kd_8:10.3.3	Bhagavato etamatthaṁ ārocesuṁ.	10	
PA_kd_8:10.3.4	“Anujānāmi, bhikkhave, rajanuḷuṅkaṁ daṇḍakathālakan”ti.	10	
PA_kd_8:10.3.5	Tena kho pana samayena bhikkhūnaṁ rajanabhājanaṁ na saṁvijjati.	10	
PA_kd_8:10.3.6	Bhagavato etamatthaṁ ārocesuṁ.	10	
PA_kd_8:10.3.7	“Anujānāmi, bhikkhave, rajanakolambaṁ rajanaghaṭan”ti.	10	
PA_kd_8:10.3.8	Tena kho pana samayena bhikkhū pātiyāpi pattepi cīvaraṁ omaddanti.	10	
PA_kd_8:10.3.9	Cīvaraṁ paribhijjati.	10	
PA_kd_8:10.3.10	Bhagavato etamatthaṁ ārocesuṁ.	10	
PA_kd_8:10.3.11	“Anujānāmi, bhikkhave, rajanadoṇikan”ti.	10	
PA_kd_8:11.1.1	Tena kho pana samayena bhikkhū chamāya cīvaraṁ pattharanti.	11	
PA_kd_8:11.1.2	Cīvaraṁ paṁsukitaṁ hoti.	11	
PA_kd_8:11.1.3	Bhagavato etamatthaṁ ārocesuṁ.	11	
PA_kd_8:11.1.4	“Anujānāmi, bhikkhave, tiṇasanthārakan”ti.	11	
PA_kd_8:11.1.5	Tiṇasanthārako upacikāhi khajjati.	11	
PA_kd_8:11.1.6	Bhagavato etamatthaṁ ārocesuṁ.	11	
PA_kd_8:11.1.7	“Anujānāmi, bhikkhave, cīvaravaṁsaṁ cīvararajjun”ti.	11	
PA_kd_8:11.1.8	Majjhena laggenti.	11	
PA_kd_8:11.1.9	Rajanaṁ ubhato galati.	11	
PA_kd_8:11.1.10	Bhagavato etamatthaṁ ārocesuṁ.	11	
PA_kd_8:11.1.11	“Anujānāmi, bhikkhave, kaṇṇe bandhitun”ti.	11	
PA_kd_8:11.1.12	Kaṇṇo jīrati.	11	
PA_kd_8:11.1.13	Bhagavato etamatthaṁ ārocesuṁ.	11	
PA_kd_8:11.1.14	“Anujānāmi, bhikkhave, kaṇṇasuttakan”ti.	11	
PA_kd_8:11.1.15	Rajanaṁ ekato galati.	11	
PA_kd_8:11.1.16	Bhagavato etamatthaṁ ārocesuṁ.	11	
PA_kd_8:11.1.17	“Anujānāmi, bhikkhave, samparivattakaṁ samparivattakaṁ rajetuṁ, na ca acchinne theve pakkamitun”ti.	11	
PA_kd_8:11.2.1	Tena kho pana samayena cīvaraṁ patthinnaṁ hoti.	11	
PA_kd_8:11.2.2	Bhagavato etamatthaṁ ārocesuṁ.	11	
PA_kd_8:11.2.3	“Anujānāmi, bhikkhave, udake osāretun”ti.	11	
PA_kd_8:11.2.4	Tena kho pana samayena cīvaraṁ pharusaṁ hoti.	11	
PA_kd_8:11.2.5	Bhagavato etamatthaṁ ārocesuṁ.	11	
PA_kd_8:11.2.6	“Anujānāmi, bhikkhave, pāṇinā ākoṭetun”ti.	11	
PA_kd_8:11.2.7	Tena kho pana samayena bhikkhū acchinnakāni cīvarāni dhārenti dantakāsāvāni.	11	
PA_kd_8:11.2.8	Manussā ujjhāyanti khiyyanti vipācenti—	11	
PA_kd_8:11.2.9	“seyyathāpi nāma gihī kāmabhogino”ti.	11	
PA_kd_8:11.2.10	Bhagavato etamatthaṁ ārocesuṁ.	11	
PA_kd_8:11.2.11	“Na, bhikkhave, acchinnakāni cīvarāni dhāretabbāni.	11	
PA_kd_8:11.2.12	Yo dhāreyya, āpatti dukkaṭassā”ti.	11	
PA_kd_8:12.1.0	15. Chinnakacīvarānujānana	12	
PA_kd_8:12.1.1	Atha kho bhagavā rājagahe yathābhirantaṁ viharitvā yena dakkhiṇāgiri tena cārikaṁ pakkāmi.	12	
PA_kd_8:12.1.2	Addasā kho bhagavā magadhakhettaṁ acchibaddhaṁ pāḷibaddhaṁ mariyādabaddhaṁ siṅghāṭakabaddhaṁ, disvāna āyasmantaṁ ānandaṁ āmantesi—	12	
PA_kd_8:12.1.3	“passasi no tvaṁ, ānanda, magadhakhettaṁ acchibaddhaṁ pāḷibaddhaṁ mariyādabaddhaṁ siṅghāṭakabaddhan”ti?	12	
PA_kd_8:12.1.4	“Evaṁ, bhante”ti.	12	
PA_kd_8:12.1.5	“Ussahasi tvaṁ, ānanda, bhikkhūnaṁ evarūpāni cīvarāni saṁvidahitun”ti?	12	
PA_kd_8:12.1.6	“Ussahāmi, bhagavā”ti.	12	
PA_kd_8:12.1.7	Atha kho bhagavā dakkhiṇāgirismiṁ yathābhirantaṁ viharitvā punadeva rājagahaṁ paccāgañchi.	12	
PA_kd_8:12.1.8	Atha kho āyasmā ānando sambahulānaṁ bhikkhūnaṁ cīvarāni saṁvidahitvā yena bhagavā tenupasaṅkami; upasaṅkamitvā bhagavantaṁ etadavoca—	12	
PA_kd_8:12.1.9	“passatu me, bhante, bhagavā cīvarāni saṁvidahitānī”ti.	12	
PA_kd_8:12.2.1	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	12	
PA_kd_8:12.2.2	“paṇḍito, bhikkhave, ānando; mahāpañño, bhikkhave, ānando; yatra hi nāma mayā saṅkhittena bhāsitassa vitthārena atthaṁ ājānissati,	12	
PA_kd_8:12.2.3_0	kusimpi nāma karissati, aḍḍhakusimpi nāma karissati, maṇḍalampi nāma karissati, aḍḍhamaṇḍalampi	12	
PA_kd_8:12.2.3_1	nāma karissati, vivaṭṭampi nāma karissati, anuvivaṭṭampi nāma karissati, gīveyyakampi	12	
PA_kd_8:12.2.3_2	nāma karissati, jaṅgheyyakampi nāma karissati, bāhantampi nāma karissati, chinnakaṁ	12	
PA_kd_8:12.2.3_3	bhavissati, satthalūkhaṁ samaṇasāruppaṁ paccatthikānañca anabhicchitaṁ.	12	
PA_kd_8:12.2.4	Anujānāmi, bhikkhave, chinnakaṁ saṅghāṭiṁ chinnakaṁ uttarāsaṅgaṁ chinnakaṁ antaravāsakan”ti.	12	
PA_kd_8:13.1.0	16. Ticīvarānujānana	13	
PA_kd_8:13.1.1	Atha kho bhagavā rājagahe yathābhirantaṁ viharitvā yena vesālī tena cārikaṁ pakkāmi.	13	
PA_kd_8:13.1.2_0	Addasa bhagavā antarā ca rājagahaṁ antarā ca vesāliṁ addhānamaggappaṭipanno sambahule	13	
PA_kd_8:13.1.2_1	bhikkhū cīvarehi ubbhaṇḍite sīsepi cīvarabhisiṁ karitvā khandhepi cīvarabhisiṁ karitvā	13	
PA_kd_8:13.1.2_2	kaṭiyāpi cīvarabhisiṁ karitvā āgacchante, disvāna bhagavato etadahosi—	13	
PA_kd_8:13.1.3	“atilahuṁ kho ime moghapurisā cīvare bāhullāya āvattā.	13	
PA_kd_8:13.1.4	Yannūnāhaṁ bhikkhūnaṁ cīvare sīmaṁ bandheyyaṁ, mariyādaṁ ṭhapeyyan”ti.	13	
PA_kd_8:13.2.1	Atha kho bhagavā anupubbena cārikaṁ caramāno yena vesālī tadavasari. Tatra sudaṁ bhagavā vesāliyaṁ viharati gotamake cetiye.	13	
PA_kd_8:13.2.2	Tena kho pana samayena bhagavā sītāsu hemantikāsu rattīsu antaraṭṭhakāsu himapātasamaye rattiṁ ajjhokāse ekacīvaro nisīdi. Na bhagavantaṁ sītaṁ ahosi.	13	
PA_kd_8:13.2.3	Nikkhante paṭhame yāme sītaṁ bhagavantaṁ ahosi. Dutiyaṁ bhagavā cīvaraṁ pārupi. Na bhagavantaṁ sītaṁ ahosi.	13	
PA_kd_8:13.2.4	Nikkhante majjhime yāme sītaṁ bhagavantaṁ ahosi. Tatiyaṁ bhagavā cīvaraṁ pārupi. Na bhagavantaṁ sītaṁ ahosi.	13	
PA_kd_8:13.2.5	Nikkhante pacchime yāme uddhaste aruṇe nandimukhiyā rattiyā sītaṁ bhagavantaṁ ahosi. Catutthaṁ bhagavā cīvaraṁ pārupi. Na bhagavantaṁ sītaṁ ahosi.	13	
PA_kd_8:13.3.1	Atha kho bhagavato etadahosi—“yepi kho te kulaputtā imasmiṁ dhammavinaye sītālukā sītabhīrukā tepi sakkonti ticīvarena yāpetuṁ.	13	
PA_kd_8:13.3.2	Yannūnāhaṁ bhikkhūnaṁ cīvare sīmaṁ bandheyyaṁ, mariyādaṁ ṭhapeyyaṁ, ticīvaraṁ anujāneyyan”ti.	13	
PA_kd_8:13.3.3	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	13	
PA_kd_8:13.4.1_0	“idhāhaṁ, bhikkhave, antarā ca rājagahaṁ antarā ca vesāliṁ addhānamaggappaṭipanno	13	
PA_kd_8:13.4.1_1	addasaṁ sambahule bhikkhū cīvarehi ubbhaṇḍite sīsepi cīvarabhisiṁ karitvā khandhepi	13	
PA_kd_8:13.4.1_2	cīvarabhisiṁ karitvā kaṭiyāpi cīvarabhisiṁ karitvā āgacchante, disvāna me etadahosi—	13	
PA_kd_8:13.4.2	‘atilahuṁ kho ime moghapurisā cīvare bāhullāya āvattā.	13	
PA_kd_8:13.4.3	Yannūnāhaṁ bhikkhūnaṁ cīvare sīmaṁ bandheyyaṁ, mariyādaṁ ṭhapeyyan’ti.	13	
PA_kd_8:13.5.1	Idhāhaṁ, bhikkhave, sītāsu hemantikāsu rattīsu antaraṭṭhakāsu himapātasamaye rattiṁ ajjhokāse ekacīvaro nisīdiṁ. Na maṁ sītaṁ ahosi.	13	
PA_kd_8:13.5.2	Nikkhante paṭhame yāme sītaṁ maṁ ahosi. Dutiyāhaṁ cīvaraṁ pārupiṁ. Na maṁ sītaṁ ahosi.	13	
PA_kd_8:13.5.3	Nikkhante majjhime yāme sītaṁ maṁ ahosi. Tatiyāhaṁ cīvaraṁ pārupiṁ. Na maṁ sītaṁ ahosi.	13	
PA_kd_8:13.5.4	Nikkhante pacchime yāme uddhaste aruṇe nandimukhiyā rattiyā sītaṁ maṁ ahosi. Catutthāhaṁ cīvaraṁ pārupiṁ. Na maṁ sītaṁ ahosi.	13	
PA_kd_8:13.5.5	Tassa mayhaṁ, bhikkhave, etadahosi—	13	
PA_kd_8:13.5.6	‘yepi kho te kulaputtā imasmiṁ dhammavinaye sītālukā sītabhīrukā tepi sakkonti ticīvarena yāpetuṁ.	13	
PA_kd_8:13.5.7	Yannūnāhaṁ bhikkhūnaṁ cīvare sīmaṁ bandheyyaṁ, mariyādaṁ ṭhapeyyaṁ, ticīvaraṁ anujāneyyan’ti.	13	
PA_kd_8:13.5.8	Anujānāmi, bhikkhave, ticīvaraṁ—diguṇaṁ saṅghāṭiṁ, ekacciyaṁ uttarāsaṅgaṁ, ekacciyaṁ antaravāsakan”ti.	13	
PA_kd_8:13.6.0	17. Atirekacīvarakathā	13	
PA_kd_8:13.6.1	Tena kho pana samayena chabbaggiyā bhikkhū—“bhagavatā ticīvaraṁ anuññātan”ti—	13	
PA_kd_8:13.6.2	aññeneva ticīvarena gāmaṁ pavisanti, aññena ticīvarena ārāme acchanti, aññena ticīvarena nahānaṁ otaranti.	13	
PA_kd_8:13.6.3	Ye te bhikkhū appicchā te ujjhāyanti khiyyanti vipācenti—	13	
PA_kd_8:13.6.4	“kathañhi nāma chabbaggiyā bhikkhū atirekacīvaraṁ dhāressantī”ti.	13	
PA_kd_8:13.6.5	Atha kho te bhikkhū bhagavato etamatthaṁ ārocesuṁ.	13	
PA_kd_8:13.6.6	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	13	
PA_kd_8:13.6.7	“na, bhikkhave, atirekacīvaraṁ dhāretabbaṁ.	13	
PA_kd_8:13.6.8	Yo dhāreyya, yathādhammo kāretabbo”ti.	13	
PA_kd_8:13.7.1	Tena kho pana samayena āyasmato ānandassa atirekacīvaraṁ uppannaṁ hoti.	13	
PA_kd_8:13.7.2	Āyasmā ca ānando taṁ cīvaraṁ āyasmato sāriputtassa dātukāmo hoti.	13	
PA_kd_8:13.7.3	Āyasmā ca sāriputto sākete viharati.	13	
PA_kd_8:13.7.4	Atha kho āyasmato ānandassa etadahosi—	13	
PA_kd_8:13.7.5	“bhagavatā sikkhāpadaṁ paññattaṁ—	13	
PA_kd_8:13.7.6	‘na atirekacīvaraṁ dhāretabban’ti.	13	
PA_kd_8:13.7.7	Idañca me atirekacīvaraṁ uppannaṁ.	13	
PA_kd_8:13.7.8	Ahañcimaṁ cīvaraṁ āyasmato sāriputtassa dātukāmo.	13	
PA_kd_8:13.7.9	Āyasmā ca sāriputto sākete viharati.	13	
PA_kd_8:13.7.10	Kathaṁ nu kho mayā paṭipajjitabban”ti?	13	
PA_kd_8:13.7.11	Bhagavato etamatthaṁ ārocesi.	13	
PA_kd_8:13.7.12	“Kīvaciraṁ panānanda, sāriputto āgacchissatī”ti?	13	
PA_kd_8:13.7.13	“Navamaṁ vā, bhagavā, divasaṁ, dasamaṁ vā”ti.	13	
PA_kd_8:13.7.14	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	13	
PA_kd_8:13.7.15	“anujānāmi, bhikkhave, dasāhaparamaṁ atirekacīvaraṁ dhāretun”ti.	13	
PA_kd_8:13.8.1	Tena kho pana samayena bhikkhūnaṁ atirekacīvaraṁ uppannaṁ hoti.	13	
PA_kd_8:13.8.2	Atha kho bhikkhūnaṁ etadahosi—	13	
PA_kd_8:13.8.3	“kathaṁ nu kho amhehi atirekacīvare paṭipajjitabban”ti?	13	
PA_kd_8:13.8.4	Bhagavato etamatthaṁ ārocesuṁ.	13	
PA_kd_8:13.8.5	“Anujānāmi, bhikkhave, atirekacīvaraṁ vikappetun”ti.	13	
PA_kd_8:14.1.1	Atha kho bhagavā vesāliyaṁ yathābhirantaṁ viharitvā yena bārāṇasī tena cārikaṁ pakkāmi.	14	
PA_kd_8:14.1.2	Anupubbena cārikaṁ caramāno yena bārāṇasī tadavasari.	14	
PA_kd_8:14.1.3	Tatra sudaṁ bhagavā bārāṇasiyaṁ viharati isipatane migadāye.	14	
PA_kd_8:14.1.4	Tena kho pana samayena aññatarassa bhikkhuno antaravāsako chiddo hoti.	14	
PA_kd_8:14.1.5	Atha kho tassa bhikkhuno etadahosi—	14	
PA_kd_8:14.1.6	“bhagavatā ticīvaraṁ anuññātaṁ—	14	
PA_kd_8:14.1.7	diguṇā saṅghāṭi, ekacciyo uttarāsaṅgo, ekacciyo antaravāsako.	14	
PA_kd_8:14.1.8	Ayañca me antaravāsako chiddo.	14	
PA_kd_8:14.1.9	Yannūnāhaṁ aggaḷaṁ acchupeyyaṁ, samantato dupaṭṭaṁ bhavissati, majjhe ekacciyan”ti.	14	
PA_kd_8:14.2.1	Atha kho so bhikkhu aggaḷaṁ acchupesi.	14	
PA_kd_8:14.2.2	Addasā kho bhagavā senāsanacārikaṁ āhiṇḍanto taṁ bhikkhuṁ aggaḷaṁ acchupentaṁ, disvāna yena so bhikkhu tenupasaṅkami, upasaṅkamitvā taṁ bhikkhuṁ etadavoca—	14	
PA_kd_8:14.2.3	“kiṁ tvaṁ, bhikkhu, karosī”ti?	14	
PA_kd_8:14.2.4	“Aggaḷaṁ, bhagavā, acchupemī”ti.	14	
PA_kd_8:14.2.5	“Sādhu sādhu, bhikkhu;	14	
PA_kd_8:14.2.6	sādhu kho tvaṁ, bhikkhu, aggaḷaṁ acchupesī”ti.	14	
PA_kd_8:14.2.7	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	14	
PA_kd_8:14.2.8	“anujānāmi, bhikkhave, ahatānaṁ dussānaṁ ahatakappānaṁ diguṇaṁ saṅghāṭiṁ, ekacciyaṁ uttarāsaṅgaṁ, ekacciyaṁ antaravāsakaṁ;	14	
PA_kd_8:14.2.9	utuddhaṭānaṁ dussānaṁ catugguṇaṁ saṅghāṭiṁ, diguṇaṁ uttarāsaṅgaṁ, diguṇaṁ antaravāsakaṁ;	14	
PA_kd_8:14.2.10	paṁsukūle yāvadatthaṁ;	14	
PA_kd_8:14.2.11	pāpaṇike ussāho karaṇīyo.	14	
PA_kd_8:14.2.12	Anujānāmi, bhikkhave, aggaḷaṁ tunnaṁ ovaṭṭikaṁ kaṇḍusakaṁ daḷhīkamman”ti.	14	
PA_kd_8:15.1.0	18. Visākhāvatthu	15	
PA_kd_8:15.1.1	Atha kho bhagavā bārāṇasiyaṁ yathābhirantaṁ viharitvā yena sāvatthi tena cārikaṁ pakkāmi.	15	
PA_kd_8:15.1.2	Anupubbena cārikaṁ caramāno yena sāvatthi tadavasari.	15	
PA_kd_8:15.1.3	Tatra sudaṁ bhagavā sāvatthiyaṁ viharati jetavane anāthapiṇḍikassa ārāme.	15	
PA_kd_8:15.1.4	Atha kho visākhā migāramātā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	15	
PA_kd_8:15.1.5	Ekamantaṁ nisinnaṁ kho visākhaṁ migāramātaraṁ bhagavā dhammiyā kathāya sandassesi samādapesi samuttejesi sampahaṁsesi.	15	
PA_kd_8:15.1.6	Atha kho visākhā migāramātā bhagavatā dhammiyā kathāya sandassitā samādapitā samuttejitā sampahaṁsitā bhagavantaṁ etadavoca—	15	
PA_kd_8:15.1.7	“adhivāsetu me, bhante, bhagavā svātanāya bhattaṁ saddhiṁ bhikkhusaṅghenā”ti.	15	
PA_kd_8:15.1.8	Adhivāsesi bhagavā tuṇhībhāvena.	15	
PA_kd_8:15.1.9	Atha kho visākhā migāramātā bhagavato adhivāsanaṁ viditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	15	
PA_kd_8:15.2.1	Tena kho pana samayena tassā rattiyā accayena cātuddīpiko mahāmegho pāvassi.	15	
PA_kd_8:15.2.2	Atha kho bhagavā bhikkhū āmantesi—	15	
PA_kd_8:15.2.3	“yathā, bhikkhave, jetavane vassati evaṁ catūsu dīpesu vassati.	15	
PA_kd_8:15.2.4	Ovassāpetha, bhikkhave, kāyaṁ.	15	
PA_kd_8:15.2.5	Ayaṁ pacchimako cātuddīpiko mahāmegho”ti.	15	
PA_kd_8:15.2.6	“Evaṁ, bhante”ti kho te bhikkhū bhagavato paṭissuṇitvā nikkhittacīvarā kāyaṁ ovassāpenti.	15	
PA_kd_8:15.3.1	Atha kho visākhā migāramātā paṇītaṁ khādanīyaṁ bhojanīyaṁ paṭiyādāpetvā dāsiṁ āṇāpesi—	15	
PA_kd_8:15.3.2	“gaccha, je. Ārāmaṁ gantvā kālaṁ ārocehi—kālo, bhante, niṭṭhitaṁ bhattan”ti.	15	
PA_kd_8:15.3.3	“Evaṁ, ayye”ti kho sā dāsī visākhāya migāramātuyā paṭissuṇitvā ārāmaṁ gantvā addasa bhikkhū nikkhittacīvare kāyaṁ ovassāpente, disvāna—	15	
PA_kd_8:15.3.4	“natthi ārāme bhikkhū, ājīvakā kāyaṁ ovassāpentī”ti—	15	
PA_kd_8:15.3.5	yena visākhā migāramātā tenupasaṅkami; upasaṅkamitvā visākhaṁ migāramātaraṁ etadavoca—	15	
PA_kd_8:15.3.6	“natthayye, ārāme bhikkhū, ājīvakā kāyaṁ ovassāpentī”ti.	15	
PA_kd_8:15.3.7	Atha kho visākhāya migāramātuyā paṇḍitāya viyattāya medhāviniyā etadahosi—“nissaṁsayaṁ kho ayyā nikkhittacīvarā kāyaṁ ovassāpenti.	15	
PA_kd_8:15.3.8	Sāyaṁ bālā maññittha—natthi ārāme bhikkhū, ājīvakā kāyaṁ ovassāpentī”ti, puna dāsiṁ āṇāpesi—	15	
PA_kd_8:15.3.9	“gaccha, je. Ārāmaṁ gantvā kālaṁ ārocehi—kālo, bhante, niṭṭhitaṁ bhattan”ti.	15	
PA_kd_8:15.4.1	Atha kho te bhikkhū gattāni sītiṁ karitvā kallakāyā cīvarāni gahetvā yathāvihāraṁ pavisiṁsu.	15	
PA_kd_8:15.4.2	Atha kho sā dāsī ārāmaṁ gantvā bhikkhū apassantī—	15	
PA_kd_8:15.4.3	“natthi ārāme bhikkhū, suñño ārāmo”ti—	15	
PA_kd_8:15.4.4	yena visākhā migāramātā tenupasaṅkami; upasaṅkamitvā visākhaṁ migāramātaraṁ etadavoca—	15	
PA_kd_8:15.4.5	“natthayye, ārāme bhikkhū, suñño ārāmo”ti.	15	
PA_kd_8:15.4.6	Atha kho visākhāya migāramātuyā paṇḍitāya viyattāya medhāviniyā etadahosi—	15	
PA_kd_8:15.4.7	“nissaṁsayaṁ kho ayyā gattāni sītiṁ karitvā kallakāyā cīvarāni gahetvā yathāvihāraṁ paviṭṭhā.	15	
PA_kd_8:15.4.8	Sāyaṁ bālā maññittha—natthi ārāme bhikkhū, suñño ārāmo”ti, puna dāsiṁ āṇāpesi—	15	
PA_kd_8:15.4.9	“gaccha, je. Ārāmaṁ gantvā kālaṁ ārocehi—kālo, bhante, niṭṭhitaṁ bhattan”ti.	15	
PA_kd_8:15.5.1	Atha kho bhagavā bhikkhū āmantesi—	15	
PA_kd_8:15.5.2	“sandahatha, bhikkhave, pattacīvaraṁ; kālo bhattassā”ti.	15	
PA_kd_8:15.5.3	“Evaṁ, bhante”ti kho te bhikkhū bhagavato paccassosuṁ.	15	
PA_kd_8:15.5.4	Atha kho bhagavā pubbaṇhasamayaṁ nivāsetvā pattacīvaramādāya—	15	
PA_kd_8:15.5.5	seyyathāpi nāma balavā puriso samiñjitaṁ vā bāhaṁ pasāreyya, pasāritaṁ vā bāhaṁ samiñjeyya; evameva—jetavane antarahito visākhāya migāramātuyā koṭṭhake pāturahosi.	15	
PA_kd_8:15.5.6	Nisīdi bhagavā paññatte āsane saddhiṁ bhikkhusaṅghena.	15	
PA_kd_8:15.6.1	Atha kho visākhā migāramātā—“acchariyaṁ vata bho, abbhutaṁ vata bho.	15	
PA_kd_8:15.6.2_0	Tathāgatassa mahiddhikatā mahānubhāvatā, yatra hi nāma jaṇṇukamattesupi oghesu pavattamānesu,	15	
PA_kd_8:15.6.2_1	kaṭimattesupi oghesu pavattamānesu, na hi nāma ekabhikkhussapi pādā vā cīvarāni vā	15	
PA_kd_8:15.6.2_2	allāni bhavissantī”ti—	15	
PA_kd_8:15.6.3	haṭṭhā udaggā buddhappamukhaṁ bhikkhusaṅghaṁ paṇītena khādanīyena bhojanīyena sahatthā santappetvā sampavāretvā bhagavantaṁ bhuttāviṁ onītapattapāṇiṁ ekamantaṁ nisīdi.	15	
PA_kd_8:15.6.4	Ekamantaṁ nisinnā kho visākhā migāramātā bhagavantaṁ etadavoca—	15	
PA_kd_8:15.6.5	“aṭṭhāhaṁ, bhante, bhagavantaṁ varāni yācāmī”ti.	15	
PA_kd_8:15.6.6	“Atikkantavarā kho, visākhe, tathāgatā”ti.	15	
PA_kd_8:15.6.7	“Yāni ca, bhante, kappiyāni yāni ca anavajjānī”ti.	15	
PA_kd_8:15.6.8	“Vadehi, visākhe”ti.	15	
PA_kd_8:15.7.1_0	“Icchāmahaṁ, bhante, saṅghassa yāvajīvaṁ vassikasāṭikaṁ dātuṁ, āgantukabhattaṁ dātuṁ,	15	
PA_kd_8:15.7.1_1	gamikabhattaṁ dātuṁ, gilānabhattaṁ dātuṁ, gilānupaṭṭhākabhattaṁ dātuṁ, gilānabhesajjaṁ	15	
PA_kd_8:15.7.1_2	dātuṁ, dhuvayāguṁ dātuṁ, bhikkhunisaṅghassa udakasāṭikaṁ dātun”ti.	15	
PA_kd_8:15.7.2	“Kiṁ pana tvaṁ, visākhe, atthavasaṁ sampassamānā tathāgataṁ aṭṭha varāni yācasī”ti?	15	
PA_kd_8:15.7.3	“Idhāhaṁ, bhante, dāsiṁ āṇāpesiṁ—	15	
PA_kd_8:15.7.4	‘gaccha, je. Ārāmaṁ gantvā kālaṁ ārocehi—kālo, bhante, niṭṭhitaṁ bhattan’ti.	15	
PA_kd_8:15.7.5	Atha kho sā, bhante, dāsī ārāmaṁ gantvā addasa bhikkhū nikkhittacīvare kāyaṁ ovassāpente, disvāna—	15	
PA_kd_8:15.7.6	‘natthi ārāme bhikkhū, ājīvakā kāyaṁ ovassāpentī’ti—	15	
PA_kd_8:15.7.7	yenāhaṁ tenupasaṅkami; upasaṅkamitvā maṁ etadavoca—	15	
PA_kd_8:15.7.8	‘natthayye, ārāme bhikkhū, ājīvakā kāyaṁ ovassāpentī’ti.	15	
PA_kd_8:15.7.9	Asuci, bhante, naggiyaṁ jegucchaṁ paṭikūlaṁ.	15	
PA_kd_8:15.7.10	Imāhaṁ, bhante, atthavasaṁ sampassamānā icchāmi saṅghassa yāvajīvaṁ vassikasāṭikaṁ dātuṁ.	15	
PA_kd_8:15.8.1	Puna caparaṁ, bhante, āgantuko bhikkhu na vīthikusalo na gocarakusalo kilanto piṇḍāya carati.	15	
PA_kd_8:15.8.2	So me āgantukabhattaṁ bhuñjitvā vīthikusalo gocarakusalo akilanto piṇḍāya carissati.	15	
PA_kd_8:15.8.3	Imāhaṁ, bhante, atthavasaṁ sampassamānā icchāmi saṅghassa yāvajīvaṁ āgantukabhattaṁ dātuṁ.	15	
PA_kd_8:15.8.4_0	Puna caparaṁ, bhante, gamiko bhikkhu attano bhattaṁ pariyesamāno satthā vā vihāyissati,	15	
PA_kd_8:15.8.4_1	yattha vā vāsaṁ gantukāmo bhavissati tattha vikāle upagacchissati, kilanto addhānaṁ gamissati.	15	
PA_kd_8:15.8.5	So me gamikabhattaṁ bhuñjitvā satthā na vihāyissati, yattha vāsaṁ gantukāmo bhavissati tattha kāle upagacchissati, akilanto addhānaṁ gamissati.	15	
PA_kd_8:15.8.6	Imāhaṁ, bhante, atthavasaṁ sampassamānā icchāmi saṅghassa yāvajīvaṁ gamikabhattaṁ dātuṁ.	15	
PA_kd_8:15.9.1	Puna caparaṁ, bhante, gilānassa bhikkhuno sappāyāni bhojanāni alabhantassa ābādho vā abhivaḍḍhissati, kālaṅkiriyā vā bhavissati.	15	
PA_kd_8:15.9.2	Tassa me gilānabhattaṁ bhuttassa ābādho na abhivaḍḍhissati, kālaṅkiriyā na bhavissati.	15	
PA_kd_8:15.9.3	Imāhaṁ, bhante, atthavasaṁ sampassamānā icchāmi saṅghassa yāvajīvaṁ gilānabhattaṁ dātuṁ.	15	
PA_kd_8:15.9.4	Puna caparaṁ, bhante, gilānupaṭṭhāko bhikkhu attano bhattaṁ pariyesamāno gilānassa ussūre bhattaṁ nīharissati, bhattacchedaṁ karissati.	15	
PA_kd_8:15.9.5	So me gilānupaṭṭhākabhattaṁ bhuñjitvā gilānassa kālena bhattaṁ nīharissati, bhattacchedaṁ na karissati.	15	
PA_kd_8:15.9.6	Imāhaṁ, bhante, atthavasaṁ sampassamānā icchāmi saṅghassa yāvajīvaṁ gilānupaṭṭhākabhattaṁ dātuṁ.	15	
PA_kd_8:15.10.1	Puna caparaṁ, bhante, gilānassa bhikkhuno sappāyāni bhesajjāni alabhantassa ābādho vā abhivaḍḍhissati, kālaṅkiriyā vā bhavissati.	15	
PA_kd_8:15.10.2	Tassa me gilānabhesajjaṁ paribhuttassa ābādho na abhivaḍḍhissati, kālaṅkiriyā na bhavissati.	15	
PA_kd_8:15.10.3	Imāhaṁ, bhante, atthavasaṁ sampassamānā icchāmi saṅghassa yāvajīvaṁ gilānabhesajjaṁ dātuṁ.	15	
PA_kd_8:15.10.4	Puna caparaṁ, bhante, bhagavatā andhakavinde dasānisaṁse sampassamānena yāgu anuññātā.	15	
PA_kd_8:15.10.5	Tyāhaṁ, bhante, ānisaṁse sampassamānā icchāmi saṅghassa yāvajīvaṁ dhuvayāguṁ dātuṁ.	15	
PA_kd_8:15.11.1	Idha, bhante, bhikkhuniyo aciravatiyā nadiyā vesiyāhi saddhiṁ naggā ekatitthe nahāyanti.	15	
PA_kd_8:15.11.2	Tā, bhante, vesiyā bhikkhuniyo uppaṇḍesuṁ—	15	
PA_kd_8:15.11.3	‘kiṁ nu kho nāma tumhākaṁ, ayye, daharānaṁ brahmacariyaṁ ciṇṇena, nanu nāma kāmā paribhuñjitabbā;	15	
PA_kd_8:15.11.4	yadā jiṇṇā bhavissatha tadā brahmacariyaṁ carissatha.	15	
PA_kd_8:15.11.5	Evaṁ tumhākaṁ ubho atthā pariggahitā bhavissantī’ti.	15	
PA_kd_8:15.11.6	Tā, bhante, bhikkhuniyo vesiyāhi uppaṇḍiyamānā maṅkū ahesuṁ.	15	
PA_kd_8:15.11.7	Asuci, bhante, mātugāmassa naggiyaṁ jegucchaṁ paṭikūlaṁ.	15	
PA_kd_8:15.11.8	Imāhaṁ, bhante, atthavasaṁ sampassamānā icchāmi bhikkhunisaṅghassa yāvajīvaṁ udakasāṭikaṁ dātun”ti.	15	
PA_kd_8:15.12.1	“Kiṁ pana tvaṁ, visākhe, ānisaṁsaṁ sampassamānā tathāgataṁ aṭṭha varāni yācasī”ti?	15	
PA_kd_8:15.12.2	“Idha, bhante, disāsu vassaṁvuṭṭhā bhikkhū sāvatthiṁ āgacchissanti bhagavantaṁ dassanāya.	15	
PA_kd_8:15.12.3	Te bhagavantaṁ upasaṅkamitvā pucchissanti—	15	
PA_kd_8:15.12.4	‘itthannāmo, bhante, bhikkhu kālaṅkato, tassa kā gati ko abhisamparāyo’ti?	15	
PA_kd_8:15.12.5	Taṁ bhagavā byākarissati sotāpattiphale vā sakadāgāmiphale vā anāgāmiphale vā arahatte vā.	15	
PA_kd_8:15.12.6	Tyāhaṁ upasaṅkamitvā pucchissāmi—	15	
PA_kd_8:15.12.7	‘āgatapubbā nu kho, bhante, tena ayyena sāvatthī’ti?	15	
PA_kd_8:15.13.1	Sace me vakkhanti—	15	
PA_kd_8:15.13.2	‘āgatapubbā tena bhikkhunā sāvatthī’ti niṭṭhamettha gacchissāmi—	15	
PA_kd_8:15.13.3	‘nissaṁsayaṁ me paribhuttaṁ tena ayyena vassikasāṭikā vā āgantukabhattaṁ vā gamikabhattaṁ vā gilānabhattaṁ vā gilānupaṭṭhākabhattaṁ vā gilānabhesajjaṁ vā dhuvayāgu vā’ti.	15	
PA_kd_8:15.13.4	Tassā me tadanussarantiyā pāmujjaṁ jāyissati, pamuditāya pīti jāyissati, pītimanāya kāyo passambhissati, passaddhakāyā sukhaṁ vediyissāmi, sukhiniyā cittaṁ samādhiyissati.	15	
PA_kd_8:15.13.5	Sā me bhavissati indriyabhāvanā balabhāvanā bojjhaṅgabhāvanā.	15	
PA_kd_8:15.13.6	Imāhaṁ, bhante, ānisaṁsaṁ sampassamānā tathāgataṁ aṭṭha varāni yācāmī”ti.	15	
PA_kd_8:15.14.1	“Sādhu sādhu, visākhe;	15	
PA_kd_8:15.14.2	sādhu kho tvaṁ, visākhe, imaṁ ānisaṁsaṁ sampassamānā tathāgataṁ aṭṭha varāni yācasi.	15	
PA_kd_8:15.14.3	Anujānāmi te, visākhe, aṭṭha varānī”ti.	15	
PA_kd_8:15.14.4	Atha kho bhagavā visākhaṁ migāramātaraṁ imāhi gāthāhi anumodi—	15	
PA_kd_8:15.14.5	“Yā annapānaṁ dadatippamoditā,	15	
PA_kd_8:15.14.6	Sīlūpapannā sugatassa sāvikā;	15	
PA_kd_8:15.14.7	Dadāti dānaṁ abhibhuyya maccharaṁ,	15	
PA_kd_8:15.14.8	Sovaggikaṁ sokanudaṁ sukhāvahaṁ.	15	
PA_kd_8:15.14.9	Dibbaṁ sā labhate āyuṁ,	15	
PA_kd_8:15.14.10	Āgamma maggaṁ virajaṁ anaṅgaṇaṁ;	15	
PA_kd_8:15.14.11	Sā puññakāmā sukhinī anāmayā,	15	
PA_kd_8:15.14.12	Saggamhi kāyamhi ciraṁ pamodatī”ti.	15	
PA_kd_8:15.14.13	Atha kho bhagavā visākhaṁ migāramātaraṁ imāhi gāthāhi anumoditvā uṭṭhāyāsanā pakkāmi.	15	
PA_kd_8:15.15.1	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	15	
PA_kd_8:15.15.2	“anujānāmi, bhikkhave, vassikasāṭikaṁ, āgantukabhattaṁ, gamikabhattaṁ, gilānabhattaṁ, gilānupaṭṭhākabhattaṁ, gilānabhesajjaṁ, dhuvayāguṁ, bhikkhunisaṅghassa udakasāṭikan”ti.	15	
PA_kd_8:15.15.3	Visākhābhāṇavāro niṭṭhito.	15	
PA_kd_8:16.1.0	19. Nisīdanādianujānana	16	
PA_kd_8:16.1.1	Tena kho pana samayena bhikkhū paṇītāni bhojanāni bhuñjitvā muṭṭhassatī asampajānā niddaṁ okkamanti.	16	
PA_kd_8:16.1.2	Tesaṁ muṭṭhassatīnaṁ asampajānānaṁ niddaṁ okkamantānaṁ supinantena asuci muccati, senāsanaṁ asucinā makkhiyati.	16	
PA_kd_8:16.1.3	Atha kho bhagavā āyasmatā ānandena pacchāsamaṇena senāsanacārikaṁ āhiṇḍanto addasa senāsanaṁ asucinā makkhitaṁ, disvāna āyasmantaṁ ānandaṁ āmantesi—	16	
PA_kd_8:16.1.4	“kiṁ etaṁ, ānanda, senāsanaṁ makkhitan”ti?	16	
PA_kd_8:16.1.5	“Etarahi, bhante, bhikkhū paṇītāni bhojanāni bhuñjitvā muṭṭhassatī asampajānā niddaṁ okkamanti.	16	
PA_kd_8:16.1.6	Tesaṁ muṭṭhassatīnaṁ asampajānānaṁ niddaṁ okkamantānaṁ supinantena asuci muccati;	16	
PA_kd_8:16.1.7	tayidaṁ, bhagavā, senāsanaṁ asucinā makkhitan”ti.	16	
PA_kd_8:16.2.1	“Evametaṁ, ānanda, evametaṁ, ānanda.	16	
PA_kd_8:16.2.2	Muccati hi, ānanda, muṭṭhassatīnaṁ asampajānānaṁ niddaṁ okkamantānaṁ supinantena asuci.	16	
PA_kd_8:16.2.3	Ye te, ānanda, bhikkhū upaṭṭhitassatī sampajānā niddaṁ okkamanti, tesaṁ asuci na muccati.	16	
PA_kd_8:16.2.4	Yepi te, ānanda, puthujjanā kāmesu vītarāgā, tesampi asuci na muccati.	16	
PA_kd_8:16.2.5	Aṭṭhānametaṁ, ānanda, anavakāso yaṁ arahato asuci mucceyyā”ti.	16	
PA_kd_8:16.2.6	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	16	
PA_kd_8:16.2.7	“idhāhaṁ, bhikkhave, ānandena pacchāsamaṇena senāsanacārikaṁ āhiṇḍanto addasaṁ senāsanaṁ asucinā makkhitaṁ, disvāna ānandaṁ āmantesiṁ—	16	
PA_kd_8:16.2.8	‘kiṁ etaṁ, ānanda, senāsanaṁ makkhitan’ti?	16	
PA_kd_8:16.2.9	‘Etarahi, bhante, bhikkhū paṇītāni bhojanāni bhuñjitvā muṭṭhassatī asampajānā niddaṁ okkamanti.	16	
PA_kd_8:16.2.10	Tesaṁ muṭṭhassatīnaṁ asampajānānaṁ niddaṁ okkamantānaṁ supinantena asuci muccati;	16	
PA_kd_8:16.2.11	tayidaṁ, bhagavā, senāsanaṁ asucinā makkhitan’ti.	16	
PA_kd_8:16.2.12	‘Evametaṁ, ānanda, evametaṁ, ānanda, muccati hi, ānanda, muṭṭhassatīnaṁ asampajānānaṁ niddaṁ okkamantānaṁ supinantena asuci.	16	
PA_kd_8:16.2.13	Ye te, ānanda, bhikkhū upaṭṭhitassatī sampajānā niddaṁ okkamanti, tesaṁ asuci na muccati.	16	
PA_kd_8:16.2.14	Yepi te, ānanda, puthujjanā kāmesu vītarāgā tesampi asuci na muccati.	16	
PA_kd_8:16.2.15	Aṭṭhānametaṁ, ānanda, anavakāso yaṁ arahato asuci mucceyyā’ti.	16	
PA_kd_8:16.3.1	Pañcime, bhikkhave, ādīnavā muṭṭhassatissa asampajānassa niddaṁ okkamato—	16	
PA_kd_8:16.3.2	dukkhaṁ supati, dukkhaṁ paṭibujjhati, pāpakaṁ supinaṁ passati, devatā na rakkhanti, asuci muccati.	16	
PA_kd_8:16.3.3	Ime kho, bhikkhave, pañca ādīnavā muṭṭhassatissa asampajānassa niddaṁ okkamato.	16	
PA_kd_8:16.3.4	Pañcime, bhikkhave, ānisaṁsā upaṭṭhitassatissa sampajānassa niddaṁ okkamato—	16	
PA_kd_8:16.3.5	sukhaṁ supati, sukhaṁ paṭibujjhati, na pāpakaṁ supinaṁ passati, devatā rakkhanti, asuci na muccati.	16	
PA_kd_8:16.3.6	Ime kho, bhikkhave, pañca ānisaṁsā upaṭṭhitassatissa sampajānassa niddaṁ okkamato.	16	
PA_kd_8:16.3.7	Anujānāmi, bhikkhave, kāyaguttiyā cīvaraguttiyā senāsanaguttiyā nisīdanan”ti.	16	
PA_kd_8:16.4.1	Tena kho pana samayena atikhuddakaṁ nisīdanaṁ na sabbaṁ senāsanaṁ saṅgopeti.	16	
PA_kd_8:16.4.2	Bhagavato etamatthaṁ ārocesuṁ.	16	
PA_kd_8:16.4.3	“Anujānāmi, bhikkhave, yāvamahantaṁ paccattharaṇaṁ ākaṅkhati tāvamahantaṁ paccattharaṇaṁ kātun”ti.	16	
PA_kd_8:17.1.1	Tena kho pana samayena āyasmato ānandassa upajjhāyassa āyasmato belaṭṭhasīsassa thullakacchābādho hoti.	17	
PA_kd_8:17.1.2	Tassa lasikāya cīvarāni kāye lagganti.	17	
PA_kd_8:17.1.3	Tāni bhikkhū udakena temetvā temetvā apakaḍḍhanti.	17	
PA_kd_8:17.1.4_0	Addasā kho bhagavā senāsanacārikaṁ āhiṇḍanto te bhikkhū tāni cīvarāni udakena temetvā	17	
PA_kd_8:17.1.4_1	temetvā apakaḍḍhante, disvāna yena te bhikkhū tenupasaṅkami, upasaṅkamitvā te bhikkhū etadavoca—	17	
PA_kd_8:17.1.5	“kiṁ imassa, bhikkhave, bhikkhuno ābādho”ti?	17	
PA_kd_8:17.1.6	“Imassa, bhante, āyasmato thullakacchābādho.	17	
PA_kd_8:17.1.7	Lasikāya cīvarāni kāye lagganti.	17	
PA_kd_8:17.1.8	Tāni mayaṁ udakena temetvā temetvā apakaḍḍhāmā”ti.	17	
PA_kd_8:17.1.9	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	17	
PA_kd_8:17.1.10	“anujānāmi, bhikkhave, yassa kaṇḍu vā piḷakā vā assāvo vā thullakacchu vā ābādho kaṇḍuppaṭicchādin”ti.	17	
PA_kd_8:18.1.1	Atha kho visākhā migāramātā mukhapuñchanacoḷaṁ ādāya yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi.	18	
PA_kd_8:18.1.2	Ekamantaṁ nisinnā kho visākhā migāramātā bhagavantaṁ etadavoca—	18	
PA_kd_8:18.1.3	“paṭiggaṇhātu me, bhante, bhagavā mukhapuñchanacoḷaṁ, yaṁ mamassa dīgharattaṁ hitāya sukhāyā”ti.	18	
PA_kd_8:18.1.4	Paṭiggahesi bhagavā mukhapuñchanacoḷaṁ.	18	
PA_kd_8:18.1.5	Atha kho bhagavā visākhaṁ migāramātaraṁ dhammiyā kathāya sandassesi samādapesi samuttejesi sampahaṁsesi.	18	
PA_kd_8:18.1.6	Atha kho visākhā migāramātā bhagavatā dhammiyā kathāya sandassitā samādapitā samuttejitā sampahaṁsitā uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	18	
PA_kd_8:18.1.7	Atha kho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi—	18	
PA_kd_8:18.1.8	“anujānāmi, bhikkhave, mukhapuñchanacoḷakan”ti.	18	
PA_kd_8:19.1.1	Tena kho pana samayena rojo mallo āyasmato ānandassa sahāyo hoti.	19	
PA_kd_8:19.1.2	Rojassa mallassa khomapilotikā āyasmato ānandassa hatthe nikkhittā hoti.	19	
PA_kd_8:19.1.3	Āyasmato ca ānandassa khomapilotikāya attho hoti.	19	
PA_kd_8:19.1.4	Bhagavato etamatthaṁ ārocesuṁ.	19	
PA_kd_8:19.1.5	“Anujānāmi, bhikkhave, pañcahaṅgehi samannāgatassa vissāsaṁ gahetuṁ—	19	
PA_kd_8:19.1.6	sandiṭṭho ca hoti, sambhatto ca, ālapito ca, jīvati ca, jānāti ca—gahite me attamano bhavissatīti.	19	
PA_kd_8:19.1.7	Anujānāmi, bhikkhave, imehi pañcahaṅgehi samannāgatassa vissāsaṁ gahetun”ti.	19	
PA_kd_8:20.1.1	Tena kho pana samayena bhikkhūnaṁ paripuṇṇaṁ hoti ticīvaraṁ.	20	
PA_kd_8:20.1.2	Attho ca hoti parissāvanehipi thavikāhipi.	20	
PA_kd_8:20.1.3	Bhagavato etamatthaṁ ārocesuṁ.	20	
PA_kd_8:20.1.4	“Anujānāmi, bhikkhave, parikkhāracoḷakan”ti.	20	
PA_kd_8:20.2.0	20. Pacchimavikappanupagacīvarādikathā	20	
PA_kd_8:20.2.1	Atha kho bhikkhūnaṁ etadahosi—	20	
PA_kd_8:20.2.2_0	“yāni tāni bhagavatā anuññātāni ticīvaranti vā vassikasāṭikāti vā nisīdananti vā	20	
PA_kd_8:20.2.2_1	paccattharaṇanti vā kaṇḍuppaṭicchādīti vā mukhapuñchanacoḷanti vā parikkhāracoḷanti	20	
PA_kd_8:20.2.2_2	vā, sabbāni tāni adhiṭṭhātabbāni nu kho, udāhu vikappetabbānī”ti?	20	
PA_kd_8:20.2.3	Bhagavato etamatthaṁ ārocesuṁ.	20	
PA_kd_8:20.2.4	“Anujānāmi, bhikkhave, ticīvaraṁ adhiṭṭhātuṁ na vikappetuṁ;	20	
PA_kd_8:20.2.5	vassikasāṭikaṁ vassānaṁ cātumāsaṁ adhiṭṭhātuṁ, tato paraṁ vikappetuṁ;	20	
PA_kd_8:20.2.6	nisīdanaṁ adhiṭṭhātuṁ na vikappetuṁ;	20	
PA_kd_8:20.2.7	paccattharaṇaṁ adhiṭṭhātuṁ na vikappetuṁ;	20	
PA_kd_8:20.2.8	kaṇḍuppaṭicchādiṁ yāva ābādhā adhiṭṭhātuṁ tato paraṁ vikappetuṁ;	20	
PA_kd_8:20.2.9	mukhapuñchanacoḷaṁ adhiṭṭhātuṁ na vikappetuṁ;	20	
PA_kd_8:20.2.10	parikkhāracoḷaṁ adhiṭṭhātuṁ na vikappetun”ti.	20	
PA_kd_8:21.1.1	Atha kho bhikkhūnaṁ etadahosi—	21	
PA_kd_8:21.1.2	“kittakaṁ pacchimaṁ nu kho cīvaraṁ vikappetabban”ti?	21	
PA_kd_8:21.1.3	Bhagavato etamatthaṁ ārocesuṁ.	21	
PA_kd_8:21.1.4	“Anujānāmi, bhikkhave, āyāmena aṭṭhaṅgulaṁ sugataṅgulena caturaṅgulavitthataṁ pacchimaṁ cīvaraṁ vikappetun”ti.	21	
PA_kd_8:21.1.5	Tena kho pana samayena āyasmato mahākassapassa paṁsukūlakato garuko hoti.	21	
PA_kd_8:21.1.6	Bhagavato etamatthaṁ ārocesuṁ.	21	
PA_kd_8:21.1.7	“Anujānāmi, bhikkhave, suttalūkhaṁ kātun”ti.	21	
PA_kd_8:21.1.8	Vikaṇṇo hoti.	21	
PA_kd_8:21.1.9	Bhagavato etamatthaṁ ārocesuṁ.	21	
PA_kd_8:21.1.10	“Anujānāmi, bhikkhave, vikaṇṇaṁ uddharitun”ti.	21	
PA_kd_8:21.1.11	Suttā okiriyanti.	21	
PA_kd_8:21.1.12	Bhagavato etamatthaṁ ārocesuṁ.	21	
PA_kd_8:21.1.13	“Anujānāmi, bhikkhave, anuvātaṁ paribhaṇḍaṁ āropetun”ti.	21	
PA_kd_8:21.1.14	Tena kho pana samayena saṅghāṭiyā pattā lujjanti.	21	
PA_kd_8:21.1.15	Bhagavato etamatthaṁ ārocesuṁ.	21	
PA_kd_8:21.1.16	“Anujānāmi, bhikkhave, aṭṭhapadakaṁ kātun”ti.	21	
PA_kd_8:21.2.1	Tena kho pana samayena aññatarassa bhikkhuno ticīvare kayiramāne sabbaṁ chinnakaṁ nappahoti.	21	
PA_kd_8:21.2.2	Bhagavato etamatthaṁ ārocesuṁ.	21	
PA_kd_8:21.2.3	“Anujānāmi, bhikkhave, dve chinnakāni ekaṁ acchinnakan”ti.	21	
PA_kd_8:21.2.4	Dve chinnakāni ekaṁ acchinnakaṁ nappahoti.	21	
PA_kd_8:21.2.5	Bhagavato etamatthaṁ ārocesuṁ.	21	
PA_kd_8:21.2.6	“Anujānāmi, bhikkhave, dve acchinnakāni ekaṁ chinnakan”ti.	21	
PA_kd_8:21.2.7	Dve acchinnakāni ekaṁ chinnakaṁ nappahoti.	21	
PA_kd_8:21.2.8	Bhagavato etamatthaṁ ārocesuṁ.	21	
PA_kd_8:21.2.9	“Anujānāmi, bhikkhave, anvādhikampi āropetuṁ.	21	
PA_kd_8:21.2.10	Na ca, bhikkhave, sabbaṁ acchinnakaṁ dhāretabbaṁ.	21	
PA_kd_8:21.2.11	Yo dhāreyya, āpatti dukkaṭassā”ti.	21	
PA_kd_8:22.1.1	Tena kho pana samayena aññatarassa bhikkhuno bahuṁ cīvaraṁ uppannaṁ hoti.	22	
PA_kd_8:22.1.2	So ca taṁ cīvaraṁ mātāpitūnaṁ dātukāmo hoti.	22	
PA_kd_8:22.1.3	Bhagavato etamatthaṁ ārocesuṁ.	22	
PA_kd_8:22.1.4	“Mātāpitaroti kho, bhikkhave, dadamāne kiṁ vadeyyāma?	22	
PA_kd_8:22.1.5	Anujānāmi, bhikkhave, mātāpitūnaṁ dātuṁ.	22	
PA_kd_8:22.1.6	Na ca, bhikkhave, saddhādeyyaṁ vinipātetabbaṁ.	22	
PA_kd_8:22.1.7	Yo vinipāteyya, āpatti dukkaṭassā”ti.	22	
PA_kd_8:23.1.1	Tena kho pana samayena aññataro bhikkhu andhavane cīvaraṁ nikkhipitvā santaruttarena gāmaṁ piṇḍāya pāvisi.	23	
PA_kd_8:23.1.2	Corā taṁ cīvaraṁ avahariṁsu.	23	
PA_kd_8:23.1.3	So bhikkhu duccoḷo hoti lūkhacīvaro.	23	
PA_kd_8:23.1.4	Bhikkhū evamāhaṁsu—	23	
PA_kd_8:23.1.5	“kissa tvaṁ, āvuso, duccoḷo lūkhacīvarosī”ti?	23	
PA_kd_8:23.1.6	“Idhāhaṁ, āvuso, andhavane cīvaraṁ nikkhipitvā santaruttarena gāmaṁ piṇḍāya pāvisiṁ.	23	
PA_kd_8:23.1.7	Corā taṁ cīvaraṁ avahariṁsu.	23	
PA_kd_8:23.1.8	Tenāhaṁ duccoḷo lūkhacīvaro”ti.	23	
PA_kd_8:23.1.9	Bhagavato etamatthaṁ ārocesuṁ.	23	
PA_kd_8:23.1.10	“Na, bhikkhave, santaruttarena gāmo pavisitabbo.	23	
PA_kd_8:23.1.11	Yo paviseyya, āpatti dukkaṭassā”ti.	23	
PA_kd_8:23.2.1	Tena kho pana samayena āyasmā ānando assatiyā santaruttarena gāmaṁ piṇḍāya pāvisi.	23	
PA_kd_8:23.2.2	Bhikkhū āyasmantaṁ ānandaṁ etadavocuṁ—	23	
PA_kd_8:23.2.3	“nanu, āvuso ānanda, bhagavatā paññattaṁ—	23	
PA_kd_8:23.2.4	‘na santaruttarena gāmo pavisitabbo’ti?	23	
PA_kd_8:23.2.5	Kissa tvaṁ, āvuso ānanda, santaruttarena gāmaṁ paviṭṭho”ti?	23	
PA_kd_8:23.2.6	“Saccaṁ, āvuso, bhagavatā paññattaṁ—	23	
PA_kd_8:23.2.7	‘na santaruttarena gāmo pavisitabbo’ti.	23	
PA_kd_8:23.2.8	Api cāhaṁ assatiyā paviṭṭho”ti.	23	
PA_kd_8:23.2.9	Bhagavato etamatthaṁ ārocesuṁ.	23	
PA_kd_8:23.3.1	“Pañcime, bhikkhave, paccayā saṅghāṭiyā nikkhepāya—	23	
PA_kd_8:23.3.2	gilāno vā hoti, vassikasaṅketaṁ vā hoti, nadīpāraṁ gantuṁ vā hoti, aggaḷaguttivihāro vā hoti, atthatakathinaṁ vā hoti.	23	
PA_kd_8:23.3.3	Ime kho, bhikkhave, pañca paccayā saṅghāṭiyā nikkhepāya.	23	
PA_kd_8:23.3.4	Pañcime, bhikkhave, paccayā uttarāsaṅgassa nikkhepāya …pe…	23	
PA_kd_8:23.3.5	antaravāsakassa nikkhepāya—	23	
PA_kd_8:23.3.6	gilāno vā hoti, vassikasaṅketaṁ vā hoti, nadīpāraṁ gantuṁ vā hoti, aggaḷaguttivihāro vā hoti, atthatakathinaṁ vā hoti.	23	
PA_kd_8:23.3.7	Ime kho, bhikkhave, pañca paccayā uttarāsaṅgassa antaravāsakassa nikkhepāya.	23	
PA_kd_8:23.3.8	Pañcime, bhikkhave, paccayā vassikasāṭikāya nikkhepāya—	23	
PA_kd_8:23.3.9	gilāno vā hoti, nissīmaṁ gantuṁ vā hoti, nadīpāraṁ gantuṁ vā hoti, aggaḷaguttivihāro vā hoti, vassikasāṭikā akatā vā hoti vippakatā vā.	23	
PA_kd_8:23.3.10	Ime kho, bhikkhave, pañca paccayā vassikasāṭikāya nikkhepāyā”ti.	23	
PA_kd_8:24.1.0	21. Saṅghikacīvaruppādakathā	24	
PA_kd_8:24.1.1	Tena kho pana samayena aññataro bhikkhu eko vassaṁ vasi.	24	
PA_kd_8:24.1.2	Tattha manussā saṅghassa demāti cīvarāni adaṁsu.	24	
PA_kd_8:24.1.3	Atha kho tassa bhikkhuno etadahosi—	24	
PA_kd_8:24.1.4	“bhagavatā paññattaṁ—	24	
PA_kd_8:24.1.5	‘catuvaggo pacchimo saṅgho’ti.	24	
PA_kd_8:24.1.6	Ahañcamhi ekako.	24	
PA_kd_8:24.1.7	Ime ca manussā saṅghassa demāti cīvarāni adaṁsu.	24	
PA_kd_8:24.1.8	Yannūnāhaṁ imāni saṅghikāni cīvarāni sāvatthiṁ hareyyan”ti.	24	
PA_kd_8:24.1.9	Atha kho so bhikkhu tāni cīvarāni ādāya sāvatthiṁ gantvā bhagavato etamatthaṁ ārocesi.	24	
PA_kd_8:24.1.10	“Tuyheva, bhikkhu, tāni cīvarāni yāva kathinassa ubbhārāyā”ti.	24	
PA_kd_8:24.2.1	“Idha pana, bhikkhave, bhikkhu eko vassaṁ vasati.	24	
PA_kd_8:24.2.2	Tattha manussā—	24	
PA_kd_8:24.2.3	‘saṅghassa demā’ti cīvarāni denti.	24	
PA_kd_8:24.2.4	Anujānāmi, bhikkhave, tasseva tāni cīvarāni yāva kathinassa ubbhārāyā”ti.	24	
PA_kd_8:24.3.1	Tena kho pana samayena aññataro bhikkhu utukālaṁ eko vasi.	24	
PA_kd_8:24.3.2	Tattha manussā saṅghassa demāti cīvarāni adaṁsu.	24	
PA_kd_8:24.3.3	Atha kho tassa bhikkhuno etadahosi—	24	
PA_kd_8:24.3.4	“bhagavatā paññattaṁ—	24	
PA_kd_8:24.3.5	‘catuvaggo pacchimo saṅgho’ti.	24	
PA_kd_8:24.3.6	Ahañcamhi ekako.	24	
PA_kd_8:24.3.7	Ime ca manussā—	24	
PA_kd_8:24.3.8	‘saṅghassa demā’ti cīvarāni adaṁsu.	24	
PA_kd_8:24.3.9	Yannūnāhaṁ imāni saṅghikāni cīvarāni sāvatthiṁ hareyyan”ti.	24	
PA_kd_8:24.3.10	Atha kho so bhikkhu tāni cīvarāni ādāya sāvatthiṁ gantvā bhikkhūnaṁ etamatthaṁ ārocesi.	24	
PA_kd_8:24.3.11	Bhikkhū bhagavato etamatthaṁ ārocesuṁ.	24	
PA_kd_8:24.3.12	“Anujānāmi, bhikkhave, sammukhībhūtena saṅghena bhājetuṁ.	24	
PA_kd_8:24.4.1	Idha pana, bhikkhave, bhikkhu utukālaṁ eko vasati. Tattha manussā—‘saṅghassa demā’ti cīvarāni denti.	24	
PA_kd_8:24.4.2	Anujānāmi, bhikkhave, tena bhikkhunā tāni cīvarāni adhiṭṭhātuṁ—‘mayhimāni cīvarānī’ti.	24	
PA_kd_8:24.4.3	Tassa ce, bhikkhave, bhikkhuno taṁ cīvaraṁ anadhiṭṭhite añño bhikkhu āgacchati, samako dātabbo bhāgo.	24	
PA_kd_8:24.4.4	Tehi ce, bhikkhave, bhikkhūhi taṁ cīvaraṁ bhājiyamāne, apātite kuse, añño bhikkhu āgacchati, samako dātabbo bhāgo.	24	
PA_kd_8:24.4.5	Tehi ce, bhikkhave, bhikkhūhi taṁ cīvaraṁ bhājiyamāne, pātite kuse, añño bhikkhu āgacchati, nākāmā dātabbo bhāgo”ti.	24	
PA_kd_8:24.5.1	Tena kho pana samayena dve bhātikā therā, āyasmā ca isidāso āyasmā ca isibhaṭo, sāvatthiyaṁ vassaṁvuṭṭhā aññataraṁ gāmakāvāsaṁ agamaṁsu.	24	
PA_kd_8:24.5.2	Manussā—“cirassāpi therā āgatā”ti—sacīvarāni bhattāni adaṁsu.	24	
PA_kd_8:24.5.3	Āvāsikā bhikkhū there pucchiṁsu—“imāni, bhante, saṅghikāni cīvarāni there āgamma uppannāni, sādiyissanti therā bhāgan”ti.	24	
PA_kd_8:24.5.4	Therā evamāhaṁsu—“yathā kho mayaṁ, āvuso, bhagavatā dhammaṁ desitaṁ ājānāma, tumhākaṁyeva tāni cīvarāni yāva kathinassa ubbhārāyā”ti.	24	
PA_kd_8:24.6.1	Tena kho pana samayena tayo bhikkhū rājagahe vassaṁ vasanti.	24	
PA_kd_8:24.6.2	Tattha manussā saṅghassa demāti cīvarāni denti.	24	
PA_kd_8:24.6.3	Atha kho tesaṁ bhikkhūnaṁ etadahosi—“bhagavatā paññattaṁ—‘catuvaggo pacchimo saṅgho’ti. Mayañcamhā tayo janā.	24	
PA_kd_8:24.6.4	Ime ca manussā saṅghassa demāti cīvarāni denti.	24	
PA_kd_8:24.6.5	Kathaṁ nu kho amhehi paṭipajjitabban”ti?	24	
PA_kd_8:24.6.6	Tena kho pana samayena sambahulā therā, āyasmā ca nilavāsī āyasmā ca sāṇavāsī āyasmā ca gotako āyasmā ca bhagu āyasmā ca phaḷikasantāno, pāṭaliputte viharanti kukkuṭārāme.	24	
PA_kd_8:24.6.7	Atha kho te bhikkhū pāṭaliputtaṁ gantvā there pucchiṁsu.	24	
PA_kd_8:24.6.8	Therā evamāhaṁsu—	24	
PA_kd_8:24.6.9	“yathā kho mayaṁ āvuso bhagavatā dhammaṁ desitaṁ ājānāma, tumhākaṁyeva tāni cīvarāni yāva kathinassa ubbhārāyā”ti.	24	
PA_kd_8:25.1.0	22. Upanandasakyaputtavatthu	25	
PA_kd_8:25.1.1	Tena kho pana samayena āyasmā upanando sakyaputto sāvatthiyaṁ vassaṁvuṭṭho aññataraṁ gāmakāvāsaṁ agamāsi.	25	
PA_kd_8:25.1.2	Tattha ca bhikkhū cīvaraṁ bhājetukāmā sannipatiṁsu.	25	
PA_kd_8:25.1.3	Te evamāhaṁsu—“imāni kho, āvuso, saṅghikāni cīvarāni bhājiyissanti, sādiyissasi bhāgan”ti?	25	
PA_kd_8:25.1.4	“Āmāvuso, sādiyissāmī”ti.	25	
PA_kd_8:25.1.5	Tato cīvarabhāgaṁ gahetvā aññaṁ āvāsaṁ agamāsi.	25	
PA_kd_8:25.1.6	Tatthapi bhikkhū cīvaraṁ bhājetukāmā sannipatiṁsu.	25	
PA_kd_8:25.1.7	Tepi evamāhaṁsu—“imāni kho, āvuso, saṅghikāni cīvarāni bhājiyissanti, sādiyissasi bhāgan”ti?	25	
PA_kd_8:25.1.8	“Āmāvuso, sādiyissāmī”ti.	25	
PA_kd_8:25.1.9	Tatopi cīvarabhāgaṁ gahetvā aññaṁ āvāsaṁ agamāsi.	25	
PA_kd_8:25.1.10	Tatthapi bhikkhū cīvaraṁ bhājetukāmā sannipatiṁsu.	25	
PA_kd_8:25.1.11	Tepi evamāhaṁsu—“imāni kho, āvuso, saṅghikāni cīvarāni bhājiyissanti, sādiyissasi bhāgan”ti?	25	
PA_kd_8:25.1.12	“Āmāvuso, sādiyissāmī”ti.	25	
PA_kd_8:25.1.13	Tatopi cīvarabhāgaṁ gahetvā mahantaṁ cīvarabhaṇḍikaṁ ādāya punadeva sāvatthiṁ paccāgañchi.	25	
PA_kd_8:25.2.1	Bhikkhū evamāhaṁsu—“mahāpuññosi tvaṁ, āvuso upananda, bahuṁ te cīvaraṁ uppannan”ti.	25	
PA_kd_8:25.2.2	“Kuto me, āvuso, puññaṁ?	25	
PA_kd_8:25.2.3	Idhāhaṁ, āvuso, sāvatthiyaṁ vassaṁvuṭṭho aññataraṁ gāmakāvāsaṁ agamāsiṁ.	25	
PA_kd_8:25.2.4	Tattha bhikkhū cīvaraṁ bhājetukāmā sannipatiṁsu.	25	
PA_kd_8:25.2.5	Te maṁ evamāhaṁsu—‘imāni kho, āvuso, saṅghikāni cīvarāni bhājiyissanti, sādiyissasi bhāgan’ti?	25	
PA_kd_8:25.2.6	‘Āmāvuso, sādiyissāmī’ti.	25	
PA_kd_8:25.2.7	Tato cīvarabhāgaṁ gahetvā aññaṁ āvāsaṁ agamāsiṁ.	25	
PA_kd_8:25.2.8	Tatthapi bhikkhū cīvaraṁ bhājetukāmā sannipatiṁsu.	25	
PA_kd_8:25.2.9	Tepi maṁ evamāhaṁsu—‘imāni kho, āvuso, saṅghikāni cīvarāni bhājiyissanti, sādiyissasi bhāgan’ti?	25	
PA_kd_8:25.2.10	‘Āmāvuso, sādiyissāmī’ti.	25	
PA_kd_8:25.2.11	Tatopi cīvarabhāgaṁ gahetvā aññaṁ āvāsaṁ agamāsiṁ.	25	
PA_kd_8:25.2.12	Tatthapi bhikkhū cīvaraṁ bhājetukāmā sannipatiṁsu.	25	
PA_kd_8:25.2.13	Tepi maṁ evamāhaṁsu—‘imāni kho, āvuso, saṅghikāni cīvarāni bhājiyissanti, sādiyissasi bhāgan’ti?	25	
PA_kd_8:25.2.14	‘Āmāvuso, sādiyissāmī’ti.	25	
PA_kd_8:25.2.15	Tatopi cīvarabhāgaṁ aggahesiṁ.	25	
PA_kd_8:25.2.16	Evaṁ me bahuṁ cīvaraṁ uppannan”ti.	25	
PA_kd_8:25.3.1	“Kiṁ pana tvaṁ, āvuso upananda, aññatra vassaṁvuṭṭho aññatra cīvarabhāgaṁ sādiyī”ti?	25	
PA_kd_8:25.3.2	“Evamāvuso”ti.	25	
PA_kd_8:25.3.3	Ye te bhikkhū appicchā …pe… te ujjhāyanti khiyyanti vipācenti—	25	
PA_kd_8:25.3.4	“kathañhi nāma āyasmā upanando sakyaputto aññatra vassaṁvuṭṭho aññatra cīvarabhāgaṁ sādiyissatī”ti.	25	
PA_kd_8:25.3.5	Bhagavato etamatthaṁ ārocesuṁ …pe…	25	
PA_kd_8:25.3.6	“saccaṁ kira tvaṁ, upananda, aññatra vassaṁvuṭṭho aññatra cīvarabhāgaṁ sādiyī”ti?	25	
PA_kd_8:25.3.7	“Saccaṁ, bhagavā”ti.	25	
PA_kd_8:25.3.8	Vigarahi buddho bhagavā …pe…	25	
PA_kd_8:25.3.9	kathañhi nāma tvaṁ, moghapurisa, aññatra vassaṁvuṭṭho aññatra cīvarabhāgaṁ sādiyissasi.	25	
PA_kd_8:25.3.10	Netaṁ, moghapurisa, appasannānaṁ vā pasādāya …pe…	25	
PA_kd_8:25.3.11	vigarahitvā …pe…	25	
PA_kd_8:25.3.12	dhammiṁ kathaṁ katvā bhikkhū āmantesi—	25	
PA_kd_8:25.3.13	“na, bhikkhave, aññatra vassaṁvuṭṭhena aññatra cīvarabhāgo sāditabbo.	25	
PA_kd_8:25.3.14	Yo sādiyeyya, āpatti dukkaṭassā”ti.	25	
PA_kd_8:25.4.1	Tena kho pana samayena āyasmā upanando sakyaputto eko dvīsu āvāsesu vassaṁ vasi—“evaṁ me bahuṁ cīvaraṁ uppajjissatī”ti.	25	
PA_kd_8:25.4.2	Atha kho tesaṁ bhikkhūnaṁ etadahosi—“kathaṁ nu kho āyasmato upanandassa sakyaputtassa cīvarapaṭivīso dātabbo”ti?	25	
PA_kd_8:25.4.3	Bhagavato etamatthaṁ ārocesuṁ.	25	
PA_kd_8:25.4.4	“Detha, bhikkhave, moghapurisassa ekādhippāyaṁ.	25	
PA_kd_8:25.4.5	Idha pana, bhikkhave, bhikkhu eko dvīsu āvāsesu vassaṁ vasati—‘evaṁ me bahuṁ cīvaraṁ uppajjissatī’ti.	25	
PA_kd_8:25.4.6	Sace amutra upaḍḍhaṁ amutra upaḍḍhaṁ vasati, amutra upaḍḍho amutra upaḍḍho cīvarapaṭivīso dātabbo.	25	
PA_kd_8:25.4.7	Yattha vā pana bahutaraṁ vasati, tato cīvarapaṭivīso dātabbo”ti.	25	
PA_kd_8:26.1.0	23. Gilānavatthukathā	26	
PA_kd_8:26.1.1	Tena kho pana samayena aññatarassa bhikkhuno kucchivikārābādho hoti.	26	
PA_kd_8:26.1.2	So sake muttakarīse palipanno seti.	26	
PA_kd_8:26.1.3	Atha kho bhagavā āyasmatā ānandena pacchāsamaṇena senāsanacārikaṁ āhiṇḍanto yena tassa bhikkhuno vihāro tenupasaṅkami.	26	
PA_kd_8:26.1.4	Addasā kho bhagavā taṁ bhikkhuṁ sake muttakarīse palipannaṁ sayamānaṁ, disvāna yena so bhikkhu tenupasaṅkami, upasaṅkamitvā taṁ bhikkhuṁ etadavoca—	26	
PA_kd_8:26.1.5	“kiṁ te, bhikkhu, ābādho”ti?	26	
PA_kd_8:26.1.6	“Kucchivikāro me, bhagavā”ti.	26	
PA_kd_8:26.1.7	“Atthi pana te, bhikkhu, upaṭṭhāko”ti?	26	
PA_kd_8:26.1.8	“Natthi, bhagavā”ti.	26	
PA_kd_8:26.1.9	“Kissa taṁ bhikkhū na upaṭṭhentī”ti?	26	
PA_kd_8:26.1.10	“Ahaṁ kho, bhante, bhikkhūnaṁ akārako;	26	
PA_kd_8:26.1.11	tena maṁ bhikkhū na upaṭṭhentī”ti.	26	
PA_kd_8:26.2.1	Atha kho bhagavā āyasmantaṁ ānandaṁ āmantesi—	26	
PA_kd_8:26.2.2	“gacchānanda, udakaṁ āhara, imaṁ bhikkhuṁ nahāpessāmā”ti.	26	
PA_kd_8:26.2.3	“Evaṁ, bhante”ti kho āyasmā ānando bhagavato paṭissuṇitvā udakaṁ āhari.	26	
PA_kd_8:26.2.4	Bhagavā udakaṁ āsiñci.	26	
PA_kd_8:26.2.5	Āyasmā ānando paridhovi.	26	
PA_kd_8:26.2.6	Bhagavā sīsato aggahesi.	26	
PA_kd_8:26.2.7	Āyasmā ānando pādato uccāretvā mañcake nipātesuṁ.	26	
PA_kd_8:26.3.1	Atha kho bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi—	26	
PA_kd_8:26.3.2	“atthi, bhikkhave, amukasmiṁ vihāre bhikkhu gilāno”ti?	26	
PA_kd_8:26.3.3	“Atthi, bhagavā”ti.	26	
PA_kd_8:26.3.4	“Kiṁ tassa, bhikkhave, bhikkhuno ābādho”ti?	26	
PA_kd_8:26.3.5	“Tassa, bhante, āyasmato kucchivikārābādho”ti.	26	
PA_kd_8:26.3.6	“Atthi pana, bhikkhave, tassa bhikkhuno upaṭṭhāko”ti?	26	
PA_kd_8:26.3.7	“Natthi, bhagavā”ti.	26	
PA_kd_8:26.3.8	“Kissa taṁ bhikkhū na upaṭṭhentī”ti?	26	
PA_kd_8:26.3.9	“Eso, bhante, bhikkhu bhikkhūnaṁ akārako;	26	
PA_kd_8:26.3.10	tena taṁ bhikkhū na upaṭṭhentī”ti.	26	
PA_kd_8:26.3.11	“Natthi vo, bhikkhave, mātā, natthi pitā, ye vo upaṭṭhaheyyuṁ.	26	
PA_kd_8:26.3.12	Tumhe ce, bhikkhave, aññamaññaṁ na upaṭṭhahissatha, atha ko carahi upaṭṭhahissati?	26	
PA_kd_8:26.3.13	Yo, bhikkhave, maṁ upaṭṭhaheyya so gilānaṁ upaṭṭhaheyya.	26	
PA_kd_8:26.4.1	Sace upajjhāyo hoti, upajjhāyena yāvajīvaṁ upaṭṭhātabbo;	26	
PA_kd_8:26.4.2	vuṭṭhānamassa āgametabbaṁ.	26	
PA_kd_8:26.4.3	Sace ācariyo hoti, ācariyena yāvajīvaṁ upaṭṭhātabbo;	26	
PA_kd_8:26.4.4	vuṭṭhānamassa āgametabbaṁ.	26	
PA_kd_8:26.4.5	Sace saddhivihāriko hoti, saddhivihārikena yāvajīvaṁ upaṭṭhātabbo;	26	
PA_kd_8:26.4.6	vuṭṭhānamassa āgametabbaṁ.	26	
PA_kd_8:26.4.7	Sace antevāsiko hoti, antevāsikena yāvajīvaṁ upaṭṭhātabbo;	26	
PA_kd_8:26.4.8	vuṭṭhānamassa āgametabbaṁ.	26	
PA_kd_8:26.4.9	Sace samānupajjhāyako hoti, samānupajjhāyakena yāvajīvaṁ upaṭṭhātabbo;	26	
PA_kd_8:26.4.10	vuṭṭhānamassa āgametabbaṁ.	26	
PA_kd_8:26.4.11	Sace samānācariyako hoti, samānācariyakena yāvajīvaṁ upaṭṭhātabbo;	26	
PA_kd_8:26.4.12	vuṭṭhānamassa āgametabbaṁ.	26	
PA_kd_8:26.4.13	Sace na hoti upajjhāyo vā ācariyo vā saddhivihāriko vā antevāsiko vā samānupajjhāyako vā samānācariyako vā saṅghena upaṭṭhātabbo.	26	
PA_kd_8:26.4.14	No ce upaṭṭhaheyya, āpatti dukkaṭassa.	26	
PA_kd_8:26.5.1	Pañcahi, bhikkhave, aṅgehi samannāgato gilāno dūpaṭṭho hoti—	26	
PA_kd_8:26.5.2_0	asappāyakārī hoti, sappāye mattaṁ na jānāti, bhesajjaṁ na paṭisevitā hoti, atthakāmassa	26	
PA_kd_8:26.5.2_1	gilānupaṭṭhākassa yathābhūtaṁ ābādhaṁ nāvikattā hoti ‘abhikkamantaṁ vā abhikkamatīti,	26	
PA_kd_8:26.5.2_2	paṭikkamantaṁ vā paṭikkamatīti, ṭhitaṁ vā ṭhito’ti, uppannānaṁ sārīrikānaṁ vedanānaṁ	26	
PA_kd_8:26.5.2_3	dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ anadhivāsakajātiko hoti.	26	
PA_kd_8:26.5.3	Imehi kho, bhikkhave, pañcahaṅgehi samannāgato gilāno dūpaṭṭho hoti.	26	
PA_kd_8:26.6.1	Pañcahi, bhikkhave, aṅgehi samannāgato gilāno sūpaṭṭho hoti—	26	
PA_kd_8:26.6.2_0	sappāyakārī hoti, sappāye mattaṁ jānāti, bhesajjaṁ paṭisevitā hoti, atthakāmassa	26	
PA_kd_8:26.6.2_1	gilānupaṭṭhākassa yathābhūtaṁ ābādhaṁ āvikattā hoti ‘abhikkamantaṁ vā abhikkamatīti,	26	
PA_kd_8:26.6.2_2	paṭikkamantaṁ vā paṭikkamatīti, ṭhitaṁ vā ṭhito’ti, uppannānaṁ sārīrikānaṁ vedanānaṁ	26	
PA_kd_8:26.6.2_3	dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko hoti.	26	
PA_kd_8:26.6.3	Imehi kho, bhikkhave, pañcahaṅgehi samannāgato gilāno sūpaṭṭho hoti.	26	
PA_kd_8:26.7.1	Pañcahi, bhikkhave, aṅgehi samannāgato gilānupaṭṭhāko nālaṁ gilānaṁ upaṭṭhātuṁ—	26	
PA_kd_8:26.7.2_0	na paṭibalo hoti bhesajjaṁ saṁvidhātuṁ, sappāyāsappāyaṁ na jānāti, asappāyaṁ upanāmeti	26	
PA_kd_8:26.7.2_1	sappāyaṁ apanāmeti, āmisantaro gilānaṁ upaṭṭhāti no mettacitto, jegucchī hoti uccāraṁ	26	
PA_kd_8:26.7.2_2	vā passāvaṁ vā kheḷaṁ vā vantaṁ vā nīhātuṁ, na paṭibalo hoti gilānaṁ kālena kālaṁ	26	
PA_kd_8:26.7.2_3	dhammiyā kathāya sandassetuṁ samādapetuṁ samuttejetuṁ sampahaṁsetuṁ.	26	
PA_kd_8:26.7.3	Imehi kho, bhikkhave, pañcahaṅgehi samannāgato gilānupaṭṭhāko nālaṁ gilānaṁ upaṭṭhātuṁ.	26	
PA_kd_8:26.8.1	Pañcahi, bhikkhave, aṅgehi samannāgato gilānupaṭṭhāko alaṁ gilānaṁ upaṭṭhātuṁ—	26	
PA_kd_8:26.8.2_0	paṭibalo hoti bhesajjaṁ saṁvidhātuṁ, sappāyāsappāyaṁ jānāti, asappāyaṁ apanāmeti	26	
PA_kd_8:26.8.2_1	sappāyaṁ upanāmeti, mettacitto gilānaṁ upaṭṭhāti no āmisantaro, ajegucchī hoti uccāraṁ	26	
PA_kd_8:26.8.2_2	vā passāvaṁ vā kheḷaṁ vā vantaṁ vā nīhātuṁ, paṭibalo hoti gilānaṁ kālena kālaṁ dhammiyā	26	
PA_kd_8:26.8.2_3	kathāya sandassetuṁ samādapetuṁ samuttejetuṁ sampahaṁsetuṁ.	26	
PA_kd_8:26.8.3	Imehi kho, bhikkhave, pañcahaṅgehi samannāgato gilānupaṭṭhāko alaṁ gilānaṁ upaṭṭhātun”ti.	26	
PA_kd_8:27.1.0	24. Matasantakakathā	27	
PA_kd_8:27.1.1	Tena kho pana samayena dve bhikkhū kosalesu janapade addhānamaggappaṭipannā honti.	27	
PA_kd_8:27.1.2	Te aññataraṁ āvāsaṁ upagacchiṁsu.	27	
PA_kd_8:27.1.3	Tattha aññataro bhikkhu gilāno hoti.	27	
PA_kd_8:27.1.4	Atha kho tesaṁ bhikkhūnaṁ etadahosi—	27	
PA_kd_8:27.1.5	“bhagavatā kho, āvuso, gilānupaṭṭhānaṁ vaṇṇitaṁ.	27	
PA_kd_8:27.1.6	Handa mayaṁ, āvuso, imaṁ bhikkhuṁ upaṭṭhahemā”ti.	27	
PA_kd_8:27.1.7	Te taṁ upaṭṭhahiṁsu.	27	
PA_kd_8:27.1.8	So tehi upaṭṭhahiyamāno kālamakāsi.	27	
PA_kd_8:27.1.9	Atha kho te bhikkhū tassa bhikkhuno pattacīvaramādāya sāvatthiṁ gantvā bhagavato etamatthaṁ ārocesuṁ.	27	
PA_kd_8:27.2.1	“Bhikkhussa, bhikkhave, kālaṅkate saṅgho sāmī pattacīvare,	27	
PA_kd_8:27.2.2	api ca gilānupaṭṭhākā bahūpakārā.	27	
PA_kd_8:27.2.3	Anujānāmi, bhikkhave, saṅghena ticīvarañca pattañca gilānupaṭṭhākānaṁ dātuṁ.	27	
PA_kd_8:27.2.4	Evañca pana, bhikkhave, dātabbaṁ.	27	
PA_kd_8:27.2.5	Tena gilānupaṭṭhākena bhikkhunā saṅghaṁ upasaṅkamitvā evamassa vacanīyo—	27	
PA_kd_8:27.2.6	‘itthannāmo, bhante, bhikkhu kālaṅkato.	27	
PA_kd_8:27.2.7	Idaṁ tassa ticīvarañca patto cā’ti.	27	
PA_kd_8:27.2.8	Byattena bhikkhunā paṭibalena saṅgho ñāpetabbo—	27	
PA_kd_8:27.2.9	‘Suṇātu me, bhante, saṅgho.	27	
PA_kd_8:27.2.10	Itthannāmo bhikkhu kālaṅkato.	27	
PA_kd_8:27.2.11	Idaṁ tassa ticīvarañca patto ca.	27	
PA_kd_8:27.2.12	Yadi saṅghassa pattakallaṁ, saṅgho imaṁ ticīvarañca pattañca gilānupaṭṭhākānaṁ dadeyya.	27	
PA_kd_8:27.2.13	Esā ñatti.	27	
PA_kd_8:27.2.14	Suṇātu me, bhante, saṅgho.	27	
PA_kd_8:27.2.15	Itthannāmo bhikkhu kālaṅkato.	27	
PA_kd_8:27.2.16	Idaṁ tassa ticīvarañca patto ca.	27	
PA_kd_8:27.2.17	Saṅgho imaṁ ticīvarañca pattañca gilānupaṭṭhākānaṁ deti.	27	
PA_kd_8:27.2.18	Yassāyasmato khamati imassa ticīvarassa ca pattassa ca gilānupaṭṭhākānaṁ dānaṁ, so tuṇhassa;	27	
PA_kd_8:27.2.19	yassa nakkhamati, so bhāseyya.	27	
PA_kd_8:27.2.20	Dinnaṁ idaṁ saṅghena ticīvarañca patto ca gilānupaṭṭhākānaṁ.	27	
PA_kd_8:27.2.21	Khamati saṅghassa, tasmā tuṇhī, evametaṁ dhārayāmī’”ti.	27	
PA_kd_8:27.3.1	Tena kho pana samayena aññataro sāmaṇero kālaṅkato hoti.	27	
PA_kd_8:27.3.2	Bhagavato etamatthaṁ ārocesuṁ.	27	
PA_kd_8:27.3.3	“Sāmaṇerassa, bhikkhave, kālaṅkate saṅgho sāmī pattacīvare,	27	
PA_kd_8:27.3.4	api ca gilānupaṭṭhākā bahūpakārā.	27	
PA_kd_8:27.3.5	Anujānāmi, bhikkhave, saṅghena cīvarañca pattañca gilānupaṭṭhākānaṁ dātuṁ.	27	
PA_kd_8:27.3.6	Evañca pana, bhikkhave, dātabbaṁ.	27	
PA_kd_8:27.3.7	Tena gilānupaṭṭhākena bhikkhunā saṅghaṁ upasaṅkamitvā evamassa vacanīyo—	27	
PA_kd_8:27.3.8	‘itthannāmo, bhante, sāmaṇero kālaṅkato, idaṁ tassa cīvarañca patto cā’ti.	27	
PA_kd_8:27.3.9	Byattena bhikkhunā paṭibalena saṅgho ñāpetabbo—	27	
PA_kd_8:27.3.10	‘Suṇātu me, bhante, saṅgho.	27	
PA_kd_8:27.3.11	Itthannāmo sāmaṇero kālaṅkato.	27	
PA_kd_8:27.3.12	Idaṁ tassa cīvarañca patto ca.	27	
PA_kd_8:27.3.13	Yadi saṅghassa pattakallaṁ, saṅgho imaṁ cīvarañca pattañca gilānupaṭṭhākānaṁ dadeyya.	27	
PA_kd_8:27.3.14	Esā ñatti.	27	
PA_kd_8:27.3.15	Suṇātu me, bhante, saṅgho.	27	
PA_kd_8:27.3.16	Itthannāmo sāmaṇero kālaṅkato.	27	
PA_kd_8:27.3.17	Idaṁ tassa cīvarañca patto ca.	27	
PA_kd_8:27.3.18	Saṅgho imaṁ cīvarañca pattañca gilānupaṭṭhākānaṁ deti.	27	
PA_kd_8:27.3.19	Yassāyasmato khamati imassa cīvarassa ca pattassa ca gilānupaṭṭhākānaṁ dānaṁ, so tuṇhassa;	27	
PA_kd_8:27.3.20	yassa nakkhamati, so bhāseyya.	27	
PA_kd_8:27.3.21	Dinnaṁ idaṁ saṅghena cīvarañca patto ca gilānupaṭṭhākānaṁ.	27	
PA_kd_8:27.3.22	Khamati saṅghassa, tasmā tuṇhī, evametaṁ dhārayāmī’”ti.	27	
PA_kd_8:27.4.1	Tena kho pana samayena aññataro bhikkhu ca sāmaṇero ca gilānaṁ upaṭṭhahiṁsu.	27	
PA_kd_8:27.4.2	So tehi upaṭṭhahiyamāno kālamakāsi.	27	
PA_kd_8:27.4.3	Atha kho tassa gilānupaṭṭhākassa bhikkhuno etadahosi—	27	
PA_kd_8:27.4.4	“kathaṁ nu kho gilānupaṭṭhākassa sāmaṇerassa cīvarapaṭivīso dātabbo”ti?	27	
PA_kd_8:27.4.5	Bhagavato etamatthaṁ ārocesuṁ.	27	
PA_kd_8:27.4.6	“Anujānāmi, bhikkhave, gilānupaṭṭhākassa sāmaṇerassa samakaṁ paṭivīsaṁ dātun”ti.	27	
PA_kd_8:27.5.1	Tena kho pana samayena aññataro bhikkhu bahubhaṇḍo bahuparikkhāro kālaṅkato hoti.	27	
PA_kd_8:27.5.2	Bhagavato etamatthaṁ ārocesuṁ.	27	
PA_kd_8:27.5.3	“Bhikkhussa, bhikkhave, kālaṅkate saṅgho sāmī pattacīvare,	27	
PA_kd_8:27.5.4	api ca gilānupaṭṭhākā bahūpakārā.	27	
PA_kd_8:27.5.5	Anujānāmi, bhikkhave, saṅghena ticīvarañca pattañca gilānupaṭṭhākānaṁ dātuṁ.	27	
PA_kd_8:27.5.6	Yaṁ tattha lahubhaṇḍaṁ lahuparikkhāraṁ taṁ sammukhībhūtena saṅghena bhājetuṁ.	27	
PA_kd_8:27.5.7	Yaṁ tattha garubhaṇḍaṁ garuparikkhāraṁ taṁ āgatānāgatassa cātuddisassa saṅghassa avissajjikaṁ avebhaṅgikan”ti.	27	
PA_kd_8:28.1.0	25. Naggiyapaṭikkhepakathā	28	
PA_kd_8:28.1.1	Tena kho pana samayena aññataro bhikkhu naggo hutvā yena bhagavā tenupasaṅkami, upasaṅkamitvā bhagavantaṁ etadavoca—	28	
PA_kd_8:28.1.2	“bhagavā, bhante, anekapariyāyena appicchassa santuṭṭhassa sallekhassa dhutassa pāsādikassa apacayassa vīriyārambhassa vaṇṇavādī.	28	
PA_kd_8:28.1.3	Idaṁ, bhante, naggiyaṁ anekapariyāyena appicchatāya santuṭṭhitāya sallekhāya dhutatāya pāsādikatāya apacayāya vīriyārambhāya saṁvattati.	28	
PA_kd_8:28.1.4	Sādhu, bhante, bhagavā bhikkhūnaṁ naggiyaṁ anujānātū”ti.	28	
PA_kd_8:28.1.5	Vigarahi buddho bhagavā—	28	
PA_kd_8:28.1.6	“ananucchavikaṁ, moghapurisa, ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	28	
PA_kd_8:28.1.7	Kathañhi nāma tvaṁ, moghapurisa, naggiyaṁ titthiyasamādānaṁ samādiyissasi.	28	
PA_kd_8:28.1.8	Netaṁ, moghapurisa, appasannānaṁ vā pasādāya …pe…	28	
PA_kd_8:28.1.9	vigarahitvā …pe…	28	
PA_kd_8:28.1.10	dhammiṁ kathaṁ katvā bhikkhū āmantesi—	28	
PA_kd_8:28.1.11	“na, bhikkhave, naggiyaṁ titthiyasamādānaṁ samādiyitabbaṁ.	28	
PA_kd_8:28.1.12	Yo samādiyeyya, āpatti thullaccayassā”ti.	28	
PA_kd_8:28.2.0	26. Kusacīrādipaṭikkhepakathā	28	
PA_kd_8:28.2.1	Tena kho pana samayena aññataro bhikkhu kusacīraṁ nivāsetvā …pe…	28	
PA_kd_8:28.2.2	vākacīraṁ nivāsetvā …pe…	28	
PA_kd_8:28.2.3	phalakacīraṁ nivāsetvā …pe…	28	
PA_kd_8:28.2.4	kesakambalaṁ nivāsetvā …pe…	28	
PA_kd_8:28.2.5	vāḷakambalaṁ nivāsetvā …pe…	28	
PA_kd_8:28.2.6	ulūkapakkhaṁ nivāsetvā …pe…	28	
PA_kd_8:28.2.7	ajinakkhipaṁ nivāsetvā	28	
PA_kd_8:28.2.8	yena bhagavā tenupasaṅkami; upasaṅkamitvā bhagavantaṁ etadavoca—	28	
PA_kd_8:28.2.9	“bhagavā, bhante, anekapariyāyena appicchassa santuṭṭhassa sallekhassa dhutassa pāsādikassa apacayassa vīriyārambhassa vaṇṇavādī.	28	
PA_kd_8:28.2.10	Idaṁ, bhante, ajinakkhipaṁ anekapariyāyena appicchatāya santuṭṭhitāya sallekhāya dhutatāya pāsādikatāya apacayāya vīriyārambhāya saṁvattati.	28	
PA_kd_8:28.2.11	Sādhu, bhante, bhagavā bhikkhūnaṁ ajinakkhipaṁ anujānātū”ti.	28	
PA_kd_8:28.2.12	Vigarahi buddho bhagavā—	28	
PA_kd_8:28.2.13	“ananucchavikaṁ, moghapurisa, ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	28	
PA_kd_8:28.2.14	Kathañhi nāma tvaṁ, moghapurisa, ajinakkhipaṁ titthiyadhajaṁ dhāressasi.	28	
PA_kd_8:28.2.15	Netaṁ, moghapurisa, appasannānaṁ vā pasādāya …pe…	28	
PA_kd_8:28.2.16	vigarahitvā …pe…	28	
PA_kd_8:28.2.17	dhammiṁ kathaṁ katvā bhikkhū āmantesi—	28	
PA_kd_8:28.2.18	“na, bhikkhave, ajinakkhipaṁ titthiyadhajaṁ dhāretabbaṁ.	28	
PA_kd_8:28.2.19	Yo dhāreyya, āpatti thullaccayassā”ti.	28	
PA_kd_8:28.3.1	Tena kho pana samayena aññataro bhikkhu akkanāḷaṁ nivāsetvā …pe…	28	
PA_kd_8:28.3.2	potthakaṁ nivāsetvā yena bhagavā tenupasaṅkami, upasaṅkamitvā bhagavantaṁ etadavoca—	28	
PA_kd_8:28.3.3	“bhagavā, bhante, anekapariyāyena appicchassa santuṭṭhassa sallekhassa dhutassa pāsādikassa apacayassa vīriyārambhassa, vaṇṇavādī.	28	
PA_kd_8:28.3.4	Ayaṁ, bhante, potthako anekapariyāyena appicchatāya santuṭṭhitāya sallekhāya dhutatāya pāsādikatāya apacayāya vīriyārambhāya saṁvattati.	28	
PA_kd_8:28.3.5	Sādhu, bhante, bhagavā bhikkhūnaṁ potthakaṁ anujānātū”ti.	28	
PA_kd_8:28.3.6	Vigarahi buddho bhagavā—	28	
PA_kd_8:28.3.7	“ananucchavikaṁ, moghapurisa, ananulomikaṁ appatirūpaṁ assāmaṇakaṁ akappiyaṁ akaraṇīyaṁ.	28	
PA_kd_8:28.3.8	Kathañhi nāma tvaṁ, moghapurisa, potthakaṁ nivāsessasi.	28	
PA_kd_8:28.3.9	Netaṁ, moghapurisa, appasannānaṁ vā pasādāya …pe…	28	
PA_kd_8:28.3.10	vigarahitvā …pe…	28	
PA_kd_8:28.3.11	dhammiṁ kathaṁ katvā bhikkhū āmantesi—	28	
PA_kd_8:28.3.12	“na, bhikkhave, potthako nivāsetabbo.	28	
PA_kd_8:28.3.13	Yo nivāseyya, āpatti dukkaṭassā”ti.	28	
PA_kd_8:29.1.0	27. Sabbanīlakādipaṭikkhepakathā	29	
PA_kd_8:29.1.1	Tena kho pana samayena chabbaggiyā bhikkhū sabbanīlakāni cīvarāni dhārenti …pe…	29	
PA_kd_8:29.1.2	sabbapītakāni cīvarāni dhārenti …pe…	29	
PA_kd_8:29.1.3	sabbalohitakāni cīvarāni dhārenti …pe…	29	
PA_kd_8:29.1.4	sabbamañjiṭṭhakāni cīvarāni dhārenti …pe…	29	
PA_kd_8:29.1.5	sabbakaṇhāni cīvarāni dhārenti …pe…	29	
PA_kd_8:29.1.6	sabbamahāraṅgarattāni cīvarāni dhārenti …pe…	29	
PA_kd_8:29.1.7	sabbamahānāmarattāni cīvarāni dhārenti …pe…	29	
PA_kd_8:29.1.8	acchinnadasāni cīvarāni dhārenti …pe…	29	
PA_kd_8:29.1.9	dīghadasāni cīvarāni dhārenti …pe…	29	
PA_kd_8:29.1.10	pupphadasāni cīvarāni dhārenti …pe…	29	
PA_kd_8:29.1.11	phaṇadasāni cīvarāni dhārenti …pe…	29	
PA_kd_8:29.1.12	kañcukaṁ dhārenti …pe…	29	
PA_kd_8:29.1.13	tirīṭakaṁ dhārenti …pe…	29	
PA_kd_8:29.1.14	veṭhanaṁ dhārenti.	29	
PA_kd_8:29.1.15	Manussā ujjhāyanti khiyyanti vipācenti—	29	
PA_kd_8:29.1.16	“kathañhi nāma samaṇā sakyaputtiyā veṭhanaṁ dhāressanti, seyyathāpi gihī kāmabhogino”ti.	29	
PA_kd_8:29.1.17	Bhagavato etamatthaṁ ārocesuṁ.	29	
PA_kd_8:29.1.18_0	“Na, bhikkhave, sabbanīlakāni cīvarāni dhāretabbāni, na sabbapītakāni cīvarāni dhāretabbāni,	29	
PA_kd_8:29.1.18_1	na sabbalohitakāni cīvarāni dhāretabbāni, na sabbamañjiṭṭhakāni cīvarāni dhāretabbāni,	29	
PA_kd_8:29.1.18_2	na sabbakaṇhāni cīvarāni dhāretabbāni, na sabbamahāraṅgarattāni cīvarāni dhāretabbāni,	29	
PA_kd_8:29.1.18_3	na sabbamahānāmarattāni cīvarāni dhāretabbāni, na acchinnadasāni cīvarāni dhāretabbāni,	29	
PA_kd_8:29.1.18_4	na dīghadasāni cīvarāni dhāretabbāni, na pupphadasāni cīvarāni dhāretabbāni, na phaṇadasāni	29	
PA_kd_8:29.1.18_5	cīvarāni dhāretabbāni, na kañcukaṁ dhāretabbaṁ, na tirīṭakaṁ dhāretabbaṁ, na veṭhanaṁ dhāretabbaṁ.	29	
PA_kd_8:29.1.19	Yo dhāreyya, āpatti dukkaṭassā”ti.	29	
PA_kd_8:30.1.0	28. Vassaṁvuṭṭhānaṁanuppannacīvarakathā	30	
PA_kd_8:30.1.1_0	Tena kho pana samayena vassaṁvuṭṭhā bhikkhū anuppanne cīvare pakkamantipi, vibbhamantipi,	30	
PA_kd_8:30.1.1_1	kālampi karonti, sāmaṇerāpi paṭijānanti, sikkhaṁ paccakkhātakāpi paṭijānanti, antimavatthuṁ	30	
PA_kd_8:30.1.1_2	ajjhāpannakāpi paṭijānanti, ummattakāpi paṭijānanti, khittacittāpi paṭijānanti, vedanāṭṭāpi	30	
PA_kd_8:30.1.1_3	paṭijānanti, āpattiyā adassane ukkhittakāpi paṭijānanti, āpattiyā appaṭikamme ukkhittakāpi	30	
PA_kd_8:30.1.1_4	paṭijānanti, pāpikāya diṭṭhiyā appaṭinissagge ukkhittakāpi paṭijānanti, paṇḍakāpi	30	
PA_kd_8:30.1.1_5	paṭijānanti, theyyasaṁvāsakāpi paṭijānanti, titthiyapakkantakāpi paṭijānanti, tiracchānagatāpi	30	
PA_kd_8:30.1.1_6	paṭijānanti, mātughātakāpi paṭijānanti, pitughātakāpi paṭijānanti, arahantaghātakāpi	30	
PA_kd_8:30.1.1_7	paṭijānanti, bhikkhunidūsakāpi paṭijānanti, saṅghabhedakāpi paṭijānanti, lohituppādakāpi	30	
PA_kd_8:30.1.1_8	paṭijānanti, ubhatobyañjanakāpi paṭijānanti.	30	
PA_kd_8:30.1.2	Bhagavato etamatthaṁ ārocesuṁ.	30	
PA_kd_8:30.2.1	“Idha pana, bhikkhave, vassaṁvuṭṭho bhikkhu anuppanne cīvare pakkamati, sante patirūpe gāhake dātabbaṁ.	30	
PA_kd_8:30.2.2_0	Idha pana, bhikkhave, vassaṁvuṭṭho bhikkhu anuppanne cīvare vibbhamati, kālaṁ karoti,	30	
PA_kd_8:30.2.2_1	sāmaṇero paṭijānāti, sikkhaṁ paccakkhātako paṭijānāti, antimavatthuṁ ajjhāpannako	30	
PA_kd_8:30.2.2_2	paṭijānāti, saṅgho sāmī.	30	
PA_kd_8:30.2.3_0	Idha pana, bhikkhave, vassaṁvuṭṭho bhikkhu anuppanne cīvare ummattako paṭijānāti,	30	
PA_kd_8:30.2.3_1	khittacitto paṭijānāti, vedanāṭṭo paṭijānāti, āpattiyā adassane ukkhittako paṭijānāti,	30	
PA_kd_8:30.2.3_2	āpattiyā appaṭikamme ukkhittako paṭijānāti, pāpikāya diṭṭhiyā appaṭinissagge ukkhittako	30	
PA_kd_8:30.2.3_3	paṭijānāti, sante patirūpe gāhake dātabbaṁ.	30	
PA_kd_8:30.2.4_0	Idha pana, bhikkhave, vassaṁvuṭṭho bhikkhu anuppanne cīvare paṇḍako paṭijānāti, theyyasaṁvāsako	30	
PA_kd_8:30.2.4_1	paṭijānāti, titthiyapakkantako paṭijānāti, tiracchānagato paṭijānāti, mātughātako	30	
PA_kd_8:30.2.4_2	paṭijānāti, pitughātako paṭijānāti, arahantaghātako paṭijānāti, bhikkhunidūsako paṭijānāti,	30	
PA_kd_8:30.2.4_3	saṅghabhedako paṭijānāti, lohituppādako paṭijānāti, ubhatobyañjanako paṭijānāti, saṅgho sāmī.	30	
PA_kd_8:30.3.1	Idha pana, bhikkhave, vassaṁvuṭṭho bhikkhu uppanne cīvare abhājite pakkamati, sante patirūpe gāhake dātabbaṁ.	30	
PA_kd_8:30.3.2_0	Idha pana, bhikkhave, vassaṁvuṭṭho bhikkhu uppanne cīvare abhājite vibbhamati, kālaṁ	30	
PA_kd_8:30.3.2_1	karoti, sāmaṇero paṭijānāti, sikkhaṁ paccakkhātako paṭijānāti, antimavatthuṁ ajjhāpannako	30	
PA_kd_8:30.3.2_2	paṭijānāti, saṅgho sāmī.	30	
PA_kd_8:30.3.3_0	Idha pana, bhikkhave, vassaṁvuṭṭho bhikkhu uppanne cīvare abhājite ummattako paṭijānāti.	30	
PA_kd_8:30.3.3_1	Khittacitto paṭijānāti, vedanāṭṭo paṭijānāti, āpattiyā adassane ukkhittako paṭijānāti,	30	
PA_kd_8:30.3.3_2	āpattiyā appaṭikamme ukkhittako paṭijānāti, pāpikāya diṭṭhiyā appaṭinissagge ukkhittako	30	
PA_kd_8:30.3.3_3	paṭijānāti, sante patirūpe gāhake dātabbaṁ.	30	
PA_kd_8:30.3.4_0	Idha pana, bhikkhave, vassaṁvuṭṭho bhikkhu uppanne cīvare abhājite paṇḍako paṭijānāti,	30	
PA_kd_8:30.3.4_1	theyyasaṁvāsako paṭijānāti, titthiyapakkantako paṭijānāti, tiracchānagato paṭijānāti,	30	
PA_kd_8:30.3.4_2	mātughātako paṭijānāti, pitughātako paṭijānāti, arahantaghātako paṭijānāti, bhikkhunidūsako	30	
PA_kd_8:30.3.4_3	paṭijānāti, saṅghabhedako paṭijānāti, lohituppādako paṭijānāti, ubhatobyañjanako	30	
PA_kd_8:30.3.4_4	paṭijānāti, saṅgho sāmī.	30	
PA_kd_8:30.4.0	29. Saṅghebhinnecīvaruppādakathā	30	
PA_kd_8:30.4.1	Idha pana, bhikkhave, vassaṁvuṭṭhānaṁ bhikkhūnaṁ anuppanne cīvare saṅgho bhijjati.	30	
PA_kd_8:30.4.2	Tattha manussā ekasmiṁ pakkhe udakaṁ denti, ekasmiṁ pakkhe cīvaraṁ denti—	30	
PA_kd_8:30.4.3	saṅghassa demāti.	30	
PA_kd_8:30.4.4	Saṅghassevetaṁ.	30	
PA_kd_8:30.4.5	Idha pana, bhikkhave, vassaṁvuṭṭhānaṁ bhikkhūnaṁ anuppanne cīvare saṅgho bhijjati.	30	
PA_kd_8:30.4.6	Tattha manussā ekasmiṁ pakkhe udakaṁ denti, tasmiṁyeva pakkhe cīvaraṁ denti—	30	
PA_kd_8:30.4.7	saṅghassa demāti.	30	
PA_kd_8:30.4.8	Saṅghassevetaṁ.	30	
PA_kd_8:30.5.1	Idha pana, bhikkhave, vassaṁvuṭṭhānaṁ bhikkhūnaṁ anuppanne cīvare saṅgho bhijjati.	30	
PA_kd_8:30.5.2	Tattha manussā ekasmiṁ pakkhe udakaṁ denti, ekasmiṁ pakkhe cīvaraṁ denti—	30	
PA_kd_8:30.5.3	pakkhassa demāti.	30	
PA_kd_8:30.5.4	Pakkhassevetaṁ.	30	
PA_kd_8:30.5.5	Idha pana, bhikkhave, vassaṁvuṭṭhānaṁ bhikkhūnaṁ anuppanne cīvare saṅgho bhijjati.	30	
PA_kd_8:30.5.6	Tattha manussā ekasmiṁ pakkhe udakaṁ denti, tasmiṁyeva pakkhe cīvaraṁ denti—	30	
PA_kd_8:30.5.7	pakkhassa demāti.	30	
PA_kd_8:30.5.8	Pakkhassevetaṁ.	30	
PA_kd_8:30.6.1	Idha pana, bhikkhave, vassaṁvuṭṭhānaṁ bhikkhūnaṁ uppanne cīvare abhājite saṅgho bhijjati.	30	
PA_kd_8:30.6.2	Sabbesaṁ samakaṁ bhājetabban”ti.	30	
PA_kd_8:31.1.0	30. Duggahitasuggahitādikathā	31	
PA_kd_8:31.1.1	Tena kho pana samayena āyasmā revato aññatarassa bhikkhuno hatthe āyasmato sāriputtassa cīvaraṁ pāhesi—	31	
PA_kd_8:31.1.2	“imaṁ cīvaraṁ therassa dehī”ti.	31	
PA_kd_8:31.1.3	Atha kho so bhikkhu antarāmagge āyasmato revatassa vissāsā taṁ cīvaraṁ aggahesi.	31	
PA_kd_8:31.1.4	Atha kho āyasmā revato āyasmatā sāriputtena samāgantvā pucchi—	31	
PA_kd_8:31.1.5	“ahaṁ, bhante, therassa cīvaraṁ pāhesiṁ.	31	
PA_kd_8:31.1.6	Sampattaṁ taṁ cīvaran”ti?	31	
PA_kd_8:31.1.7	“Nāhaṁ taṁ, āvuso, cīvaraṁ passāmī”ti.	31	
PA_kd_8:31.1.8	Atha kho āyasmā revato taṁ bhikkhuṁ etadavoca—	31	
PA_kd_8:31.1.9	“ahaṁ, āvuso, āyasmato hatthe therassa cīvaraṁ pāhesiṁ.	31	
PA_kd_8:31.1.10	Kahaṁ taṁ cīvaran”ti?	31	
PA_kd_8:31.1.11	“Ahaṁ, bhante, āyasmato vissāsā taṁ cīvaraṁ aggahesin”ti.	31	
PA_kd_8:31.1.12	Bhagavato etamatthaṁ ārocesuṁ.	31	
PA_kd_8:31.2.1	“Idha pana, bhikkhave, bhikkhu bhikkhussa hatthe cīvaraṁ pahiṇati—	31	
PA_kd_8:31.2.2	‘imaṁ cīvaraṁ itthannāmassa dehī’ti.	31	
PA_kd_8:31.2.3	So antarāmagge yo pahiṇati tassa vissāsā gaṇhāti.	31	
PA_kd_8:31.2.4	Suggahitaṁ.	31	
PA_kd_8:31.2.5	Yassa pahiyyati tassa vissāsā gaṇhāti.	31	
PA_kd_8:31.2.6	Duggahitaṁ.	31	
PA_kd_8:31.2.7	Idha pana, bhikkhave, bhikkhu bhikkhussa hatthe cīvaraṁ pahiṇati—	31	
PA_kd_8:31.2.8	‘imaṁ cīvaraṁ itthannāmassa dehī’ti.	31	
PA_kd_8:31.2.9	So antarāmagge yassa pahiyyati tassa vissāsā gaṇhāti.	31	
PA_kd_8:31.2.10	Duggahitaṁ.	31	
PA_kd_8:31.2.11	Yo pahiṇati tassa vissāsā gaṇhāti.	31	
PA_kd_8:31.2.12	Suggahitaṁ.	31	
PA_kd_8:31.2.13	Idha pana, bhikkhave, bhikkhu bhikkhussa hatthe cīvaraṁ pahiṇati—	31	
PA_kd_8:31.2.14	‘imaṁ cīvaraṁ itthannāmassa dehī’ti.	31	
PA_kd_8:31.2.15	So antarāmagge suṇāti—	31	
PA_kd_8:31.2.16	‘yo pahiṇati so kālaṅkato’ti.	31	
PA_kd_8:31.2.17	Tassa matakacīvaraṁ adhiṭṭhāti.	31	
PA_kd_8:31.2.18	Svādhiṭṭhitaṁ.	31	
PA_kd_8:31.2.19	Yassa pahiyyati tassa vissāsā gaṇhāti.	31	
PA_kd_8:31.2.20	Duggahitaṁ.	31	
PA_kd_8:31.2.21	Idha pana, bhikkhave, bhikkhu bhikkhussa hatthe cīvaraṁ pahiṇati—	31	
PA_kd_8:31.2.22	‘imaṁ cīvaraṁ itthannāmassa dehī’ti.	31	
PA_kd_8:31.2.23	So antarāmagge suṇāti—	31	
PA_kd_8:31.2.24	‘yassa pahiyyati so kālaṅkato’ti.	31	
PA_kd_8:31.2.25	Tassa matakacīvaraṁ adhiṭṭhāti.	31	
PA_kd_8:31.2.26	Dvādhiṭṭhitaṁ.	31	
PA_kd_8:31.2.27	Yo pahiṇati tassa vissāsā gaṇhāti.	31	
PA_kd_8:31.2.28	Suggahitaṁ.	31	
PA_kd_8:31.2.29	Idha pana, bhikkhave, bhikkhu bhikkhussa hatthe cīvaraṁ pahiṇati—	31	
PA_kd_8:31.2.30	‘imaṁ cīvaraṁ itthannāmassa dehī’ti.	31	
PA_kd_8:31.2.31	So antarāmagge suṇāti—	31	
PA_kd_8:31.2.32	‘ubho kālaṅkatā’ti.	31	
PA_kd_8:31.2.33	Yo pahiṇati tassa matakacīvaraṁ adhiṭṭhāti.	31	
PA_kd_8:31.2.34	Svādhiṭṭhitaṁ.	31	
PA_kd_8:31.2.35	Yassa pahiyyati tassa matakacīvaraṁ adhiṭṭhāti.	31	
PA_kd_8:31.2.36	Dvādhiṭṭhitaṁ.	31	
PA_kd_8:31.3.1	Idha pana, bhikkhave, bhikkhu bhikkhussa hatthe cīvaraṁ pahiṇati—	31	
PA_kd_8:31.3.2	‘imaṁ cīvaraṁ itthannāmassa dammī’ti.	31	
PA_kd_8:31.3.3	So antarāmagge yo pahiṇati tassa vissāsā gaṇhāti.	31	
PA_kd_8:31.3.4	Duggahitaṁ.	31	
PA_kd_8:31.3.5	Yassa pahiyyati tassa vissāsā gaṇhāti.	31	
PA_kd_8:31.3.6	Suggahitaṁ.	31	
PA_kd_8:31.3.7	Idha pana, bhikkhave, bhikkhu bhikkhussa hatthe cīvaraṁ pahiṇati—	31	
PA_kd_8:31.3.8	‘imaṁ cīvaraṁ itthannāmassa dammī’ti.	31	
PA_kd_8:31.3.9	So antarāmagge yassa pahiyyati tassa vissāsā gaṇhāti.	31	
PA_kd_8:31.3.10	Suggahitaṁ.	31	
PA_kd_8:31.3.11	Yo pahiṇati tassa vissāsā gaṇhāti.	31	
PA_kd_8:31.3.12	Duggahitaṁ.	31	
PA_kd_8:31.3.13	Idha pana, bhikkhave, bhikkhu bhikkhussa hatthe cīvaraṁ pahiṇati—	31	
PA_kd_8:31.3.14	‘imaṁ cīvaraṁ itthannāmassa dammī’ti.	31	
PA_kd_8:31.3.15	So antarāmagge suṇāti—	31	
PA_kd_8:31.3.16	‘yo pahiṇati so kālaṅkato’ti.	31	
PA_kd_8:31.3.17	Tassa matakacīvaraṁ adhiṭṭhāti.	31	
PA_kd_8:31.3.18	Dvādhiṭṭhitaṁ.	31	
PA_kd_8:31.3.19	Yassa pahiyyati tassa vissāsā gaṇhāti.	31	
PA_kd_8:31.3.20	Suggahitaṁ.	31	
PA_kd_8:31.3.21	Idha pana, bhikkhave, bhikkhu bhikkhussa hatthe cīvaraṁ pahiṇati—	31	
PA_kd_8:31.3.22	‘imaṁ cīvaraṁ itthannāmassa dammī’ti.	31	
PA_kd_8:31.3.23	So antarāmagge suṇāti—	31	
PA_kd_8:31.3.24	‘yassa pahiyyati so kālaṅkato’ti.	31	
PA_kd_8:31.3.25	Tassa matakacīvaraṁ adhiṭṭhāti.	31	
PA_kd_8:31.3.26	Svādhiṭṭhitaṁ.	31	
PA_kd_8:31.3.27	Yo pahiṇati tassa vissāsā gaṇhāti.	31	
PA_kd_8:31.3.28	Duggahitaṁ.	31	
PA_kd_8:31.3.29	Idha pana, bhikkhave, bhikkhu bhikkhussa hatthe cīvaraṁ pahiṇati—	31	
PA_kd_8:31.3.30	‘imaṁ cīvaraṁ itthannāmassa dammī’ti.	31	
PA_kd_8:31.3.31	So antarāmagge suṇāti ‘ubho kālaṅkatā’ti.	31	
PA_kd_8:31.3.32	Yo pahiṇati tassa matakacīvaraṁ adhiṭṭhāti.	31	
PA_kd_8:31.3.33	Dvādhiṭṭhitaṁ.	31	
PA_kd_8:31.3.34	Yassa pahiyyati tassa matakacīvaraṁ adhiṭṭhāti.	31	
PA_kd_8:31.3.35	Svādhiṭṭhitaṁ.	31	
PA_kd_8:32.1.0	31. Aṭṭhacīvaramātikā	32	
PA_kd_8:32.1.1	Aṭṭhimā, bhikkhave, mātikā cīvarassa uppādāya—	32	
PA_kd_8:32.1.2	sīmāya deti, katikāya deti, bhikkhāpaññattiyā deti, saṅghassa deti, ubhatosaṅghassa deti, vassaṁvuṭṭhasaṅghassa deti, ādissa deti, puggalassa deti.	32	
PA_kd_8:32.1.3	Sīmāya deti—	32	
PA_kd_8:32.1.4	yāvatikā bhikkhū antosīmagatā tehi bhājetabbaṁ.	32	
PA_kd_8:32.1.5	Katikāya deti—	32	
PA_kd_8:32.1.6	sambahulā āvāsā samānalābhā honti ekasmiṁ āvāse dinne sabbattha dinnaṁ hoti.	32	
PA_kd_8:32.1.7	Bhikkhāpaññattiyā deti, yattha saṅghassa dhuvakārā kariyyanti, tattha deti.	32	
PA_kd_8:32.1.8	Saṅghassa deti, sammukhībhūtena saṅghena bhājetabbaṁ.	32	
PA_kd_8:32.1.9	Ubhatosaṅghassa deti, bahukāpi bhikkhū honti, ekā bhikkhunī hoti, upaḍḍhaṁ dātabbaṁ, bahukāpi bhikkhuniyo honti, eko bhikkhu hoti, upaḍḍhaṁ dātabbaṁ.	32	
PA_kd_8:32.1.10	Vassaṁvuṭṭhasaṅghassa deti, yāvatikā bhikkhū tasmiṁ āvāse vassaṁvuṭṭhā, tehi bhājetabbaṁ.	32	
PA_kd_8:32.1.11	Ādissa deti, yāguyā vā bhatte vā khādanīye vā cīvare vā senāsane vā bhesajje vā.	32	
PA_kd_8:32.1.12	Puggalassa deti—	32	
PA_kd_8:32.1.13	‘imaṁ cīvaraṁ itthannāmassa dammī’”ti.	32	
PA_kd_8:32.1.14	Cīvarakkhandhako aṭṭhamo.	32	
PA_kd_8:32.1.15	Tassuddānaṁ	32	
PA_kd_8:32.1.16	Rājagahako negamo,	32	
PA_kd_8:32.1.17	disvā vesāliyaṁ gaṇiṁ;	32	
PA_kd_8:32.1.18	Puna rājagahaṁ gantvā,	32	
PA_kd_8:32.1.19	rañño taṁ paṭivedayi.	32	
PA_kd_8:32.1.20	Putto sālavatikāya,	32	
PA_kd_8:32.1.21	abhayassa hi atrajo;	32	
PA_kd_8:32.1.22	Jīvatīti kumārena,	32	
PA_kd_8:32.1.23	saṅkhāto jīvako iti.	32	
PA_kd_8:32.1.24	So hi takkasīlaṁ gantvā,	32	
PA_kd_8:32.1.25	uggahetvā mahābhiso;	32	
PA_kd_8:32.1.26	Sattavassikaābādhaṁ,	32	
PA_kd_8:32.1.27	natthukammena nāsayi.	32	
PA_kd_8:32.1.28	Rañño bhagandalābādhaṁ,	32	
PA_kd_8:32.1.29	ālepena apākaḍḍhi;	32	
PA_kd_8:32.1.30	Mamañca itthāgārañca,	32	
PA_kd_8:32.1.31	buddhasaṅghaṁ cupaṭṭhahi.	32	
PA_kd_8:32.1.32	Rājagahako ca seṭṭhi,	32	
PA_kd_8:32.1.33	antagaṇṭhi tikicchitaṁ;	32	
PA_kd_8:32.1.34	Pajjotassa mahārogaṁ,	32	
PA_kd_8:32.1.35	ghatapānena nāsayi.	32	
PA_kd_8:32.1.36	Adhikārañca siveyyaṁ,	32	
PA_kd_8:32.1.37	abhisannaṁ sinehati;	32	
PA_kd_8:32.1.38	Tīhi uppalahatthehi,	32	
PA_kd_8:32.1.39	samattiṁsavirecanaṁ.	32	
PA_kd_8:32.1.40	Pakatattaṁ varaṁ yāci,	32	
PA_kd_8:32.1.41	siveyyañca paṭiggahi;	32	
PA_kd_8:32.1.42	Cīvarañca gihidānaṁ,	32	
PA_kd_8:32.1.43	anuññāsi tathāgato.	32	
PA_kd_8:32.1.44	Rājagahe janapade,	32	
PA_kd_8:32.1.45	bahuṁ uppajji cīvaraṁ;	32	
PA_kd_8:32.1.46	Pāvāro kosiyañceva,	32	
PA_kd_8:32.1.47	kojavo aḍḍhakāsikaṁ.	32	
PA_kd_8:32.1.48	Uccāvacā ca santuṭṭhi,	32	
PA_kd_8:32.1.49	nāgamesāgamesuṁ ca;	32	
PA_kd_8:32.1.50	Paṭhamaṁ pacchā sadisā,	32	
PA_kd_8:32.1.51	katikā ca paṭiharuṁ.	32	
PA_kd_8:32.1.52	Bhaṇḍāgāraṁ aguttañca,	32	
PA_kd_8:32.1.53	vuṭṭhāpenti tatheva ca;	32	
PA_kd_8:32.1.54	Ussannaṁ kolāhalañca,	32	
PA_kd_8:32.1.55	kathaṁ bhāje kathaṁ dade.	32	
PA_kd_8:32.1.56	Sakātirekabhāgena,	32	
PA_kd_8:32.1.57	paṭivīso kathaṁ dade;	32	
PA_kd_8:32.1.58	Chakaṇena sītudakā,	32	
PA_kd_8:32.1.59	uttaritu na jānare.	32	
PA_kd_8:32.1.60	Oropentā bhājanañca,	32	
PA_kd_8:32.1.61	pātiyā ca chamāya ca;	32	
PA_kd_8:32.1.62	Upacikā majjhe jīranti,	32	
PA_kd_8:32.1.63	ekato patthinnena ca.	32	
PA_kd_8:32.1.64	Pharusācchinnacchibandhā,	32	
PA_kd_8:32.1.65	addasāsi ubbhaṇḍite;	32	
PA_kd_8:32.1.66	Vīmaṁsitvā sakyamuni,	32	
PA_kd_8:32.1.67	anuññāsi ticīvaraṁ.	32	
PA_kd_8:32.1.68	Aññena atirekena,	32	
PA_kd_8:32.1.69	uppajji chiddameva ca;	32	
PA_kd_8:32.1.70	Cātuddīpo varaṁ yāci,	32	
PA_kd_8:32.1.71	dātuṁ vassikasāṭikaṁ.	32	
PA_kd_8:32.1.72	Āgantugamigilānaṁ,	32	
PA_kd_8:32.1.73	upaṭṭhākañca bhesajjaṁ;	32	
PA_kd_8:32.1.74	Dhuvaṁ udakasāṭiñca,	32	
PA_kd_8:32.1.75	paṇītaṁ atikhuddakaṁ.	32	
PA_kd_8:32.1.76	Thullakacchumukhaṁ khomaṁ,	32	
PA_kd_8:32.1.77	paripuṇṇaṁ adhiṭṭhānaṁ;	32	
PA_kd_8:32.1.78	Pacchimaṁ kato garuko,	32	
PA_kd_8:32.1.79	vikaṇṇo suttamokiri.	32	
PA_kd_8:32.1.80	Lujjanti nappahonti,	32	
PA_kd_8:32.1.81	ca anvādhikaṁ bahūni ca;	32	
PA_kd_8:32.1.82	Andhavane assatiyā,	32	
PA_kd_8:32.1.83	eko vassaṁ utumhi ca.	32	
PA_kd_8:32.1.84	Dve bhātukā rājagahe,	32	
PA_kd_8:32.1.85	upanando puna dvisu;	32	
PA_kd_8:32.1.86	Kucchivikāro gilāno,	32	
PA_kd_8:32.1.87	ubho ceva gilānakā.	32	
PA_kd_8:32.1.88	Naggā kusā vākacīraṁ,	32	
PA_kd_8:32.1.89	phalako kesakambalaṁ;	32	
PA_kd_8:32.1.90	Vāḷaulūkapakkhañca,	32	
PA_kd_8:32.1.91	ajinaṁ akkanāḷakaṁ.	32	
PA_kd_8:32.1.92	Potthakaṁ nīlapītañca,	32	
PA_kd_8:32.1.93	lohitaṁ mañjiṭṭhena ca;	32	
PA_kd_8:32.1.94	Kaṇhā mahāraṅganāma,	32	
PA_kd_8:32.1.95	acchinnadasikā tathā.	32	
PA_kd_8:32.1.96	Dīghapupphaphaṇadasā,	32	
PA_kd_8:32.1.97	kañcutirīṭaveṭhanaṁ;	32	
PA_kd_8:32.1.98	Anuppanne pakkamati,	32	
PA_kd_8:32.1.99	saṅgho bhijjati tāvade.	32	
PA_kd_8:32.1.100	Pakkhe dadanti saṅghassa,	32	
PA_kd_8:32.1.101	āyasmā revato pahi;	32	
PA_kd_8:32.1.102	Vissāsagāhādhiṭṭhāti,	32	
PA_kd_8:32.1.103	aṭṭha cīvaramātikāti.	32	
PA_kd_8:32.1.104	Imamhi khandhake vatthū channavuti.	32	
PA_kd_8:32.1.105	Cīvarakkhandhako niṭṭhito.	32	
