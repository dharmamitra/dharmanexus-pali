segmentnr	original	folio	analyzed
PA_an_3:1.0.1	Aṅguttara Nikāya 3.1	1	
PA_an_3:1.0.2	1. Bālavagga	1	
PA_an_3:1.0.3	Bhayasutta	1	
PA_an_3:1.1.1	Evaṁ me sutaṁ—	1	
PA_an_3:1.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	1	
PA_an_3:1.1.3	Tatra kho bhagavā bhikkhū āmantesi:	1	
PA_an_3:1.1.4	“bhikkhavo”ti.	1	
PA_an_3:1.1.5	“Bhadante”ti te bhikkhū bhagavato paccassosuṁ.	1	
PA_an_3:1.1.6	Bhagavā etadavoca:	1	
PA_an_3:1.2.1	“Yāni kānici, bhikkhave, bhayāni uppajjanti sabbāni tāni bālato uppajjanti, no paṇḍitato.	1	
PA_an_3:1.2.2	Ye keci upaddavā uppajjanti sabbe te bālato uppajjanti, no paṇḍitato.	1	
PA_an_3:1.2.3	Ye keci upasaggā uppajjanti sabbe te bālato uppajjanti, no paṇḍitato.	1	
PA_an_3:1.2.4	Seyyathāpi, bhikkhave, naḷāgārā vā tiṇāgārā vā aggi mutto kūṭāgārānipi ḍahati ullittāvalittāni nivātāni phusitaggaḷāni pihitavātapānāni;	1	
PA_an_3:1.2.5	evamevaṁ kho, bhikkhave, yāni kānici bhayāni uppajjanti sabbāni tāni bālato uppajjanti, no paṇḍitato.	1	
PA_an_3:1.2.6	Ye keci upaddavā uppajjanti sabbe te bālato uppajjanti, no paṇḍitato.	1	
PA_an_3:1.2.7	Ye keci upasaggā uppajjanti sabbe te bālato uppajjanti, no paṇḍitato.	1	
PA_an_3:1.3.1	Iti kho, bhikkhave, sappaṭibhayo bālo, appaṭibhayo paṇḍito.	1	
PA_an_3:1.3.2	Saupaddavo bālo, anupaddavo paṇḍito.	1	
PA_an_3:1.3.3	Saupasaggo bālo, anupasaggo paṇḍito.	1	
PA_an_3:1.3.4	Natthi, bhikkhave, paṇḍitato bhayaṁ, natthi paṇḍitato upaddavo, natthi paṇḍitato upasaggo.	1	
PA_an_3:1.4.1	Tasmātiha, bhikkhave, evaṁ sikkhitabbaṁ:	1	
PA_an_3:1.4.2	‘yehi tīhi dhammehi samannāgato bālo veditabbo te tayo dhamme abhinivajjetvā, yehi tīhi dhammehi samannāgato paṇḍito veditabbo te tayo dhamme samādāya vattissāmā’ti.	1	
PA_an_3:1.4.3	Evañhi vo, bhikkhave, sikkhitabban”ti.	1	
PA_an_3:1.4.4	Paṭhamaṁ.	1	
PA_an_3:2.0.1	Aṅguttara Nikāya 3.2	2	
PA_an_3:2.0.2	1. Bālavagga	2	
PA_an_3:2.0.3	Lakkhaṇasutta	2	
PA_an_3:2.1.1	“Kammalakkhaṇo, bhikkhave, bālo, kammalakkhaṇo paṇḍito, apadānasobhanī paññāti.	2	
PA_an_3:2.1.2	Tīhi, bhikkhave, dhammehi samannāgato bālo veditabbo.	2	
PA_an_3:2.1.3	Katamehi tīhi?	2	
PA_an_3:2.1.4	Kāyaduccaritena, vacīduccaritena, manoduccaritena.	2	
PA_an_3:2.1.5	Imehi kho, bhikkhave, tīhi dhammehi samannāgato bālo veditabbo.	2	
PA_an_3:2.2.1	Tīhi, bhikkhave, dhammehi samannāgato paṇḍito veditabbo.	2	
PA_an_3:2.2.2	Katamehi tīhi?	2	
PA_an_3:2.2.3	Kāyasucaritena, vacīsucaritena, manosucaritena.	2	
PA_an_3:2.2.4	Imehi kho, bhikkhave, tīhi dhammehi samannāgato paṇḍito veditabbo.	2	
PA_an_3:2.3.1	Tasmātiha, bhikkhave, evaṁ sikkhitabbaṁ:	2	
PA_an_3:2.3.2	‘yehi tīhi dhammehi samannāgato bālo veditabbo te tayo dhamme abhinivajjetvā, yehi tīhi dhammehi samannāgato paṇḍito veditabbo te tayo dhamme samādāya vattissāmā’ti.	2	
PA_an_3:2.3.3	Evañhi vo, bhikkhave, sikkhitabban”ti.	2	
PA_an_3:2.3.4	Dutiyaṁ.	2	
PA_an_3:3.0.1	Aṅguttara Nikāya 3.3	3	
PA_an_3:3.0.2	1. Bālavagga	3	
PA_an_3:3.0.3	Cintīsutta	3	
PA_an_3:3.1.1	“Tīṇimāni, bhikkhave, bālassa bālalakkhaṇāni bālanimittāni bālāpadānāni.	3	
PA_an_3:3.1.2	Katamāni tīṇi?	3	
PA_an_3:3.1.3	Idha, bhikkhave, bālo duccintitacintī ca hoti dubbhāsitabhāsī ca dukkaṭakammakārī ca.	3	
PA_an_3:3.1.4	No cedaṁ, bhikkhave, bālo duccintitacintī ca abhavissa dubbhāsitabhāsī ca dukkaṭakammakārī ca, kena naṁ paṇḍitā jāneyyuṁ:	3	
PA_an_3:3.1.5	‘bālo ayaṁ bhavaṁ asappuriso’ti?	3	
PA_an_3:3.1.6	Yasmā ca kho, bhikkhave, bālo duccintitacintī ca hoti dubbhāsitabhāsī ca dukkaṭakammakārī ca tasmā naṁ paṇḍitā jānanti:	3	
PA_an_3:3.1.7	‘bālo ayaṁ bhavaṁ asappuriso’ti.	3	
PA_an_3:3.1.8	Imāni kho, bhikkhave, tīṇi bālassa bālalakkhaṇāni bālanimittāni bālāpadānāni.	3	
PA_an_3:3.2.1	Tīṇimāni, bhikkhave, paṇḍitassa paṇḍitalakkhaṇāni paṇḍitanimittāni paṇḍitāpadānāni.	3	
PA_an_3:3.2.2	Katamāni tīṇi?	3	
PA_an_3:3.2.3	Idha, bhikkhave, paṇḍito sucintitacintī ca hoti subhāsitabhāsī ca sukatakammakārī ca.	3	
PA_an_3:3.2.4	No cedaṁ, bhikkhave, paṇḍito sucintitacintī ca abhavissa subhāsitabhāsī ca sukatakammakārī ca, kena naṁ paṇḍitā jāneyyuṁ:	3	
PA_an_3:3.2.5	‘paṇḍito ayaṁ bhavaṁ sappuriso’ti?	3	
PA_an_3:3.2.6	Yasmā ca kho, bhikkhave, paṇḍito sucintitacintī ca hoti subhāsitabhāsī ca sukatakammakārī ca tasmā naṁ paṇḍitā jānanti:	3	
PA_an_3:3.2.7	‘paṇḍito ayaṁ bhavaṁ sappuriso’ti.	3	
PA_an_3:3.2.8	Imāni kho, bhikkhave, tīṇi paṇḍitassa paṇḍitalakkhaṇāni paṇḍitanimittāni paṇḍitāpadānāni.	3	
PA_an_3:3.2.9	Tasmātiha …pe….	3	
PA_an_3:3.2.10	Tatiyaṁ.	3	
PA_an_3:4.0.1	Aṅguttara Nikāya 3.4	4	
PA_an_3:4.0.2	1. Bālavagga	4	
PA_an_3:4.0.3	Accayasutta	4	
PA_an_3:4.1.1	“Tīhi, bhikkhave, dhammehi samannāgato bālo veditabbo.	4	
PA_an_3:4.1.2	Katamehi tīhi?	4	
PA_an_3:4.1.3	Accayaṁ accayato na passati, accayaṁ accayato disvā yathādhammaṁ nappaṭikaroti, parassa kho pana accayaṁ desentassa yathādhammaṁ nappaṭiggaṇhāti.	4	
PA_an_3:4.1.4	Imehi kho, bhikkhave, tīhi dhammehi samannāgato bālo veditabbo.	4	
PA_an_3:4.2.1	Tīhi, bhikkhave, dhammehi samannāgato paṇḍito veditabbo.	4	
PA_an_3:4.2.2	Katamehi tīhi?	4	
PA_an_3:4.2.3	Accayaṁ accayato passati, accayaṁ accayato disvā yathādhammaṁ paṭikaroti, parassa kho pana accayaṁ desentassa yathādhammaṁ paṭiggaṇhāti.	4	
PA_an_3:4.2.4	Imehi kho, bhikkhave, tīhi dhammehi samannāgato paṇḍito veditabbo.	4	
PA_an_3:4.2.5	Tasmātiha …pe….	4	
PA_an_3:4.2.6	Catutthaṁ.	4	
PA_an_3:5.0.1	Aṅguttara Nikāya 3.5	5	
PA_an_3:5.0.2	1. Bālavagga	5	
PA_an_3:5.0.3	Ayonisosutta	5	
PA_an_3:5.1.1	“Tīhi, bhikkhave, dhammehi samannāgato bālo veditabbo.	5	
PA_an_3:5.1.2	Katamehi tīhi?	5	
PA_an_3:5.1.3	Ayoniso pañhaṁ kattā hoti, ayoniso pañhaṁ vissajjetā hoti, parassa kho pana yoniso pañhaṁ vissajjitaṁ parimaṇḍalehi padabyañjanehi siliṭṭhehi upagatehi nābbhanumoditā hoti.	5	
PA_an_3:5.1.4	Imehi kho, bhikkhave, tīhi dhammehi samannāgato bālo veditabbo.	5	
PA_an_3:5.2.1	Tīhi, bhikkhave, dhammehi samannāgato paṇḍito veditabbo.	5	
PA_an_3:5.2.2	Katamehi tīhi?	5	
PA_an_3:5.2.3	Yoniso pañhaṁ kattā hoti, yoniso pañhaṁ vissajjetā hoti, parassa kho pana yoniso pañhaṁ vissajjitaṁ parimaṇḍalehi padabyañjanehi siliṭṭhehi upagatehi abbhanumoditā hoti.	5	
PA_an_3:5.2.4	Imehi kho, bhikkhave, tīhi dhammehi samannāgato paṇḍito veditabbo.	5	
PA_an_3:5.2.5	Tasmātiha …pe….	5	
PA_an_3:5.2.6	Pañcamaṁ.	5	
PA_an_3:6.0.1	Aṅguttara Nikāya 3.6	6	
PA_an_3:6.0.2	1. Bālavagga	6	
PA_an_3:6.0.3	Akusalasutta	6	
PA_an_3:6.1.1	“Tīhi, bhikkhave, dhammehi samannāgato bālo veditabbo.	6	
PA_an_3:6.1.2	Katamehi tīhi?	6	
PA_an_3:6.1.3	Akusalena kāyakammena, akusalena vacīkammena, akusalena manokammena.	6	
PA_an_3:6.1.4	Imehi kho, bhikkhave, tīhi dhammehi samannāgato bālo veditabbo.	6	
PA_an_3:6.2.1	Tīhi, bhikkhave, dhammehi samannāgato paṇḍito veditabbo.	6	
PA_an_3:6.2.2	Katamehi tīhi?	6	
PA_an_3:6.2.3	Kusalena kāyakammena, kusalena vacīkammena, kusalena manokammena.	6	
PA_an_3:6.2.4	Imehi kho, bhikkhave, tīhi dhammehi samannāgato paṇḍito veditabbo.	6	
PA_an_3:6.2.5	Tasmātiha …pe….	6	
PA_an_3:6.2.6	Chaṭṭhaṁ.	6	
PA_an_3:7.0.1	Aṅguttara Nikāya 3.7	7	
PA_an_3:7.0.2	1. Bālavagga	7	
PA_an_3:7.0.3	Sāvajjasutta	7	
PA_an_3:7.1.1	“Tīhi, bhikkhave, dhammehi samannāgato bālo veditabbo.	7	
PA_an_3:7.1.2	Katamehi tīhi?	7	
PA_an_3:7.1.3	Sāvajjena kāyakammena, sāvajjena vacīkammena, sāvajjena manokammena …pe… anavajjena kāyakammena, anavajjena vacīkammena, anavajjena manokammena …pe….	7	
PA_an_3:7.1.4	Sattamaṁ.	7	
PA_an_3:8.0.1	Aṅguttara Nikāya 3.8	8	
PA_an_3:8.0.2	1. Bālavagga	8	
PA_an_3:8.0.3	Sabyābajjhasutta	8	
PA_an_3:8.1.1	“Tīhi, bhikkhave, dhammehi samannāgato bālo veditabbo.	8	
PA_an_3:8.1.2	Katamehi tīhi?	8	
PA_an_3:8.1.3	Sabyābajjhena kāyakammena, sabyābajjhena vacīkammena, sabyābajjhena manokammena …pe… abyābajjhena kāyakammena, abyābajjhena vacīkammena, abyābajjhena manokammena.	8	
PA_an_3:8.1.4	Imehi, kho, bhikkhave, tīhi dhammehi samannāgato paṇḍito veditabbo.	8	
PA_an_3:8.2.1	Tasmātiha, bhikkhave, evaṁ sikkhitabbaṁ:	8	
PA_an_3:8.2.2	‘yehi tīhi dhammehi samannāgato bālo veditabbo te tayo dhamme abhinivajjetvā, yehi tīhi dhammehi samannāgato paṇḍito veditabbo te tayo dhamme samādāya vattissāmā’ti.	8	
PA_an_3:8.2.3	Evañhi vo, bhikkhave, sikkhitabban”ti.	8	
PA_an_3:8.2.4	Aṭṭhamaṁ.	8	
PA_an_3:9.0.1	Aṅguttara Nikāya 3.9	9	
PA_an_3:9.0.2	1. Bālavagga	9	
PA_an_3:9.0.3	Khatasutta	9	
PA_an_3:9.1.1	“Tīhi, bhikkhave, dhammehi samannāgato bālo abyatto asappuriso khataṁ upahataṁ attānaṁ pariharati, sāvajjo ca hoti sānuvajjo ca viññūnaṁ, bahuñca apuññaṁ pasavati.	9	
PA_an_3:9.1.2	Katamehi tīhi?	9	
PA_an_3:9.1.3	Kāyaduccaritena, vacīduccaritena, manoduccaritena.	9	
PA_an_3:9.1.4	Imehi kho, bhikkhave, tīhi dhammehi samannāgato bālo abyatto asappuriso khataṁ upahataṁ attānaṁ pariharati, sāvajjo ca hoti sānuvajjo ca viññūnaṁ, bahuñca apuññaṁ pasavati.	9	
PA_an_3:9.2.1	Tīhi, bhikkhave, dhammehi samannāgato paṇḍito viyatto sappuriso akkhataṁ anupahataṁ attānaṁ pariharati, anavajjo ca hoti ananuvajjo ca viññūnaṁ, bahuñca puññaṁ pasavati.	9	
PA_an_3:9.2.2	Katamehi tīhi?	9	
PA_an_3:9.2.3	Kāyasucaritena, vacīsucaritena, manosucaritena.	9	
PA_an_3:9.2.4_0	Imehi kho, bhikkhave, tīhi dhammehi samannāgato paṇḍito viyatto sappuriso akkhataṁ	9	
PA_an_3:9.2.4_1	anupahataṁ attānaṁ pariharati, anavajjo ca hoti ananuvajjo ca viññūnaṁ, bahuñca puññaṁ pasavatī”ti.	9	
PA_an_3:9.2.5	Navamaṁ.	9	
PA_an_3:10.0.1	Aṅguttara Nikāya 3.10	10	
PA_an_3:10.0.2	1. Bālavagga	10	
PA_an_3:10.0.3	Malasutta	10	
PA_an_3:10.1.1	“Tīhi, bhikkhave, dhammehi samannāgato tayo male appahāya yathābhataṁ nikkhitto evaṁ niraye.	10	
PA_an_3:10.1.2	Katamehi tīhi?	10	
PA_an_3:10.1.3	Dussīlo ca hoti, dussīlyamalañcassa appahīnaṁ hoti;	10	
PA_an_3:10.1.4	issukī ca hoti, issāmalañcassa appahīnaṁ hoti;	10	
PA_an_3:10.1.5	maccharī ca hoti, maccheramalañcassa appahīnaṁ hoti.	10	
PA_an_3:10.1.6	Imehi kho, bhikkhave, tīhi dhammehi samannāgato ime tayo male appahāya yathābhataṁ nikkhitto evaṁ niraye.	10	
PA_an_3:10.2.1	Tīhi, bhikkhave, dhammehi samannāgato tayo male pahāya yathābhataṁ nikkhitto evaṁ sagge.	10	
PA_an_3:10.2.2	Katamehi tīhi?	10	
PA_an_3:10.2.3	Sīlavā ca hoti, dussīlyamalañcassa pahīnaṁ hoti;	10	
PA_an_3:10.2.4	anissukī ca hoti, issāmalañcassa pahīnaṁ hoti;	10	
PA_an_3:10.2.5	amaccharī ca hoti, maccheramalañcassa pahīnaṁ hoti.	10	
PA_an_3:10.2.6	Imehi kho, bhikkhave, tīhi dhammehi samannāgato ime tayo male pahāya yathābhataṁ nikkhitto evaṁ sagge”ti.	10	
PA_an_3:10.2.7	Dasamaṁ.	10	
PA_an_3:10.2.8	Bālavaggo paṭhamo.	10	
PA_an_3:10.3.0	Tassuddānaṁ	10	
PA_an_3:10.3.1	Bhayaṁ lakkhaṇacintī ca,	10	
PA_an_3:10.3.2	accayañca ayoniso;	10	
PA_an_3:10.3.3	Akusalañca sāvajjaṁ,	10	
PA_an_3:10.3.4	sabyābajjhakhataṁ malanti.	10	
PA_an_3:11.0.1	Aṅguttara Nikāya 3.11	11	
PA_an_3:11.0.2	2. Rathakāravagga	11	
PA_an_3:11.0.3	Ñātasutta	11	
PA_an_3:11.1.1	“Tīhi, bhikkhave, dhammehi samannāgato ñāto bhikkhu bahujanaahitāya paṭipanno hoti bahujanadukkhāya, bahuno janassa anatthāya ahitāya dukkhāya devamanussānaṁ.	11	
PA_an_3:11.1.2	Katamehi tīhi?	11	
PA_an_3:11.1.3	Ananulomike kāyakamme samādapeti, ananulomike vacīkamme samādapeti, ananulomikesu dhammesu samādapeti.	11	
PA_an_3:11.1.4	Imehi kho, bhikkhave, tīhi dhammehi samannāgato ñāto bhikkhu bahujanaahitāya paṭipanno hoti bahujanadukkhāya, bahuno janassa anatthāya ahitāya dukkhāya devamanussānaṁ.	11	
PA_an_3:11.2.1	Tīhi, bhikkhave, dhammehi samannāgato ñāto bhikkhu bahujanahitāya paṭipanno hoti bahujanasukhāya, bahuno janassa atthāya hitāya sukhāya devamanussānaṁ.	11	
PA_an_3:11.2.2	Katamehi tīhi?	11	
PA_an_3:11.2.3	Anulomike kāyakamme samādapeti, anulomike vacīkamme samādapeti, anulomikesu dhammesu samādapeti.	11	
PA_an_3:11.2.4	Imehi kho, bhikkhave, tīhi dhammehi samannāgato ñāto bhikkhu bahujanahitāya paṭipanno hoti bahujanasukhāya, bahuno janassa atthāya hitāya sukhāya devamanussānan”ti.	11	
PA_an_3:11.2.5	Paṭhamaṁ.	11	
PA_an_3:12.0.1	Aṅguttara Nikāya 3.12	12	
PA_an_3:12.0.2	2. Rathakāravagga	12	
PA_an_3:12.0.3	Sāraṇīyasutta	12	
PA_an_3:12.1.1	“Tīṇimāni, bhikkhave, rañño khattiyassa muddhāvasittassa yāvajīvaṁ sāraṇīyāni bhavanti.	12	
PA_an_3:12.1.2	Katamāni tīṇi?	12	
PA_an_3:12.1.3	Yasmiṁ, bhikkhave, padese rājā khattiyo muddhāvasitto jāto hoti.	12	
PA_an_3:12.1.4	Idaṁ, bhikkhave, paṭhamaṁ rañño khattiyassa muddhāvasittassa yāvajīvaṁ sāraṇīyaṁ hoti.	12	
PA_an_3:12.2.1	Puna caparaṁ, bhikkhave, yasmiṁ padese rājā khattiyo muddhāvasitto hoti.	12	
PA_an_3:12.2.2	Idaṁ, bhikkhave, dutiyaṁ rañño khattiyassa muddhāvasittassa yāvajīvaṁ sāraṇīyaṁ hoti.	12	
PA_an_3:12.3.1	Puna caparaṁ, bhikkhave, yasmiṁ padese rājā khattiyo muddhāvasitto saṅgāmaṁ abhivijinitvā vijitasaṅgāmo tameva saṅgāmasīsaṁ ajjhāvasati.	12	
PA_an_3:12.3.2	Idaṁ, bhikkhave, tatiyaṁ rañño khattiyassa muddhāvasittassa yāvajīvaṁ sāraṇīyaṁ hoti.	12	
PA_an_3:12.3.3	Imāni kho, bhikkhave, tīṇi rañño khattiyassa muddhāvasittassa yāvajīvaṁ sāraṇīyāni bhavanti.	12	
PA_an_3:12.4.1	Evamevaṁ kho, bhikkhave, tīṇimāni bhikkhussa yāvajīvaṁ sāraṇīyāni bhavanti.	12	
PA_an_3:12.4.2	Katamāni tīṇi?	12	
PA_an_3:12.4.3	Yasmiṁ, bhikkhave, padese bhikkhu kesamassuṁ ohāretvā kāsāyāni vatthāni acchādetvā agārasmā anagāriyaṁ pabbajito hoti.	12	
PA_an_3:12.4.4	Idaṁ, bhikkhave, paṭhamaṁ bhikkhussa yāvajīvaṁ sāraṇīyaṁ hoti.	12	
PA_an_3:12.5.1_0	Puna caparaṁ, bhikkhave, yasmiṁ padese bhikkhu ‘idaṁ dukkhan’ti yathābhūtaṁ pajānāti,	12	
PA_an_3:12.5.1_1	‘ayaṁ dukkhasamudayo’ti yathābhūtaṁ pajānāti, ‘ayaṁ dukkhanirodho’ti yathābhūtaṁ	12	
PA_an_3:12.5.1_2	pajānāti, ‘ayaṁ dukkhanirodhagāminī paṭipadā’ti yathābhūtaṁ pajānāti.	12	
PA_an_3:12.5.2	Idaṁ, bhikkhave, dutiyaṁ bhikkhussa yāvajīvaṁ sāraṇīyaṁ hoti.	12	
PA_an_3:12.6.1	Puna caparaṁ, bhikkhave, yasmiṁ padese bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	12	
PA_an_3:12.6.2	Idaṁ, bhikkhave, tatiyaṁ bhikkhussa yāvajīvaṁ sāraṇīyaṁ hoti.	12	
PA_an_3:12.6.3	Imāni kho, bhikkhave, tīṇi bhikkhussa yāvajīvaṁ sāraṇīyāni bhavantī”ti.	12	
PA_an_3:12.6.4	Dutiyaṁ.	12	
PA_an_3:13.0.1	Aṅguttara Nikāya 3.13	13	
PA_an_3:13.0.2	2. Rathakāravagga	13	
PA_an_3:13.0.3	Āsaṁsasutta	13	
PA_an_3:13.1.1	“Tayome, bhikkhave, puggalā santo saṁvijjamānā lokasmiṁ.	13	
PA_an_3:13.1.2	Katame tayo?	13	
PA_an_3:13.1.3	Nirāso, āsaṁso, vigatāso.	13	
PA_an_3:13.1.4	Katamo ca, bhikkhave puggalo nirāso?	13	
PA_an_3:13.1.5_0	Idha, bhikkhave, ekacco puggalo nīce kule paccājāto hoti, caṇḍālakule vā venakule	13	
PA_an_3:13.1.5_1	vā nesādakule vā rathakārakule vā pukkusakule vā dalidde appannapānabhojane kasiravuttike,	13	
PA_an_3:13.1.5_2	yattha kasirena ghāsacchādo labbhati.	13	
PA_an_3:13.1.6_0	So ca hoti dubbaṇṇo duddasiko okoṭimako bavhābādho kāṇo vā kuṇī vā khañjo vā pakkhahato	13	
PA_an_3:13.1.6_1	vā, na lābhī annassa pānassa vatthassa yānassa mālāgandhavilepanassa seyyāvasathapadīpeyyassa.	13	
PA_an_3:13.1.7	So suṇāti:	13	
PA_an_3:13.1.8	‘itthannāmo kira khattiyo khattiyehi khattiyābhisekena abhisitto’ti.	13	
PA_an_3:13.1.9	Tassa na evaṁ hoti:	13	
PA_an_3:13.1.10	‘kudāssu nāma mampi khattiyā khattiyābhisekena abhisiñcissantī’ti.	13	
PA_an_3:13.1.11	Ayaṁ vuccati, bhikkhave, puggalo nirāso.	13	
PA_an_3:13.2.1	Katamo ca, bhikkhave, puggalo āsaṁso?	13	
PA_an_3:13.2.2	Idha, bhikkhave, rañño khattiyassa muddhāvasittassa jeṭṭho putto hoti ābhiseko anabhisitto acalappatto.	13	
PA_an_3:13.2.3	So suṇāti:	13	
PA_an_3:13.2.4	‘itthannāmo kira khattiyo khattiyehi khattiyābhisekena abhisitto’ti.	13	
PA_an_3:13.2.5	Tassa evaṁ hoti:	13	
PA_an_3:13.2.6	‘kudāssu nāma mampi khattiyā khattiyābhisekena abhisiñcissantī’ti.	13	
PA_an_3:13.2.7	Ayaṁ vuccati, bhikkhave, puggalo āsaṁso.	13	
PA_an_3:13.3.1	Katamo ca, bhikkhave, puggalo vigatāso?	13	
PA_an_3:13.3.2	Idha, bhikkhave, rājā hoti khattiyo muddhāvasitto.	13	
PA_an_3:13.3.3	So suṇāti:	13	
PA_an_3:13.3.4	‘itthannāmo kira khattiyo khattiyehi khattiyābhisekena abhisitto’ti.	13	
PA_an_3:13.3.5	Tassa na evaṁ hoti:	13	
PA_an_3:13.3.6	‘kudāssu nāma mampi khattiyā khattiyābhisekena abhisiñcissantī’ti.	13	
PA_an_3:13.3.7	Taṁ kissa hetu?	13	
PA_an_3:13.3.8	Yā hissa, bhikkhave, pubbe anabhisittassa abhisekāsā sā paṭippassaddhā.	13	
PA_an_3:13.3.9	Ayaṁ vuccati, bhikkhave, puggalo vigatāso.	13	
PA_an_3:13.3.10	Ime kho, bhikkhave, tayo puggalā santo saṁvijjamānā lokasmiṁ.	13	
PA_an_3:13.4.1	Evamevaṁ kho, bhikkhave, tayo puggalā santo saṁvijjamānā bhikkhūsu.	13	
PA_an_3:13.4.2	Katame tayo?	13	
PA_an_3:13.4.3	Nirāso, āsaṁso, vigatāso.	13	
PA_an_3:13.4.4	Katamo ca, bhikkhave, puggalo nirāso?	13	
PA_an_3:13.4.5_0	Idha, bhikkhave, ekacco puggalo dussīlo hoti pāpadhammo asuci saṅkassarasamācāro	13	
PA_an_3:13.4.5_1	paṭicchannakammanto assamaṇo samaṇapaṭiñño abrahmacārī brahmacāripaṭiñño antopūti	13	
PA_an_3:13.4.5_2	avassuto kasambujāto.	13	
PA_an_3:13.4.6	So suṇāti:	13	
PA_an_3:13.4.7	‘itthannāmo kira bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatī’ti.	13	
PA_an_3:13.4.8	Tassa na evaṁ hoti:	13	
PA_an_3:13.4.9	‘kudāssu nāma ahampi āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharissāmī’ti.	13	
PA_an_3:13.4.10	Ayaṁ vuccati, bhikkhave, puggalo nirāso.	13	
PA_an_3:13.5.1	Katamo ca, bhikkhave, puggalo āsaṁso?	13	
PA_an_3:13.5.2	Idha, bhikkhave, bhikkhu sīlavā hoti kalyāṇadhammo.	13	
PA_an_3:13.5.3	So suṇāti:	13	
PA_an_3:13.5.4	‘itthannāmo kira bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatī’ti.	13	
PA_an_3:13.5.5	Tassa evaṁ hoti:	13	
PA_an_3:13.5.6	‘kudāssu nāma ahampi āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharissāmī’ti.	13	
PA_an_3:13.5.7	Ayaṁ vuccati, bhikkhave, puggalo āsaṁso.	13	
PA_an_3:13.6.1	Katamo ca, bhikkhave, puggalo vigatāso?	13	
PA_an_3:13.6.2	Idha, bhikkhave, bhikkhu arahaṁ hoti khīṇāsavo.	13	
PA_an_3:13.6.3	So suṇāti:	13	
PA_an_3:13.6.4	‘itthannāmo kira bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharatī’ti.	13	
PA_an_3:13.6.5	Tassa na evaṁ hoti:	13	
PA_an_3:13.6.6	‘kudāssu nāma ahampi āsavānaṁ khayā …pe… sacchikatvā upasampajja viharissāmī’ti.	13	
PA_an_3:13.6.7	Taṁ kissa hetu?	13	
PA_an_3:13.6.8	Yā hissa, bhikkhave, pubbe avimuttassa vimuttāsā sā paṭippassaddhā.	13	
PA_an_3:13.6.9	Ayaṁ vuccati, bhikkhave, puggalo vigatāso.	13	
PA_an_3:13.6.10	Ime kho, bhikkhave, tayo puggalā santo saṁvijjamānā bhikkhūsū”ti.	13	
PA_an_3:13.6.11	Tatiyaṁ.	13	
PA_an_3:14.0.1	Aṅguttara Nikāya 3.14	14	
PA_an_3:14.0.2	2. Rathakāravagga	14	
PA_an_3:14.0.3	Cakkavattisutta	14	
PA_an_3:14.1.1	“Yopi so, bhikkhave, rājā cakkavattī dhammiko dhammarājā sopi na arājakaṁ cakkaṁ vattetī”ti.	14	
PA_an_3:14.1.2	Evaṁ vutte, aññataro bhikkhu bhagavantaṁ etadavoca:	14	
PA_an_3:14.1.3	“ko pana, bhante, rañño cakkavattissa dhammikassa dhammarañño rājā”ti?	14	
PA_an_3:14.1.4	“Dhammo, bhikkhū”ti bhagavā avoca:	14	
PA_an_3:14.1.5_0	“idha, bhikkhu, rājā cakkavattī dhammiko dhammarājā dhammaṁyeva nissāya dhammaṁ sakkaronto	14	
PA_an_3:14.1.5_1	dhammaṁ garuṁ karonto dhammaṁ apacāyamāno dhammaddhajo dhammaketu dhammādhipateyyo	14	
PA_an_3:14.1.5_2	dhammikaṁ rakkhāvaraṇaguttiṁ saṁvidahati antojanasmiṁ.	14	
PA_an_3:14.2.1_0	Puna caparaṁ, bhikkhu, rājā cakkavattī dhammiko dhammarājā dhammaṁyeva nissāya dhammaṁ	14	
PA_an_3:14.2.1_1	sakkaronto dhammaṁ garuṁ karonto dhammaṁ apacāyamāno dhammaddhajo dhammaketu dhammādhipateyyo	14	
PA_an_3:14.2.1_2	dhammikaṁ rakkhāvaraṇaguttiṁ saṁvidahati khattiyesu, anuyantesu, balakāyasmiṁ, brāhmaṇagahapatikesu,	14	
PA_an_3:14.2.1_3	negamajānapadesu, samaṇabrāhmaṇesu, migapakkhīsu.	14	
PA_an_3:14.2.2_0	Sa kho so bhikkhu rājā cakkavattī dhammiko dhammarājā dhammaṁyeva nissāya dhammaṁ	14	
PA_an_3:14.2.2_1	sakkaronto dhammaṁ garuṁ karonto dhammaṁ apacāyamāno dhammaddhajo dhammaketu dhammādhipateyyo	14	
PA_an_3:14.2.2_2	dhammikaṁ rakkhāvaraṇaguttiṁ saṁvidahitvā antojanasmiṁ, dhammikaṁ rakkhāvaraṇaguttiṁ	14	
PA_an_3:14.2.2_3	saṁvidahitvā khattiyesu …pe… anuyantesu, balakāyasmiṁ, brāhmaṇagahapatikesu, negamajānapadesu,	14	
PA_an_3:14.2.2_4	samaṇabrāhmaṇesu, migapakkhīsu, dhammeneva cakkaṁ vatteti.	14	
PA_an_3:14.2.3	Taṁ hoti cakkaṁ appaṭivattiyaṁ kenaci manussabhūtena paccatthikena pāṇinā.	14	
PA_an_3:14.3.1_0	Evamevaṁ kho, bhikkhu, tathāgato arahaṁ sammāsambuddho dhammiko dhammarājā dhammaṁyeva	14	
PA_an_3:14.3.1_1	nissāya dhammaṁ sakkaronto dhammaṁ garuṁ karonto dhammaṁ apacāyamāno dhammaddhajo	14	
PA_an_3:14.3.1_2	dhammaketu dhammādhipateyyo dhammikaṁ rakkhāvaraṇaguttiṁ saṁvidahati kāyakammasmiṁ:	14	
PA_an_3:14.3.2	‘evarūpaṁ kāyakammaṁ sevitabbaṁ, evarūpaṁ kāyakammaṁ na sevitabban’ti.	14	
PA_an_3:14.4.1_0	Puna caparaṁ, bhikkhu, tathāgato arahaṁ sammāsambuddho dhammiko dhammarājā dhammaṁyeva	14	
PA_an_3:14.4.1_1	nissāya dhammaṁ sakkaronto dhammaṁ garuṁ karonto dhammaṁ apacāyamāno dhammaddhajo	14	
PA_an_3:14.4.1_2	dhammaketu dhammādhipateyyo dhammikaṁ rakkhāvaraṇaguttiṁ saṁvidahati vacīkammasmiṁ:	14	
PA_an_3:14.4.2	‘evarūpaṁ vacīkammaṁ sevitabbaṁ, evarūpaṁ vacīkammaṁ na sevitabban’ti …pe… manokammasmiṁ:	14	
PA_an_3:14.4.3	‘evarūpaṁ manokammaṁ sevitabbaṁ, evarūpaṁ manokammaṁ na sevitabban’ti.	14	
PA_an_3:14.5.1_0	Sa kho so, bhikkhu, tathāgato arahaṁ sammāsambuddho dhammiko dhammarājā dhammaṁyeva	14	
PA_an_3:14.5.1_1	nissāya dhammaṁ sakkaronto dhammaṁ garuṁ karonto dhammaṁ apacāyamāno dhammaddhajo	14	
PA_an_3:14.5.1_2	dhammaketu dhammādhipateyyo dhammikaṁ rakkhāvaraṇaguttiṁ saṁvidahitvā kāyakammasmiṁ,	14	
PA_an_3:14.5.1_3	dhammikaṁ rakkhāvaraṇaguttiṁ saṁvidahitvā vacīkammasmiṁ, dhammikaṁ rakkhāvaraṇaguttiṁ	14	
PA_an_3:14.5.1_4	saṁvidahitvā manokammasmiṁ, dhammeneva anuttaraṁ dhammacakkaṁ pavatteti.	14	
PA_an_3:14.5.2	Taṁ hoti cakkaṁ appaṭivattiyaṁ samaṇena vā brāhmaṇena vā devena vā mārena vā brahmunā vā kenaci vā lokasmin”ti.	14	
PA_an_3:14.5.3	Catutthaṁ.	14	
PA_an_3:15.0.1	Aṅguttara Nikāya 3.15	15	
PA_an_3:15.0.2	2. Rathakāravagga	15	
PA_an_3:15.0.3	Sacetanasutta	15	
PA_an_3:15.1.1	Ekaṁ samayaṁ bhagavā bārāṇasiyaṁ viharati isipatane migadāye.	15	
PA_an_3:15.1.2	Tatra kho bhagavā bhikkhū āmantesi:	15	
PA_an_3:15.1.3	“bhikkhavo”ti.	15	
PA_an_3:15.1.4	“Bhadante”ti te bhikkhū bhagavato paccassosuṁ.	15	
PA_an_3:15.1.5	Bhagavā etadavoca:	15	
PA_an_3:15.2.1	“Bhūtapubbaṁ, bhikkhave, rājā ahosi sacetano nāma.	15	
PA_an_3:15.2.2	Atha kho, bhikkhave, rājā sacetano rathakāraṁ āmantesi:	15	
PA_an_3:15.2.3	‘ito me, samma rathakāra, channaṁ māsānaṁ accayena saṅgāmo bhavissati.	15	
PA_an_3:15.2.4	Sakkhissasi me, samma rathakāra, navaṁ cakkayugaṁ kātun’ti?	15	
PA_an_3:15.2.5	‘Sakkomi, devā’ti kho, bhikkhave, rathakāro rañño sacetanassa paccassosi.	15	
PA_an_3:15.2.6	Atha kho, bhikkhave, rathakāro chahi māsehi chārattūnehi ekaṁ cakkaṁ niṭṭhāpesi.	15	
PA_an_3:15.2.7	Atha kho, bhikkhave, rājā sacetano rathakāraṁ āmantesi:	15	
PA_an_3:15.2.8	‘ito me, samma rathakāra, channaṁ divasānaṁ accayena saṅgāmo bhavissati, niṭṭhitaṁ navaṁ cakkayugan’ti?	15	
PA_an_3:15.2.9	‘Imehi kho, deva, chahi māsehi chārattūnehi ekaṁ cakkaṁ niṭṭhitan’ti.	15	
PA_an_3:15.2.10	‘Sakkhissasi pana me, samma rathakāra, imehi chahi divasehi dutiyaṁ cakkaṁ niṭṭhāpetun’ti?	15	
PA_an_3:15.2.11_0	‘Sakkomi, devā’ti kho, bhikkhave, rathakāro chahi divasehi dutiyaṁ cakkaṁ niṭṭhāpetvā	15	
PA_an_3:15.2.11_1	navaṁ cakkayugaṁ ādāya yena rājā sacetano tenupasaṅkami; upasaṅkamitvā rājānaṁ sacetanaṁ etadavoca:	15	
PA_an_3:15.2.12	‘idaṁ te, deva, navaṁ cakkayugaṁ niṭṭhitan’ti.	15	
PA_an_3:15.2.13	‘Yañca te idaṁ, samma rathakāra, cakkaṁ chahi māsehi niṭṭhitaṁ chārattūnehi yañca te idaṁ cakkaṁ chahi divasehi niṭṭhitaṁ, imesaṁ kiṁ nānākaraṇaṁ?	15	
PA_an_3:15.2.14	Nesāhaṁ kiñci nānākaraṇaṁ passāmī’ti.	15	
PA_an_3:15.2.15	‘Atthesaṁ, deva, nānākaraṇaṁ.	15	
PA_an_3:15.2.16	Passatu devo nānākaraṇan’ti.	15	
PA_an_3:15.3.1	Atha kho, bhikkhave, rathakāro yaṁ taṁ cakkaṁ chahi divasehi niṭṭhitaṁ taṁ pavattesi.	15	
PA_an_3:15.3.2	Taṁ pavattitaṁ samānaṁ yāvatikā abhisaṅkhārassa gati tāvatikaṁ gantvā ciṅgulāyitvā bhūmiyaṁ papati.	15	
PA_an_3:15.3.3	Yaṁ pana taṁ cakkaṁ chahi māsehi niṭṭhitaṁ chārattūnehi taṁ pavattesi.	15	
PA_an_3:15.3.4	Taṁ pavattitaṁ samānaṁ yāvatikā abhisaṅkhārassa gati tāvatikaṁ gantvā akkhāhataṁ maññe aṭṭhāsi.	15	
PA_an_3:15.4.1_0	‘Ko nu kho, samma rathakāra, hetu ko paccayo yamidaṁ cakkaṁ chahi divasehi niṭṭhitaṁ	15	
PA_an_3:15.4.1_1	taṁ pavattitaṁ samānaṁ yāvatikā abhisaṅkhārassa gati tāvatikaṁ gantvā ciṅgulāyitvā bhūmiyaṁ papati?	15	
PA_an_3:15.4.2_0	Ko pana, samma rathakāra, hetu ko paccayo yamidaṁ cakkaṁ chahi māsehi niṭṭhitaṁ chārattūnehi	15	
PA_an_3:15.4.2_1	taṁ pavattitaṁ samānaṁ yāvatikā abhisaṅkhārassa gati tāvatikaṁ gantvā akkhāhataṁ maññe aṭṭhāsī’ti?	15	
PA_an_3:15.4.3	‘Yamidaṁ, deva, cakkaṁ chahi divasehi niṭṭhitaṁ tassa nemipi savaṅkā sadosā sakasāvā, arāpi savaṅkā sadosā sakasāvā, nābhipi savaṅkā sadosā sakasāvā.	15	
PA_an_3:15.4.4_0	Taṁ nemiyāpi savaṅkattā sadosattā sakasāvattā, arānampi savaṅkattā sadosattā sakasāvattā,	15	
PA_an_3:15.4.4_1	nābhiyāpi savaṅkattā sadosattā sakasāvattā pavattitaṁ samānaṁ yāvatikā abhisaṅkhārassa	15	
PA_an_3:15.4.4_2	gati tāvatikaṁ gantvā ciṅgulāyitvā bhūmiyaṁ papati.	15	
PA_an_3:15.4.5	Yaṁ pana taṁ, deva, cakkaṁ chahi māsehi niṭṭhitaṁ chārattūnehi tassa nemipi avaṅkā adosā akasāvā, arāpi avaṅkā adosā akasāvā, nābhipi avaṅkā adosā akasāvā.	15	
PA_an_3:15.4.6_0	Taṁ nemiyāpi avaṅkattā adosattā akasāvattā, arānampi avaṅkattā adosattā akasāvattā,	15	
PA_an_3:15.4.6_1	nābhiyāpi avaṅkattā adosattā akasāvattā pavattitaṁ samānaṁ yāvatikā abhisaṅkhārassa	15	
PA_an_3:15.4.6_2	gati tāvatikaṁ gantvā akkhāhataṁ maññe aṭṭhāsī’ti.	15	
PA_an_3:15.5.1	Siyā kho pana, bhikkhave, tumhākaṁ evamassa:	15	
PA_an_3:15.5.2	‘añño nūna tena samayena so rathakāro ahosī’ti.	15	
PA_an_3:15.5.3	Na kho panetaṁ, bhikkhave, evaṁ daṭṭhabbaṁ.	15	
PA_an_3:15.5.4	Ahaṁ tena samayena so rathakāro ahosiṁ.	15	
PA_an_3:15.5.5	Tadāhaṁ, bhikkhave, kusalo dāruvaṅkānaṁ dārudosānaṁ dārukasāvānaṁ.	15	
PA_an_3:15.5.6_0	Etarahi kho panāhaṁ, bhikkhave, arahaṁ sammāsambuddho kusalo kāyavaṅkānaṁ kāyadosānaṁ	15	
PA_an_3:15.5.6_1	kāyakasāvānaṁ, kusalo vacīvaṅkānaṁ vacīdosānaṁ vacīkasāvānaṁ, kusalo manovaṅkānaṁ	15	
PA_an_3:15.5.6_2	manodosānaṁ manokasāvānaṁ.	15	
PA_an_3:15.5.7_0	Yassa kassaci, bhikkhave, bhikkhussa vā bhikkhuniyā vā kāyavaṅko appahīno kāyadoso	15	
PA_an_3:15.5.7_1	kāyakasāvo, vacīvaṅko appahīno vacīdoso vacīkasāvo, manovaṅko appahīno manodoso manokasāvo,	15	
PA_an_3:15.5.7_2	evaṁ papatitā te, bhikkhave, imasmā dhammavinayā, seyyathāpi taṁ cakkaṁ chahi divasehi niṭṭhitaṁ.	15	
PA_an_3:15.6.1_0	Yassa kassaci, bhikkhave, bhikkhussa vā bhikkhuniyā vā kāyavaṅko pahīno kāyadoso	15	
PA_an_3:15.6.1_1	kāyakasāvo, vacīvaṅko pahīno vacīdoso vacīkasāvo, manovaṅko pahīno manodoso manokasāvo,	15	
PA_an_3:15.6.1_2	evaṁ patiṭṭhitā te, bhikkhave, imasmiṁ dhammavinaye, seyyathāpi taṁ cakkaṁ chahi	15	
PA_an_3:15.6.1_3	māsehi niṭṭhitaṁ chārattūnehi.	15	
PA_an_3:15.7.1	Tasmātiha, bhikkhave, evaṁ sikkhitabbaṁ:	15	
PA_an_3:15.7.2	‘kāyavaṅkaṁ pajahissāma kāyadosaṁ kāyakasāvaṁ, vacīvaṅkaṁ pajahissāma vacīdosaṁ vacīkasāvaṁ, manovaṅkaṁ pajahissāma manodosaṁ manokasāvan’ti.	15	
PA_an_3:15.7.3	Evañhi vo, bhikkhave, sikkhitabban”ti.	15	
PA_an_3:15.7.4	Pañcamaṁ.	15	
PA_an_3:16.0.1	Aṅguttara Nikāya 3.16	16	
PA_an_3:16.0.2	2. Rathakāravagga	16	
PA_an_3:16.0.3	Apaṇṇakasutta	16	
PA_an_3:16.1.1	“Tīhi, bhikkhave, dhammehi samannāgato bhikkhu apaṇṇakapaṭipadaṁ paṭipanno hoti, yoni cassa āraddhā hoti āsavānaṁ khayāya.	16	
PA_an_3:16.1.2	Katamehi tīhi?	16	
PA_an_3:16.1.3	Idha, bhikkhave, bhikkhu indriyesu guttadvāro hoti, bhojane mattaññū hoti, jāgariyaṁ anuyutto hoti.	16	
PA_an_3:16.2.1	Kathañca, bhikkhave, bhikkhu indriyesu guttadvāro hoti?	16	
PA_an_3:16.2.2	Idha, bhikkhave, bhikkhu cakkhunā rūpaṁ disvā na nimittaggāhī hoti nānubyañjanaggāhī.	16	
PA_an_3:16.2.3_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	16	
PA_an_3:16.2.3_1	dhammā anvāssaveyyuṁ tassa saṁvarāya paṭipajjati, rakkhati cakkhundriyaṁ, cakkhundriye saṁvaraṁ āpajjati.	16	
PA_an_3:16.2.4	Sotena saddaṁ sutvā …	16	
PA_an_3:16.2.5	ghānena gandhaṁ ghāyitvā …	16	
PA_an_3:16.2.6	jivhāya rasaṁ sāyitvā …	16	
PA_an_3:16.2.7	kāyena phoṭṭhabbaṁ phusitvā …	16	
PA_an_3:16.2.8	manasā dhammaṁ viññāya na nimittaggāhī hoti nānubyañjanaggāhī.	16	
PA_an_3:16.2.9_0	Yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā pāpakā akusalā	16	
PA_an_3:16.2.9_1	dhammā anvāssaveyyuṁ tassa saṁvarāya paṭipajjati, rakkhati manindriyaṁ, manindriye saṁvaraṁ āpajjati.	16	
PA_an_3:16.2.10	Evaṁ kho, bhikkhave, bhikkhu indriyesu guttadvāro hoti.	16	
PA_an_3:16.3.1	Kathañca, bhikkhave, bhikkhu bhojane mattaññū hoti?	16	
PA_an_3:16.3.2	Idha, bhikkhave, bhikkhu paṭisaṅkhā yoniso āhāraṁ āhāreti:	16	
PA_an_3:16.3.3_0	‘neva davāya na madāya na maṇḍanāya na vibhūsanāya, yāvadeva imassa kāyassa ṭhitiyā	16	
PA_an_3:16.3.3_1	yāpanāya vihiṁsūparatiyā brahmacariyānuggahāya, iti purāṇañca vedanaṁ paṭihaṅkhāmi,	16	
PA_an_3:16.3.3_2	navañca vedanaṁ na uppādessāmi, yātrā ca me bhavissati anavajjatā ca phāsuvihāro cā’ti.	16	
PA_an_3:16.3.4	Evaṁ kho, bhikkhave, bhikkhu bhojane mattaññū hoti.	16	
PA_an_3:16.4.1	Kathañca, bhikkhave, bhikkhu jāgariyaṁ anuyutto hoti?	16	
PA_an_3:16.4.2_0	Idha, bhikkhave, bhikkhu divasaṁ caṅkamena nisajjāya āvaraṇīyehi dhammehi cittaṁ	16	
PA_an_3:16.4.2_1	parisodheti, rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ	16	
PA_an_3:16.4.2_2	parisodheti, rattiyā majjhimaṁ yāmaṁ dakkhiṇena passena sīhaseyyaṁ kappeti pāde pādaṁ	16	
PA_an_3:16.4.2_3	accādhāya sato sampajāno uṭṭhānasaññaṁ manasi karitvā, rattiyā pacchimaṁ yāmaṁ paccuṭṭhāya	16	
PA_an_3:16.4.2_4	caṅkamena nisajjāya āvaraṇīyehi dhammehi cittaṁ parisodheti.	16	
PA_an_3:16.4.3	Evaṁ kho, bhikkhave, bhikkhu jāgariyaṁ anuyutto hoti.	16	
PA_an_3:16.4.4	Imehi kho, bhikkhave, tīhi dhammehi samannāgato bhikkhu apaṇṇakapaṭipadaṁ paṭipanno hoti, yoni cassa āraddhā hoti āsavānaṁ khayāyā”ti.	16	
PA_an_3:16.4.5	Chaṭṭhaṁ.	16	
PA_an_3:17.0.1	Aṅguttara Nikāya 3.17	17	
PA_an_3:17.0.2	2. Rathakāravagga	17	
PA_an_3:17.0.3	Attabyābādhasutta	17	
PA_an_3:17.1.1	“Tayome, bhikkhave, dhammā attabyābādhāyapi saṁvattanti, parabyābādhāyapi saṁvattanti, ubhayabyābādhāyapi saṁvattanti.	17	
PA_an_3:17.1.2	Katame tayo?	17	
PA_an_3:17.1.3	Kāyaduccaritaṁ, vacīduccaritaṁ, manoduccaritaṁ.	17	
PA_an_3:17.1.4	Ime kho, bhikkhave, tayo dhammā attabyābādhāyapi saṁvattanti, parabyābādhāyapi saṁvattanti, ubhayabyābādhāyapi saṁvattanti.	17	
PA_an_3:17.2.1	Tayome, bhikkhave, dhammā nevattabyābādhāyapi saṁvattanti, na parabyābādhāyapi saṁvattanti, na ubhayabyābādhāyapi saṁvattanti.	17	
PA_an_3:17.2.2	Katame tayo?	17	
PA_an_3:17.2.3	Kāyasucaritaṁ, vacīsucaritaṁ, manosucaritaṁ.	17	
PA_an_3:17.2.4	Ime kho, bhikkhave, tayo dhammā nevattabyābādhāyapi saṁvattanti, na parabyābādhāyapi saṁvattanti, na ubhayabyābādhāyapi saṁvattantī”ti.	17	
PA_an_3:17.2.5	Sattamaṁ.	17	
PA_an_3:18.0.1	Aṅguttara Nikāya 3.18	18	
PA_an_3:18.0.2	2. Rathakāravagga	18	
PA_an_3:18.0.3	Devalokasutta	18	
PA_an_3:18.1.1	“Sace vo, bhikkhave, aññatitthiyā paribbājakā evaṁ puccheyyuṁ:	18	
PA_an_3:18.1.2	‘devalokūpapattiyā, āvuso, samaṇe gotame brahmacariyaṁ vussathā’ti?	18	
PA_an_3:18.1.3	Nanu tumhe, bhikkhave, evaṁ puṭṭhā aṭṭīyeyyātha harāyeyyātha jiguccheyyāthā”ti?	18	
PA_an_3:18.1.4	“Evaṁ, bhante”.	18	
PA_an_3:18.1.5	“Iti kira tumhe, bhikkhave, dibbena āyunā aṭṭīyatha harāyatha jigucchatha, dibbena vaṇṇena dibbena sukhena dibbena yasena dibbenādhipateyyena aṭṭīyatha harāyatha jigucchatha;	18	
PA_an_3:18.1.6	pageva kho pana, bhikkhave, tumhehi kāyaduccaritena aṭṭīyitabbaṁ harāyitabbaṁ jigucchitabbaṁ, vacīduccaritena … manoduccaritena aṭṭīyitabbaṁ harāyitabbaṁ jigucchitabban”ti.	18	
PA_an_3:18.1.7	Aṭṭhamaṁ.	18	
PA_an_3:19.0.1	Aṅguttara Nikāya 3.19	19	
PA_an_3:19.0.2	2. Rathakāravagga	19	
PA_an_3:19.0.3	Paṭhamapāpaṇikasutta	19	
PA_an_3:19.1.1	“Tīhi, bhikkhave, aṅgehi samannāgato pāpaṇiko abhabbo anadhigataṁ vā bhogaṁ adhigantuṁ, adhigataṁ vā bhogaṁ phātiṁ kātuṁ.	19	
PA_an_3:19.1.2	Katamehi tīhi?	19	
PA_an_3:19.1.3	Idha, bhikkhave, pāpaṇiko pubbaṇhasamayaṁ na sakkaccaṁ kammantaṁ adhiṭṭhāti, majjhanhikasamayaṁ na sakkaccaṁ kammantaṁ adhiṭṭhāti, sāyanhasamayaṁ na sakkaccaṁ kammantaṁ adhiṭṭhāti.	19	
PA_an_3:19.1.4	Imehi kho, bhikkhave, tīhi aṅgehi samannāgato pāpaṇiko abhabbo anadhigataṁ vā bhogaṁ adhigantuṁ, adhigataṁ vā bhogaṁ phātiṁ kātuṁ.	19	
PA_an_3:19.2.1	Evamevaṁ kho, bhikkhave, tīhi dhammehi samannāgato bhikkhu abhabbo anadhigataṁ vā kusalaṁ dhammaṁ adhigantuṁ, adhigataṁ vā kusalaṁ dhammaṁ phātiṁ kātuṁ.	19	
PA_an_3:19.2.2	Katamehi tīhi?	19	
PA_an_3:19.2.3_0	Idha, bhikkhave, bhikkhu pubbaṇhasamayaṁ na sakkaccaṁ samādhinimittaṁ adhiṭṭhāti,	19	
PA_an_3:19.2.3_1	majjhanhikasamayaṁ na sakkaccaṁ samādhinimittaṁ adhiṭṭhāti, sāyanhasamayaṁ na sakkaccaṁ	19	
PA_an_3:19.2.3_2	samādhinimittaṁ adhiṭṭhāti.	19	
PA_an_3:19.2.4	Imehi kho, bhikkhave, tīhi dhammehi samannāgato bhikkhu abhabbo anadhigataṁ vā kusalaṁ dhammaṁ adhigantuṁ, adhigataṁ vā kusalaṁ dhammaṁ phātiṁ kātuṁ.	19	
PA_an_3:19.3.1	Tīhi, bhikkhave, aṅgehi samannāgato pāpaṇiko bhabbo anadhigataṁ vā bhogaṁ adhigantuṁ, adhigataṁ vā bhogaṁ phātiṁ kātuṁ.	19	
PA_an_3:19.3.2	Katamehi tīhi?	19	
PA_an_3:19.3.3	Idha, bhikkhave, pāpaṇiko pubbaṇhasamayaṁ sakkaccaṁ kammantaṁ adhiṭṭhāti, majjhanhikasamayaṁ …pe… sāyanhasamayaṁ sakkaccaṁ kammantaṁ adhiṭṭhāti.	19	
PA_an_3:19.3.4	Imehi kho, bhikkhave, tīhi aṅgehi samannāgato pāpaṇiko bhabbo anadhigataṁ vā bhogaṁ adhigantuṁ, adhigataṁ vā bhogaṁ phātiṁ kātuṁ.	19	
PA_an_3:19.4.1	Evamevaṁ kho, bhikkhave, tīhi dhammehi samannāgato bhikkhu bhabbo anadhigataṁ vā kusalaṁ dhammaṁ adhigantuṁ, adhigataṁ vā kusalaṁ dhammaṁ phātiṁ kātuṁ.	19	
PA_an_3:19.4.2	Katamehi tīhi?	19	
PA_an_3:19.4.3	Idha, bhikkhave, bhikkhu pubbaṇhasamayaṁ sakkaccaṁ samādhinimittaṁ adhiṭṭhāti, majjhanhikasamayaṁ …pe… sāyanhasamayaṁ sakkaccaṁ samādhinimittaṁ adhiṭṭhāti.	19	
PA_an_3:19.4.4	Imehi kho, bhikkhave, tīhi dhammehi samannāgato bhikkhu bhabbo anadhigataṁ vā kusalaṁ dhammaṁ adhigantuṁ, adhigataṁ vā kusalaṁ dhammaṁ phātiṁ kātun”ti.	19	
PA_an_3:19.4.5	Navamaṁ.	19	
PA_an_3:20.0.1	Aṅguttara Nikāya 3.20	20	
PA_an_3:20.0.2	2. Rathakāravagga	20	
PA_an_3:20.0.3	Dutiyapāpaṇikasutta	20	
PA_an_3:20.1.1	“Tīhi, bhikkhave, aṅgehi samannāgato pāpaṇiko nacirasseva mahattaṁ vepullattaṁ pāpuṇāti bhogesu.	20	
PA_an_3:20.1.2	Katamehi tīhi?	20	
PA_an_3:20.1.3	Idha, bhikkhave, pāpaṇiko cakkhumā ca hoti vidhuro ca nissayasampanno ca.	20	
PA_an_3:20.1.4	Kathañca, bhikkhave, pāpaṇiko cakkhumā hoti?	20	
PA_an_3:20.1.5	Idha, bhikkhave, pāpaṇiko paṇiyaṁ jānāti:	20	
PA_an_3:20.1.6	‘idaṁ paṇiyaṁ evaṁ kītaṁ, evaṁ vikkayamānaṁ, ettakaṁ mūlaṁ bhavissati, ettako udayo’ti.	20	
PA_an_3:20.1.7	Evaṁ kho, bhikkhave, pāpaṇiko cakkhumā hoti.	20	
PA_an_3:20.2.1	Kathañca, bhikkhave, pāpaṇiko vidhuro hoti?	20	
PA_an_3:20.2.2	Idha, bhikkhave, pāpaṇiko kusalo hoti paṇiyaṁ ketuñca vikketuñca.	20	
PA_an_3:20.2.3	Evaṁ kho, bhikkhave, pāpaṇiko vidhuro hoti.	20	
PA_an_3:20.3.1	Kathañca, bhikkhave, pāpaṇiko nissayasampanno hoti?	20	
PA_an_3:20.3.2	Idha, bhikkhave, pāpaṇikaṁ ye te gahapatī vā gahapatiputtā vā aḍḍhā mahaddhanā mahābhogā te evaṁ jānanti:	20	
PA_an_3:20.3.3	‘ayaṁ kho bhavaṁ pāpaṇiko cakkhumā vidhuro ca paṭibalo puttadārañca posetuṁ, amhākañca kālena kālaṁ anuppadātun’ti.	20	
PA_an_3:20.3.4	Te naṁ bhogehi nipatanti:	20	
PA_an_3:20.3.5	‘ito, samma pāpaṇika, bhoge karitvā puttadārañca posehi, amhākañca kālena kālaṁ anuppadehī’ti.	20	
PA_an_3:20.3.6	Evaṁ kho, bhikkhave, pāpaṇiko nissayasampanno hoti.	20	
PA_an_3:20.3.7	Imehi kho, bhikkhave, tīhi aṅgehi samannāgato pāpaṇiko nacirasseva mahattaṁ vepullattaṁ pāpuṇāti bhogesu.	20	
PA_an_3:20.4.1	Evamevaṁ kho, bhikkhave, tīhi dhammehi samannāgato bhikkhu nacirasseva mahattaṁ vepullattaṁ pāpuṇāti kusalesu dhammesu.	20	
PA_an_3:20.4.2	Katamehi tīhi?	20	
PA_an_3:20.4.3	Idha, bhikkhave, bhikkhu cakkhumā ca hoti vidhuro ca nissayasampanno ca.	20	
PA_an_3:20.4.4	Kathañca, bhikkhave, bhikkhu cakkhumā hoti?	20	
PA_an_3:20.4.5_0	Idha, bhikkhave, bhikkhu ‘idaṁ dukkhan’ti yathābhūtaṁ pajānāti, ‘ayaṁ dukkhasamudayo’ti	20	
PA_an_3:20.4.5_1	yathābhūtaṁ pajānāti, ‘ayaṁ dukkhanirodho’ti yathābhūtaṁ pajānāti, ‘ayaṁ dukkhanirodhagāminī	20	
PA_an_3:20.4.5_2	paṭipadā’ti yathābhūtaṁ pajānāti.	20	
PA_an_3:20.4.6	Evaṁ kho, bhikkhave, bhikkhu cakkhumā hoti.	20	
PA_an_3:20.5.1	Kathañca, bhikkhave, bhikkhu vidhuro hoti?	20	
PA_an_3:20.5.2	Idha, bhikkhave, bhikkhu āraddhavīriyo viharati akusalānaṁ dhammānaṁ pahānāya, kusalānaṁ dhammānaṁ upasampadāya, thāmavā daḷhaparakkamo anikkhittadhuro kusalesu dhammesu.	20	
PA_an_3:20.5.3	Evaṁ kho, bhikkhave, bhikkhu vidhuro hoti.	20	
PA_an_3:20.6.1	Kathañca, bhikkhave, bhikkhu nissayasampanno hoti?	20	
PA_an_3:20.6.2	Idha, bhikkhave, bhikkhu ye te bhikkhū bahussutā āgatāgamā dhammadharā vinayadharā mātikādharā te kālena kālaṁ upasaṅkamitvā paripucchati paripañhati:	20	
PA_an_3:20.6.3	‘idaṁ, bhante, kathaṁ, imassa ko attho’ti?	20	
PA_an_3:20.6.4	Tassa te āyasmanto avivaṭañceva vivaranti, anuttānīkatañca uttānīkaronti, anekavihitesu ca kaṅkhāṭhāniyesu dhammesu kaṅkhaṁ paṭivinodenti.	20	
PA_an_3:20.6.5	Evaṁ kho, bhikkhave, bhikkhu nissayasampanno hoti.	20	
PA_an_3:20.6.6	Imehi kho, bhikkhave, tīhi dhammehi samannāgato bhikkhu nacirasseva mahattaṁ vepullattaṁ pāpuṇāti kusalesu dhammesū”ti.	20	
PA_an_3:20.6.7	Dasamaṁ.	20	
PA_an_3:20.6.8	Paṭhamabhāṇavāro niṭṭhito.	20	
PA_an_3:20.6.9	Rathakāravaggo dutiyo.	20	
PA_an_3:20.7.0	Tassuddānaṁ	20	
PA_an_3:20.7.1	Ñāto sāraṇīyo bhikkhu,	20	
PA_an_3:20.7.2	cakkavattī sacetano;	20	
PA_an_3:20.7.3	Apaṇṇakattā devo ca,	20	
PA_an_3:20.7.4	duve pāpaṇikena cāti.	20	
PA_an_3:21.0.1	Aṅguttara Nikāya 3.21	21	
PA_an_3:21.0.2	3. Puggalavagga	21	
PA_an_3:21.0.3	Samiddhasutta	21	
PA_an_3:21.1.1	Evaṁ me sutaṁ—	21	
PA_an_3:21.1.2	ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	21	
PA_an_3:21.1.3	Atha kho āyasmā ca samiddho āyasmā ca mahākoṭṭhiko yenāyasmā sāriputto tenupasaṅkamiṁsu; upasaṅkamitvā āyasmatā sāriputtena saddhiṁ sammodiṁsu.	21	
PA_an_3:21.1.4	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnaṁ kho āyasmantaṁ samiddhaṁ āyasmā sāriputto etadavoca:	21	
PA_an_3:21.2.1	“Tayome, āvuso samiddha, puggalā santo saṁvijjamānā lokasmiṁ.	21	
PA_an_3:21.2.2	Katame tayo?	21	
PA_an_3:21.2.3	Kāyasakkhī, diṭṭhippatto, saddhāvimutto.	21	
PA_an_3:21.2.4	Ime kho, āvuso, tayo puggalā santo saṁvijjamānā lokasmiṁ.	21	
PA_an_3:21.2.5	Imesaṁ, āvuso, tiṇṇaṁ puggalānaṁ katamo te puggalo khamati abhikkantataro ca paṇītataro cā”ti?	21	
PA_an_3:21.3.1	“Tayome, āvuso sāriputta, puggalā santo saṁvijjamānā lokasmiṁ.	21	
PA_an_3:21.3.2	Katame tayo?	21	
PA_an_3:21.3.3	Kāyasakkhī, diṭṭhippatto, saddhāvimutto.	21	
PA_an_3:21.3.4	Ime kho, āvuso, tayo puggalā santo saṁvijjamānā lokasmiṁ.	21	
PA_an_3:21.3.5	Imesaṁ, āvuso, tiṇṇaṁ puggalānaṁ yvāyaṁ puggalo saddhāvimutto, ayaṁ me puggalo khamati imesaṁ tiṇṇaṁ puggalānaṁ abhikkantataro ca paṇītataro ca.	21	
PA_an_3:21.3.6	Taṁ kissa hetu?	21	
PA_an_3:21.3.7	Imassa, āvuso, puggalassa saddhindriyaṁ adhimattan”ti.	21	
PA_an_3:21.4.1	Atha kho āyasmā sāriputto āyasmantaṁ mahākoṭṭhikaṁ etadavoca:	21	
PA_an_3:21.4.2	“tayome, āvuso koṭṭhika, puggalā santo saṁvijjamānā lokasmiṁ.	21	
PA_an_3:21.4.3	Katame tayo?	21	
PA_an_3:21.4.4	Kāyasakkhī, diṭṭhippatto, saddhāvimutto.	21	
PA_an_3:21.4.5	Ime kho, āvuso, tayo puggalā santo saṁvijjamānā lokasmiṁ.	21	
PA_an_3:21.4.6	Imesaṁ, āvuso, tiṇṇaṁ puggalānaṁ katamo te puggalo khamati abhikkantataro ca paṇītataro cā”ti?	21	
PA_an_3:21.5.1	“Tayome, āvuso sāriputta, puggalā santo saṁvijjamānā lokasmiṁ.	21	
PA_an_3:21.5.2	Katame tayo?	21	
PA_an_3:21.5.3	Kāyasakkhī, diṭṭhippatto, saddhāvimutto.	21	
PA_an_3:21.5.4	Ime kho, āvuso, tayo puggalā santo saṁvijjamānā lokasmiṁ.	21	
PA_an_3:21.5.5	Imesaṁ, āvuso, tiṇṇaṁ puggalānaṁ yvāyaṁ puggalo kāyasakkhī, ayaṁ me puggalo khamati imesaṁ tiṇṇaṁ puggalānaṁ abhikkantataro ca paṇītataro ca.	21	
PA_an_3:21.5.6	Taṁ kissa hetu?	21	
PA_an_3:21.5.7	Imassa, āvuso, puggalassa samādhindriyaṁ adhimattan”ti.	21	
PA_an_3:21.6.1	Atha kho āyasmā mahākoṭṭhiko āyasmantaṁ sāriputtaṁ etadavoca:	21	
PA_an_3:21.6.2	“tayome, āvuso sāriputta, puggalā santo saṁvijjamānā lokasmiṁ.	21	
PA_an_3:21.6.3	Katame tayo?	21	
PA_an_3:21.6.4	Kāyasakkhī, diṭṭhippatto, saddhāvimutto.	21	
PA_an_3:21.6.5	Ime kho, āvuso, tayo puggalā santo saṁvijjamānā lokasmiṁ.	21	
PA_an_3:21.6.6	Imesaṁ, āvuso, tiṇṇaṁ puggalānaṁ katamo te puggalo khamati abhikkantataro ca paṇītataro cā”ti?	21	
PA_an_3:21.7.1	“Tayome, āvuso koṭṭhika, puggalā santo saṁvijjamānā lokasmiṁ.	21	
PA_an_3:21.7.2	Katame tayo?	21	
PA_an_3:21.7.3	Kāyasakkhī, diṭṭhippatto, saddhāvimutto.	21	
PA_an_3:21.7.4	Ime kho, āvuso, tayo puggalā santo saṁvijjamānā lokasmiṁ.	21	
PA_an_3:21.7.5	Imesaṁ, āvuso, tiṇṇaṁ puggalānaṁ yvāyaṁ puggalo diṭṭhippatto, ayaṁ me puggalo khamati imesaṁ tiṇṇaṁ puggalānaṁ abhikkantataro ca paṇītataro ca.	21	
PA_an_3:21.7.6	Taṁ kissa hetu?	21	
PA_an_3:21.7.7	Imassa, āvuso, puggalassa paññindriyaṁ adhimattan”ti.	21	
PA_an_3:21.8.1	Atha kho āyasmā sāriputto āyasmantañca samiddhaṁ āyasmantañca mahākoṭṭhikaṁ etadavoca:	21	
PA_an_3:21.8.2	“byākataṁ kho, āvuso, amhehi sabbeheva yathāsakaṁ paṭibhānaṁ.	21	
PA_an_3:21.8.3	Āyāmāvuso, yena bhagavā tenupasaṅkamissāma; upasaṅkamitvā bhagavato etamatthaṁ ārocessāma.	21	
PA_an_3:21.8.4	Yathā no bhagavā byākarissati tathā naṁ dhāressāmā”ti.	21	
PA_an_3:21.8.5	“Evamāvuso”ti kho āyasmā ca samiddho āyasmā ca mahākoṭṭhiko āyasmato sāriputtassa paccassosuṁ.	21	
PA_an_3:21.8.6	Atha kho āyasmā ca sāriputto āyasmā ca samiddho āyasmā ca mahākoṭṭhiko yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu.	21	
PA_an_3:21.8.7	Ekamantaṁ nisinno kho āyasmā sāriputto yāvatako ahosi āyasmatā ca samiddhena āyasmatā ca mahākoṭṭhikena saddhiṁ kathāsallāpo taṁ sabbaṁ bhagavato ārocesi.	21	
PA_an_3:21.9.1	“Na khvettha, sāriputta, sukaraṁ ekaṁsena byākātuṁ:	21	
PA_an_3:21.9.2	‘ayaṁ imesaṁ tiṇṇaṁ puggalānaṁ abhikkantataro ca paṇītataro cā’ti.	21	
PA_an_3:21.9.3_0	Ṭhānañhetaṁ, sāriputta, vijjati yvāyaṁ puggalo saddhāvimutto svāssa arahattāya paṭipanno,	21	
PA_an_3:21.9.3_1	yvāyaṁ puggalo kāyasakkhī svāssa sakadāgāmī vā anāgāmī vā, yo cāyaṁ puggalo diṭṭhippatto	21	
PA_an_3:21.9.3_2	sopassa sakadāgāmī vā anāgāmī vā.	21	
PA_an_3:21.10.1	Na khvettha, sāriputta, sukaraṁ ekaṁsena byākātuṁ:	21	
PA_an_3:21.10.2	‘ayaṁ imesaṁ tiṇṇaṁ puggalānaṁ abhikkantataro ca paṇītataro cā’ti.	21	
PA_an_3:21.10.3_0	Ṭhānañhetaṁ, sāriputta, vijjati yvāyaṁ puggalo kāyasakkhī svāssa arahattāya paṭipanno,	21	
PA_an_3:21.10.3_1	yvāyaṁ puggalo saddhāvimutto svāssa sakadāgāmī vā anāgāmī vā, yo cāyaṁ puggalo diṭṭhippatto	21	
PA_an_3:21.10.3_2	sopassa sakadāgāmī vā anāgāmī vā.	21	
PA_an_3:21.11.1	Na khvettha, sāriputta, sukaraṁ ekaṁsena byākātuṁ:	21	
PA_an_3:21.11.2	‘ayaṁ imesaṁ tiṇṇaṁ puggalānaṁ abhikkantataro ca paṇītataro cā’ti.	21	
PA_an_3:21.11.3_0	Ṭhānañhetaṁ, sāriputta, vijjati yvāyaṁ puggalo diṭṭhippatto svāssa arahattāya paṭipanno,	21	
PA_an_3:21.11.3_1	yvāyaṁ puggalo saddhāvimutto svāssa sakadāgāmī vā anāgāmī vā, yo cāyaṁ puggalo kāyasakkhī	21	
PA_an_3:21.11.3_2	sopassa sakadāgāmī vā anāgāmī vā.	21	
PA_an_3:21.12.1	Na khvettha, sāriputta, sukaraṁ ekaṁsena byākātuṁ:	21	
PA_an_3:21.12.2	‘ayaṁ imesaṁ tiṇṇaṁ puggalānaṁ abhikkantataro ca paṇītataro cā’”ti.	21	
PA_an_3:21.12.3	Paṭhamaṁ.	21	
PA_an_3:22.0.1	Aṅguttara Nikāya 3.22	22	
PA_an_3:22.0.2	3. Puggalavagga	22	
PA_an_3:22.0.3	Gilānasutta	22	
PA_an_3:22.1.1	“Tayome, bhikkhave, gilānā santo saṁvijjamānā lokasmiṁ.	22	
PA_an_3:22.1.2	Katame tayo?	22	
PA_an_3:22.1.3_0	Idha, bhikkhave, ekacco gilāno labhanto vā sappāyāni bhojanāni alabhanto vā sappāyāni	22	
PA_an_3:22.1.3_1	bhojanāni, labhanto vā sappāyāni bhesajjāni alabhanto vā sappāyāni bhesajjāni, labhanto	22	
PA_an_3:22.1.3_2	vā patirūpaṁ upaṭṭhākaṁ alabhanto vā patirūpaṁ upaṭṭhākaṁ neva vuṭṭhāti tamhā ābādhā.	22	
PA_an_3:22.2.1_0	Idha pana, bhikkhave, ekacco gilāno labhanto vā sappāyāni bhojanāni alabhanto vā	22	
PA_an_3:22.2.1_1	sappāyāni bhojanāni, labhanto vā sappāyāni bhesajjāni alabhanto vā sappāyāni bhesajjāni,	22	
PA_an_3:22.2.1_2	labhanto vā patirūpaṁ upaṭṭhākaṁ alabhanto vā patirūpaṁ upaṭṭhākaṁ vuṭṭhāti tamhā ābādhā.	22	
PA_an_3:22.3.1_0	Idha pana, bhikkhave, ekacco gilāno labhantova sappāyāni bhojanāni no alabhanto,	22	
PA_an_3:22.3.1_1	labhantova sappāyāni bhesajjāni no alabhanto, labhantova patirūpaṁ upaṭṭhākaṁ no	22	
PA_an_3:22.3.1_2	alabhanto vuṭṭhāti tamhā ābādhā.	22	
PA_an_3:22.4.1_0	Tatra, bhikkhave, yvāyaṁ gilāno labhantova sappāyāni bhojanāni no alabhanto, labhantova	22	
PA_an_3:22.4.1_1	sappāyāni bhesajjāni no alabhanto, labhantova patirūpaṁ upaṭṭhākaṁ no alabhanto vuṭṭhāti	22	
PA_an_3:22.4.1_2	tamhā ābādhā, imaṁ kho, bhikkhave, gilānaṁ paṭicca gilānabhattaṁ anuññātaṁ gilānabhesajjaṁ	22	
PA_an_3:22.4.1_3	anuññātaṁ gilānupaṭṭhāko anuññāto.	22	
PA_an_3:22.4.2	Imañca pana, bhikkhave, gilānaṁ paṭicca aññepi gilānā upaṭṭhātabbā.	22	
PA_an_3:22.4.3	Ime kho, bhikkhave, tayo gilānā santo saṁvijjamānā lokasmiṁ.	22	
PA_an_3:22.5.1	Evamevaṁ kho, bhikkhave, tayome gilānūpamā puggalā santo saṁvijjamānā lokasmiṁ.	22	
PA_an_3:22.5.2	Katame tayo?	22	
PA_an_3:22.5.3_0	Idha, bhikkhave, ekacco puggalo labhanto vā tathāgataṁ dassanāya alabhanto vā tathāgataṁ	22	
PA_an_3:22.5.3_1	dassanāya, labhanto vā tathāgatappaveditaṁ dhammavinayaṁ savanāya alabhanto vā tathāgatappaveditaṁ	22	
PA_an_3:22.5.3_2	dhammavinayaṁ savanāya neva okkamati niyāmaṁ kusalesu dhammesu sammattaṁ.	22	
PA_an_3:22.6.1_0	Idha, pana, bhikkhave, ekacco puggalo labhanto vā tathāgataṁ dassanāya alabhanto	22	
PA_an_3:22.6.1_1	vā tathāgataṁ dassanāya, labhanto vā tathāgatappaveditaṁ dhammavinayaṁ savanāya alabhanto	22	
PA_an_3:22.6.1_2	vā tathāgatappaveditaṁ dhammavinayaṁ savanāya okkamati niyāmaṁ kusalesu dhammesu sammattaṁ.	22	
PA_an_3:22.7.1_0	Idha pana, bhikkhave, ekacco puggalo labhantova tathāgataṁ dassanāya no alabhanto,	22	
PA_an_3:22.7.1_1	labhantova tathāgatappaveditaṁ dhammavinayaṁ savanāya no alabhanto okkamati niyāmaṁ	22	
PA_an_3:22.7.1_2	kusalesu dhammesu sammattaṁ.	22	
PA_an_3:22.8.1_0	Tatra, bhikkhave, yvāyaṁ puggalo labhantova tathāgataṁ dassanāya no alabhanto, labhantova	22	
PA_an_3:22.8.1_1	tathāgatappaveditaṁ dhammavinayaṁ savanāya no alabhanto okkamati niyāmaṁ kusalesu	22	
PA_an_3:22.8.1_2	dhammesu sammattaṁ, imaṁ kho, bhikkhave, puggalaṁ paṭicca dhammadesanā anuññātā.	22	
PA_an_3:22.8.2	Imañca pana, bhikkhave, puggalaṁ paṭicca aññesampi dhammo desetabbo.	22	
PA_an_3:22.8.3	Ime kho, bhikkhave, tayo gilānūpamā puggalā santo saṁvijjamānā lokasmin”ti.	22	
PA_an_3:22.8.4	Dutiyaṁ.	22	
PA_an_3:23.0.1	Aṅguttara Nikāya 3.23	23	
PA_an_3:23.0.2	3. Puggalavagga	23	
PA_an_3:23.0.3	Saṅkhārasutta	23	
PA_an_3:23.1.1	“Tayome, bhikkhave, puggalā santo saṁvijjamānā lokasmiṁ.	23	
PA_an_3:23.1.2	Katame tayo?	23	
PA_an_3:23.1.3	Idha, bhikkhave, ekacco puggalo sabyābajjhaṁ kāyasaṅkhāraṁ abhisaṅkharoti, sabyābajjhaṁ vacīsaṅkhāraṁ abhisaṅkharoti, sabyābajjhaṁ manosaṅkhāraṁ abhisaṅkharoti.	23	
PA_an_3:23.1.4	So sabyābajjhaṁ kāyasaṅkhāraṁ abhisaṅkharitvā, sabyābajjhaṁ vacīsaṅkhāraṁ abhisaṅkharitvā, sabyābajjhaṁ manosaṅkhāraṁ abhisaṅkharitvā sabyābajjhaṁ lokaṁ upapajjati.	23	
PA_an_3:23.1.5	Tamenaṁ sabyābajjhaṁ lokaṁ upapannaṁ samānaṁ sabyābajjhā phassā phusanti.	23	
PA_an_3:23.1.6	So sabyābajjhehi phassehi phuṭṭho samāno sabyābajjhaṁ vedanaṁ vedayati ekantadukkhaṁ, seyyathāpi sattā nerayikā.	23	
PA_an_3:23.2.1	Idha pana, bhikkhave, ekacco puggalo abyābajjhaṁ kāyasaṅkhāraṁ abhisaṅkharoti, abyābajjhaṁ vacīsaṅkhāraṁ abhisaṅkharoti, abyābajjhaṁ manosaṅkhāraṁ abhisaṅkharoti.	23	
PA_an_3:23.2.2	So abyābajjhaṁ kāyasaṅkhāraṁ abhisaṅkharitvā, abyābajjhaṁ vacīsaṅkhāraṁ abhisaṅkharitvā, abyābajjhaṁ manosaṅkhāraṁ abhisaṅkharitvā abyābajjhaṁ lokaṁ upapajjati.	23	
PA_an_3:23.2.3	Tamenaṁ abyābajjhaṁ lokaṁ upapannaṁ samānaṁ abyābajjhā phassā phusanti.	23	
PA_an_3:23.2.4	So abyābajjhehi phassehi phuṭṭho samāno abyābajjhaṁ vedanaṁ vedayati ekantasukhaṁ, seyyathāpi devā subhakiṇhā.	23	
PA_an_3:23.3.1_0	Idha pana, bhikkhave, ekacco puggalo sabyābajjhampi abyābajjhampi kāyasaṅkhāraṁ abhisaṅkharoti,	23	
PA_an_3:23.3.1_1	sabyābajjhampi abyābajjhampi vacīsaṅkhāraṁ abhisaṅkharoti, sabyābajjhampi abyābajjhampi	23	
PA_an_3:23.3.1_2	manosaṅkhāraṁ abhisaṅkharoti.	23	
PA_an_3:23.3.2_0	So sabyābajjhampi abyābajjhampi kāyasaṅkhāraṁ abhisaṅkharitvā, sabyābajjhampi abyābajjhampi	23	
PA_an_3:23.3.2_1	vacīsaṅkhāraṁ abhisaṅkharitvā, sabyābajjhampi abyābajjhampi manosaṅkhāraṁ abhisaṅkharitvā	23	
PA_an_3:23.3.2_2	sabyābajjhampi abyābajjhampi lokaṁ upapajjati.	23	
PA_an_3:23.3.3	Tamenaṁ sabyābajjhampi abyābajjhampi lokaṁ upapannaṁ samānaṁ sabyābajjhāpi abyābajjhāpi phassā phusanti.	23	
PA_an_3:23.3.4	So sabyābajjhehipi abyābajjhehipi phassehi phuṭṭho samāno sabyābajjhampi abyābajjhampi vedanaṁ vedayati vokiṇṇasukhadukkhaṁ, seyyathāpi manussā ekacce ca devā ekacce ca vinipātikā.	23	
PA_an_3:23.3.5	Ime kho, bhikkhave, tayo puggalā santo saṁvijjamānā lokasmin”ti.	23	
PA_an_3:23.3.6	Tatiyaṁ.	23	
PA_an_3:24.0.1	Aṅguttara Nikāya 3.24	24	
PA_an_3:24.0.2	3. Puggalavagga	24	
PA_an_3:24.0.3	Bahukārasutta	24	
PA_an_3:24.1.1	“Tayome, bhikkhave, puggalā puggalassa bahukārā.	24	
PA_an_3:24.1.2	Katame tayo?	24	
PA_an_3:24.1.3	Yaṁ, bhikkhave, puggalaṁ āgamma puggalo buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato hoti;	24	
PA_an_3:24.1.4	ayaṁ, bhikkhave, puggalo imassa puggalassa bahukāro.	24	
PA_an_3:24.2.1_0	Puna caparaṁ, bhikkhave, yaṁ puggalaṁ āgamma puggalo ‘idaṁ dukkhan’ti yathābhūtaṁ	24	
PA_an_3:24.2.1_1	pajānāti, ‘ayaṁ dukkhasamudayo’ti yathābhūtaṁ pajānāti, ‘ayaṁ dukkhanirodho’ti yathābhūtaṁ	24	
PA_an_3:24.2.1_2	pajānāti, ‘ayaṁ dukkhanirodhagāminī paṭipadā’ti yathābhūtaṁ pajānāti;	24	
PA_an_3:24.2.2	ayaṁ, bhikkhave, puggalo imassa puggalassa bahukāro.	24	
PA_an_3:24.3.1	Puna caparaṁ, bhikkhave, yaṁ puggalaṁ āgamma puggalo āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati;	24	
PA_an_3:24.3.2	ayaṁ, bhikkhave, puggalo imassa puggalassa bahukāro.	24	
PA_an_3:24.3.3	Ime kho, bhikkhave, tayo puggalā puggalassa bahukārā.	24	
PA_an_3:24.4.1	Imehi ca pana, bhikkhave, tīhi puggalehi imassa puggalassa natthañño puggalo bahukāroti vadāmi.	24	
PA_an_3:24.4.2_0	Imesaṁ pana, bhikkhave, tiṇṇaṁ puggalānaṁ iminā puggalena na suppatikāraṁ vadāmi,	24	
PA_an_3:24.4.2_1	yadidaṁ abhivādanapaccuṭṭhānaañjalikammasāmīcikammacīvarapiṇḍapātasenāsanagilānapaccayabhesajjaparikkhārānuppadānenā”ti.	24	
PA_an_3:24.4.3	Catutthaṁ.	24	
PA_an_3:25.0.1	Aṅguttara Nikāya 3.25	25	
PA_an_3:25.0.2	3. Puggalavagga	25	
PA_an_3:25.0.3	Vajirūpamasutta	25	
PA_an_3:25.1.1	“Tayome, bhikkhave, puggalā santo saṁvijjamānā lokasmiṁ.	25	
PA_an_3:25.1.2	Katame tayo?	25	
PA_an_3:25.1.3	Arukūpamacitto puggalo, vijjūpamacitto puggalo, vajirūpamacitto puggalo.	25	
PA_an_3:25.1.4	Katamo ca, bhikkhave, arukūpamacitto puggalo?	25	
PA_an_3:25.1.5	Idha, bhikkhave, ekacco puggalo kodhano hoti upāyāsabahulo	25	
PA_an_3:25.1.6	appampi vutto samāno abhisajjati kuppati byāpajjati patitthīyati kopañca dosañca appaccayañca pātukaroti.	25	
PA_an_3:25.1.7	Seyyathāpi, bhikkhave, duṭṭhāruko kaṭṭhena vā kaṭhalāya vā ghaṭṭito bhiyyoso mattāya āsavaṁ deti;	25	
PA_an_3:25.1.8	evamevaṁ kho, bhikkhave, idhekacco puggalo kodhano hoti upāyāsabahulo	25	
PA_an_3:25.1.9	appampi vutto samāno abhisajjati kuppati byāpajjati patitthīyati kopañca dosañca appaccayañca pātukaroti.	25	
PA_an_3:25.1.10	Ayaṁ vuccati, bhikkhave, arukūpamacitto puggalo.	25	
PA_an_3:25.2.1	Katamo ca, bhikkhave, vijjūpamacitto puggalo?	25	
PA_an_3:25.2.2_0	Idha, bhikkhave, ekacco puggalo ‘idaṁ dukkhan’ti yathābhūtaṁ pajānāti, ‘ayaṁ dukkhasamudayo’ti	25	
PA_an_3:25.2.2_1	yathābhūtaṁ pajānāti, ‘ayaṁ dukkhanirodho’ti yathābhūtaṁ pajānāti, ‘ayaṁ dukkhanirodhagāminī	25	
PA_an_3:25.2.2_2	paṭipadā’ti yathābhūtaṁ pajānāti.	25	
PA_an_3:25.2.3	Seyyathāpi, bhikkhave, cakkhumā puriso rattandhakāratimisāyaṁ vijjantarikāya rūpāni passeyya;	25	
PA_an_3:25.2.4	evamevaṁ kho, bhikkhave, idhekacco puggalo ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	25	
PA_an_3:25.2.5	Ayaṁ vuccati, bhikkhave, vijjūpamacitto puggalo.	25	
PA_an_3:25.3.1	Katamo ca, bhikkhave, vajirūpamacitto puggalo?	25	
PA_an_3:25.3.2	Idha, bhikkhave, ekacco puggalo āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	25	
PA_an_3:25.3.3	Seyyathāpi, bhikkhave, vajirassa natthi kiñci abhejjaṁ maṇi vā pāsāṇo vā;	25	
PA_an_3:25.3.4	evamevaṁ kho, bhikkhave, idhekacco puggalo āsavānaṁ khayā …pe… upasampajja viharati.	25	
PA_an_3:25.3.5	Ayaṁ vuccati, bhikkhave, vajirūpamacitto puggalo.	25	
PA_an_3:25.3.6	Ime kho, bhikkhave, tayo puggalā santo saṁvijjamānā lokasmin”ti.	25	
PA_an_3:25.3.7	Pañcamaṁ.	25	
PA_an_3:26.0.1	Aṅguttara Nikāya 3.26	26	
PA_an_3:26.0.2	3. Puggalavagga	26	
PA_an_3:26.0.3	Sevitabbasutta	26	
PA_an_3:26.1.1	“Tayome, bhikkhave, puggalā santo saṁvijjamānā lokasmiṁ.	26	
PA_an_3:26.1.2	Katame tayo?	26	
PA_an_3:26.1.3	Atthi, bhikkhave, puggalo na sevitabbo na bhajitabbo na payirupāsitabbo.	26	
PA_an_3:26.1.4	Atthi, bhikkhave, puggalo sevitabbo bhajitabbo payirupāsitabbo.	26	
PA_an_3:26.1.5	Atthi, bhikkhave, puggalo sakkatvā garuṁ katvā sevitabbo bhajitabbo payirupāsitabbo.	26	
PA_an_3:26.1.6	Katamo ca, bhikkhave, puggalo na sevitabbo na bhajitabbo na payirupāsitabbo?	26	
PA_an_3:26.1.7	Idha, bhikkhave, ekacco puggalo hīno hoti sīlena samādhinā paññāya.	26	
PA_an_3:26.1.8	Evarūpo, bhikkhave, puggalo na sevitabbo na bhajitabbo na payirupāsitabbo aññatra anuddayā aññatra anukampā.	26	
PA_an_3:26.2.1	Katamo ca, bhikkhave, puggalo sevitabbo bhajitabbo payirupāsitabbo?	26	
PA_an_3:26.2.2	Idha, bhikkhave, ekacco puggalo sadiso hoti sīlena samādhinā paññāya.	26	
PA_an_3:26.2.3	Evarūpo, bhikkhave, puggalo sevitabbo bhajitabbo payirupāsitabbo.	26	
PA_an_3:26.2.4	Taṁ kissa hetu?	26	
PA_an_3:26.2.5	Sīlasāmaññagatānaṁ sataṁ sīlakathā ca no bhavissati, sā ca no pavattinī bhavissati, sā ca no phāsu bhavissati.	26	
PA_an_3:26.2.6	Samādhisāmaññagatānaṁ sataṁ samādhikathā ca no bhavissati, sā ca no pavattinī bhavissati, sā ca no phāsu bhavissati.	26	
PA_an_3:26.2.7	Paññāsāmaññagatānaṁ sataṁ paññākathā ca no bhavissati, sā ca no pavattinī bhavissati, sā ca no phāsu bhavissatīti.	26	
PA_an_3:26.2.8	Tasmā evarūpo puggalo sevitabbo bhajitabbo payirupāsitabbo.	26	
PA_an_3:26.3.1	Katamo ca, bhikkhave, puggalo sakkatvā garuṁ katvā sevitabbo bhajitabbo payirupāsitabbo?	26	
PA_an_3:26.3.2	Idha, bhikkhave, ekacco puggalo adhiko hoti sīlena samādhinā paññāya.	26	
PA_an_3:26.3.3	Evarūpo, bhikkhave, puggalo sakkatvā garuṁ katvā sevitabbo bhajitabbo payirupāsitabbo.	26	
PA_an_3:26.3.4	Taṁ kissa hetu?	26	
PA_an_3:26.3.5	Iti aparipūraṁ vā sīlakkhandhaṁ paripūressāmi, paripūraṁ vā sīlakkhandhaṁ tattha tattha paññāya anuggahessāmi;	26	
PA_an_3:26.3.6	aparipūraṁ vā samādhikkhandhaṁ paripūressāmi, paripūraṁ vā samādhikkhandhaṁ tattha tattha paññāya anuggahessāmi;	26	
PA_an_3:26.3.7	aparipūraṁ vā paññākkhandhaṁ paripūressāmi, paripūraṁ vā paññākkhandhaṁ tattha tattha paññāya anuggahessāmīti.	26	
PA_an_3:26.3.8	Tasmā evarūpo puggalo sakkatvā garuṁ katvā sevitabbo bhajitabbo payirupāsitabbo.	26	
PA_an_3:26.3.9	Ime kho, bhikkhave, tayo puggalā santo saṁvijjamānā lokasminti.	26	
PA_an_3:26.4.1	Nihīyati puriso nihīnasevī,	26	
PA_an_3:26.4.2	Na ca hāyetha kadāci tulyasevī;	26	
PA_an_3:26.4.3	Seṭṭhamupanamaṁ udeti khippaṁ,	26	
PA_an_3:26.4.4	Tasmā attano uttariṁ bhajethā”ti.	26	
PA_an_3:26.4.5	Chaṭṭhaṁ.	26	
PA_an_3:27.0.1	Aṅguttara Nikāya 3.27	27	
PA_an_3:27.0.2	3. Puggalavagga	27	
PA_an_3:27.0.3	Jigucchitabbasutta	27	
PA_an_3:27.1.1	“Tayome, bhikkhave, puggalā santo saṁvijjamānā lokasmiṁ.	27	
PA_an_3:27.1.2	Katame tayo?	27	
PA_an_3:27.1.3	Atthi, bhikkhave, puggalo jigucchitabbo na sevitabbo na bhajitabbo na payirupāsitabbo.	27	
PA_an_3:27.1.4	Atthi, bhikkhave, puggalo ajjhupekkhitabbo na sevitabbo na bhajitabbo na payirupāsitabbo.	27	
PA_an_3:27.1.5	Atthi, bhikkhave, puggalo sevitabbo bhajitabbo payirupāsitabbo.	27	
PA_an_3:27.1.6	Katamo ca, bhikkhave, puggalo jigucchitabbo na sevitabbo na bhajitabbo na payirupāsitabbo?	27	
PA_an_3:27.1.7_0	Idha, bhikkhave, ekacco puggalo dussīlo hoti pāpadhammo asuci saṅkassarasamācāro	27	
PA_an_3:27.1.7_1	paṭicchannakammanto, assamaṇo samaṇapaṭiñño, abrahmacārī brahmacāripaṭiñño, antopūti	27	
PA_an_3:27.1.7_2	avassuto kasambujāto.	27	
PA_an_3:27.1.8	Evarūpo, bhikkhave, puggalo jigucchitabbo na sevitabbo na bhajitabbo na payirupāsitabbo.	27	
PA_an_3:27.1.9	Taṁ kissa hetu?	27	
PA_an_3:27.1.10	Kiñcāpi, bhikkhave, evarūpassa puggalassa na diṭṭhānugatiṁ āpajjati, atha kho naṁ pāpako kittisaddo abbhuggacchati:	27	
PA_an_3:27.1.11	‘pāpamitto purisapuggalo pāpasahāyo pāpasampavaṅko’ti.	27	
PA_an_3:27.1.12	Seyyathāpi, bhikkhave, ahi gūthagato kiñcāpi na daṁsati, atha kho naṁ makkheti;	27	
PA_an_3:27.1.13	evamevaṁ kho, bhikkhave, kiñcāpi evarūpassa puggalassa na diṭṭhānugatiṁ āpajjati, atha kho naṁ pāpako kittisaddo abbhuggacchati:	27	
PA_an_3:27.1.14	‘pāpamitto purisapuggalo pāpasahāyo pāpasampavaṅko’ti.	27	
PA_an_3:27.1.15	Tasmā evarūpo puggalo jigucchitabbo na sevitabbo na bhajitabbo na payirupāsitabbo.	27	
PA_an_3:27.2.1	Katamo ca, bhikkhave, puggalo ajjhupekkhitabbo na sevitabbo na bhajitabbo na payirupāsitabbo?	27	
PA_an_3:27.2.2	Idha, bhikkhave, ekacco puggalo kodhano hoti upāyāsabahulo,	27	
PA_an_3:27.2.3	appampi vutto samāno abhisajjati kuppati byāpajjati patitthīyati, kopañca dosañca appaccayañca pātukaroti.	27	
PA_an_3:27.2.4	Seyyathāpi, bhikkhave, duṭṭhāruko kaṭṭhena vā kaṭhalāya vā ghaṭṭito bhiyyoso mattāya āsavaṁ deti;	27	
PA_an_3:27.2.5	evamevaṁ kho, bhikkhave …pe…	27	
PA_an_3:27.2.6	seyyathāpi, bhikkhave, tindukālātaṁ kaṭṭhena vā kaṭhalāya vā ghaṭṭitaṁ bhiyyoso mattāya cicciṭāyati ciṭiciṭāyati;	27	
PA_an_3:27.2.7	evamevaṁ kho, bhikkhave …pe…	27	
PA_an_3:27.2.8	seyyathāpi, bhikkhave, gūthakūpo kaṭṭhena vā kaṭhalāya vā ghaṭṭito bhiyyoso mattāya duggandho hoti;	27	
PA_an_3:27.2.9	evamevaṁ kho, bhikkhave, idhekacco puggalo kodhano hoti upāyāsabahulo,	27	
PA_an_3:27.2.10	appampi vutto samāno abhisajjati kuppati byāpajjati patitthīyati, kopañca dosañca appaccayañca pātukaroti.	27	
PA_an_3:27.2.11	Evarūpo, bhikkhave, puggalo ajjhupekkhitabbo na sevitabbo na bhajitabbo na payirupāsitabbo.	27	
PA_an_3:27.2.12	Taṁ kissa hetu?	27	
PA_an_3:27.2.13	Akkoseyyapi maṁ paribhāseyyapi maṁ anatthampi maṁ kareyyāti.	27	
PA_an_3:27.2.14	Tasmā evarūpo puggalo ajjhupekkhitabbo na sevitabbo na bhajitabbo na payirupāsitabbo.	27	
PA_an_3:27.3.1	Katamo ca, bhikkhave, puggalo sevitabbo bhajitabbo payirupāsitabbo?	27	
PA_an_3:27.3.2	Idha, bhikkhave, ekacco puggalo sīlavā hoti kalyāṇadhammo.	27	
PA_an_3:27.3.3	Evarūpo, bhikkhave, puggalo sevitabbo bhajitabbo payirupāsitabbo.	27	
PA_an_3:27.3.4	Taṁ kissa hetu?	27	
PA_an_3:27.3.5	Kiñcāpi, bhikkhave, evarūpassa puggalassa na diṭṭhānugatiṁ āpajjati, atha kho naṁ kalyāṇo kittisaddo abbhuggacchati:	27	
PA_an_3:27.3.6	‘kalyāṇamitto purisapuggalo kalyāṇasahāyo kalyāṇasampavaṅko’ti.	27	
PA_an_3:27.3.7	Tasmā evarūpo puggalo sevitabbo bhajitabbo payirupāsitabbo.	27	
PA_an_3:27.3.8	Ime kho, bhikkhave, tayo puggalā santo saṁvijjamānā lokasminti.	27	
PA_an_3:27.4.1	Nihīyati puriso nihīnasevī,	27	
PA_an_3:27.4.2	Na ca hāyetha kadāci tulyasevī;	27	
PA_an_3:27.4.3	Seṭṭhamupanamaṁ udeti khippaṁ,	27	
PA_an_3:27.4.4	Tasmā attano uttariṁ bhajethā”ti.	27	
PA_an_3:27.4.5	Sattamaṁ.	27	
PA_an_3:28.0.1	Aṅguttara Nikāya 3.28	28	
PA_an_3:28.0.2	3. Puggalavagga	28	
PA_an_3:28.0.3	Gūthabhāṇīsutta	28	
PA_an_3:28.1.1	“Tayome, bhikkhave, puggalā santo saṁvijjamānā lokasmiṁ.	28	
PA_an_3:28.1.2	Katame tayo?	28	
PA_an_3:28.1.3	Gūthabhāṇī, pupphabhāṇī, madhubhāṇī.	28	
PA_an_3:28.1.4	Katamo ca, bhikkhave, puggalo gūthabhāṇī?	28	
PA_an_3:28.1.5_0	Idha, bhikkhave, ekacco puggalo sabhaggato vā parisaggato vā ñātimajjhagato vā pūgamajjhagato	28	
PA_an_3:28.1.5_1	vā rājakulamajjhagato vā abhinīto sakkhipuṭṭho: ‘ehambho purisa, yaṁ jānāsi taṁ vadehī’ti.	28	
PA_an_3:28.1.5_2	So ajānaṁ vā āha: ‘jānāmī’ti, jānaṁ vā āha: ‘na jānāmī’ti, apassaṁ vā āha: ‘passāmī’ti,	28	
PA_an_3:28.1.5_3	passaṁ vā āha: ‘na passāmī’ti; iti attahetu vā parahetu vā āmisakiñcikkhahetu vā	28	
PA_an_3:28.1.5_4	sampajānamusā bhāsitā hoti.	28	
PA_an_3:28.1.6	Ayaṁ vuccati, bhikkhave, puggalo gūthabhāṇī.	28	
PA_an_3:28.2.1	Katamo ca, bhikkhave, puggalo pupphabhāṇī?	28	
PA_an_3:28.2.2_0	Idha, bhikkhave, ekacco puggalo sabhaggato vā parisaggato vā ñātimajjhagato vā pūgamajjhagato	28	
PA_an_3:28.2.2_1	vā rājakulamajjhagato vā abhinīto sakkhipuṭṭho: ‘ehambho purisa, yaṁ pajānāsi taṁ	28	
PA_an_3:28.2.2_2	vadehī’ti, so ajānaṁ vā āha: ‘na jānāmī’ti, jānaṁ vā āha: ‘jānāmī’ti, apassaṁ vā	28	
PA_an_3:28.2.2_3	āha: ‘na passāmī’ti, passaṁ vā āha: ‘passāmī’ti; iti attahetu vā parahetu vā āmisakiñcikkhahetu	28	
PA_an_3:28.2.2_4	vā na sampajānamusā bhāsitā hoti.	28	
PA_an_3:28.2.3	Ayaṁ vuccati, bhikkhave, puggalo pupphabhāṇī.	28	
PA_an_3:28.3.1	Katamo ca, bhikkhave, puggalo madhubhāṇī?	28	
PA_an_3:28.3.2	Idha, bhikkhave, ekacco puggalo pharusaṁ vācaṁ pahāya pharusāya vācāya paṭivirato hoti;	28	
PA_an_3:28.3.3	yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā tathārūpiṁ vācaṁ bhāsitā hoti.	28	
PA_an_3:28.3.4	Ayaṁ vuccati, bhikkhave, puggalo madhubhāṇī.	28	
PA_an_3:28.3.5	Ime kho, bhikkhave, tayo puggalā santo saṁvijjamānā lokasmin”ti.	28	
PA_an_3:28.3.6	Aṭṭhamaṁ.	28	
PA_an_3:29.0.1	Aṅguttara Nikāya 3.29	29	
PA_an_3:29.0.2	3. Puggalavagga	29	
PA_an_3:29.0.3	Andhasutta	29	
PA_an_3:29.1.1	“Tayome, bhikkhave, puggalā santo saṁvijjamānā lokasmiṁ.	29	
PA_an_3:29.1.2	Katame tayo?	29	
PA_an_3:29.1.3	Andho, ekacakkhu, dvicakkhu.	29	
PA_an_3:29.1.4	Katamo ca, bhikkhave, puggalo andho?	29	
PA_an_3:29.1.5	Idha, bhikkhave, ekaccassa puggalassa tathārūpaṁ cakkhu na hoti yathārūpena cakkhunā anadhigataṁ vā bhogaṁ adhigaccheyya adhigataṁ vā bhogaṁ phātiṁ kareyya;	29	
PA_an_3:29.1.6	tathārūpampissa cakkhu na hoti yathārūpena cakkhunā kusalākusale dhamme jāneyya, sāvajjānavajje dhamme jāneyya, hīnappaṇīte dhamme jāneyya, kaṇhasukkasappaṭibhāge dhamme jāneyya.	29	
PA_an_3:29.1.7	Ayaṁ vuccati, bhikkhave, puggalo andho.	29	
PA_an_3:29.2.1	Katamo ca, bhikkhave, puggalo ekacakkhu?	29	
PA_an_3:29.2.2	Idha, bhikkhave, ekaccassa puggalassa tathārūpaṁ cakkhu hoti yathārūpena cakkhunā anadhigataṁ vā bhogaṁ adhigaccheyya adhigataṁ vā bhogaṁ phātiṁ kareyya;	29	
PA_an_3:29.2.3_0	tathārūpaṁ panassa cakkhu na hoti yathārūpena cakkhunā kusalākusale dhamme jāneyya,	29	
PA_an_3:29.2.3_1	sāvajjānavajje dhamme jāneyya, hīnappaṇīte dhamme jāneyya, kaṇhasukkasappaṭibhāge dhamme jāneyya.	29	
PA_an_3:29.2.4	Ayaṁ vuccati, bhikkhave, puggalo ekacakkhu.	29	
PA_an_3:29.3.1	Katamo ca, bhikkhave, puggalo dvicakkhu?	29	
PA_an_3:29.3.2	Idha, bhikkhave, ekaccassa puggalassa tathārūpaṁ cakkhu hoti yathārūpena cakkhunā anadhigataṁ vā bhogaṁ adhigaccheyya, adhigataṁ vā bhogaṁ phātiṁ kareyya;	29	
PA_an_3:29.3.3	tathārūpampissa cakkhu hoti yathārūpena cakkhunā kusalākusale dhamme jāneyya;	29	
PA_an_3:29.3.4	sāvajjānavajje dhamme jāneyya, hīnappaṇīte dhamme jāneyya, kaṇhasukkasappaṭibhāge dhamme jāneyya.	29	
PA_an_3:29.3.5	Ayaṁ vuccati, bhikkhave, puggalo dvicakkhu.	29	
PA_an_3:29.3.6	Ime kho, bhikkhave, tayo puggalā santo saṁvijjamānā lokasminti.	29	
PA_an_3:29.4.1	Na ceva bhogā tathārūpā,	29	
PA_an_3:29.4.2	na ca puññāni kubbati;	29	
PA_an_3:29.4.3	Ubhayattha kaliggāho,	29	
PA_an_3:29.4.4	andhassa hatacakkhuno.	29	
PA_an_3:29.5.1	Athāparāyaṁ akkhāto,	29	
PA_an_3:29.5.2	Ekacakkhu ca puggalo;	29	
PA_an_3:29.5.3	Dhammādhammena saṭhoso,	29	
PA_an_3:29.5.4	Bhogāni pariyesati.	29	
PA_an_3:29.6.1	Theyyena kūṭakammena,	29	
PA_an_3:29.6.2	musāvādena cūbhayaṁ;	29	
PA_an_3:29.6.3	Kusalo hoti saṅghātuṁ,	29	
PA_an_3:29.6.4	kāmabhogī ca mānavo;	29	
PA_an_3:29.6.5	Ito so nirayaṁ gantvā,	29	
PA_an_3:29.6.6	ekacakkhu vihaññati.	29	
PA_an_3:29.7.1	Dvicakkhu pana akkhāto,	29	
PA_an_3:29.7.2	seṭṭho purisapuggalo;	29	
PA_an_3:29.7.3	Dhammaladdhehi bhogehi,	29	
PA_an_3:29.7.4	uṭṭhānādhigataṁ dhanaṁ.	29	
PA_an_3:29.8.1	Dadāti seṭṭhasaṅkappo,	29	
PA_an_3:29.8.2	abyaggamānaso naro;	29	
PA_an_3:29.8.3	Upeti bhaddakaṁ ṭhānaṁ,	29	
PA_an_3:29.8.4	yattha gantvā na socati.	29	
PA_an_3:29.9.1	Andhañca ekacakkhuñca,	29	
PA_an_3:29.9.2	ārakā parivajjaye;	29	
PA_an_3:29.9.3	Dvicakkhuṁ pana sevetha,	29	
PA_an_3:29.9.4	seṭṭhaṁ purisapuggalan”ti.	29	
PA_an_3:29.9.5	Navamaṁ.	29	
PA_an_3:30.0.1	Aṅguttara Nikāya 3.30	30	
PA_an_3:30.0.2	3. Puggalavagga	30	
PA_an_3:30.0.3	Avakujjasutta	30	
PA_an_3:30.1.1	“Tayome, bhikkhave, puggalā santo saṁvijjamānā lokasmiṁ.	30	
PA_an_3:30.1.2	Katame tayo?	30	
PA_an_3:30.1.3	Avakujjapañño puggalo, ucchaṅgapañño puggalo, puthupañño puggalo.	30	
PA_an_3:30.1.4	Katamo ca, bhikkhave, avakujjapañño puggalo?	30	
PA_an_3:30.1.5	Idha, bhikkhave, ekacco puggalo ārāmaṁ gantā hoti abhikkhaṇaṁ bhikkhūnaṁ santike dhammassavanāya.	30	
PA_an_3:30.1.6	Tassa bhikkhū dhammaṁ desenti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāsenti.	30	
PA_an_3:30.1.7	So tasmiṁ āsane nisinno tassā kathāya neva ādiṁ manasi karoti, na majjhaṁ manasi karoti, na pariyosānaṁ manasi karoti;	30	
PA_an_3:30.1.8	vuṭṭhitopi tamhā āsanā tassā kathāya neva ādiṁ manasi karoti, na majjhaṁ manasi karoti, na pariyosānaṁ manasi karoti.	30	
PA_an_3:30.1.9	Seyyathāpi, bhikkhave, kumbho nikujjo tatra udakaṁ āsittaṁ vivaṭṭati, no saṇṭhāti;	30	
PA_an_3:30.1.10	evamevaṁ kho, bhikkhave, idhekacco puggalo ārāmaṁ gantā hoti abhikkhaṇaṁ bhikkhūnaṁ santike dhammassavanāya.	30	
PA_an_3:30.1.11	Tassa bhikkhū dhammaṁ desenti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāsenti.	30	
PA_an_3:30.1.12	So tasmiṁ āsane nisinno tassā kathāya neva ādiṁ manasi karoti, na majjhaṁ manasi karoti, na pariyosānaṁ manasi karoti;	30	
PA_an_3:30.1.13	vuṭṭhitopi tamhā āsanā tassā kathāya neva ādiṁ manasi karoti, na majjhaṁ manasi karoti, na pariyosānaṁ manasi karoti.	30	
PA_an_3:30.1.14	Ayaṁ vuccati, bhikkhave, avakujjapañño puggalo.	30	
PA_an_3:30.2.1	Katamo ca, bhikkhave, ucchaṅgapañño puggalo?	30	
PA_an_3:30.2.2	Idha, bhikkhave, ekacco puggalo ārāmaṁ gantā hoti abhikkhaṇaṁ bhikkhūnaṁ santike dhammassavanāya.	30	
PA_an_3:30.2.3	Tassa bhikkhū dhammaṁ desenti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāsenti.	30	
PA_an_3:30.2.4	So tasmiṁ āsane nisinno tassā kathāya ādimpi manasi karoti, majjhampi manasi karoti, pariyosānampi manasi karoti;	30	
PA_an_3:30.2.5	vuṭṭhito ca kho tamhā āsanā tassā kathāya neva ādiṁ manasi karoti, na majjhaṁ manasi karoti, na pariyosānaṁ manasi karoti.	30	
PA_an_3:30.2.6	Seyyathāpi, bhikkhave, purisassa ucchaṅge nānākhajjakāni ākiṇṇāni—	30	
PA_an_3:30.2.7	tilā taṇḍulā modakā badarā.	30	
PA_an_3:30.2.8	So tamhā āsanā vuṭṭhahanto satisammosā pakireyya.	30	
PA_an_3:30.2.9	Evamevaṁ kho, bhikkhave, idhekacco puggalo ārāmaṁ gantā hoti abhikkhaṇaṁ bhikkhūnaṁ santike dhammassavanāya.	30	
PA_an_3:30.2.10	Tassa bhikkhū dhammaṁ desenti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāsenti.	30	
PA_an_3:30.2.11	So tasmiṁ āsane nisinno tassā kathāya ādimpi manasi karoti, majjhampi manasi karoti, pariyosānampi manasi karoti;	30	
PA_an_3:30.2.12	vuṭṭhito ca kho tamhā āsanā tassā kathāya neva ādiṁ manasi karoti, na majjhaṁ manasi karoti, na pariyosānaṁ manasi karoti.	30	
PA_an_3:30.2.13	Ayaṁ vuccati, bhikkhave, ucchaṅgapañño puggalo.	30	
PA_an_3:30.3.1	Katamo ca, bhikkhave, puthupañño puggalo?	30	
PA_an_3:30.3.2	Idha, bhikkhave, ekacco puggalo ārāmaṁ gantā hoti abhikkhaṇaṁ bhikkhūnaṁ santike dhammassavanāya.	30	
PA_an_3:30.3.3	Tassa bhikkhū dhammaṁ desenti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāsenti.	30	
PA_an_3:30.3.4	So tasmiṁ āsane nisinno tassā kathāya ādimpi manasi karoti, majjhampi manasi karoti, pariyosānampi manasi karoti;	30	
PA_an_3:30.3.5	vuṭṭhitopi tamhā āsanā tassā kathāya ādimpi manasi karoti, majjhampi manasi karoti, pariyosānampi manasi karoti.	30	
PA_an_3:30.3.6	Seyyathāpi, bhikkhave, kumbho ukkujjo tatra udakaṁ āsittaṁ saṇṭhāti no vivaṭṭati;	30	
PA_an_3:30.3.7	evamevaṁ kho, bhikkhave, idhekacco puggalo ārāmaṁ gantā hoti abhikkhaṇaṁ bhikkhūnaṁ santike dhammassavanāya.	30	
PA_an_3:30.3.8	Tassa bhikkhū dhammaṁ desenti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāsenti.	30	
PA_an_3:30.3.9	So tasmiṁ āsane nisinno tassā kathāya ādimpi manasi karoti, majjhampi manasi karoti, pariyosānampi manasi karoti;	30	
PA_an_3:30.3.10	vuṭṭhitopi tamhā āsanā tassā kathāya ādimpi manasi karoti, majjhampi manasi karoti, pariyosānampi manasi karoti.	30	
PA_an_3:30.3.11	Ayaṁ vuccati, bhikkhave, puthupañño puggalo.	30	
PA_an_3:30.3.12	Ime kho, bhikkhave, tayo puggalā santo saṁvijjamānā lokasminti.	30	
PA_an_3:30.4.1	Avakujjapañño puriso,	30	
PA_an_3:30.4.2	dummedho avicakkhaṇo;	30	
PA_an_3:30.4.3	Abhikkhaṇampi ce hoti,	30	
PA_an_3:30.4.4	gantā bhikkhūna santike.	30	
PA_an_3:30.5.1	Ādiṁ kathāya majjhañca,	30	
PA_an_3:30.5.2	pariyosānañca tādiso;	30	
PA_an_3:30.5.3	Uggahetuṁ na sakkoti,	30	
PA_an_3:30.5.4	paññā hissa na vijjati.	30	
PA_an_3:30.6.1	Ucchaṅgapañño puriso,	30	
PA_an_3:30.6.2	seyyo etena vuccati;	30	
PA_an_3:30.6.3	Abhikkhaṇampi ce hoti,	30	
PA_an_3:30.6.4	gantā bhikkhūna santike.	30	
PA_an_3:30.7.1	Ādiṁ kathāya majjhañca,	30	
PA_an_3:30.7.2	pariyosānañca tādiso;	30	
PA_an_3:30.7.3	Nisinno āsane tasmiṁ,	30	
PA_an_3:30.7.4	uggahetvāna byañjanaṁ;	30	
PA_an_3:30.7.5	Vuṭṭhito nappajānāti,	30	
PA_an_3:30.7.6	gahitaṁ hissa mussati.	30	
PA_an_3:30.8.1	Puthupañño ca puriso,	30	
PA_an_3:30.8.2	seyyo etehi vuccati;	30	
PA_an_3:30.8.3	Abhikkhaṇampi ce hoti,	30	
PA_an_3:30.8.4	gantā bhikkhūna santike.	30	
PA_an_3:30.9.1	Ādiṁ kathāya majjhañca,	30	
PA_an_3:30.9.2	pariyosānañca tādiso;	30	
PA_an_3:30.9.3	Nisinno āsane tasmiṁ,	30	
PA_an_3:30.9.4	uggahetvāna byañjanaṁ.	30	
PA_an_3:30.10.1	Dhāreti seṭṭhasaṅkappo,	30	
PA_an_3:30.10.2	Abyaggamānaso naro;	30	
PA_an_3:30.10.3	Dhammānudhammappaṭipanno,	30	
PA_an_3:30.10.4	Dukkhassantakaro siyā”ti.	30	
PA_an_3:30.10.5	Dasamaṁ.	30	
PA_an_3:30.10.6	Puggalavaggo tatiyo.	30	
PA_an_3:30.11.0	Tassuddānaṁ	30	
PA_an_3:30.11.1	Samiddha gilāna saṅkhārā,	30	
PA_an_3:30.11.2	bahukārā vajirena ca;	30	
PA_an_3:30.11.3	Sevi jiguccha gūthabhāṇī,	30	
PA_an_3:30.11.4	andho ca avakujjatāti.	30	
PA_an_3:31.0.1	Aṅguttara Nikāya 3.31	31	
PA_an_3:31.0.2	4. Devadūtavagga	31	
PA_an_3:31.0.3	Sabrahmakasutta	31	
PA_an_3:31.1.1	“Sabrahmakāni, bhikkhave, tāni kulāni yesaṁ puttānaṁ mātāpitaro ajjhāgāre pūjitā honti.	31	
PA_an_3:31.1.2	Sapubbācariyakāni, bhikkhave, tāni kulāni yesaṁ puttānaṁ mātāpitaro ajjhāgāre pūjitā honti.	31	
PA_an_3:31.1.3	Sāhuneyyāni, bhikkhave, tāni kulāni yesaṁ puttānaṁ mātāpitaro ajjhāgāre pūjitā honti.	31	
PA_an_3:31.1.4	‘Brahmā’ti, bhikkhave, mātāpitūnaṁ etaṁ adhivacanaṁ.	31	
PA_an_3:31.1.5	‘Pubbācariyā’ti, bhikkhave, mātāpitūnaṁ etaṁ adhivacanaṁ.	31	
PA_an_3:31.1.6	‘Āhuneyyā’ti, bhikkhave, mātāpitūnaṁ etaṁ adhivacanaṁ.	31	
PA_an_3:31.1.7	Taṁ kissa hetu?	31	
PA_an_3:31.1.8	Bahukārā, bhikkhave, mātāpitaro puttānaṁ, āpādakā posakā, imassa lokassa dassetāroti.	31	
PA_an_3:31.2.1	Brahmāti mātāpitaro,	31	
PA_an_3:31.2.2	pubbācariyāti vuccare;	31	
PA_an_3:31.2.3	Āhuneyyā ca puttānaṁ,	31	
PA_an_3:31.2.4	pajāya anukampakā.	31	
PA_an_3:31.3.1	Tasmā hi ne namasseyya,	31	
PA_an_3:31.3.2	sakkareyya ca paṇḍito;	31	
PA_an_3:31.3.3	Annena atha pānena,	31	
PA_an_3:31.3.4	vatthena sayanena ca;	31	
PA_an_3:31.3.5	Ucchādanena nhāpanena,	31	
PA_an_3:31.3.6	pādānaṁ dhovanena ca.	31	
PA_an_3:31.4.1	Tāya naṁ pāricariyāya,	31	
PA_an_3:31.4.2	mātāpitūsu paṇḍitā;	31	
PA_an_3:31.4.3	Idheva naṁ pasaṁsanti,	31	
PA_an_3:31.4.4	pecca sagge pamodatī”ti.	31	
PA_an_3:31.4.5	Paṭhamaṁ.	31	
PA_an_3:32.0.1	Aṅguttara Nikāya 3.32	32	
PA_an_3:32.0.2	4. Devadūtavagga	32	
PA_an_3:32.0.3	Ānandasutta	32	
PA_an_3:32.1.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	32	
PA_an_3:32.2.1_0	“Siyā nu kho, bhante, bhikkhuno tathārūpo samādhipaṭilābho yathā imasmiñca saviññāṇake	32	
PA_an_3:32.2.1_1	kāye ahaṅkāramamaṅkāramānānusayā nāssu, bahiddhā ca sabbanimittesu ahaṅkāramamaṅkāramānānusayā nāssu;	32	
PA_an_3:32.2.2	yañca cetovimuttiṁ paññāvimuttiṁ upasampajja viharato ahaṅkāramamaṅkāramānānusayā na honti tañca cetovimuttiṁ paññāvimuttiṁ upasampajja vihareyyā”ti?	32	
PA_an_3:32.2.3_0	“Siyā, ānanda, bhikkhuno tathārūpo samādhipaṭilābho yathā imasmiñca saviññāṇake kāye	32	
PA_an_3:32.2.3_1	ahaṅkāramamaṅkāramānānusayā nāssu, bahiddhā ca sabbanimittesu ahaṅkāramamaṅkāramānānusayā nāssu;	32	
PA_an_3:32.2.4	yañca cetovimuttiṁ paññāvimuttiṁ upasampajja viharato ahaṅkāramamaṅkāramānānusayā na honti tañca cetovimuttiṁ paññāvimuttiṁ upasampajja vihareyyā”ti.	32	
PA_an_3:32.3.1_0	“Yathā kathaṁ pana, bhante, siyā bhikkhuno tathārūpo samādhipaṭilābho yathā imasmiñca	32	
PA_an_3:32.3.1_1	saviññāṇake kāye ahaṅkāramamaṅkāramānānusayā nāssu, bahiddhā ca sabbanimittesu ahaṅkāramamaṅkāramānānusayā nāssu;	32	
PA_an_3:32.3.2	yañca cetovimuttiṁ paññāvimuttiṁ upasampajja viharato ahaṅkāramamaṅkāramānānusayā na honti tañca cetovimuttiṁ paññāvimuttiṁ upasampajja vihareyyā”ti?	32	
PA_an_3:32.4.1	“Idhānanda, bhikkhuno evaṁ hoti:	32	
PA_an_3:32.4.2	‘etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo taṇhākkhayo virāgo nirodho nibbānan’ti.	32	
PA_an_3:32.4.3_0	Evaṁ kho, ānanda, siyā bhikkhuno tathārūpo samādhipaṭilābho yathā imasmiñca saviññāṇake	32	
PA_an_3:32.4.3_1	kāye ahaṅkāramamaṅkāramānānusayā nāssu, bahiddhā ca sabbanimittesu ahaṅkāramamaṅkāramānānusayā nāssu;	32	
PA_an_3:32.4.4	yañca cetovimuttiṁ paññāvimuttiṁ upasampajja viharato ahaṅkāramamaṅkāramānānusayā na honti tañca cetovimuttiṁ paññāvimuttiṁ upasampajja vihareyyāti.	32	
PA_an_3:32.5.1	Idañca pana metaṁ, ānanda, sandhāya bhāsitaṁ pārāyane puṇṇakapañhe:	32	
PA_an_3:32.6.1	‘Saṅkhāya lokasmiṁ paroparāni,	32	
PA_an_3:32.6.2	Yassiñjitaṁ natthi kuhiñci loke;	32	
PA_an_3:32.6.3	Santo vidhūmo anīgho nirāso,	32	
PA_an_3:32.6.4	Atāri so jātijaranti brūmī’”ti.	32	
PA_an_3:32.6.5	Dutiyaṁ.	32	
PA_an_3:33.0.1	Aṅguttara Nikāya 3.33	33	
PA_an_3:33.0.2	4. Devadūtavagga	33	
PA_an_3:33.0.3	Sāriputtasutta	33	
PA_an_3:33.1.1	Atha kho āyasmā sāriputto yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ sāriputtaṁ bhagavā etadavoca:	33	
PA_an_3:33.1.2	“saṅkhittenapi kho ahaṁ, sāriputta, dhammaṁ deseyyaṁ;	33	
PA_an_3:33.1.3	vitthārenapi kho ahaṁ, sāriputta, dhammaṁ deseyyaṁ;	33	
PA_an_3:33.1.4	saṅkhittavitthārenapi kho ahaṁ, sāriputta, dhammaṁ deseyyaṁ;	33	
PA_an_3:33.1.5	aññātāro ca dullabhā”ti.	33	
PA_an_3:33.1.6	“Etassa, bhagavā, kālo, etassa, sugata, kālo	33	
PA_an_3:33.1.7	yaṁ bhagavā saṅkhittenapi dhammaṁ deseyya, vitthārenapi dhammaṁ deseyya, saṅkhittavitthārenapi dhammaṁ deseyya.	33	
PA_an_3:33.1.8	Bhavissanti dhammassa aññātāro”ti.	33	
PA_an_3:33.2.1	“Tasmātiha, sāriputta, evaṁ sikkhitabbaṁ:	33	
PA_an_3:33.2.2_0	‘imasmiñca saviññāṇake kāye ahaṅkāramamaṅkāramānānusayā na bhavissanti, bahiddhā	33	
PA_an_3:33.2.2_1	ca sabbanimittesu ahaṅkāramamaṅkāramānānusayā na bhavissanti, yañca cetovimuttiṁ	33	
PA_an_3:33.2.2_2	paññāvimuttiṁ upasampajja viharato ahaṅkāramamaṅkāramānānusayā na honti tañca cetovimuttiṁ	33	
PA_an_3:33.2.2_3	paññāvimuttiṁ upasampajja viharissāmā’ti.	33	
PA_an_3:33.2.3	Evañhi kho, sāriputta, sikkhitabbaṁ.	33	
PA_an_3:33.3.1_0	Yato ca kho, sāriputta, bhikkhuno imasmiñca saviññāṇake kāye ahaṅkāramamaṅkāramānānusayā	33	
PA_an_3:33.3.1_1	na honti, bahiddhā ca sabbanimittesu ahaṅkāramamaṅkāramānānusayā na honti, yañca	33	
PA_an_3:33.3.1_2	cetovimuttiṁ paññāvimuttiṁ upasampajja viharato ahaṅkāramamaṅkāramānānusayā na honti	33	
PA_an_3:33.3.1_3	tañca cetovimuttiṁ paññāvimuttiṁ upasampajja viharati;	33	
PA_an_3:33.3.2	ayaṁ vuccati, sāriputta:	33	
PA_an_3:33.3.3	‘bhikkhu acchecchi taṇhaṁ, vivattayi saṁyojanaṁ, sammā mānābhisamayā antamakāsi dukkhassa’.	33	
PA_an_3:33.3.4	Idañca pana metaṁ, sāriputta, sandhāya bhāsitaṁ pārāyane udayapañhe:	33	
PA_an_3:33.4.1	‘Pahānaṁ kāmasaññānaṁ,	33	
PA_an_3:33.4.2	domanassāna cūbhayaṁ;	33	
PA_an_3:33.4.3	Thinassa ca panūdanaṁ,	33	
PA_an_3:33.4.4	kukkuccānaṁ nivāraṇaṁ.	33	
PA_an_3:33.5.1	Upekkhāsatisaṁsuddhaṁ,	33	
PA_an_3:33.5.2	dhammatakkapurejavaṁ;	33	
PA_an_3:33.5.3	Aññāvimokkhaṁ pabrūmi,	33	
PA_an_3:33.5.4	avijjāya pabhedanan’”ti.	33	
PA_an_3:33.5.5	Tatiyaṁ.	33	
PA_an_3:34.0.1	Aṅguttara Nikāya 3.34	34	
PA_an_3:34.0.2	4. Devadūtavagga	34	
PA_an_3:34.0.3	Nidānasutta	34	
PA_an_3:34.1.1	“Tīṇimāni, bhikkhave, nidānāni kammānaṁ samudayāya.	34	
PA_an_3:34.1.2	Katamāni tīṇi?	34	
PA_an_3:34.1.3	Lobho nidānaṁ kammānaṁ samudayāya, doso nidānaṁ kammānaṁ samudayāya, moho nidānaṁ kammānaṁ samudayāya.	34	
PA_an_3:34.2.1	Yaṁ, bhikkhave, lobhapakataṁ kammaṁ lobhajaṁ lobhanidānaṁ lobhasamudayaṁ, yatthassa attabhāvo nibbattati tattha taṁ kammaṁ vipaccati.	34	
PA_an_3:34.2.2	Yattha taṁ kammaṁ vipaccati tattha tassa kammassa vipākaṁ paṭisaṁvedeti, diṭṭhe vā dhamme upapajja vā apare vā pariyāye.	34	
PA_an_3:34.3.1	Yaṁ, bhikkhave, dosapakataṁ kammaṁ dosajaṁ dosanidānaṁ dosasamudayaṁ, yatthassa attabhāvo nibbattati tattha taṁ kammaṁ vipaccati.	34	
PA_an_3:34.3.2	Yattha taṁ kammaṁ vipaccati tattha tassa kammassa vipākaṁ paṭisaṁvedeti, diṭṭhe vā dhamme upapajja vā apare vā pariyāye.	34	
PA_an_3:34.4.1	Yaṁ, bhikkhave, mohapakataṁ kammaṁ mohajaṁ mohanidānaṁ mohasamudayaṁ, yatthassa attabhāvo nibbattati tattha taṁ kammaṁ vipaccati.	34	
PA_an_3:34.4.2	Yattha taṁ kammaṁ vipaccati tattha tassa kammassa vipākaṁ paṭisaṁvedeti, diṭṭhe vā dhamme upapajja vā apare vā pariyāye.	34	
PA_an_3:34.5.1	Seyyathāpi, bhikkhave, bījāni akhaṇḍāni apūtīni avātātapahatāni sārādāni sukhasayitāni sukhette suparikammakatāya bhūmiyā nikkhittāni.	34	
PA_an_3:34.5.2	Devo ca sammādhāraṁ anuppaveccheyya.	34	
PA_an_3:34.5.3	Evassu tāni, bhikkhave, bījāni vuddhiṁ viruḷhiṁ vepullaṁ āpajjeyyuṁ.	34	
PA_an_3:34.5.4	Evamevaṁ kho, bhikkhave, yaṁ lobhapakataṁ kammaṁ lobhajaṁ lobhanidānaṁ lobhasamudayaṁ, yatthassa attabhāvo nibbattati tattha taṁ kammaṁ vipaccati.	34	
PA_an_3:34.5.5	Yattha taṁ kammaṁ vipaccati tattha tassa kammassa vipākaṁ paṭisaṁvedeti, diṭṭhe vā dhamme upapajja vā apare vā pariyāye.	34	
PA_an_3:34.6.1	Yaṁ dosapakataṁ kammaṁ …pe…	34	
PA_an_3:34.6.2	yaṁ mohapakataṁ kammaṁ mohajaṁ mohanidānaṁ mohasamudayaṁ, yatthassa attabhāvo nibbattati tattha taṁ kammaṁ vipaccati.	34	
PA_an_3:34.6.3	Yattha taṁ kammaṁ vipaccati tattha tassa kammassa vipākaṁ paṭisaṁvedeti, diṭṭhe vā dhamme upapajja vā apare vā pariyāye.	34	
PA_an_3:34.6.4	Imāni kho, bhikkhave, tīṇi nidānāni kammānaṁ samudayāya.	34	
PA_an_3:34.7.1	Tīṇimāni, bhikkhave, nidānāni kammānaṁ samudayāya.	34	
PA_an_3:34.7.2	Katamāni tīṇi?	34	
PA_an_3:34.7.3	Alobho nidānaṁ kammānaṁ samudayāya, adoso nidānaṁ kammānaṁ samudayāya, amoho nidānaṁ kammānaṁ samudayāya.	34	
PA_an_3:34.8.1_0	Yaṁ, bhikkhave, alobhapakataṁ kammaṁ alobhajaṁ alobhanidānaṁ alobhasamudayaṁ, lobhe	34	
PA_an_3:34.8.1_1	vigate evaṁ taṁ kammaṁ pahīnaṁ hoti ucchinnamūlaṁ tālāvatthukataṁ anabhāvaṅkataṁ	34	
PA_an_3:34.8.1_2	āyatiṁ anuppādadhammaṁ.	34	
PA_an_3:34.9.1_0	Yaṁ, bhikkhave, adosapakataṁ kammaṁ adosajaṁ adosanidānaṁ adosasamudayaṁ, dose vigate	34	
PA_an_3:34.9.1_1	evaṁ taṁ kammaṁ pahīnaṁ hoti ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.	34	
PA_an_3:34.10.1_0	Yaṁ, bhikkhave, amohapakataṁ kammaṁ amohajaṁ amohanidānaṁ amohasamudayaṁ, mohe vigate	34	
PA_an_3:34.10.1_1	evaṁ taṁ kammaṁ pahīnaṁ hoti ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.	34	
PA_an_3:34.11.1	Seyyathāpi, bhikkhave, bījāni akhaṇḍāni apūtīni avātātapahatāni sārādāni sukhasayitāni.	34	
PA_an_3:34.11.2	Tāni puriso agginā ḍaheyya.	34	
PA_an_3:34.11.3	Agginā ḍahitvā masiṁ kareyya.	34	
PA_an_3:34.11.4	Masiṁ karitvā mahāvāte vā ophuṇeyya nadiyā vā sīghasotāya pavāheyya.	34	
PA_an_3:34.11.5	Evassu tāni, bhikkhave, bījāni ucchinnamūlāni tālāvatthukatāni anabhāvaṅkatāni āyatiṁ anuppādadhammāni.	34	
PA_an_3:34.11.6_0	Evamevaṁ kho, bhikkhave, yaṁ alobhapakataṁ kammaṁ alobhajaṁ alobhanidānaṁ alobhasamudayaṁ,	34	
PA_an_3:34.11.6_1	lobhe vigate evaṁ taṁ kammaṁ pahīnaṁ hoti ucchinnamūlaṁ tālāvatthukataṁ anabhāvaṅkataṁ	34	
PA_an_3:34.11.6_2	āyatiṁ anuppādadhammaṁ.	34	
PA_an_3:34.12.1	Yaṁ adosapakataṁ kammaṁ …pe…	34	
PA_an_3:34.12.2	yaṁ amohapakataṁ kammaṁ amohajaṁ amohanidānaṁ amohasamudayaṁ, mohe vigate evaṁ taṁ kammaṁ pahīnaṁ hoti …pe…	34	
PA_an_3:34.12.3	āyatiṁ anuppādadhammaṁ.	34	
PA_an_3:34.12.4	Imāni kho, bhikkhave, tīṇi nidānāni kammānaṁ samudayāyāti.	34	
PA_an_3:34.13.1	Lobhajaṁ dosajañceva,	34	
PA_an_3:34.13.2	mohajañcāpaviddasu;	34	
PA_an_3:34.13.3	Yaṁ tena pakataṁ kammaṁ,	34	
PA_an_3:34.13.4	appaṁ vā yadi vā bahuṁ;	34	
PA_an_3:34.13.5	Idheva taṁ vedaniyaṁ,	34	
PA_an_3:34.13.6	vatthu aññaṁ na vijjati.	34	
PA_an_3:34.14.1	Tasmā lobhañca dosañca,	34	
PA_an_3:34.14.2	mohajañcāpi viddasu;	34	
PA_an_3:34.14.3	Vijjaṁ uppādayaṁ bhikkhu,	34	
PA_an_3:34.14.4	sabbā duggatiyo jahe”ti.	34	
PA_an_3:34.14.5	Catutthaṁ.	34	
PA_an_3:35.0.1	Aṅguttara Nikāya 3.35	35	
PA_an_3:35.0.2	4. Devadūtavagga	35	
PA_an_3:35.0.3	Hatthakasutta	35	
PA_an_3:35.1.1	Evaṁ me sutaṁ—	35	
PA_an_3:35.1.2	ekaṁ samayaṁ bhagavā āḷaviyaṁ viharati gomagge siṁsapāvane paṇṇasanthare.	35	
PA_an_3:35.1.3	Atha kho hatthako āḷavako jaṅghāvihāraṁ anucaṅkamamāno anuvicaramāno addasa bhagavantaṁ gomagge siṁsapāvane paṇṇasanthare nisinnaṁ.	35	
PA_an_3:35.1.4	Disvā yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho hatthako āḷavako bhagavantaṁ etadavoca:	35	
PA_an_3:35.1.5	“kacci, bhante bhagavā, sukhamasayitthā”ti?	35	
PA_an_3:35.1.6	“Evaṁ, kumāra, sukhamasayitthaṁ.	35	
PA_an_3:35.1.7	Ye ca pana loke sukhaṁ senti, ahaṁ tesaṁ aññataro”ti.	35	
PA_an_3:35.2.1_0	“Sītā, bhante, hemantikā ratti, antaraṭṭhako himapātasamayo, kharā gokaṇṭakahatā	35	
PA_an_3:35.2.1_1	bhūmi, tanuko paṇṇasantharo, viraḷāni rukkhassa pattāni, sītāni kāsāyāni vatthāni,	35	
PA_an_3:35.2.1_2	sīto ca verambho vāto vāyati.	35	
PA_an_3:35.2.2	Atha ca pana bhagavā evamāha:	35	
PA_an_3:35.2.3	‘evaṁ, kumāra, sukhamasayitthaṁ.	35	
PA_an_3:35.2.4	Ye ca pana loke sukhaṁ senti, ahaṁ tesaṁ aññataro’”ti.	35	
PA_an_3:35.3.1	“Tena hi, kumāra, taññevettha paṭipucchissāmi. Yathā te khameyya tathā naṁ byākareyyāsi.	35	
PA_an_3:35.3.2	Taṁ kiṁ maññasi, kumāra, idhassa gahapatissa vā gahapatiputtassa vā kūṭāgāraṁ ullittāvalittaṁ nivātaṁ phusitaggaḷaṁ pihitavātapānaṁ.	35	
PA_an_3:35.3.3	Tatrassa pallaṅko gonakatthato paṭikatthato paṭalikatthato kadalimigapavarapaccattharaṇo sauttaracchado ubhato lohitakūpadhāno;	35	
PA_an_3:35.3.4	telappadīpo cettha jhāyeyya;	35	
PA_an_3:35.3.5	catasso ca pajāpatiyo manāpāmanāpena paccupaṭṭhitā assu.	35	
PA_an_3:35.3.6	Taṁ kiṁ maññasi, kumāra, sukhaṁ vā so sayeyya no vā?	35	
PA_an_3:35.3.7	Kathaṁ vā te ettha hotī”ti?	35	
PA_an_3:35.3.8	“Sukhaṁ so, bhante, sayeyya.	35	
PA_an_3:35.3.9	Ye ca pana loke sukhaṁ senti, so tesaṁ aññataro”ti.	35	
PA_an_3:35.4.1	“Taṁ kiṁ maññasi, kumāra,	35	
PA_an_3:35.4.2	api nu tassa gahapatissa vā gahapatiputtassa vā uppajjeyyuṁ rāgajā pariḷāhā kāyikā vā cetasikā vā yehi so rāgajehi pariḷāhehi pariḍayhamāno dukkhaṁ sayeyyā”ti?	35	
PA_an_3:35.4.3	“Evaṁ, bhante”ti.	35	
PA_an_3:35.5.1_0	“Yehi kho so, kumāra, gahapati vā gahapatiputto vā rāgajehi pariḷāhehi pariḍayhamāno	35	
PA_an_3:35.5.1_1	dukkhaṁ sayeyya, so rāgo tathāgatassa pahīno ucchinnamūlo tālāvatthukato anabhāvaṅkato	35	
PA_an_3:35.5.1_2	āyatiṁ anuppādadhammo.	35	
PA_an_3:35.5.2	Tasmāhaṁ sukhamasayitthaṁ.	35	
PA_an_3:35.6.1	Taṁ kiṁ maññasi, kumāra,	35	
PA_an_3:35.6.2	api nu tassa gahapatissa vā gahapatiputtassa vā uppajjeyyuṁ dosajā pariḷāhā …pe…	35	
PA_an_3:35.6.3	mohajā pariḷāhā kāyikā vā cetasikā vā yehi so mohajehi pariḷāhehi pariḍayhamāno dukkhaṁ sayeyyā”ti?	35	
PA_an_3:35.6.4	“Evaṁ, bhante”ti.	35	
PA_an_3:35.7.1_0	“Ye hi kho so, kumāra, gahapati vā gahapatiputto vā mohajehi pariḷāhehi pariḍayhamāno	35	
PA_an_3:35.7.1_1	dukkhaṁ sayeyya, so moho tathāgatassa pahīno ucchinnamūlo tālāvatthukato anabhāvaṅkato	35	
PA_an_3:35.7.1_2	āyatiṁ anuppādadhammo.	35	
PA_an_3:35.7.2	Tasmāhaṁ sukhamasayitthanti.	35	
PA_an_3:35.8.1	Sabbadā ve sukhaṁ seti,	35	
PA_an_3:35.8.2	brāhmaṇo parinibbuto;	35	
PA_an_3:35.8.3	Yo na limpati kāmesu,	35	
PA_an_3:35.8.4	sītibhūto nirūpadhi.	35	
PA_an_3:35.9.1	Sabbā āsattiyo chetvā,	35	
PA_an_3:35.9.2	vineyya hadaye daraṁ;	35	
PA_an_3:35.9.3	Upasanto sukhaṁ seti,	35	
PA_an_3:35.9.4	santiṁ pappuyya cetaso”ti.	35	
PA_an_3:35.9.5	Pañcamaṁ.	35	
PA_an_3:36.0.1	Aṅguttara Nikāya 3.36	36	
PA_an_3:36.0.2	4. Devadūtavagga	36	
PA_an_3:36.0.3	Devadūtasutta	36	
PA_an_3:36.1.1	“Tīṇimāni, bhikkhave, devadūtāni.	36	
PA_an_3:36.1.2	Katamāni tīṇi?	36	
PA_an_3:36.1.3	Idha, bhikkhave, ekacco kāyena duccaritaṁ carati, vācāya duccaritaṁ carati, manasā duccaritaṁ carati.	36	
PA_an_3:36.1.4	So kāyena duccaritaṁ caritvā, vācāya duccaritaṁ caritvā, manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	36	
PA_an_3:36.1.5	Tamenaṁ, bhikkhave, nirayapālā nānābāhāsu gahetvā yamassa rañño dassenti:	36	
PA_an_3:36.1.6	‘ayaṁ, deva, puriso amatteyyo apetteyyo asāmañño abrahmañño, na kule jeṭṭhāpacāyī.	36	
PA_an_3:36.1.7	Imassa devo daṇḍaṁ paṇetū’ti.	36	
PA_an_3:36.2.1	Tamenaṁ, bhikkhave, yamo rājā paṭhamaṁ devadūtaṁ samanuyuñjati samanugāhati samanubhāsati:	36	
PA_an_3:36.2.2	‘ambho, purisa, na tvaṁ addasa manussesu paṭhamaṁ devadūtaṁ pātubhūtan’ti?	36	
PA_an_3:36.2.3	So evamāha:	36	
PA_an_3:36.2.4	‘nāddasaṁ, bhante’ti.	36	
PA_an_3:36.3.1	Tamenaṁ, bhikkhave, yamo rājā evamāha:	36	
PA_an_3:36.3.2_0	‘ambho purisa, na tvaṁ addasa manussesu itthiṁ vā purisaṁ vā āsītikaṁ vā nāvutikaṁ	36	
PA_an_3:36.3.2_1	vā vassasatikaṁ vā jātiyā jiṇṇaṁ gopānasivaṅkaṁ bhoggaṁ daṇḍaparāyaṇaṁ pavedhamānaṁ	36	
PA_an_3:36.3.2_2	gacchantaṁ āturaṁ gatayobbanaṁ khaṇḍadantaṁ palitakesaṁ vilūnaṁ khallitasiraṁ valitaṁ	36	
PA_an_3:36.3.2_3	tilakāhatagattan’ti?	36	
PA_an_3:36.3.3	So evamāha:	36	
PA_an_3:36.3.4	‘addasaṁ, bhante’ti.	36	
PA_an_3:36.4.1	Tamenaṁ, bhikkhave, yamo rājā evamāha:	36	
PA_an_3:36.4.2	‘ambho, purisa, tassa te viññussa sato mahallakassa na etadahosi—	36	
PA_an_3:36.4.3	ahampi khomhi jarādhammo jaraṁ anatīto, handāhaṁ kalyāṇaṁ karomi, kāyena vācāya manasā’ti?	36	
PA_an_3:36.4.4	So evamāha:	36	
PA_an_3:36.4.5	‘nāsakkhissaṁ, bhante. Pamādassaṁ, bhante’ti.	36	
PA_an_3:36.5.1	Tamenaṁ, bhikkhave, yamo rājā evamāha:	36	
PA_an_3:36.5.2	‘ambho, purisa, pamādatāya na kalyāṇamakāsi kāyena vācāya manasā.	36	
PA_an_3:36.5.3	Taggha tvaṁ, ambho purisa, tathā karissanti yathā taṁ pamattaṁ.	36	
PA_an_3:36.5.4_0	Taṁ kho pana te etaṁ pāpakammaṁ neva mātarā kataṁ, na pitarā kataṁ, na bhātarā kataṁ,	36	
PA_an_3:36.5.4_1	na bhaginiyā kataṁ, na mittāmaccehi kataṁ, na ñātisālohitehi kataṁ, na devatāhi kataṁ,	36	
PA_an_3:36.5.4_2	na samaṇabrāhmaṇehi kataṁ;	36	
PA_an_3:36.5.5	atha kho tayāvetaṁ pāpakammaṁ kataṁ, tvaññevetassa vipākaṁ paṭisaṁvedissasī’ti.	36	
PA_an_3:36.6.1	Tamenaṁ, bhikkhave, yamo rājā paṭhamaṁ devadūtaṁ samanuyuñjitvā samanugāhitvā samanubhāsitvā, dutiyaṁ devadūtaṁ samanuyuñjati samanugāhati samanubhāsati:	36	
PA_an_3:36.6.2	‘ambho purisa, na tvaṁ addasa manussesu dutiyaṁ devadūtaṁ pātubhūtan’ti?	36	
PA_an_3:36.6.3	So evamāha:	36	
PA_an_3:36.6.4	‘nāddasaṁ, bhante’ti.	36	
PA_an_3:36.6.5	Tamenaṁ, bhikkhave, yamo rājā evamāha:	36	
PA_an_3:36.6.6_0	‘ambho purisa, na tvaṁ addasa manussesu itthiṁ vā purisaṁ vā ābādhikaṁ dukkhitaṁ	36	
PA_an_3:36.6.6_1	bāḷhagilānaṁ, sake muttakarīse palipannaṁ semānaṁ, aññehi vuṭṭhāpiyamānaṁ, aññehi saṁvesiyamānan’ti?	36	
PA_an_3:36.6.7	So evamāha:	36	
PA_an_3:36.6.8	‘addasaṁ, bhante’ti.	36	
PA_an_3:36.7.1	Tamenaṁ, bhikkhave, yamo rājā evamāha:	36	
PA_an_3:36.7.2	‘ambho purisa, tassa te viññussa sato mahallakassa na etadahosi:	36	
PA_an_3:36.7.3	“ahampi khomhi byādhidhammo byādhiṁ anatīto, handāhaṁ kalyāṇaṁ karomi kāyena vācāya manasā”’ti?	36	
PA_an_3:36.7.4	So evamāha:	36	
PA_an_3:36.7.5	‘nāsakkhissaṁ, bhante. Pamādassaṁ, bhante’ti.	36	
PA_an_3:36.8.1	Tamenaṁ, bhikkhave, yamo rājā evamāha:	36	
PA_an_3:36.8.2	‘ambho purisa, pamādatāya na kalyāṇamakāsi kāyena vācāya manasā.	36	
PA_an_3:36.8.3	Taggha tvaṁ, ambho purisa, tathā karissanti yathā taṁ pamattaṁ.	36	
PA_an_3:36.8.4_0	Taṁ kho pana te etaṁ pāpakammaṁ neva mātarā kataṁ, na pitarā kataṁ, na bhātarā kataṁ,	36	
PA_an_3:36.8.4_1	na bhaginiyā kataṁ, na mittāmaccehi kataṁ, na ñātisālohitehi kataṁ, na devatāhi kataṁ,	36	
PA_an_3:36.8.4_2	na samaṇabrāhmaṇehi kataṁ;	36	
PA_an_3:36.8.5	atha kho tayāvetaṁ pāpakammaṁ kataṁ. Tvaññevetassa vipākaṁ paṭisaṁvedissasī’ti.	36	
PA_an_3:36.9.1	Tamenaṁ, bhikkhave, yamo rājā dutiyaṁ devadūtaṁ samanuyuñjitvā samanugāhitvā samanubhāsitvā, tatiyaṁ devadūtaṁ samanuyuñjati samanugāhati samanubhāsati:	36	
PA_an_3:36.9.2	‘ambho purisa, na tvaṁ addasa manussesu tatiyaṁ devadūtaṁ pātubhūtan’ti?	36	
PA_an_3:36.9.3	So evamāha:	36	
PA_an_3:36.9.4	‘nāddasaṁ, bhante’ti.	36	
PA_an_3:36.10.1	Tamenaṁ, bhikkhave, yamo rājā evamāha:	36	
PA_an_3:36.10.2	‘ambho purisa, na tvaṁ addasa manussesu itthiṁ vā purisaṁ vā ekāhamataṁ vā dvīhamataṁ vā tīhamataṁ vā uddhumātakaṁ vinīlakaṁ vipubbakajātan’ti?	36	
PA_an_3:36.10.3	So evamāha:	36	
PA_an_3:36.10.4	‘addasaṁ, bhante’ti.	36	
PA_an_3:36.11.1	Tamenaṁ, bhikkhave, yamo rājā evamāha:	36	
PA_an_3:36.11.2	‘ambho purisa, tassa te viññussa sato mahallakassa na etadahosi—	36	
PA_an_3:36.11.3	ahampi khomhi maraṇadhammo maraṇaṁ anatīto, handāhaṁ kalyāṇaṁ karomi kāyena vācāya manasā’ti?	36	
PA_an_3:36.11.4	So evamāha:	36	
PA_an_3:36.11.5	‘nāsakkhissaṁ, bhante. Pamādassaṁ, bhante’ti.	36	
PA_an_3:36.12.1	Tamenaṁ, bhikkhave, yamo rājā evamāha:	36	
PA_an_3:36.12.2	‘ambho purisa, pamādatāya na kalyāṇamakāsi kāyena vācāya manasā.	36	
PA_an_3:36.12.3	Taggha tvaṁ, ambho purisa, tathā karissanti yathā taṁ pamattaṁ.	36	
PA_an_3:36.12.4_0	Taṁ kho pana te etaṁ pāpakammaṁ neva mātarā kataṁ, na pitarā kataṁ, na bhātarā kataṁ,	36	
PA_an_3:36.12.4_1	na bhaginiyā kataṁ, na mittāmaccehi kataṁ, na ñātisālohitehi kataṁ, na devatāhi kataṁ,	36	
PA_an_3:36.12.4_2	na samaṇabrāhmaṇehi kataṁ;	36	
PA_an_3:36.12.5	atha kho tayāvetaṁ pāpakammaṁ kataṁ. Tvaññevetassa vipākaṁ paṭisaṁvedissasī’”ti.	36	
PA_an_3:36.13.1	Tamenaṁ, bhikkhave, yamo rājā tatiyaṁ devadūtaṁ samanuyuñjitvā samanugāhitvā samanubhāsitvā tuṇhī hoti.	36	
PA_an_3:36.13.2	Tamenaṁ, bhikkhave, nirayapālā pañcavidhabandhanaṁ nāma kāraṇaṁ karonti.	36	
PA_an_3:36.13.3_0	Tattaṁ ayokhilaṁ hatthe gamenti. Tattaṁ ayokhilaṁ dutiyasmiṁ hatthe gamenti. Tattaṁ	36	
PA_an_3:36.13.3_1	ayokhilaṁ pāde gamenti. Tattaṁ ayokhilaṁ dutiyasmiṁ pāde gamenti. Tattaṁ ayokhilaṁ	36	
PA_an_3:36.13.3_2	majjhe urasmiṁ gamenti.	36	
PA_an_3:36.13.4	So tattha dukkhā tibbā kharā kaṭukā vedanā vediyati, na ca tāva kālaṁ karoti yāva na taṁ pāpakammaṁ byantīhoti.	36	
PA_an_3:36.14.1	Tamenaṁ, bhikkhave, nirayapālā saṁvesetvā kudhārīhi tacchanti.	36	
PA_an_3:36.14.2	So tattha dukkhā tibbā kharā kaṭukā vedanā vediyati, na ca tāva kālaṁ karoti yāva na taṁ pāpakammaṁ byantīhoti.	36	
PA_an_3:36.15.1	Tamenaṁ, bhikkhave, nirayapālā uddhampādaṁ adhosiraṁ gahetvā vāsīhi tacchanti …pe…	36	
PA_an_3:36.15.2	tamenaṁ, bhikkhave, nirayapālā rathe yojetvā ādittāya bhūmiyā sampajjalitāya sajotibhūtāya sārentipi paccāsārentipi …pe…	36	
PA_an_3:36.15.3	tamenaṁ, bhikkhave, nirayapālā mahantaṁ aṅgārapabbataṁ ādittaṁ sampajjalitaṁ sajotibhūtaṁ āropentipi oropentipi …pe…	36	
PA_an_3:36.15.4	tamenaṁ, bhikkhave, nirayapālā uddhampādaṁ adhosiraṁ gahetvā tattāya lohakumbhiyā pakkhipanti, ādittāya sampajjalitāya sajotibhūtāya. (…)	36	
PA_an_3:36.15.5	So tattha pheṇuddehakaṁ paccamāno sakimpi uddhaṁ gacchati, sakimpi adho gacchati, sakimpi tiriyaṁ gacchati.	36	
PA_an_3:36.15.6	So tattha dukkhā tibbā kharā kaṭukā vedanā vediyati, na ca tāva kālaṁ karoti yāva na taṁ pāpakammaṁ byantīhoti.	36	
PA_an_3:36.15.7	Tamenaṁ, bhikkhave, nirayapālā mahāniraye pakkhipanti.	36	
PA_an_3:36.15.8	So kho pana, bhikkhave, mahānirayo—	36	
PA_an_3:36.16.1	Catukkaṇṇo catudvāro,	36	
PA_an_3:36.16.2	vibhatto bhāgaso mito;	36	
PA_an_3:36.16.3	Ayopākārapariyanto,	36	
PA_an_3:36.16.4	ayasā paṭikujjito.	36	
PA_an_3:36.17.1	Tassa ayomayā bhūmi,	36	
PA_an_3:36.17.2	Jalitā tejasā yutā;	36	
PA_an_3:36.17.3	Samantā yojanasataṁ,	36	
PA_an_3:36.17.4	Pharitvā tiṭṭhati sabbadāti.	36	
PA_an_3:36.18.1	Bhūtapubbaṁ, bhikkhave, yamassa rañño etadahosi:	36	
PA_an_3:36.18.2	‘ye kira, bho, loke pāpakāni kammāni karonti te evarūpā vividhā kammakāraṇā karīyanti.	36	
PA_an_3:36.18.3	Aho vatāhaṁ manussattaṁ labheyyaṁ, tathāgato ca loke uppajjeyya arahaṁ sammāsambuddho, tañcāhaṁ bhagavantaṁ payirupāseyyaṁ.	36	
PA_an_3:36.18.4	So ca me bhagavā dhammaṁ deseyya, tassa cāhaṁ bhagavato dhammaṁ ājāneyyan’ti.	36	
PA_an_3:36.18.5	Taṁ kho panāhaṁ, bhikkhave, na aññassa samaṇassa vā brāhmaṇassa vā sutvā evaṁ vadāmi, api ca kho, bhikkhave, yadeva me sāmaṁ ñātaṁ sāmaṁ diṭṭhaṁ sāmaṁ viditaṁ tadevāhaṁ vadāmīti.	36	
PA_an_3:36.19.1	Coditā devadūtehi,	36	
PA_an_3:36.19.2	ye pamajjanti māṇavā;	36	
PA_an_3:36.19.3	Te dīgharattaṁ socanti,	36	
PA_an_3:36.19.4	hīnakāyūpagā narā.	36	
PA_an_3:36.20.1	Ye ca kho devadūtehi,	36	
PA_an_3:36.20.2	santo sappurisā idha;	36	
PA_an_3:36.20.3	Coditā nappamajjanti,	36	
PA_an_3:36.20.4	ariyadhamme kudācanaṁ.	36	
PA_an_3:36.21.1	Upādāne bhayaṁ disvā,	36	
PA_an_3:36.21.2	jātimaraṇasambhave;	36	
PA_an_3:36.21.3	Anupādā vimuccanti,	36	
PA_an_3:36.21.4	jātimaraṇasaṅkhaye.	36	
PA_an_3:36.22.1	Te appamattā sukhino,	36	
PA_an_3:36.22.2	diṭṭhadhammābhinibbutā;	36	
PA_an_3:36.22.3	Sabbaverabhayātītā,	36	
PA_an_3:36.22.4	sabbadukkhaṁ upaccagun”ti.	36	
PA_an_3:36.22.5	Chaṭṭhaṁ.	36	
PA_an_3:37.0.1	Aṅguttara Nikāya 3.37	37	
PA_an_3:37.0.2	4. Devadūtavagga	37	
PA_an_3:37.0.3	Catumahārājasutta	37	
PA_an_3:37.1.1	“Aṭṭhamiyaṁ, bhikkhave, pakkhassa catunnaṁ mahārājānaṁ amaccā pārisajjā imaṁ lokaṁ anuvicaranti:	37	
PA_an_3:37.1.2	‘kacci bahū manussā manussesu matteyyā petteyyā sāmaññā brahmaññā kule jeṭṭhāpacāyino uposathaṁ upavasanti paṭijāgaronti puññāni karontī’ti.	37	
PA_an_3:37.1.3	Cātuddasiṁ, bhikkhave, pakkhassa catunnaṁ mahārājānaṁ puttā imaṁ lokaṁ anuvicaranti:	37	
PA_an_3:37.1.4	‘kacci bahū manussā manussesu matteyyā petteyyā sāmaññā brahmaññā kule jeṭṭhāpacāyino uposathaṁ upavasanti paṭijāgaronti puññāni karontī’ti.	37	
PA_an_3:37.1.5	Tadahu, bhikkhave, uposathe pannarase cattāro mahārājāno sāmaññeva imaṁ lokaṁ anuvicaranti:	37	
PA_an_3:37.1.6	‘kacci bahū manussā manussesu matteyyā petteyyā sāmaññā brahmaññā kule jeṭṭhāpacāyino uposathaṁ upavasanti paṭijāgaronti puññāni karontī’ti.	37	
PA_an_3:37.2.1	Sace, bhikkhave, appakā honti manussā manussesu matteyyā petteyyā sāmaññā brahmaññā kule jeṭṭhāpacāyino uposathaṁ upavasanti paṭijāgaronti puññāni karonti.	37	
PA_an_3:37.2.2	Tamenaṁ, bhikkhave, cattāro mahārājāno devānaṁ tāvatiṁsānaṁ sudhammāya sabhāya sannisinnānaṁ sannipatitānaṁ ārocenti:	37	
PA_an_3:37.2.3	‘appakā kho, mārisā, manussā manussesu matteyyā petteyyā sāmaññā brahmaññā kule jeṭṭhāpacāyino uposathaṁ upavasanti paṭijāgaronti puññāni karontī’ti.	37	
PA_an_3:37.2.4	Tena kho, bhikkhave, devā tāvatiṁsā anattamanā honti:	37	
PA_an_3:37.2.5	‘dibbā vata, bho, kāyā parihāyissanti, paripūrissanti asurakāyā’ti.	37	
PA_an_3:37.3.1	Sace pana, bhikkhave, bahū honti manussā manussesu matteyyā petteyyā sāmaññā brahmaññā kule jeṭṭhāpacāyino uposathaṁ upavasanti paṭijāgaronti puññāni karonti.	37	
PA_an_3:37.3.2	Tamenaṁ, bhikkhave, cattāro mahārājāno devānaṁ tāvatiṁsānaṁ sudhammāya sabhāya sannisinnānaṁ sannipatitānaṁ ārocenti:	37	
PA_an_3:37.3.3	‘bahū kho, mārisā, manussā manussesu matteyyā petteyyā sāmaññā brahmaññā kule jeṭṭhāpacāyino uposathaṁ upavasanti paṭijāgaronti puññāni karontī’ti.	37	
PA_an_3:37.3.4	Tena, bhikkhave, devā tāvatiṁsā attamanā honti:	37	
PA_an_3:37.3.5	‘dibbā vata bho kāyā paripūrissanti, parihāyissanti asurakāyā’ti.	37	
PA_an_3:37.4.1	Bhūtapubbaṁ, bhikkhave, sakko devānamindo deve tāvatiṁse anunayamāno tāyaṁ velāyaṁ imaṁ gāthaṁ abhāsi:	37	
PA_an_3:37.5.1	‘Cātuddasiṁ pañcadasiṁ,	37	
PA_an_3:37.5.2	yā ca pakkhassa aṭṭhamī;	37	
PA_an_3:37.5.3	Pāṭihāriyapakkhañca,	37	
PA_an_3:37.5.4	aṭṭhaṅgasusamāgataṁ;	37	
PA_an_3:37.5.5	Uposathaṁ upavaseyya,	37	
PA_an_3:37.5.6	yopissa mādiso naro’ti.	37	
PA_an_3:37.6.1	Sā kho panesā, bhikkhave, sakkena devānamindena gāthā duggītā na sugītā dubbhāsitā na subhāsitā.	37	
PA_an_3:37.6.2	Taṁ kissa hetu?	37	
PA_an_3:37.6.3	Sakko hi, bhikkhave, devānamindo avītarāgo avītadoso avītamoho.	37	
PA_an_3:37.7.1_0	Yo ca kho so, bhikkhave, bhikkhu arahaṁ khīṇāsavo vusitavā brahmacariyo katakaraṇīyo	37	
PA_an_3:37.7.1_1	ohitabhāro anuppattasadattho parikkhīṇabhavasaṁyojano sammadaññāvimutto, tassa kho	37	
PA_an_3:37.7.1_2	etaṁ, bhikkhave, bhikkhuno kallaṁ vacanāya:	37	
PA_an_3:37.8.1	‘Cātuddasiṁ pañcadasiṁ,	37	
PA_an_3:37.8.2	yā ca pakkhassa aṭṭhamī;	37	
PA_an_3:37.8.3	Pāṭihāriyapakkhañca,	37	
PA_an_3:37.8.4	aṭṭhaṅgasusamāgataṁ;	37	
PA_an_3:37.8.5	Uposathaṁ upavaseyya,	37	
PA_an_3:37.8.6	yopissa mādiso naro’ti.	37	
PA_an_3:37.9.1	Taṁ kissa hetu?	37	
PA_an_3:37.9.2	So hi, bhikkhave, bhikkhu vītarāgo vītadoso vītamoho”ti.	37	
PA_an_3:37.9.3	Sattamaṁ.	37	
PA_an_3:38.0.1	Aṅguttara Nikāya 3.38	38	
PA_an_3:38.0.2	4. Devadūtavagga	38	
PA_an_3:38.0.3	Dutiyacatumahārājasutta	38	
PA_an_3:38.1.1	“Bhūtapubbaṁ, bhikkhave, sakko devānamindo deve tāvatiṁse anunayamāno tāyaṁ velāyaṁ imaṁ gāthaṁ abhāsi:	38	
PA_an_3:38.2.1	‘Cātuddasiṁ pañcadasiṁ,	38	
PA_an_3:38.2.2	yā ca pakkhassa aṭṭhamī;	38	
PA_an_3:38.2.3	Pāṭihāriyapakkhañca,	38	
PA_an_3:38.2.4	aṭṭhaṅgasusamāgataṁ;	38	
PA_an_3:38.2.5	Uposathaṁ upavaseyya,	38	
PA_an_3:38.2.6	yopissa mādiso naro’ti.	38	
PA_an_3:38.3.1	Sā kho panesā, bhikkhave, sakkena devānamindena gāthā duggītā na sugītā dubbhāsitā na subhāsitā.	38	
PA_an_3:38.3.2	Taṁ kissa hetu?	38	
PA_an_3:38.3.3	Sakko hi, bhikkhave, devānamindo aparimutto jātiyā jarāya maraṇena sokehi paridevehi dukkhehi domanassehi upāyāsehi, aparimutto dukkhasmāti vadāmi.	38	
PA_an_3:38.4.1_0	Yo ca kho so, bhikkhave, bhikkhu arahaṁ khīṇāsavo vusitavā katakaraṇīyo ohitabhāro	38	
PA_an_3:38.4.1_1	anuppattasadattho parikkhīṇabhavasaṁyojano sammadaññāvimutto, tassa kho etaṁ, bhikkhave,	38	
PA_an_3:38.4.1_2	bhikkhuno kallaṁ vacanāya:	38	
PA_an_3:38.5.1	‘Cātuddasiṁ pañcadasiṁ,	38	
PA_an_3:38.5.2	yā ca pakkhassa aṭṭhamī;	38	
PA_an_3:38.5.3	Pāṭihāriyapakkhañca,	38	
PA_an_3:38.5.4	aṭṭhaṅgasusamāgataṁ;	38	
PA_an_3:38.5.5	Uposathaṁ upavaseyya,	38	
PA_an_3:38.5.6	yopissa mādiso naro’ti.	38	
PA_an_3:38.6.1	Taṁ kissa hetu?	38	
PA_an_3:38.6.2	So hi, bhikkhave, bhikkhu parimutto jātiyā jarāya maraṇena sokehi paridevehi dukkhehi domanassehi upāyāsehi, parimutto dukkhasmāti vadāmī”ti.	38	
PA_an_3:38.6.3	Aṭṭhamaṁ.	38	
PA_an_3:39.0.1	Aṅguttara Nikāya 3.39	39	
PA_an_3:39.0.2	4. Devadūtavagga	39	
PA_an_3:39.0.3	Sukhumālasutta	39	
PA_an_3:39.1.1	“Sukhumālo ahaṁ, bhikkhave, paramasukhumālo accantasukhumālo.	39	
PA_an_3:39.1.2	Mama sudaṁ, bhikkhave, pitu nivesane pokkharaṇiyo kāritā honti.	39	
PA_an_3:39.1.3	Ekattha sudaṁ, bhikkhave, uppalaṁ vappati, ekattha padumaṁ, ekattha puṇḍarīkaṁ, yāvadeva mamatthāya.	39	
PA_an_3:39.1.4	Na kho panassāhaṁ, bhikkhave, akāsikaṁ candanaṁ dhāremi. Kāsikaṁ, bhikkhave, su me taṁ veṭhanaṁ hoti, kāsikā kañcukā, kāsikaṁ nivāsanaṁ, kāsiko uttarāsaṅgo.	39	
PA_an_3:39.1.5	Rattindivaṁ kho pana me su taṁ, bhikkhave, setacchattaṁ dhārīyati:	39	
PA_an_3:39.1.6	‘mā naṁ phusi sītaṁ vā uṇhaṁ vā tiṇaṁ vā rajo vā ussāvo vā’ti.	39	
PA_an_3:39.2.1	Tassa mayhaṁ, bhikkhave, tayo pāsādā ahesuṁ—eko hemantiko, eko gimhiko, eko vassiko.	39	
PA_an_3:39.2.2	So kho ahaṁ, bhikkhave, vassike pāsāde vassike cattāro māse nippurisehi tūriyehi paricārayamāno na heṭṭhāpāsādaṁ orohāmi.	39	
PA_an_3:39.2.3_0	Yathā kho pana, bhikkhave, aññesaṁ nivesane dāsakammakaraporisassa kaṇājakaṁ bhojanaṁ	39	
PA_an_3:39.2.3_1	dīyati bilaṅgadutiyaṁ, evamevassu me, bhikkhave, pitu nivesane dāsakammakaraporisassa	39	
PA_an_3:39.2.3_2	sālimaṁsodano dīyati.	39	
PA_an_3:39.3.1	Tassa mayhaṁ, bhikkhave, evarūpāya iddhiyā samannāgatassa evarūpena ca sukhumālena etadahosi:	39	
PA_an_3:39.3.2	‘assutavā kho puthujjano attanā jarādhammo samāno jaraṁ anatīto paraṁ jiṇṇaṁ disvā aṭṭīyati harāyati jigucchati attānaṁyeva atisitvā, ahampi khomhi jarādhammo jaraṁ anatīto.	39	
PA_an_3:39.3.3	Ahañceva kho pana jarādhammo samāno jaraṁ anatīto paraṁ jiṇṇaṁ disvā aṭṭīyeyyaṁ harāyeyyaṁ jiguccheyyaṁ na metaṁ assa patirūpan’ti.	39	
PA_an_3:39.3.4	Tassa mayhaṁ, bhikkhave, iti paṭisañcikkhato yo yobbane yobbanamado so sabbaso pahīyi.	39	
PA_an_3:39.4.1	Assutavā kho puthujjano attanā byādhidhammo samāno byādhiṁ anatīto paraṁ byādhitaṁ disvā aṭṭīyati harāyati jigucchati attānaṁyeva atisitvā:	39	
PA_an_3:39.4.2_0	‘ahampi khomhi byādhidhammo byādhiṁ anatīto, ahañceva kho pana byādhidhammo samāno	39	
PA_an_3:39.4.2_1	byādhiṁ anatīto paraṁ byādhikaṁ disvā aṭṭīyeyyaṁ harāyeyyaṁ jiguccheyyaṁ, na metaṁ assa patirūpan’ti.	39	
PA_an_3:39.4.3	Tassa mayhaṁ, bhikkhave, iti paṭisañcikkhato yo ārogye ārogyamado so sabbaso pahīyi.	39	
PA_an_3:39.5.1	Assutavā kho puthujjano attanā maraṇadhammo samāno maraṇaṁ anatīto paraṁ mataṁ disvā aṭṭīyati harāyati jigucchati attānaṁyeva atisitvā:	39	
PA_an_3:39.5.2_0	‘ahampi khomhi maraṇadhammo, maraṇaṁ anatīto, ahaṁ ceva kho pana maraṇadhammo samāno	39	
PA_an_3:39.5.2_1	maraṇaṁ anatīto paraṁ mataṁ disvā aṭṭīyeyyaṁ harāyeyyaṁ jiguccheyyaṁ, na metaṁ assa patirūpan’ti.	39	
PA_an_3:39.5.3	Tassa mayhaṁ, bhikkhave, iti paṭisañcikkhato yo jīvite jīvitamado so sabbaso pahīyīti.	39	
PA_an_3:39.6.1	Tayome, bhikkhave, madā.	39	
PA_an_3:39.6.2	Katame tayo?	39	
PA_an_3:39.6.3	Yobbanamado, ārogyamado, jīvitamado.	39	
PA_an_3:39.6.4	Yobbanamadamatto vā, bhikkhave, assutavā puthujjano kāyena duccaritaṁ carati, vācāya duccaritaṁ carati, manasā duccaritaṁ carati.	39	
PA_an_3:39.6.5	So kāyena duccaritaṁ caritvā, vācāya duccaritaṁ caritvā, manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	39	
PA_an_3:39.6.6	Ārogyamadamatto vā, bhikkhave, assutavā puthujjano …pe…	39	
PA_an_3:39.6.7	jīvitamadamatto vā, bhikkhave, assutavā puthujjano kāyena duccaritaṁ carati, vācāya duccaritaṁ carati, manasā duccaritaṁ carati.	39	
PA_an_3:39.6.8	So kāyena duccaritaṁ caritvā, vācāya duccaritaṁ caritvā, manasā duccaritaṁ caritvā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	39	
PA_an_3:39.7.1	Yobbanamadamatto vā, bhikkhave, bhikkhu sikkhaṁ paccakkhāya hīnāyāvattati.	39	
PA_an_3:39.7.2	Ārogyamadamatto vā, bhikkhave, bhikkhu …pe…	39	
PA_an_3:39.7.3	jīvitamadamatto vā, bhikkhave, bhikkhu sikkhaṁ paccakkhāya hīnāyāvattatīti.	39	
PA_an_3:39.8.1	Byādhidhammā jarādhammā,	39	
PA_an_3:39.8.2	atho maraṇadhammino;	39	
PA_an_3:39.8.3	Yathādhammā tathāsantā,	39	
PA_an_3:39.8.4	jigucchanti puthujjanā.	39	
PA_an_3:39.9.1	Ahañce taṁ jiguccheyyaṁ,	39	
PA_an_3:39.9.2	evaṁdhammesu pāṇisu;	39	
PA_an_3:39.9.3	Na metaṁ patirūpassa,	39	
PA_an_3:39.9.4	mama evaṁ vihārino.	39	
PA_an_3:39.10.1	Sohaṁ evaṁ viharanto,	39	
PA_an_3:39.10.2	ñatvā dhammaṁ nirūpadhiṁ;	39	
PA_an_3:39.10.3	Ārogye yobbanasmiñca,	39	
PA_an_3:39.10.4	jīvitasmiñca ye madā.	39	
PA_an_3:39.11.1	Sabbe made abhibhosmi,	39	
PA_an_3:39.11.2	Nekkhamme daṭṭhu khemataṁ;	39	
PA_an_3:39.11.3	Tassa me ahu ussāho,	39	
PA_an_3:39.11.4	Nibbānaṁ abhipassato.	39	
PA_an_3:39.12.1	Nāhaṁ bhabbo etarahi,	39	
PA_an_3:39.12.2	Kāmāni paṭisevituṁ;	39	
PA_an_3:39.12.3	Anivatti bhavissāmi,	39	
PA_an_3:39.12.4	Brahmacariyaparāyaṇo”ti.	39	
PA_an_3:39.12.5	Navamaṁ.	39	
PA_an_3:40.0.1	Aṅguttara Nikāya 3.40	40	
PA_an_3:40.0.2	4. Devadūtavagga	40	
PA_an_3:40.0.3	Ādhipateyyasutta	40	
PA_an_3:40.1.1	“Tīṇimāni, bhikkhave, ādhipateyyāni.	40	
PA_an_3:40.1.2	Katamāni tīṇi?	40	
PA_an_3:40.1.3	Attādhipateyyaṁ, lokādhipateyyaṁ, dhammādhipateyyaṁ.	40	
PA_an_3:40.1.4	Katamañca, bhikkhave, attādhipateyyaṁ?	40	
PA_an_3:40.1.5	Idha, bhikkhave, bhikkhu araññagato vā rukkhamūlagato vā suññāgāragato vā iti paṭisañcikkhati:	40	
PA_an_3:40.1.6	‘na kho panāhaṁ cīvarahetu agārasmā anagāriyaṁ pabbajito.	40	
PA_an_3:40.1.7	Na piṇḍapātahetu, na senāsanahetu, na itibhavābhavahetu agārasmā anagāriyaṁ pabbajito.	40	
PA_an_3:40.1.8	Api ca khomhi otiṇṇo jātiyā jarāya maraṇena sokehi paridevehi dukkhehi domanassehi upāyāsehi, dukkhotiṇṇo dukkhapareto.	40	
PA_an_3:40.1.9	Appeva nāma imassa kevalassa dukkhakkhandhassa antakiriyā paññāyethāti.	40	
PA_an_3:40.1.10	Ahañceva kho pana yādisake kāme ohāya agārasmā anagāriyaṁ pabbajito tādisake vā kāme pariyeseyyaṁ tato vā pāpiṭṭhatare, na metaṁ patirūpan’ti.	40	
PA_an_3:40.1.11	So iti paṭisañcikkhati:	40	
PA_an_3:40.1.12	‘āraddhaṁ kho pana me vīriyaṁ bhavissati asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggan’ti.	40	
PA_an_3:40.1.13	So attānaṁyeva adhipatiṁ karitvā akusalaṁ pajahati, kusalaṁ bhāveti, sāvajjaṁ pajahati, anavajjaṁ bhāveti, suddhaṁ attānaṁ pariharati.	40	
PA_an_3:40.1.14	Idaṁ vuccati, bhikkhave, attādhipateyyaṁ.	40	
PA_an_3:40.2.1	Katamañca, bhikkhave, lokādhipateyyaṁ?	40	
PA_an_3:40.2.2	Idha, bhikkhave, bhikkhu araññagato vā rukkhamūlagato vā suññāgāragato vā iti paṭisañcikkhati:	40	
PA_an_3:40.2.3	‘na kho panāhaṁ cīvarahetu agārasmā anagāriyaṁ pabbajito.	40	
PA_an_3:40.2.4	Na piṇḍapātahetu, na senāsanahetu, na itibhavābhavahetu agārasmā anagāriyaṁ pabbajito.	40	
PA_an_3:40.2.5	Api ca khomhi otiṇṇo jātiyā jarāya maraṇena sokehi paridevehi dukkhehi domanassehi upāyāsehi, dukkhotiṇṇo dukkhapareto.	40	
PA_an_3:40.2.6	Appeva nāma imassa kevalassa dukkhakkhandhassa antakiriyā paññāyethā’ti.	40	
PA_an_3:40.2.7	Ahañceva kho pana evaṁ pabbajito samāno kāmavitakkaṁ vā vitakkeyyaṁ, byāpādavitakkaṁ vā vitakkeyyaṁ, vihiṁsāvitakkaṁ vā vitakkeyyaṁ, mahā kho panāyaṁ lokasannivāso.	40	
PA_an_3:40.2.8	Mahantasmiṁ kho pana lokasannivāse santi samaṇabrāhmaṇā iddhimanto dibbacakkhukā paracittaviduno.	40	
PA_an_3:40.2.9	Te dūratopi passanti, āsannāpi na dissanti, cetasāpi cittaṁ pajānanti.	40	
PA_an_3:40.2.10	Tepi maṁ evaṁ jāneyyuṁ:	40	
PA_an_3:40.2.11	‘passatha, bho, imaṁ kulaputtaṁ saddhā agārasmā anagāriyaṁ pabbajito samāno vokiṇṇo viharati pāpakehi akusalehi dhammehī’ti.	40	
PA_an_3:40.2.12	devatāpi kho santi iddhimantiniyo dibbacakkhukā paracittaviduniyo.	40	
PA_an_3:40.2.13	Tā dūratopi passanti, āsannāpi na dissanti, cetasāpi cittaṁ jānanti.	40	
PA_an_3:40.2.14	Tāpi maṁ evaṁ jāneyyuṁ:	40	
PA_an_3:40.2.15	‘passatha, bho, imaṁ kulaputtaṁ saddhā agārasmā anagāriyaṁ pabbajito samāno vokiṇṇo viharati pāpakehi akusalehi dhammehī’ti.	40	
PA_an_3:40.2.16	So iti paṭisañcikkhati:	40	
PA_an_3:40.2.17	‘āraddhaṁ kho pana me vīriyaṁ bhavissati asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggan’ti.	40	
PA_an_3:40.2.18	So lokaṁyeva adhipatiṁ karitvā akusalaṁ pajahati, kusalaṁ bhāveti, sāvajjaṁ pajahati, anavajjaṁ bhāveti, suddhaṁ attānaṁ pariharati.	40	
PA_an_3:40.2.19	Idaṁ vuccati, bhikkhave, lokādhipateyyaṁ.	40	
PA_an_3:40.3.1	Katamañca, bhikkhave, dhammādhipateyyaṁ?	40	
PA_an_3:40.3.2	Idha, bhikkhave, bhikkhu araññagato vā rukkhamūlagato vā suññāgāragato vā iti paṭisañcikkhati:	40	
PA_an_3:40.3.3	‘na kho panāhaṁ cīvarahetu agārasmā anagāriyaṁ pabbajito.	40	
PA_an_3:40.3.4	Na piṇḍapātahetu, na senāsanahetu, na itibhavābhavahetu agārasmā anagāriyaṁ pabbajito.	40	
PA_an_3:40.3.5	Api ca khomhi otiṇṇo jātiyā jarāya maraṇena sokehi paridevehi dukkhehi domanassehi upāyāsehi, dukkhotiṇṇo dukkhapareto.	40	
PA_an_3:40.3.6	Appeva nāma imassa kevalassa dukkhakkhandhassa antakiriyā paññāyethāti.	40	
PA_an_3:40.3.7	Svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhīti.	40	
PA_an_3:40.3.8	Santi kho pana me sabrahmacārī jānaṁ passaṁ viharanti.	40	
PA_an_3:40.3.9	Ahañceva kho pana evaṁ svākkhāte dhammavinaye pabbajito samāno kusīto vihareyyaṁ pamatto, na metaṁ assa patirūpan’ti.	40	
PA_an_3:40.3.10	So iti paṭisañcikkhati:	40	
PA_an_3:40.3.11	‘āraddhaṁ kho pana me vīriyaṁ bhavissati asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggan’ti.	40	
PA_an_3:40.3.12	So dhammaṁyeva adhipatiṁ karitvā akusalaṁ pajahati, kusalaṁ bhāveti, sāvajjaṁ pajahati, anavajjaṁ bhāveti, suddhaṁ attānaṁ pariharati.	40	
PA_an_3:40.3.13	Idaṁ vuccati, bhikkhave, dhammādhipateyyaṁ.	40	
PA_an_3:40.3.14	Imāni kho, bhikkhave, tīṇi ādhipateyyānīti.	40	
PA_an_3:40.4.1	Natthi loke raho nāma,	40	
PA_an_3:40.4.2	pāpakammaṁ pakubbato;	40	
PA_an_3:40.4.3	Attā te purisa jānāti,	40	
PA_an_3:40.4.4	saccaṁ vā yadi vā musā.	40	
PA_an_3:40.5.1	Kalyāṇaṁ vata bho sakkhi,	40	
PA_an_3:40.5.2	attānaṁ atimaññasi;	40	
PA_an_3:40.5.3	Yo santaṁ attani pāpaṁ,	40	
PA_an_3:40.5.4	attānaṁ parigūhasi.	40	
PA_an_3:40.6.1	Passanti devā ca tathāgatā ca,	40	
PA_an_3:40.6.2	Lokasmiṁ bālaṁ visamaṁ carantaṁ;	40	
PA_an_3:40.6.3	Tasmā hi attādhipateyyako ca,	40	
PA_an_3:40.6.4	Lokādhipo ca nipako ca jhāyī;	40	
PA_an_3:40.6.5	Dhammādhipo ca anudhammacārī,	40	
PA_an_3:40.6.6	Na hīyati saccaparakkamo muni.	40	
PA_an_3:40.7.1	Pasayha māraṁ abhibhuyya antakaṁ,	40	
PA_an_3:40.7.2	Yo ca phusī jātikkhayaṁ padhānavā;	40	
PA_an_3:40.7.3	So tādiso lokavidū sumedho,	40	
PA_an_3:40.7.4	Sabbesu dhammesu atammayo munī”ti.	40	
PA_an_3:40.7.5	Dasamaṁ.	40	
PA_an_3:40.7.6	Devadūtavaggo catuttho.	40	
PA_an_3:40.8.0	Tassuddānaṁ	40	
PA_an_3:40.8.1	Brahma ānanda sāriputto,	40	
PA_an_3:40.8.2	Nidānaṁ hatthakena ca;	40	
PA_an_3:40.8.3	Dūtā duve ca rājāno,	40	
PA_an_3:40.8.4	Sukhumālādhipateyyena cāti.	40	
PA_an_3:41.0.1	Aṅguttara Nikāya 3.41	41	
PA_an_3:41.0.2	5. Cūḷavagga	41	
PA_an_3:41.0.3	Sammukhībhāvasutta	41	
PA_an_3:41.1.1	“Tiṇṇaṁ, bhikkhave, sammukhībhāvā saddho kulaputto bahuṁ puññaṁ pasavati.	41	
PA_an_3:41.1.2	Katamesaṁ tiṇṇaṁ?	41	
PA_an_3:41.1.3	Saddhāya, bhikkhave, sammukhībhāvā saddho kulaputto bahuṁ puññaṁ pasavati.	41	
PA_an_3:41.1.4	Deyyadhammassa, bhikkhave, sammukhībhāvā saddho kulaputto bahuṁ puññaṁ pasavati.	41	
PA_an_3:41.1.5	Dakkhiṇeyyānaṁ, bhikkhave, sammukhībhāvā saddho kulaputto bahuṁ puññaṁ pasavati.	41	
PA_an_3:41.1.6	Imesaṁ kho, bhikkhave, tiṇṇaṁ sammukhībhāvā saddho kulaputto bahuṁ puññaṁ pasavatī”ti.	41	
PA_an_3:41.1.7	Paṭhamaṁ.	41	
PA_an_3:42.0.1	Aṅguttara Nikāya 3.42	42	
PA_an_3:42.0.2	5. Cūḷavagga	42	
PA_an_3:42.0.3	Tiṭhānasutta	42	
PA_an_3:42.1.1	“Tīhi, bhikkhave, ṭhānehi saddho pasanno veditabbo.	42	
PA_an_3:42.1.2	Katamehi tīhi?	42	
PA_an_3:42.1.3	Sīlavantānaṁ dassanakāmo hoti, saddhammaṁ sotukāmo hoti, vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato.	42	
PA_an_3:42.1.4	Imehi kho, bhikkhave, tīhi ṭhānehi saddho pasanno veditabbo.	42	
PA_an_3:42.2.1	Dassanakāmo sīlavataṁ,	42	
PA_an_3:42.2.2	saddhammaṁ sotumicchati;	42	
PA_an_3:42.2.3	Vinaye maccheramalaṁ,	42	
PA_an_3:42.2.4	sa ve saddhoti vuccatī”ti.	42	
PA_an_3:42.2.5	Dutiyaṁ.	42	
PA_an_3:43.0.1	Aṅguttara Nikāya 3.43	43	
PA_an_3:43.0.2	5. Cūḷavagga	43	
PA_an_3:43.0.3	Atthavasasutta	43	
PA_an_3:43.1.1	“Tayo, bhikkhave, atthavase sampassamānena alameva paresaṁ dhammaṁ desetuṁ.	43	
PA_an_3:43.1.2	Katame tayo?	43	
PA_an_3:43.1.3	Yo dhammaṁ deseti so atthappaṭisaṁvedī ca hoti dhammappaṭisaṁvedī ca.	43	
PA_an_3:43.1.4	Yo dhammaṁ suṇāti so atthappaṭisaṁvedī ca hoti dhammappaṭisaṁvedī ca.	43	
PA_an_3:43.1.5	Yo ceva dhammaṁ deseti yo ca dhammaṁ suṇāti ubho atthappaṭisaṁvedino ca honti dhammappaṭisaṁvedino ca.	43	
PA_an_3:43.1.6	Ime kho, bhikkhave, tayo atthavase sampassamānena alameva paresaṁ dhammaṁ desetun”ti.	43	
PA_an_3:43.1.7	Tatiyaṁ.	43	
PA_an_3:44.0.1	Aṅguttara Nikāya 3.44	44	
PA_an_3:44.0.2	5. Cūḷavagga	44	
PA_an_3:44.0.3	Kathāpavattisutta	44	
PA_an_3:44.1.1	“Tīhi, bhikkhave, ṭhānehi kathā pavattinī hoti.	44	
PA_an_3:44.1.2	Katamehi tīhi?	44	
PA_an_3:44.1.3	Yo dhammaṁ deseti so atthappaṭisaṁvedī ca hoti dhammappaṭisaṁvedī ca.	44	
PA_an_3:44.1.4	Yo dhammaṁ suṇāti so atthappaṭisaṁvedī ca hoti dhammappaṭisaṁvedī ca.	44	
PA_an_3:44.1.5	Yo ceva dhammaṁ deseti yo ca dhammaṁ suṇāti ubho atthappaṭisaṁvedino ca honti dhammappaṭisaṁvedino ca.	44	
PA_an_3:44.1.6	Imehi kho, bhikkhave, tīhi ṭhānehi kathā pavattinī hotī”ti.	44	
PA_an_3:44.1.7	Catutthaṁ.	44	
PA_an_3:45.0.1	Aṅguttara Nikāya 3.45	45	
PA_an_3:45.0.2	5. Cūḷavagga	45	
PA_an_3:45.0.3	Paṇḍitasutta	45	
PA_an_3:45.1.1	“Tīṇimāni, bhikkhave, paṇḍitapaññattāni sappurisapaññattāni.	45	
PA_an_3:45.1.2	Katamāni tīṇi?	45	
PA_an_3:45.1.3	Dānaṁ, bhikkhave, paṇḍitapaññattaṁ sappurisapaññattaṁ.	45	
PA_an_3:45.1.4	Pabbajjā, bhikkhave, paṇḍitapaññattā sappurisapaññattā.	45	
PA_an_3:45.1.5	Mātāpitūnaṁ, bhikkhave, upaṭṭhānaṁ paṇḍitapaññattaṁ sappurisapaññattaṁ.	45	
PA_an_3:45.1.6	Imāni kho, bhikkhave, tīṇi paṇḍitapaññattāni sappurisapaññattānīti.	45	
PA_an_3:45.2.1	Sabbhi dānaṁ upaññattaṁ,	45	
PA_an_3:45.2.2	ahiṁsā saṁyamo damo;	45	
PA_an_3:45.2.3	Mātāpitu upaṭṭhānaṁ,	45	
PA_an_3:45.2.4	santānaṁ brahmacārinaṁ.	45	
PA_an_3:45.3.1	Sataṁ etāni ṭhānāni,	45	
PA_an_3:45.3.2	yāni sevetha paṇḍito;	45	
PA_an_3:45.3.3	Ariyo dassanasampanno,	45	
PA_an_3:45.3.4	sa lokaṁ bhajate sivan”ti.	45	
PA_an_3:45.3.5	Pañcamaṁ.	45	
PA_an_3:46.0.1	Aṅguttara Nikāya 3.46	46	
PA_an_3:46.0.2	5. Cūḷavagga	46	
PA_an_3:46.0.3	Sīlavantasutta	46	
PA_an_3:46.1.1	“Yaṁ, bhikkhave, sīlavanto pabbajitā gāmaṁ vā nigamaṁ vā upanissāya viharanti.	46	
PA_an_3:46.1.2	Tattha manussā tīhi ṭhānehi bahuṁ puññaṁ pasavanti.	46	
PA_an_3:46.1.3	Katamehi tīhi?	46	
PA_an_3:46.1.4	Kāyena, vācāya, manasā.	46	
PA_an_3:46.1.5	Yaṁ, bhikkhave, sīlavanto pabbajitā gāmaṁ vā nigamaṁ vā upanissāya viharanti.	46	
PA_an_3:46.1.6	Tattha manussā imehi tīhi ṭhānehi bahuṁ puññaṁ pasavantī”ti.	46	
PA_an_3:46.1.7	Chaṭṭhaṁ.	46	
PA_an_3:47.0.1	Aṅguttara Nikāya 3.47	47	
PA_an_3:47.0.2	5. Cūḷavagga	47	
PA_an_3:47.0.3	Saṅkhatalakkhaṇasutta	47	
PA_an_3:47.1.1	“Tīṇimāni, bhikkhave, saṅkhatassa saṅkhatalakkhaṇāni.	47	
PA_an_3:47.1.2	Katamāni tīṇi?	47	
PA_an_3:47.1.3	Uppādo paññāyati, vayo paññāyati, ṭhitassa aññathattaṁ paññāyati.	47	
PA_an_3:47.1.4	Imāni kho, bhikkhave, tīṇi saṅkhatassa saṅkhatalakkhaṇānī”ti.	47	
PA_an_3:47.1.5	Sattamaṁ.	47	
PA_an_3:47.2.0	Asaṅkhatalakkhaṇasutta	47	
PA_an_3:47.2.1	“Tīṇimāni, bhikkhave, asaṅkhatassa asaṅkhatalakkhaṇāni.	47	
PA_an_3:47.2.2	Katamāni tīṇi?	47	
PA_an_3:47.2.3	Na uppādo paññāyati, na vayo paññāyati, na ṭhitassa aññathattaṁ paññāyati.	47	
PA_an_3:47.2.4	Imāni kho, bhikkhave, tīṇi asaṅkhatassa asaṅkhatalakkhaṇānī”ti.	47	
PA_an_3:47.2.5	Aṭṭhamaṁ.	47	
PA_an_3:48.0.1	Aṅguttara Nikāya 3.48	48	
PA_an_3:48.0.2	5. Cūḷavagga	48	
PA_an_3:48.0.3	Pabbatarājasutta	48	
PA_an_3:48.1.1	“Himavantaṁ, bhikkhave, pabbatarājaṁ nissāya mahāsālā tīhi vaḍḍhīhi vaḍḍhanti.	48	
PA_an_3:48.1.2	Katamāhi tīhi?	48	
PA_an_3:48.1.3	Sākhāpattapalāsena vaḍḍhanti, tacapapaṭikāya vaḍḍhanti, pheggusārena vaḍḍhanti.	48	
PA_an_3:48.1.4	Himavantaṁ, bhikkhave, pabbatarājaṁ nissāya mahāsālā imāhi tīhi vaḍḍhīhi vaḍḍhanti.	48	
PA_an_3:48.2.1	Evamevaṁ kho, bhikkhave, saddhaṁ kulapatiṁ nissāya anto jano tīhi vaḍḍhīhi vaḍḍhati.	48	
PA_an_3:48.2.2	Katamāhi tīhi?	48	
PA_an_3:48.2.3	Saddhāya vaḍḍhati, sīlena vaḍḍhati, paññāya vaḍḍhati.	48	
PA_an_3:48.2.4	Saddhaṁ, bhikkhave, kulapatiṁ nissāya anto jano imāhi tīhi vaḍḍhīhi vaḍḍhatīti.	48	
PA_an_3:48.3.1	Yathāpi pabbato selo,	48	
PA_an_3:48.3.2	araññasmiṁ brahāvane;	48	
PA_an_3:48.3.3	Taṁ rukkhā upanissāya,	48	
PA_an_3:48.3.4	vaḍḍhante te vanappatī.	48	
PA_an_3:48.4.1	Tatheva sīlasampannaṁ,	48	
PA_an_3:48.4.2	saddhaṁ kulapatiṁ idha;	48	
PA_an_3:48.4.3	Upanissāya vaḍḍhanti,	48	
PA_an_3:48.4.4	puttadārā ca bandhavā;	48	
PA_an_3:48.4.5	Amaccā ñātisaṅghā ca,	48	
PA_an_3:48.4.6	ye cassa anujīvino.	48	
PA_an_3:48.5.1	Tyāssa sīlavato sīlaṁ,	48	
PA_an_3:48.5.2	cāgaṁ sucaritāni ca;	48	
PA_an_3:48.5.3	Passamānānukubbanti,	48	
PA_an_3:48.5.4	attamatthaṁ vicakkhaṇā.	48	
PA_an_3:48.6.1	Idha dhammaṁ caritvāna,	48	
PA_an_3:48.6.2	maggaṁ sugatigāminaṁ;	48	
PA_an_3:48.6.3	Nandino devalokasmiṁ,	48	
PA_an_3:48.6.4	modanti kāmakāmino”ti.	48	
PA_an_3:48.6.5	Navamaṁ.	48	
PA_an_3:49.0.1	Aṅguttara Nikāya 3.49	49	
PA_an_3:49.0.2	5. Cūḷavagga	49	
PA_an_3:49.0.3	Ātappakaraṇīyasutta	49	
PA_an_3:49.1.1	“Tīhi, bhikkhave, ṭhānehi ātappaṁ karaṇīyaṁ.	49	
PA_an_3:49.1.2	Katamehi tīhi?	49	
PA_an_3:49.1.3_0	Anuppannānaṁ pāpakānaṁ akusalānaṁ dhammānaṁ anuppādāya ātappaṁ karaṇīyaṁ, anuppannānaṁ	49	
PA_an_3:49.1.3_1	kusalānaṁ dhammānaṁ uppādāya ātappaṁ karaṇīyaṁ, uppannānaṁ sārīrikānaṁ vedanānaṁ	49	
PA_an_3:49.1.3_2	dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsanāya ātappaṁ karaṇīyaṁ.	49	
PA_an_3:49.1.4	Imehi tīhi, bhikkhave, ṭhānehi ātappaṁ karaṇīyaṁ.	49	
PA_an_3:49.2.1_0	Yato kho, bhikkhave, bhikkhu anuppannānaṁ pāpakānaṁ akusalānaṁ dhammānaṁ anuppādāya	49	
PA_an_3:49.2.1_1	ātappaṁ karoti, anuppannānaṁ kusalānaṁ dhammānaṁ uppādāya ātappaṁ karoti, uppannānaṁ	49	
PA_an_3:49.2.1_2	sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ	49	
PA_an_3:49.2.1_3	adhivāsanāya ātappaṁ karoti.	49	
PA_an_3:49.2.2	Ayaṁ vuccati, bhikkhave, bhikkhu ātāpī nipako sato sammā dukkhassa antakiriyāyā”ti.	49	
PA_an_3:49.2.3	Dasamaṁ.	49	
PA_an_3:50.0.1	Aṅguttara Nikāya 3.50	50	
PA_an_3:50.0.2	5. Cūḷavagga	50	
PA_an_3:50.0.3	Mahācorasutta	50	
PA_an_3:50.1.1	“Tīhi, bhikkhave, aṅgehi samannāgato mahācoro sandhimpi chindati, nillopampi harati, ekāgārikampi karoti, paripanthepi tiṭṭhati.	50	
PA_an_3:50.1.2	Katamehi tīhi?	50	
PA_an_3:50.1.3	Idha, bhikkhave, mahācoro visamanissito ca hoti, gahananissito ca hoti, balavanissito ca hoti.	50	
PA_an_3:50.1.4	Kathañca, bhikkhave, mahācoro visamanissito hoti?	50	
PA_an_3:50.1.5	Idha, bhikkhave, mahācoro nadīviduggaṁ vā nissito hoti pabbatavisamaṁ vā.	50	
PA_an_3:50.1.6	Evaṁ kho, bhikkhave, mahācoro visamanissito hoti.	50	
PA_an_3:50.2.1	Kathañca, bhikkhave, mahācoro gahananissito hoti?	50	
PA_an_3:50.2.2	Idha, bhikkhave, mahācoro tiṇagahanaṁ vā nissito hoti, rukkhagahanaṁ vā rodhaṁ vā mahāvanasaṇḍaṁ vā.	50	
PA_an_3:50.2.3	Evaṁ kho, bhikkhave, mahācoro gahananissito hoti.	50	
PA_an_3:50.3.1	Kathañca, bhikkhave, mahācoro balavanissito hoti?	50	
PA_an_3:50.3.2	Idha, bhikkhave, mahācoro rājānaṁ vā rājamahāmattānaṁ vā nissito hoti.	50	
PA_an_3:50.3.3	Tassa evaṁ hoti:	50	
PA_an_3:50.3.4	‘sace maṁ koci kiñci vakkhati, ime me rājāno vā rājamahāmattā vā pariyodhāya atthaṁ bhaṇissantī’ti.	50	
PA_an_3:50.3.5	Sace naṁ koci kiñci āha, tyāssa rājāno vā rājamahāmattā vā pariyodhāya atthaṁ bhaṇanti.	50	
PA_an_3:50.3.6	Evaṁ kho, bhikkhave, mahācoro balavanissito hoti.	50	
PA_an_3:50.3.7	Ime kho, bhikkhave, tīhi aṅgehi samannāgato mahācoro sandhimpi chindati, nillopampi harati, ekāgārikampi karoti, paripanthepi tiṭṭhati.	50	
PA_an_3:50.4.1	Evamevaṁ kho, bhikkhave, tīhi aṅgehi samannāgato pāpabhikkhu khataṁ upahataṁ attānaṁ pariharati, sāvajjo ca hoti sānuvajjo ca viññūnaṁ, bahuñca apuññaṁ pasavati.	50	
PA_an_3:50.4.2	Katamehi tīhi?	50	
PA_an_3:50.4.3	Idha, bhikkhave, pāpabhikkhu visamanissito ca hoti gahananissito ca balavanissito ca.	50	
PA_an_3:50.5.1	Kathañca, bhikkhave, pāpabhikkhu visamanissito hoti?	50	
PA_an_3:50.5.2	Idha, bhikkhave, pāpabhikkhu visamena kāyakammena samannāgato hoti, visamena vacīkammena samannāgato hoti, visamena manokammena samannāgato hoti.	50	
PA_an_3:50.5.3	Evaṁ kho, bhikkhave, pāpabhikkhu visamanissito hoti.	50	
PA_an_3:50.6.1	Kathañca, bhikkhave, pāpabhikkhu gahananissito hoti?	50	
PA_an_3:50.6.2	Idha, bhikkhave, pāpabhikkhu micchādiṭṭhiko hoti, antaggāhikāya diṭṭhiyā samannāgato hoti.	50	
PA_an_3:50.6.3	Evaṁ kho, bhikkhave, pāpabhikkhu gahananissito hoti.	50	
PA_an_3:50.7.1	Kathañca, bhikkhave, pāpabhikkhu balavanissito hoti?	50	
PA_an_3:50.7.2	Idha, bhikkhave, pāpabhikkhu rājānaṁ vā rājamahāmattānaṁ vā nissito hoti.	50	
PA_an_3:50.7.3	Tassa evaṁ hoti:	50	
PA_an_3:50.7.4	‘sace maṁ koci kiñci vakkhati, ime me rājāno vā rājamahāmattā vā pariyodhāya atthaṁ bhaṇissantī’ti.	50	
PA_an_3:50.7.5	Sace naṁ koci kiñci āha, tyāssa rājāno vā rājamahāmattā vā pariyodhāya atthaṁ bhaṇanti.	50	
PA_an_3:50.7.6	Evaṁ kho, bhikkhave, pāpabhikkhu balavanissito hoti.	50	
PA_an_3:50.7.7	Imehi kho, bhikkhave, tīhi dhammehi samannāgato pāpabhikkhu khataṁ upahataṁ attānaṁ pariharati, sāvajjo ca hoti sānuvajjo ca viññūnaṁ, bahuñca apuññaṁ pasavatī”ti.	50	
PA_an_3:50.7.8	Ekādasamaṁ.	50	
PA_an_3:50.7.9	Cūḷavaggo pañcamo.	50	
PA_an_3:50.8.0	Tassuddānaṁ	50	
PA_an_3:50.8.1	Sammukhī ṭhānatthavasaṁ,	50	
PA_an_3:50.8.2	pavatti paṇḍita sīlavaṁ;	50	
PA_an_3:50.8.3	Saṅkhataṁ pabbatātappaṁ,	50	
PA_an_3:50.8.4	mahācorenekādasāti.	50	
PA_an_3:50.8.5	Paṭhamo paṇṇāsako samatto.	50	
PA_an_3:51.0.1	Aṅguttara Nikāya 3.51	51	
PA_an_3:51.0.2	6. Brāhmaṇavagga	51	
PA_an_3:51.0.3	Paṭhamadvebrāhmaṇasutta	51	
PA_an_3:51.1.1	Atha kho dve brāhmaṇā jiṇṇā vuddhā mahallakā addhagatā vayoanuppattā vīsavassasatikā jātiyā yena bhagavā tenupasaṅkamiṁsu; upasaṅkamitvā bhagavatā saddhiṁ sammodiṁsu.	51	
PA_an_3:51.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho te brāhmaṇā bhagavantaṁ etadavocuṁ:	51	
PA_an_3:51.1.3	“mayamassu, bho gotama, brāhmaṇā jiṇṇā vuddhā mahallakā addhagatā vayoanuppattā vīsavassasatikā jātiyā;	51	
PA_an_3:51.1.4	te camhā akatakalyāṇā akatakusalā akatabhīruttāṇā.	51	
PA_an_3:51.1.5	Ovadatu no bhavaṁ gotamo, anusāsatu no bhavaṁ gotamo yaṁ amhākaṁ assa dīgharattaṁ hitāya sukhāyā”ti.	51	
PA_an_3:51.2.1	“Taggha tumhe, brāhmaṇā, jiṇṇā vuddhā mahallakā addhagatā vayoanuppattā vīsavassasatikā jātiyā;	51	
PA_an_3:51.2.2	te cattha akatakalyāṇā akatakusalā akatabhīruttāṇā.	51	
PA_an_3:51.2.3	Upanīyati kho ayaṁ, brāhmaṇā, loko jarāya byādhinā maraṇena.	51	
PA_an_3:51.2.4_0	Evaṁ upanīyamāne kho, brāhmaṇā, loke jarāya byādhinā maraṇena, yo idha kāyena saṁyamo	51	
PA_an_3:51.2.4_1	vācāya saṁyamo manasā saṁyamo, taṁ tassa petassa tāṇañca leṇañca dīpañca saraṇañca parāyaṇañcāti.	51	
PA_an_3:51.3.1	Upanīyati jīvitamappamāyu,	51	
PA_an_3:51.3.2	Jarūpanītassa na santi tāṇā;	51	
PA_an_3:51.3.3	Etaṁ bhayaṁ maraṇe pekkhamāno,	51	
PA_an_3:51.3.4	Puññāni kayirātha sukhāvahāni.	51	
PA_an_3:51.4.1	Yodha kāyena saṁyamo,	51	
PA_an_3:51.4.2	Vācāya uda cetasā;	51	
PA_an_3:51.4.3	Taṁ tassa petassa sukhāya hoti,	51	
PA_an_3:51.4.4	Yaṁ jīvamāno pakaroti puññan”ti.	51	
PA_an_3:51.4.5	Paṭhamaṁ.	51	
PA_an_3:52.0.1	Aṅguttara Nikāya 3.52	52	
PA_an_3:52.0.2	6. Brāhmaṇavagga	52	
PA_an_3:52.0.3	Dutiyadvebrāhmaṇasutta	52	
PA_an_3:52.1.1_0	Atha kho dve brāhmaṇā jiṇṇā vuddhā mahallakā addhagatā vayoanuppattā vīsavassasatikā	52	
PA_an_3:52.1.1_1	jātiyā yena bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ	52	
PA_an_3:52.1.1_2	nisīdiṁsu. Ekamantaṁ nisinnā kho te brāhmaṇā bhagavantaṁ etadavocuṁ:	52	
PA_an_3:52.1.2	“mayamassu, bho gotama, brāhmaṇā jiṇṇā vuddhā mahallakā addhagatā vayoanuppattā vīsavassasatikā jātiyā;	52	
PA_an_3:52.1.3	te camhā akatakalyāṇā akatakusalā akatabhīruttāṇā.	52	
PA_an_3:52.1.4	Ovadatu no bhavaṁ gotamo, anusāsatu no bhavaṁ gotamo yaṁ amhākaṁ assa dīgharattaṁ hitāya sukhāyā”ti.	52	
PA_an_3:52.2.1	“Taggha tumhe, brāhmaṇā, jiṇṇā vuddhā mahallakā addhagatā vayoanuppattā vīsavassasatikā jātiyā;	52	
PA_an_3:52.2.2	te cattha akatakalyāṇā akatakusalā akatabhīruttāṇā.	52	
PA_an_3:52.2.3	Āditto kho ayaṁ, brāhmaṇā, loko jarāya byādhinā maraṇena.	52	
PA_an_3:52.2.4	Evaṁ āditte kho, brāhmaṇā, loke jarāya byādhinā maraṇena, yo idha kāyena saṁyamo vācāya saṁyamo manasā saṁyamo, taṁ tassa petassa tāṇañca leṇañca dīpañca saraṇañca parāyaṇañcāti.	52	
PA_an_3:52.3.1	Ādittasmiṁ agārasmiṁ,	52	
PA_an_3:52.3.2	yaṁ nīharati bhājanaṁ;	52	
PA_an_3:52.3.3	Taṁ tassa hoti atthāya,	52	
PA_an_3:52.3.4	no ca yaṁ tattha ḍayhati.	52	
PA_an_3:52.4.1	Evaṁ āditto kho loko,	52	
PA_an_3:52.4.2	jarāya maraṇena ca;	52	
PA_an_3:52.4.3	Nīharetheva dānena,	52	
PA_an_3:52.4.4	dinnaṁ hoti sunīhataṁ.	52	
PA_an_3:52.5.1	Yodha kāyena saṁyamo,	52	
PA_an_3:52.5.2	Vācāya uda cetasā;	52	
PA_an_3:52.5.3	Taṁ tassa petassa sukhāya hoti,	52	
PA_an_3:52.5.4	Yaṁ jīvamāno pakaroti puññan”ti.	52	
PA_an_3:52.5.5	Dutiyaṁ.	52	
PA_an_3:53.0.1	Aṅguttara Nikāya 3.53	53	
PA_an_3:53.0.2	6. Brāhmaṇavagga	53	
PA_an_3:53.0.3	Aññatarabrāhmaṇasutta	53	
PA_an_3:53.1.1	Atha kho aññataro brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi …pe… ekamantaṁ nisinno kho so brāhmaṇo bhagavantaṁ etadavoca:	53	
PA_an_3:53.1.2	“‘sandiṭṭhiko dhammo sandiṭṭhiko dhammo’ti, bho gotama, vuccati.	53	
PA_an_3:53.1.3	Kittāvatā nu kho, bho gotama, sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti?	53	
PA_an_3:53.2.1	“Ratto kho, brāhmaṇa, rāgena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti, cetasikampi dukkhaṁ domanassaṁ paṭisaṁvedeti.	53	
PA_an_3:53.2.2	Rāge pahīne nevattabyābādhāyapi ceteti, na parabyābādhāyapi ceteti, na ubhayabyābādhāyapi ceteti, na cetasikaṁ dukkhaṁ domanassaṁ paṭisaṁvedeti.	53	
PA_an_3:53.2.3	Ratto kho …pe… kāyena duccaritaṁ carati, vācāya duccaritaṁ carati, manasā duccaritaṁ carati.	53	
PA_an_3:53.2.4	Rāge pahīne neva kāyena duccaritaṁ carati, na vācāya duccaritaṁ carati, na manasā duccaritaṁ carati.	53	
PA_an_3:53.2.5	Ratto kho …pe… attatthampi yathābhūtaṁ nappajānāti, paratthampi yathābhūtaṁ nappajānāti, ubhayatthampi yathābhūtaṁ nappajānāti.	53	
PA_an_3:53.2.6	Rāge pahīne attatthampi yathābhūtaṁ pajānāti, paratthampi yathābhūtaṁ pajānāti, ubhayatthampi yathābhūtaṁ pajānāti.	53	
PA_an_3:53.2.7	Evampi kho, brāhmaṇa, sandiṭṭhiko dhammo hoti …pe….	53	
PA_an_3:53.3.1	Duṭṭho kho, brāhmaṇa, dosena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti, cetasikampi dukkhaṁ domanassaṁ paṭisaṁvedeti.	53	
PA_an_3:53.3.2	Dose pahīne nevattabyābādhāyapi ceteti, na parabyābādhāyapi ceteti, na ubhayabyābādhāyapi ceteti, na cetasikampi dukkhaṁ domanassaṁ paṭisaṁvedeti.	53	
PA_an_3:53.3.3	Evampi kho, brāhmaṇa, sandiṭṭhiko dhammo hoti …pe….	53	
PA_an_3:53.4.1	Mūḷho kho, brāhmaṇa, mohena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti, cetasikampi dukkhaṁ domanassaṁ paṭisaṁvedeti.	53	
PA_an_3:53.4.2	Mohe pahīne nevattabyābādhāyapi ceteti, na parabyābādhāyapi ceteti, na ubhayabyābādhāyapi ceteti, na cetasikaṁ dukkhaṁ domanassaṁ paṭisaṁvedeti.	53	
PA_an_3:53.4.3	Evaṁ kho, brāhmaṇa, sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti.	53	
PA_an_3:53.5.1	“Abhikkantaṁ, bho gotama, abhikkantaṁ, bho gotama.	53	
PA_an_3:53.5.2_0	Seyyathāpi, bho gotama, nikkujjitaṁ vā ukkujjeyya, paṭicchannaṁ vā vivareyya, mūḷhassa	53	
PA_an_3:53.5.2_1	vā maggaṁ ācikkheyya, andhakāre vā telapajjotaṁ dhāreyya: ‘cakkhumanto rūpāni dakkhantī’ti;	53	
PA_an_3:53.5.2_2	evamevaṁ bhotā gotamena anekapariyāyena dhammo pakāsito.	53	
PA_an_3:53.5.3	Esāhaṁ bhavantaṁ gotamaṁ saraṇaṁ gacchāmi dhammañca bhikkhusaṅghañca.	53	
PA_an_3:53.5.4	Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	53	
PA_an_3:53.5.5	Tatiyaṁ.	53	
PA_an_3:54.0.1	Aṅguttara Nikāya 3.54	54	
PA_an_3:54.0.2	6. Brāhmaṇavagga	54	
PA_an_3:54.0.3	Paribbājakasutta	54	
PA_an_3:54.1.1	Atha kho aññataro brāhmaṇaparibbājako yena bhagavā tenupasaṅkami; upasaṅkamitvā …pe… ekamantaṁ nisinno kho so brāhmaṇaparibbājako bhagavantaṁ etadavoca:	54	
PA_an_3:54.1.2	“‘sandiṭṭhiko dhammo sandiṭṭhiko dhammo’ti, bho gotama, vuccati.	54	
PA_an_3:54.1.3	Kittāvatā nu kho, bho gotama, sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti?	54	
PA_an_3:54.2.1	“Ratto kho, brāhmaṇa, rāgena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti, cetasikampi dukkhaṁ domanassaṁ paṭisaṁvedeti.	54	
PA_an_3:54.2.2	Rāge pahīne nevattabyābādhāyapi ceteti, na parabyābādhāyapi ceteti, na ubhayabyābādhāyapi ceteti, na cetasikampi dukkhaṁ domanassaṁ paṭisaṁvedeti.	54	
PA_an_3:54.3.1	Ratto kho, brāhmaṇa, rāgena abhibhūto pariyādinnacitto kāyena duccaritaṁ carati, vācāya duccaritaṁ carati, manasā duccaritaṁ carati.	54	
PA_an_3:54.3.2	Rāge pahīne neva kāyena duccaritaṁ carati, na vācāya duccaritaṁ carati, na manasā duccaritaṁ carati.	54	
PA_an_3:54.4.1	Ratto kho, brāhmaṇa, rāgena abhibhūto pariyādinnacitto attatthampi yathābhūtaṁ nappajānāti, paratthampi yathābhūtaṁ nappajānāti, ubhayatthampi yathābhūtaṁ nappajānāti.	54	
PA_an_3:54.4.2	Rāge pahīne attatthampi yathābhūtaṁ pajānāti, paratthampi yathābhūtaṁ pajānāti, ubhayatthampi yathābhūtaṁ pajānāti.	54	
PA_an_3:54.4.3	Evampi kho, brāhmaṇa, sandiṭṭhiko dhammo hoti …pe….	54	
PA_an_3:54.5.1	Duṭṭho kho, brāhmaṇa, dosena …pe…	54	
PA_an_3:54.5.2	mūḷho kho, brāhmaṇa, mohena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti, cetasikampi dukkhaṁ domanassaṁ paṭisaṁvedeti.	54	
PA_an_3:54.5.3	Mohe pahīne nevattabyābādhāyapi ceteti, na parabyābādhāyapi ceteti, na ubhayabyābādhāyapi ceteti, na cetasikaṁ dukkhaṁ domanassaṁ paṭisaṁvedeti.	54	
PA_an_3:54.6.1	Mūḷho kho, brāhmaṇa, mohena abhibhūto pariyādinnacitto, kāyena duccaritaṁ carati, vācāya duccaritaṁ carati, manasā duccaritaṁ carati.	54	
PA_an_3:54.6.2	Mohe pahīne neva kāyena duccaritaṁ carati, na vācāya duccaritaṁ carati, na manasā duccaritaṁ carati.	54	
PA_an_3:54.7.1	Mūḷho kho, brāhmaṇa, mohena abhibhūto pariyādinnacitto attatthampi yathābhūtaṁ nappajānāti, paratthampi yathābhūtaṁ nappajānāti, ubhayatthampi yathābhūtaṁ nappajānāti.	54	
PA_an_3:54.7.2	Mohe pahīne attatthampi yathābhūtaṁ pajānāti, paratthampi yathābhūtaṁ pajānāti, ubhayatthampi yathābhūtaṁ pajānāti.	54	
PA_an_3:54.7.3	Evaṁ kho, brāhmaṇa, sandiṭṭhiko dhammo hoti akāliko ehipassiko opaneyyiko paccattaṁ veditabbo viññūhī”ti.	54	
PA_an_3:54.8.1	“Abhikkantaṁ, bho gotama …pe…	54	
PA_an_3:54.8.2	upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	54	
PA_an_3:54.8.3	Catutthaṁ.	54	
PA_an_3:55.0.1	Aṅguttara Nikāya 3.55	55	
PA_an_3:55.0.2	6. Brāhmaṇavagga	55	
PA_an_3:55.0.3	Nibbutasutta	55	
PA_an_3:55.1.1	Atha kho jāṇussoṇi brāhmaṇo yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho jāṇussoṇi brāhmaṇo bhagavantaṁ etadavoca:	55	
PA_an_3:55.1.2	“‘sandiṭṭhikaṁ nibbānaṁ sandiṭṭhikaṁ nibbānan’ti, bho gotama, vuccati.	55	
PA_an_3:55.1.3	Kittāvatā nu kho, bho gotama, sandiṭṭhikaṁ nibbānaṁ hoti akālikaṁ ehipassikaṁ opaneyyikaṁ paccattaṁ veditabbaṁ viññūhī”ti?	55	
PA_an_3:55.2.1	Ratto kho, brāhmaṇa, rāgena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti, cetasikampi dukkhaṁ domanassaṁ paṭisaṁvedeti.	55	
PA_an_3:55.2.2	Rāge pahīne nevattabyābādhāyapi ceteti, na parabyābādhāyapi ceteti, na ubhayabyābādhāyapi ceteti, na cetasikampi dukkhaṁ domanassaṁ paṭisaṁvedeti.	55	
PA_an_3:55.2.3	Evampi kho, brāhmaṇa, sandiṭṭhikaṁ nibbānaṁ hoti.	55	
PA_an_3:55.3.1	Duṭṭho kho, brāhmaṇa …pe…	55	
PA_an_3:55.3.2	mūḷho kho, brāhmaṇa, mohena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti, cetasikampi dukkhaṁ domanassaṁ paṭisaṁvedeti.	55	
PA_an_3:55.3.3	Mohe pahīne nevattabyābādhāyapi ceteti, na parabyābādhāyapi ceteti, na ubhayabyābādhāyapi ceteti, na cetasikaṁ dukkhaṁ domanassaṁ paṭisaṁvedeti.	55	
PA_an_3:55.3.4	Evampi kho, brāhmaṇa, sandiṭṭhikaṁ nibbānaṁ hoti.	55	
PA_an_3:55.4.1	Yato kho ayaṁ, brāhmaṇa, anavasesaṁ rāgakkhayaṁ paṭisaṁvedeti, anavasesaṁ dosakkhayaṁ paṭisaṁvedeti, anavasesaṁ mohakkhayaṁ paṭisaṁvedeti;	55	
PA_an_3:55.4.2	evaṁ kho, brāhmaṇa, sandiṭṭhikaṁ nibbānaṁ hoti akālikaṁ ehipassikaṁ opaneyyikaṁ paccattaṁ veditabbaṁ viññūhī”ti.	55	
PA_an_3:55.5.1	“Abhikkantaṁ, bho gotama …pe…	55	
PA_an_3:55.5.2	upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	55	
PA_an_3:55.5.3	Pañcamaṁ.	55	
PA_an_3:56.0.1	Aṅguttara Nikāya 3.56	56	
PA_an_3:56.0.2	6. Brāhmaṇavagga	56	
PA_an_3:56.0.3	Palokasutta	56	
PA_an_3:56.1.1	Atha kho aññataro brāhmaṇamahāsālo yena bhagavā tenupasaṅkami …pe… ekamantaṁ nisinno kho so brāhmaṇamahāsālo bhagavantaṁ etadavoca:	56	
PA_an_3:56.1.2	“sutaṁ metaṁ, bho gotama, pubbakānaṁ brāhmaṇānaṁ vuddhānaṁ mahallakānaṁ ācariyapācariyānaṁ bhāsamānānaṁ:	56	
PA_an_3:56.1.3	‘pubbe sudaṁ ayaṁ loko avīci maññe phuṭo ahosi manussehi, kukkuṭasaṁpātikā gāmanigamarājadhāniyo’ti.	56	
PA_an_3:56.1.4_0	Ko nu kho, bho gotama, hetu ko paccayo yenetarahi manussānaṁ khayo hoti, tanuttaṁ	56	
PA_an_3:56.1.4_1	paññāyati, gāmāpi agāmā honti, nigamāpi anigamā honti, nagarāpi anagarā honti, janapadāpi ajanapadā hontī”ti?	56	
PA_an_3:56.2.1	“Etarahi, brāhmaṇa, manussā adhammarāgarattā visamalobhābhibhūtā micchādhammaparetā.	56	
PA_an_3:56.2.2	Te adhammarāgarattā visamalobhābhibhūtā micchādhammaparetā tiṇhāni satthāni gahetvā aññamaññaṁ jīvitā voropenti, tena bahū manussā kālaṁ karonti.	56	
PA_an_3:56.2.3_0	Ayampi kho, brāhmaṇa, hetu ayaṁ paccayo yenetarahi manussānaṁ khayo hoti, tanuttaṁ	56	
PA_an_3:56.2.3_1	paññāyati, gāmāpi agāmā honti, nigamāpi anigamā honti, nagarāpi anagarā honti, janapadāpi ajanapadā honti.	56	
PA_an_3:56.3.1	Puna caparaṁ, brāhmaṇa, etarahi manussā adhammarāgarattā visamalobhābhibhūtā micchādhammaparetā.	56	
PA_an_3:56.3.2	Tesaṁ adhammarāgarattānaṁ visamalobhābhibhūtānaṁ micchādhammaparetānaṁ devo na sammādhāraṁ anuppavecchati.	56	
PA_an_3:56.3.3	Tena dubbhikkhaṁ hoti dussassaṁ setaṭṭhikaṁ salākāvuttaṁ.	56	
PA_an_3:56.3.4	Tena bahū manussā kālaṁ karonti.	56	
PA_an_3:56.3.5_0	Ayampi kho, brāhmaṇa, hetu ayaṁ paccayo yenetarahi manussānaṁ khayo hoti, tanuttaṁ	56	
PA_an_3:56.3.5_1	paññāyati, gāmāpi agāmā honti, nigamāpi anigamā honti, nagarāpi anagarā honti, janapadāpi ajanapadā honti.	56	
PA_an_3:56.4.1	Puna caparaṁ, brāhmaṇa, etarahi manussā adhammarāgarattā visamalobhābhibhūtā micchādhammaparetā.	56	
PA_an_3:56.4.2	Tesaṁ adhammarāgarattānaṁ visamalobhābhibhūtānaṁ micchādhammaparetānaṁ yakkhā vāḷe amanusse ossajjanti, tena bahū manussā kālaṁ karonti.	56	
PA_an_3:56.4.3_0	Ayampi kho, brāhmaṇa, hetu ayaṁ paccayo yenetarahi manussānaṁ khayo hoti, tanuttaṁ	56	
PA_an_3:56.4.3_1	paññāyati, gāmāpi agāmā honti, nigamāpi anigamā honti, nagarāpi anagarā honti, janapadāpi ajanapadā hontī”ti.	56	
PA_an_3:56.5.1	“Abhikkantaṁ, bho gotama …pe…	56	
PA_an_3:56.5.2	upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	56	
PA_an_3:56.5.3	Chaṭṭhaṁ.	56	
PA_an_3:57.0.1	Aṅguttara Nikāya 3.57	57	
PA_an_3:57.0.2	6. Brāhmaṇavagga	57	
PA_an_3:57.0.3	Vacchagottasutta	57	
PA_an_3:57.1.1	Atha kho vacchagotto paribbājako yena bhagavā tenupasaṅkami; upasaṅkamitvā bhagavatā saddhiṁ sammodi.	57	
PA_an_3:57.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho vacchagotto paribbājako bhagavantaṁ etadavoca:	57	
PA_an_3:57.1.3	“sutaṁ metaṁ, bho gotama, samaṇo gotamo evamāha:	57	
PA_an_3:57.1.4	‘mayhameva dānaṁ dātabbaṁ, nāññesaṁ dānaṁ dātabbaṁ;	57	
PA_an_3:57.1.5	mayhameva sāvakānaṁ dānaṁ dātabbaṁ, nāññesaṁ sāvakānaṁ dānaṁ dātabbaṁ;	57	
PA_an_3:57.1.6	mayhameva dinnaṁ mahapphalaṁ, nāññesaṁ dinnaṁ mahapphalaṁ;	57	
PA_an_3:57.1.7	mayhameva sāvakānaṁ dinnaṁ mahapphalaṁ, nāññesaṁ sāvakānaṁ dinnaṁ mahapphalan’ti.	57	
PA_an_3:57.1.8	Ye te, bho gotama, evamāhaṁsu ‘samaṇo gotamo evamāha:	57	
PA_an_3:57.1.9	“mayhameva dānaṁ dātabbaṁ, nāññesaṁ dānaṁ dātabbaṁ.	57	
PA_an_3:57.1.10	Mayhameva sāvakānaṁ dānaṁ dātabbaṁ, nāññesaṁ sāvakānaṁ dānaṁ dātabbaṁ.	57	
PA_an_3:57.1.11	Mayhameva dinnaṁ mahapphalaṁ, nāññesaṁ dinnaṁ mahapphalaṁ.	57	
PA_an_3:57.1.12	Mayhameva sāvakānaṁ dinnaṁ mahapphalaṁ, nāññesaṁ sāvakānaṁ dinnaṁ mahapphalan”’ti.	57	
PA_an_3:57.1.13_0	Kacci te bhoto gotamassa vuttavādino na ca bhavantaṁ gotamaṁ abhūtena abbhācikkhanti,	57	
PA_an_3:57.1.13_1	dhammassa cānudhammaṁ byākaronti, na ca koci sahadhammiko vādānupāto gārayhaṁ ṭhānaṁ āgacchati?	57	
PA_an_3:57.1.14	Anabbhakkhātukāmā hi mayaṁ bhavantaṁ gotaman”ti.	57	
PA_an_3:57.2.1	“Ye te, vaccha, evamāhaṁsu:	57	
PA_an_3:57.2.2	‘samaṇo gotamo evamāha:	57	
PA_an_3:57.2.3	“mayhameva dānaṁ dātabbaṁ …pe…	57	
PA_an_3:57.2.4	nāññesaṁ sāvakānaṁ dinnaṁ mahapphalan”’ti	57	
PA_an_3:57.2.5	na me te vuttavādino. Abbhācikkhanti ca pana maṁ asatā abhūtena.	57	
PA_an_3:57.2.6	Yo kho, vaccha, paraṁ dānaṁ dadantaṁ vāreti so tiṇṇaṁ antarāyakaro hoti, tiṇṇaṁ pāripanthiko.	57	
PA_an_3:57.2.7	Katamesaṁ tiṇṇaṁ?	57	
PA_an_3:57.2.8	Dāyakassa puññantarāyakaro hoti, paṭiggāhakānaṁ lābhantarāyakaro hoti, pubbeva kho panassa attā khato ca hoti upahato ca.	57	
PA_an_3:57.2.9	Yo kho, vaccha, paraṁ dānaṁ dadantaṁ vāreti so imesaṁ tiṇṇaṁ antarāyakaro hoti, tiṇṇaṁ pāripanthiko.	57	
PA_an_3:57.3.1	Ahaṁ kho pana, vaccha, evaṁ vadāmi:	57	
PA_an_3:57.3.2	‘ye hi te candanikāya vā oligalle vā pāṇā, tatrapi yo thālidhovanaṁ vā sarāvadhovanaṁ vā chaḍḍeti:	57	
PA_an_3:57.3.3	“ye tattha pāṇā te tena yāpentū”’ti, tato nidānampāhaṁ, vaccha, puññassa āgamaṁ vadāmi.	57	
PA_an_3:57.3.4	Ko pana vādo manussabhūte.	57	
PA_an_3:57.3.5	Api cāhaṁ, vaccha, sīlavato dinnaṁ mahapphalaṁ vadāmi, no tathā dussīlassa, so ca hoti pañcaṅgavippahīno pañcaṅgasamannāgato.	57	
PA_an_3:57.4.1	Katamāni pañcaṅgāni pahīnāni honti?	57	
PA_an_3:57.4.2	Kāmacchando pahīno hoti, byāpādo pahīno hoti, thinamiddhaṁ pahīnaṁ hoti, uddhaccakukkuccaṁ pahīnaṁ hoti, vicikicchā pahīnā hoti.	57	
PA_an_3:57.4.3	Imāni pañcaṅgāni vippahīnāni honti.	57	
PA_an_3:57.5.1	Katamehi pañcahi aṅgehi samannāgato hoti?	57	
PA_an_3:57.5.2_0	Asekkhena sīlakkhandhena samannāgato hoti, asekkhena samādhikkhandhena samannāgato	57	
PA_an_3:57.5.2_1	hoti, asekkhena paññākkhandhena samannāgato hoti, asekkhena vimuttikkhandhena samannāgato	57	
PA_an_3:57.5.2_2	hoti, asekkhena vimuttiñāṇadassanakkhandhena samannāgato hoti;	57	
PA_an_3:57.5.3	imehi pañcahi aṅgehi samannāgato hoti.	57	
PA_an_3:57.5.4	Iti pañcaṅgavippahīne pañcaṅgasamannāgate dinnaṁ mahapphalanti vadāmīti.	57	
PA_an_3:57.6.1	Iti kaṇhāsu setāsu,	57	
PA_an_3:57.6.2	rohiṇīsu harīsu vā;	57	
PA_an_3:57.6.3	Kammāsāsu sarūpāsu,	57	
PA_an_3:57.6.4	gosu pārevatāsu vā.	57	
PA_an_3:57.7.1	Yāsu kāsuci etāsu,	57	
PA_an_3:57.7.2	danto jāyati puṅgavo;	57	
PA_an_3:57.7.3	Dhorayho balasampanno,	57	
PA_an_3:57.7.4	kalyāṇajavanikkamo;	57	
PA_an_3:57.7.5	Tameva bhāre yuñjanti,	57	
PA_an_3:57.7.6	nāssa vaṇṇaṁ parikkhare.	57	
PA_an_3:57.8.1	Evamevaṁ manussesu,	57	
PA_an_3:57.8.2	yasmiṁ kasmiñci jātiye;	57	
PA_an_3:57.8.3	Khattiye brāhmaṇe vesse,	57	
PA_an_3:57.8.4	sudde caṇḍālapukkuse.	57	
PA_an_3:57.9.1	Yāsu kāsuci etāsu,	57	
PA_an_3:57.9.2	danto jāyati subbato;	57	
PA_an_3:57.9.3	Dhammaṭṭho sīlasampanno,	57	
PA_an_3:57.9.4	saccavādī hirīmano.	57	
PA_an_3:57.10.1	Pahīnajātimaraṇo,	57	
PA_an_3:57.10.2	brahmacariyassa kevalī;	57	
PA_an_3:57.10.3	Pannabhāro visaṁyutto,	57	
PA_an_3:57.10.4	katakicco anāsavo.	57	
PA_an_3:57.11.1	Pāragū sabbadhammānaṁ,	57	
PA_an_3:57.11.2	anupādāya nibbuto;	57	
PA_an_3:57.11.3	Tasmiṁyeva viraje khette,	57	
PA_an_3:57.11.4	vipulā hoti dakkhiṇā.	57	
PA_an_3:57.12.1	Bālā ca avijānantā,	57	
PA_an_3:57.12.2	dummedhā assutāvino;	57	
PA_an_3:57.12.3	Bahiddhā denti dānāni,	57	
PA_an_3:57.12.4	na hi sante upāsare.	57	
PA_an_3:57.13.1	Ye ca sante upāsanti,	57	
PA_an_3:57.13.2	sappaññe dhīrasammate;	57	
PA_an_3:57.13.3	Saddhā ca nesaṁ sugate,	57	
PA_an_3:57.13.4	mūlajātā patiṭṭhitā.	57	
PA_an_3:57.14.1	Devalokañca te yanti,	57	
PA_an_3:57.14.2	kule vā idha jāyare;	57	
PA_an_3:57.14.3	Anupubbena nibbānaṁ,	57	
PA_an_3:57.14.4	adhigacchanti paṇḍitā”ti.	57	
PA_an_3:57.14.5	Sattamaṁ.	57	
PA_an_3:58.0.1	Aṅguttara Nikāya 3.58	58	
PA_an_3:58.0.2	6. Brāhmaṇavagga	58	
PA_an_3:58.0.3	Tikaṇṇasutta	58	
PA_an_3:58.1.1	Atha kho tikaṇṇo brāhmaṇo yena bhagavā tenupasaṅkami; upasaṅkamitvā bhagavatā saddhiṁ …pe…	58	
PA_an_3:58.1.2	ekamantaṁ nisinno kho tikaṇṇo brāhmaṇo bhagavato sammukhā tevijjānaṁ sudaṁ brāhmaṇānaṁ vaṇṇaṁ bhāsati:	58	
PA_an_3:58.1.3	“evampi tevijjā brāhmaṇā, itipi tevijjā brāhmaṇā”ti.	58	
PA_an_3:58.2.1	“Yathā kathaṁ pana, brāhmaṇa, brāhmaṇā brāhmaṇaṁ tevijjaṁ paññāpentī”ti?	58	
PA_an_3:58.2.2_0	“Idha, bho gotama, brāhmaṇo ubhato sujāto hoti mātito ca pitito ca, saṁsuddhagahaṇiko	58	
PA_an_3:58.2.2_1	yāva sattamā pitāmahayugā, akkhitto anupakkuṭṭho jātivādena, ajjhāyako, mantadharo,	58	
PA_an_3:58.2.2_2	tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ itihāsapañcamānaṁ,	58	
PA_an_3:58.2.2_3	padako, veyyākaraṇo, lokāyatamahāpurisalakkhaṇesu anavayoti.	58	
PA_an_3:58.2.3	Evaṁ kho, bho gotama, brāhmaṇā brāhmaṇaṁ tevijjaṁ paññāpentī”ti.	58	
PA_an_3:58.3.1	“Aññathā kho, brāhmaṇa, brāhmaṇā brāhmaṇaṁ tevijjaṁ paññāpenti, aññathā ca pana ariyassa vinaye tevijjo hotī”ti.	58	
PA_an_3:58.3.2	“Yathā kathaṁ pana, bho gotama, ariyassa vinaye tevijjo hoti?	58	
PA_an_3:58.3.3	Sādhu me bhavaṁ gotamo tathā dhammaṁ desetu yathā ariyassa vinaye tevijjo hotī”ti.	58	
PA_an_3:58.3.4	“Tena hi, brāhmaṇa, suṇāhi, sādhukaṁ manasi karohi; bhāsissāmī”ti.	58	
PA_an_3:58.3.5	“Evaṁ, bho”ti kho tikaṇṇo brāhmaṇo bhagavato paccassosi.	58	
PA_an_3:58.3.6	Bhagavā etadavoca:	58	
PA_an_3:58.4.1	“Idha, brāhmaṇa, bhikkhu vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.	58	
PA_an_3:58.4.2	Vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati.	58	
PA_an_3:58.4.3_0	Pītiyā ca virāgā upekkhako ca viharati sato ca sampajāno, sukhañca kāyena paṭisaṁvedeti	58	
PA_an_3:58.4.3_1	yaṁ taṁ ariyā ācikkhanti: ‘upekkhako satimā sukhavihārī’ti tatiyaṁ jhānaṁ upasampajja viharati.	58	
PA_an_3:58.4.4	Sukhassa ca pahānā dukkhassa ca pahānā, pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati.	58	
PA_an_3:58.5.1	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte pubbenivāsānussatiñāṇāya cittaṁ abhininnāmeti.	58	
PA_an_3:58.5.2_0	So anekavihitaṁ pubbenivāsaṁ anussarati, seyyathidaṁ—ekampi jātiṁ dvepi jātiyo tissopi	58	
PA_an_3:58.5.2_1	jātiyo catassopi jātiyo pañcapi jātiyo dasapi jātiyo vīsampi jātiyo tiṁsampi jātiyo	58	
PA_an_3:58.5.2_2	cattārīsampi jātiyo paññāsampi jātiyo jātisatampi jātisahassampi jātisatasahassampi,	58	
PA_an_3:58.5.2_3	anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe: ‘amutrāsiṁ	58	
PA_an_3:58.5.2_4	evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,	58	
PA_an_3:58.5.2_5	so tato cuto amutra udapādiṁ. Tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī	58	
PA_an_3:58.5.2_6	evamāyupariyanto, so tato cuto idhūpapanno’ti. Iti sākāraṁ sauddesaṁ anekavihitaṁ	58	
PA_an_3:58.5.2_7	pubbenivāsaṁ anussarati.	58	
PA_an_3:58.5.3	Ayamassa paṭhamā vijjā adhigatā hoti;	58	
PA_an_3:58.5.4	avijjā vihatā, vijjā uppannā; tamo vihato, āloko uppanno yathā taṁ appamattassa ātāpino pahitattassa viharato.	58	
PA_an_3:58.6.1	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte sattānaṁ cutūpapātañāṇāya cittaṁ abhininnāmeti.	58	
PA_an_3:58.6.2_0	So dibbena cakkhunā visuddhena atikkantamānusakena satte passati cavamāne upapajjamāne	58	
PA_an_3:58.6.2_1	hīne paṇīte suvaṇṇe dubbaṇṇe, sugate duggate yathākammūpage satte pajānāti: ‘ime	58	
PA_an_3:58.6.2_2	vata bhonto sattā kāyaduccaritena samannāgatā …pe… manoduccaritena samannāgatā ariyānaṁ	58	
PA_an_3:58.6.2_3	upavādakā micchādiṭṭhikā micchādiṭṭhikammasamādānā, te kāyassa bhedā paraṁ maraṇā	58	
PA_an_3:58.6.2_4	apāyaṁ duggatiṁ vinipātaṁ nirayaṁ upapannā. Ime vā pana bhonto sattā kāyasucaritena	58	
PA_an_3:58.6.2_5	samannāgatā, vacīsucaritena samannāgatā, manosucaritena samannāgatā ariyānaṁ anupavādakā	58	
PA_an_3:58.6.2_6	sammādiṭṭhikā sammādiṭṭhikammasamādānā, te kāyassa bhedā paraṁ maraṇā sugatiṁ saggaṁ	58	
PA_an_3:58.6.2_7	lokaṁ upapannā’ti. Iti dibbena cakkhunā visuddhena atikkantamānusakena satte passati	58	
PA_an_3:58.6.2_8	cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage satte pajānāti.	58	
PA_an_3:58.6.3	Ayamassa dutiyā vijjā adhigatā hoti;	58	
PA_an_3:58.6.4	avijjā vihatā, vijjā uppannā; tamo vihato, āloko uppanno yathā taṁ appamattassa ātāpino pahitattassa viharato.	58	
PA_an_3:58.7.1	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte āsavānaṁ khayañāṇāya cittaṁ abhininnāmeti.	58	
PA_an_3:58.7.2_0	So ‘idaṁ dukkhan’ti yathābhūtaṁ pajānāti, ‘ayaṁ dukkhasamudayo’ti yathābhūtaṁ pajānāti,	58	
PA_an_3:58.7.2_1	‘ayaṁ dukkhanirodho’ti yathābhūtaṁ pajānāti, ‘ayaṁ dukkhanirodhagāminī paṭipadā’ti	58	
PA_an_3:58.7.2_2	yathābhūtaṁ pajānāti;	58	
PA_an_3:58.7.3_0	‘ime āsavā’ti yathābhūtaṁ pajānāti, ‘ayaṁ āsavasamudayo’ti yathābhūtaṁ pajānāti,	58	
PA_an_3:58.7.3_1	‘ayaṁ āsavanirodho’ti yathābhūtaṁ pajānāti, ‘ayaṁ āsavanirodhagāminī paṭipadā’ti	58	
PA_an_3:58.7.3_2	yathābhūtaṁ pajānāti.	58	
PA_an_3:58.7.4	Tassa evaṁ jānato evaṁ passato kāmāsavāpi cittaṁ vimuccati, bhavāsavāpi cittaṁ vimuccati, avijjāsavāpi cittaṁ vimuccati;	58	
PA_an_3:58.7.5	vimuttasmiṁ vimuttamiti ñāṇaṁ hoti.	58	
PA_an_3:58.7.6	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	58	
PA_an_3:58.7.7	Ayamassa tatiyā vijjā adhigatā hoti;	58	
PA_an_3:58.7.8	avijjā vihatā, vijjā uppannā; tamo vihato, āloko uppanno yathā taṁ appamattassa ātāpino pahitattassa viharatoti.	58	
PA_an_3:58.8.1	Anuccāvacasīlassa,	58	
PA_an_3:58.8.2	nipakassa ca jhāyino;	58	
PA_an_3:58.8.3	Cittaṁ yassa vasībhūtaṁ,	58	
PA_an_3:58.8.4	ekaggaṁ susamāhitaṁ.	58	
PA_an_3:58.9.1	Taṁ ve tamonudaṁ dhīraṁ,	58	
PA_an_3:58.9.2	tevijjaṁ maccuhāyinaṁ;	58	
PA_an_3:58.9.3	Hitaṁ devamanussānaṁ,	58	
PA_an_3:58.9.4	āhu sabbappahāyinaṁ.	58	
PA_an_3:58.10.1	Tīhi vijjāhi sampannaṁ,	58	
PA_an_3:58.10.2	asammūḷhavihārinaṁ;	58	
PA_an_3:58.10.3	Buddhaṁ antimadehinaṁ,	58	
PA_an_3:58.10.4	taṁ namassanti gotamaṁ.	58	
PA_an_3:58.11.1	Pubbenivāsaṁ yo vedī,	58	
PA_an_3:58.11.2	saggāpāyañca passati;	58	
PA_an_3:58.11.3	Atho jātikkhayaṁ patto,	58	
PA_an_3:58.11.4	abhiññāvosito muni.	58	
PA_an_3:58.12.1	Etāhi tīhi vijjāhi,	58	
PA_an_3:58.12.2	tevijjo hoti brāhmaṇo;	58	
PA_an_3:58.12.3	Tamahaṁ vadāmi tevijjaṁ,	58	
PA_an_3:58.12.4	nāññaṁ lapitalāpananti.	58	
PA_an_3:58.13.1	Evaṁ kho, brāhmaṇa, ariyassa vinaye tevijjo hotī”ti.	58	
PA_an_3:58.13.2	“Aññathā, bho gotama, brāhmaṇānaṁ tevijjo, aññathā ca pana ariyassa vinaye tevijjo hoti.	58	
PA_an_3:58.13.3	Imassa ca pana, bho gotama, ariyassa vinaye tevijjassa brāhmaṇānaṁ tevijjo kalaṁ nāgghati soḷasiṁ.	58	
PA_an_3:58.14.1	Abhikkantaṁ, bho gotama …pe…	58	
PA_an_3:58.14.2	upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	58	
PA_an_3:58.14.3	Aṭṭhamaṁ.	58	
PA_an_3:59.0.1	Aṅguttara Nikāya 3.59	59	
PA_an_3:59.0.2	6. Brāhmaṇavagga	59	
PA_an_3:59.0.3	Jāṇussoṇisutta	59	
PA_an_3:59.1.1	Atha kho jāṇussoṇi brāhmaṇo yena bhagavā tenupasaṅkami; upasaṅkamitvā bhagavatā saddhiṁ …pe… ekamantaṁ nisinno kho jāṇussoṇi brāhmaṇo bhagavantaṁ etadavoca:	59	
PA_an_3:59.1.2	“yassassu, bho gotama, yañño vā saddhaṁ vā thālipāko vā deyyadhammaṁ vā, tevijjesu brāhmaṇesu dānaṁ dadeyyā”ti.	59	
PA_an_3:59.1.3	“Yathā kathaṁ pana, brāhmaṇa, brāhmaṇā tevijjaṁ paññapentī”ti?	59	
PA_an_3:59.1.4_0	“Idha kho, bho gotama, brāhmaṇo ubhato sujāto hoti mātito ca pitito ca saṁsuddhagahaṇiko	59	
PA_an_3:59.1.4_1	yāva sattamā pitāmahayugā akkhitto anupakkuṭṭho jātivādena, ajjhāyako mantadharo,	59	
PA_an_3:59.1.4_2	tiṇṇaṁ vedānaṁ pāragū sanighaṇḍukeṭubhānaṁ sākkharappabhedānaṁ itihāsapañcamānaṁ,	59	
PA_an_3:59.1.4_3	padako, veyyākaraṇo, lokāyatamahāpurisalakkhaṇesu anavayoti.	59	
PA_an_3:59.1.5	Evaṁ kho, bho gotama, brāhmaṇā tevijjaṁ paññapentī”ti.	59	
PA_an_3:59.2.1	“Aññathā kho, brāhmaṇa, brāhmaṇā brāhmaṇaṁ tevijjaṁ paññapenti, aññathā ca pana ariyassa vinaye tevijjo hotī”ti.	59	
PA_an_3:59.2.2	“Yathā kathaṁ pana, bho gotama, ariyassa vinaye tevijjo hoti?	59	
PA_an_3:59.2.3	Sādhu me bhavaṁ gotamo tathā dhammaṁ desetu yathā ariyassa vinaye tevijjo hotī”ti.	59	
PA_an_3:59.2.4	“Tena hi, brāhmaṇa, suṇāhi, sādhukaṁ manasi karohi; bhāsissāmī”ti.	59	
PA_an_3:59.2.5	“Evaṁ, bho”ti kho jāṇussoṇi brāhmaṇo bhagavato paccassosi.	59	
PA_an_3:59.2.6	Bhagavā etadavoca:	59	
PA_an_3:59.3.1	“Idha pana, brāhmaṇa, bhikkhu vivicceva kāmehi …pe…	59	
PA_an_3:59.3.2	catutthaṁ jhānaṁ upasampajja viharati.	59	
PA_an_3:59.4.1	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte pubbenivāsānussatiñāṇāya cittaṁ abhininnāmeti.	59	
PA_an_3:59.4.2	So anekavihitaṁ pubbenivāsaṁ anussarati, seyyathidaṁ—ekampi jātiṁ dvepi jātiyo …pe… iti sākāraṁ sauddesaṁ anekavihitaṁ pubbenivāsaṁ anussarati.	59	
PA_an_3:59.4.3	Ayamassa paṭhamā vijjā adhigatā hoti;	59	
PA_an_3:59.4.4	avijjā vihatā, vijjā uppannā; tamo vihato, āloko uppanno yathā taṁ appamattassa ātāpino pahitattassa viharato.	59	
PA_an_3:59.5.1	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte sattānaṁ cutūpapātañāṇāya cittaṁ abhininnāmeti.	59	
PA_an_3:59.5.2	So dibbena cakkhunā visuddhena atikkantamānusakena …pe… yathākammūpage satte pajānāti.	59	
PA_an_3:59.5.3	Ayamassa dutiyā vijjā adhigatā hoti;	59	
PA_an_3:59.5.4	avijjā vihatā, vijjā uppannā; tamo vihato, āloko uppanno yathā taṁ appamattassa ātāpino pahitattassa viharato.	59	
PA_an_3:59.6.1	So evaṁ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte āsavānaṁ khayañāṇāya cittaṁ abhininnāmeti.	59	
PA_an_3:59.6.2	So ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti;	59	
PA_an_3:59.6.3	‘ime āsavā’ti yathābhūtaṁ pajānāti …pe… ‘ayaṁ āsavanirodhagāminī paṭipadā’ti yathābhūtaṁ pajānāti.	59	
PA_an_3:59.6.4	Tassa evaṁ jānato evaṁ passato kāmāsavāpi cittaṁ vimuccati, bhavāsavāpi cittaṁ vimuccati, avijjāsavāpi cittaṁ vimuccati;	59	
PA_an_3:59.6.5	vimuttasmiṁ vimuttamiti ñāṇaṁ hoti.	59	
PA_an_3:59.6.6	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	59	
PA_an_3:59.6.7	Ayamassa tatiyā vijjā adhigatā hoti;	59	
PA_an_3:59.6.8	avijjā vihatā, vijjā uppannā; tamo vihato, āloko uppanno yathā taṁ appamattassa ātāpino pahitattassa viharatoti.	59	
PA_an_3:59.7.1	Yo sīlabbatasampanno,	59	
PA_an_3:59.7.2	pahitatto samāhito;	59	
PA_an_3:59.7.3	Cittaṁ yassa vasībhūtaṁ,	59	
PA_an_3:59.7.4	ekaggaṁ susamāhitaṁ.	59	
PA_an_3:59.8.1	Pubbenivāsaṁ yo vedī,	59	
PA_an_3:59.8.2	saggāpāyañca passati;	59	
PA_an_3:59.8.3	Atho jātikkhayaṁ patto,	59	
PA_an_3:59.8.4	abhiññāvosito muni.	59	
PA_an_3:59.9.1	Etāhi tīhi vijjāhi,	59	
PA_an_3:59.9.2	tevijjo hoti brāhmaṇo;	59	
PA_an_3:59.9.3	Tamahaṁ vadāmi tevijjaṁ,	59	
PA_an_3:59.9.4	nāññaṁ lapitalāpananti.	59	
PA_an_3:59.10.1	Evaṁ kho, brāhmaṇa, ariyassa vinaye tevijjo hotī”ti.	59	
PA_an_3:59.10.2	“Aññathā, bho gotama, brāhmaṇānaṁ tevijjo, aññathā ca pana ariyassa vinaye tevijjo hoti.	59	
PA_an_3:59.10.3	Imassa ca, bho gotama, ariyassa vinaye tevijjassa brāhmaṇānaṁ tevijjo kalaṁ nāgghati soḷasiṁ.	59	
PA_an_3:59.11.1	Abhikkantaṁ, bho gotama …pe…	59	
PA_an_3:59.11.2	upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	59	
PA_an_3:59.11.3	Navamaṁ.	59	
PA_an_3:60.0.1	Aṅguttara Nikāya 3.60	60	
PA_an_3:60.0.2	6. Brāhmaṇavagga	60	
PA_an_3:60.0.3	Saṅgāravasutta	60	
PA_an_3:60.1.1	Atha kho saṅgāravo brāhmaṇo yena bhagavā tenupasaṅkami; upasaṅkamitvā bhagavatā saddhiṁ sammodi.	60	
PA_an_3:60.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho saṅgāravo brāhmaṇo bhagavantaṁ etadavoca:	60	
PA_an_3:60.1.3	“mayamassu, bho gotama, brāhmaṇā nāma.	60	
PA_an_3:60.1.4	Yaññaṁ yajāmapi yajāpemapi.	60	
PA_an_3:60.1.5	Tatra, bho gotama, yo ceva yajati yo ca yajāpeti sabbe te anekasārīrikaṁ puññappaṭipadaṁ paṭipannā honti, yadidaṁ yaññādhikaraṇaṁ.	60	
PA_an_3:60.1.6_0	Yo panāyaṁ, bho gotama, yassa vā tassa vā kulā agārasmā anagāriyaṁ pabbajito ekamattānaṁ	60	
PA_an_3:60.1.6_1	dameti, ekamattānaṁ sameti, ekamattānaṁ parinibbāpeti, evamassāyaṁ ekasārīrikaṁ puññappaṭipadaṁ	60	
PA_an_3:60.1.6_2	paṭipanno hoti, yadidaṁ pabbajjādhikaraṇan”ti.	60	
PA_an_3:60.2.1	“Tena hi, brāhmaṇa, taññevettha paṭipucchissāmi. Yathā te khameyya tathā naṁ byākareyyāsi.	60	
PA_an_3:60.2.2	Taṁ kiṁ maññasi, brāhmaṇa,	60	
PA_an_3:60.2.3	idha tathāgato loke uppajjati arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā.	60	
PA_an_3:60.2.4	So evamāha:	60	
PA_an_3:60.2.5	‘ethāyaṁ maggo ayaṁ paṭipadā yathāpaṭipanno ahaṁ anuttaraṁ brahmacariyogadhaṁ sayaṁ abhiññā sacchikatvā pavedemi;	60	
PA_an_3:60.2.6	etha, tumhepi tathā paṭipajjatha, yathāpaṭipannā tumhepi anuttaraṁ brahmacariyogadhaṁ sayaṁ abhiññā sacchikatvā upasampajja viharissathā’ti.	60	
PA_an_3:60.2.7	Iti ayañceva satthā dhammaṁ deseti, pare ca tathatthāya paṭipajjanti, tāni kho pana honti anekānipi satāni anekānipi sahassāni anekānipi satasahassāni.	60	
PA_an_3:60.3.1	Taṁ kiṁ maññasi, brāhmaṇa,	60	
PA_an_3:60.3.2	iccāyaṁ evaṁ sante ekasārīrikā vā puññappaṭipadā hoti anekasārīrikā vā, yadidaṁ pabbajjādhikaraṇan”ti?	60	
PA_an_3:60.3.3	“Iccāyampi, bho gotama, evaṁ sante anekasārīrikā puññappaṭipadā hoti, yadidaṁ pabbajjādhikaraṇan”ti.	60	
PA_an_3:60.4.1	Evaṁ vutte, āyasmā ānando saṅgāravaṁ brāhmaṇaṁ etadavoca:	60	
PA_an_3:60.4.2	“imāsaṁ te, brāhmaṇa, dvinnaṁ paṭipadānaṁ katamā paṭipadā khamati appatthatarā ca appasamārambhatarā ca mahapphalatarā ca mahānisaṁsatarā cā”ti?	60	
PA_an_3:60.4.3	Evaṁ vutte, saṅgāravo brāhmaṇo āyasmantaṁ ānandaṁ etadavoca:	60	
PA_an_3:60.4.4	“seyyathāpi bhavaṁ gotamo bhavaṁ cānando.	60	
PA_an_3:60.4.5	Ete me pujjā, ete me pāsaṁsā”ti.	60	
PA_an_3:60.5.1	Dutiyampi kho āyasmā ānando saṅgāravaṁ brāhmaṇaṁ etadavoca:	60	
PA_an_3:60.5.2	“na kho tyāhaṁ, brāhmaṇa, evaṁ pucchāmi:	60	
PA_an_3:60.5.3	‘ke vā te pujjā ke vā te pāsaṁsā’ti?	60	
PA_an_3:60.5.4	Evaṁ kho tyāhaṁ, brāhmaṇa, pucchāmi:	60	
PA_an_3:60.5.5	‘imāsaṁ te, brāhmaṇa, dvinnaṁ paṭipadānaṁ katamā paṭipadā khamati appatthatarā ca appasamārambhatarā ca mahapphalatarā ca mahānisaṁsatarā cā’”ti?	60	
PA_an_3:60.5.6	Dutiyampi kho saṅgāravo brāhmaṇo āyasmantaṁ ānandaṁ etadavoca:	60	
PA_an_3:60.5.7	“seyyathāpi bhavaṁ gotamo bhavaṁ cānando.	60	
PA_an_3:60.5.8	Ete me pujjā, ete me pāsaṁsā”ti.	60	
PA_an_3:60.6.1	Tatiyampi kho āyasmā ānando saṅgāravaṁ brāhmaṇaṁ etadavoca:	60	
PA_an_3:60.6.2	“na kho tyāhaṁ, brāhmaṇa, evaṁ pucchāmi:	60	
PA_an_3:60.6.3	‘ke vā te pujjā ke vā te pāsaṁsā’ti?	60	
PA_an_3:60.6.4	Evaṁ kho tyāhaṁ, brāhmaṇa, pucchāmi:	60	
PA_an_3:60.6.5	‘imāsaṁ te, brāhmaṇa, dvinnaṁ paṭipadānaṁ katamā paṭipadā khamati appatthatarā ca appasamārambhatarā ca mahapphalatarā ca mahānisaṁsatarā cā’”ti?	60	
PA_an_3:60.6.6	Tatiyampi kho saṅgāravo brāhmaṇo āyasmantaṁ ānandaṁ etadavoca:	60	
PA_an_3:60.6.7	“seyyathāpi bhavaṁ gotamo bhavaṁ cānando.	60	
PA_an_3:60.6.8	Ete me pujjā, ete me pāsaṁsā”ti.	60	
PA_an_3:60.7.1	Atha kho bhagavato etadahosi:	60	
PA_an_3:60.7.2	“yāva tatiyampi kho saṅgāravo brāhmaṇo ānandena sahadhammikaṁ pañhaṁ puṭṭho saṁsādeti no vissajjeti.	60	
PA_an_3:60.7.3	Yannūnāhaṁ parimoceyyan”ti.	60	
PA_an_3:60.7.4	Atha kho bhagavā saṅgāravaṁ brāhmaṇaṁ etadavoca:	60	
PA_an_3:60.7.5	“kā nvajja, brāhmaṇa, rājantepure rājapurisānaṁ sannisinnānaṁ sannipatitānaṁ antarākathā udapādī”ti?	60	
PA_an_3:60.7.6	“Ayaṁ khvajja, bho gotama, rājantepure rājapurisānaṁ sannisinnānaṁ sannipatitānaṁ antarākathā udapādi:	60	
PA_an_3:60.7.7	‘pubbe sudaṁ appatarā ceva bhikkhū ahesuṁ bahutarā ca uttari manussadhammā iddhipāṭihāriyaṁ dassesuṁ;	60	
PA_an_3:60.7.8	etarahi pana bahutarā ceva bhikkhū appatarā ca uttari manussadhammā iddhipāṭihāriyaṁ dassentī’ti.	60	
PA_an_3:60.7.9	Ayaṁ khvajja, bho gotama, rājantepure rājapurisānaṁ sannisinnānaṁ sannipatitānaṁ antarākathā udapādī”ti.	60	
PA_an_3:60.8.1	“Tīṇi kho imāni, brāhmaṇa, pāṭihāriyāni.	60	
PA_an_3:60.8.2	Katamāni tīṇi?	60	
PA_an_3:60.8.3	Iddhipāṭihāriyaṁ, ādesanāpāṭihāriyaṁ, anusāsanīpāṭihāriyaṁ.	60	
PA_an_3:60.8.4	Katamañca, brāhmaṇa, iddhipāṭihāriyaṁ?	60	
PA_an_3:60.8.5_0	Idha, brāhmaṇa, ekacco anekavihitaṁ iddhividhaṁ paccanubhoti: ‘ekopi hutvā bahudhā	60	
PA_an_3:60.8.5_1	hoti, bahudhāpi hutvā eko hoti; āvibhāvaṁ, tirobhāvaṁ; tirokuṭṭaṁ tiropākāraṁ tiropabbataṁ	60	
PA_an_3:60.8.5_2	asajjamāno gacchati, seyyathāpi ākāse; pathaviyāpi ummujjanimujjaṁ karoti, seyyathāpi	60	
PA_an_3:60.8.5_3	udake; udakepi abhijjamāne gacchati, seyyathāpi pathaviyaṁ; ākāsepi pallaṅkena kamati,	60	
PA_an_3:60.8.5_4	seyyathāpi pakkhī sakuṇo; imepi candimasūriye evaṁmahiddhike evaṁmahānubhāve pāṇinā	60	
PA_an_3:60.8.5_5	parimasati parimajjati, yāva brahmalokāpi kāyena vasaṁ vatteti’.	60	
PA_an_3:60.8.6	Idaṁ vuccati, brāhmaṇa, iddhipāṭihāriyaṁ.	60	
PA_an_3:60.9.1	Katamañca, brāhmaṇa, ādesanāpāṭihāriyaṁ?	60	
PA_an_3:60.9.2	Idha, brāhmaṇa, ekacco nimittena ādisati:	60	
PA_an_3:60.9.3	‘evampi te mano, itthampi te mano, itipi te cittan’ti.	60	
PA_an_3:60.9.4	So bahuñcepi ādisati tatheva taṁ hoti, no aññathā.	60	
PA_an_3:60.10.1	Idha pana, brāhmaṇa, ekacco na heva kho nimittena ādisati, api ca kho manussānaṁ vā amanussānaṁ vā devatānaṁ vā saddaṁ sutvā ādisati:	60	
PA_an_3:60.10.2	‘evampi te mano, itthampi te mano, itipi te cittan’ti.	60	
PA_an_3:60.10.3	So bahuñcepi ādisati tatheva taṁ hoti, no aññathā.	60	
PA_an_3:60.11.1_0	Idha pana, brāhmaṇa, ekacco na heva kho nimittena ādisati napi manussānaṁ vā amanussānaṁ	60	
PA_an_3:60.11.1_1	vā devatānaṁ vā saddaṁ sutvā ādisati, api ca kho vitakkayato vicārayato vitakkavipphārasaddaṁ sutvā ādisati:	60	
PA_an_3:60.11.2	‘evampi te mano, itthampi te mano, itipi te cittan’ti.	60	
PA_an_3:60.11.3	So bahuñcepi ādisati tatheva taṁ hoti, no aññathā.	60	
PA_an_3:60.12.1_0	Idha pana, brāhmaṇa, ekacco na heva kho nimittena ādisati, napi manussānaṁ vā amanussānaṁ	60	
PA_an_3:60.12.1_1	vā devatānaṁ vā saddaṁ sutvā ādisati, napi vitakkayato vicārayato vitakkavipphārasaddaṁ	60	
PA_an_3:60.12.1_2	sutvā ādisati, api ca kho avitakkaṁ avicāraṁ samādhiṁ samāpannassa cetasā ceto paricca pajānāti:	60	
PA_an_3:60.12.2	‘yathā imassa bhoto manosaṅkhārā paṇihitā imassa cittassa anantarā amuṁ nāma vitakkaṁ vitakkessatī’ti.	60	
PA_an_3:60.12.3	So bahuñcepi ādisati tatheva taṁ hoti, no aññathā.	60	
PA_an_3:60.12.4	Idaṁ vuccati, brāhmaṇa, ādesanāpāṭihāriyaṁ.	60	
PA_an_3:60.13.1	Katamañca, brāhmaṇa, anusāsanīpāṭihāriyaṁ?	60	
PA_an_3:60.13.2	Idha, brāhmaṇa, ekacco evamanusāsati:	60	
PA_an_3:60.13.3	‘evaṁ vitakketha, mā evaṁ vitakkayittha; evaṁ manasi karotha, mā evaṁ manasākattha; idaṁ pajahatha, idaṁ upasampajja viharathā’ti.	60	
PA_an_3:60.13.4	Idaṁ vuccati, brāhmaṇa, anusāsanīpāṭihāriyaṁ.	60	
PA_an_3:60.13.5	Imāni kho, brāhmaṇa, tīṇi pāṭihāriyāni.	60	
PA_an_3:60.13.6	Imesaṁ te, brāhmaṇa, tiṇṇaṁ pāṭihāriyānaṁ katamaṁ pāṭihāriyaṁ khamati abhikkantatarañca paṇītatarañcā”ti?	60	
PA_an_3:60.14.1	“Tatra, bho gotama, yadidaṁ pāṭihāriyaṁ idhekacco anekavihitaṁ iddhividhaṁ paccanubhoti …pe…	60	
PA_an_3:60.14.2	yāva brāhmalokāpi kāyena vasaṁ vatteti,	60	
PA_an_3:60.14.3	idaṁ, bho gotama, pāṭihāriyaṁ yova naṁ karoti sova naṁ paṭisaṁvedeti, yova naṁ karoti tasseva taṁ hoti.	60	
PA_an_3:60.14.4	Idaṁ me, bho gotama, pāṭihāriyaṁ māyāsahadhammarūpaṁ viya khāyati.	60	
PA_an_3:60.15.1	Yampidaṁ, bho gotama, pāṭihāriyaṁ idhekacco nimittena ādisati:	60	
PA_an_3:60.15.2	‘evampi te mano, itthampi te mano, itipi te cittan’ti, so bahuñcepi ādisati tatheva taṁ hoti, no aññathā.	60	
PA_an_3:60.15.3	Idha pana, bho gotama, ekacco na heva kho nimittena ādisati, api ca kho manussānaṁ vā amanussānaṁ vā devatānaṁ vā saddaṁ sutvā ādisati …pe…	60	
PA_an_3:60.15.4	napi manussānaṁ vā amanussānaṁ vā devatānaṁ vā saddaṁ sutvā ādisati, api ca kho vitakkayato vicārayato vitakkavipphārasaddaṁ sutvā ādisati …pe…	60	
PA_an_3:60.15.5	napi vitakkayato vicārayato vitakkavipphārasaddaṁ sutvā ādisati, api ca kho avitakkaṁ avicāraṁ samādhiṁ samāpannassa cetasā ceto paricca pajānāti:	60	
PA_an_3:60.15.6	‘yathā imassa bhoto manosaṅkhārā paṇihitā imassa cittassa anantarā amhaṁ nāma vitakkaṁ vitakkessatī’ti, so bahuñcepi ādisati tatheva taṁ hoti, no aññathā.	60	
PA_an_3:60.15.7	Idampi, bho gotama, pāṭihāriyaṁ yova naṁ karoti sova naṁ paṭisaṁvedeti, yova naṁ karoti tasseva taṁ hoti.	60	
PA_an_3:60.15.8	Idampi me, bho gotama, pāṭihāriyaṁ māyāsahadhammarūpaṁ viya khāyati.	60	
PA_an_3:60.16.1	Yañca kho idaṁ, bho gotama, pāṭihāriyaṁ idhekacco evaṁ anusāsati:	60	
PA_an_3:60.16.2	‘evaṁ vitakketha, mā evaṁ vitakkayittha; evaṁ manasi karotha, mā evaṁ manasākattha; idaṁ pajahatha, idaṁ upasampajja viharathā’ti.	60	
PA_an_3:60.16.3	Idameva, bho gotama, pāṭihāriyaṁ khamati imesaṁ tiṇṇaṁ pāṭihāriyānaṁ abhikkantatarañca paṇītatarañca.	60	
PA_an_3:60.17.1	Acchariyaṁ, bho gotama, abbhutaṁ, bho gotama.	60	
PA_an_3:60.17.2	Yāvasubhāsitamidaṁ bhotā gotamena imehi ca mayaṁ tīhi pāṭihāriyehi samannāgataṁ bhavantaṁ gotamaṁ dhārema.	60	
PA_an_3:60.17.3	Bhavañhi gotamo anekavihitaṁ iddhividhaṁ paccanubhoti …pe… yāva brahmalokāpi kāyena vasaṁ vatteti,	60	
PA_an_3:60.17.4	bhavañhi gotamo avitakkaṁ avicāraṁ samādhiṁ samāpannassa cetasā ceto paricca pajānāti:	60	
PA_an_3:60.17.5	‘yathā imassa bhoto manosaṅkhārā paṇihitā imassa cittassa anantarā amuṁ nāma vitakkaṁ vitakkessatī’ti.	60	
PA_an_3:60.17.6	Bhavañhi gotamo evamanusāsati:	60	
PA_an_3:60.17.7	‘evaṁ vitakketha, mā evaṁ vitakkayittha; evaṁ manasi karotha, mā evaṁ manasākattha; idaṁ pajahatha, idaṁ upasampajja viharathā’”ti.	60	
PA_an_3:60.18.1	“Addhā kho tyāhaṁ, brāhmaṇa, āsajja upanīya vācā bhāsitā;	60	
PA_an_3:60.18.2	api ca tyāhaṁ byākarissāmi.	60	
PA_an_3:60.18.3	Ahañhi, brāhmaṇa, anekavihitaṁ iddhividhaṁ paccanubhomi …pe… yāva brahmalokāpi kāyena vasaṁ vattemi.	60	
PA_an_3:60.18.4	Ahañhi, brāhmaṇa, avitakkaṁ avicāraṁ samādhiṁ samāpannassa cetasā ceto paricca pajānāmi:	60	
PA_an_3:60.18.5	‘yathā imassa bhoto manosaṅkhārā paṇihitā, imassa cittassa anantarā amuṁ nāma vitakkaṁ vitakkessatī’ti.	60	
PA_an_3:60.18.6	Ahañhi, brāhmaṇa, evamanusāsāmi:	60	
PA_an_3:60.18.7	‘evaṁ vitakketha, mā evaṁ vitakkayittha; evaṁ manasi karotha, mā evaṁ manasākattha; idaṁ pajahatha, idaṁ upasampajja viharathā’”ti.	60	
PA_an_3:60.19.1	“Atthi pana, bho gotama, añño ekabhikkhupi yo imehi tīhi pāṭihāriyehi samannāgato, aññatra bhotā gotamenā”ti?	60	
PA_an_3:60.19.2	“Na kho, brāhmaṇa, ekaṁyeva sataṁ na dve satāni na tīṇi satāni na cattāri satāni na pañca satāni, atha kho bhiyyova, ye bhikkhū imehi tīhi pāṭihāriyehi samannāgatā”ti.	60	
PA_an_3:60.19.3	“Kahaṁ pana, bho gotama, etarahi te bhikkhū viharantī”ti?	60	
PA_an_3:60.19.4	“Imasmiṁyeva kho, brāhmaṇa, bhikkhusaṅghe”ti.	60	
PA_an_3:60.20.1	“Abhikkantaṁ, bho gotama, abhikkantaṁ, bho gotama.	60	
PA_an_3:60.20.2_0	Seyyathāpi, bho gotama, nikkujjitaṁ vā ukkujjeyya, paṭicchannaṁ vā vivareyya, mūḷhassa	60	
PA_an_3:60.20.2_1	vā maggaṁ ācikkheyya, andhakāre vā telapajjotaṁ dhāreyya: ‘cakkhumanto rūpāni dakkhantī’ti;	60	
PA_an_3:60.20.2_2	evamevaṁ bhotā gotamena anekapariyāyena dhammo pakāsito.	60	
PA_an_3:60.20.3	Esāhaṁ bhavantaṁ gotamaṁ saraṇaṁ gacchāmi, dhammañca bhikkhusaṅghañca.	60	
PA_an_3:60.20.4	Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatan”ti.	60	
PA_an_3:60.20.5	Dasamaṁ.	60	
PA_an_3:60.20.6	Brāhmaṇavaggo paṭhamo.	60	
PA_an_3:60.21.0	Tassuddānaṁ	60	
PA_an_3:60.21.1	Dve brāhmaṇā caññataro,	60	
PA_an_3:60.21.2	paribbājakena nibbutaṁ;	60	
PA_an_3:60.21.3	Palokavaccho tikaṇṇo,	60	
PA_an_3:60.21.4	soṇi saṅgāravena cāti.	60	
PA_an_3:61.0.1	Aṅguttara Nikāya 3.61	61	
PA_an_3:61.0.2	7. Mahāvagga	61	
PA_an_3:61.0.3	Titthāyatanasutta	61	
PA_an_3:61.1.1	“Tīṇimāni, bhikkhave, titthāyatanāni yāni paṇḍitehi samanuyuñjiyamānāni samanugāhiyamānāni samanubhāsiyamānāni parampi gantvā akiriyāya saṇṭhahanti.	61	
PA_an_3:61.1.2	Katamāni tīṇi?	61	
PA_an_3:61.1.3	Santi, bhikkhave, eke samaṇabrāhmaṇā evaṁvādino evaṁdiṭṭhino:	61	
PA_an_3:61.1.4	‘yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ pubbekatahetū’ti.	61	
PA_an_3:61.1.5	Santi, bhikkhave, eke samaṇabrāhmaṇā evaṁvādino evaṁdiṭṭhino:	61	
PA_an_3:61.1.6	‘yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ issaranimmānahetū’ti.	61	
PA_an_3:61.1.7	Santi, bhikkhave, eke samaṇabrāhmaṇā evaṁvādino evaṁdiṭṭhino:	61	
PA_an_3:61.1.8	‘yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ ahetuappaccayā’ti.	61	
PA_an_3:61.2.1	Tatra, bhikkhave, ye te samaṇabrāhmaṇā evaṁvādino evaṁdiṭṭhino:	61	
PA_an_3:61.2.2	‘yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ pubbekatahetū’ti, tyāhaṁ upasaṅkamitvā evaṁ vadāmi:	61	
PA_an_3:61.2.3	‘saccaṁ kira tumhe āyasmanto evaṁvādino evaṁdiṭṭhino:	61	
PA_an_3:61.2.4	“yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ pubbekatahetū”’ti?	61	
PA_an_3:61.2.5	Te ca me evaṁ puṭṭhā ‘āmā’ti paṭijānanti.	61	
PA_an_3:61.2.6	Tyāhaṁ evaṁ vadāmi:	61	
PA_an_3:61.2.7_0	‘tenahāyasmanto pāṇātipātino bhavissanti pubbekatahetu, adinnādāyino bhavissanti	61	
PA_an_3:61.2.7_1	pubbekatahetu, abrahmacārino bhavissanti pubbekatahetu, musāvādino bhavissanti pubbekatahetu,	61	
PA_an_3:61.2.7_2	pisuṇavācā bhavissanti pubbekatahetu, pharusavācā bhavissanti pubbekatahetu, samphappalāpino	61	
PA_an_3:61.2.7_3	bhavissanti pubbekatahetu, abhijjhāluno bhavissanti pubbekatahetu, byāpannacittā	61	
PA_an_3:61.2.7_4	bhavissanti pubbekatahetu, micchādiṭṭhikā bhavissanti pubbekatahetu’.	61	
PA_an_3:61.3.1	Pubbekataṁ kho pana, bhikkhave, sārato paccāgacchataṁ na hoti chando vā vāyāmo vā idaṁ vā karaṇīyaṁ idaṁ vā akaraṇīyanti.	61	
PA_an_3:61.3.2	Iti karaṇīyākaraṇīye kho pana saccato thetato anupalabbhiyamāne muṭṭhassatīnaṁ anārakkhānaṁ viharataṁ na hoti paccattaṁ sahadhammiko samaṇavādo.	61	
PA_an_3:61.3.3	Ayaṁ kho me, bhikkhave, tesu samaṇabrāhmaṇesu evaṁvādīsu evaṁdiṭṭhīsu paṭhamo sahadhammiko niggaho hoti.	61	
PA_an_3:61.4.1	Tatra, bhikkhave, ye te samaṇabrāhmaṇā evaṁvādino evaṁdiṭṭhino:	61	
PA_an_3:61.4.2	‘yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ issaranimmānahetū’ti, tyāhaṁ upasaṅkamitvā evaṁ vadāmi:	61	
PA_an_3:61.4.3	‘saccaṁ kira tumhe āyasmanto evaṁvādino evaṁdiṭṭhino—	61	
PA_an_3:61.4.4	yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ issaranimmānahetū’ti?	61	
PA_an_3:61.4.5	Te ca me evaṁ puṭṭhā ‘āmā’ti paṭijānanti.	61	
PA_an_3:61.4.6	Tyāhaṁ evaṁ vadāmi:	61	
PA_an_3:61.4.7_0	‘tenahāyasmanto pāṇātipātino bhavissanti issaranimmānahetu, adinnādāyino bhavissanti	61	
PA_an_3:61.4.7_1	issaranimmānahetu, abrahmacārino bhavissanti issaranimmānahetu, musāvādino bhavissanti	61	
PA_an_3:61.4.7_2	issaranimmānahetu, pisuṇavācā bhavissanti issaranimmānahetu, pharusavācā bhavissanti	61	
PA_an_3:61.4.7_3	issaranimmānahetu, samphappalāpino bhavissanti issaranimmānahetu, abhijjhāluno bhavissanti	61	
PA_an_3:61.4.7_4	issaranimmānahetu, byāpannacittā bhavissanti issaranimmānahetu, micchādiṭṭhikā bhavissanti issaranimmānahetu’.	61	
PA_an_3:61.5.1	Issaranimmānaṁ kho pana, bhikkhave, sārato paccāgacchataṁ na hoti chando vā vāyāmo vā idaṁ vā karaṇīyaṁ idaṁ vā akaraṇīyanti.	61	
PA_an_3:61.5.2	Iti karaṇīyākaraṇīye kho pana saccato thetato anupalabbhiyamāne muṭṭhassatīnaṁ anārakkhānaṁ viharataṁ na hoti paccattaṁ sahadhammiko samaṇavādo.	61	
PA_an_3:61.5.3	Ayaṁ kho me, bhikkhave, tesu samaṇabrāhmaṇesu evaṁvādīsu evaṁdiṭṭhīsu dutiyo sahadhammiko niggaho hoti.	61	
PA_an_3:61.6.1	Tatra, bhikkhave, ye te samaṇabrāhmaṇā evaṁvādino evaṁdiṭṭhino:	61	
PA_an_3:61.6.2	‘yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ ahetuappaccayā’ti, tyāhaṁ upasaṅkamitvā evaṁ vadāmi:	61	
PA_an_3:61.6.3	‘saccaṁ kira tumhe āyasmanto evaṁvādino evaṁdiṭṭhino—	61	
PA_an_3:61.6.4	yaṁ kiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbaṁ taṁ ahetuappaccayā’ti?	61	
PA_an_3:61.6.5	Te ca me evaṁ puṭṭhā ‘āmā’ti paṭijānanti.	61	
PA_an_3:61.6.6	Tyāhaṁ evaṁ vadāmi:	61	
PA_an_3:61.6.7	‘tenahāyasmanto pāṇātipātino bhavissanti ahetuappaccayā …pe… micchādiṭṭhikā bhavissanti ahetuappaccayā’”.	61	
PA_an_3:61.7.1	Ahetuappaccayaṁ kho pana, bhikkhave, sārato paccāgacchataṁ na hoti chando vā vāyāmo vā idaṁ vā karaṇīyaṁ idaṁ vā akaraṇīyanti.	61	
PA_an_3:61.7.2	Iti karaṇīyākaraṇīye kho pana saccato thetato anupalabbhiyamāne muṭṭhassatīnaṁ anārakkhānaṁ viharataṁ na hoti paccattaṁ sahadhammiko samaṇavādo.	61	
PA_an_3:61.7.3	Ayaṁ kho me, bhikkhave, tesu samaṇabrāhmaṇesu evaṁvādīsu evaṁdiṭṭhīsu tatiyo sahadhammiko niggaho hoti.	61	
PA_an_3:61.8.1	Imāni kho, bhikkhave, tīṇi titthāyatanāni yāni paṇḍitehi samanuyuñjiyamānāni samanugāhiyamānāni samanubhāsiyamānāni parampi gantvā akiriyāya saṇṭhahanti.	61	
PA_an_3:61.9.1	Ayaṁ kho pana, bhikkhave, mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhi.	61	
PA_an_3:61.9.2	Katamo ca, bhikkhave, mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhi?	61	
PA_an_3:61.9.3	Imā cha dhātuyoti, bhikkhave, mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhi.	61	
PA_an_3:61.9.4	Imāni cha phassāyatanānīti, bhikkhave, mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhi.	61	
PA_an_3:61.9.5	Ime aṭṭhārasa manopavicārāti, bhikkhave, mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhi.	61	
PA_an_3:61.9.6	Imāni cattāri ariyasaccānīti, bhikkhave, mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhi.	61	
PA_an_3:61.10.1	Imā cha dhātuyoti, bhikkhave, mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.	61	
PA_an_3:61.10.2	Iti kho panetaṁ vuttaṁ.	61	
PA_an_3:61.10.3	Kiñcetaṁ paṭicca vuttaṁ?	61	
PA_an_3:61.10.4	Chayimā, bhikkhave, dhātuyo—	61	
PA_an_3:61.10.5	pathavīdhātu, āpodhātu, tejodhātu, vāyodhātu, ākāsadhātu, viññāṇadhātu.	61	
PA_an_3:61.10.6	Imā cha dhātuyoti, bhikkhave, mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.	61	
PA_an_3:61.10.7	Iti yaṁ taṁ vuttaṁ, idametaṁ paṭicca vuttaṁ.	61	
PA_an_3:61.11.1	Imāni cha phassāyatanānīti, bhikkhave, mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.	61	
PA_an_3:61.11.2	Iti kho panetaṁ vuttaṁ.	61	
PA_an_3:61.11.3	Kiñcetaṁ paṭicca vuttaṁ?	61	
PA_an_3:61.11.4	Chayimāni, bhikkhave, phassāyatanāni—	61	
PA_an_3:61.11.5	cakkhu phassāyatanaṁ, sotaṁ phassāyatanaṁ, ghānaṁ phassāyatanaṁ, jivhā phassāyatanaṁ, kāyo phassāyatanaṁ, mano phassāyatanaṁ.	61	
PA_an_3:61.11.6	Imāni cha phassāyatanānīti, bhikkhave, mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.	61	
PA_an_3:61.11.7	Iti yaṁ taṁ vuttaṁ, idametaṁ paṭicca vuttaṁ.	61	
PA_an_3:61.12.1	Ime aṭṭhārasa manopavicārāti, bhikkhave, mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.	61	
PA_an_3:61.12.2	Iti kho panetaṁ vuttaṁ.	61	
PA_an_3:61.12.3	Kiñcetaṁ paṭicca vuttaṁ?	61	
PA_an_3:61.12.4	Cakkhunā rūpaṁ disvā somanassaṭṭhāniyaṁ rūpaṁ upavicarati domanassaṭṭhāniyaṁ rūpaṁ upavicarati upekkhāṭṭhāniyaṁ rūpaṁ upavicarati,	61	
PA_an_3:61.12.5	sotena saddaṁ sutvā …	61	
PA_an_3:61.12.6	ghānena gandhaṁ ghāyitvā …	61	
PA_an_3:61.12.7	jivhāya rasaṁ sāyitvā …	61	
PA_an_3:61.12.8	kāyena phoṭṭhabbaṁ phusitvā …	61	
PA_an_3:61.12.9	manasā dhammaṁ viññāya somanassaṭṭhāniyaṁ dhammaṁ upavicarati domanassaṭṭhāniyaṁ dhammaṁ upavicarati upekkhāṭṭhāniyaṁ dhammaṁ upavicarati.	61	
PA_an_3:61.12.10	Ime aṭṭhārasa manopavicārāti, bhikkhave, mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.	61	
PA_an_3:61.12.11	Iti yaṁ taṁ vuttaṁ, idametaṁ paṭicca vuttaṁ.	61	
PA_an_3:61.13.1	Imāni cattāri ariyasaccānīti, bhikkhave, mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.	61	
PA_an_3:61.13.2	Iti kho panetaṁ vuttaṁ.	61	
PA_an_3:61.13.3	Kiñcetaṁ paṭicca vuttaṁ?	61	
PA_an_3:61.13.4	Channaṁ, bhikkhave, dhātūnaṁ upādāya gabbhassāvakkanti hoti;	61	
PA_an_3:61.13.5	okkantiyā sati nāmarūpaṁ, nāmarūpapaccayā saḷāyatanaṁ, saḷāyatanapaccayā phasso, phassapaccayā vedanā.	61	
PA_an_3:61.13.6	Vediyamānassa kho panāhaṁ, bhikkhave, idaṁ dukkhanti paññapemi, ayaṁ dukkhasamudayoti paññapemi, ayaṁ dukkhanirodhoti paññapemi, ayaṁ dukkhanirodhagāminī paṭipadāti paññapemi.	61	
PA_an_3:61.14.1	Katamañca, bhikkhave, dukkhaṁ ariyasaccaṁ?	61	
PA_an_3:61.14.2_0	Jātipi dukkhā, jarāpi dukkhā, (…) maraṇampi dukkhaṁ, sokaparidevadukkhadomanassupāyāsāpi	61	
PA_an_3:61.14.2_1	dukkhā, appiyehi sampayogo dukkho, piyehi vippayogo dukkho, yampicchaṁ na labhati	61	
PA_an_3:61.14.2_2	tampi dukkhaṁ. Saṅkhittena pañcupādānakkhandhā dukkhā.	61	
PA_an_3:61.14.3	Idaṁ vuccati, bhikkhave, dukkhaṁ ariyasaccaṁ.	61	
PA_an_3:61.15.1	Katamañca, bhikkhave, dukkhasamudayaṁ ariyasaccaṁ?	61	
PA_an_3:61.15.2	Avijjāpaccayā saṅkhārā,	61	
PA_an_3:61.15.3	saṅkhārapaccayā viññāṇaṁ,	61	
PA_an_3:61.15.4	viññāṇapaccayā nāmarūpaṁ,	61	
PA_an_3:61.15.5	nāmarūpapaccayā saḷāyatanaṁ,	61	
PA_an_3:61.15.6	saḷāyatanapaccayā phasso,	61	
PA_an_3:61.15.7	phassapaccayā vedanā,	61	
PA_an_3:61.15.8	vedanāpaccayā taṇhā,	61	
PA_an_3:61.15.9	taṇhāpaccayā upādānaṁ,	61	
PA_an_3:61.15.10	upādānapaccayā bhavo,	61	
PA_an_3:61.15.11	bhavapaccayā jāti,	61	
PA_an_3:61.15.12	jātipaccayā jarāmaraṇaṁ sokaparidevadukkhadomanassupāyāsā sambhavanti.	61	
PA_an_3:61.15.13	Evametassa kevalassa dukkhakkhandhassa samudayo hoti.	61	
PA_an_3:61.15.14	Idaṁ vuccati, bhikkhave, dukkhasamudayaṁ ariyasaccaṁ.	61	
PA_an_3:61.16.1	Katamañca, bhikkhave, dukkhanirodhaṁ ariyasaccaṁ?	61	
PA_an_3:61.16.2	Avijjāya tveva asesavirāganirodhā saṅkhāranirodho,	61	
PA_an_3:61.16.3	saṅkhāranirodhā viññāṇanirodho,	61	
PA_an_3:61.16.4	viññāṇanirodhā nāmarūpanirodho,	61	
PA_an_3:61.16.5	nāmarūpanirodhā saḷāyatananirodho,	61	
PA_an_3:61.16.6	saḷāyatananirodhā phassanirodho,	61	
PA_an_3:61.16.7	phassanirodhā vedanānirodho,	61	
PA_an_3:61.16.8	vedanānirodhā taṇhānirodho,	61	
PA_an_3:61.16.9	taṇhānirodhā upādānanirodho,	61	
PA_an_3:61.16.10	upādānanirodhā bhavanirodho,	61	
PA_an_3:61.16.11	bhavanirodhā jātinirodho,	61	
PA_an_3:61.16.12	jātinirodhā jarāmaraṇaṁ sokaparidevadukkhadomanassupāyāsā nirujjhanti.	61	
PA_an_3:61.16.13	Evametassa kevalassa dukkhakkhandhassa nirodho hoti.	61	
PA_an_3:61.16.14	Idaṁ vuccati, bhikkhave, dukkhanirodhaṁ ariyasaccaṁ.	61	
PA_an_3:61.17.1	Katamañca, bhikkhave, dukkhanirodhagāminī paṭipadā ariyasaccaṁ?	61	
PA_an_3:61.17.2	Ayameva ariyo aṭṭhaṅgiko maggo, seyyathidaṁ—	61	
PA_an_3:61.17.3	sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi.	61	
PA_an_3:61.17.4	Idaṁ vuccati, bhikkhave, dukkhanirodhagāminī paṭipadā ariyasaccaṁ.	61	
PA_an_3:61.17.5	‘Imāni cattāri ariyasaccānī’ti, bhikkhave, mayā dhammo desito aniggahito asaṅkiliṭṭho anupavajjo appaṭikuṭṭho samaṇehi brāhmaṇehi viññūhīti.	61	
PA_an_3:61.17.6	Iti yaṁ taṁ vuttaṁ idametaṁ paṭicca vuttan”ti.	61	
PA_an_3:61.17.7	Paṭhamaṁ.	61	
PA_an_3:62.0.1	Aṅguttara Nikāya 3.62	62	
PA_an_3:62.0.2	7. Mahāvagga	62	
PA_an_3:62.0.3	Bhayasutta	62	
PA_an_3:62.1.1	“Tīṇimāni, bhikkhave, amātāputtikāni bhayānīti assutavā puthujjano bhāsati.	62	
PA_an_3:62.1.2	Katamāni tīṇi?	62	
PA_an_3:62.1.3	Hoti so, bhikkhave, samayo yaṁ mahāaggiḍāho vuṭṭhāti.	62	
PA_an_3:62.1.4	Mahāaggiḍāhe kho pana, bhikkhave, vuṭṭhite tena gāmāpi ḍayhanti nigamāpi ḍayhanti nagarāpi ḍayhanti.	62	
PA_an_3:62.1.5	Gāmesupi ḍayhamānesu nigamesupi ḍayhamānesu nagaresupi ḍayhamānesu tattha mātāpi puttaṁ nappaṭilabhati, puttopi mātaraṁ nappaṭilabhati.	62	
PA_an_3:62.1.6	Idaṁ, bhikkhave, paṭhamaṁ amātāputtikaṁ bhayanti assutavā puthujjano bhāsati.	62	
PA_an_3:62.2.1	Puna caparaṁ, bhikkhave, hoti so samayo yaṁ mahāmegho vuṭṭhāti.	62	
PA_an_3:62.2.2	Mahāmeghe kho pana, bhikkhave, vuṭṭhite mahāudakavāhako sañjāyati.	62	
PA_an_3:62.2.3	Mahāudakavāhake kho pana, bhikkhave, sañjāyante tena gāmāpi vuyhanti nigamāpi vuyhanti nagarāpi vuyhanti.	62	
PA_an_3:62.2.4	Gāmesupi vuyhamānesu nigamesupi vuyhamānesu nagaresupi vuyhamānesu tattha mātāpi puttaṁ nappaṭilabhati, puttopi mātaraṁ nappaṭilabhati.	62	
PA_an_3:62.2.5	Idaṁ, bhikkhave, dutiyaṁ amātāputtikaṁ bhayanti assutavā puthujjano bhāsati.	62	
PA_an_3:62.3.1	Puna caparaṁ, bhikkhave, hoti so samayo yaṁ bhayaṁ hoti aṭavisaṅkopo, cakkasamāruḷhā jānapadā pariyāyanti.	62	
PA_an_3:62.3.2	Bhaye kho pana, bhikkhave, sati aṭavisaṅkope cakkasamāruḷhesu jānapadesu pariyāyantesu tattha mātāpi puttaṁ nappaṭilabhati, puttopi mātaraṁ nappaṭilabhati.	62	
PA_an_3:62.3.3	Idaṁ, bhikkhave, tatiyaṁ amātāputtikaṁ bhayanti assutavā puthujjano bhāsati.	62	
PA_an_3:62.3.4	Imāni kho, bhikkhave, tīṇi amātāputtikāni bhayānīti assutavā puthujjano bhāsati.	62	
PA_an_3:62.4.1	Tāni kho panimāni, bhikkhave, tīṇi samātāputtikāniyeva bhayāni amātāputtikāni bhayānīti assutavā puthujjano bhāsati.	62	
PA_an_3:62.4.2	Katamāni tīṇi?	62	
PA_an_3:62.4.3	Hoti so, bhikkhave, samayo yaṁ mahāaggiḍāho vuṭṭhāti.	62	
PA_an_3:62.4.4	Mahāaggiḍāhe kho pana, bhikkhave, vuṭṭhite tena gāmāpi ḍayhanti nigamāpi ḍayhanti nagarāpi ḍayhanti.	62	
PA_an_3:62.4.5	Gāmesupi ḍayhamānesu nigamesupi ḍayhamānesu nagaresupi ḍayhamānesu hoti so samayo yaṁ kadāci karahaci mātāpi puttaṁ paṭilabhati, puttopi mātaraṁ paṭilabhati.	62	
PA_an_3:62.4.6	Idaṁ, bhikkhave, paṭhamaṁ samātāputtikaṁyeva bhayaṁ amātāputtikaṁ bhayanti assutavā puthujjano bhāsati.	62	
PA_an_3:62.5.1	Puna caparaṁ, bhikkhave, hoti so samayo yaṁ mahāmegho vuṭṭhāti.	62	
PA_an_3:62.5.2	Mahāmeghe kho pana, bhikkhave, vuṭṭhite mahāudakavāhako sañjāyati.	62	
PA_an_3:62.5.3	Mahāudakavāhake kho pana, bhikkhave, sañjāte tena gāmāpi vuyhanti nigamāpi vuyhanti nagarāpi vuyhanti.	62	
PA_an_3:62.5.4	Gāmesupi vuyhamānesu nigamesupi vuyhamānesu nagaresupi vuyhamānesu hoti so samayo yaṁ kadāci karahaci mātāpi puttaṁ paṭilabhati, puttopi mātaraṁ paṭilabhati.	62	
PA_an_3:62.5.5	Idaṁ, bhikkhave, dutiyaṁ samātāputtikaṁyeva bhayaṁ amātāputtikaṁ bhayanti assutavā puthujjano bhāsati.	62	
PA_an_3:62.6.1	Puna caparaṁ, bhikkhave, hoti so samayo yaṁ bhayaṁ hoti aṭavisaṅkopo, cakkasamāruḷhā jānapadā pariyāyanti.	62	
PA_an_3:62.6.2	Bhaye kho pana, bhikkhave, sati aṭavisaṅkope cakkasamāruḷhesu jānapadesu pariyāyantesu hoti so samayo yaṁ kadāci karahaci mātāpi puttaṁ paṭilabhati, puttopi mātaraṁ paṭilabhati.	62	
PA_an_3:62.6.3	Idaṁ, bhikkhave, tatiyaṁ samātāputtikaṁyeva bhayaṁ amātāputtikaṁ bhayanti assutavā puthujjano bhāsati.	62	
PA_an_3:62.6.4	Imāni kho, bhikkhave, tīṇi samātāputtikāniyeva bhayāni amātāputtikāni bhayānīti assutavā puthujjano bhāsati.	62	
PA_an_3:62.7.1	Tīṇimāni, bhikkhave, amātāputtikāni bhayāni.	62	
PA_an_3:62.7.2	Katamāni tīṇi?	62	
PA_an_3:62.7.3	Jarābhayaṁ, byādhibhayaṁ, maraṇabhayanti.	62	
PA_an_3:62.7.4	Na, bhikkhave, mātā puttaṁ jīramānaṁ evaṁ labhati:	62	
PA_an_3:62.7.5	‘ahaṁ jīrāmi, mā me putto jīrī’ti;	62	
PA_an_3:62.7.6	putto vā pana mātaraṁ jīramānaṁ na evaṁ labhati:	62	
PA_an_3:62.7.7	‘ahaṁ jīrāmi, mā me mātā jīrī’ti.	62	
PA_an_3:62.8.1	Na, bhikkhave, mātā puttaṁ byādhiyamānaṁ evaṁ labhati:	62	
PA_an_3:62.8.2	‘ahaṁ byādhiyāmi, mā me putto byādhiyī’ti;	62	
PA_an_3:62.8.3	putto vā pana mātaraṁ byādhiyamānaṁ na evaṁ labhati:	62	
PA_an_3:62.8.4	‘ahaṁ byādhiyāmi, mā me mātā byādhiyī’ti.	62	
PA_an_3:62.9.1	Na, bhikkhave, mātā puttaṁ mīyamānaṁ evaṁ labhati:	62	
PA_an_3:62.9.2	‘ahaṁ mīyāmi, mā me putto mīyī’ti;	62	
PA_an_3:62.9.3	putto vā pana mātaraṁ mīyamānaṁ na evaṁ labhati:	62	
PA_an_3:62.9.4	‘ahaṁ mīyāmi, mā me mātā mīyī’ti.	62	
PA_an_3:62.9.5	Imāni kho, bhikkhave, tīṇi amātāputtikāni bhayānīti.	62	
PA_an_3:62.10.1	Atthi, bhikkhave, maggo atthi paṭipadā imesañca tiṇṇaṁ samātāputtikānaṁ bhayānaṁ imesañca tiṇṇaṁ amātāputtikānaṁ bhayānaṁ pahānāya samatikkamāya saṁvattati.	62	
PA_an_3:62.10.2	Katamo ca, bhikkhave, maggo katamā ca paṭipadā imesañca tiṇṇaṁ samātāputtikānaṁ bhayānaṁ imesañca tiṇṇaṁ amātāputtikānaṁ bhayānaṁ pahānāya samatikkamāya saṁvattati?	62	
PA_an_3:62.10.3	Ayameva ariyo aṭṭhaṅgiko maggo, seyyathidaṁ—	62	
PA_an_3:62.10.4	sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi.	62	
PA_an_3:62.10.5	Ayaṁ kho, bhikkhave, maggo ayaṁ paṭipadā imesañca tiṇṇaṁ samātāputtikānaṁ bhayānaṁ imesañca tiṇṇaṁ amātāputtikānaṁ bhayānaṁ pahānāya samatikkamāya saṁvattatī”ti.	62	
PA_an_3:62.10.6	Dutiyaṁ.	62	
PA_an_3:63.0.1	Aṅguttara Nikāya 3.63	63	
PA_an_3:63.0.2	7. Mahāvagga	63	
PA_an_3:63.0.3	Venāgapurasutta	63	
PA_an_3:63.1.1	Ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena venāgapuraṁ nāma kosalānaṁ brāhmaṇagāmo tadavasari.	63	
PA_an_3:63.1.2	Assosuṁ kho venāgapurikā brāhmaṇagahapatikā:	63	
PA_an_3:63.1.3	“samaṇo khalu, bho, gotamo sakyaputto sakyakulā pabbajito venāgapuraṁ anuppatto.	63	
PA_an_3:63.1.4	Taṁ kho pana bhavantaṁ gotamaṁ evaṁ kalyāṇo kittisaddo abbhuggato:	63	
PA_an_3:63.1.5	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	63	
PA_an_3:63.1.6	So imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā pavedeti.	63	
PA_an_3:63.1.7	So dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ, kevalaparipuṇṇaṁ parisuddhaṁ brahmacariyaṁ pakāseti.	63	
PA_an_3:63.1.8	Sādhu kho pana tathārūpānaṁ arahataṁ dassanaṁ hotī”ti.	63	
PA_an_3:63.2.1_0	Atha kho venāgapurikā brāhmaṇagahapatikā yena bhagavā tenupasaṅkamiṁsu; upasaṅkamitvā	63	
PA_an_3:63.2.1_1	appekacce bhagavantaṁ abhivādetvā ekamantaṁ nisīdiṁsu, appekacce bhagavatā saddhiṁ	63	
PA_an_3:63.2.1_2	sammodiṁsu, sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu, appekacce	63	
PA_an_3:63.2.1_3	yena bhagavā tenañjaliṁ paṇāmetvā ekamantaṁ nisīdiṁsu, appekacce nāmagottaṁ sāvetvā	63	
PA_an_3:63.2.1_4	ekamantaṁ nisīdiṁsu, appekacce tuṇhībhūtā ekamantaṁ nisīdiṁsu. Ekamantaṁ nisinno	63	
PA_an_3:63.2.1_5	kho venāgapuriko vacchagotto brāhmaṇo bhagavantaṁ etadavoca:	63	
PA_an_3:63.3.1	“Acchariyaṁ, bho gotama, abbhutaṁ, bho gotama.	63	
PA_an_3:63.3.2	Yāvañcidaṁ bhoto gotamassa vippasannāni indriyāni, parisuddho chavivaṇṇo pariyodāto.	63	
PA_an_3:63.3.3	Seyyathāpi, bho gotama, sāradaṁ badarapaṇḍuṁ parisuddhaṁ hoti pariyodātaṁ;	63	
PA_an_3:63.3.4	evamevaṁ bhoto gotamassa vippasannāni indriyāni parisuddho chavivaṇṇo pariyodāto.	63	
PA_an_3:63.3.5	Seyyathāpi, bho gotama, tālapakkaṁ sampati bandhanā pamuttaṁ parisuddhaṁ hoti pariyodātaṁ;	63	
PA_an_3:63.3.6	evamevaṁ bhoto gotamassa vippasannāni indriyāni parisuddho chavivaṇṇo pariyodāto.	63	
PA_an_3:63.3.7	Seyyathāpi, bho gotama, nekkhaṁ jambonadaṁ dakkhakammāraputtasuparikammakataṁ ukkāmukhe sukusalasampahaṭṭhaṁ paṇḍukambale nikkhittaṁ bhāsate ca tapate ca virocati ca;	63	
PA_an_3:63.3.8	evamevaṁ bhoto gotamassa vippasannāni indriyāni parisuddho chavivaṇṇo pariyodāto.	63	
PA_an_3:63.3.9	Yāni tāni, bho gotama, uccāsayanamahāsayanāni, seyyathidaṁ—	63	
PA_an_3:63.3.10_0	āsandi pallaṅko gonako cittako paṭikā paṭalikā tūlikā vikatikā uddalomī ekantalomī	63	
PA_an_3:63.3.10_1	kaṭṭissaṁ koseyyaṁ kuttakaṁ hatthattharaṁ assattharaṁ rathattharaṁ ajinappaveṇī kadalimigapavarapaccattharaṇaṁ	63	
PA_an_3:63.3.10_2	sauttaracchadaṁ ubhatolohitakūpadhānaṁ, evarūpānaṁ nūna bhavaṁ gotamo uccāsayanamahāsayanānaṁ	63	
PA_an_3:63.3.10_3	nikāmalābhī akicchalābhī akasiralābhī”ti.	63	
PA_an_3:63.4.1	“Yāni kho pana tāni, brāhmaṇa, uccāsayanamahāsayanāni, seyyathidaṁ—	63	
PA_an_3:63.4.2_0	āsandi pallaṅko gonako cittako paṭikā paṭalikā tūlikā vikatikā uddalomī ekantalomī	63	
PA_an_3:63.4.2_1	kaṭṭissaṁ koseyyaṁ kuttakaṁ hatthattharaṁ assattharaṁ rathattharaṁ ajinappaveṇī kadalimigapavarapaccattharaṇaṁ	63	
PA_an_3:63.4.2_2	sauttaracchadaṁ ubhatolohitakūpadhānaṁ.	63	
PA_an_3:63.4.3	Dullabhāni tāni pabbajitānaṁ laddhā ca pana na kappanti.	63	
PA_an_3:63.5.1	Tīṇi kho, imāni, brāhmaṇa, uccāsayanamahāsayanāni, yesāhaṁ etarahi nikāmalābhī akicchalābhī akasiralābhī.	63	
PA_an_3:63.5.2	Katamāni tīṇi?	63	
PA_an_3:63.5.3	Dibbaṁ uccāsayanamahāsayanaṁ, brahmaṁ uccāsayanamahāsayanaṁ, ariyaṁ uccāsayanamahāsayanaṁ.	63	
PA_an_3:63.5.4	Imāni kho, brāhmaṇa, tīṇi uccāsayanamahāsayanāni, yesāhaṁ etarahi nikāmalābhī akicchalābhī akasiralābhī”ti.	63	
PA_an_3:63.6.1	“Katamaṁ pana taṁ, bho gotama, dibbaṁ uccāsayanamahāsayanaṁ, yassa bhavaṁ gotamo etarahi nikāmalābhī akicchalābhī akasiralābhī”ti?	63	
PA_an_3:63.6.2	“Idhāhaṁ, brāhmaṇa, yaṁ gāmaṁ vā nigamaṁ vā upanissāya viharāmi, so pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya pavisāmi.	63	
PA_an_3:63.6.3	So pacchābhattaṁ piṇḍapātapaṭikkanto vanantaññeva pavisāmi.	63	
PA_an_3:63.6.4	So yadeva tattha honti tiṇāni vā paṇṇāni vā tāni ekajjhaṁ saṅgharitvā nisīdāmi pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.	63	
PA_an_3:63.6.5	So vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharāmi;	63	
PA_an_3:63.6.6	vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharāmi;	63	
PA_an_3:63.6.7_0	pītiyā ca virāgā upekkhako ca viharāmi sato ca sampajāno sukhañca kāyena paṭisaṁvedemi,	63	
PA_an_3:63.6.7_1	yaṁ taṁ ariyā ācikkhanti: ‘upekkhako satimā sukhavihārī’ti tatiyaṁ jhānaṁ upasampajja viharāmi;	63	
PA_an_3:63.6.8	sukhassa ca pahānā dukkhassa ca pahānā pubbeva somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharāmi.	63	
PA_an_3:63.6.9	So ce ahaṁ, brāhmaṇa, evaṁbhūto caṅkamāmi, dibbo me eso tasmiṁ samaye caṅkamo hoti.	63	
PA_an_3:63.6.10	So ce ahaṁ, brāhmaṇa, evaṁbhūto tiṭṭhāmi, dibbaṁ me etaṁ tasmiṁ samaye ṭhānaṁ hoti.	63	
PA_an_3:63.6.11	So ce ahaṁ, brāhmaṇa, evaṁbhūto nisīdāmi, dibbaṁ me etaṁ tasmiṁ samaye āsanaṁ hoti.	63	
PA_an_3:63.6.12	So ce ahaṁ, brāhmaṇa, evaṁbhūto seyyaṁ kappemi, dibbaṁ me etaṁ tasmiṁ samaye uccāsayanamahāsayanaṁ hoti.	63	
PA_an_3:63.6.13	Idaṁ kho, brāhmaṇa, dibbaṁ uccāsayanamahāsayanaṁ, yassāhaṁ etarahi nikāmalābhī akicchalābhī akasiralābhī”ti.	63	
PA_an_3:63.7.1	“Acchariyaṁ, bho gotama, abbhutaṁ, bho gotama.	63	
PA_an_3:63.7.2	Ko cañño evarūpassa dibbassa uccāsayanamahāsayanassa nikāmalābhī bhavissati akicchalābhī akasiralābhī, aññatra bhotā gotamena.	63	
PA_an_3:63.8.1	Katamaṁ pana taṁ, bho gotama, brahmaṁ uccāsayanamahāsayanaṁ, yassa bhavaṁ gotamo etarahi nikāmalābhī akicchalābhī akasiralābhī”ti?	63	
PA_an_3:63.8.2	“Idhāhaṁ, brāhmaṇa, yaṁ gāmaṁ vā nigamaṁ vā upanissāya viharāmi, so pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya pavisāmi.	63	
PA_an_3:63.8.3	So pacchābhattaṁ piṇḍapātapaṭikkanto vanantaññeva pavisāmi.	63	
PA_an_3:63.8.4	So yadeva tattha honti tiṇāni vā paṇṇāni vā tāni ekajjhaṁ saṅgharitvā nisīdāmi pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.	63	
PA_an_3:63.8.5_0	So mettāsahagatena cetasā ekaṁ disaṁ pharitvā viharāmi, tathā dutiyaṁ, tathā tatiyaṁ,	63	
PA_an_3:63.8.5_1	tathā catutthaṁ, iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena	63	
PA_an_3:63.8.5_2	cetasā vipulena mahaggatena appamāṇena averena abyāpajjena pharitvā viharāmi.	63	
PA_an_3:63.8.6	Karuṇāsahagatena cetasā …pe…	63	
PA_an_3:63.8.7	muditāsahagatena cetasā …	63	
PA_an_3:63.8.8_0	upekkhāsahagatena cetasā ekaṁ disaṁ pharitvā viharāmi, tathā dutiyaṁ, tathā tatiyaṁ,	63	
PA_an_3:63.8.8_1	tathā catutthaṁ, iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena	63	
PA_an_3:63.8.8_2	cetasā vipulena mahaggatena appamāṇena averena abyāpajjhena pharitvā viharāmi.	63	
PA_an_3:63.8.9	So ce ahaṁ, brāhmaṇa, evaṁbhūto caṅkamāmi, brahmā me eso tasmiṁ samaye caṅkamo hoti.	63	
PA_an_3:63.8.10	So ce ahaṁ, brāhmaṇa, evaṁbhūto tiṭṭhāmi …pe…	63	
PA_an_3:63.8.11	nisīdāmi …pe…	63	
PA_an_3:63.8.12	seyyaṁ kappemi, brahmaṁ me etaṁ tasmiṁ samaye uccāsayanamahāsayanaṁ hoti.	63	
PA_an_3:63.8.13	Idaṁ kho, brāhmaṇa, brahmaṁ uccāsayanamahāsayanaṁ, yassāhaṁ etarahi nikāmalābhī akicchalābhī akasiralābhī”ti.	63	
PA_an_3:63.9.1	“Acchariyaṁ, bho gotama, abbhutaṁ, bho gotama.	63	
PA_an_3:63.9.2	Ko cañño evarūpassa brahmassa uccāsayanamahāsayanassa nikāmalābhī bhavissati akicchalābhī akasiralābhī, aññatra bhotā gotamena.	63	
PA_an_3:63.10.1	Katamaṁ pana taṁ, bho gotama, ariyaṁ uccāsayanamahāsayanaṁ, yassa bhavaṁ gotamo etarahi nikāmalābhī akicchalābhī akasiralābhī”ti?	63	
PA_an_3:63.10.2	“Idhāhaṁ, brāhmaṇa, yaṁ gāmaṁ vā nigamaṁ vā upanissāya viharāmi, so pubbaṇhasamayaṁ nivāsetvā pattacīvaramādāya tameva gāmaṁ vā nigamaṁ vā piṇḍāya pavisāmi.	63	
PA_an_3:63.10.3	So pacchābhattaṁ piṇḍapātapaṭikkanto vanantaññeva pavisāmi.	63	
PA_an_3:63.10.4	So yadeva tattha honti tiṇāni vā paṇṇāni vā tāni ekajjhaṁ saṅgharitvā nisīdāmi pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā.	63	
PA_an_3:63.10.5	So evaṁ jānāmi:	63	
PA_an_3:63.10.6	‘rāgo me pahīno ucchinnamūlo tālāvatthukato anabhāvaṅkato āyatiṁ anuppādadhammo;	63	
PA_an_3:63.10.7	doso me pahīno ucchinnamūlo tālāvatthukato anabhāvaṅkato āyatiṁ anuppādadhammo;	63	
PA_an_3:63.10.8	moho me pahīno ucchinnamūlo tālāvatthukato anabhāvaṅkato āyatiṁ anuppādadhammo’.	63	
PA_an_3:63.10.9	So ce ahaṁ, brāhmaṇa, evaṁbhūto caṅkamāmi, ariyo me eso tasmiṁ samaye caṅkamo hoti.	63	
PA_an_3:63.10.10	So ce ahaṁ, brāhmaṇa, evaṁbhūto tiṭṭhāmi …pe…	63	
PA_an_3:63.10.11	nisīdāmi …pe…	63	
PA_an_3:63.10.12	seyyaṁ kappemi, ariyaṁ me etaṁ tasmiṁ samaye uccāsayanamahāsayanaṁ hoti.	63	
PA_an_3:63.10.13	Idaṁ kho, brāhmaṇa, ariyaṁ uccāsayanamahāsayanaṁ, yassāhaṁ etarahi nikāmalābhī akicchalābhī akasiralābhī”ti.	63	
PA_an_3:63.11.1	“Acchariyaṁ, bho gotama, abbhutaṁ, bho gotama.	63	
PA_an_3:63.11.2	Ko cañño evarūpassa ariyassa uccāsayanamahāsayanassa nikāmalābhī bhavissati akicchalābhī akasiralābhī, aññatra bhotā gotamena.	63	
PA_an_3:63.12.1	Abhikkantaṁ, bho gotama, abhikkantaṁ, bho gotama.	63	
PA_an_3:63.12.2_0	Seyyathāpi, bho gotama, nikkujjitaṁ vā ukkujjeyya, paṭicchannaṁ vā vivareyya, mūḷhassa	63	
PA_an_3:63.12.2_1	vā maggaṁ ācikkheyya, andhakāre vā telapajjotaṁ dhāreyya: ‘cakkhumanto rūpāni dakkhantī’ti;	63	
PA_an_3:63.12.2_2	evamevaṁ kho bhotā gotamena anekapariyāyena dhammo pakāsito.	63	
PA_an_3:63.12.3	Ete mayaṁ bhavantaṁ gotamaṁ saraṇaṁ gacchāma dhammañca bhikkhusaṅghañca.	63	
PA_an_3:63.12.4	Upāsake no bhavaṁ gotamo dhāretu ajjatagge pāṇupete saraṇaṁ gate”ti.	63	
PA_an_3:63.12.5	Tatiyaṁ.	63	
PA_an_3:64.0.1	Aṅguttara Nikāya 3.64	64	
PA_an_3:64.0.2	7. Mahāvagga	64	
PA_an_3:64.0.3	Sarabhasutta	64	
PA_an_3:64.1.1	Evaṁ me sutaṁ—	64	
PA_an_3:64.1.2	ekaṁ samayaṁ bhagavā rājagahe viharati gijjhakūṭe pabbate.	64	
PA_an_3:64.1.3	Tena kho pana samayena sarabho nāma paribbājako acirapakkanto hoti imasmā dhammavinayā.	64	
PA_an_3:64.1.4	So rājagahe parisati evaṁ vācaṁ bhāsati:	64	
PA_an_3:64.1.5	“aññāto mayā samaṇānaṁ sakyaputtikānaṁ dhammo.	64	
PA_an_3:64.1.6	Aññāya ca panāhaṁ samaṇānaṁ sakyaputtikānaṁ dhammaṁ evāhaṁ tasmā dhammavinayā apakkanto”ti.	64	
PA_an_3:64.1.7	Atha kho sambahulā bhikkhū pubbaṇhasamayaṁ nivāsetvā pattacīvaramādāya rājagahaṁ piṇḍāya pavisiṁsu.	64	
PA_an_3:64.1.8	Assosuṁ kho te bhikkhū sarabhassa paribbājakassa rājagahe parisati evaṁ vācaṁ bhāsamānassa:	64	
PA_an_3:64.1.9	“aññāto mayā samaṇānaṁ sakyaputtikānaṁ dhammo.	64	
PA_an_3:64.1.10	Aññāya ca panāhaṁ samaṇānaṁ sakyaputtikānaṁ dhammaṁ evāhaṁ tasmā dhammavinayā apakkanto”ti.	64	
PA_an_3:64.2.1_0	Atha kho te bhikkhū rājagahe piṇḍāya caritvā pacchābhattaṁ piṇḍapātapaṭikkantā yena	64	
PA_an_3:64.2.1_1	bhagavā tenupasaṅkamiṁsu; upasaṅkamitvā bhagavantaṁ abhivādetvā ekamantaṁ nisīdiṁsu.	64	
PA_an_3:64.2.1_2	Ekamantaṁ nisinnā kho te bhikkhū bhagavantaṁ etadavocuṁ:	64	
PA_an_3:64.2.2	“sarabho nāma, bhante, paribbājako acirapakkanto imasmā dhammavinayā.	64	
PA_an_3:64.2.3	So rājagahe parisati evaṁ vācaṁ bhāsati:	64	
PA_an_3:64.2.4	‘aññāto mayā samaṇānaṁ sakyaputtikānaṁ dhammo.	64	
PA_an_3:64.2.5	Aññāya ca panāhaṁ samaṇānaṁ sakyaputtikānaṁ dhammaṁ evāhaṁ tasmā dhammavinayā apakkanto’ti.	64	
PA_an_3:64.2.6	Sādhu, bhante, bhagavā yena sippinikātīraṁ paribbājakārāmo yena sarabho paribbājako tenupasaṅkamatu anukampaṁ upādāyā”ti.	64	
PA_an_3:64.2.7	Adhivāsesi bhagavā tuṇhībhāvena.	64	
PA_an_3:64.3.1_0	Atha kho bhagavā sāyanhasamayaṁ paṭisallānā vuṭṭhito yena sippinikātīraṁ paribbājakārāmo	64	
PA_an_3:64.3.1_1	yena sarabho paribbājako tenupasaṅkami; upasaṅkamitvā paññatte āsane nisīdi. Nisajja	64	
PA_an_3:64.3.1_2	kho bhagavā sarabhaṁ paribbājakaṁ etadavoca:	64	
PA_an_3:64.3.2	“saccaṁ kira tvaṁ, sarabha, evaṁ vadesi:	64	
PA_an_3:64.3.3	‘aññāto mayā samaṇānaṁ sakyaputtikānaṁ dhammo.	64	
PA_an_3:64.3.4	Aññāya ca panāhaṁ samaṇānaṁ sakyaputtikānaṁ dhammaṁ evāhaṁ tasmā dhammavinayā apakkanto’”ti?	64	
PA_an_3:64.3.5	Evaṁ vutte, sarabho paribbājako tuṇhī ahosi.	64	
PA_an_3:64.4.1	Dutiyampi kho bhagavā sarabhaṁ paribbājakaṁ etadavoca:	64	
PA_an_3:64.4.2	“vadehi, sarabha, kinti te aññāto samaṇānaṁ sakyaputtikānaṁ dhammo?	64	
PA_an_3:64.4.3	Sace te aparipūraṁ bhavissati, ahaṁ paripūressāmi.	64	
PA_an_3:64.4.4	Sace pana te paripūraṁ bhavissati, ahaṁ anumodissāmī”ti.	64	
PA_an_3:64.4.5	Dutiyampi kho sarabho paribbājako tuṇhī ahosi.	64	
PA_an_3:64.5.1	Tatiyampi kho bhagavā sarabhaṁ paribbājakaṁ etadavoca:	64	
PA_an_3:64.5.2	“yo kho, sarabha, paññāyati samaṇānaṁ sakyaputtikānaṁ dhammo vadehi, sarabha, kinti te aññāto samaṇānaṁ sakyaputtikānaṁ dhammo?	64	
PA_an_3:64.5.3	Sace te aparipūraṁ bhavissati, ahaṁ paripūressāmi.	64	
PA_an_3:64.5.4	Sace pana te paripūraṁ bhavissati, ahaṁ anumodissāmī”ti.	64	
PA_an_3:64.5.5	Tatiyampi kho sarabho paribbājako tuṇhī ahosi.	64	
PA_an_3:64.6.1	Atha kho te paribbājakā sarabhaṁ paribbājakaṁ etadavocuṁ:	64	
PA_an_3:64.6.2	“yadeva kho tvaṁ, āvuso sarabha, samaṇaṁ gotamaṁ yāceyyāsi tadeva te samaṇo gotamo pavāreti.	64	
PA_an_3:64.6.3	Vadehāvuso sarabha, kinti te aññāto samaṇānaṁ sakyaputtikānaṁ dhammo?	64	
PA_an_3:64.6.4	Sace te aparipūraṁ bhavissati, samaṇo gotamo paripūressati.	64	
PA_an_3:64.6.5	Sace pana te paripūraṁ bhavissati, samaṇo gotamo anumodissatī”ti.	64	
PA_an_3:64.6.6	Evaṁ vutte, sarabho paribbājako tuṇhībhūto maṅkubhūto pattakkhandho adhomukho pajjhāyanto appaṭibhāno nisīdi.	64	
PA_an_3:64.7.1	Atha kho bhagavā sarabhaṁ paribbājakaṁ tuṇhībhūtaṁ maṅkubhūtaṁ pattakkhandhaṁ adhomukhaṁ pajjhāyantaṁ appaṭibhānaṁ viditvā te paribbājake etadavoca:	64	
PA_an_3:64.8.1	“Yo kho maṁ, paribbājakā, evaṁ vadeyya:	64	
PA_an_3:64.8.2	‘sammāsambuddhassa te paṭijānato ime dhammā anabhisambuddhā’ti, tamahaṁ tattha sādhukaṁ samanuyuñjeyyaṁ samanugāheyyaṁ samanubhāseyyaṁ.	64	
PA_an_3:64.8.3_0	So vata mayā sādhukaṁ samanuyuñjiyamāno samanugāhiyamāno samanubhāsiyamāno aṭṭhānametaṁ	64	
PA_an_3:64.8.3_1	anavakāso yaṁ so tiṇṇaṁ ṭhānānaṁ nāññataraṁ ṭhānaṁ nigaccheyya, aññena vā aññaṁ paṭicarissati,	64	
PA_an_3:64.8.3_2	bahiddhā kathaṁ apanāmessati, kopañca dosañca appaccayañca pātukarissati, tuṇhībhūto	64	
PA_an_3:64.8.3_3	maṅkubhūto pattakkhandho adhomukho pajjhāyanto appaṭibhāno nisīdissati, seyyathāpi	64	
PA_an_3:64.8.3_4	sarabho paribbājako.	64	
PA_an_3:64.9.1	Yo kho maṁ, paribbājakā, evaṁ vadeyya:	64	
PA_an_3:64.9.2	‘khīṇāsavassa te paṭijānato ime āsavā aparikkhīṇā’ti, tamahaṁ tattha sādhukaṁ samanuyuñjeyyaṁ samanugāheyyaṁ samanubhāseyyaṁ.	64	
PA_an_3:64.9.3_0	So vata mayā sādhukaṁ samanuyuñjiyamāno samanugāhiyamāno samanubhāsiyamāno aṭṭhānametaṁ	64	
PA_an_3:64.9.3_1	anavakāso yaṁ so tiṇṇaṁ ṭhānānaṁ nāññataraṁ ṭhānaṁ nigaccheyya, aññena vā aññaṁ paṭicarissati,	64	
PA_an_3:64.9.3_2	bahiddhā kathaṁ apanāmessati, kopañca dosañca appaccayañca pātukarissati, tuṇhībhūto	64	
PA_an_3:64.9.3_3	maṅkubhūto pattakkhandho adhomukho pajjhāyanto appaṭibhāno nisīdissati, seyyathāpi	64	
PA_an_3:64.9.3_4	sarabho paribbājako.	64	
PA_an_3:64.10.1	Yo kho maṁ, paribbājakā, evaṁ vadeyya:	64	
PA_an_3:64.10.2	‘yassa kho pana te atthāya dhammo desito, so na niyyāti takkarassa sammā dukkhakkhayāyā’ti, tamahaṁ tattha sādhukaṁ samanuyuñjeyyaṁ samanugāheyyaṁ samanubhāseyyaṁ.	64	
PA_an_3:64.10.3_0	So vata mayā sādhukaṁ samanuyuñjiyamāno samanugāhiyamāno samanubhāsiyamāno aṭṭhānametaṁ	64	
PA_an_3:64.10.3_1	anavakāso yaṁ so tiṇṇaṁ ṭhānānaṁ nāññataraṁ ṭhānaṁ nigaccheyya, aññena vā aññaṁ paṭicarissati,	64	
PA_an_3:64.10.3_2	bahiddhā kathaṁ apanāmessati, kopañca dosañca appaccayañca pātukarissati, tuṇhībhūto	64	
PA_an_3:64.10.3_3	maṅkubhūto pattakkhandho adhomukho pajjhāyanto appaṭibhāno nisīdissati, seyyathāpi	64	
PA_an_3:64.10.3_4	sarabho paribbājako”ti.	64	
PA_an_3:64.10.4	Atha kho bhagavā sippinikātīre paribbājakārāme tikkhattuṁ sīhanādaṁ naditvā vehāsaṁ pakkāmi.	64	
PA_an_3:64.11.1	Atha kho te paribbājakā acirapakkantassa bhagavato sarabhaṁ paribbājakaṁ samantato vācāyasannitodakena sañjambharimakaṁsu:	64	
PA_an_3:64.11.2	“seyyathāpi, āvuso sarabha, brahāraññe jarasiṅgālo ‘sīhanādaṁ nadissāmī’ti siṅgālakaṁyeva nadati, bheraṇḍakaṁyeva nadati;	64	
PA_an_3:64.11.3	evamevaṁ kho tvaṁ, āvuso sarabha, aññatreva samaṇena gotamena ‘sīhanādaṁ nadissāmī’ti siṅgālakaṁyeva nadasi bheraṇḍakaṁyeva nadasi.	64	
PA_an_3:64.11.4	Seyyathāpi, āvuso sarabha, ambukasañcarī ‘purisakaravitaṁ ravissāmī’ti ambukasañcariravitaṁyeva ravati;	64	
PA_an_3:64.11.5	evamevaṁ kho tvaṁ, āvuso sarabha, aññatreva samaṇena gotamena ‘purisakaravitaṁ ravissāmī’ti, ambukasañcariravitaṁyeva ravasi.	64	
PA_an_3:64.11.6	Seyyathāpi, āvuso sarabha, usabho suññāya gosālāya gambhīraṁ naditabbaṁ maññati;	64	
PA_an_3:64.11.7	evamevaṁ kho tvaṁ, āvuso sarabha, aññatreva samaṇena gotamena gambhīraṁ naditabbaṁ maññasī”ti.	64	
PA_an_3:64.11.8	Atha kho te paribbājakā sarabhaṁ paribbājakaṁ samantato vācāyasannitodakena sañjambharimakaṁsūti.	64	
PA_an_3:64.11.9	Catutthaṁ.	64	
PA_an_3:65.0.1	Aṅguttara Nikāya 3.65	65	
PA_an_3:65.0.2	7. Mahāvagga	65	
PA_an_3:65.0.3	Kesamuttisutta	65	
PA_an_3:65.1.1	Evaṁ me sutaṁ—	65	
PA_an_3:65.1.2	ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena kesamuttaṁ nāma kālāmānaṁ nigamo tadavasari.	65	
PA_an_3:65.1.3	Assosuṁ kho kesamuttiyā kālāmā:	65	
PA_an_3:65.1.4	“samaṇo khalu, bho, gotamo sakyaputto sakyakulā pabbajito kesamuttaṁ anuppatto.	65	
PA_an_3:65.1.5	Taṁ kho pana bhavantaṁ gotamaṁ evaṁ kalyāṇo kittisaddo abbhuggato:	65	
PA_an_3:65.1.6	‘itipi so bhagavā …pe…	65	
PA_an_3:65.1.7	sādhu kho pana tathārūpānaṁ arahataṁ dassanaṁ hotī’”ti.	65	
PA_an_3:65.2.1_0	Atha kho kesamuttiyā kālāmā yena bhagavā tenupasaṅkamiṁsu; upasaṅkamitvā appekacce	65	
PA_an_3:65.2.1_1	bhagavantaṁ abhivādetvā ekamantaṁ nisīdiṁsu, appekacce bhagavatā saddhiṁ sammodiṁsu,	65	
PA_an_3:65.2.1_2	sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu, appekacce yena bhagavā	65	
PA_an_3:65.2.1_3	tenañjaliṁ paṇāmetvā ekamantaṁ nisīdiṁsu, appekacce nāmagottaṁ sāvetvā ekamantaṁ	65	
PA_an_3:65.2.1_4	nisīdiṁsu, appekacce tuṇhībhūtā ekamantaṁ nisīdiṁsu. Ekamantaṁ nisinnā kho te kesamuttiyā	65	
PA_an_3:65.2.1_5	kālāmā bhagavantaṁ etadavocuṁ:	65	
PA_an_3:65.3.1	“Santi, bhante, eke samaṇabrāhmaṇā kesamuttaṁ āgacchanti.	65	
PA_an_3:65.3.2	Te sakaṁyeva vādaṁ dīpenti jotenti, parappavādaṁ pana khuṁsenti vambhenti paribhavanti omakkhiṁ karonti.	65	
PA_an_3:65.3.3	Aparepi, bhante, eke samaṇabrāhmaṇā kesamuttaṁ āgacchanti.	65	
PA_an_3:65.3.4	Tepi sakaṁyeva vādaṁ dīpenti jotenti, parappavādaṁ pana khuṁsenti vambhenti paribhavanti omakkhiṁ karonti.	65	
PA_an_3:65.3.5	Tesaṁ no, bhante, amhākaṁ hoteva kaṅkhā hoti vicikicchā:	65	
PA_an_3:65.3.6	‘ko su nāma imesaṁ bhavataṁ samaṇabrāhmaṇānaṁ saccaṁ āha, ko musā’”ti?	65	
PA_an_3:65.3.7	“Alañhi vo, kālāmā, kaṅkhituṁ alaṁ vicikicchituṁ.	65	
PA_an_3:65.3.8	Kaṅkhanīyeva pana vo ṭhāne vicikicchā uppannā.	65	
PA_an_3:65.4.1_0	Etha tumhe, kālāmā, mā anussavena, mā paramparāya, mā itikirāya, mā piṭakasampadānena,	65	
PA_an_3:65.4.1_1	mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā	65	
PA_an_3:65.4.1_2	bhabbarūpatāya, mā samaṇo no garūti.	65	
PA_an_3:65.4.2	Yadā tumhe, kālāmā, attanāva jāneyyātha:	65	
PA_an_3:65.4.3	‘ime dhammā akusalā, ime dhammā sāvajjā, ime dhammā viññugarahitā, ime dhammā samattā samādinnā ahitāya dukkhāya saṁvattantī’ti, atha tumhe, kālāmā, pajaheyyātha.	65	
PA_an_3:65.5.1	Taṁ kiṁ maññatha, kālāmā,	65	
PA_an_3:65.5.2	lobho purisassa ajjhattaṁ uppajjamāno uppajjati hitāya vā ahitāya vā”ti?	65	
PA_an_3:65.6.1	“Ahitāya, bhante”.	65	
PA_an_3:65.7.1_0	“Luddho panāyaṁ, kālāmā, purisapuggalo lobhena abhibhūto pariyādinnacitto pāṇampi	65	
PA_an_3:65.7.1_1	hanati, adinnampi ādiyati, paradārampi gacchati, musāpi bhaṇati, parampi tathattāya	65	
PA_an_3:65.7.1_2	samādapeti, yaṁ sa hoti dīgharattaṁ ahitāya dukkhāyā”ti.	65	
PA_an_3:65.8.1	“Evaṁ, bhante”.	65	
PA_an_3:65.9.1	“Taṁ kiṁ maññatha, kālāmā,	65	
PA_an_3:65.9.2	doso purisassa ajjhattaṁ uppajjamāno uppajjati hitāya vā ahitāya vā”ti?	65	
PA_an_3:65.10.1	“Ahitāya, bhante”.	65	
PA_an_3:65.11.1_0	“Duṭṭho panāyaṁ, kālāmā, purisapuggalo dosena abhibhūto pariyādinnacitto pāṇampi	65	
PA_an_3:65.11.1_1	hanati, adinnampi ādiyati, paradārampi gacchati, musāpi bhaṇati, parampi tathattāya	65	
PA_an_3:65.11.1_2	samādapeti, yaṁ sa hoti dīgharattaṁ ahitāya dukkhāyā”ti.	65	
PA_an_3:65.12.1	“Evaṁ, bhante”.	65	
PA_an_3:65.13.1	“Taṁ kiṁ maññatha, kālāmā,	65	
PA_an_3:65.13.2	moho purisassa ajjhattaṁ uppajjamāno uppajjati hitāya vā ahitāya vā”ti?	65	
PA_an_3:65.14.1	“Ahitāya, bhante”.	65	
PA_an_3:65.15.1_0	“Mūḷho panāyaṁ, kālāmā, purisapuggalo mohena abhibhūto pariyādinnacitto pāṇampi hanati,	65	
PA_an_3:65.15.1_1	adinnampi ādiyati, paradārampi gacchati, musāpi bhaṇati, parampi tathattāya samādapeti,	65	
PA_an_3:65.15.1_2	yaṁ sa hoti dīgharattaṁ ahitāya dukkhāyā”ti.	65	
PA_an_3:65.16.1	“Evaṁ, bhante”.	65	
PA_an_3:65.17.1	“Taṁ kiṁ maññatha, kālāmā, ime dhammā kusalā vā akusalā vā”ti?	65	
PA_an_3:65.18.1	“Akusalā, bhante”.	65	
PA_an_3:65.19.1	“Sāvajjā vā anavajjā vā”ti?	65	
PA_an_3:65.20.1	“Sāvajjā, bhante”.	65	
PA_an_3:65.21.1	“Viññugarahitā vā viññuppasatthā vā”ti?	65	
PA_an_3:65.22.1	“Viññugarahitā, bhante”.	65	
PA_an_3:65.23.1	“Samattā samādinnā ahitāya dukkhāya saṁvattanti, no vā?	65	
PA_an_3:65.23.2	Kathaṁ vā ettha hotī”ti?	65	
PA_an_3:65.24.1	“Samattā, bhante, samādinnā ahitāya dukkhāya saṁvattantīti.	65	
PA_an_3:65.24.2	Evaṁ no ettha hotī”ti.	65	
PA_an_3:65.25.1	“Iti kho, kālāmā, yaṁ taṁ avocumhā:	65	
PA_an_3:65.25.2	‘etha tumhe, kālāmā.	65	
PA_an_3:65.25.3_0	Mā anussavena, mā paramparāya, mā itikirāya, mā piṭakasampadānena, mā takkahetu,	65	
PA_an_3:65.25.3_1	mā nayahetu, mā ākāraparivitakkena, mā diṭṭhinijjhānakkhantiyā, mā bhabbarūpatāya,	65	
PA_an_3:65.25.3_2	mā samaṇo no garūti.	65	
PA_an_3:65.25.4	Yadā tumhe kālāmā attanāva jāneyyātha:	65	
PA_an_3:65.25.5	“ime dhammā akusalā, ime dhammā sāvajjā, ime dhammā viññugarahitā, ime dhammā samattā samādinnā ahitāya dukkhāya saṁvattantīti, atha tumhe, kālāmā, pajaheyyāthā”’ti,	65	
PA_an_3:65.25.6	iti yaṁ taṁ vuttaṁ, idametaṁ paṭicca vuttaṁ.	65	
PA_an_3:65.26.1_0	Etha tumhe, kālāmā, mā anussavena, mā paramparāya, mā itikirāya, mā piṭakasampadānena,	65	
PA_an_3:65.26.1_1	mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā	65	
PA_an_3:65.26.1_2	bhabbarūpatāya, mā samaṇo no garūti.	65	
PA_an_3:65.26.2	Yadā tumhe, kālāmā, attanāva jāneyyātha:	65	
PA_an_3:65.26.3	‘ime dhammā kusalā, ime dhammā anavajjā, ime dhammā viññuppasatthā, ime dhammā samattā samādinnā hitāya sukhāya saṁvattantī’ti, atha tumhe, kālāmā, upasampajja vihareyyātha.	65	
PA_an_3:65.27.1	Taṁ kiṁ maññatha, kālāmā,	65	
PA_an_3:65.27.2	alobho purisassa ajjhattaṁ uppajjamāno uppajjati hitāya vā ahitāya vā”ti?	65	
PA_an_3:65.28.1	“Hitāya, bhante”.	65	
PA_an_3:65.29.1_0	“Aluddho panāyaṁ, kālāmā, purisapuggalo lobhena anabhibhūto apariyādinnacitto neva	65	
PA_an_3:65.29.1_1	pāṇaṁ hanati, na adinnaṁ ādiyati, na paradāraṁ gacchati, na musā bhaṇati, na parampi	65	
PA_an_3:65.29.1_2	tathattāya samādapeti, yaṁ sa hoti dīgharattaṁ hitāya sukhāyā”ti.	65	
PA_an_3:65.30.1	“Evaṁ, bhante”.	65	
PA_an_3:65.31.1	“Taṁ kiṁ maññatha, kālāmā,	65	
PA_an_3:65.31.2	adoso purisassa ajjhattaṁ uppajjamāno uppajjati …pe…	65	
PA_an_3:65.31.3	amoho purisassa ajjhattaṁ uppajjamāno uppajjati …pe…	65	
PA_an_3:65.31.4	hitāya sukhāyā”ti.	65	
PA_an_3:65.32.1	“Evaṁ, bhante”.	65	
PA_an_3:65.33.1	“Taṁ kiṁ maññatha, kālāmā, ime dhammā kusalā vā akusalā vā”ti?	65	
PA_an_3:65.34.1	“Kusalā, bhante”.	65	
PA_an_3:65.35.1	“Sāvajjā vā anavajjā vā”ti?	65	
PA_an_3:65.36.1	“Anavajjā, bhante”.	65	
PA_an_3:65.37.1	“Viññugarahitā vā viññuppasatthā vā”ti?	65	
PA_an_3:65.38.1	“Viññuppasatthā, bhante”.	65	
PA_an_3:65.39.1	“Samattā samādinnā hitāya sukhāya saṁvattanti no vā?	65	
PA_an_3:65.39.2	Kathaṁ vā ettha hotī”ti?	65	
PA_an_3:65.40.1	“Samattā, bhante, samādinnā hitāya sukhāya saṁvattanti.	65	
PA_an_3:65.40.2	Evaṁ no ettha hotī”ti.	65	
PA_an_3:65.41.1	“Iti kho, kālāmā, yaṁ taṁ avocumhā:	65	
PA_an_3:65.41.2	‘etha tumhe, kālāmā.	65	
PA_an_3:65.41.3_0	Mā anussavena, mā paramparāya, mā itikirāya, mā piṭakasampadānena, mā takkahetu,	65	
PA_an_3:65.41.3_1	mā nayahetu, mā ākāraparivitakkena, mā diṭṭhinijjhānakkhantiyā, mā bhabbarūpatāya,	65	
PA_an_3:65.41.3_2	mā samaṇo no garūti.	65	
PA_an_3:65.41.4	Yadā tumhe, kālāmā, attanāva jāneyyātha—	65	
PA_an_3:65.41.5	ime dhammā kusalā, ime dhammā anavajjā, ime dhammā viññuppasatthā, ime dhammā samattā samādinnā hitāya sukhāya saṁvattantīti, atha tumhe, kālāmā, upasampajja vihareyyāthā’ti,	65	
PA_an_3:65.41.6	iti yaṁ taṁ vuttaṁ idametaṁ paṭicca vuttaṁ.	65	
PA_an_3:65.42.1_0	Sa kho so, kālāmā, ariyasāvako evaṁ vigatābhijjho vigatabyāpādo asammūḷho sampajāno	65	
PA_an_3:65.42.1_1	patissato mettāsahagatena cetasā ekaṁ disaṁ pharitvā viharati, tathā dutiyaṁ, tathā	65	
PA_an_3:65.42.1_2	tatiyaṁ, tathā catutthaṁ, iti uddhamadho tiriyaṁ sabbadhi sabbattatāya sabbāvantaṁ	65	
PA_an_3:65.42.1_3	lokaṁ mettāsahagatena cetasā vipulena mahaggatena appamāṇena averena abyāpajjhena pharitvā viharati.	65	
PA_an_3:65.42.2	Karuṇāsahagatena cetasā …pe…	65	
PA_an_3:65.42.3	muditāsahagatena cetasā …pe…	65	
PA_an_3:65.42.4_0	upekkhāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ,	65	
PA_an_3:65.42.4_1	tathā catutthaṁ, iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena	65	
PA_an_3:65.42.4_2	cetasā vipulena mahaggatena appamāṇena averena abyāpajjhena pharitvā viharati.	65	
PA_an_3:65.43.1	Sa kho so, kālāmā, ariyasāvako evaṁ averacitto evaṁ abyāpajjhacitto evaṁ asaṅkiliṭṭhacitto evaṁ visuddhacitto.	65	
PA_an_3:65.43.2	Tassa diṭṭheva dhamme cattāro assāsā adhigatā honti.	65	
PA_an_3:65.43.3_0	‘Sace kho pana atthi paro loko, atthi sukatadukkaṭānaṁ kammānaṁ phalaṁ vipāko, athāhaṁ	65	
PA_an_3:65.43.3_1	kāyassa bhedā paraṁ maraṇā sugatiṁ saggaṁ lokaṁ upapajjissāmī’ti, ayamassa paṭhamo	65	
PA_an_3:65.43.3_2	assāso adhigato hoti.	65	
PA_an_3:65.44.1_0	‘Sace kho pana natthi paro loko, natthi sukatadukkaṭānaṁ kammānaṁ phalaṁ vipāko,	65	
PA_an_3:65.44.1_1	athāhaṁ diṭṭheva dhamme averaṁ abyāpajjhaṁ anīghaṁ sukhiṁ attānaṁ pariharāmī’ti,	65	
PA_an_3:65.44.1_2	ayamassa dutiyo assāso adhigato hoti.	65	
PA_an_3:65.45.1	‘Sace kho pana karoto karīyati pāpaṁ, na kho panāhaṁ kassaci pāpaṁ cetemi.	65	
PA_an_3:65.45.2	Akarontaṁ kho pana maṁ pāpakammaṁ kuto dukkhaṁ phusissatī’ti, ayamassa tatiyo assāso adhigato hoti.	65	
PA_an_3:65.46.1	‘Sace kho pana karoto na karīyati pāpaṁ, athāhaṁ ubhayeneva visuddhaṁ attānaṁ samanupassāmī’ti, ayamassa catuttho assāso adhigato hoti.	65	
PA_an_3:65.47.1	Sa kho so, kālāmā, ariyasāvako evaṁ averacitto evaṁ abyāpajjhacitto evaṁ asaṅkiliṭṭhacitto evaṁ visuddhacitto.	65	
PA_an_3:65.47.2	Tassa diṭṭheva dhamme ime cattāro assāsā adhigatā hontī”ti.	65	
PA_an_3:65.48.1	“Evametaṁ, bhagavā, evametaṁ, sugata.	65	
PA_an_3:65.48.2	Sa kho so, bhante, ariyasāvako evaṁ averacitto evaṁ abyāpajjhacitto evaṁ asaṅkiliṭṭhacitto evaṁ visuddhacitto.	65	
PA_an_3:65.48.3	Tassa diṭṭheva dhamme cattāro assāsā adhigatā honti.	65	
PA_an_3:65.48.4_0	‘Sace kho pana atthi paro loko, atthi sukatadukkaṭānaṁ kammānaṁ phalaṁ vipāko, athāhaṁ	65	
PA_an_3:65.48.4_1	kāyassa bhedā paraṁ maraṇā sugatiṁ saggaṁ lokaṁ upapajjissāmī’ti, ayamassa paṭhamo	65	
PA_an_3:65.48.4_2	assāso adhigato hoti.	65	
PA_an_3:65.49.1_0	‘Sace kho pana natthi paro loko, natthi sukatadukkaṭānaṁ kammānaṁ phalaṁ vipāko,	65	
PA_an_3:65.49.1_1	athāhaṁ diṭṭheva dhamme averaṁ abyāpajjhaṁ anīghaṁ sukhiṁ attānaṁ pariharāmī’ti,	65	
PA_an_3:65.49.1_2	ayamassa dutiyo assāso adhigato hoti.	65	
PA_an_3:65.50.1	‘Sace kho pana karoto karīyati pāpaṁ, na kho panāhaṁ kassaci pāpaṁ cetemi, akarontaṁ kho pana maṁ pāpakammaṁ kuto dukkhaṁ phusissatī’ti, ayamassa tatiyo assāso adhigato hoti.	65	
PA_an_3:65.51.1	‘Sace kho pana karoto na karīyati pāpaṁ, athāhaṁ ubhayeneva visuddhaṁ attānaṁ samanupassāmī’ti, ayamassa catuttho assāso adhigato hoti.	65	
PA_an_3:65.52.1	Sa kho so, bhante, ariyasāvako evaṁ averacitto evaṁ abyāpajjhacitto evaṁ asaṅkiliṭṭhacitto evaṁ visuddhacitto.	65	
PA_an_3:65.52.2	Tassa diṭṭheva dhamme ime cattāro assāsā adhigatā honti.	65	
PA_an_3:65.53.1	Abhikkantaṁ, bhante …pe…	65	
PA_an_3:65.53.2	ete mayaṁ, bhante, bhagavantaṁ saraṇaṁ gacchāma dhammañca bhikkhusaṅghañca.	65	
PA_an_3:65.53.3	Upāsake no, bhante, bhagavā dhāretu ajjatagge pāṇupete saraṇaṁ gate”ti.	65	
PA_an_3:65.53.4	Pañcamaṁ.	65	
PA_an_3:66.0.1	Aṅguttara Nikāya 3.66	66	
PA_an_3:66.0.2	7. Mahāvagga	66	
PA_an_3:66.0.3	Sāḷhasutta	66	
PA_an_3:66.1.1	Evaṁ me sutaṁ—	66	
PA_an_3:66.1.2	ekaṁ samayaṁ āyasmā nandako sāvatthiyaṁ viharati pubbārāme migāramātupāsāde.	66	
PA_an_3:66.1.3_0	Atha kho sāḷho ca migāranattā sāṇo ca sekhuniyanattā yenāyasmā nandako tenupasaṅkamiṁsu;	66	
PA_an_3:66.1.3_1	upasaṅkamitvā āyasmantaṁ nandakaṁ abhivādetvā ekamantaṁ nisīdiṁsu. Ekamantaṁ nisinnaṁ	66	
PA_an_3:66.1.3_2	kho sāḷhaṁ migāranattāraṁ āyasmā nandako etadavoca:	66	
PA_an_3:66.2.1_0	“Etha tumhe, sāḷhā, mā anussavena, mā paramparāya, mā itikirāya, mā piṭakasampadānena,	66	
PA_an_3:66.2.1_1	mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā	66	
PA_an_3:66.2.1_2	bhabbarūpatāya, mā samaṇo no garūti.	66	
PA_an_3:66.2.2_0	Yadā tumhe, sāḷhā, attanāva jāneyyātha ‘ime dhammā akusalā, ime dhammā sāvajjā, ime	66	
PA_an_3:66.2.2_1	dhammā viññugarahitā, ime dhammā samattā samādinnā ahitāya dukkhāya saṁvattantī’ti,	66	
PA_an_3:66.2.2_2	atha tumhe, sāḷhā, pajaheyyātha.	66	
PA_an_3:66.3.1	Taṁ kiṁ maññatha, sāḷhā,	66	
PA_an_3:66.3.2	atthi lobho”ti?	66	
PA_an_3:66.4.1	“Evaṁ, bhante”.	66	
PA_an_3:66.5.1	“Abhijjhāti kho ahaṁ, sāḷhā, etamatthaṁ vadāmi.	66	
PA_an_3:66.5.2_0	Luddho kho ayaṁ, sāḷhā, abhijjhālu pāṇampi hanati, adinnampi ādiyati, paradārampi	66	
PA_an_3:66.5.2_1	gacchati, musāpi bhaṇati, parampi tathattāya samādapeti, yaṁ sa hoti dīgharattaṁ	66	
PA_an_3:66.5.2_2	ahitāya dukkhāyā”ti.	66	
PA_an_3:66.6.1	“Evaṁ, bhante”.	66	
PA_an_3:66.7.1	“Taṁ kiṁ maññatha, sāḷhā,	66	
PA_an_3:66.7.2	atthi doso”ti?	66	
PA_an_3:66.8.1	“Evaṁ, bhante”.	66	
PA_an_3:66.9.1	“Byāpādoti kho ahaṁ, sāḷhā, etamatthaṁ vadāmi.	66	
PA_an_3:66.9.2_0	Duṭṭho kho ayaṁ, sāḷhā, byāpannacitto pāṇampi hanati, adinnampi ādiyati, paradārampi	66	
PA_an_3:66.9.2_1	gacchati, musāpi bhaṇati, parampi tathattāya samādapeti, yaṁ sa hoti dīgharattaṁ	66	
PA_an_3:66.9.2_2	ahitāya dukkhāyā”ti.	66	
PA_an_3:66.10.1	“Evaṁ, bhante”.	66	
PA_an_3:66.11.1	“Taṁ kiṁ maññatha, sāḷhā,	66	
PA_an_3:66.11.2	atthi moho”ti?	66	
PA_an_3:66.12.1	“Evaṁ, bhante”.	66	
PA_an_3:66.13.1	“Avijjāti kho ahaṁ, sāḷhā, etamatthaṁ vadāmi.	66	
PA_an_3:66.13.2_0	Mūḷho kho ayaṁ, sāḷhā, avijjāgato pāṇampi hanati, adinnampi ādiyati, paradārampi	66	
PA_an_3:66.13.2_1	gacchati, musāpi bhaṇati, parampi tathattāya samādapeti, yaṁ sa hoti dīgharattaṁ	66	
PA_an_3:66.13.2_2	ahitāya dukkhāyā”ti.	66	
PA_an_3:66.14.1	“Evaṁ, bhante”.	66	
PA_an_3:66.15.1	“Taṁ kiṁ maññatha, sāḷhā, ime dhammā kusalā vā akusalā vā”ti?	66	
PA_an_3:66.16.1	“Akusalā, bhante”.	66	
PA_an_3:66.17.1	“Sāvajjā vā anavajjā vā”ti?	66	
PA_an_3:66.18.1	“Sāvajjā, bhante”.	66	
PA_an_3:66.19.1	“Viññugarahitā vā viññuppasatthā vā”ti?	66	
PA_an_3:66.20.1	“Viññugarahitā, bhante”.	66	
PA_an_3:66.21.1	“Samattā samādinnā ahitāya dukkhāya saṁvattanti, no vā?	66	
PA_an_3:66.21.2	Kathaṁ vā ettha hotī”ti?	66	
PA_an_3:66.22.1	“Samattā, bhante, samādinnā ahitāya dukkhāya saṁvattantīti.	66	
PA_an_3:66.22.2	Evaṁ no ettha hotī”ti.	66	
PA_an_3:66.23.1	“Iti kho, sāḷhā, yaṁ taṁ avocumhā:	66	
PA_an_3:66.23.2_0	‘etha tumhe, sāḷhā, mā anussavena, mā paramparāya, mā itikirāya, mā piṭakasampadānena,	66	
PA_an_3:66.23.2_1	mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā	66	
PA_an_3:66.23.2_2	bhabbarūpatāya, mā samaṇo no garūti.	66	
PA_an_3:66.23.3	Yadā tumhe, sāḷhā, attanāva jāneyyātha—	66	
PA_an_3:66.23.4	ime dhammā akusalā, ime dhammā sāvajjā, ime dhammā viññugarahitā, ime dhammā samattā samādinnā ahitāya dukkhāya saṁvattantīti, atha tumhe, sāḷhā, pajaheyyāthā’ti,	66	
PA_an_3:66.23.5	iti yaṁ taṁ vuttaṁ idametaṁ paṭicca vuttaṁ.	66	
PA_an_3:66.24.1_0	Etha tumhe, sāḷhā, mā anussavena, mā paramparāya, mā itikirāya, mā piṭakasampadānena,	66	
PA_an_3:66.24.1_1	mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā	66	
PA_an_3:66.24.1_2	bhabbarūpatāya, mā samaṇo no garūti.	66	
PA_an_3:66.24.2	Yadā tumhe, sāḷhā, attanāva jāneyyātha:	66	
PA_an_3:66.24.3	‘ime dhammā kusalā, ime dhammā anavajjā, ime dhammā viññuppasatthā, ime dhammā samattā samādinnā hitāya sukhāya saṁvattantī’ti, atha tumhe, sāḷhā, upasampajja vihareyyātha.	66	
PA_an_3:66.25.1	Taṁ kiṁ maññatha, sāḷhā, atthi alobho”ti?	66	
PA_an_3:66.26.1	“Evaṁ, bhante”.	66	
PA_an_3:66.27.1	“Anabhijjhāti kho ahaṁ, sāḷhā, etamatthaṁ vadāmi.	66	
PA_an_3:66.27.2_0	Aluddho kho ayaṁ, sāḷhā, anabhijjhālu neva pāṇaṁ hanati, na adinnaṁ ādiyati, na paradāraṁ	66	
PA_an_3:66.27.2_1	gacchati, na musā bhaṇati, parampi na tathattāya samādapeti, yaṁ sa hoti dīgharattaṁ hitāya sukhāyā”ti.	66	
PA_an_3:66.28.1	“Evaṁ, bhante”.	66	
PA_an_3:66.29.1	“Taṁ kiṁ maññatha, sāḷhā, atthi adoso”ti?	66	
PA_an_3:66.30.1	“Evaṁ, bhante”.	66	
PA_an_3:66.31.1	“Abyāpādoti kho ahaṁ, sāḷhā, etamatthaṁ vadāmi.	66	
PA_an_3:66.31.2_0	Aduṭṭho kho ayaṁ, sāḷhā, abyāpannacitto neva pāṇaṁ hanati, na adinnaṁ ādiyati, na	66	
PA_an_3:66.31.2_1	paradāraṁ gacchati, na musā bhaṇati, parampi na tathattāya samādapeti, yaṁ sa hoti	66	
PA_an_3:66.31.2_2	dīgharattaṁ hitāya sukhāyā”ti.	66	
PA_an_3:66.32.1	“Evaṁ, bhante”.	66	
PA_an_3:66.33.1	“Taṁ kiṁ maññatha, sāḷhā,	66	
PA_an_3:66.33.2	atthi amoho”ti?	66	
PA_an_3:66.34.1	“Evaṁ, bhante”.	66	
PA_an_3:66.35.1	“Vijjāti kho ahaṁ, sāḷhā, etamatthaṁ vadāmi.	66	
PA_an_3:66.35.2_0	Amūḷho kho ayaṁ, sāḷhā, vijjāgato neva pāṇaṁ hanati, na adinnaṁ ādiyati, na paradāraṁ	66	
PA_an_3:66.35.2_1	gacchati, na musā bhaṇati, parampi na tathattāya samādapeti, yaṁ sa hoti dīgharattaṁ hitāya sukhāyā”ti.	66	
PA_an_3:66.36.1	“Evaṁ, bhante”.	66	
PA_an_3:66.37.1	“Taṁ kiṁ maññatha, sāḷhā, ime dhammā kusalā vā akusalā vā”ti?	66	
PA_an_3:66.38.1	“Kusalā, bhante”.	66	
PA_an_3:66.39.1	“Sāvajjā vā anavajjā vā”ti?	66	
PA_an_3:66.40.1	“Anavajjā, bhante”.	66	
PA_an_3:66.41.1	“Viññugarahitā vā viññuppasatthā vā”ti?	66	
PA_an_3:66.42.1	“Viññuppasatthā, bhante”.	66	
PA_an_3:66.43.1	“Samattā samādinnā hitāya sukhāya saṁvattanti, no vā?	66	
PA_an_3:66.43.2	Kathaṁ vā ettha hotī”ti?	66	
PA_an_3:66.44.1	“Samattā, bhante, samādinnā hitāya sukhāya saṁvattantīti.	66	
PA_an_3:66.44.2	Evaṁ no ettha hotī”ti.	66	
PA_an_3:66.45.1	“Iti kho, sāḷhā, yaṁ taṁ avocumhā:	66	
PA_an_3:66.45.2_0	‘etha tumhe, sāḷhā, mā anussavena, mā paramparāya, mā itikirāya, mā piṭakasampadānena,	66	
PA_an_3:66.45.2_1	mā takkahetu, mā nayahetu, mā ākāraparivitakkena, mā diṭṭhinijjhānakkhantiyā, mā	66	
PA_an_3:66.45.2_2	bhabbarūpatāya, mā samaṇo no garūti.	66	
PA_an_3:66.45.3	Yadā tumhe, sāḷhā, attanāva jāneyyātha—	66	
PA_an_3:66.45.4_0	ime dhammā kusalā, ime dhammā anavajjā, ime dhammā viññuppasatthā, ime dhammā samattā	66	
PA_an_3:66.45.4_1	samādinnā dīgharattaṁ hitāya sukhāya saṁvattantīti, atha tumhe, sāḷhā, upasampajja vihareyyāthā’ti,	66	
PA_an_3:66.45.5	iti yaṁ taṁ vuttaṁ idametaṁ paṭicca vuttaṁ.	66	
PA_an_3:66.46.1	Sa kho so, sāḷhā, ariyasāvako evaṁ vigatābhijjho vigatabyāpādo asammūḷho sampajāno patissato mettāsahagatena cetasā …pe…	66	
PA_an_3:66.46.2	karuṇā …	66	
PA_an_3:66.46.3	muditā …	66	
PA_an_3:66.46.4_0	upekkhāsahagatena cetasā ekaṁ disaṁ pharitvā viharati, tathā dutiyaṁ, tathā tatiyaṁ,	66	
PA_an_3:66.46.4_1	tathā catutthaṁ, iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena	66	
PA_an_3:66.46.4_2	cetasā vipulena mahaggatena appamāṇena averena abyāpajjhena pharitvā viharati.	66	
PA_an_3:66.46.5	So evaṁ pajānāti:	66	
PA_an_3:66.46.6	‘atthi idaṁ, atthi hīnaṁ, atthi paṇītaṁ, atthi imassa saññāgatassa uttari nissaraṇan’ti.	66	
PA_an_3:66.46.7	Tassa evaṁ jānato evaṁ passato kāmāsavāpi cittaṁ vimuccati, bhavāsavāpi cittaṁ vimuccati, avijjāsavāpi cittaṁ vimuccati;	66	
PA_an_3:66.46.8	vimuttasmiṁ vimuttamiti ñāṇaṁ hoti.	66	
PA_an_3:66.46.9	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	66	
PA_an_3:66.47.1	So evaṁ pajānāti:	66	
PA_an_3:66.47.2	‘ahu pubbe lobho, tadahu akusalaṁ, so etarahi natthi, iccetaṁ kusalaṁ;	66	
PA_an_3:66.47.3	ahu pubbe doso …pe…	66	
PA_an_3:66.47.4	ahu pubbe moho, tadahu akusalaṁ, so etarahi natthi, iccetaṁ kusalan’ti.	66	
PA_an_3:66.47.5	So diṭṭheva dhamme nicchāto nibbuto sītibhūto sukhappaṭisaṁvedī brahmabhūtena attanā viharatī”ti.	66	
PA_an_3:66.47.6	Chaṭṭhaṁ.	66	
PA_an_3:67.0.1	Aṅguttara Nikāya 3.67	67	
PA_an_3:67.0.2	7. Mahāvagga	67	
PA_an_3:67.0.3	Kathāvatthusutta	67	
PA_an_3:67.1.1	“Tīṇimāni, bhikkhave, kathāvatthūni.	67	
PA_an_3:67.1.2	Katamāni tīṇi?	67	
PA_an_3:67.1.3	Atītaṁ vā, bhikkhave, addhānaṁ ārabbha kathaṁ katheyya:	67	
PA_an_3:67.1.4	‘evaṁ ahosi atītamaddhānan’ti.	67	
PA_an_3:67.1.5	Anāgataṁ vā, bhikkhave, addhānaṁ ārabbha kathaṁ katheyya:	67	
PA_an_3:67.1.6	‘evaṁ bhavissati anāgatamaddhānan’ti.	67	
PA_an_3:67.1.7	Etarahi vā, bhikkhave, paccuppannaṁ addhānaṁ ārabbha kathaṁ katheyya:	67	
PA_an_3:67.1.8	‘evaṁ hoti etarahi paccuppannamaddhānan’ti.	67	
PA_an_3:67.2.1	Kathāsampayogena, bhikkhave, puggalo veditabbo yadi vā kaccho yadi vā akacchoti.	67	
PA_an_3:67.2.2_0	Sacāyaṁ, bhikkhave, puggalo pañhaṁ puṭṭho samāno ekaṁsabyākaraṇīyaṁ pañhaṁ na ekaṁsena	67	
PA_an_3:67.2.2_1	byākaroti, vibhajjabyākaraṇīyaṁ pañhaṁ na vibhajja byākaroti, paṭipucchābyākaraṇīyaṁ	67	
PA_an_3:67.2.2_2	pañhaṁ na paṭipucchā byākaroti, ṭhapanīyaṁ pañhaṁ na ṭhapeti, evaṁ santāyaṁ, bhikkhave,	67	
PA_an_3:67.2.2_3	puggalo akaccho hoti.	67	
PA_an_3:67.2.3_0	Sace panāyaṁ, bhikkhave, puggalo pañhaṁ puṭṭho samāno ekaṁsabyākaraṇīyaṁ pañhaṁ ekaṁsena	67	
PA_an_3:67.2.3_1	byākaroti, vibhajjabyākaraṇīyaṁ pañhaṁ vibhajja byākaroti, paṭipucchābyākaraṇīyaṁ	67	
PA_an_3:67.2.3_2	pañhaṁ paṭipucchā byākaroti, ṭhapanīyaṁ pañhaṁ ṭhapeti, evaṁ santāyaṁ, bhikkhave,	67	
PA_an_3:67.2.3_3	puggalo kaccho hoti.	67	
PA_an_3:67.3.1	Kathāsampayogena, bhikkhave, puggalo veditabbo yadi vā kaccho yadi vā akacchoti.	67	
PA_an_3:67.3.2_0	Sacāyaṁ, bhikkhave, puggalo pañhaṁ puṭṭho samāno ṭhānāṭhāne na saṇṭhāti parikappe	67	
PA_an_3:67.3.2_1	na saṇṭhāti aññātavāde na saṇṭhāti paṭipadāya na saṇṭhāti, evaṁ santāyaṁ, bhikkhave,	67	
PA_an_3:67.3.2_2	puggalo akaccho hoti.	67	
PA_an_3:67.3.3	Sace panāyaṁ, bhikkhave, puggalo pañhaṁ puṭṭho samāno ṭhānāṭhāne saṇṭhāti parikappe saṇṭhāti aññātavāde saṇṭhāti paṭipadāya saṇṭhāti, evaṁ santāyaṁ, bhikkhave, puggalo kaccho hoti.	67	
PA_an_3:67.4.1	Kathāsampayogena, bhikkhave, puggalo veditabbo yadi vā kaccho yadi vā akacchoti.	67	
PA_an_3:67.4.2_0	Sacāyaṁ, bhikkhave, puggalo pañhaṁ puṭṭho samāno aññenaññaṁ paṭicarati, bahiddhā	67	
PA_an_3:67.4.2_1	kathaṁ apanāmeti, kopañca dosañca appaccayañca pātukaroti, evaṁ santāyaṁ, bhikkhave,	67	
PA_an_3:67.4.2_2	puggalo akaccho hoti.	67	
PA_an_3:67.4.3_0	Sace panāyaṁ, bhikkhave, puggalo pañhaṁ puṭṭho samāno na aññenaññaṁ paṭicarati na	67	
PA_an_3:67.4.3_1	bahiddhā kathaṁ apanāmeti, na kopañca dosañca appaccayañca pātukaroti, evaṁ santāyaṁ,	67	
PA_an_3:67.4.3_2	bhikkhave, puggalo kaccho hoti.	67	
PA_an_3:67.5.1	Kathāsampayogena, bhikkhave, puggalo veditabbo yadi vā kaccho yadi vā akacchoti.	67	
PA_an_3:67.5.2	Sacāyaṁ, bhikkhave, puggalo pañhaṁ puṭṭho samāno abhiharati abhimaddati anupajagghati khalitaṁ gaṇhāti, evaṁ santāyaṁ, bhikkhave, puggalo akaccho hoti.	67	
PA_an_3:67.5.3	Sace panāyaṁ, bhikkhave, puggalo pañhaṁ puṭṭho samāno nābhiharati nābhimaddati na anupajagghati na khalitaṁ gaṇhāti, evaṁ santāyaṁ, bhikkhave, puggalo kaccho hoti.	67	
PA_an_3:67.6.1	Kathāsampayogena, bhikkhave, puggalo veditabbo yadi vā saupaniso yadi vā anupanisoti.	67	
PA_an_3:67.6.2	Anohitasoto, bhikkhave, anupaniso hoti, ohitasoto saupaniso hoti.	67	
PA_an_3:67.6.3	So saupaniso samāno abhijānāti ekaṁ dhammaṁ, parijānāti ekaṁ dhammaṁ, pajahati ekaṁ dhammaṁ, sacchikaroti ekaṁ dhammaṁ.	67	
PA_an_3:67.6.4	So abhijānanto ekaṁ dhammaṁ, parijānanto ekaṁ dhammaṁ, pajahanto ekaṁ dhammaṁ, sacchikaronto ekaṁ dhammaṁ sammāvimuttiṁ phusati.	67	
PA_an_3:67.6.5	Etadatthā, bhikkhave, kathā;	67	
PA_an_3:67.6.6	etadatthā mantanā;	67	
PA_an_3:67.6.7	etadatthā upanisā;	67	
PA_an_3:67.6.8	etadatthaṁ sotāvadhānaṁ, yadidaṁ anupādā cittassa vimokkhoti.	67	
PA_an_3:67.7.1	Ye viruddhā sallapanti,	67	
PA_an_3:67.7.2	viniviṭṭhā samussitā;	67	
PA_an_3:67.7.3	Anariyaguṇamāsajja,	67	
PA_an_3:67.7.4	aññoññavivaresino.	67	
PA_an_3:67.8.1	Dubbhāsitaṁ vikkhalitaṁ,	67	
PA_an_3:67.8.2	sampamohaṁ parājayaṁ;	67	
PA_an_3:67.8.3	Aññoññassābhinandanti,	67	
PA_an_3:67.8.4	tadariyo kathanācare.	67	
PA_an_3:67.9.1	Sace cassa kathākāmo,	67	
PA_an_3:67.9.2	kālamaññāya paṇḍito;	67	
PA_an_3:67.9.3	Dhammaṭṭhapaṭisaṁyuttā,	67	
PA_an_3:67.9.4	yā ariyacaritā kathā.	67	
PA_an_3:67.10.1	Taṁ kathaṁ kathaye dhīro,	67	
PA_an_3:67.10.2	aviruddho anussito;	67	
PA_an_3:67.10.3	Anunnatena manasā,	67	
PA_an_3:67.10.4	apaḷāso asāhaso.	67	
PA_an_3:67.11.1	Anusūyāyamāno so,	67	
PA_an_3:67.11.2	sammadaññāya bhāsati;	67	
PA_an_3:67.11.3	Subhāsitaṁ anumodeyya,	67	
PA_an_3:67.11.4	dubbhaṭṭhe nāpasādaye.	67	
PA_an_3:67.12.1	Upārambhaṁ na sikkheyya,	67	
PA_an_3:67.12.2	khalitañca na gāhaye;	67	
PA_an_3:67.12.3	Nābhihare nābhimadde,	67	
PA_an_3:67.12.4	na vācaṁ payutaṁ bhaṇe.	67	
PA_an_3:67.13.1	Aññātatthaṁ pasādatthaṁ,	67	
PA_an_3:67.13.2	sataṁ ve hoti mantanā;	67	
PA_an_3:67.13.3	Evaṁ kho ariyā mantenti,	67	
PA_an_3:67.13.4	esā ariyāna mantanā;	67	
PA_an_3:67.13.5	Etadaññāya medhāvī,	67	
PA_an_3:67.13.6	na samusseyya mantaye”ti.	67	
PA_an_3:67.13.7	Sattamaṁ.	67	
PA_an_3:68.0.1	Aṅguttara Nikāya 3.68	68	
PA_an_3:68.0.2	7. Mahāvagga	68	
PA_an_3:68.0.3	Aññatitthiyasutta	68	
PA_an_3:68.1.1	“Sace, bhikkhave, aññatitthiyā paribbājakā evaṁ puccheyyuṁ:	68	
PA_an_3:68.1.2	‘tayome, āvuso, dhammā.	68	
PA_an_3:68.1.3	Katame tayo?	68	
PA_an_3:68.1.4	Rāgo, doso, moho—	68	
PA_an_3:68.1.5	ime kho, āvuso, tayo dhammā.	68	
PA_an_3:68.1.6	Imesaṁ, āvuso, tiṇṇaṁ dhammānaṁ ko viseso ko adhippayāso kiṁ nānākaraṇan’ti?	68	
PA_an_3:68.1.7	Evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ kinti byākareyyāthā”ti?	68	
PA_an_3:68.1.8_0	“Bhagavaṁmūlakā no, bhante, dhammā bhagavaṁnettikā bhagavaṁpaṭisaraṇā. Sādhu vata,	68	
PA_an_3:68.1.8_1	bhante, bhagavantaṁyeva paṭibhātu etassa bhāsitassa attho. Bhagavato sutvā bhikkhū dhāressantī”ti.	68	
PA_an_3:68.1.9	“Tena hi, bhikkhave, suṇātha, sādhukaṁ manasi karotha, bhāsissāmī”ti.	68	
PA_an_3:68.1.10	“Evaṁ, bhante”ti kho te bhikkhū bhagavato paccassosuṁ.	68	
PA_an_3:68.1.11	Bhagavā etadavoca:	68	
PA_an_3:68.2.1	“Sace, bhikkhave, aññatitthiyā paribbājakā evaṁ puccheyyuṁ:	68	
PA_an_3:68.2.2	‘tayome, āvuso, dhammā.	68	
PA_an_3:68.2.3	Katame tayo?	68	
PA_an_3:68.2.4	Rāgo, doso, moho—	68	
PA_an_3:68.2.5	ime kho, āvuso, tayo dhammā;	68	
PA_an_3:68.2.6	imesaṁ, āvuso, tiṇṇaṁ dhammānaṁ ko viseso ko adhippayāso kiṁ nānākaraṇan’ti?	68	
PA_an_3:68.2.7	Evaṁ puṭṭhā tumhe, bhikkhave, tesaṁ aññatitthiyānaṁ paribbājakānaṁ evaṁ byākareyyātha:	68	
PA_an_3:68.2.8	‘rāgo kho, āvuso, appasāvajjo dandhavirāgī, doso mahāsāvajjo khippavirāgī, moho mahāsāvajjo dandhavirāgī’ti.	68	
PA_an_3:68.3.1	‘Ko panāvuso, hetu ko paccayo yena anuppanno vā rāgo uppajjati uppanno vā rāgo bhiyyobhāvāya vepullāya saṁvattatī’ti?	68	
PA_an_3:68.3.2	‘“Subhanimittan”tissa vacanīyaṁ.	68	
PA_an_3:68.3.3	Tassa subhanimittaṁ ayoniso manasi karoto anuppanno vā rāgo uppajjati uppanno vā rāgo bhiyyobhāvāya vepullāya saṁvattati.	68	
PA_an_3:68.3.4	Ayaṁ kho, āvuso, hetu ayaṁ paccayo yena anuppanno vā rāgo uppajjati uppanno vā rāgo bhiyyobhāvāya vepullāya saṁvattatī’ti.	68	
PA_an_3:68.4.1	‘Ko panāvuso, hetu ko paccayo yena anuppanno vā doso uppajjati uppanno vā doso bhiyyobhāvāya vepullāya saṁvattatī’ti?	68	
PA_an_3:68.4.2	‘“Paṭighanimittan”tissa vacanīyaṁ.	68	
PA_an_3:68.4.3	Tassa paṭighanimittaṁ ayoniso manasi karoto anuppanno vā doso uppajjati uppanno vā doso bhiyyobhāvāya vepullāya saṁvattati.	68	
PA_an_3:68.4.4	Ayaṁ kho, āvuso, hetu ayaṁ paccayo yena anuppanno vā doso uppajjati uppanno vā doso bhiyyobhāvāya vepullāya saṁvattatī’ti.	68	
PA_an_3:68.5.1	‘Ko panāvuso, hetu ko paccayo yena anuppanno vā moho uppajjati uppanno vā moho bhiyyobhāvāya vepullāya saṁvattatī’ti?	68	
PA_an_3:68.5.2	‘“Ayoniso manasikāro”tissa vacanīyaṁ.	68	
PA_an_3:68.5.3	Tassa ayoniso manasi karoto anuppanno vā moho uppajjati uppanno vā moho bhiyyobhāvāya vepullāya saṁvattati.	68	
PA_an_3:68.5.4	Ayaṁ kho, āvuso, hetu ayaṁ paccayo yena anuppanno vā moho uppajjati uppanno vā moho bhiyyobhāvāya vepullāya saṁvattatī’ti.	68	
PA_an_3:68.6.1	‘Ko panāvuso, hetu ko paccayo yena anuppanno ceva rāgo nuppajjati uppanno ca rāgo pahīyatī’ti?	68	
PA_an_3:68.6.2	‘“Asubhanimittan”tissa vacanīyaṁ.	68	
PA_an_3:68.6.3	Tassa asubhanimittaṁ yoniso manasi karoto anuppanno ceva rāgo nuppajjati uppanno ca rāgo pahīyati.	68	
PA_an_3:68.6.4	Ayaṁ kho, āvuso, hetu ayaṁ paccayo yena anuppanno ceva rāgo nuppajjati uppanno ca rāgo pahīyatī’ti.	68	
PA_an_3:68.7.1	‘Ko panāvuso, hetu ko paccayo yena anuppanno ceva doso nuppajjati uppanno ca doso pahīyatī’ti?	68	
PA_an_3:68.7.2	‘“Mettā cetovimuttī”tissa vacanīyaṁ.	68	
PA_an_3:68.7.3	Tassa mettaṁ cetovimuttiṁ yoniso manasi karoto anuppanno ceva doso nuppajjati uppanno ca doso pahīyati.	68	
PA_an_3:68.7.4	Ayaṁ kho, āvuso, hetu ayaṁ paccayo yena anuppanno ceva doso nuppajjati uppanno ca doso pahīyatī’ti.	68	
PA_an_3:68.8.1	‘Ko panāvuso, hetu ko paccayo yena anuppanno ceva moho nuppajjati uppanno ca moho pahīyatī’ti?	68	
PA_an_3:68.8.2	‘“Yonisomanasikāro”tissa vacanīyaṁ.	68	
PA_an_3:68.8.3	Tassa yoniso manasi karoto anuppanno ceva moho nuppajjati uppanno ca moho pahīyati.	68	
PA_an_3:68.8.4	Ayaṁ kho, āvuso, hetu ayaṁ paccayo yena anuppanno vā moho nuppajjati uppanno ca moho pahīyatī’”ti.	68	
PA_an_3:68.8.5	Aṭṭhamaṁ.	68	
PA_an_3:69.0.1	Aṅguttara Nikāya 3.69	69	
PA_an_3:69.0.2	7. Mahāvagga	69	
PA_an_3:69.0.3	Akusalamūlasutta	69	
PA_an_3:69.1.1	“Tīṇimāni, bhikkhave, akusalamūlāni.	69	
PA_an_3:69.1.2	Katamāni tīṇi?	69	
PA_an_3:69.1.3	Lobho akusalamūlaṁ, doso akusalamūlaṁ, moho akusalamūlaṁ.	69	
PA_an_3:69.2.1	Yadapi, bhikkhave, lobho tadapi akusalamūlaṁ;	69	
PA_an_3:69.2.2	yadapi luddho abhisaṅkharoti kāyena vācāya manasā tadapi akusalaṁ;	69	
PA_an_3:69.2.3_0	yadapi luddho lobhena abhibhūto pariyādinnacitto parassa asatā dukkhaṁ uppādayati	69	
PA_an_3:69.2.3_1	vadhena vā bandhanena vā jāniyā vā garahāya vā pabbājanāya vā balavamhi balattho	69	
PA_an_3:69.2.3_2	itipi tadapi akusalaṁ.	69	
PA_an_3:69.2.4	Itissame lobhajā lobhanidānā lobhasamudayā lobhapaccayā aneke pāpakā akusalā dhammā sambhavanti.	69	
PA_an_3:69.3.1	Yadapi, bhikkhave, doso tadapi akusalamūlaṁ;	69	
PA_an_3:69.3.2	yadapi duṭṭho abhisaṅkharoti kāyena vācāya manasā tadapi akusalaṁ;	69	
PA_an_3:69.3.3_0	yadapi duṭṭho dosena abhibhūto pariyādinnacitto parassa asatā dukkhaṁ uppādayati	69	
PA_an_3:69.3.3_1	vadhena vā bandhanena vā jāniyā vā garahāya vā pabbājanāya vā balavamhi balattho	69	
PA_an_3:69.3.3_2	itipi tadapi akusalaṁ.	69	
PA_an_3:69.3.4	Itissame dosajā dosanidānā dosasamudayā dosapaccayā aneke pāpakā akusalā dhammā sambhavanti.	69	
PA_an_3:69.4.1	Yadapi, bhikkhave, moho tadapi akusalamūlaṁ;	69	
PA_an_3:69.4.2	yadapi mūḷho abhisaṅkharoti kāyena vācāya manasā tadapi akusalaṁ;	69	
PA_an_3:69.4.3_0	yadapi mūḷho mohena abhibhūto pariyādinnacitto parassa asatā dukkhaṁ uppādayati vadhena	69	
PA_an_3:69.4.3_1	vā bandhanena vā jāniyā vā garahāya vā pabbājanāya vā balavamhi balattho itipi tadapi akusalaṁ.	69	
PA_an_3:69.4.4	Itissame mohajā mohanidānā mohasamudayā mohapaccayā aneke pāpakā akusalā dhammā sambhavanti.	69	
PA_an_3:69.4.5	Evarūpo cāyaṁ, bhikkhave, puggalo vuccati akālavādītipi, abhūtavādītipi, anatthavādītipi, adhammavādītipi, avinayavādītipi.	69	
PA_an_3:69.5.1	Kasmā cāyaṁ, bhikkhave, evarūpo puggalo vuccati akālavādītipi, abhūtavādītipi, anatthavādītipi, adhammavādītipi, avinayavādītipi?	69	
PA_an_3:69.5.2	Tathāhāyaṁ, bhikkhave, puggalo parassa asatā dukkhaṁ uppādayati vadhena vā bandhanena vā jāniyā vā garahāya vā pabbājanāya vā balavamhi balattho itipi.	69	
PA_an_3:69.5.3	Bhūtena kho pana vuccamāno avajānāti, no paṭijānāti;	69	
PA_an_3:69.5.4	abhūtena vuccamāno na ātappaṁ karoti, tassa nibbeṭhanāya itipetaṁ atacchaṁ itipetaṁ abhūtanti.	69	
PA_an_3:69.5.5	Tasmā evarūpo puggalo vuccati akālavādītipi, abhūtavādītipi, anatthavādītipi, adhammavādītipi, avinayavādītipi.	69	
PA_an_3:69.6.1	Evarūpo, bhikkhave, puggalo lobhajehi pāpakehi akusalehi dhammehi abhibhūto pariyādinnacitto diṭṭhe ceva dhamme dukkhaṁ viharati, savighātaṁ saupāyāsaṁ sapariḷāhaṁ.	69	
PA_an_3:69.6.2	Kāyassa ca bhedā paraṁ maraṇā duggati pāṭikaṅkhā.	69	
PA_an_3:69.7.1	Dosajehi …pe…	69	
PA_an_3:69.7.2	mohajehi pāpakehi akusalehi dhammehi abhibhūto pariyādinnacitto diṭṭhe ceva dhamme dukkhaṁ viharati, savighātaṁ saupāyāsaṁ sapariḷāhaṁ.	69	
PA_an_3:69.7.3	Kāyassa ca bhedā paraṁ maraṇā duggati pāṭikaṅkhā.	69	
PA_an_3:69.7.4	Seyyathāpi, bhikkhave, sālo vā dhavo vā phandano vā tīhi māluvālatāhi uddhasto pariyonaddho anayaṁ āpajjati, byasanaṁ āpajjati, anayabyasanaṁ āpajjati;	69	
PA_an_3:69.7.5	evamevaṁ kho, bhikkhave, evarūpo puggalo lobhajehi pāpakehi akusalehi dhammehi abhibhūto pariyādinnacitto diṭṭhe ceva dhamme dukkhaṁ viharati, savighātaṁ saupāyāsaṁ sapariḷāhaṁ.	69	
PA_an_3:69.7.6	Kāyassa ca bhedā paraṁ maraṇā duggati pāṭikaṅkhā.	69	
PA_an_3:69.8.1	Dosajehi …pe…	69	
PA_an_3:69.8.2	mohajehi pāpakehi akusalehi dhammehi abhibhūto pariyādinnacitto diṭṭhe ceva dhamme dukkhaṁ viharati savighātaṁ saupāyāsaṁ sapariḷāhaṁ.	69	
PA_an_3:69.8.3	Kāyassa ca bhedā paraṁ maraṇā duggati pāṭikaṅkhā.	69	
PA_an_3:69.8.4	Imāni kho, bhikkhave, tīṇi akusalamūlānīti.	69	
PA_an_3:69.9.1	Tīṇimāni, bhikkhave, kusalamūlāni.	69	
PA_an_3:69.9.2	Katamāni tīṇi?	69	
PA_an_3:69.9.3	Alobho kusalamūlaṁ, adoso kusalamūlaṁ, amoho kusalamūlaṁ.	69	
PA_an_3:69.10.1	Yadapi, bhikkhave, alobho tadapi kusalamūlaṁ;	69	
PA_an_3:69.10.2	yadapi aluddho abhisaṅkharoti kāyena vācāya manasā tadapi kusalaṁ;	69	
PA_an_3:69.10.3_0	yadapi aluddho lobhena anabhibhūto apariyādinnacitto na parassa asatā dukkhaṁ uppādayati	69	
PA_an_3:69.10.3_1	vadhena vā bandhanena vā jāniyā vā garahāya vā pabbājanāya vā balavamhi balattho	69	
PA_an_3:69.10.3_2	itipi tadapi kusalaṁ.	69	
PA_an_3:69.10.4	Itissame alobhajā alobhanidānā alobhasamudayā alobhapaccayā aneke kusalā dhammā sambhavanti.	69	
PA_an_3:69.11.1	Yadapi, bhikkhave, adoso tadapi kusalamūlaṁ;	69	
PA_an_3:69.11.2	yadapi aduṭṭho abhisaṅkharoti kāyena vācāya manasā tadapi kusalaṁ;	69	
PA_an_3:69.11.3_0	yadapi aduṭṭho dosena anabhibhūto apariyādinnacitto na parassa asatā dukkhaṁ uppādayati	69	
PA_an_3:69.11.3_1	vadhena vā bandhanena vā jāniyā vā garahāya vā pabbājanāya vā balavamhi balattho	69	
PA_an_3:69.11.3_2	itipi tadapi kusalaṁ.	69	
PA_an_3:69.11.4	Itissame adosajā adosanidānā adosasamudayā adosapaccayā aneke kusalā dhammā sambhavanti.	69	
PA_an_3:69.12.1	Yadapi, bhikkhave, amoho tadapi kusalamūlaṁ;	69	
PA_an_3:69.12.2	yadapi amūḷho abhisaṅkharoti kāyena vācāya manasā tadapi kusalaṁ;	69	
PA_an_3:69.12.3_0	yadapi amūḷho mohena anabhibhūto apariyādinnacitto na parassa asatā dukkhaṁ uppādayati	69	
PA_an_3:69.12.3_1	vadhena vā bandhanena vā jāniyā vā garahāya vā pabbājanāya vā balavamhi balattho	69	
PA_an_3:69.12.3_2	itipi tadapi kusalaṁ.	69	
PA_an_3:69.12.4	Itissame amohajā amohanidānā amohasamudayā amohapaccayā aneke kusalā dhammā sambhavanti.	69	
PA_an_3:69.12.5	Evarūpo cāyaṁ, bhikkhave, puggalo vuccati kālavādītipi, bhūtavādītipi, atthavādītipi, dhammavādītipi, vinayavādītipi.	69	
PA_an_3:69.13.1	Kasmā cāyaṁ, bhikkhave, evarūpo puggalo vuccati kālavādītipi, bhūtavādītipi, atthavādītipi, dhammavādītipi, vinayavādītipi?	69	
PA_an_3:69.13.2	Tathāhāyaṁ, bhikkhave, puggalo na parassa asatā dukkhaṁ uppādayati vadhena vā bandhanena vā jāniyā vā garahāya vā pabbājanāya vā balavamhi balattho itipi.	69	
PA_an_3:69.13.3	Bhūtena kho pana vuccamāno paṭijānāti no avajānāti;	69	
PA_an_3:69.13.4	abhūtena vuccamāno ātappaṁ karoti tassa nibbeṭhanāya:	69	
PA_an_3:69.13.5	‘itipetaṁ atacchaṁ, itipetaṁ abhūtan’ti.	69	
PA_an_3:69.13.6	Tasmā evarūpo puggalo vuccati kālavādītipi, atthavādītipi, dhammavādītipi, vinayavādītipi.	69	
PA_an_3:69.14.1	Evarūpassa, bhikkhave, puggalassa lobhajā pāpakā akusalā dhammā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	69	
PA_an_3:69.14.2	Diṭṭheva dhamme sukhaṁ viharati avighātaṁ anupāyāsaṁ apariḷāhaṁ.	69	
PA_an_3:69.14.3	Diṭṭheva dhamme parinibbāyati.	69	
PA_an_3:69.15.1	Dosajā …pe…	69	
PA_an_3:69.15.2	parinibbāyati.	69	
PA_an_3:69.15.3	Mohajā …pe…	69	
PA_an_3:69.15.4	parinibbāyati.	69	
PA_an_3:69.15.5	Seyyathāpi bhikkhave, sālo vā dhavo vā phandano vā tīhi māluvālatāhi uddhasto pariyonaddho.	69	
PA_an_3:69.15.6	Atha puriso āgaccheyya kudālapiṭakaṁ ādāya.	69	
PA_an_3:69.15.7	So taṁ māluvālataṁ mūle chindeyya, mūle chetvā palikhaṇeyya, palikhaṇitvā mūlāni uddhareyya, antamaso usīranāḷimattānipi.	69	
PA_an_3:69.15.8_0	So taṁ māluvālataṁ khaṇḍākhaṇḍikaṁ chindeyya, khaṇḍākhaṇḍikaṁ chetvā phāleyya, phāletvā	69	
PA_an_3:69.15.8_1	sakalikaṁ sakalikaṁ kareyya, sakalikaṁ sakalikaṁ karitvā vātātape visoseyya, vātātape	69	
PA_an_3:69.15.8_2	visosetvā agginā ḍaheyya, agginā ḍahitvā masiṁ kareyya, masiṁ karitvā mahāvāte vā	69	
PA_an_3:69.15.8_3	ophuṇeyya nadiyā vā sīghasotāya pavāheyya.	69	
PA_an_3:69.15.9	Evamassa tā, bhikkhave, māluvālatā ucchinnamūlā tālāvatthukatā anabhāvaṅkatā āyatiṁ anuppādadhammā.	69	
PA_an_3:69.15.10	Evamevaṁ kho, bhikkhave, evarūpassa puggalassa lobhajā pāpakā akusalā dhammā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	69	
PA_an_3:69.15.11	Diṭṭheva dhamme sukhaṁ viharati avighātaṁ anupāyāsaṁ apariḷāhaṁ.	69	
PA_an_3:69.15.12	Diṭṭheva dhamme parinibbāyati.	69	
PA_an_3:69.16.1	Dosajā …pe…	69	
PA_an_3:69.16.2	mohajā pāpakā akusalā dhammā pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	69	
PA_an_3:69.16.3	Diṭṭheva dhamme sukhaṁ viharati avighātaṁ anupāyāsaṁ apariḷāhaṁ.	69	
PA_an_3:69.16.4	Diṭṭheva dhamme parinibbāyati.	69	
PA_an_3:69.16.5	Imāni kho, bhikkhave, tīṇi kusalamūlānī”ti.	69	
PA_an_3:69.16.6	Navamaṁ.	69	
PA_an_3:70.0.1	Aṅguttara Nikāya 3.70	70	
PA_an_3:70.0.2	7. Mahāvagga	70	
PA_an_3:70.0.3	Uposathasutta	70	
PA_an_3:70.1.1	Evaṁ me sutaṁ—	70	
PA_an_3:70.1.2	ekaṁ samayaṁ bhagavā sāvatthiyaṁ viharati pubbārāme migāramātupāsāde.	70	
PA_an_3:70.1.3_0	Atha kho visākhā migāramātā tadahuposathe yena bhagavā tenupasaṅkami; upasaṅkamitvā	70	
PA_an_3:70.1.3_1	bhagavantaṁ abhivādetvā ekamantaṁ nisīdi. Ekamantaṁ nisinnaṁ kho visākhaṁ migāramātaraṁ bhagavā etadavoca:	70	
PA_an_3:70.1.4	“handa kuto nu tvaṁ, visākhe, āgacchasi divā divassā”ti?	70	
PA_an_3:70.1.5	“Uposathāhaṁ, bhante, ajja upavasāmī”ti.	70	
PA_an_3:70.2.1	“Tayo khome, visākhe, uposathā.	70	
PA_an_3:70.2.2	Katame tayo?	70	
PA_an_3:70.2.3	Gopālakuposatho, nigaṇṭhuposatho, ariyuposatho.	70	
PA_an_3:70.2.4	Kathañca, visākhe, gopālakuposatho hoti?	70	
PA_an_3:70.2.5	Seyyathāpi, visākhe, gopālako sāyanhasamaye sāmikānaṁ gāvo niyyātetvā iti paṭisañcikkhati:	70	
PA_an_3:70.2.6	‘ajja kho gāvo amukasmiñca amukasmiñca padese cariṁsu, amukasmiñca amukasmiñca padese pānīyāni piviṁsu;	70	
PA_an_3:70.2.7	sve dāni gāvo amukasmiñca amukasmiñca padese carissanti, amukasmiñca amukasmiñca padese pānīyāni pivissantī’ti;	70	
PA_an_3:70.2.8	evamevaṁ kho, visākhe, idhekacco uposathiko iti paṭisañcikkhati:	70	
PA_an_3:70.2.9	‘ahaṁ khvajja idañcidañca khādanīyaṁ khādiṁ, idañcidañca bhojanīyaṁ bhuñjiṁ;	70	
PA_an_3:70.2.10	sve dānāhaṁ idañcidañca khādanīyaṁ khādissāmi, idañcidañca bhojanīyaṁ bhuñjissāmī’ti.	70	
PA_an_3:70.2.11	So tena abhijjhāsahagatena cetasā divasaṁ atināmeti.	70	
PA_an_3:70.2.12	Evaṁ kho, visākhe, gopālakuposatho hoti.	70	
PA_an_3:70.2.13	Evaṁ upavuttho kho, visākhe, gopālakuposatho na mahapphalo hoti na mahānisaṁso na mahājutiko na mahāvipphāro.	70	
PA_an_3:70.3.1	Kathañca, visākhe, nigaṇṭhuposatho hoti?	70	
PA_an_3:70.3.2	Atthi, visākhe, nigaṇṭhā nāma samaṇajātikā.	70	
PA_an_3:70.3.3	Te sāvakaṁ evaṁ samādapenti:	70	
PA_an_3:70.3.4	‘ehi tvaṁ, ambho purisa, ye puratthimāya disāya pāṇā paraṁ yojanasataṁ tesu daṇḍaṁ nikkhipāhi;	70	
PA_an_3:70.3.5	ye pacchimāya disāya pāṇā paraṁ yojanasataṁ tesu daṇḍaṁ nikkhipāhi;	70	
PA_an_3:70.3.6	ye uttarāya disāya pāṇā paraṁ yojanasataṁ tesu daṇḍaṁ nikkhipāhi;	70	
PA_an_3:70.3.7	ye dakkhiṇāya disāya pāṇā paraṁ yojanasataṁ tesu daṇḍaṁ nikkhipāhī’ti.	70	
PA_an_3:70.3.8	Iti ekaccānaṁ pāṇānaṁ anuddayāya anukampāya samādapenti, ekaccānaṁ pāṇānaṁ nānuddayāya nānukampāya samādapenti.	70	
PA_an_3:70.3.9	Te tadahuposathe sāvakaṁ evaṁ samādapenti:	70	
PA_an_3:70.3.10	‘ehi tvaṁ, ambho purisa, sabbacelāni nikkhipitvā evaṁ vadehi—	70	
PA_an_3:70.3.11	nāhaṁ kvacani kassaci kiñcanatasmiṁ, na ca mama kvacani katthaci kiñcanatatthī’ti.	70	
PA_an_3:70.3.12	Jānanti kho panassa mātāpitaro:	70	
PA_an_3:70.3.13	‘ayaṁ amhākaṁ putto’ti;	70	
PA_an_3:70.3.14	sopi jānāti:	70	
PA_an_3:70.3.15	‘ime mayhaṁ mātāpitaro’ti.	70	
PA_an_3:70.3.16	Jānāti kho panassa puttadāro:	70	
PA_an_3:70.3.17	‘ayaṁ mayhaṁ bhattā’ti;	70	
PA_an_3:70.3.18	sopi jānāti:	70	
PA_an_3:70.3.19	‘ayaṁ mayhaṁ puttadāro’ti.	70	
PA_an_3:70.3.20	Jānanti kho panassa dāsakammakaraporisā:	70	
PA_an_3:70.3.21	‘ayaṁ amhākaṁ ayyo’ti;	70	
PA_an_3:70.3.22	sopi jānāti:	70	
PA_an_3:70.3.23	‘ime mayhaṁ dāsakammakaraporisā’ti.	70	
PA_an_3:70.3.24	Iti yasmiṁ samaye sacce samādapetabbā musāvāde tasmiṁ samaye samādapenti.	70	
PA_an_3:70.3.25	Idaṁ tassa musāvādasmiṁ vadāmi.	70	
PA_an_3:70.3.26	So tassā rattiyā accayena bhoge adinnaṁyeva paribhuñjati.	70	
PA_an_3:70.3.27	Idaṁ tassa adinnādānasmiṁ vadāmi.	70	
PA_an_3:70.3.28	Evaṁ kho, visākhe, nigaṇṭhuposatho hoti.	70	
PA_an_3:70.3.29	Evaṁ upavuttho kho, visākhe, nigaṇṭhuposatho na mahapphalo hoti na mahānisaṁso na mahājutiko na mahāvipphāro.	70	
PA_an_3:70.4.1	Kathañca, visākhe, ariyuposatho hoti?	70	
PA_an_3:70.4.2	Upakkiliṭṭhassa, visākhe, cittassa upakkamena pariyodapanā hoti.	70	
PA_an_3:70.4.3	Kathañca, visākhe, upakkiliṭṭhassa cittassa upakkamena pariyodapanā hoti?	70	
PA_an_3:70.4.4	Idha, visākhe, ariyasāvako tathāgataṁ anussarati:	70	
PA_an_3:70.4.5	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	70	
PA_an_3:70.4.6	Tassa tathāgataṁ anussarato cittaṁ pasīdati, pāmojjaṁ uppajjati, ye cittassa upakkilesā te pahīyanti, seyyathāpi, visākhe, upakkiliṭṭhassa sīsassa upakkamena pariyodapanā hoti.	70	
PA_an_3:70.5.1	Kathañca, visākhe, upakkiliṭṭhassa sīsassa upakkamena pariyodapanā hoti?	70	
PA_an_3:70.5.2	Kakkañca paṭicca mattikañca paṭicca udakañca paṭicca purisassa ca tajjaṁ vāyāmaṁ paṭicca, evaṁ kho, visākhe, upakkiliṭṭhassa sīsassa upakkamena pariyodapanā hoti.	70	
PA_an_3:70.5.3	Evamevaṁ kho, visākhe, upakkiliṭṭhassa cittassa upakkamena pariyodapanā hoti.	70	
PA_an_3:70.6.1	Kathañca, visākhe, upakkiliṭṭhassa cittassa upakkamena pariyodapanā hoti?	70	
PA_an_3:70.6.2	Idha, visākhe, ariyasāvako tathāgataṁ anussarati:	70	
PA_an_3:70.6.3	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā’ti.	70	
PA_an_3:70.6.4	Tassa tathāgataṁ anussarato cittaṁ pasīdati, pāmojjaṁ uppajjati, ye cittassa upakkilesā te pahīyanti.	70	
PA_an_3:70.6.5	Ayaṁ vuccati, visākhe:	70	
PA_an_3:70.6.6	‘ariyasāvako brahmuposathaṁ upavasati, brahmunā saddhiṁ saṁvasati, brahmañcassa ārabbha cittaṁ pasīdati, pāmojjaṁ uppajjati, ye cittassa upakkilesā te pahīyanti’.	70	
PA_an_3:70.6.7	Evaṁ kho, visākhe, upakkiliṭṭhassa cittassa upakkamena pariyodapanā hoti..1	70	
PA_an_3:70.7.1	Upakkiliṭṭhassa, visākhe, cittassa upakkamena pariyodapanā hoti.	70	
PA_an_3:70.7.2	Kathañca, visākhe, upakkiliṭṭhassa cittassa upakkamena pariyodapanā hoti?	70	
PA_an_3:70.7.3	Idha, visākhe, ariyasāvako dhammaṁ anussarati:	70	
PA_an_3:70.7.4	‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.	70	
PA_an_3:70.7.5	Tassa dhammaṁ anussarato cittaṁ pasīdati, pāmojjaṁ uppajjati, ye cittassa upakkilesā te pahīyanti, seyyathāpi, visākhe, upakkiliṭṭhassa kāyassa upakkamena pariyodapanā hoti.	70	
PA_an_3:70.8.1	Kathañca, visākhe, upakkiliṭṭhassa kāyassa upakkamena pariyodapanā hoti?	70	
PA_an_3:70.8.2	Sottiñca paṭicca, cuṇṇañca paṭicca, udakañca paṭicca, purisassa ca tajjaṁ vāyāmaṁ paṭicca.	70	
PA_an_3:70.8.3	Evaṁ kho, visākhe, upakkiliṭṭhassa kāyassa upakkamena pariyodapanā hoti.	70	
PA_an_3:70.8.4	Evamevaṁ kho, visākhe, upakkiliṭṭhassa cittassa upakkamena pariyodapanā hoti.	70	
PA_an_3:70.9.1	Kathañca, visākhe, upakkiliṭṭhassa cittassa upakkamena pariyodapanā hoti?	70	
PA_an_3:70.9.2	Idha, visākhe, ariyasāvako dhammaṁ anussarati:	70	
PA_an_3:70.9.3	‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti.	70	
PA_an_3:70.9.4	Tassa dhammaṁ anussarato cittaṁ pasīdati, pāmojjaṁ uppajjati, ye cittassa upakkilesā te pahīyanti.	70	
PA_an_3:70.9.5_0	Ayaṁ vuccati, visākhe, ‘ariyasāvako dhammuposathaṁ upavasati, dhammena saddhiṁ saṁvasati,	70	
PA_an_3:70.9.5_1	dhammañcassa ārabbha cittaṁ pasīdati, pāmojjaṁ uppajjati, ye cittassa upakkilesā te pahīyanti’.	70	
PA_an_3:70.9.6	Evaṁ kho, visākhe, upakkiliṭṭhassa cittassa upakkamena pariyodapanā hoti..2	70	
PA_an_3:70.10.1	Upakkiliṭṭhassa, visākhe, cittassa upakkamena pariyodapanā hoti.	70	
PA_an_3:70.10.2	Kathañca, visākhe, upakkiliṭṭhassa cittassa upakkamena pariyodapanā hoti?	70	
PA_an_3:70.10.3	Idha, visākhe, ariyasāvako saṅghaṁ anussarati:	70	
PA_an_3:70.10.4_0	‘suppaṭipanno bhagavato sāvakasaṅgho, ujuppaṭipanno bhagavato sāvakasaṅgho, ñāyappaṭipanno	70	
PA_an_3:70.10.4_1	bhagavato sāvakasaṅgho, sāmīcippaṭipanno bhagavato sāvakasaṅgho, yadidaṁ cattāri	70	
PA_an_3:70.10.4_2	purisayugāni aṭṭha purisapuggalā esa bhagavato sāvakasaṅgho āhuneyyo pāhuneyyo dakkhiṇeyyo	70	
PA_an_3:70.10.4_3	añjalikaraṇīyo anuttaraṁ puññakkhettaṁ lokassā’ti.	70	
PA_an_3:70.10.5	Tassa saṅghaṁ anussarato cittaṁ pasīdati, pāmojjaṁ uppajjati, ye cittassa upakkilesā te pahīyanti, seyyathāpi, visākhe, upakkiliṭṭhassa vatthassa upakkamena pariyodapanā hoti.	70	
PA_an_3:70.11.1	Kathañca, visākhe, upakkiliṭṭhassa vatthassa upakkamena pariyodapanā hoti?	70	
PA_an_3:70.11.2	Usmañca paṭicca, khārañca paṭicca, gomayañca paṭicca, udakañca paṭicca, purisassa ca tajjaṁ vāyāmaṁ paṭicca.	70	
PA_an_3:70.11.3	Evaṁ kho, visākhe, upakkiliṭṭhassa vatthassa upakkamena pariyodapanā hoti.	70	
PA_an_3:70.11.4	Evamevaṁ kho, visākhe, upakkiliṭṭhassa cittassa upakkamena pariyodapanā hoti.	70	
PA_an_3:70.12.1	Kathañca, visākhe, upakkiliṭṭhassa cittassa upakkamena pariyodapanā hoti?	70	
PA_an_3:70.12.2	Idha, visākhe, ariyasāvako saṅghaṁ anussarati:	70	
PA_an_3:70.12.3	‘suppaṭipanno bhagavato sāvakasaṅgho …pe… anuttaraṁ puññakkhettaṁ lokassā’ti.	70	
PA_an_3:70.12.4	Tassa saṅghaṁ anussarato cittaṁ pasīdati, pāmojjaṁ uppajjati, ye cittassa upakkilesā te pahīyanti.	70	
PA_an_3:70.12.5_0	Ayaṁ vuccati, visākhe, ‘ariyasāvako saṅghuposathaṁ upavasati, saṅghena saddhiṁ saṁvasati,	70	
PA_an_3:70.12.5_1	saṅghañcassa ārabbha cittaṁ pasīdati, pāmojjaṁ uppajjati, ye cittassa upakkilesā te pahīyanti’.	70	
PA_an_3:70.12.6	Evaṁ kho, visākhe, upakkiliṭṭhassa cittassa upakkamena pariyodapanā hoti..3	70	
PA_an_3:70.13.1	Upakkiliṭṭhassa, visākhe, cittassa upakkamena pariyodapanā hoti.	70	
PA_an_3:70.13.2	Kathañca, visākhe, upakkiliṭṭhassa cittassa upakkamena pariyodapanā hoti?	70	
PA_an_3:70.13.3	Idha, visākhe, ariyasāvako attano sīlāni anussarati akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṁvattanikāni.	70	
PA_an_3:70.13.4	Tassa sīlaṁ anussarato cittaṁ pasīdati, pāmojjaṁ uppajjati, ye cittassa upakkilesā te pahīyanti, seyyathāpi, visākhe, upakkiliṭṭhassa ādāsassa upakkamena pariyodapanā hoti.	70	
PA_an_3:70.14.1	Kathañca, visākhe, upakkiliṭṭhassa ādāsassa upakkamena pariyodapanā hoti?	70	
PA_an_3:70.14.2	Telañca paṭicca, chārikañca paṭicca, vālaṇḍupakañca paṭicca, purisassa ca tajjaṁ vāyāmaṁ paṭicca.	70	
PA_an_3:70.14.3	Evaṁ kho, visākhe, upakkiliṭṭhassa ādāsassa upakkamena pariyodapanā hoti.	70	
PA_an_3:70.14.4	Evamevaṁ kho, visākhe, upakkiliṭṭhassa cittassa upakkamena pariyodapanā hoti.	70	
PA_an_3:70.15.1	Kathañca, visākhe, upakkiliṭṭhassa cittassa upakkamena pariyodapanā hoti?	70	
PA_an_3:70.15.2	Idha, visākhe, ariyasāvako attano sīlāni anussarati akhaṇḍāni …pe… samādhisaṁvattanikāni.	70	
PA_an_3:70.15.3	Tassa sīlaṁ anussarato cittaṁ pasīdati, pāmojjaṁ uppajjati, ye cittassa upakkilesā te pahīyanti.	70	
PA_an_3:70.15.4	Ayaṁ vuccati, visākhe, ‘ariyasāvako sīluposathaṁ upavasati, sīlena saddhiṁ saṁvasati, sīlañcassa ārabbha cittaṁ pasīdati, pāmojjaṁ uppajjati, ye cittassa upakkilesā te pahīyanti’.	70	
PA_an_3:70.15.5	Evaṁ kho, visākhe, upakkiliṭṭhassa cittassa upakkamena pariyodapanā hoti..4	70	
PA_an_3:70.16.1	Upakkiliṭṭhassa, visākhe, cittassa upakkamena pariyodapanā hoti.	70	
PA_an_3:70.16.2	Kathañca, visākhe, upakkiliṭṭhassa cittassa upakkamena pariyodapanā hoti?	70	
PA_an_3:70.16.3	Idha, visākhe, ariyasāvako devatā anussarati:	70	
PA_an_3:70.16.4_0	‘santi devā cātumahārājikā, santi devā tāvatiṁsā, santi devā yāmā, santi devā tusitā,	70	
PA_an_3:70.16.4_1	santi devā nimmānaratino, santi devā paranimmitavasavattino, santi devā brahmakāyikā,	70	
PA_an_3:70.16.4_2	santi devā tatuttari.	70	
PA_an_3:70.16.5	Yathārūpāya saddhāya samannāgatā tā devatā ito cutā tatthupapannā, mayhampi tathārūpā saddhā saṁvijjati.	70	
PA_an_3:70.16.6	Yathārūpena sīlena samannāgatā tā devatā ito cutā tatthupapannā, mayhampi tathārūpaṁ sīlaṁ saṁvijjati.	70	
PA_an_3:70.16.7	Yathārūpena sutena samannāgatā tā devatā ito cutā tatthupapannā, mayhampi tathārūpaṁ sutaṁ saṁvijjati.	70	
PA_an_3:70.16.8	Yathārūpena cāgena samannāgatā tā devatā ito cutā tatthupapannā, mayhampi tathārūpo cāgo saṁvijjati.	70	
PA_an_3:70.16.9	Yathārūpāya paññāya samannāgatā tā devatā ito cutā tatthupapannā, mayhampi tathārūpā paññā saṁvijjatī’ti.	70	
PA_an_3:70.16.10_0	Tassa attano ca tāsañca devatānaṁ saddhañca sīlañca sutañca cāgañca paññañca anussarato	70	
PA_an_3:70.16.10_1	cittaṁ pasīdati, pāmojjaṁ uppajjati, ye cittassa upakkilesā te pahīyanti, seyyathāpi,	70	
PA_an_3:70.16.10_2	visākhe, upakkiliṭṭhassa jātarūpassa upakkamena pariyodapanā hoti.	70	
PA_an_3:70.17.1	Kathañca, visākhe, upakkiliṭṭhassa jātarūpassa upakkamena pariyodapanā hoti?	70	
PA_an_3:70.17.2	Ukkañca paṭicca, loṇañca paṭicca, gerukañca paṭicca, nāḷikasaṇḍāsañca paṭicca, purisassa ca tajjaṁ vāyāmaṁ paṭicca.	70	
PA_an_3:70.17.3	Evaṁ kho, visākhe, upakkiliṭṭhassa jātarūpassa upakkamena pariyodapanā hoti.	70	
PA_an_3:70.17.4	Evamevaṁ kho, visākhe, upakkiliṭṭhassa cittassa upakkamena pariyodapanā hoti.	70	
PA_an_3:70.18.1	Kathañca, visākhe, upakkiliṭṭhassa cittassa upakkamena pariyodapanā hoti?	70	
PA_an_3:70.18.2	Idha, visākhe, ariyasāvako devatā anussarati:	70	
PA_an_3:70.18.3	‘santi devā cātumahārājikā, santi devā tāvatiṁsā …pe… santi devā tatuttari.	70	
PA_an_3:70.18.4	Yathārūpāya saddhāya samannāgatā tā devatā ito cutā tatthupapannā, mayhampi tathārūpā saddhā saṁvijjati.	70	
PA_an_3:70.18.5	Yathārūpena sīlena …	70	
PA_an_3:70.18.6	sutena …	70	
PA_an_3:70.18.7	cāgena …	70	
PA_an_3:70.18.8	paññāya samannāgatā tā devatā ito cutā tatthupapannā, mayhampi tathārūpā paññā saṁvijjatī’ti.	70	
PA_an_3:70.18.9	Tassa attano ca tāsañca devatānaṁ saddhañca sīlañca sutañca cāgañca paññañca anussarato cittaṁ pasīdati, pāmojjaṁ uppajjati, ye cittassa upakkilesā te pahīyanti.	70	
PA_an_3:70.18.10	Ayaṁ vuccati, visākhe, ‘ariyasāvako devatuposathaṁ upavasati, devatāhi saddhiṁ saṁvasati, devatā ārabbha cittaṁ pasīdati, pāmojjaṁ uppajjati, ye cittassa upakkilesā te pahīyanti’.	70	
PA_an_3:70.18.11	Evaṁ kho, visākhe, upakkiliṭṭhassa cittassa upakkamena pariyodapanā hoti..5	70	
PA_an_3:70.19.1	Sa kho so, visākhe, ariyasāvako iti paṭisañcikkhati:	70	
PA_an_3:70.19.2	‘yāvajīvaṁ arahanto pāṇātipātaṁ pahāya pāṇātipātā paṭiviratā nihitadaṇḍā nihitasatthā lajjī dayāpannā sabbapāṇabhūtahitānukampī viharanti;	70	
PA_an_3:70.19.3	ahampajja imañca rattiṁ imañca divasaṁ pāṇātipātaṁ pahāya pāṇātipātā paṭivirato nihitadaṇḍo nihitasattho lajjī dayāpanno sabbapāṇabhūtahitānukampī viharāmi.	70	
PA_an_3:70.19.4	Imināpi aṅgena arahataṁ anukaromi, uposatho ca me upavuttho bhavissati.	70	
PA_an_3:70.20.1	Yāvajīvaṁ arahanto adinnādānaṁ pahāya adinnādānā paṭiviratā dinnādāyī dinnapāṭikaṅkhī, athenena sucibhūtena attanā viharanti;	70	
PA_an_3:70.20.2	ahampajja imañca rattiṁ imañca divasaṁ adinnādānaṁ pahāya adinnādānā paṭivirato dinnādāyī dinnapāṭikaṅkhī, athenena sucibhūtena attanā viharāmi.	70	
PA_an_3:70.20.3	Imināpi aṅgena arahataṁ anukaromi, uposatho ca me upavuttho bhavissati.	70	
PA_an_3:70.21.1	Yāvajīvaṁ arahanto abrahmacariyaṁ pahāya brahmacārī ārācārī viratā methunā gāmadhammā;	70	
PA_an_3:70.21.2	ahampajja imañca rattiṁ imañca divasaṁ abrahmacariyaṁ pahāya brahmacārī ārācārī virato methunā gāmadhammā.	70	
PA_an_3:70.21.3	Imināpi aṅgena arahataṁ anukaromi, uposatho ca me upavuttho bhavissati.	70	
PA_an_3:70.22.1	Yāvajīvaṁ arahanto musāvādaṁ pahāya musāvādā paṭiviratā saccavādī saccasandhā thetā paccayikā avisaṁvādakā lokassa;	70	
PA_an_3:70.22.2	ahampajja imañca rattiṁ imañca divasaṁ musāvādaṁ pahāya musāvādā paṭivirato saccavādī saccasandho theto paccayiko avisaṁvādako lokassa.	70	
PA_an_3:70.22.3	Imināpi aṅgena arahataṁ anukaromi, uposatho ca me upavuttho bhavissati.	70	
PA_an_3:70.23.1	Yāvajīvaṁ arahanto surāmerayamajjapamādaṭṭhānaṁ pahāya surāmerayamajjapamādaṭṭhānā paṭiviratā;	70	
PA_an_3:70.23.2	ahampajja imañca rattiṁ imañca divasaṁ surāmerayamajjapamādaṭṭhānaṁ pahāya surāmerayamajjapamādaṭṭhānā paṭivirato.	70	
PA_an_3:70.23.3	Imināpi aṅgena arahataṁ anukaromi, uposatho ca me upavuttho bhavissati.	70	
PA_an_3:70.24.1	Yāvajīvaṁ arahanto ekabhattikā rattūparatā viratā vikālabhojanā;	70	
PA_an_3:70.24.2	ahampajja imañca rattiṁ imañca divasaṁ ekabhattiko rattūparato virato vikālabhojanā.	70	
PA_an_3:70.24.3	Imināpi aṅgena arahataṁ anukaromi, uposatho ca me upavuttho bhavissati.	70	
PA_an_3:70.25.1	Yāvajīvaṁ arahanto naccagītavāditavisūkadassanamālāgandhavilepanadhāraṇamaṇḍanavibhūsanaṭṭhānā paṭiviratā;	70	
PA_an_3:70.25.2	ahampajja imañca rattiṁ imañca divasaṁ naccagītavāditavisūkadassanamālāgandhavilepanadhāraṇamaṇḍanavibhūsanaṭṭhānā paṭivirato.	70	
PA_an_3:70.25.3	Imināpi aṅgena arahataṁ anukaromi, uposatho ca me upavuttho bhavissati.	70	
PA_an_3:70.26.1	Yāvajīvaṁ arahanto uccāsayanamahāsayanaṁ pahāya uccāsayanamahāsayanā paṭiviratā nīcaseyyaṁ kappenti mañcake vā tiṇasanthārake vā;	70	
PA_an_3:70.26.2	ahampajja imañca rattiṁ imañca divasaṁ uccāsayanamahāsayanaṁ pahāya uccāsayanamahāsayanā paṭivirato nīcaseyyaṁ kappemi mañcake vā tiṇasanthārake vā.	70	
PA_an_3:70.26.3	Imināpi aṅgena arahataṁ anukaromi, uposatho ca me upavuttho bhavissatī’ti.	70	
PA_an_3:70.27.1	Evaṁ kho, visākhe, ariyuposatho hoti.	70	
PA_an_3:70.27.2	Evaṁ upavuttho kho, visākhe, ariyuposatho mahapphalo hoti mahānisaṁso mahājutiko mahāvipphāro.	70	
PA_an_3:70.28.1	Kīvamahapphalo hoti kīvamahānisaṁso kīvamahājutiko kīvamahāvipphāro?	70	
PA_an_3:70.28.2	Seyyathāpi, visākhe, yo imesaṁ soḷasannaṁ mahājanapadānaṁ pahūtarattaratanānaṁ issariyādhipaccaṁ rajjaṁ kāreyya, seyyathidaṁ—	70	
PA_an_3:70.28.3_0	aṅgānaṁ, magadhānaṁ, kāsīnaṁ, kosalānaṁ, vajjīnaṁ, mallānaṁ, cetīnaṁ, vaṅgānaṁ, kurūnaṁ,	70	
PA_an_3:70.28.3_1	pañcālānaṁ, macchānaṁ, sūrasenānaṁ, assakānaṁ, avantīnaṁ, gandhārānaṁ, kambojānaṁ,	70	
PA_an_3:70.28.3_2	aṭṭhaṅgasamannāgatassa uposathassa etaṁ kalaṁ nāgghati soḷasiṁ.	70	
PA_an_3:70.28.4	Taṁ kissa hetu?	70	
PA_an_3:70.28.5	Kapaṇaṁ, visākhe, mānusakaṁ rajjaṁ dibbaṁ sukhaṁ upanidhāya.	70	
PA_an_3:70.29.1	Yāni, visākhe, mānusakāni paññāsa vassāni, cātumahārājikānaṁ devānaṁ eso eko rattindivo.	70	
PA_an_3:70.29.2	Tāya rattiyā tiṁsarattiyo māso.	70	
PA_an_3:70.29.3	Tena māsena dvādasamāsiyo saṁvaccharo.	70	
PA_an_3:70.29.4	Tena saṁvaccharena dibbāni pañca vassasatāni cātumahārājikānaṁ devānaṁ āyuppamāṇaṁ.	70	
PA_an_3:70.29.5_0	Ṭhānaṁ kho panetaṁ, visākhe, vijjati yaṁ idhekacco itthī vā puriso vā aṭṭhaṅgasamannāgataṁ	70	
PA_an_3:70.29.5_1	uposathaṁ upavasitvā kāyassa bhedā paraṁ maraṇā cātumahārājikānaṁ devānaṁ sahabyataṁ upapajjeyya.	70	
PA_an_3:70.29.6	Idaṁ kho panetaṁ, visākhe, sandhāya bhāsitaṁ:	70	
PA_an_3:70.29.7	‘kapaṇaṁ mānusakaṁ rajjaṁ dibbaṁ sukhaṁ upanidhāya’.	70	
PA_an_3:70.30.1	Yaṁ, visākhe, mānusakaṁ vassasataṁ, tāvatiṁsānaṁ devānaṁ eso eko rattindivo.	70	
PA_an_3:70.30.2	Tāya rattiyā tiṁsarattiyo māso.	70	
PA_an_3:70.30.3	Tena māsena dvādasamāsiyo saṁvaccharo.	70	
PA_an_3:70.30.4	Tena saṁvaccharena dibbaṁ vassasahassaṁ tāvatiṁsānaṁ devānaṁ āyuppamāṇaṁ.	70	
PA_an_3:70.30.5_0	Ṭhānaṁ kho panetaṁ, visākhe, vijjati yaṁ idhekacco itthī vā puriso vā aṭṭhaṅgasamannāgataṁ	70	
PA_an_3:70.30.5_1	uposathaṁ upavasitvā kāyassa bhedā paraṁ maraṇā tāvatiṁsānaṁ devānaṁ sahabyataṁ upapajjeyya.	70	
PA_an_3:70.30.6	Idaṁ kho panetaṁ, visākhe, sandhāya bhāsitaṁ:	70	
PA_an_3:70.30.7	‘kapaṇaṁ mānusakaṁ rajjaṁ dibbaṁ sukhaṁ upanidhāya’.	70	
PA_an_3:70.31.1	Yāni, visākhe, mānusakāni dve vassasatāni, yāmānaṁ devānaṁ eso eko rattindivo.	70	
PA_an_3:70.31.2	Tāya rattiyā tiṁsarattiyo māso.	70	
PA_an_3:70.31.3	Tena māsena dvādasamāsiyo saṁvaccharo.	70	
PA_an_3:70.31.4	Tena saṁvaccharena dibbāni dve vassasahassāni yāmānaṁ devānaṁ āyuppamāṇaṁ.	70	
PA_an_3:70.31.5	Ṭhānaṁ kho panetaṁ, visākhe, vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ maraṇā yāmānaṁ devānaṁ sahabyataṁ upapajjeyya.	70	
PA_an_3:70.31.6	Idaṁ kho panetaṁ, visākhe, sandhāya bhāsitaṁ:	70	
PA_an_3:70.31.7	‘kapaṇaṁ mānusakaṁ rajjaṁ dibbaṁ sukhaṁ upanidhāya’.	70	
PA_an_3:70.32.1	Yāni, visākhe, mānusakāni cattāri vassasatāni, tusitānaṁ devānaṁ eso eko rattindivo.	70	
PA_an_3:70.32.2	Tāya rattiyā tiṁsarattiyo māso.	70	
PA_an_3:70.32.3	Tena māsena dvādasamāsiyo saṁvaccharo.	70	
PA_an_3:70.32.4	Tena saṁvaccharena dibbāni cattāri vassasahassāni tusitānaṁ devānaṁ āyuppamāṇaṁ.	70	
PA_an_3:70.32.5	Ṭhānaṁ kho panetaṁ, visākhe, vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa bhedā paraṁ maraṇā tusitānaṁ devānaṁ sahabyataṁ upapajjeyya.	70	
PA_an_3:70.32.6	Idaṁ kho panetaṁ, visākhe, sandhāya bhāsitaṁ:	70	
PA_an_3:70.32.7	‘kapaṇaṁ mānusakaṁ rajjaṁ dibbaṁ sukhaṁ upanidhāya’.	70	
PA_an_3:70.33.1	Yāni, visākhe, mānusakāni aṭṭha vassasatāni, nimmānaratīnaṁ devānaṁ eso eko rattindivo.	70	
PA_an_3:70.33.2	Tāya rattiyā tiṁsarattiyo māso.	70	
PA_an_3:70.33.3	Tena māsena dvādasamāsiyo saṁvaccharo.	70	
PA_an_3:70.33.4	Tena saṁvaccharena dibbāni aṭṭha vassasahassāni nimmānaratīnaṁ devānaṁ āyuppamāṇaṁ.	70	
PA_an_3:70.33.5_0	Ṭhānaṁ kho panetaṁ, visākhe, vijjati yaṁ idhekacco itthī vā puriso vā aṭṭhaṅgasamannāgataṁ	70	
PA_an_3:70.33.5_1	uposathaṁ upavasitvā kāyassa bhedā paraṁ maraṇā nimmānaratīnaṁ devānaṁ sahabyataṁ upapajjeyya.	70	
PA_an_3:70.33.6	Idaṁ kho panetaṁ, visākhe, sandhāya bhāsitaṁ:	70	
PA_an_3:70.33.7	‘kapaṇaṁ mānusakaṁ rajjaṁ dibbaṁ sukhaṁ upanidhāya’.	70	
PA_an_3:70.34.1	Yāni, visākhe, mānusakāni soḷasa vassasatāni, paranimmitavasavattīnaṁ devānaṁ eso eko rattindivo.	70	
PA_an_3:70.34.2	Tāya rattiyā tiṁsarattiyo māso.	70	
PA_an_3:70.34.3	Tena māsena dvādasamāsiyo saṁvaccharo.	70	
PA_an_3:70.34.4	Tena saṁvaccharena dibbāni soḷasa vassasahassāni paranimmitavasavattīnaṁ devānaṁ āyuppamāṇaṁ.	70	
PA_an_3:70.34.5_0	Ṭhānaṁ kho panetaṁ, visākhe, vijjati yaṁ idhekacco itthī vā puriso vā aṭṭhaṅgasamannāgataṁ	70	
PA_an_3:70.34.5_1	uposathaṁ upavasitvā kāyassa bhedā paraṁ maraṇā paranimmitavasavattīnaṁ devānaṁ sahabyataṁ upapajjeyya.	70	
PA_an_3:70.34.6	Idaṁ kho panetaṁ, visākhe, sandhāya bhāsitaṁ:	70	
PA_an_3:70.34.7	‘kapaṇaṁ mānusakaṁ rajjaṁ dibbaṁ sukhaṁ upanidhāyā’ti.	70	
PA_an_3:70.35.1	Pāṇaṁ na haññe na cadinnamādiye,	70	
PA_an_3:70.35.2	Musā na bhāse na ca majjapo siyā;	70	
PA_an_3:70.35.3	Abrahmacariyā virameyya methunā,	70	
PA_an_3:70.35.4	Rattiṁ na bhuñjeyya vikālabhojanaṁ.	70	
PA_an_3:70.36.1	Mālaṁ na dhāre na ca gandhamācare,	70	
PA_an_3:70.36.2	Mañce chamāyaṁ va sayetha santhate;	70	
PA_an_3:70.36.3	Etañhi aṭṭhaṅgikamāhuposathaṁ,	70	
PA_an_3:70.36.4	Buddhena dukkhantagunā pakāsitaṁ.	70	
PA_an_3:70.37.1	Cando ca suriyo ca ubho sudassanā,	70	
PA_an_3:70.37.2	Obhāsayaṁ anupariyanti yāvatā;	70	
PA_an_3:70.37.3	Tamonudā te pana antalikkhagā,	70	
PA_an_3:70.37.4	Nabhe pabhāsanti disāvirocanā.	70	
PA_an_3:70.38.1	Etasmiṁ yaṁ vijjati antare dhanaṁ,	70	
PA_an_3:70.38.2	Muttā maṇi veḷuriyañca bhaddakaṁ;	70	
PA_an_3:70.38.3	Siṅgī suvaṇṇaṁ atha vāpi kañcanaṁ,	70	
PA_an_3:70.38.4	Yaṁ jātarūpaṁ haṭakanti vuccati.	70	
PA_an_3:70.39.1	Aṭṭhaṅgupetassa uposathassa,	70	
PA_an_3:70.39.2	Kalampi te nānubhavanti soḷasiṁ;	70	
PA_an_3:70.39.3	Candappabhā tāragaṇā ca sabbe.	70	
PA_an_3:70.40.1	Tasmā hi nārī ca naro ca sīlavā,	70	
PA_an_3:70.40.2	Aṭṭhaṅgupetaṁ upavassuposathaṁ;	70	
PA_an_3:70.40.3	Puññāni katvāna sukhudrayāni,	70	
PA_an_3:70.40.4	Aninditā saggamupenti ṭhānan”ti.	70	
PA_an_3:70.40.5	Dasamaṁ.	70	
PA_an_3:70.40.6	Mahāvaggo sattamo.	70	
PA_an_3:70.41.0	Tassuddānaṁ	70	
PA_an_3:70.41.1	Titthabhayañca venāgo,	70	
PA_an_3:70.41.2	sarabho kesamuttiyā;	70	
PA_an_3:70.41.3	Sāḷho cāpi kathāvatthu,	70	
PA_an_3:70.41.4	titthiyamūluposathoti.	70	
PA_an_3:71.0.1	Aṅguttara Nikāya 3.71	71	
PA_an_3:71.0.2	8. Ānandavagga	71	
PA_an_3:71.0.3	Channasutta	71	
PA_an_3:71.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	71	
PA_an_3:71.1.2	Atha kho channo paribbājako yenāyasmā ānando tenupasaṅkami; upasaṅkamitvā āyasmatā ānandena saddhiṁ sammodi.	71	
PA_an_3:71.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho channo paribbājako āyasmantaṁ ānandaṁ etadavoca:	71	
PA_an_3:71.1.4	“tumhepi, āvuso ānanda, rāgassa pahānaṁ paññāpetha, dosassa pahānaṁ paññāpetha, mohassa pahānaṁ paññāpethā”ti.	71	
PA_an_3:71.1.5	“Mayaṁ kho, āvuso, rāgassa pahānaṁ paññāpema, dosassa pahānaṁ paññāpema, mohassa pahānaṁ paññapemā”ti.	71	
PA_an_3:71.2.1	“Kiṁ pana tumhe, āvuso, rāge ādīnavaṁ disvā rāgassa pahānaṁ paññāpetha, kiṁ dose ādīnavaṁ disvā dosassa pahānaṁ paññāpetha, kiṁ mohe ādīnavaṁ disvā mohassa pahānaṁ paññāpethā”ti?	71	
PA_an_3:71.3.1	“Ratto kho, āvuso, rāgena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti, cetasikampi dukkhaṁ domanassaṁ paṭisaṁvedeti;	71	
PA_an_3:71.3.2	rāge pahīne nevattabyābādhāyapi ceteti, na parabyābādhāyapi ceteti, na ubhayabyābādhāyapi ceteti, na cetasikaṁ dukkhaṁ domanassaṁ paṭisaṁvedeti.	71	
PA_an_3:71.3.3	Ratto kho, āvuso, rāgena abhibhūto pariyādinnacitto kāyena duccaritaṁ carati, vācāya duccaritaṁ carati, manasā duccaritaṁ carati;	71	
PA_an_3:71.3.4	rāge pahīne neva kāyena duccaritaṁ carati, na vācāya duccaritaṁ carati, na manasā duccaritaṁ carati.	71	
PA_an_3:71.3.5	Ratto kho, āvuso, rāgena abhibhūto pariyādinnacitto attatthampi yathābhūtaṁ nappajānāti, paratthampi yathābhūtaṁ nappajānāti, ubhayatthampi yathābhūtaṁ nappajānāti;	71	
PA_an_3:71.3.6	rāge pahīne attatthampi yathābhūtaṁ pajānāti, paratthampi yathābhūtaṁ pajānāti, ubhayatthampi yathābhūtaṁ pajānāti.	71	
PA_an_3:71.3.7	Rāgo kho, āvuso, andhakaraṇo acakkhukaraṇo aññāṇakaraṇo paññānirodhiko vighātapakkhiko anibbānasaṁvattaniko.	71	
PA_an_3:71.4.1	Duṭṭho kho, āvuso, dosena …pe…	71	
PA_an_3:71.4.2	mūḷho kho, āvuso, mohena abhibhūto pariyādinnacitto attabyābādhāyapi ceteti, parabyābādhāyapi ceteti, ubhayabyābādhāyapi ceteti, cetasikampi dukkhaṁ domanassaṁ paṭisaṁvedeti;	71	
PA_an_3:71.4.3	mohe pahīne nevattabyābādhāyapi ceteti, na parabyābādhāyapi ceteti, na ubhayabyābādhāyapi ceteti, na cetasikaṁ dukkhaṁ domanassaṁ paṭisaṁvedeti.	71	
PA_an_3:71.4.4	Mūḷho kho, āvuso, mohena abhibhūto pariyādinnacitto kāyena duccaritaṁ carati, vācāya duccaritaṁ carati, manasā duccaritaṁ carati;	71	
PA_an_3:71.4.5	mohe pahīne neva kāyena duccaritaṁ carati, na vācāya duccaritaṁ carati, na manasā duccaritaṁ carati.	71	
PA_an_3:71.4.6	Mūḷho kho, āvuso, mohena abhibhūto pariyādinnacitto attatthampi yathābhūtaṁ nappajānāti, paratthampi yathābhūtaṁ nappajānāti, ubhayatthampi yathābhūtaṁ nappajānāti;	71	
PA_an_3:71.4.7	mohe pahīne attatthampi yathābhūtaṁ pajānāti, paratthampi yathābhūtaṁ pajānāti, ubhayatthampi yathābhūtaṁ pajānāti.	71	
PA_an_3:71.4.8	Moho kho, āvuso, andhakaraṇo acakkhukaraṇo aññāṇakaraṇo paññānirodhiko vighātapakkhiko anibbānasaṁvattaniko.	71	
PA_an_3:71.4.9	Idaṁ kho mayaṁ, āvuso, rāge ādīnavaṁ disvā rāgassa pahānaṁ paññāpema.	71	
PA_an_3:71.4.10	Idaṁ dose ādīnavaṁ disvā dosassa pahānaṁ paññāpema.	71	
PA_an_3:71.4.11	Idaṁ mohe ādīnavaṁ disvā mohassa pahānaṁ paññāpemā”ti.	71	
PA_an_3:71.5.1	“Atthi panāvuso, maggo atthi paṭipadā etassa rāgassa dosassa mohassa pahānāyā”ti?	71	
PA_an_3:71.5.2	“Atthāvuso, maggo atthi paṭipadā etassa rāgassa dosassa mohassa pahānāyā”ti.	71	
PA_an_3:71.5.3	“Katamo panāvuso, maggo katamā paṭipadā etassa rāgassa dosassa mohassa pahānāyā”ti?	71	
PA_an_3:71.5.4	“Ayameva ariyo aṭṭhaṅgiko maggo, seyyathidaṁ—	71	
PA_an_3:71.5.5	sammādiṭṭhi …pe… sammāsamādhi.	71	
PA_an_3:71.5.6	Ayaṁ kho, āvuso, maggo ayaṁ paṭipadā etassa rāgassa dosassa mohassa pahānāyā”ti.	71	
PA_an_3:71.5.7	“Bhaddako kho, āvuso, maggo bhaddikā paṭipadā etassa rāgassa dosassa mohassa pahānāya.	71	
PA_an_3:71.5.8	Alañca panāvuso ānanda, appamādāyā”ti.	71	
PA_an_3:71.5.9	Paṭhamaṁ.	71	
PA_an_3:72.0.1	Aṅguttara Nikāya 3.72	72	
PA_an_3:72.0.2	8. Ānandavagga	72	
PA_an_3:72.0.3	Ājīvakasutta	72	
PA_an_3:72.1.1	Ekaṁ samayaṁ āyasmā ānando kosambiyaṁ viharati ghositārāme.	72	
PA_an_3:72.1.2_0	Atha kho aññataro ājīvakasāvako gahapati yenāyasmā ānando tenupasaṅkami; upasaṅkamitvā	72	
PA_an_3:72.1.2_1	āyasmantaṁ ānandaṁ abhivādetvā ekamantaṁ nisīdi. Ekamantaṁ nisinno kho so ājīvakasāvako	72	
PA_an_3:72.1.2_2	gahapati āyasmantaṁ ānandaṁ etadavoca:	72	
PA_an_3:72.2.1	“Kesaṁ no, bhante ānanda, dhammo svākkhāto?	72	
PA_an_3:72.2.2	Ke loke suppaṭipannā?	72	
PA_an_3:72.2.3	Ke loke sukatā”ti?	72	
PA_an_3:72.2.4	“Tena hi, gahapati, taññevettha paṭipucchissāmi, yathā te khameyya tathā naṁ byākareyyāsi.	72	
PA_an_3:72.2.5	Taṁ kiṁ maññasi, gahapati,	72	
PA_an_3:72.2.6	ye rāgassa pahānāya dhammaṁ desenti, dosassa pahānāya dhammaṁ desenti, mohassa pahānāya dhammaṁ desenti, tesaṁ dhammo svākkhāto no vā?	72	
PA_an_3:72.2.7	Kathaṁ vā te ettha hotī”ti?	72	
PA_an_3:72.2.8	“Ye, bhante, rāgassa pahānāya dhammaṁ desenti, dosassa pahānāya dhammaṁ desenti, mohassa pahānāya dhammaṁ desenti, tesaṁ dhammo svākkhāto.	72	
PA_an_3:72.2.9	Evaṁ me ettha hotī”ti.	72	
PA_an_3:72.3.1	“Taṁ kiṁ maññasi, gahapati,	72	
PA_an_3:72.3.2	ye rāgassa pahānāya paṭipannā, dosassa pahānāya paṭipannā, mohassa pahānāya paṭipannā, te loke suppaṭipannā no vā?	72	
PA_an_3:72.3.3	Kathaṁ vā te ettha hotī”ti?	72	
PA_an_3:72.3.4	“Ye, bhante, rāgassa pahānāya paṭipannā, dosassa pahānāya paṭipannā, mohassa pahānāya paṭipannā, te loke suppaṭipannā.	72	
PA_an_3:72.3.5	Evaṁ me ettha hotī”ti.	72	
PA_an_3:72.4.1	“Taṁ kiṁ maññasi, gahapati,	72	
PA_an_3:72.4.2_0	yesaṁ rāgo pahīno ucchinnamūlo tālāvatthukato anabhāvaṅkato āyatiṁ anuppādadhammo,	72	
PA_an_3:72.4.2_1	yesaṁ doso pahīno ucchinnamūlo tālāvatthukato anabhāvaṅkato āyatiṁ anuppādadhammo,	72	
PA_an_3:72.4.2_2	yesaṁ moho pahīno ucchinnamūlo tālāvatthukato anabhāvaṅkato āyatiṁ anuppādadhammo,	72	
PA_an_3:72.4.2_3	te loke sukatā no vā?	72	
PA_an_3:72.4.3	Kathaṁ vā te ettha hotī”ti?	72	
PA_an_3:72.4.4_0	“Yesaṁ, bhante, rāgo pahīno ucchinnamūlo tālāvatthukato anabhāvaṅkato āyatiṁ anuppādadhammo,	72	
PA_an_3:72.4.4_1	yesaṁ doso pahīno …pe… yesaṁ moho pahīno ucchinnamūlo tālāvatthukato anabhāvaṅkato	72	
PA_an_3:72.4.4_2	āyatiṁ anuppādadhammo, te loke sukatā.	72	
PA_an_3:72.4.5	Evaṁ me ettha hotī”ti.	72	
PA_an_3:72.5.1	“Iti kho, gahapati, tayāvetaṁ byākataṁ:	72	
PA_an_3:72.5.2	‘ye, bhante, rāgassa pahānāya dhammaṁ desenti, dosassa pahānāya dhammaṁ desenti, mohassa pahānāya dhammaṁ desenti, tesaṁ dhammo svākkhāto’ti.	72	
PA_an_3:72.5.3	Tayāvetaṁ byākataṁ:	72	
PA_an_3:72.5.4	‘ye, bhante, rāgassa pahānāya paṭipannā, dosassa pahānāya paṭipannā, mohassa pahānāya paṭipannā, te loke suppaṭipannā’ti.	72	
PA_an_3:72.5.5	Tayāvetaṁ byākataṁ:	72	
PA_an_3:72.5.6_0	‘yesaṁ, bhante, rāgo pahīno ucchinnamūlo tālāvatthukato anabhāvaṅkato āyatiṁ anuppādadhammo,	72	
PA_an_3:72.5.6_1	yesaṁ doso pahīno …pe… yesaṁ moho pahīno ucchinnamūlo tālāvatthukato anabhāvaṅkato	72	
PA_an_3:72.5.6_2	āyatiṁ anuppādadhammo, te loke sukatā’”ti.	72	
PA_an_3:72.6.1	“Acchariyaṁ, bhante, abbhutaṁ, bhante.	72	
PA_an_3:72.6.2	Na ceva nāma sadhammukkaṁsanā bhavissati, na ca paradhammāpasādanā.	72	
PA_an_3:72.6.3	Āyataneva dhammadesanā, attho ca vutto, attā ca anupanīto.	72	
PA_an_3:72.6.4	Tumhe, bhante ānanda, rāgassa pahānāya dhammaṁ desetha, dosassa …pe… mohassa pahanāya dhammaṁ desetha.	72	
PA_an_3:72.6.5	Tumhākaṁ, bhante ānanda, dhammo svākkhāto.	72	
PA_an_3:72.6.6	Tumhe, bhante ānanda, rāgassa pahānāya paṭipannā, dosassa …pe… mohassa pahānāya paṭipannā.	72	
PA_an_3:72.6.7	Tumhe, bhante, loke suppaṭipannā.	72	
PA_an_3:72.6.8_0	Tumhākaṁ, bhante ānanda, rāgo pahīno ucchinnamūlo tālāvatthukato anabhāvaṅkato āyatiṁ	72	
PA_an_3:72.6.8_1	anuppādadhammo, tumhākaṁ doso pahīno …pe… tumhākaṁ moho pahīno ucchinnamūlo tālāvatthukato	72	
PA_an_3:72.6.8_2	anabhāvaṅkato āyatiṁ anuppādadhammo.	72	
PA_an_3:72.6.9	Tumhe loke sukatā.	72	
PA_an_3:72.7.1	Abhikkantaṁ, bhante, abhikkantaṁ, bhante.	72	
PA_an_3:72.7.2_0	Seyyathāpi, bhante, nikkujjitaṁ vā ukkujjeyya, paṭicchannaṁ vā vivareyya, mūḷhassa	72	
PA_an_3:72.7.2_1	vā maggaṁ ācikkheyya, andhakāre vā telapajjotaṁ dhāreyya: ‘cakkhumanto rūpāni dakkhantī’ti;	72	
PA_an_3:72.7.2_2	evamevaṁ ayyena ānandena anekapariyāyena dhammo pakāsito.	72	
PA_an_3:72.7.3	Esāhaṁ, bhante ānanda, taṁ bhagavantaṁ saraṇaṁ gacchāmi dhammañca bhikkhusaṅghañca.	72	
PA_an_3:72.7.4	Upāsakaṁ maṁ ayyo ānando dhāretu, ajjatagge pāṇupetaṁ saraṇaṁ gatan”ti.	72	
PA_an_3:72.7.5	Dutiyaṁ.	72	
PA_an_3:73.0.1	Aṅguttara Nikāya 3.73	73	
PA_an_3:73.0.2	8. Ānandavagga	73	
PA_an_3:73.0.3	Mahānāmasakkasutta	73	
PA_an_3:73.1.1	Evaṁ me sutaṁ—	73	
PA_an_3:73.1.2	ekaṁ samayaṁ bhagavā sakkesu viharati kapilavatthusmiṁ nigrodhārāme.	73	
PA_an_3:73.1.3	Tena kho pana samayena bhagavā gilānā vuṭṭhito hoti aciravuṭṭhito gelaññā.	73	
PA_an_3:73.1.4	Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho mahānāmo sakko bhagavantaṁ etadavoca:	73	
PA_an_3:73.1.5	“dīgharattāhaṁ, bhante, bhagavatā evaṁ dhammaṁ desitaṁ ājānāmi:	73	
PA_an_3:73.1.6	‘samāhitassa ñāṇaṁ, no asamāhitassā’ti.	73	
PA_an_3:73.1.7	Samādhi nu kho, bhante, pubbe, pacchā ñāṇaṁ;	73	
PA_an_3:73.1.8	udāhu ñāṇaṁ pubbe, pacchā samādhī”ti?	73	
PA_an_3:73.1.9	Atha kho āyasmato ānandassa etadahosi:	73	
PA_an_3:73.1.10	“bhagavā kho gilānavuṭṭhito aciravuṭṭhito gelaññā.	73	
PA_an_3:73.1.11	Ayañca mahānāmo sakko bhagavantaṁ atigambhīraṁ pañhaṁ pucchati.	73	
PA_an_3:73.1.12	Yannūnāhaṁ mahānāmaṁ sakkaṁ ekamantaṁ apanetvā dhammaṁ deseyyan”ti.	73	
PA_an_3:73.2.1	Atha kho āyasmā ānando mahānāmaṁ sakkaṁ bāhāyaṁ gahetvā ekamantaṁ apanetvā mahānāmaṁ sakkaṁ etadavoca:	73	
PA_an_3:73.2.2_0	“sekhampi kho, mahānāma, sīlaṁ vuttaṁ bhagavatā, asekhampi sīlaṁ vuttaṁ bhagavatā;	73	
PA_an_3:73.2.2_1	sekhopi samādhi vutto bhagavatā, asekhopi samādhi vutto bhagavatā; sekhāpi paññā	73	
PA_an_3:73.2.2_2	vuttā bhagavatā, asekhāpi paññā vuttā bhagavatā.	73	
PA_an_3:73.2.3	Katamañca, mahānāma, sekhaṁ sīlaṁ?	73	
PA_an_3:73.2.4	Idha, mahānāma, bhikkhu sīlavā hoti pātimokkhasaṁvarasaṁvuto viharati …pe… samādāya sikkhati sikkhāpadesu.	73	
PA_an_3:73.2.5	Idaṁ vuccati, mahānāma, sekhaṁ sīlaṁ.	73	
PA_an_3:73.3.1	Katamo ca, mahānāma, sekho samādhi?	73	
PA_an_3:73.3.2	Idha, mahānāma, bhikkhu vivicceva kāmehi …pe… catutthaṁ jhānaṁ upasampajja viharati.	73	
PA_an_3:73.3.3	Ayaṁ vuccati, mahānāma, sekho samādhi.	73	
PA_an_3:73.4.1	Katamā ca, mahānāma, sekhā paññā?	73	
PA_an_3:73.4.2	Idha, mahānāma, bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	73	
PA_an_3:73.4.3	Ayaṁ vuccati, mahānāma, sekhā paññā.	73	
PA_an_3:73.5.1_0	Sa kho so, mahānāma, ariyasāvako evaṁ sīlasampanno evaṁ samādhisampanno evaṁ paññāsampanno	73	
PA_an_3:73.5.1_1	āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā	73	
PA_an_3:73.5.1_2	sacchikatvā upasampajja viharati.	73	
PA_an_3:73.5.2_0	Evaṁ kho, mahānāma, sekhampi sīlaṁ vuttaṁ bhagavatā, asekhampi sīlaṁ vuttaṁ bhagavatā;	73	
PA_an_3:73.5.2_1	sekhopi samādhi vutto bhagavatā, asekhopi samādhi vutto bhagavatā; sekhāpi paññā	73	
PA_an_3:73.5.2_2	vuttā bhagavatā, asekhāpi paññā vuttā bhagavatā”ti.	73	
PA_an_3:73.5.3	Tatiyaṁ.	73	
PA_an_3:74.0.1	Aṅguttara Nikāya 3.74	74	
PA_an_3:74.0.2	8. Ānandavagga	74	
PA_an_3:74.0.3	Nigaṇṭhasutta	74	
PA_an_3:74.1.1	Ekaṁ samayaṁ āyasmā ānando vesāliyaṁ viharati mahāvane kūṭāgārasālāyaṁ.	74	
PA_an_3:74.1.2_0	Atha kho abhayo ca licchavi paṇḍitakumārako ca licchavi yenāyasmā ānando tenupasaṅkamiṁsu;	74	
PA_an_3:74.1.2_1	upasaṅkamitvā āyasmantaṁ ānandaṁ abhivādetvā ekamantaṁ nisīdiṁsu. Ekamantaṁ nisinno	74	
PA_an_3:74.1.2_2	kho abhayo licchavi āyasmantaṁ ānandaṁ etadavoca:	74	
PA_an_3:74.1.3	“nigaṇṭho, bhante, nāṭaputto sabbaññū sabbadassāvī aparisesaṁ ñāṇadassanaṁ paṭijānāti:	74	
PA_an_3:74.1.4	‘carato ca me tiṭṭhato ca suttassa ca jāgarassa ca satataṁ samitaṁ ñāṇadassanaṁ paccupaṭṭhitan’ti.	74	
PA_an_3:74.1.5	So purāṇānaṁ kammānaṁ tapasā byantībhāvaṁ paññāpeti navānaṁ kammānaṁ akaraṇā setughātaṁ.	74	
PA_an_3:74.1.6	Iti kammakkhayā dukkhakkhayo, dukkhakkhayā vedanākkhayo, vedanākkhayā sabbaṁ dukkhaṁ nijjiṇṇaṁ bhavissati—	74	
PA_an_3:74.1.7	evametissā sandiṭṭhikāya nijjarāya visuddhiyā samatikkamo hoti.	74	
PA_an_3:74.1.8	Idha, bhante, bhagavā kimāhā”ti?	74	
PA_an_3:74.2.1_0	“Tisso kho imā, abhaya, nijjarā visuddhiyo tena bhagavatā jānatā passatā arahatā	74	
PA_an_3:74.2.1_1	sammāsambuddhena sammadakkhātā sattānaṁ visuddhiyā sokaparidevānaṁ samatikkamāya	74	
PA_an_3:74.2.1_2	dukkhadomanassānaṁ atthaṅgamāya ñāyassa adhigamāya nibbānassa sacchikiriyāya.	74	
PA_an_3:74.2.2	Katamā tisso?	74	
PA_an_3:74.2.3	Idha, abhaya, bhikkhu sīlavā hoti …pe… samādāya sikkhati sikkhāpadesu.	74	
PA_an_3:74.2.4	So navañca kammaṁ na karoti, purāṇañca kammaṁ phussa phussa byantīkaroti.	74	
PA_an_3:74.2.5	Sandiṭṭhikā nijjarā akālikā ehipassikā opaneyyikā paccattaṁ veditabbā viññūhīti.	74	
PA_an_3:74.3.1	Sa kho so, abhaya, bhikkhu evaṁ sīlasampanno vivicceva kāmehi …pe… catutthaṁ jhānaṁ upasampajja viharati.	74	
PA_an_3:74.3.2	So navañca kammaṁ na karoti, purāṇañca kammaṁ phussa phussa byantīkaroti.	74	
PA_an_3:74.3.3	Sandiṭṭhikā nijjarā akālikā ehipassikā opaneyyikā paccattaṁ veditabbā viññūhīti.	74	
PA_an_3:74.4.1	Sa kho so, abhaya, bhikkhu evaṁ samādhisampanno āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	74	
PA_an_3:74.4.2	So navañca kammaṁ na karoti, purāṇañca kammaṁ phussa phussa byantīkaroti.	74	
PA_an_3:74.4.3	Sandiṭṭhikā nijjarā akālikā ehipassikā opaneyyikā paccattaṁ veditabbā viññūhīti.	74	
PA_an_3:74.4.4_0	Imā kho, abhaya, tisso nijjarā visuddhiyo tena bhagavatā jānatā passatā arahatā sammāsambuddhena	74	
PA_an_3:74.4.4_1	sammadakkhātā sattānaṁ visuddhiyā sokaparidevānaṁ samatikkamāya dukkhadomanassānaṁ	74	
PA_an_3:74.4.4_2	atthaṅgamāya ñāyassa adhigamāya nibbānassa sacchikiriyāyā”ti.	74	
PA_an_3:74.5.1	Evaṁ vutte, paṇḍitakumārako licchavi abhayaṁ licchaviṁ etadavoca:	74	
PA_an_3:74.5.2	“kiṁ pana tvaṁ, samma abhaya, āyasmato ānandassa subhāsitaṁ subhāsitato nābbhanumodasī”ti?	74	
PA_an_3:74.5.3	“Kyāhaṁ, samma paṇḍitakumāraka, āyasmato ānandassa subhāsitaṁ subhāsitato nābbhanumodissāmi.	74	
PA_an_3:74.5.4	Muddhāpi tassa vipateyya yo āyasmato ānandassa subhāsitaṁ subhāsitato nābbhanumodeyyā”ti.	74	
PA_an_3:74.5.5	Catutthaṁ.	74	
PA_an_3:75.0.1	Aṅguttara Nikāya 3.75	75	
PA_an_3:75.0.2	8. Ānandavagga	75	
PA_an_3:75.0.3	Nivesakasutta	75	
PA_an_3:75.1.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ ānandaṁ bhagavā etadavoca:	75	
PA_an_3:75.2.1	“Ye, ānanda, anukampeyyātha ye ca sotabbaṁ maññeyyuṁ mittā vā amaccā vā ñātī vā sālohitā vā te vo, ānanda, tīsu ṭhānesu samādapetabbā nivesetabbā patiṭṭhāpetabbā.	75	
PA_an_3:75.2.2	Katamesu tīsu?	75	
PA_an_3:75.2.3	Buddhe aveccappasāde samādapetabbā nivesetabbā patiṭṭhāpetabbā:	75	
PA_an_3:75.2.4	‘itipi so bhagavā arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ, buddho bhagavā’ti,	75	
PA_an_3:75.2.5	dhamme aveccappasāde samādapetabbā nivesetabbā patiṭṭhāpetabbā:	75	
PA_an_3:75.2.6	‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṁ veditabbo viññūhī’ti,	75	
PA_an_3:75.2.7	saṅghe aveccappasāde samādapetabbā nivesetabbā patiṭṭhāpetabbā:	75	
PA_an_3:75.2.8_0	‘suppaṭipanno bhagavato sāvakasaṅgho ujuppaṭipanno bhagavato sāvakasaṅgho ñāyappaṭipanno	75	
PA_an_3:75.2.8_1	bhagavato sāvakasaṅgho sāmīcippaṭipanno bhagavato sāvakasaṅgho, yadidaṁ cattāri purisayugāni	75	
PA_an_3:75.2.8_2	aṭṭha purisapuggalā esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo	75	
PA_an_3:75.2.8_3	anuttaraṁ puññakkhettaṁ lokassā’ti.	75	
PA_an_3:75.3.1	Siyā, ānanda, catunnaṁ mahābhūtānaṁ aññathattaṁ—	75	
PA_an_3:75.3.2	pathavīdhātuyā āpodhātuyā tejodhātuyā vāyodhātuyā, na tveva buddhe aveccappasādena samannāgatassa ariyasāvakassa siyā aññathattaṁ tatridaṁ aññathattaṁ.	75	
PA_an_3:75.3.3	So vatānanda, buddhe aveccappasādena samannāgato ariyasāvako nirayaṁ vā tiracchānayoniṁ vā pettivisayaṁ vā upapajjissatīti netaṁ ṭhānaṁ vijjati.	75	
PA_an_3:75.4.1	Siyā, ānanda, catunnaṁ mahābhūtānaṁ aññathattaṁ—	75	
PA_an_3:75.4.2	pathavīdhātuyā āpodhātuyā tejodhātuyā vāyodhātuyā, na tveva dhamme …pe…	75	
PA_an_3:75.4.3	na tveva saṅghe aveccappasādena samannāgatassa ariyasāvakassa siyā aññathattaṁ tatridaṁ aññathattaṁ.	75	
PA_an_3:75.4.4	So vatānanda, saṅghe aveccappasādena samannāgato ariyasāvako nirayaṁ vā tiracchānayoniṁ vā pettivisayaṁ vā upapajjissatīti netaṁ ṭhānaṁ vijjati.	75	
PA_an_3:75.5.1	Ye, ānanda, anukampeyyātha ye ca sotabbaṁ maññeyyuṁ mittā vā amaccā vā ñātī vā sālohitā vā te vo, ānanda, imesu tīsu ṭhānesu samādapetabbā nivesetabbā patiṭṭhāpetabbā”ti.	75	
PA_an_3:75.5.2	Pañcamaṁ.	75	
PA_an_3:76.0.1	Aṅguttara Nikāya 3.76	76	
PA_an_3:76.0.2	8. Ānandavagga	76	
PA_an_3:76.0.3	Paṭhamabhavasutta	76	
PA_an_3:76.1.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	76	
PA_an_3:76.1.2	“bhavo, bhavoti, bhante, vuccati.	76	
PA_an_3:76.1.3	Kittāvatā nu kho, bhante, bhavo hotī”ti?	76	
PA_an_3:76.2.1	“Kāmadhātuvepakkañca, ānanda, kammaṁ nābhavissa, api nu kho kāmabhavo paññāyethā”ti?	76	
PA_an_3:76.2.2	“No hetaṁ, bhante”.	76	
PA_an_3:76.2.3	“Iti kho, ānanda, kammaṁ khettaṁ, viññāṇaṁ bījaṁ, taṇhā sneho.	76	
PA_an_3:76.2.4	Avijjānīvaraṇānaṁ sattānaṁ taṇhāsaṁyojanānaṁ hīnāya dhātuyā viññāṇaṁ patiṭṭhitaṁ evaṁ āyatiṁ punabbhavābhinibbatti hoti. (…)	76	
PA_an_3:76.3.1	Rūpadhātuvepakkañca, ānanda, kammaṁ nābhavissa, api nu kho rūpabhavo paññāyethā”ti?	76	
PA_an_3:76.3.2	“No hetaṁ, bhante”.	76	
PA_an_3:76.3.3	“Iti kho, ānanda, kammaṁ khettaṁ, viññāṇaṁ bījaṁ, taṇhā sneho.	76	
PA_an_3:76.3.4	Avijjānīvaraṇānaṁ sattānaṁ taṇhāsaṁyojanānaṁ majjhimāya dhātuyā viññāṇaṁ patiṭṭhitaṁ evaṁ āyatiṁ punabbhavābhinibbatti hoti. (…)	76	
PA_an_3:76.4.1	Arūpadhātuvepakkañca, ānanda, kammaṁ nābhavissa, api nu kho arūpabhavo paññāyethā”ti?	76	
PA_an_3:76.4.2	“No hetaṁ, bhante”.	76	
PA_an_3:76.4.3	“Iti kho, ānanda, kammaṁ khettaṁ, viññāṇaṁ bījaṁ, taṇhā sneho.	76	
PA_an_3:76.4.4	Avijjānīvaraṇānaṁ sattānaṁ taṇhāsaṁyojanānaṁ paṇītāya dhātuyā viññāṇaṁ patiṭṭhitaṁ evaṁ āyatiṁ punabbhavābhinibbatti hoti.	76	
PA_an_3:76.4.5	Evaṁ kho, ānanda, bhavo hotī”ti.	76	
PA_an_3:76.4.6	Chaṭṭhaṁ.	76	
PA_an_3:77.0.1	Aṅguttara Nikāya 3.77	77	
PA_an_3:77.0.2	8. Ānandavagga	77	
PA_an_3:77.0.3	Dutiyabhavasutta	77	
PA_an_3:77.1.1	Atha kho āyasmā ānando yena bhagavā tenupasaṅkami …pe… āyasmā ānando bhagavantaṁ etadavoca:	77	
PA_an_3:77.1.2	“bhavo, bhavoti, bhante, vuccati.	77	
PA_an_3:77.1.3	Kittāvatā nu kho, bhante, bhavo hotī”ti?	77	
PA_an_3:77.2.1	“Kāmadhātuvepakkañca, ānanda, kammaṁ nābhavissa, api nu kho kāmabhavo paññāyethā”ti?	77	
PA_an_3:77.2.2	“No hetaṁ, bhante”.	77	
PA_an_3:77.2.3	“Iti kho, ānanda, kammaṁ khettaṁ, viññāṇaṁ bījaṁ, taṇhā sneho.	77	
PA_an_3:77.2.4	Avijjānīvaraṇānaṁ sattānaṁ taṇhāsaṁyojanānaṁ hīnāya dhātuyā cetanā patiṭṭhitā patthanā patiṭṭhitā evaṁ āyatiṁ punabbhavābhinibbatti hoti.	77	
PA_an_3:77.3.1	Rūpadhātuvepakkañca, ānanda, kammaṁ nābhavissa, api nu kho rūpabhavo paññāyethā”ti?	77	
PA_an_3:77.3.2	“No hetaṁ, bhante”.	77	
PA_an_3:77.3.3	“Iti kho, ānanda, kammaṁ khettaṁ, viññāṇaṁ bījaṁ, taṇhā sneho.	77	
PA_an_3:77.3.4	Avijjānīvaraṇānaṁ sattānaṁ taṇhāsaṁyojanānaṁ majjhimāya dhātuyā cetanā patiṭṭhitā patthanā patiṭṭhitā evaṁ āyatiṁ punabbhavābhinibbatti hoti.	77	
PA_an_3:77.4.1	Arūpadhātuvepakkañca, ānanda, kammaṁ nābhavissa, api nu kho arūpabhavo paññāyethā”ti?	77	
PA_an_3:77.4.2	“No hetaṁ, bhante”.	77	
PA_an_3:77.4.3	“Iti kho, ānanda, kammaṁ khettaṁ, viññāṇaṁ bījaṁ, taṇhā sneho.	77	
PA_an_3:77.4.4	Avijjānīvaraṇānaṁ sattānaṁ taṇhāsaṁyojanānaṁ paṇītāya dhātuyā cetanā patiṭṭhitā patthanā patiṭṭhitā evaṁ āyatiṁ punabbhavābhinibbatti hoti.	77	
PA_an_3:77.4.5	Evaṁ kho, ānanda, bhavo hotī”ti.	77	
PA_an_3:77.4.6	Sattamaṁ.	77	
PA_an_3:78.0.1	Aṅguttara Nikāya 3.78	78	
PA_an_3:78.0.2	8. Ānandavagga	78	
PA_an_3:78.0.3	Sīlabbatasutta	78	
PA_an_3:78.1.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ kho āyasmantaṁ ānandaṁ bhagavā etadavoca:	78	
PA_an_3:78.1.2	“sabbaṁ nu kho, ānanda, sīlabbataṁ jīvitaṁ brahmacariyaṁ upaṭṭhānasāraṁ saphalan”ti?	78	
PA_an_3:78.1.3	“Na khvettha, bhante, ekaṁsenā”ti.	78	
PA_an_3:78.1.4	“Tena hānanda, vibhajassū”ti.	78	
PA_an_3:78.2.1_0	“Yañhissa, bhante, sīlabbataṁ jīvitaṁ brahmacariyaṁ upaṭṭhānasāraṁ sevato akusalā	78	
PA_an_3:78.2.1_1	dhammā abhivaḍḍhanti kusalā dhammā parihāyanti, evarūpaṁ sīlabbataṁ jīvitaṁ brahmacariyaṁ	78	
PA_an_3:78.2.1_2	upaṭṭhānasāraṁ aphalaṁ.	78	
PA_an_3:78.2.2_0	Yañca khvāssa, bhante, sīlabbataṁ jīvitaṁ brahmacariyaṁ upaṭṭhānasāraṁ sevato akusalā	78	
PA_an_3:78.2.2_1	dhammā parihāyanti, kusalā dhammā abhivaḍḍhanti, evarūpaṁ sīlabbataṁ jīvitaṁ brahmacariyaṁ	78	
PA_an_3:78.2.2_2	upaṭṭhānasāraṁ saphalan”ti.	78	
PA_an_3:78.2.3	Idamavoca āyasmā ānando.	78	
PA_an_3:78.2.4	Samanuñño satthā ahosi.	78	
PA_an_3:78.3.1	Atha kho āyasmā ānando “samanuñño me satthā”ti, uṭṭhāyāsanā bhagavantaṁ abhivādetvā padakkhiṇaṁ katvā pakkāmi.	78	
PA_an_3:78.3.2	Atha kho bhagavā acirapakkante āyasmante ānande bhikkhū āmantesi:	78	
PA_an_3:78.3.3	“sekho, bhikkhave, ānando;	78	
PA_an_3:78.3.4	na ca panassa sulabharūpo samasamo paññāyā”ti.	78	
PA_an_3:78.3.5	Aṭṭhamaṁ.	78	
PA_an_3:79.0.1	Aṅguttara Nikāya 3.79	79	
PA_an_3:79.0.2	8. Ānandavagga	79	
PA_an_3:79.0.3	Gandhajātasutta	79	
PA_an_3:79.1.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	79	
PA_an_3:79.2.1	“Tīṇimāni, bhante, gandhajātāni, yesaṁ anuvātaṁyeva gandho gacchati, no paṭivātaṁ.	79	
PA_an_3:79.2.2	Katamāni tīṇi?	79	
PA_an_3:79.2.3	Mūlagandho, sāragandho, pupphagandho—	79	
PA_an_3:79.2.4	imāni kho, bhante, tīṇi gandhajātāni, yesaṁ anuvātaṁyeva gandho gacchati, no paṭivātaṁ.	79	
PA_an_3:79.2.5	Atthi nu kho, bhante, kiñci gandhajātaṁ yassa anuvātampi gandho gacchati, paṭivātampi gandho gacchati, anuvātapaṭivātampi gandho gacchatī”ti?	79	
PA_an_3:79.3.1	“Atthānanda, kiñci gandhajātaṁ yassa anuvātampi gandho gacchati, paṭivātampi gandho gacchati, anuvātapaṭivātampi gandho gacchatī”ti.	79	
PA_an_3:79.3.2	“Katamañca pana, bhante, gandhajātaṁ yassa anuvātampi gandho gacchati, paṭivātampi gandho gacchati, anuvātapaṭivātampi gandho gacchatī”ti?	79	
PA_an_3:79.4.1	“Idhānanda, yasmiṁ gāme vā nigame vā itthī vā puriso vā buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato hoti,	79	
PA_an_3:79.4.2_0	pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato	79	
PA_an_3:79.4.2_1	hoti, musāvādā paṭivirato hoti, surāmerayamajjapamādaṭṭhānā paṭivirato hoti, sīlavā hoti kalyāṇadhammo,	79	
PA_an_3:79.4.3	vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato.	79	
PA_an_3:79.5.1	Tassa disāsu samaṇabrāhmaṇā vaṇṇaṁ bhāsanti:	79	
PA_an_3:79.5.2	‘amukasmiṁ nāma gāme vā nigame vā itthī vā puriso vā buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato hoti,	79	
PA_an_3:79.5.3_0	pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato	79	
PA_an_3:79.5.3_1	hoti, musāvādā paṭivirato hoti, surāmerayamajjapamādaṭṭhānā paṭivirato hoti, sīlavā hoti kalyāṇadhammo,	79	
PA_an_3:79.5.4	vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato’ti.	79	
PA_an_3:79.6.1	Devatāpissa vaṇṇaṁ bhāsanti:	79	
PA_an_3:79.6.2	‘amukasmiṁ nāma gāme vā nigame vā itthī vā puriso vā buddhaṁ saraṇaṁ gato hoti, dhammaṁ saraṇaṁ gato hoti, saṅghaṁ saraṇaṁ gato hoti,	79	
PA_an_3:79.6.3	pāṇātipātā paṭivirato hoti …pe… surāmerayamajjapamādaṭṭhānā paṭivirato hoti, sīlavā hoti kalyāṇadhammo,	79	
PA_an_3:79.6.4	vigatamalamaccherena cetasā agāraṁ ajjhāvasati muttacāgo payatapāṇi vossaggarato yācayogo dānasaṁvibhāgarato’ti.	79	
PA_an_3:79.6.5	Idaṁ kho taṁ, ānanda, gandhajātaṁ yassa anuvātampi gandho gacchati, paṭivātampi gandho gacchati, anuvātapaṭivātampi gandho gacchatīti.	79	
PA_an_3:79.7.1	Na pupphagandho paṭivātameti,	79	
PA_an_3:79.7.2	Na candanaṁ tagaramallikā vā;	79	
PA_an_3:79.7.3	Satañca gandho paṭivātameti,	79	
PA_an_3:79.7.4	Sabbā disā sappuriso pavāyatī”ti.	79	
PA_an_3:79.7.5	Navamaṁ.	79	
PA_an_3:80.0.1	Aṅguttara Nikāya 3.80	80	
PA_an_3:80.0.2	8. Ānandavagga	80	
PA_an_3:80.0.3	Cūḷanikāsutta	80	
PA_an_3:80.1.1	Atha kho āyasmā ānando yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā ānando bhagavantaṁ etadavoca:	80	
PA_an_3:80.1.2	“sammukhā metaṁ, bhante, bhagavato sutaṁ sammukhā paṭiggahitaṁ:	80	
PA_an_3:80.1.3	‘bhagavato, ānanda, sikhissa abhibhū nāma sāvako brahmaloke ṭhito sahassilokadhātuṁ sarena viññāpesī’ti.	80	
PA_an_3:80.1.4	Bhagavā pana, bhante, arahaṁ sammāsambuddho kīvatakaṁ pahoti sarena viññāpetun”ti?	80	
PA_an_3:80.1.5	“Sāvako so, ānanda, appameyyā tathāgatā”ti.	80	
PA_an_3:80.2.1	Dutiyampi kho āyasmā ānando bhagavantaṁ etadavoca:	80	
PA_an_3:80.2.2	“sammukhā metaṁ, bhante, bhagavato sutaṁ sammukhā paṭiggahitaṁ:	80	
PA_an_3:80.2.3	‘bhagavato, ānanda, sikhissa abhibhū nāma sāvako brahmaloke ṭhito sahassilokadhātuṁ sarena viññāpesī’ti.	80	
PA_an_3:80.2.4	Bhagavā pana, bhante, arahaṁ sammāsambuddho kīvatakaṁ pahoti sarena viññāpetun”ti?	80	
PA_an_3:80.2.5	“Sāvako so, ānanda, appameyyā tathāgatā”ti.	80	
PA_an_3:80.3.1	Tatiyampi kho āyasmā ānando bhagavantaṁ etadavoca:	80	
PA_an_3:80.3.2	“sammukhā metaṁ, bhante, bhagavato sutaṁ sammukhā paṭiggahitaṁ:	80	
PA_an_3:80.3.3	‘bhagavato, ānanda, sikhissa abhibhū nāma sāvako brahmaloke ṭhito sahassilokadhātuṁ sarena viññāpesī’ti.	80	
PA_an_3:80.3.4	Bhagavā pana, bhante, arahaṁ sammāsambuddho kīvatakaṁ pahoti sarena viññāpetun”ti?	80	
PA_an_3:80.3.5	“Sutā te, ānanda, sahassī cūḷanikā lokadhātū”ti?	80	
PA_an_3:80.3.6	“Etassa, bhagavā, kālo; etassa, sugata, kālo,	80	
PA_an_3:80.3.7	yaṁ bhagavā bhāseyya. Bhagavato sutvā bhikkhū dhāressantī”ti.	80	
PA_an_3:80.3.8	“Tenahānanda, suṇāhi sādhukaṁ manasi karohi, bhāsissāmī”ti.	80	
PA_an_3:80.3.9	“Evaṁ, bhante”ti kho āyasmā ānando bhagavato paccassosi.	80	
PA_an_3:80.3.10	Bhagavā etadavoca:	80	
PA_an_3:80.4.1	“Yāvatā, ānanda, candimasūriyā pariharanti, disā bhanti virocanā, tāva sahassadhā loko.	80	
PA_an_3:80.4.2_0	Tasmiṁ sahassadhā loke sahassaṁ candānaṁ, sahassaṁ sūriyānaṁ, sahassaṁ sinerupabbatarājānaṁ,	80	
PA_an_3:80.4.2_1	sahassaṁ jambudīpānaṁ, sahassaṁ aparagoyānānaṁ, sahassaṁ uttarakurūnaṁ, sahassaṁ	80	
PA_an_3:80.4.2_2	pubbavidehānaṁ, cattāri mahāsamuddasahassāni, cattāri mahārājasahassāni, sahassaṁ	80	
PA_an_3:80.4.2_3	cātumahārājikānaṁ, sahassaṁ tāvatiṁsānaṁ, sahassaṁ yāmānaṁ, sahassaṁ tusitānaṁ, sahassaṁ	80	
PA_an_3:80.4.2_4	nimmānaratīnaṁ, sahassaṁ paranimmitavasavattīnaṁ, sahassaṁ brahmalokānaṁ—	80	
PA_an_3:80.4.3	ayaṁ vuccatānanda, sahassī cūḷanikā lokadhātu.	80	
PA_an_3:80.5.1	Yāvatānanda, sahassī cūḷanikā lokadhātu tāva sahassadhā loko.	80	
PA_an_3:80.5.2	Ayaṁ vuccatānanda, dvisahassī majjhimikā lokadhātu.	80	
PA_an_3:80.6.1	Yāvatānanda, dvisahassī majjhimikā lokadhātu tāva sahassadhā loko.	80	
PA_an_3:80.6.2	Ayaṁ vuccatānanda, tisahassī mahāsahassī lokadhātu.	80	
PA_an_3:80.7.1	Ākaṅkhamāno, ānanda, tathāgato tisahassimahāsahassilokadhātuṁ sarena viññāpeyya, yāvatā pana ākaṅkheyyā”ti.	80	
PA_an_3:80.8.1	“Yathā kathaṁ pana, bhante, bhagavā tisahassimahāsahassilokadhātuṁ sarena viññāpeyya, yāvatā pana ākaṅkheyyā”ti?	80	
PA_an_3:80.8.2	“Idhānanda, tathāgato tisahassimahāsahassilokadhātuṁ obhāsena phareyya.	80	
PA_an_3:80.8.3	Yadā te sattā taṁ ālokaṁ sañjāneyyuṁ, atha tathāgato ghosaṁ kareyya saddamanussāveyya.	80	
PA_an_3:80.8.4	Evaṁ kho, ānanda, tathāgato tisahassimahāsahassilokadhātuṁ sarena viññāpeyya, yāvatā pana ākaṅkheyyā”ti.	80	
PA_an_3:80.9.1	Evaṁ vutte, āyasmā ānando āyasmantaṁ udāyiṁ etadavoca:	80	
PA_an_3:80.9.2	“lābhā vata me, suladdhaṁ vata me,	80	
PA_an_3:80.9.3	yassa me satthā evaṁmahiddhiko evaṁmahānubhāvo”ti.	80	
PA_an_3:80.9.4	Evaṁ vutte, āyasmā udāyī āyasmantaṁ ānandaṁ etadavoca:	80	
PA_an_3:80.9.5	“kiṁ tuyhettha, āvuso ānanda, yadi te satthā evaṁmahiddhiko evaṁmahānubhāvo”ti?	80	
PA_an_3:80.9.6	Evaṁ vutte, bhagavā āyasmantaṁ udāyiṁ etadavoca:	80	
PA_an_3:80.9.7	“mā hevaṁ, udāyi, mā hevaṁ, udāyi.	80	
PA_an_3:80.9.8	Sace, udāyi, ānando avītarāgo kālaṁ kareyya, tena cittappasādena sattakkhattuṁ devesu devarajjaṁ kāreyya, sattakkhattuṁ imasmiṁyeva jambudīpe mahārajjaṁ kāreyya.	80	
PA_an_3:80.9.9	Api ca, udāyi, ānando diṭṭheva dhamme parinibbāyissatī”ti.	80	
PA_an_3:80.9.10	Dasamaṁ.	80	
PA_an_3:80.9.11	Ānandavaggo tatiyo.	80	
PA_an_3:80.10.0	Tassuddānaṁ	80	
PA_an_3:80.10.1	Channo ājīvako sakko,	80	
PA_an_3:80.10.2	nigaṇṭho ca nivesako;	80	
PA_an_3:80.10.3	Duve bhavā sīlabbataṁ,	80	
PA_an_3:80.10.4	gandhajātañca cūḷanīti.	80	
PA_an_3:81.0.1	Aṅguttara Nikāya 3.81	81	
PA_an_3:81.0.2	9. Samaṇavagga	81	
PA_an_3:81.0.3	Samaṇasutta	81	
PA_an_3:81.1.1	“Tīṇimāni, bhikkhave, samaṇassa samaṇiyāni samaṇakaraṇīyāni.	81	
PA_an_3:81.1.2	Katamāni tīṇi?	81	
PA_an_3:81.1.3	Adhisīlasikkhāsamādānaṁ, adhicittasikkhāsamādānaṁ, adhipaññāsikkhāsamādānaṁ—	81	
PA_an_3:81.1.4	imāni kho, bhikkhave, tīṇi samaṇassa samaṇiyāni samaṇakaraṇīyāni.	81	
PA_an_3:81.2.1	Tasmātiha, bhikkhave, evaṁ sikkhitabbaṁ:	81	
PA_an_3:81.2.2	‘tibbo no chando bhavissati adhisīlasikkhāsamādāne, tibbo no chando bhavissati adhicittasikkhāsamādāne, tibbo no chando bhavissati adhipaññāsikkhāsamādāne’ti.	81	
PA_an_3:81.2.3	Evañhi vo, bhikkhave, sikkhitabban”ti.	81	
PA_an_3:81.2.4	Paṭhamaṁ.	81	
PA_an_3:82.0.1	Aṅguttara Nikāya 3.82	82	
PA_an_3:82.0.2	9. Samaṇavagga	82	
PA_an_3:82.0.3	Gadrabhasutta	82	
PA_an_3:82.1.1	“Seyyathāpi, bhikkhave, gadrabho gogaṇaṁ piṭṭhito piṭṭhito anubandho hoti:	82	
PA_an_3:82.1.2	‘ahampi dammo, ahampi dammo’ti.	82	
PA_an_3:82.1.3	Tassa na tādiso vaṇṇo hoti seyyathāpi gunnaṁ, na tādiso saro hoti seyyathāpi gunnaṁ, na tādisaṁ padaṁ hoti seyyathāpi gunnaṁ.	82	
PA_an_3:82.1.4	So gogaṇaṁyeva piṭṭhito piṭṭhito anubandho hoti:	82	
PA_an_3:82.1.5	‘ahampi dammo, ahampi dammo’ti.	82	
PA_an_3:82.2.1	Evamevaṁ kho, bhikkhave, idhekacco bhikkhu bhikkhusaṅghaṁ piṭṭhito piṭṭhito anubandho hoti:	82	
PA_an_3:82.2.2	‘ahampi bhikkhu, ahampi bhikkhū’ti.	82	
PA_an_3:82.2.3_0	Tassa na tādiso chando hoti adhisīlasikkhāsamādāne seyyathāpi aññesaṁ bhikkhūnaṁ,	82	
PA_an_3:82.2.3_1	na tādiso chando hoti adhicittasikkhāsamādāne seyyathāpi aññesaṁ bhikkhūnaṁ, na tādiso	82	
PA_an_3:82.2.3_2	chando hoti adhipaññāsikkhāsamādāne seyyathāpi aññesaṁ bhikkhūnaṁ.	82	
PA_an_3:82.2.4	So bhikkhusaṅghaṁyeva piṭṭhito piṭṭhito anubandho hoti:	82	
PA_an_3:82.2.5	‘ahampi bhikkhu, ahampi bhikkhū’ti.	82	
PA_an_3:82.3.1	Tasmātiha, bhikkhave, evaṁ sikkhitabbaṁ:	82	
PA_an_3:82.3.2	‘tibbo no chando bhavissati adhisīlasikkhāsamādāne, tibbo no chando bhavissati adhicittasikkhāsamādāne, tibbo no chando bhavissati adhipaññāsikkhāsamādāne’ti.	82	
PA_an_3:82.3.3	Evañhi vo, bhikkhave, sikkhitabban”ti.	82	
PA_an_3:82.3.4	Dutiyaṁ.	82	
PA_an_3:83.0.1	Aṅguttara Nikāya 3.83	83	
PA_an_3:83.0.2	9. Samaṇavagga	83	
PA_an_3:83.0.3	Khettasutta	83	
PA_an_3:83.1.1	“Tīṇimāni, bhikkhave, kassakassa gahapatissa pubbe karaṇīyāni.	83	
PA_an_3:83.1.2	Katamāni tīṇi?	83	
PA_an_3:83.1.3	Idha, bhikkhave, kassako gahapati paṭikacceva khettaṁ sukaṭṭhaṁ karoti sumatikataṁ.	83	
PA_an_3:83.1.4	Paṭikacceva khettaṁ sukaṭṭhaṁ karitvā sumatikataṁ kālena bījāni patiṭṭhāpeti.	83	
PA_an_3:83.1.5	Kālena bījāni patiṭṭhāpetvā samayena udakaṁ abhinetipi apanetipi.	83	
PA_an_3:83.1.6	Imāni kho, bhikkhave, tīṇi kassakassa gahapatissa pubbe karaṇīyāni.	83	
PA_an_3:83.2.1	Evamevaṁ kho, bhikkhave, tīṇimāni bhikkhussa pubbe karaṇīyāni.	83	
PA_an_3:83.2.2	Katamāni tīṇi?	83	
PA_an_3:83.2.3	Adhisīlasikkhāsamādānaṁ, adhicittasikkhāsamādānaṁ, adhipaññāsikkhāsamādānaṁ—	83	
PA_an_3:83.2.4	imāni kho, bhikkhave, tīṇi bhikkhussa pubbe karaṇīyāni.	83	
PA_an_3:83.3.1	Tasmātiha, bhikkhave, evaṁ sikkhitabbaṁ:	83	
PA_an_3:83.3.2	‘tibbo no chando bhavissati adhisīlasikkhāsamādāne, tibbo no chando bhavissati adhicittasikkhāsamādāne, tibbo no chando bhavissati adhipaññāsikkhāsamādāne’ti.	83	
PA_an_3:83.3.3	Evañhi vo, bhikkhave, sikkhitabban”ti.	83	
PA_an_3:83.3.4	Tatiyaṁ.	83	
PA_an_3:84.0.1	Aṅguttara Nikāya 3.84	84	
PA_an_3:84.0.2	9. Samaṇavagga	84	
PA_an_3:84.0.3	Vajjiputtasutta	84	
PA_an_3:84.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	84	
PA_an_3:84.1.2_0	Atha kho aññataro vajjiputtako bhikkhu yena bhagavā tenupasaṅkami; upasaṅkamitvā	84	
PA_an_3:84.1.2_1	bhagavantaṁ abhivādetvā ekamantaṁ nisīdi. Ekamantaṁ nisinno kho so vajjiputtako bhikkhu	84	
PA_an_3:84.1.2_2	bhagavantaṁ etadavoca:	84	
PA_an_3:84.1.3	“sādhikamidaṁ, bhante, diyaḍḍhasikkhāpadasataṁ anvaddhamāsaṁ uddesaṁ āgacchati.	84	
PA_an_3:84.1.4	Nāhaṁ, bhante, ettha sakkomi sikkhitun”ti.	84	
PA_an_3:84.1.5	“Sakkhissasi pana tvaṁ, bhikkhu, tīsu sikkhāsu sikkhituṁ—	84	
PA_an_3:84.1.6	adhisīlasikkhāya, adhicittasikkhāya adhipaññāsikkhāyā”ti?	84	
PA_an_3:84.1.7	“Sakkomahaṁ, bhante, tīsu sikkhāsu sikkhituṁ—	84	
PA_an_3:84.1.8	adhisīlasikkhāya, adhicittasikkhāya, adhipaññāsikkhāyā”ti.	84	
PA_an_3:84.1.9	“Tasmātiha tvaṁ, bhikkhu, tīsu sikkhāsu sikkhassu—	84	
PA_an_3:84.1.10	adhisīlasikkhāya, adhicittasikkhāya, adhipaññāsikkhāya.	84	
PA_an_3:84.2.1_0	Yato kho tvaṁ, bhikkhu, adhisīlampi sikkhissasi, adhicittampi sikkhissasi, adhipaññampi	84	
PA_an_3:84.2.1_1	sikkhissasi, tassa tuyhaṁ bhikkhu adhisīlampi sikkhato adhicittampi sikkhato adhipaññampi	84	
PA_an_3:84.2.1_2	sikkhato rāgo pahīyissati, doso pahīyissati, moho pahīyissati.	84	
PA_an_3:84.2.2	So tvaṁ rāgassa pahānā dosassa pahānā mohassa pahānā yaṁ akusalaṁ na taṁ karissasi, yaṁ pāpaṁ na taṁ sevissasī”ti.	84	
PA_an_3:84.3.1	Atha kho so bhikkhu aparena samayena adhisīlampi sikkhi, adhicittampi sikkhi, adhipaññampi sikkhi.	84	
PA_an_3:84.3.2	Tassa adhisīlampi sikkhato adhicittampi sikkhato adhipaññampi sikkhato rāgo pahīyi, doso pahīyi, moho pahīyi.	84	
PA_an_3:84.3.3	So rāgassa pahānā dosassa pahānā mohassa pahānā yaṁ akusalaṁ taṁ nākāsi, yaṁ pāpaṁ taṁ na sevīti.	84	
PA_an_3:84.3.4	Catutthaṁ.	84	
PA_an_3:85.0.1	Aṅguttara Nikāya 3.85	85	
PA_an_3:85.0.2	9. Samaṇavagga	85	
PA_an_3:85.0.3	Sekkhasutta	85	
PA_an_3:85.1.1	Atha kho aññataro bhikkhu yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho so bhikkhu bhagavantaṁ etadavoca:	85	
PA_an_3:85.2.1	“‘Sekho, sekho’ti, bhante, vuccati.	85	
PA_an_3:85.2.2	Kittāvatā nu kho, bhante, sekho hotī”ti?	85	
PA_an_3:85.2.3	“Sikkhatīti kho, bhikkhu, tasmā sekhoti vuccati.	85	
PA_an_3:85.2.4	Kiñca sikkhati?	85	
PA_an_3:85.2.5	Adhisīlampi sikkhati, adhicittampi sikkhati, adhipaññampi sikkhati.	85	
PA_an_3:85.2.6	Sikkhatīti kho, bhikkhu, tasmā sekhoti vuccatīti.	85	
PA_an_3:85.3.1	Sekhassa sikkhamānassa,	85	
PA_an_3:85.3.2	ujumaggānusārino;	85	
PA_an_3:85.3.3	Khayasmiṁ paṭhamaṁ ñāṇaṁ,	85	
PA_an_3:85.3.4	tato aññā anantarā.	85	
PA_an_3:85.4.1	Tato aññāvimuttassa,	85	
PA_an_3:85.4.2	ñāṇaṁ ve hoti tādino;	85	
PA_an_3:85.4.3	Akuppā me vimuttīti,	85	
PA_an_3:85.4.4	bhavasaṁyojanakkhaye”ti.	85	
PA_an_3:85.4.5	Pañcamaṁ.	85	
PA_an_3:86.0.1	Aṅguttara Nikāya 3.86	86	
PA_an_3:86.0.2	9. Samaṇavagga	86	
PA_an_3:86.0.3	Paṭhamasikkhāsutta	86	
PA_an_3:86.1.1	“Sādhikamidaṁ, bhikkhave, diyaḍḍhasikkhāpadasataṁ anvaddhamāsaṁ uddesaṁ āgacchati, yattha attakāmā kulaputtā sikkhanti.	86	
PA_an_3:86.1.2	Tisso imā, bhikkhave, sikkhā yatthetaṁ sabbaṁ samodhānaṁ gacchati.	86	
PA_an_3:86.1.3	Katamā tisso?	86	
PA_an_3:86.1.4	Adhisīlasikkhā, adhicittasikkhā adhipaññāsikkhā—	86	
PA_an_3:86.1.5	imā kho, bhikkhave, tisso sikkhā, yatthetaṁ sabbaṁ samodhānaṁ gacchati.	86	
PA_an_3:86.2.1	Idha, bhikkhave, bhikkhu sīlesu paripūrakārī hoti samādhismiṁ mattaso kārī paññāya mattaso kārī.	86	
PA_an_3:86.2.2	So yāni tāni khuddānukhuddakāni sikkhāpadāni tāni āpajjatipi vuṭṭhātipi.	86	
PA_an_3:86.2.3	Taṁ kissa hetu?	86	
PA_an_3:86.2.4	Na hi mettha, bhikkhave, abhabbatā vuttā.	86	
PA_an_3:86.2.5	Yāni ca kho tāni sikkhāpadāni ādibrahmacariyakāni brahmacariyasāruppāni, tattha dhuvasīlo ca hoti ṭhitasīlo ca, samādāya sikkhati sikkhāpadesu.	86	
PA_an_3:86.2.6	So tiṇṇaṁ saṁyojanānaṁ parikkhayā sotāpanno hoti avinipātadhammo niyato sambodhiparāyaṇo.	86	
PA_an_3:86.3.1	Idha pana, bhikkhave, bhikkhu sīlesu paripūrakārī hoti samādhismiṁ mattaso kārī paññāya mattaso kārī.	86	
PA_an_3:86.3.2	So yāni tāni khuddānukhuddakāni sikkhāpadāni tāni āpajjatipi vuṭṭhātipi.	86	
PA_an_3:86.3.3	Taṁ kissa hetu?	86	
PA_an_3:86.3.4	Na hi mettha, bhikkhave, abhabbatā vuttā.	86	
PA_an_3:86.3.5	Yāni ca kho tāni sikkhāpadāni ādibrahmacariyakāni brahmacariyasāruppāni tattha dhuvasīlo ca hoti ṭhitasīlo ca, samādāya sikkhati sikkhāpadesu.	86	
PA_an_3:86.3.6	So tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hoti, sakideva imaṁ lokaṁ āgantvā dukkhassantaṁ karoti.	86	
PA_an_3:86.4.1	Idha pana, bhikkhave, bhikkhu sīlesu paripūrakārī hoti samādhismiṁ paripūrakārī paññāya mattaso kārī.	86	
PA_an_3:86.4.2	So yāni tāni khuddānukhuddakāni sikkhāpadāni tāni āpajjatipi vuṭṭhātipi.	86	
PA_an_3:86.4.3	Taṁ kissa hetu?	86	
PA_an_3:86.4.4	Na hi mettha, bhikkhave, abhabbatā vuttā.	86	
PA_an_3:86.4.5	Yāni ca kho tāni sikkhāpadāni ādibrahmacariyakāni brahmacariyasāruppāni tattha dhuvasīlo ca hoti ṭhitasīlo ca, samādāya sikkhati sikkhāpadesu.	86	
PA_an_3:86.4.6	So pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	86	
PA_an_3:86.5.1	Idha pana, bhikkhave, bhikkhu sīlesu paripūrakārī hoti samādhismiṁ paripūrakārī paññāya paripūrakārī.	86	
PA_an_3:86.5.2	So yāni tāni khuddānukhuddakāni sikkhāpadāni tāni āpajjatipi vuṭṭhātipi.	86	
PA_an_3:86.5.3	Taṁ kissa hetu?	86	
PA_an_3:86.5.4	Na hi mettha, bhikkhave, abhabbatā vuttā.	86	
PA_an_3:86.5.5	Yāni ca kho tāni sikkhāpadāni ādibrahmacariyakāni brahmacariyasāruppāni tattha dhuvasīlo ca hoti ṭhitasīlo ca, samādāya sikkhati sikkhāpadesu.	86	
PA_an_3:86.5.6	So āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	86	
PA_an_3:86.6.1	Iti kho, bhikkhave, padesaṁ padesakārī ārādheti paripūraṁ paripūrakārī.	86	
PA_an_3:86.6.2	Avañjhāni tvevāhaṁ, bhikkhave, sikkhāpadāni vadāmī”ti.	86	
PA_an_3:86.6.3	Chaṭṭhaṁ.	86	
PA_an_3:87.0.1	Aṅguttara Nikāya 3.87	87	
PA_an_3:87.0.2	9. Samaṇavagga	87	
PA_an_3:87.0.3	Dutiyasikkhāsutta	87	
PA_an_3:87.1.1	“Sādhikamidaṁ, bhikkhave, diyaḍḍhasikkhāpadasataṁ anvaddhamāsaṁ uddesaṁ āgacchati yattha attakāmā kulaputtā sikkhanti.	87	
PA_an_3:87.1.2	Tisso imā, bhikkhave, sikkhā yatthetaṁ sabbaṁ samodhānaṁ gacchati.	87	
PA_an_3:87.1.3	Katamā tisso?	87	
PA_an_3:87.1.4	Adhisīlasikkhā, adhicittasikkhā, adhipaññāsikkhā—	87	
PA_an_3:87.1.5	imā kho, bhikkhave, tisso sikkhā yatthetaṁ sabbaṁ samodhānaṁ gacchati.	87	
PA_an_3:87.2.1	Idha, bhikkhave, bhikkhu sīlesu paripūrakārī hoti samādhismiṁ mattaso kārī paññāya mattaso kārī.	87	
PA_an_3:87.2.2	So yāni tāni khuddānukhuddakāni sikkhāpadāni tāni āpajjatipi vuṭṭhātipi.	87	
PA_an_3:87.2.3	Taṁ kissa hetu?	87	
PA_an_3:87.2.4	Na hi mettha, bhikkhave, abhabbatā vuttā.	87	
PA_an_3:87.2.5	Yāni ca kho tāni sikkhāpadāni ādibrahmacariyakāni brahmacariyasāruppāni tattha dhuvasīlo ca hoti ṭhitasīlo ca, samādāya sikkhati sikkhāpadesu.	87	
PA_an_3:87.2.6	So tiṇṇaṁ saṁyojanānaṁ parikkhayā sattakkhattuparamo hoti.	87	
PA_an_3:87.2.7	Sattakkhattuparamaṁ deve ca manusse ca sandhāvitvā saṁsaritvā dukkhassantaṁ karoti.	87	
PA_an_3:87.2.8	So tiṇṇaṁ saṁyojanānaṁ parikkhayā kolaṅkolo hoti, dve vā tīṇi vā kulāni sandhāvitvā saṁsaritvā dukkhassantaṁ karoti.	87	
PA_an_3:87.2.9	So tiṇṇaṁ saṁyojanānaṁ parikkhayā ekabījī hoti, ekaṁyeva mānusakaṁ bhavaṁ nibbattetvā dukkhassantaṁ karoti.	87	
PA_an_3:87.2.10	So tiṇṇaṁ saṁyojanānaṁ parikkhayā rāgadosamohānaṁ tanuttā sakadāgāmī hoti, sakideva imaṁ lokaṁ āgantvā dukkhassantaṁ karoti.	87	
PA_an_3:87.3.1	Idha pana, bhikkhave, bhikkhu sīlesu paripūrakārī hoti samādhismiṁ paripūrakārī paññāya mattaso kārī.	87	
PA_an_3:87.3.2	So yāni tāni khuddānukhuddakāni sikkhāpadāni tāni āpajjatipi vuṭṭhātipi.	87	
PA_an_3:87.3.3	Taṁ kissa hetu?	87	
PA_an_3:87.3.4	Na hi mettha, bhikkhave, abhabbatā vuttā.	87	
PA_an_3:87.3.5	Yāni ca kho tāni sikkhāpadāni ādibrahmacariyakāni brahmacariyasāruppāni tattha dhuvasīlo ca hoti ṭhitasīlo ca, samādāya sikkhati sikkhāpadesu.	87	
PA_an_3:87.3.6	So pañcannaṁ orambhāgiyānaṁ saṁyojanānaṁ parikkhayā uddhaṁsoto akaniṭṭhagāmī.	87	
PA_an_3:87.3.7	So pañcannaṁ orambhāgiyānaṁ saṁyojanānaṁ parikkhayā sasaṅkhāraparinibbāyī hoti.	87	
PA_an_3:87.3.8	So pañcannaṁ orambhāgiyānaṁ saṁyojanānaṁ parikkhayā asaṅkhāraparinibbāyī hoti.	87	
PA_an_3:87.3.9	So pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti.	87	
PA_an_3:87.3.10	So pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.	87	
PA_an_3:87.4.1	Idha pana, bhikkhave, bhikkhu sīlesu paripūrakārī hoti samādhismiṁ paripūrakārī paññāya paripūrakārī.	87	
PA_an_3:87.4.2	So yāni tāni khuddānukhuddakāni sikkhāpadāni tāni āpajjatipi vuṭṭhātipi.	87	
PA_an_3:87.4.3	Taṁ kissa hetu?	87	
PA_an_3:87.4.4	Na hi mettha, bhikkhave, abhabbatā vuttā.	87	
PA_an_3:87.4.5	Yāni ca kho tāni sikkhāpadāni ādibrahmacariyakāni brahmacariyasāruppāni, tattha dhuvasīlo ca hoti ṭhitasīlo ca, samādāya sikkhati sikkhāpadesu.	87	
PA_an_3:87.4.6	So āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	87	
PA_an_3:87.5.1	Iti kho, bhikkhave, padesaṁ padesakārī ārādheti, paripūraṁ paripūrakārī, avañjhāni tvevāhaṁ, bhikkhave, sikkhāpadāni vadāmī”ti.	87	
PA_an_3:87.5.2	Sattamaṁ.	87	
PA_an_3:88.0.1	Aṅguttara Nikāya 3.88	88	
PA_an_3:88.0.2	9. Samaṇavagga	88	
PA_an_3:88.0.3	Tatiyasikkhāsutta	88	
PA_an_3:88.1.1	“Sādhikamidaṁ, bhikkhave, diyaḍḍhasikkhāpadasataṁ anvaddhamāsaṁ uddesaṁ āgacchati yattha attakāmā kulaputtā sikkhanti.	88	
PA_an_3:88.1.2	Tisso imā, bhikkhave, sikkhā yatthetaṁ sabbaṁ samodhānaṁ gacchati.	88	
PA_an_3:88.1.3	Katamā tisso?	88	
PA_an_3:88.1.4	Adhisīlasikkhā, adhicittasikkhā, adhipaññāsikkhā—	88	
PA_an_3:88.1.5	imā kho, bhikkhave, tisso sikkhā yatthetaṁ sabbaṁ samodhānaṁ gacchati.	88	
PA_an_3:88.2.1	Idha, bhikkhave, bhikkhu sīlesu paripūrakārī hoti samādhismiṁ paripūrakārī paññāya paripūrakārī.	88	
PA_an_3:88.2.2	So yāni tāni khuddānukhuddakāni sikkhāpadāni tāni āpajjatipi vuṭṭhātipi.	88	
PA_an_3:88.2.3	Taṁ kissa hetu?	88	
PA_an_3:88.2.4	Na hi mettha, bhikkhave, abhabbatā vuttā.	88	
PA_an_3:88.2.5	Yāni ca kho tāni sikkhāpadāni ādibrahmacariyakāni brahmacariyasāruppāni tattha dhuvasīlo ca hoti ṭhitasīlo ca, samādāya sikkhati sikkhāpadesu.	88	
PA_an_3:88.2.6	So āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	88	
PA_an_3:88.2.7	Taṁ vā pana anabhisambhavaṁ appaṭivijjhaṁ pañcannaṁ orambhāgiyānaṁ saṁyojanānaṁ parikkhayā antarāparinibbāyī hoti.	88	
PA_an_3:88.2.8	Taṁ vā pana anabhisambhavaṁ appaṭivijjhaṁ pañcannaṁ orambhāgiyānaṁ saṁyojanānaṁ parikkhayā upahaccaparinibbāyī hoti.	88	
PA_an_3:88.2.9	Taṁ vā pana anabhisambhavaṁ appaṭivijjhaṁ pañcannaṁ orambhāgiyānaṁ saṁyojanānaṁ parikkhayā asaṅkhāraparinibbāyī hoti.	88	
PA_an_3:88.2.10	Taṁ vā pana anabhisambhavaṁ appaṭivijjhaṁ pañcannaṁ orambhāgiyānaṁ saṁyojanānaṁ parikkhayā sasaṅkhāraparinibbāyī hoti.	88	
PA_an_3:88.2.11	Taṁ vā pana anabhisambhavaṁ appaṭivijjhaṁ pañcannaṁ orambhāgiyānaṁ saṁyojanānaṁ parikkhayā uddhaṁsoto hoti akaniṭṭhagāmī.	88	
PA_an_3:88.2.12	Taṁ vā pana anabhisambhavaṁ appaṭivijjhaṁ tiṇṇaṁ saṁyojanānaṁ parikkhayā, rāgadosamohānaṁ tanuttā sakadāgāmī hoti, sakideva imaṁ lokaṁ āgantvā dukkhassantaṁ karoti.	88	
PA_an_3:88.2.13	Taṁ vā pana anabhisambhavaṁ appaṭivijjhaṁ tiṇṇaṁ saṁyojanānaṁ parikkhayā ekabījī hoti, ekaṁyeva mānusakaṁ bhavaṁ nibbattetvā dukkhassantaṁ karoti.	88	
PA_an_3:88.2.14	Taṁ vā pana anabhisambhavaṁ appaṭivijjhaṁ tiṇṇaṁ saṁyojanānaṁ parikkhayā kolaṅkolo hoti, dve vā tīṇi vā kulāni sandhāvitvā saṁsaritvā dukkhassantaṁ karoti.	88	
PA_an_3:88.2.15_0	Taṁ vā pana anabhisambhavaṁ appaṭivijjhaṁ tiṇṇaṁ saṁyojanānaṁ parikkhayā sattakkhattuparamo	88	
PA_an_3:88.2.15_1	hoti, sattakkhattuparamaṁ deve ca manusse ca sandhāvitvā saṁsaritvā dukkhassantaṁ karoti.	88	
PA_an_3:88.3.1	Iti kho, bhikkhave, paripūraṁ paripūrakārī ārādheti padesaṁ padesakārī.	88	
PA_an_3:88.3.2	Avañjhāni tvevāhaṁ, bhikkhave, sikkhāpadāni vadāmī”ti.	88	
PA_an_3:88.3.3	Aṭṭhamaṁ.	88	
PA_an_3:89.0.1	Aṅguttara Nikāya 3.89	89	
PA_an_3:89.0.2	9. Samaṇavagga	89	
PA_an_3:89.0.3	Paṭhamasikkhattayasutta	89	
PA_an_3:89.1.1	“Tisso imā, bhikkhave, sikkhā.	89	
PA_an_3:89.1.2	Katamā tisso?	89	
PA_an_3:89.1.3	Adhisīlasikkhā, adhicittasikkhā, adhipaññāsikkhā.	89	
PA_an_3:89.2.1	Katamā ca, bhikkhave, adhisīlasikkhā?	89	
PA_an_3:89.2.2	Idha, bhikkhave, bhikkhu sīlavā hoti …pe… samādāya sikkhati sikkhāpadesu.	89	
PA_an_3:89.2.3	Ayaṁ vuccati, bhikkhave, adhisīlasikkhā.	89	
PA_an_3:89.3.1	Katamā ca, bhikkhave, adhicittasikkhā?	89	
PA_an_3:89.3.2	Idha, bhikkhave, bhikkhu vivicceva kāmehi …pe… catutthaṁ jhānaṁ upasampajja viharati.	89	
PA_an_3:89.3.3	Ayaṁ vuccati, bhikkhave, adhicittasikkhā.	89	
PA_an_3:89.4.1	Katamā ca, bhikkhave, adhipaññāsikkhā?	89	
PA_an_3:89.4.2	Idha, bhikkhave, bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	89	
PA_an_3:89.4.3	Ayaṁ vuccati, bhikkhave, adhipaññāsikkhā.	89	
PA_an_3:89.4.4	Imā kho, bhikkhave, tisso sikkhā”ti.	89	
PA_an_3:89.4.5	Navamaṁ.	89	
PA_an_3:90.0.1	Aṅguttara Nikāya 3.90	90	
PA_an_3:90.0.2	9. Samaṇavagga	90	
PA_an_3:90.0.3	Dutiyasikkhattayasutta	90	
PA_an_3:90.1.1	“Tisso imā, bhikkhave, sikkhā.	90	
PA_an_3:90.1.2	Katamā tisso?	90	
PA_an_3:90.1.3	Adhisīlasikkhā, adhicittasikkhā, adhipaññāsikkhā.	90	
PA_an_3:90.2.1	Katamā ca, bhikkhave, adhisīlasikkhā?	90	
PA_an_3:90.2.2	Idha, bhikkhave, bhikkhu sīlavā hoti …pe… samādāya sikkhati sikkhāpadesu.	90	
PA_an_3:90.2.3	Ayaṁ vuccati, bhikkhave, adhisīlasikkhā.	90	
PA_an_3:90.3.1	Katamā ca, bhikkhave, adhicittasikkhā?	90	
PA_an_3:90.3.2	Idha, bhikkhave, bhikkhu vivicceva kāmehi …pe… catutthaṁ jhānaṁ upasampajja viharati.	90	
PA_an_3:90.3.3	Ayaṁ vuccati, bhikkhave, adhicittasikkhā.	90	
PA_an_3:90.4.1	Katamā ca, bhikkhave, adhipaññāsikkhā?	90	
PA_an_3:90.4.2	Idha, bhikkhave, bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	90	
PA_an_3:90.4.3	Ayaṁ vuccati, bhikkhave, adhipaññāsikkhā.	90	
PA_an_3:90.4.4	Imā kho, bhikkhave, tisso sikkhāti.	90	
PA_an_3:90.5.1	Adhisīlaṁ adhicittaṁ,	90	
PA_an_3:90.5.2	adhipaññañca vīriyavā;	90	
PA_an_3:90.5.3	Thāmavā dhitimā jhāyī,	90	
PA_an_3:90.5.4	sato guttindriyo care.	90	
PA_an_3:90.6.1	Yathā pure tathā pacchā,	90	
PA_an_3:90.6.2	yathā pacchā tathā pure;	90	
PA_an_3:90.6.3	Yathā adho tathā uddhaṁ,	90	
PA_an_3:90.6.4	yathā uddhaṁ tathā adho.	90	
PA_an_3:90.7.1	Yathā divā tathā rattiṁ,	90	
PA_an_3:90.7.2	yathā rattiṁ tathā divā;	90	
PA_an_3:90.7.3	Abhibhuyya disā sabbā,	90	
PA_an_3:90.7.4	appamāṇasamādhinā.	90	
PA_an_3:90.8.1	Tamāhu sekhaṁ paṭipadaṁ,	90	
PA_an_3:90.8.2	atho saṁsuddhacāriyaṁ;	90	
PA_an_3:90.8.3	Tamāhu loke sambuddhaṁ,	90	
PA_an_3:90.8.4	dhīraṁ paṭipadantaguṁ.	90	
PA_an_3:90.9.1	Viññāṇassa nirodhena,	90	
PA_an_3:90.9.2	taṇhākkhayavimuttino;	90	
PA_an_3:90.9.3	Pajjotasseva nibbānaṁ,	90	
PA_an_3:90.9.4	vimokkho hoti cetaso”ti.	90	
PA_an_3:90.9.5	Dasamaṁ.	90	
PA_an_3:91.0.1	Aṅguttara Nikāya 3.91	91	
PA_an_3:91.0.2	9. Samaṇavagga	91	
PA_an_3:91.0.3	Saṅkavāsutta	91	
PA_an_3:91.1.1	Ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena saṅkavā nāma kosalānaṁ nigamo tadavasari.	91	
PA_an_3:91.1.2	Tatra sudaṁ bhagavā saṅkavāyaṁ viharati.	91	
PA_an_3:91.1.3	Tena kho pana samayena kassapagotto nāma bhikkhu saṅkavāyaṁ āvāsiko hoti.	91	
PA_an_3:91.1.4	Tatra sudaṁ bhagavā sikkhāpadapaṭisaṁyuttāya dhammiyā kathāya bhikkhū sandasseti samādapeti samuttejeti sampahaṁseti.	91	
PA_an_3:91.1.5	Atha kho kassapagottassa bhikkhuno bhagavati sikkhāpadapaṭisaṁyuttāya dhammiyā kathāya bhikkhū sandassente samādapente samuttejente sampahaṁsente ahudeva akkhanti ahu appaccayo:	91	
PA_an_3:91.1.6	“adhisallikhatevāyaṁ samaṇo”ti.	91	
PA_an_3:91.1.7	Atha kho bhagavā saṅkavāyaṁ yathābhirantaṁ viharitvā yena rājagahaṁ tena cārikaṁ pakkāmi.	91	
PA_an_3:91.1.8	Anupubbena cārikaṁ caramāno yena rājagahaṁ tadavasari.	91	
PA_an_3:91.1.9	Tatra sudaṁ bhagavā rājagahe viharati.	91	
PA_an_3:91.2.1	Atha kho kassapagottassa bhikkhuno acirapakkantassa bhagavato ahudeva kukkuccaṁ ahu vippaṭisāro:	91	
PA_an_3:91.2.2	“alābhā vata me, na vata me lābhā; dulladdhaṁ vata me, na vata me suladdhaṁ;	91	
PA_an_3:91.2.3	yassa me bhagavati sikkhāpadapaṭisaṁyuttāya dhammiyā kathāya bhikkhū sandassente samādapente samuttejente sampahaṁsente ahudeva akkhanti ahu appaccayo:	91	
PA_an_3:91.2.4	‘adhisallikhatevāyaṁ samaṇo’ti.	91	
PA_an_3:91.2.5	Yannūnāhaṁ yena bhagavā tenupasaṅkameyyaṁ; upasaṅkamitvā bhagavato santike accayaṁ accayato deseyyan”ti.	91	
PA_an_3:91.2.6	Atha kho kassapagotto bhikkhu senāsanaṁ saṁsāmetvā pattacīvaramādāya yena rājagahaṁ tena pakkāmi.	91	
PA_an_3:91.2.7_0	Anupubbena yena rājagahaṁ yena gijjhakūṭo pabbato yena bhagavā tenupasaṅkami; upasaṅkamitvā	91	
PA_an_3:91.2.7_1	bhagavantaṁ abhivādetvā ekamantaṁ nisīdi. Ekamantaṁ nisinno kho kassapagotto bhikkhu	91	
PA_an_3:91.2.7_2	bhagavantaṁ etadavoca:	91	
PA_an_3:91.3.1	“Ekamidaṁ, bhante, samayaṁ bhagavā saṅkavāyaṁ viharati, saṅkavā nāma kosalānaṁ nigamo.	91	
PA_an_3:91.3.2	Tatra, bhante, bhagavā sikkhāpadapaṭisaṁyuttāya dhammiyā kathāya bhikkhū sandassesi samādapesi samuttejesi sampahaṁsesi.	91	
PA_an_3:91.3.3	Tassa mayhaṁ bhagavati sikkhāpadapaṭisaṁyuttāya dhammiyā kathāya bhikkhū sandassente samādapente samuttejente sampahaṁsente ahudeva akkhanti ahu appaccayo:	91	
PA_an_3:91.3.4	‘adhisallikhatevāyaṁ samaṇo’ti.	91	
PA_an_3:91.3.5	Atha kho bhagavā saṅkavāyaṁ yathābhirantaṁ viharitvā yena rājagahaṁ tena cārikaṁ pakkāmi. (…)	91	
PA_an_3:91.3.6	Tassa mayhaṁ, bhante, acirapakkantassa bhagavato ahudeva kukkuccaṁ ahu vippaṭisāro:	91	
PA_an_3:91.3.7	‘alābhā vata me, na vata me lābhā; dulladdhaṁ vata me, na vata me suladdhaṁ;	91	
PA_an_3:91.3.8	yassa me bhagavati sikkhāpadapaṭisaṁyuttāya dhammiyā kathāya bhikkhū sandassente samādapente samuttejente sampahaṁsente ahudeva akkhanti ahu appaccayo:	91	
PA_an_3:91.3.9	“adhisallikhatevāyaṁ samaṇo”ti.	91	
PA_an_3:91.3.10	Yannūnāhaṁ yena bhagavā tenupasaṅkameyyaṁ; upasaṅkamitvā bhagavato santike accayaṁ accayato deseyyan’ti.	91	
PA_an_3:91.3.11_0	Accayo maṁ, bhante, accagamā yathābālaṁ yathāmūḷhaṁ yathāakusalaṁ yassa me bhagavati	91	
PA_an_3:91.3.11_1	sikkhāpadapaṭisaṁyuttāya dhammiyā kathāya bhikkhū sandassente samādapente samuttejente	91	
PA_an_3:91.3.11_2	sampahaṁsente ahudeva akkhanti ahu appaccayo:	91	
PA_an_3:91.3.12	‘adhisallikhatevāyaṁ samaṇo’ti.	91	
PA_an_3:91.3.13	Tassa me, bhante, bhagavā accayaṁ accayato paṭiggaṇhātu, āyatiṁ saṁvarāyā”ti.	91	
PA_an_3:91.4.1_0	“Taggha taṁ, kassapa, accayo accagamā yathābālaṁ yathāmūḷhaṁ yathāakusalaṁ, yassa	91	
PA_an_3:91.4.1_1	te mayi sikkhāpadapaṭisaṁyuttāya dhammiyā kathāya bhikkhū sandassente samādapente	91	
PA_an_3:91.4.1_2	samuttejente sampahaṁsente ahudeva akkhanti ahu appaccayo:	91	
PA_an_3:91.4.2	‘adhisallikhatevāyaṁ samaṇo’ti.	91	
PA_an_3:91.4.3	Yato ca kho tvaṁ, kassapa, accayaṁ accayato disvā yathādhammaṁ paṭikarosi, taṁ te mayaṁ paṭiggaṇhāma.	91	
PA_an_3:91.4.4	Vuddhihesā, kassapa, ariyassa vinaye yo accayaṁ accayato disvā yathādhammaṁ paṭikaroti, āyatiṁ saṁvaraṁ āpajjati.	91	
PA_an_3:91.5.1_0	Thero cepi, kassapa, bhikkhu hoti na sikkhākāmo na sikkhāsamādānassa vaṇṇavādī, ye	91	
PA_an_3:91.5.1_1	caññe bhikkhū na sikkhākāmā te ca na sikkhāya samādapeti, ye caññe bhikkhū sikkhākāmā	91	
PA_an_3:91.5.1_2	tesañca na vaṇṇaṁ bhaṇati bhūtaṁ tacchaṁ kālena, evarūpassāhaṁ, kassapa, therassa	91	
PA_an_3:91.5.1_3	bhikkhuno na vaṇṇaṁ bhaṇāmi.	91	
PA_an_3:91.5.2	Taṁ kissa hetu?	91	
PA_an_3:91.5.3_0	Satthā hissa vaṇṇaṁ bhaṇatīti aññe naṁ bhikkhū bhajeyyuṁ, ye naṁ bhajeyyuṁ tyāssa	91	
PA_an_3:91.5.3_1	diṭṭhānugatiṁ āpajjeyyuṁ, yyāssa diṭṭhānugatiṁ āpajjeyyuṁ tesaṁ taṁ assa dīgharattaṁ ahitāya dukkhāyāti.	91	
PA_an_3:91.5.4	Tasmāhaṁ, kassapa, evarūpassa therassa bhikkhuno na vaṇṇaṁ bhaṇāmi.	91	
PA_an_3:91.6.1	Majjhimo cepi, kassapa, bhikkhu hoti …pe…	91	
PA_an_3:91.6.2_0	navo cepi, kassapa, bhikkhu hoti na sikkhākāmo na sikkhāsamādānassa vaṇṇavādī, ye	91	
PA_an_3:91.6.2_1	caññe bhikkhū na sikkhākāmā te ca na sikkhāya samādapeti, ye caññe bhikkhū sikkhākāmā	91	
PA_an_3:91.6.2_2	tesañca na vaṇṇaṁ bhaṇati bhūtaṁ tacchaṁ kālena, evarūpassāhaṁ, kassapa, navassa	91	
PA_an_3:91.6.2_3	bhikkhuno na vaṇṇaṁ bhaṇāmi.	91	
PA_an_3:91.6.3	Taṁ kissa hetu?	91	
PA_an_3:91.6.4_0	Satthā hissa vaṇṇaṁ bhaṇatīti aññe naṁ bhikkhū bhajeyyuṁ, ye naṁ bhajeyyuṁ tyāssa	91	
PA_an_3:91.6.4_1	diṭṭhānugatiṁ āpajjeyyuṁ, yyāssa diṭṭhānugatiṁ āpajjeyyuṁ tesaṁ taṁ assa dīgharattaṁ ahitāya dukkhāyāti.	91	
PA_an_3:91.6.5	Tasmāhaṁ, kassapa, evarūpassa navassa bhikkhuno na vaṇṇaṁ bhaṇāmi.	91	
PA_an_3:91.7.1_0	Thero cepi, kassapa, bhikkhu hoti sikkhākāmo sikkhāsamādānassa vaṇṇavādī, ye caññe	91	
PA_an_3:91.7.1_1	bhikkhū na sikkhākāmā te ca sikkhāya samādapeti, ye caññe bhikkhū sikkhākāmā tesañca	91	
PA_an_3:91.7.1_2	vaṇṇaṁ bhaṇati bhūtaṁ tacchaṁ kālena, evarūpassāhaṁ, kassapa, therassa bhikkhuno vaṇṇaṁ bhaṇāmi.	91	
PA_an_3:91.7.2	Taṁ kissa hetu?	91	
PA_an_3:91.7.3_0	Satthā hissa vaṇṇaṁ bhaṇatīti aññe naṁ bhikkhū bhajeyyuṁ, ye naṁ bhajeyyuṁ tyāssa	91	
PA_an_3:91.7.3_1	diṭṭhānugatiṁ āpajjeyyuṁ, yyāssa diṭṭhānugatiṁ āpajjeyyuṁ tesaṁ taṁ assa dīgharattaṁ hitāya sukhāyāti.	91	
PA_an_3:91.7.4	Tasmāhaṁ, kassapa, evarūpassa therassa bhikkhuno vaṇṇaṁ bhaṇāmi.	91	
PA_an_3:91.8.1	Majjhimo cepi, kassapa, bhikkhu hoti sikkhākāmo …pe…	91	
PA_an_3:91.8.2_0	navo cepi, kassapa, bhikkhu hoti sikkhākāmo sikkhāsamādānassa vaṇṇavādī, ye caññe	91	
PA_an_3:91.8.2_1	bhikkhū na sikkhākāmā te ca sikkhāya samādapeti, ye caññe bhikkhū sikkhākāmā tesañca	91	
PA_an_3:91.8.2_2	vaṇṇaṁ bhaṇati bhūtaṁ tacchaṁ kālena, evarūpassāhaṁ, kassapa, navassa bhikkhuno vaṇṇaṁ bhaṇāmi.	91	
PA_an_3:91.8.3	Taṁ kissa hetu?	91	
PA_an_3:91.8.4_0	Satthā hissa vaṇṇaṁ bhaṇatīti aññe naṁ bhikkhū bhajeyyuṁ, ye naṁ bhajeyyuṁ tyāssa	91	
PA_an_3:91.8.4_1	diṭṭhānugatiṁ āpajjeyyuṁ, yyāssa diṭṭhānugatiṁ āpajjeyyuṁ tesaṁ taṁ assa dīgharattaṁ hitāya sukhāyāti.	91	
PA_an_3:91.8.5	Tasmāhaṁ, kassapa, evarūpassa navassa bhikkhuno vaṇṇaṁ bhaṇāmī”ti.	91	
PA_an_3:91.8.6	Ekādasamaṁ.	91	
PA_an_3:91.8.7	Samaṇavaggo catuttho.	91	
PA_an_3:91.9.0	Tassuddānaṁ	91	
PA_an_3:91.9.1	Samaṇo gadrabho khettaṁ,	91	
PA_an_3:91.9.2	vajjiputto ca sekkhakaṁ;	91	
PA_an_3:91.9.3	Tayo ca sikkhanā vuttā,	91	
PA_an_3:91.9.4	dve sikkhā saṅkavāya cāti.	91	
PA_an_3:92.0.1	Aṅguttara Nikāya 3.92	92	
PA_an_3:92.0.2	10. Loṇakapallavagga	92	
PA_an_3:92.0.3	Accāyikasutta	92	
PA_an_3:92.1.1	“Tīṇimāni, bhikkhave, kassakassa gahapatissa accāyikāni karaṇīyāni.	92	
PA_an_3:92.1.2	Katamāni tīṇi?	92	
PA_an_3:92.1.3	Idha, bhikkhave, kassako gahapati sīghaṁ sīghaṁ khettaṁ sukaṭṭhaṁ karoti sumatikataṁ.	92	
PA_an_3:92.1.4	Sīghaṁ sīghaṁ khettaṁ sukaṭṭhaṁ karitvā sumatikataṁ sīghaṁ sīghaṁ bījāni patiṭṭhāpeti.	92	
PA_an_3:92.1.5	Sīghaṁ sīghaṁ bījāni patiṭṭhāpetvā sīghaṁ sīghaṁ udakaṁ abhinetipi apanetipi.	92	
PA_an_3:92.1.6	Imāni kho, bhikkhave, tīṇi kassakassa gahapatissa accāyikāni karaṇīyāni.	92	
PA_an_3:92.1.7	Tassa kho taṁ, bhikkhave, kassakassa gahapatissa natthi sā iddhi vā ānubhāvo vā:	92	
PA_an_3:92.1.8	‘ajjeva me dhaññāni jāyantu, sveva gabbhīni hontu, uttarasveva paccantū’ti.	92	
PA_an_3:92.1.9	Atha kho, bhikkhave, hoti so samayo yaṁ tassa kassakassa gahapatissa tāni dhaññāni utupariṇāmīni jāyantipi gabbhīnipi honti paccantipi.	92	
PA_an_3:92.2.1	Evamevaṁ kho, bhikkhave, tīṇimāni bhikkhussa accāyikāni karaṇīyāni.	92	
PA_an_3:92.2.2	Katamāni tīṇi?	92	
PA_an_3:92.2.3	Adhisīlasikkhāsamādānaṁ, adhicittasikkhāsamādānaṁ, adhipaññāsikkhāsamādānaṁ—	92	
PA_an_3:92.2.4	imāni kho, bhikkhave, tīṇi bhikkhussa accāyikāni karaṇīyāni.	92	
PA_an_3:92.2.5	Tassa kho taṁ, bhikkhave, bhikkhuno natthi sā iddhi vā ānubhāvo vā:	92	
PA_an_3:92.2.6	‘ajjeva me anupādāya āsavehi cittaṁ vimuccatu sve vā uttarasve vā’ti.	92	
PA_an_3:92.2.7	Atha kho, bhikkhave, hoti so samayo yaṁ tassa bhikkhuno adhisīlampi sikkhato adhicittampi sikkhato adhipaññampi sikkhato anupādāya āsavehi cittaṁ vimuccati.	92	
PA_an_3:92.3.1	Tasmātiha, bhikkhave, evaṁ sikkhitabbaṁ:	92	
PA_an_3:92.3.2	‘tibbo no chando bhavissati adhisīlasikkhāsamādāne, tibbo chando bhavissati adhicittasikkhāsamādāne, tibbo chando bhavissati adhipaññāsikkhāsamādāne’ti.	92	
PA_an_3:92.3.3	Evañhi vo, bhikkhave, sikkhitabban”ti.	92	
PA_an_3:92.3.4	Paṭhamaṁ.	92	
PA_an_3:93.0.1	Aṅguttara Nikāya 3.93	93	
PA_an_3:93.0.2	10. Loṇakapallavagga	93	
PA_an_3:93.0.3	Pavivekasutta	93	
PA_an_3:93.1.1	“Tīṇimāni, bhikkhave, aññatitthiyā paribbājakā pavivekāni paññāpenti.	93	
PA_an_3:93.1.2	Katamāni tīṇi?	93	
PA_an_3:93.1.3	Cīvarapavivekaṁ, piṇḍapātapavivekaṁ, senāsanapavivekaṁ.	93	
PA_an_3:93.2.1_0	Tatridaṁ, bhikkhave, aññatitthiyā paribbājakā cīvarapavivekasmiṁ paññāpenti, sāṇānipi	93	
PA_an_3:93.2.1_1	dhārenti, masāṇānipi dhārenti, chavadussānipi dhārenti, paṁsukūlānipi dhārenti, tirīṭānipi	93	
PA_an_3:93.2.1_2	dhārenti, ajinampi dhārenti, ajinakkhipampi dhārenti, kusacīrampi dhārenti, vākacīrampi	93	
PA_an_3:93.2.1_3	dhārenti, phalakacīrampi dhārenti, kesakambalampi dhārenti, vālakambalampi dhārenti,	93	
PA_an_3:93.2.1_4	ulūkapakkhikampi dhārenti.	93	
PA_an_3:93.2.2	Idaṁ kho, bhikkhave, aññatitthiyā paribbājakā cīvarapavivekasmiṁ paññāpenti.	93	
PA_an_3:93.3.1	Tatridaṁ, bhikkhave, aññatitthiyā paribbājakā piṇḍapātapavivekasmiṁ paññāpenti.	93	
PA_an_3:93.3.2_0	Sākabhakkhāpi honti, sāmākabhakkhāpi honti, nīvārabhakkhāpi honti, daddulabhakkhāpi	93	
PA_an_3:93.3.2_1	honti, haṭabhakkhāpi honti, kaṇabhakkhāpi honti, ācāmabhakkhāpi honti, piññākabhakkhāpi	93	
PA_an_3:93.3.2_2	honti, tiṇabhakkhāpi honti, gomayabhakkhāpi honti, vanamūlaphalāhārā yāpenti pavattaphalabhojī.	93	
PA_an_3:93.3.3	Idaṁ kho, bhikkhave, aññatitthiyā paribbājakā piṇḍapātapavivekasmiṁ paññāpenti.	93	
PA_an_3:93.4.1	Tatridaṁ, bhikkhave, aññatitthiyā paribbājakā senāsanapavivekasmiṁ paññāpenti araññaṁ rukkhamūlaṁ susānaṁ vanapatthaṁ abbhokāsaṁ palālapuñjaṁ bhusāgāraṁ.	93	
PA_an_3:93.4.2	Idaṁ kho, bhikkhave, aññatitthiyā paribbājakā senāsanapavivekasmiṁ paññāpenti.	93	
PA_an_3:93.4.3	Imāni kho, bhikkhave, tīṇi aññatitthiyā paribbājakā pavivekāni paññāpenti.	93	
PA_an_3:93.5.1	Tīṇi kho panimāni, bhikkhave, imasmiṁ dhammavinaye bhikkhuno pavivekāni.	93	
PA_an_3:93.5.2	Katamāni tīṇi?	93	
PA_an_3:93.5.3	Idha, bhikkhave, bhikkhu sīlavā ca hoti, dussīlyañcassa pahīnaṁ hoti, tena ca vivitto hoti;	93	
PA_an_3:93.5.4	sammādiṭṭhiko ca hoti, micchādiṭṭhi cassa pahīnā hoti, tāya ca vivitto hoti;	93	
PA_an_3:93.5.5	khīṇāsavo ca hoti, āsavā cassa pahīnā honti, tehi ca vivitto hoti.	93	
PA_an_3:93.5.6	Yato kho, bhikkhave, bhikkhu sīlavā hoti, dussīlyañcassa pahīnaṁ hoti, tena ca vivitto hoti;	93	
PA_an_3:93.5.7	sammādiṭṭhiko ca hoti, micchādiṭṭhi cassa pahīnā hoti, tāya ca vivitto hoti;	93	
PA_an_3:93.5.8	khīṇāsavo ca hoti, āsavā cassa pahīnā honti, tehi ca vivitto hoti.	93	
PA_an_3:93.5.9	Ayaṁ vuccati, bhikkhave, ‘bhikkhu aggappatto sārappatto suddho sāre patiṭṭhito’.	93	
PA_an_3:93.6.1	Seyyathāpi, bhikkhave, kassakassa gahapatissa sampannaṁ sālikkhettaṁ.	93	
PA_an_3:93.6.2	Tamenaṁ kassako gahapati sīghaṁ sīghaṁ lavāpeyya.	93	
PA_an_3:93.6.3	Sīghaṁ sīghaṁ lavāpetvā sīghaṁ sīghaṁ saṅgharāpeyya.	93	
PA_an_3:93.6.4	Sīghaṁ sīghaṁ saṅgharāpetvā sīghaṁ sīghaṁ ubbahāpeyya.	93	
PA_an_3:93.6.5	Sīghaṁ sīghaṁ ubbahāpetvā sīghaṁ sīghaṁ puñjaṁ kārāpeyya.	93	
PA_an_3:93.6.6	Sīghaṁ sīghaṁ puñjaṁ kārāpetvā sīghaṁ sīghaṁ maddāpeyya.	93	
PA_an_3:93.6.7	Sīghaṁ sīghaṁ maddāpetvā sīghaṁ sīghaṁ palālāni uddharāpeyya.	93	
PA_an_3:93.6.8	Sīghaṁ sīghaṁ palālāni uddharāpetvā sīghaṁ sīghaṁ bhusikaṁ uddharāpeyya.	93	
PA_an_3:93.6.9	Sīghaṁ sīghaṁ bhusikaṁ uddharāpetvā sīghaṁ sīghaṁ opunāpeyya.	93	
PA_an_3:93.6.10	Sīghaṁ sīghaṁ opunāpetvā sīghaṁ sīghaṁ atiharāpeyya.	93	
PA_an_3:93.6.11	Sīghaṁ sīghaṁ atiharāpetvā sīghaṁ sīghaṁ koṭṭāpeyya.	93	
PA_an_3:93.6.12	Sīghaṁ sīghaṁ koṭṭāpetvā sīghaṁ sīghaṁ thusāni uddharāpeyya.	93	
PA_an_3:93.6.13	Evamassu tāni, bhikkhave, kassakassa gahapatissa dhaññāni aggappattāni sārappattāni suddhāni sāre patiṭṭhitāni.	93	
PA_an_3:93.7.1	Evamevaṁ kho, bhikkhave, yato bhikkhu sīlavā ca hoti, dussīlyañcassa pahīnaṁ hoti, tena ca vivitto hoti;	93	
PA_an_3:93.7.2	sammādiṭṭhiko ca hoti, micchādiṭṭhi cassa pahīnā hoti, tāya ca vivitto hoti;	93	
PA_an_3:93.7.3	khīṇāsavo ca hoti, āsavā cassa pahīnā honti, tehi ca vivitto hoti.	93	
PA_an_3:93.7.4	Ayaṁ vuccati, bhikkhave, ‘bhikkhu aggappatto sārappatto suddho sāre patiṭṭhito’”ti.	93	
PA_an_3:93.7.5	Dutiyaṁ.	93	
PA_an_3:94.0.1	Aṅguttara Nikāya 3.94	94	
PA_an_3:94.0.2	10. Loṇakapallavagga	94	
PA_an_3:94.0.3	Saradasutta	94	
PA_an_3:94.1.1	“Seyyathāpi, bhikkhave, saradasamaye viddhe vigatavalāhake deve ādicco nabhaṁ abbhussakkamāno sabbaṁ ākāsagataṁ tamagataṁ abhivihacca bhāsate ca tapate ca virocati ca.	94	
PA_an_3:94.2.1	Evamevaṁ kho, bhikkhave, yato ariyasāvakassa virajaṁ vītamalaṁ dhammacakkhuṁ uppajjati, saha dassanuppādā, bhikkhave, ariyasāvakassa tīṇi saṁyojanāni pahīyanti—	94	
PA_an_3:94.2.2	sakkāyadiṭṭhi, vicikicchā, sīlabbataparāmāso.	94	
PA_an_3:94.3.1	Athāparaṁ dvīhi dhammehi niyyāti abhijjhāya ca byāpādena ca.	94	
PA_an_3:94.3.2	So vivicceva kāmehi vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati.	94	
PA_an_3:94.3.3	Tasmiñce, bhikkhave, samaye ariyasāvako kālaṁ kareyya, natthi taṁ saṁyojanaṁ yena saṁyojanena saṁyutto ariyasāvako puna imaṁ lokaṁ āgaccheyyā”ti.	94	
PA_an_3:94.3.4	Tatiyaṁ.	94	
PA_an_3:95.0.1	Aṅguttara Nikāya 3.95	95	
PA_an_3:95.0.2	10. Loṇakapallavagga	95	
PA_an_3:95.0.3	Parisāsutta	95	
PA_an_3:95.1.1	“Tisso imā, bhikkhave, parisā.	95	
PA_an_3:95.1.2	Katamā tisso?	95	
PA_an_3:95.1.3	Aggavatī parisā, vaggā parisā, samaggā parisā.	95	
PA_an_3:95.2.1	Katamā ca, bhikkhave, aggavatī parisā?	95	
PA_an_3:95.2.2_0	Idha, bhikkhave, yassaṁ parisāyaṁ therā bhikkhū na bāhulikā honti na sāthalikā, okkamane	95	
PA_an_3:95.2.2_1	nikkhittadhurā paviveke pubbaṅgamā, vīriyaṁ ārabhanti appattassa pattiyā anadhigatassa	95	
PA_an_3:95.2.2_2	adhigamāya asacchikatassa sacchikiriyāya, tesaṁ pacchimā janatā diṭṭhānugatiṁ āpajjati.	95	
PA_an_3:95.2.3	Sāpi hoti na bāhulikā na sāthalikā okkamane nikkhittadhurā paviveke pubbaṅgamā, vīriyaṁ ārabhati appattassa pattiyā anadhigatassa adhigamāya asacchikatassa sacchikiriyāya.	95	
PA_an_3:95.2.4	Ayaṁ vuccati, bhikkhave, aggavatī parisā.	95	
PA_an_3:95.3.1	Katamā ca, bhikkhave, vaggā parisā?	95	
PA_an_3:95.3.2	Idha, bhikkhave, yassaṁ parisāyaṁ bhikkhū bhaṇḍanajātā kalahajātā vivādāpannā aññamaññaṁ mukhasattīhi vitudantā viharanti, ayaṁ vuccati, bhikkhave, vaggā parisā.	95	
PA_an_3:95.4.1	Katamā ca, bhikkhave, samaggā parisā?	95	
PA_an_3:95.4.2	Idha, bhikkhave, yassaṁ parisāyaṁ bhikkhū samaggā sammodamānā avivadamānā khīrodakībhūtā aññamaññaṁ piyacakkhūhi sampassantā viharanti, ayaṁ vuccati, bhikkhave, samaggā parisā.	95	
PA_an_3:95.5.1_0	Yasmiṁ, bhikkhave, samaye bhikkhū samaggā sammodamānā avivadamānā khīrodakībhūtā	95	
PA_an_3:95.5.1_1	aññamaññaṁ piyacakkhūhi sampassantā viharanti, bahuṁ, bhikkhave, bhikkhū tasmiṁ samaye puññaṁ pasavanti.	95	
PA_an_3:95.5.2	Brahmaṁ, bhikkhave, vihāraṁ tasmiṁ samaye bhikkhū viharanti, yadidaṁ muditāya cetovimuttiyā.	95	
PA_an_3:95.5.3	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	95	
PA_an_3:95.6.1_0	Seyyathāpi, bhikkhave, uparipabbate thullaphusitake deve vassante taṁ udakaṁ yathāninnaṁ	95	
PA_an_3:95.6.1_1	pavattamānaṁ pabbatakandarapadarasākhā paripūreti, pabbatakandarapadarasākhā paripūrā	95	
PA_an_3:95.6.1_2	kusobbhe paripūrenti, kusobbhā paripūrā mahāsobbhe paripūrenti, mahāsobbhā paripūrā	95	
PA_an_3:95.6.1_3	kunnadiyo paripūrenti, kunnadiyo paripūrā mahānadiyo paripūrenti, mahānadiyo paripūrā	95	
PA_an_3:95.6.1_4	samuddaṁ paripūrenti.	95	
PA_an_3:95.7.1_0	Evamevaṁ kho, bhikkhave, yasmiṁ samaye bhikkhū samaggā sammodamānā avivadamānā khīrodakībhūtā	95	
PA_an_3:95.7.1_1	aññamaññaṁ piyacakkhūhi sampassantā viharanti, bahuṁ, bhikkhave, bhikkhū tasmiṁ samaye puññaṁ pasavanti.	95	
PA_an_3:95.7.2	Brahmaṁ, bhikkhave, vihāraṁ tasmiṁ samaye bhikkhū viharanti, yadidaṁ muditāya cetovimuttiyā.	95	
PA_an_3:95.7.3	Pamuditassa pīti jāyati, pītimanassa kāyo passambhati, passaddhakāyo sukhaṁ vediyati, sukhino cittaṁ samādhiyati.	95	
PA_an_3:95.7.4	Imā kho, bhikkhave, tisso parisā”ti.	95	
PA_an_3:95.7.5	Catutthaṁ.	95	
PA_an_3:96.0.1	Aṅguttara Nikāya 3.96	96	
PA_an_3:96.0.2	10. Loṇakapallavagga	96	
PA_an_3:96.0.3	Paṭhamaājānīyasutta	96	
PA_an_3:96.1.1	“Tīhi, bhikkhave, aṅgehi samannāgato rañño bhadro assājānīyo rājāraho hoti rājabhoggo, rañño aṅganteva saṅkhyaṁ gacchati.	96	
PA_an_3:96.1.2	Katamehi tīhi?	96	
PA_an_3:96.1.3	Idha, bhikkhave, rañño bhadro assājānīyo vaṇṇasampanno ca hoti balasampanno ca javasampanno ca.	96	
PA_an_3:96.1.4	Imehi kho, bhikkhave, tīhi aṅgehi samannāgato rañño bhadro assājānīyo rājāraho hoti rājabhoggo, rañño aṅganteva saṅkhyaṁ gacchati.	96	
PA_an_3:96.1.5	Evamevaṁ kho, bhikkhave, tīhi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.	96	
PA_an_3:96.1.6	Katamehi tīhi?	96	
PA_an_3:96.1.7	Idha, bhikkhave, bhikkhu vaṇṇasampanno ca hoti balasampanno ca javasampanno ca.	96	
PA_an_3:96.2.1	Kathañca, bhikkhave, bhikkhu vaṇṇasampanno hoti?	96	
PA_an_3:96.2.2	Idha, bhikkhave, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu.	96	
PA_an_3:96.2.3	Evaṁ kho, bhikkhave, bhikkhu vaṇṇasampanno hoti.	96	
PA_an_3:96.3.1	Kathañca, bhikkhave, bhikkhu balasampanno hoti?	96	
PA_an_3:96.3.2	Idha, bhikkhave, bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo anikkhittadhuro kusalesu dhammesu.	96	
PA_an_3:96.3.3	Evaṁ kho, bhikkhave, bhikkhu balasampanno hoti.	96	
PA_an_3:96.4.1	Kathañca, bhikkhave, bhikkhu javasampanno hoti?	96	
PA_an_3:96.4.2	Idha, bhikkhave, bhikkhu ‘idaṁ dukkhan’ti yathābhūtaṁ pajānāti;	96	
PA_an_3:96.4.3	‘ayaṁ dukkhasamudayo’ti yathābhūtaṁ pajānāti;	96	
PA_an_3:96.4.4	‘ayaṁ dukkhanirodho’ti yathābhūtaṁ pajānāti;	96	
PA_an_3:96.4.5	‘ayaṁ dukkhanirodhagāminī paṭipadā’ti yathābhūtaṁ pajānāti.	96	
PA_an_3:96.4.6	Evaṁ kho, bhikkhave, bhikkhu javasampanno hoti.	96	
PA_an_3:96.4.7	Imehi kho, bhikkhave, tīhi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā”ti.	96	
PA_an_3:96.4.8	Pañcamaṁ.	96	
PA_an_3:97.0.1	Aṅguttara Nikāya 3.97	97	
PA_an_3:97.0.2	10. Loṇakapallavagga	97	
PA_an_3:97.0.3	Dutiyaājānīyasutta	97	
PA_an_3:97.1.1	“Tīhi, bhikkhave, aṅgehi samannāgato rañño bhadro assājānīyo rājāraho hoti rājabhoggo, rañño aṅganteva saṅkhayaṁ gacchati.	97	
PA_an_3:97.1.2	Katamehi tīhi?	97	
PA_an_3:97.1.3	Idha, bhikkhave, rañño bhadro assājānīyo vaṇṇasampanno ca hoti balasampanno ca javasampanno ca.	97	
PA_an_3:97.1.4	Imehi kho, bhikkhave, tīhi aṅgehi samannāgato rañño bhadro assājānīyo rājāraho hoti rājabhoggo, rañño aṅganteva saṅkhyaṁ gacchati.	97	
PA_an_3:97.1.5	Evamevaṁ kho, bhikkhave, tīhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.	97	
PA_an_3:97.1.6	Katamehi tīhi?	97	
PA_an_3:97.1.7	Idha, bhikkhave, bhikkhu vaṇṇasampanno ca hoti balasampanno ca javasampanno ca.	97	
PA_an_3:97.2.1	Kathañca, bhikkhave, bhikkhu vaṇṇasampanno hoti?	97	
PA_an_3:97.2.2	Idha, bhikkhave, bhikkhu sīlavā hoti …pe… samādāya sikkhati sikkhāpadesu.	97	
PA_an_3:97.2.3	Evaṁ kho, bhikkhave, bhikkhu vaṇṇasampanno hoti.	97	
PA_an_3:97.3.1	Kathañca, bhikkhave, bhikkhu balasampanno hoti?	97	
PA_an_3:97.3.2	Idha, bhikkhave, bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo anikkhittadhuro kusalesu dhammesu.	97	
PA_an_3:97.3.3	Evaṁ kho, bhikkhave, bhikkhu balasampanno hoti.	97	
PA_an_3:97.4.1	Kathañca, bhikkhave, bhikkhu javasampanno hoti?	97	
PA_an_3:97.4.2	Idha, bhikkhave, bhikkhu pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	97	
PA_an_3:97.4.3	Evaṁ kho, bhikkhave, bhikkhu javasampanno hoti.	97	
PA_an_3:97.4.4	Imehi kho, bhikkhave, tīhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	97	
PA_an_3:97.4.5	Chaṭṭhaṁ.	97	
PA_an_3:98.0.1	Aṅguttara Nikāya 3.98	98	
PA_an_3:98.0.2	10. Loṇakapallavagga	98	
PA_an_3:98.0.3	Tatiyaājānīyasutta	98	
PA_an_3:98.1.1	“Tīhi, bhikkhave, aṅgehi samannāgato rañño bhadro assājānīyo rājāraho hoti rājabhoggo, rañño aṅganteva saṅkhayaṁ gacchati.	98	
PA_an_3:98.1.2	Katamehi tīhi?	98	
PA_an_3:98.1.3	Idha, bhikkhave, rañño bhadro assājānīyo vaṇṇasampanno ca hoti balasampanno ca javasampanno ca.	98	
PA_an_3:98.1.4	Imehi kho, bhikkhave, tīhi aṅgehi samannāgato rañño bhadro assājānīyo rājāraho hoti rājabhoggo, rañño aṅganteva saṅkhyaṁ gacchati.	98	
PA_an_3:98.1.5	Evamevaṁ kho, bhikkhave, tīhi dhammehi samannāgato bhikkhu āhuneyyo hoti pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassa.	98	
PA_an_3:98.1.6	Katamehi tīhi?	98	
PA_an_3:98.1.7	Idha, bhikkhave, bhikkhu vaṇṇasampanno ca hoti balasampanno ca javasampanno ca.	98	
PA_an_3:98.2.1	Kathañca, bhikkhave, bhikkhu vaṇṇasampanno hoti?	98	
PA_an_3:98.2.2	Idha, bhikkhave, bhikkhu sīlavā hoti, pātimokkhasaṁvarasaṁvuto viharati ācāragocarasampanno aṇumattesu vajjesu bhayadassāvī, samādāya sikkhati sikkhāpadesu.	98	
PA_an_3:98.2.3	Evaṁ kho, bhikkhave, bhikkhu vaṇṇasampanno hoti.	98	
PA_an_3:98.3.1	Kathañca, bhikkhave, bhikkhu balasampanno hoti?	98	
PA_an_3:98.3.2	Idha, bhikkhave, bhikkhu āraddhavīriyo viharati akusalānaṁ dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo anikkhittadhuro kusalesu dhammesu.	98	
PA_an_3:98.3.3	Evaṁ kho, bhikkhave, bhikkhu balasampanno hoti.	98	
PA_an_3:98.4.1	Kathañca, bhikkhave, bhikkhu javasampanno hoti?	98	
PA_an_3:98.4.2	Idha, bhikkhave, bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	98	
PA_an_3:98.4.3	Evaṁ kho, bhikkhave, bhikkhu javasampanno hoti.	98	
PA_an_3:98.4.4	Imehi kho, bhikkhave, tīhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	98	
PA_an_3:98.4.5	Sattamaṁ.	98	
PA_an_3:99.0.1	Aṅguttara Nikāya 3.99	99	
PA_an_3:99.0.2	10. Loṇakapallavagga	99	
PA_an_3:99.0.3	Potthakasutta	99	
PA_an_3:99.1.1	“Navopi, bhikkhave, potthako dubbaṇṇo ca hoti dukkhasamphasso ca appaggho ca;	99	
PA_an_3:99.1.2	majjhimopi, bhikkhave, potthako dubbaṇṇo ca hoti dukkhasamphasso ca appaggho ca;	99	
PA_an_3:99.1.3	jiṇṇopi, bhikkhave, potthako dubbaṇṇo ca hoti dukkhasamphasso ca appaggho ca.	99	
PA_an_3:99.1.4	Jiṇṇampi, bhikkhave, potthakaṁ ukkhaliparimajjanaṁ vā karonti saṅkārakūṭe vā naṁ chaḍḍenti.	99	
PA_an_3:99.2.1	Evamevaṁ kho, bhikkhave, navo cepi bhikkhu hoti dussīlo pāpadhammo.	99	
PA_an_3:99.2.2	Idamassa dubbaṇṇatāya vadāmi.	99	
PA_an_3:99.2.3	Seyyathāpi so, bhikkhave, potthako dubbaṇṇo tathūpamāhaṁ, bhikkhave, imaṁ puggalaṁ vadāmi.	99	
PA_an_3:99.2.4	Ye kho panassa sevanti bhajanti payirupāsanti diṭṭhānugatiṁ āpajjanti, tesaṁ taṁ hoti dīgharattaṁ ahitāya dukkhāya.	99	
PA_an_3:99.2.5	Idamassa dukkhasamphassatāya vadāmi.	99	
PA_an_3:99.2.6	Seyyathāpi so, bhikkhave, potthako dukkhasamphasso tathūpamāhaṁ, bhikkhave, imaṁ puggalaṁ vadāmi.	99	
PA_an_3:99.2.7	Yesaṁ kho pana so paṭiggaṇhāti cīvarapiṇḍapātasenāsanagilānappaccayabhesajjaparikkhāraṁ, tesaṁ taṁ na mahapphalaṁ hoti na mahānisaṁsaṁ.	99	
PA_an_3:99.2.8	Idamassa appagghatāya vadāmi.	99	
PA_an_3:99.2.9	Seyyathāpi so, bhikkhave, potthako appaggho tathūpamāhaṁ, bhikkhave, imaṁ puggalaṁ vadāmi.	99	
PA_an_3:99.2.10	Majjhimo cepi, bhikkhave, bhikkhu hoti …pe…	99	
PA_an_3:99.2.11	thero cepi, bhikkhave, bhikkhu hoti dussīlo pāpadhammo, idamassa dubbaṇṇatāya vadāmi.	99	
PA_an_3:99.2.12	Seyyathāpi so, bhikkhave, potthako dubbaṇṇo tathūpamāhaṁ, bhikkhave, imaṁ puggalaṁ vadāmi.	99	
PA_an_3:99.2.13	Ye kho panassa sevanti bhajanti payirupāsanti diṭṭhānugatiṁ āpajjanti, tesaṁ taṁ hoti dīgharattaṁ ahitāya dukkhāya.	99	
PA_an_3:99.2.14	Idamassa dukkhasamphassatāya vadāmi.	99	
PA_an_3:99.2.15	Seyyathāpi so, bhikkhave, potthako dukkhasamphasso tathūpamāhaṁ, bhikkhave, imaṁ puggalaṁ vadāmi.	99	
PA_an_3:99.2.16	Yesaṁ kho pana so paṭiggaṇhāti cīvarapiṇḍapātasenāsanagilānappaccayabhesajjaparikkhāraṁ, tesaṁ taṁ na mahapphalaṁ hoti na mahānisaṁsaṁ.	99	
PA_an_3:99.2.17	Idamassa appagghatāya vadāmi.	99	
PA_an_3:99.2.18	Seyyathāpi so, bhikkhave, potthako appaggho tathūpamāhaṁ, bhikkhave, imaṁ puggalaṁ vadāmi.	99	
PA_an_3:99.3.1	Evarūpo cāyaṁ, bhikkhave, thero bhikkhu saṅghamajjhe bhaṇati.	99	
PA_an_3:99.3.2	Tamenaṁ bhikkhū evamāhaṁsu:	99	
PA_an_3:99.3.3	‘kiṁ nu kho tuyhaṁ bālassa abyattassa bhaṇitena,	99	
PA_an_3:99.3.4	tvampi nāma bhaṇitabbaṁ maññasī’ti.	99	
PA_an_3:99.3.5	So kupito anattamano tathārūpiṁ vācaṁ nicchāreti yathārūpāya vācāya saṅgho taṁ ukkhipati, saṅkārakūṭeva naṁ potthakaṁ.	99	
PA_an_3:99.4.1_0	Navampi, bhikkhave, kāsikaṁ vatthaṁ vaṇṇavantañceva hoti sukhasamphassañca mahagghañca;	99	
PA_an_3:99.4.1_1	majjhimampi, bhikkhave, kāsikaṁ vatthaṁ vaṇṇavantañceva hoti sukhasamphassañca mahagghañca;	99	
PA_an_3:99.4.1_2	jiṇṇampi, bhikkhave, kāsikaṁ vatthaṁ vaṇṇavantañceva hoti sukhasamphassañca mahagghañca.	99	
PA_an_3:99.4.2	Jiṇṇampi, bhikkhave, kāsikaṁ vatthaṁ ratanapaliveṭhanaṁ vā karoti gandhakaraṇḍake vā naṁ pakkhipanti.	99	
PA_an_3:99.5.1	Evamevaṁ kho, bhikkhave, navo cepi bhikkhu hoti sīlavā kalyāṇadhammo, idamassa suvaṇṇatāya vadāmi.	99	
PA_an_3:99.5.2	Seyyathāpi taṁ, bhikkhave, kāsikaṁ vatthaṁ vaṇṇavantaṁ tathūpamāhaṁ, bhikkhave, imaṁ puggalaṁ vadāmi.	99	
PA_an_3:99.5.3	Ye kho panassa sevanti bhajanti payirupāsanti diṭṭhānugatiṁ āpajjanti, tesaṁ taṁ hoti dīgharattaṁ hitāya sukhāya.	99	
PA_an_3:99.5.4	Idamassa sukhasamphassatāya vadāmi.	99	
PA_an_3:99.5.5	Seyyathāpi taṁ, bhikkhave, kāsikaṁ vatthaṁ sukhasamphassaṁ tathūpamāhaṁ, bhikkhave, imaṁ puggalaṁ vadāmi.	99	
PA_an_3:99.5.6	Yesaṁ kho pana so paṭiggaṇhāti cīvarapiṇḍapātasenāsanagilānappaccayabhesajjaparikkhāraṁ, tesaṁ taṁ mahapphalaṁ hoti mahānisaṁsaṁ.	99	
PA_an_3:99.5.7	Idamassa mahagghatāya vadāmi.	99	
PA_an_3:99.5.8	Seyyathāpi taṁ, bhikkhave, kāsikaṁ vatthaṁ mahagghaṁ tathūpamāhaṁ, bhikkhave, imaṁ puggalaṁ vadāmi.	99	
PA_an_3:99.5.9	Majjhimo cepi, bhikkhave, bhikkhu hoti …pe…	99	
PA_an_3:99.5.10	thero cepi, bhikkhave, bhikkhu hoti …pe… puggalaṁ vadāmi.	99	
PA_an_3:99.6.1	Evarūpo cāyaṁ, bhikkhave, thero bhikkhu saṅghamajjhe bhaṇati.	99	
PA_an_3:99.6.2	Tamenaṁ bhikkhū evamāhaṁsu:	99	
PA_an_3:99.6.3	‘appasaddā āyasmanto hotha, thero bhikkhu dhammañca vinayañca bhaṇatī’ti.	99	
PA_an_3:99.6.4	Tasmātiha, bhikkhave, evaṁ sikkhitabbaṁ:	99	
PA_an_3:99.6.5	‘kāsikavatthūpamā bhavissāma, na potthakūpamā’ti.	99	
PA_an_3:99.6.6	Evañhi vo, bhikkhave, sikkhitabban”ti.	99	
PA_an_3:99.6.7	Aṭṭhamaṁ.	99	
PA_an_3:100.0.1	Aṅguttara Nikāya 3.100	100	
PA_an_3:100.0.2	10. Loṇakapallavagga	100	
PA_an_3:100.0.3	Loṇakapallasutta	100	
PA_an_3:100.1.1	“Yo, bhikkhave, evaṁ vadeyya:	100	
PA_an_3:100.1.2	‘yathā yathāyaṁ puriso kammaṁ karoti tathā tathā taṁ paṭisaṁvediyatī’ti, evaṁ santaṁ, bhikkhave, brahmacariyavāso na hoti, okāso na paññāyati sammā dukkhassa antakiriyāya.	100	
PA_an_3:100.1.3	Yo ca kho, bhikkhave, evaṁ vadeyya:	100	
PA_an_3:100.1.4_0	‘yathā yathā vedanīyaṁ ayaṁ puriso kammaṁ karoti tathā tathāssa vipākaṁ paṭisaṁvediyatī’ti,	100	
PA_an_3:100.1.4_1	evaṁ santaṁ, bhikkhave, brahmacariyavāso hoti, okāso paññāyati sammā dukkhassa antakiriyāya.	100	
PA_an_3:100.1.5	Idha, bhikkhave, ekaccassa puggalassa appamattakampi pāpakammaṁ kataṁ tamenaṁ nirayaṁ upaneti.	100	
PA_an_3:100.1.6	Idha pana, bhikkhave, ekaccassa puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.	100	
PA_an_3:100.2.1	Kathaṁrūpassa, bhikkhave, puggalassa appamattakampi pāpakammaṁ kataṁ tamenaṁ nirayaṁ upaneti?	100	
PA_an_3:100.2.2	Idha pana, bhikkhave, ekacco puggalo abhāvitakāyo hoti abhāvitasīlo abhāvitacitto abhāvitapañño paritto appātumo appadukkhavihārī.	100	
PA_an_3:100.2.3	Evarūpassa, bhikkhave, puggalassa appamattakampi pāpakammaṁ kataṁ tamenaṁ nirayaṁ upaneti.	100	
PA_an_3:100.3.1	Kathaṁrūpassa, bhikkhave, puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva?	100	
PA_an_3:100.3.2	Idha, bhikkhave, ekacco puggalo bhāvitakāyo hoti bhāvitasīlo bhāvitacitto bhāvitapañño aparitto mahatto appamāṇavihārī.	100	
PA_an_3:100.3.3	Evarūpassa, bhikkhave, puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.	100	
PA_an_3:100.4.1	Seyyathāpi, bhikkhave, puriso loṇakapallaṁ paritte udakamallake pakkhipeyya.	100	
PA_an_3:100.4.2	Taṁ kiṁ maññatha, bhikkhave,	100	
PA_an_3:100.4.3	api nu taṁ parittaṁ udakaṁ amunā loṇakapallena loṇaṁ assa apeyyan”ti?	100	
PA_an_3:100.4.4	“Evaṁ, bhante”.	100	
PA_an_3:100.4.5	“Taṁ kissa hetu”?	100	
PA_an_3:100.4.6	“Aduñhi, bhante, parittaṁ udakakapallake udakaṁ, taṁ amunā loṇakapallena loṇaṁ assa apeyyan”ti.	100	
PA_an_3:100.4.7	“Seyyathāpi, bhikkhave, puriso loṇakapallakaṁ gaṅgāya nadiyā pakkhipeyya.	100	
PA_an_3:100.4.8	Taṁ kiṁ maññatha, bhikkhave,	100	
PA_an_3:100.4.9	api nu sā gaṅgā nadī amunā loṇakapallena loṇaṁ assa apeyyā”ti?	100	
PA_an_3:100.4.10	“No hetaṁ, bhante”.	100	
PA_an_3:100.4.11	“Taṁ kissa hetu”?	100	
PA_an_3:100.4.12	“Asu hi, bhante, gaṅgāya nadiyā mahā udakakkhandho so amunā loṇakapallena loṇo na assa apeyyo”ti.	100	
PA_an_3:100.5.1	“Evamevaṁ kho, bhikkhave, idhekaccassa puggalassa appamattakampi pāpakammaṁ kataṁ tamenaṁ nirayaṁ upaneti.	100	
PA_an_3:100.5.2	Idha, bhikkhave, ekaccassa puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.	100	
PA_an_3:100.6.1	Kathaṁrūpassa, bhikkhave, puggalassa appamattakampi pāpakammaṁ kataṁ tamenaṁ nirayaṁ upaneti?	100	
PA_an_3:100.6.2	Idha, bhikkhave, ekacco puggalo abhāvitakāyo hoti abhāvitasīlo abhāvitacitto abhāvitapañño paritto appātumo appadukkhavihārī.	100	
PA_an_3:100.6.3	Evarūpassa, bhikkhave, puggalassa appamattakampi pāpakammaṁ kataṁ tamenaṁ nirayaṁ upaneti.	100	
PA_an_3:100.7.1	Kathaṁrūpassa, bhikkhave, puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva?	100	
PA_an_3:100.7.2	Idha, bhikkhave, ekacco puggalo bhāvitakāyo hoti bhāvitasīlo bhāvitacitto bhāvitapañño aparitto mahatto appamāṇavihārī.	100	
PA_an_3:100.7.3	Evarūpassa, bhikkhave, puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.	100	
PA_an_3:100.8.1	Idha, bhikkhave, ekacco aḍḍhakahāpaṇenapi bandhanaṁ nigacchati, kahāpaṇenapi bandhanaṁ nigacchati, kahāpaṇasatenapi bandhanaṁ nigacchati.	100	
PA_an_3:100.8.2	Idha, bhikkhave, ekacco aḍḍhakahāpaṇenapi na bandhanaṁ nigacchati, kahāpaṇenapi na bandhanaṁ nigacchati, kahāpaṇasatenapi na bandhanaṁ nigacchati.	100	
PA_an_3:100.9.1	Kathaṁrūpo, bhikkhave, aḍḍhakahāpaṇenapi bandhanaṁ nigacchati, kahāpaṇenapi bandhanaṁ nigacchati, kahāpaṇasatenapi bandhanaṁ nigacchati?	100	
PA_an_3:100.9.2	Idha, bhikkhave, ekacco daliddo hoti appassako appabhogo.	100	
PA_an_3:100.9.3	Evarūpo, bhikkhave, aḍḍhakahāpaṇenapi bandhanaṁ nigacchati, kahāpaṇenapi bandhanaṁ nigacchati, kahāpaṇasatenapi bandhanaṁ nigacchati.	100	
PA_an_3:100.10.1	Kathaṁrūpo, bhikkhave, aḍḍhakahāpaṇenapi na bandhanaṁ nigacchati, kahāpaṇenapi na bandhanaṁ nigacchati, kahāpaṇasatenapi na bandhanaṁ nigacchati?	100	
PA_an_3:100.10.2	Idha, bhikkhave, ekacco aḍḍho hoti mahaddhano mahābhogo.	100	
PA_an_3:100.10.3	Evarūpo, bhikkhave, aḍḍhakahāpaṇenapi na bandhanaṁ nigacchati, kahāpaṇenapi na bandhanaṁ nigacchati, kahāpaṇasatenapi na bandhanaṁ nigacchati.	100	
PA_an_3:100.10.4	Evamevaṁ kho, bhikkhave, idhekaccassa puggalassa appamattakaṁ pāpakammaṁ kataṁ.	100	
PA_an_3:100.10.5	Tamenaṁ nirayaṁ upaneti.	100	
PA_an_3:100.10.6	Idha, bhikkhave, ekaccassa puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.	100	
PA_an_3:100.11.1	Kathaṁrūpassa, bhikkhave, puggalassa appamattakaṁ pāpakammaṁ kataṁ, tamenaṁ nirayaṁ upaneti?	100	
PA_an_3:100.11.2	Idha, bhikkhave, ekacco puggalo abhāvitakāyo hoti abhāvitasīlo abhāvitacitto abhāvitapañño paritto appātumo appadukkhavihārī.	100	
PA_an_3:100.11.3	Evarūpassa, bhikkhave, puggalassa tādisaṁyeva appamattakaṁ pāpakammaṁ kataṁ tamenaṁ nirayaṁ upaneti.	100	
PA_an_3:100.12.1	Kathaṁrūpassa, bhikkhave, puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva?	100	
PA_an_3:100.12.2	Idha, bhikkhave, ekacco puggalo bhāvitakāyo hoti bhāvitasīlo bhāvitacitto bhāvitapañño aparitto mahatto appamāṇavihārī.	100	
PA_an_3:100.12.3	Evarūpassa, bhikkhave, puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.	100	
PA_an_3:100.13.1	Idha, bhikkhave, ekacco puggalo bhāvitakāyo hoti bhāvitasīlo bhāvitacitto bhāvitapañño aparitto mahatto appamāṇavihārī.	100	
PA_an_3:100.13.2	Evarūpassa, bhikkhave, puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.	100	
PA_an_3:100.13.3_0	Seyyathāpi, bhikkhave, orabbhiko vā urabbhaghātako vā appekaccaṁ urabbhaṁ adinnaṁ	100	
PA_an_3:100.13.3_1	ādiyamānaṁ pahoti hantuṁ vā bandhituṁ vā jāpetuṁ vā yathāpaccayaṁ vā kātuṁ, appekaccaṁ	100	
PA_an_3:100.13.3_2	urabbhaṁ adinnaṁ ādiyamānaṁ nappahoti hantuṁ vā bandhituṁ vā jāpetuṁ vā yathāpaccayaṁ vā kātuṁ.	100	
PA_an_3:100.14.1	Kathaṁrūpaṁ, bhikkhave, orabbhiko vā urabbhaghātako vā urabbhaṁ adinnaṁ ādiyamānaṁ pahoti hantuṁ vā bandhituṁ vā jāpetuṁ vā yathāpaccayaṁ vā kātuṁ?	100	
PA_an_3:100.14.2	Idha, bhikkhave, ekacco daliddo hoti appassako appabhogo.	100	
PA_an_3:100.14.3	Evarūpaṁ, bhikkhave, orabbhiko vā urabbhaghātako vā urabbhaṁ adinnaṁ ādiyamānaṁ pahoti hantuṁ vā bandhituṁ vā jāpetuṁ vā yathāpaccayaṁ vā kātuṁ.	100	
PA_an_3:100.15.1	Kathaṁrūpaṁ, bhikkhave, orabbhiko vā urabbhaghātako vā urabbhaṁ adinnaṁ ādiyamānaṁ nappahoti hantuṁ vā bandhituṁ vā jāpetuṁ vā yathāpaccayaṁ vā kātuṁ.	100	
PA_an_3:100.15.2	Idha, bhikkhave, ekacco aḍḍho hoti mahaddhano mahābhogo rājā vā rājamahāmatto vā.	100	
PA_an_3:100.15.3	Evarūpaṁ, bhikkhave, orabbhiko vā urabbhaghātako vā urabbhaṁ adinnaṁ ādiyamānaṁ nappahoti hantuṁ vā bandhituṁ vā jāpetuṁ vā yathāpaccayaṁ vā kātuṁ.	100	
PA_an_3:100.15.4	Aññadatthu pañjalikova naṁ yācati:	100	
PA_an_3:100.15.5	‘dehi me, mārisa, urabbhaṁ vā urabbhadhanaṁ vā’ti.	100	
PA_an_3:100.15.6	Evamevaṁ kho, bhikkhave, idhekaccassa puggalassa tādisaṁyeva appamattakampi pāpakammaṁ kataṁ tamenaṁ nirayaṁ upaneti.	100	
PA_an_3:100.15.7	Idha pana, bhikkhave, ekaccassa puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.	100	
PA_an_3:100.16.1	Kathaṁrūpassa, bhikkhave, puggalassa appamattakampi pāpakammaṁ kataṁ tamenaṁ nirayaṁ upaneti?	100	
PA_an_3:100.16.2	Idha, bhikkhave, ekacco puggalo abhāvitakāyo hoti abhāvitasīlo abhāvitacitto abhāvitapañño paritto appātumo appadukkhavihārī.	100	
PA_an_3:100.16.3	Evarūpassa, bhikkhave, puggalassa appamattakampi pāpakammaṁ kataṁ tamenaṁ nirayaṁ upaneti.	100	
PA_an_3:100.17.1	Kathaṁrūpassa, bhikkhave, puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva?	100	
PA_an_3:100.17.2	Idha, bhikkhave, ekacco puggalo bhāvitakāyo hoti bhāvitasīlo bhāvitacitto bhāvitapañño aparitto mahatto appamāṇavihārī.	100	
PA_an_3:100.17.3	Evarūpassa, bhikkhave, puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti, nāṇupi khāyati, kiṁ bahudeva.	100	
PA_an_3:100.18.1	Yo, bhikkhave, evaṁ vadeyya:	100	
PA_an_3:100.18.2	‘yathā yathāyaṁ puriso kammaṁ karoti tathā tathā taṁ paṭisaṁvedetī’ti, evaṁ santaṁ, bhikkhave, brahmacariyavāso na hoti, okāso na paññāyati sammā dukkhassa antakiriyāya.	100	
PA_an_3:100.18.3	Yo ca kho, bhikkhave, evaṁ vadeyya:	100	
PA_an_3:100.18.4_0	‘yathā yathā vedanīyaṁ ayaṁ puriso kammaṁ karoti tathā tathā tassa vipākaṁ paṭisaṁvedetī’ti,	100	
PA_an_3:100.18.4_1	evaṁ santaṁ, bhikkhave, brahmacariyavāso hoti, okāso paññāyati sammā dukkhassa antakiriyāyā”ti.	100	
PA_an_3:100.18.5	Navamaṁ.	100	
PA_an_3:101.0.1	Aṅguttara Nikāya 3.101	101	
PA_an_3:101.0.2	10. Loṇakapallavagga	101	
PA_an_3:101.0.3	Paṁsudhovakasutta	101	
PA_an_3:101.1.1	“Santi, bhikkhave, jātarūpassa oḷārikā upakkilesā paṁsuvālukā sakkharakaṭhalā.	101	
PA_an_3:101.1.2	Tamenaṁ paṁsudhovako vā paṁsudhovakantevāsī vā doṇiyaṁ ākiritvā dhovati sandhovati niddhovati.	101	
PA_an_3:101.1.3	Tasmiṁ pahīne tasmiṁ byantīkate santi jātarūpassa majjhimasahagatā upakkilesā sukhumasakkharā thūlavālukā.	101	
PA_an_3:101.1.4	Tamenaṁ paṁsudhovako vā paṁsudhovakantevāsī vā dhovati sandhovati niddhovati.	101	
PA_an_3:101.1.5	Tasmiṁ pahīne tasmiṁ byantīkate santi jātarūpassa sukhumasahagatā upakkilesā sukhumavālukā kāḷajallikā.	101	
PA_an_3:101.1.6	Tamenaṁ paṁsudhovako vā paṁsudhovakantevāsī vā dhovati sandhovati niddhovati.	101	
PA_an_3:101.1.7	Tasmiṁ pahīne tasmiṁ byantīkate athāparaṁ suvaṇṇasikatāvasissanti.	101	
PA_an_3:101.1.8	Tamenaṁ suvaṇṇakāro vā suvaṇṇakārantevāsī vā jātarūpaṁ mūsāyaṁ pakkhipitvā dhamati sandhamati niddhamati.	101	
PA_an_3:101.1.9	Taṁ hoti jātarūpaṁ dhantaṁ sandhantaṁ niddhantaṁ aniddhantakasāvaṁ, na ceva mudu hoti na ca kammaniyaṁ, na ca pabhassaraṁ pabhaṅgu ca, na ca sammā upeti kammāya.	101	
PA_an_3:101.1.10	Hoti so, bhikkhave, samayo yaṁ suvaṇṇakāro vā suvaṇṇakārantevāsī vā taṁ jātarūpaṁ dhamati sandhamati niddhamati.	101	
PA_an_3:101.1.11	Taṁ hoti jātarūpaṁ dhantaṁ sandhantaṁ niddhantaṁ niddhantakasāvaṁ, mudu ca hoti kammaniyañca pabhassarañca, na ca pabhaṅgu, sammā upeti kammāya.	101	
PA_an_3:101.1.12	Yassā yassā ca pilandhanavikatiyā ākaṅkhati—yadi paṭṭikāya, yadi kuṇḍalāya, yadi gīveyyake, yadi suvaṇṇamālāya—tañcassa atthaṁ anubhoti.	101	
PA_an_3:101.2.1_0	Evamevaṁ kho, bhikkhave, santi adhicittamanuyuttassa bhikkhuno oḷārikā upakkilesā	101	
PA_an_3:101.2.1_1	kāyaduccaritaṁ vacīduccaritaṁ manoduccaritaṁ, tamenaṁ sacetaso bhikkhu dabbajātiko	101	
PA_an_3:101.2.1_2	pajahati vinodeti byantīkaroti anabhāvaṁ gameti.	101	
PA_an_3:101.2.2_0	Tasmiṁ pahīne tasmiṁ byantīkate santi adhicittamanuyuttassa bhikkhuno majjhimasahagatā	101	
PA_an_3:101.2.2_1	upakkilesā kāmavitakko byāpādavitakko vihiṁsāvitakko, tamenaṁ sacetaso bhikkhu dabbajātiko	101	
PA_an_3:101.2.2_2	pajahati vinodeti byantīkaroti anabhāvaṁ gameti.	101	
PA_an_3:101.2.3_0	Tasmiṁ pahīne tasmiṁ byantīkate santi adhicittamanuyuttassa bhikkhuno sukhumasahagatā	101	
PA_an_3:101.2.3_1	upakkilesā ñātivitakko janapadavitakko anavaññattipaṭisaṁyutto vitakko, tamenaṁ sacetaso	101	
PA_an_3:101.2.3_2	bhikkhu dabbajātiko pajahati vinodeti byantīkaroti anabhāvaṁ gameti.	101	
PA_an_3:101.2.4	Tasmiṁ pahīne tasmiṁ byantīkate athāparaṁ dhammavitakkāvasissanti.	101	
PA_an_3:101.2.5	So hoti samādhi na ceva santo na ca paṇīto nappaṭippassaddhaladdho na ekodibhāvādhigato sasaṅkhāraniggayhavāritagato.	101	
PA_an_3:101.2.6	Hoti so, bhikkhave, samayo yaṁ taṁ cittaṁ ajjhattaṁyeva santiṭṭhati sannisīdati ekodi hoti samādhiyati.	101	
PA_an_3:101.2.7	So hoti samādhi santo paṇīto paṭippassaddhiladdho ekodibhāvādhigato na sasaṅkhāraniggayhavāritagato.	101	
PA_an_3:101.2.8	Yassa yassa ca abhiññā sacchikaraṇīyassa dhammassa cittaṁ abhininnāmeti abhiññā sacchikiriyāya tatra tatreva sakkhibhabbataṁ pāpuṇāti sati satiāyatane.	101	
PA_an_3:101.3.1_0	So sace ākaṅkhati: ‘anekavihitaṁ iddhividhaṁ paccanubhaveyyaṁ—ekopi hutvā bahudhā	101	
PA_an_3:101.3.1_1	assaṁ, bahudhāpi hutvā eko assaṁ; āvibhāvaṁ, tirobhāvaṁ; tirokuṭṭaṁ tiropākāraṁ tiropabbataṁ	101	
PA_an_3:101.3.1_2	asajjamāno gaccheyyaṁ, seyyathāpi ākāse; pathaviyāpi ummujjanimujjaṁ kareyyaṁ, seyyathāpi	101	
PA_an_3:101.3.1_3	udake; udakepi abhijjamāne gaccheyyaṁ, seyyathāpi pathaviyaṁ; ākāsepi pallaṅkena	101	
PA_an_3:101.3.1_4	kameyyaṁ, seyyathāpi pakkhī sakuṇo; imepi candimasūriye evaṁmahiddhike evaṁmahānubhāve	101	
PA_an_3:101.3.1_5	pāṇinā parimaseyyaṁ parimajjeyyaṁ; yāva brahmalokāpi kāyena vasaṁ vatteyyan’ti,	101	
PA_an_3:101.3.2	tatra tatreva sakkhibhabbataṁ pāpuṇāti sati satiāyatane.	101	
PA_an_3:101.4.1	So sace ākaṅkhati: ‘dibbāya sotadhātuyā visuddhāya atikkantamānusikāya ubho sadde suṇeyyaṁ dibbe ca mānuse ca ye dūre santike cā’ti,	101	
PA_an_3:101.4.2	tatra tatreva sakkhibhabbataṁ pāpuṇāti sati satiāyatane.	101	
PA_an_3:101.5.1	So sace ākaṅkhati: ‘parasattānaṁ parapuggalānaṁ cetasā ceto paricca pajāneyyaṁ—	101	
PA_an_3:101.5.2	sarāgaṁ vā cittaṁ sarāgaṁ cittanti pajāneyyaṁ,	101	
PA_an_3:101.5.3	vītarāgaṁ vā cittaṁ vītarāgaṁ cittanti pajāneyyaṁ;	101	
PA_an_3:101.5.4	sadosaṁ vā cittaṁ sadosaṁ cittanti pajāneyyaṁ,	101	
PA_an_3:101.5.5	vītadosaṁ vā cittaṁ vītadosaṁ cittanti pajāneyyaṁ;	101	
PA_an_3:101.5.6	samohaṁ vā cittaṁ samohaṁ cittanti pajāneyyaṁ,	101	
PA_an_3:101.5.7	vītamohaṁ vā cittaṁ vītamohaṁ cittanti pajāneyyaṁ;	101	
PA_an_3:101.5.8	saṅkhittaṁ vā cittaṁ saṅkhittaṁ cittanti pajāneyyaṁ,	101	
PA_an_3:101.5.9	vikkhittaṁ vā cittaṁ vikkhittaṁ cittanti pajāneyyaṁ;	101	
PA_an_3:101.5.10	mahaggataṁ vā cittaṁ mahaggataṁ cittanti pajāneyyaṁ,	101	
PA_an_3:101.5.11	amahaggataṁ vā cittaṁ amahaggataṁ cittanti pajāneyyaṁ;	101	
PA_an_3:101.5.12	sauttaraṁ vā cittaṁ sauttaraṁ cittanti pajāneyyaṁ,	101	
PA_an_3:101.5.13	anuttaraṁ vā cittaṁ anuttaraṁ cittanti pajāneyyaṁ;	101	
PA_an_3:101.5.14	samāhitaṁ vā cittaṁ samāhitaṁ cittanti pajāneyyaṁ,	101	
PA_an_3:101.5.15	asamāhitaṁ vā cittaṁ asamāhitaṁ cittanti pajāneyyaṁ;	101	
PA_an_3:101.5.16	vimuttaṁ vā cittaṁ vimuttaṁ cittanti pajāneyyaṁ,	101	
PA_an_3:101.5.17	avimuttaṁ vā cittaṁ avimuttaṁ cittanti pajāneyyan’ti,	101	
PA_an_3:101.5.18	tatra tatreva sakkhibhabbataṁ pāpuṇāti sati satiāyatane.	101	
PA_an_3:101.6.1_0	So sace ākaṅkhati: ‘anekavihitaṁ pubbenivāsaṁ anussareyyaṁ, seyyathidaṁ—ekampi jātiṁ	101	
PA_an_3:101.6.1_1	dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi	101	
PA_an_3:101.6.1_2	jātiyo tiṁsampi jātiyo cattālīsampi jātiyo paññāsampi jātiyo jātisatampi jātisahassampi	101	
PA_an_3:101.6.1_3	jātisatasahassampi anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe:	101	
PA_an_3:101.6.1_4	“amutrāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī evamāyupariyanto,	101	
PA_an_3:101.6.1_5	so tato cuto amutra udapādiṁ; tatrāpāsiṁ evaṁnāmo evaṅgotto evaṁvaṇṇo evamāhāro evaṁsukhadukkhappaṭisaṁvedī	101	
PA_an_3:101.6.1_6	evamāyupariyanto, so tato cuto idhūpapanno”ti, iti sākāraṁ sauddesaṁ anekavihitaṁ	101	
PA_an_3:101.6.1_7	pubbenivāsaṁ anussareyyan’ti,	101	
PA_an_3:101.6.2	tatra tatreva sakkhibhabbataṁ pāpuṇāti sati satiāyatane.	101	
PA_an_3:101.7.1_0	So sace ākaṅkhati: ‘dibbena cakkhunā visuddhena atikkantamānusakena satte passeyyaṁ	101	
PA_an_3:101.7.1_1	cavamāne upapajjamāne hīne paṇīte suvaṇṇe dubbaṇṇe, sugate duggate yathākammūpage	101	
PA_an_3:101.7.1_2	satte pajāneyyaṁ: “ime vata bhonto sattā kāyaduccaritena samannāgatā vacīduccaritena	101	
PA_an_3:101.7.1_3	samannāgatā manoduccaritena samannāgatā ariyānaṁ upavādakā micchādiṭṭhikā micchādiṭṭhikammasamādānā,	101	
PA_an_3:101.7.1_4	te kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapannā; ime vā	101	
PA_an_3:101.7.1_5	pana bhonto sattā kāyasucaritena samannāgatā vacīsucaritena samannāgatā manosucaritena	101	
PA_an_3:101.7.1_6	samannāgatā ariyānaṁ anupavādakā sammādiṭṭhikā sammādiṭṭhikammasamādānā, te kāyassa	101	
PA_an_3:101.7.1_7	bhedā paraṁ maraṇā sugatiṁ saggaṁ lokaṁ upapannā”ti, iti dibbena cakkhunā visuddhena	101	
PA_an_3:101.7.1_8	atikkantamānusakena satte passeyyaṁ cavamāne upapajjamāne hīne paṇīte suvaṇṇe dubbaṇṇe,	101	
PA_an_3:101.7.1_9	sugate duggate yathākammūpage satte pajāneyyan’ti,	101	
PA_an_3:101.7.2	tatra tatreva sakkhibhabbataṁ pāpuṇāti sati satiāyatane.	101	
PA_an_3:101.8.1	So sace ākaṅkhati: ‘āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja vihareyyan’ti,	101	
PA_an_3:101.8.2	tatra tatreva sakkhibhabbataṁ pāpuṇāti sati satiāyatane”ti.	101	
PA_an_3:101.8.3	Dasamaṁ.	101	
PA_an_3:102.0.1	Aṅguttara Nikāya 3.102	102	
PA_an_3:102.0.2	10. Loṇakapallavagga	102	
PA_an_3:102.0.3	Nimittasutta	102	
PA_an_3:102.1.1	“Adhicittamanuyuttena, bhikkhave, bhikkhunā tīṇi nimittāni kālena kālaṁ manasi kātabbāni—	102	
PA_an_3:102.1.2	kālena kālaṁ samādhinimittaṁ manasi kātabbaṁ, kālena kālaṁ paggahanimittaṁ manasi kātabbaṁ, kālena kālaṁ upekkhānimittaṁ manasi kātabbaṁ.	102	
PA_an_3:102.1.3	Sace, bhikkhave, adhicittamanuyutto bhikkhu ekantaṁ samādhinimittaṁyeva manasi kareyya, ṭhānaṁ taṁ cittaṁ kosajjāya saṁvatteyya.	102	
PA_an_3:102.1.4	Sace, bhikkhave, adhicittamanuyutto bhikkhu ekantaṁ paggahanimittaṁyeva manasi kareyya, ṭhānaṁ taṁ cittaṁ uddhaccāya saṁvatteyya.	102	
PA_an_3:102.1.5	Sace, bhikkhave, adhicittamanuyutto bhikkhu ekantaṁ upekkhānimittaṁyeva manasi kareyya, ṭhānaṁ taṁ cittaṁ na sammā samādhiyeyya āsavānaṁ khayāya.	102	
PA_an_3:102.1.6_0	Yato ca kho, bhikkhave, adhicittamanuyutto bhikkhu kālena kālaṁ samādhinimittaṁ manasi	102	
PA_an_3:102.1.6_1	karoti, kālena kālaṁ paggahanimittaṁ manasi karoti, kālena kālaṁ upekkhānimittaṁ	102	
PA_an_3:102.1.6_2	manasi karoti, taṁ hoti cittaṁ muduñca kammaniyañca pabhassarañca, na ca pabhaṅgu,	102	
PA_an_3:102.1.6_3	sammā samādhiyati āsavānaṁ khayāya.	102	
PA_an_3:102.2.1_0	Seyyathāpi, bhikkhave, suvaṇṇakāro vā suvaṇṇakārantevāsī vā ukkaṁ bandheyya, ukkaṁ	102	
PA_an_3:102.2.1_1	bandhitvā ukkāmukhaṁ ālimpeyya, ukkāmukhaṁ ālimpetvā saṇḍāsena jātarūpaṁ gahetvā	102	
PA_an_3:102.2.1_2	ukkāmukhe pakkhipeyya, ukkāmukhe pakkhipitvā kālena kālaṁ abhidhamati, kālena kālaṁ	102	
PA_an_3:102.2.1_3	udakena paripphoseti, kālena kālaṁ ajjhupekkhati.	102	
PA_an_3:102.2.2	Sace, bhikkhave, suvaṇṇakāro vā suvaṇṇakārantevāsī vā taṁ jātarūpaṁ ekantaṁ abhidhameyya, ṭhānaṁ taṁ jātarūpaṁ ḍaheyya.	102	
PA_an_3:102.2.3	Sace, bhikkhave, suvaṇṇakāro vā suvaṇṇakārantevāsī vā taṁ jātarūpaṁ ekantaṁ udakena paripphoseyya, ṭhānaṁ taṁ jātarūpaṁ nibbāpeyya.	102	
PA_an_3:102.2.4	Sace, bhikkhave, suvaṇṇakāro vā suvaṇṇakārantevāsī vā taṁ jātarūpaṁ ekantaṁ ajjhupekkheyya, ṭhānaṁ taṁ jātarūpaṁ na sammā paripākaṁ gaccheyya.	102	
PA_an_3:102.2.5_0	Yato ca kho, bhikkhave, suvaṇṇakāro vā suvaṇṇakārantevāsī vā taṁ jātarūpaṁ kālena	102	
PA_an_3:102.2.5_1	kālaṁ abhidhamati, kālena kālaṁ udakena paripphoseti, kālena kālaṁ ajjhupekkhati,	102	
PA_an_3:102.2.5_2	taṁ hoti jātarūpaṁ muduñca kammaniyañca pabhassarañca, na ca pabhaṅgu, sammā upeti kammāya.	102	
PA_an_3:102.2.6	Yassā yassā ca pilandhanavikatiyā ākaṅkhati—yadi paṭṭikāya, yadi kuṇḍalāya, yadi gīveyyake, yadi suvaṇṇamālāya—tañcassa atthaṁ anubhoti.	102	
PA_an_3:102.3.1	Evamevaṁ kho, bhikkhave, adhicittamanuyuttena bhikkhunā tīṇi nimittāni kālena kālaṁ manasi kātabbāni—	102	
PA_an_3:102.3.2	kālena kālaṁ samādhinimittaṁ manasi kātabbaṁ, kālena kālaṁ paggahanimittaṁ manasi kātabbaṁ, kālena kālaṁ upekkhānimittaṁ manasi kātabbaṁ.	102	
PA_an_3:102.3.3	Sace, bhikkhave, adhicittamanuyutto bhikkhu ekantaṁ samādhinimittaṁyeva manasi kareyya, ṭhānaṁ taṁ cittaṁ kosajjāya saṁvatteyya.	102	
PA_an_3:102.3.4	Sace, bhikkhave, adhicittamanuyutto bhikkhu ekantaṁ paggahanimittaṁyeva manasi kareyya, ṭhānaṁ taṁ cittaṁ uddhaccāya saṁvatteyya.	102	
PA_an_3:102.3.5	Sace, bhikkhave, adhicittamanuyutto bhikkhu ekantaṁ upekkhānimittaṁyeva manasi kareyya, ṭhānaṁ taṁ cittaṁ na sammā samādhiyeyya āsavānaṁ khayāya.	102	
PA_an_3:102.3.6_0	Yato ca kho, bhikkhave, adhicittamanuyutto bhikkhu kālena kālaṁ samādhinimittaṁ manasi	102	
PA_an_3:102.3.6_1	karoti, kālena kālaṁ paggahanimittaṁ manasi karoti, kālena kālaṁ upekkhānimittaṁ	102	
PA_an_3:102.3.6_2	manasi karoti, taṁ hoti cittaṁ muduñca kammaniyañca pabhassarañca, na ca pabhaṅgu,	102	
PA_an_3:102.3.6_3	sammā samādhiyati āsavānaṁ khayāya.	102	
PA_an_3:102.3.7	Yassa yassa ca abhiññāsacchikaraṇīyassa dhammassa cittaṁ abhininnāmeti abhiññāsacchikiriyāya, tatra tatreva sakkhibhabbataṁ pāpuṇāti sati satiāyatane.	102	
PA_an_3:102.4.1	So sace ākaṅkhati: ‘anekavihitaṁ iddhividhaṁ paccanubhaveyyaṁ …pe…	102	
PA_an_3:102.4.2	(cha abhiññā vitthāretabbā.)	102	
PA_an_3:102.4.5	Āsavānaṁ khayā …pe… sacchikatvā upasampajja vihareyyan’ti,	102	
PA_an_3:102.4.6	tatra tatreva sakkhibhabbataṁ pāpuṇāti sati satiāyatane”ti.	102	
PA_an_3:102.4.7	Ekādasamaṁ.	102	
PA_an_3:102.4.8	Loṇakapallavaggo pañcamo.	102	
PA_an_3:102.5.0	Tassuddānaṁ	102	
PA_an_3:102.5.1	Accāyikaṁ pavivekaṁ,	102	
PA_an_3:102.5.2	Sarado parisā tayo;	102	
PA_an_3:102.5.3	Ājānīyā potthako ca,	102	
PA_an_3:102.5.4	Loṇaṁ dhovati nimittānīti.	102	
PA_an_3:102.5.5	Dutiyo paṇṇāsako samatto.	102	
PA_an_3:103.0.1	Aṅguttara Nikāya 3.103	103	
PA_an_3:103.0.2	11. Sambodhavagga	103	
PA_an_3:103.0.3	Pubbevasambodhasutta	103	
PA_an_3:103.1.1	“Pubbeva me, bhikkhave, sambodhā anabhisambuddhassa bodhisattasseva sato etadahosi:	103	
PA_an_3:103.1.2	‘ko nu kho loke assādo, ko ādīnavo, kiṁ nissaraṇan’ti?	103	
PA_an_3:103.1.3	Tassa mayhaṁ, bhikkhave, etadahosi:	103	
PA_an_3:103.1.4	‘yaṁ kho lokaṁ paṭicca uppajjati sukhaṁ somanassaṁ, ayaṁ loke assādo.	103	
PA_an_3:103.1.5	Yaṁ loko anicco dukkho vipariṇāmadhammo, ayaṁ loke ādīnavo.	103	
PA_an_3:103.1.6	Yo loke chandarāgavinayo chandarāgappahānaṁ, idaṁ loke nissaraṇan’ti.	103	
PA_an_3:103.1.7_0	Yāvakīvañcāhaṁ, bhikkhave, evaṁ lokassa assādañca assādato ādīnavañca ādīnavato nissaraṇañca	103	
PA_an_3:103.1.7_1	nissaraṇato yathābhūtaṁ nābbhaññāsiṁ, neva tāvāhaṁ, bhikkhave, sadevake loke samārake	103	
PA_an_3:103.1.7_2	sabrahmake sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ abhisambuddho’ti paccaññāsiṁ.	103	
PA_an_3:103.1.8_0	Yato ca khvāhaṁ, bhikkhave, evaṁ lokassa assādañca assādato ādīnavañca ādīnavato	103	
PA_an_3:103.1.8_1	nissaraṇañca nissaraṇato yathābhūtaṁ abbhaññāsiṁ, athāhaṁ, bhikkhave, sadevake loke	103	
PA_an_3:103.1.8_2	samārake sabrahmake sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ	103	
PA_an_3:103.1.8_3	abhisambuddho’ti paccaññāsiṁ.	103	
PA_an_3:103.1.9	Ñāṇañca pana me dassanaṁ udapādi:	103	
PA_an_3:103.1.10	‘akuppā me vimutti, ayamantimā jāti, natthi dāni punabbhavo’”ti.	103	
PA_an_3:103.1.11	Paṭhamaṁ.	103	
PA_an_3:104.0.1	Aṅguttara Nikāya 3.104	104	
PA_an_3:104.0.2	11. Sambodhavagga	104	
PA_an_3:104.0.3	Paṭhamaassādasutta	104	
PA_an_3:104.1.1	“Lokassāhaṁ, bhikkhave, assādapariyesanaṁ acariṁ. Yo loke assādo tadajjhagamaṁ.	104	
PA_an_3:104.1.2	Yāvatako loke assādo, paññāya me so sudiṭṭho.	104	
PA_an_3:104.1.3	Lokassāhaṁ, bhikkhave, ādīnavapariyesanaṁ acariṁ. Yo loke ādīnavo tadajjhagamaṁ.	104	
PA_an_3:104.1.4	Yāvatako loke ādīnavo, paññāya me so sudiṭṭho.	104	
PA_an_3:104.1.5	Lokassāhaṁ, bhikkhave, nissaraṇapariyesanaṁ acariṁ. Yaṁ loke nissaraṇaṁ tadajjhagamaṁ.	104	
PA_an_3:104.1.6	Yāvatakaṁ loke nissaraṇaṁ, paññāya me taṁ sudiṭṭhaṁ.	104	
PA_an_3:104.1.7_0	Yāvakīvañcāhaṁ, bhikkhave, lokassa assādañca assādato ādīnavañca ādīnavato nissaraṇañca	104	
PA_an_3:104.1.7_1	nissaraṇato yathābhūtaṁ nābbhaññāsiṁ, neva tāvāhaṁ, bhikkhave, sadevake loke samārake	104	
PA_an_3:104.1.7_2	sabrahmake sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ abhisambuddho’ti paccaññāsiṁ.	104	
PA_an_3:104.1.8_0	Yato ca khvāhaṁ, bhikkhave, lokassa assādañca assādato ādīnavañca ādīnavato nissaraṇañca	104	
PA_an_3:104.1.8_1	nissaraṇato yathābhūtaṁ abbhaññāsiṁ, athāhaṁ, bhikkhave, sadevake loke samārake sabrahmake	104	
PA_an_3:104.1.8_2	sassamaṇabrāhmaṇiyā pajāya sadevamanussāya ‘anuttaraṁ sammāsambodhiṁ abhisambuddho’ti paccaññāsiṁ.	104	
PA_an_3:104.1.9	Ñāṇañca pana me dassanaṁ udapādi:	104	
PA_an_3:104.1.10	‘akuppā me vimutti, ayamantimā jāti, natthi dāni punabbhavo’”ti.	104	
PA_an_3:104.1.11	Dutiyaṁ.	104	
PA_an_3:105.0.1	Aṅguttara Nikāya 3.105	105	
PA_an_3:105.0.2	11. Sambodhavagga	105	
PA_an_3:105.0.3	Dutiyaassādasutta	105	
PA_an_3:105.1.1	“No cedaṁ, bhikkhave, loke assādo abhavissa, nayidaṁ sattā loke sārajjeyyuṁ.	105	
PA_an_3:105.1.2	Yasmā ca kho, bhikkhave, atthi loke assādo, tasmā sattā loke sārajjanti.	105	
PA_an_3:105.1.3	No cedaṁ, bhikkhave, loke ādīnavo abhavissa, nayidaṁ sattā loke nibbindeyyuṁ.	105	
PA_an_3:105.1.4	Yasmā ca kho, bhikkhave, atthi loke ādīnavo, tasmā sattā loke nibbindanti.	105	
PA_an_3:105.1.5	No cedaṁ, bhikkhave, loke nissaraṇaṁ abhavissa, nayidaṁ sattā lokamhā nissareyyuṁ.	105	
PA_an_3:105.1.6	Yasmā ca kho, bhikkhave, atthi loke nissaraṇaṁ, tasmā sattā lokamhā nissaranti.	105	
PA_an_3:105.1.7_0	Yāvakīvañca, bhikkhave, sattā lokassa assādañca assādato ādīnavañca ādīnavato nissaraṇañca	105	
PA_an_3:105.1.7_1	nissaraṇato yathābhūtaṁ nābbhaññāsuṁ, neva tāva, bhikkhave, sattā sadevakā lokā samārakā	105	
PA_an_3:105.1.7_2	sabrahmakā sassamaṇabrāhmaṇiyā pajāya sadevamanussāya nissaṭā visaṁyuttā vippamuttā	105	
PA_an_3:105.1.7_3	vimariyādīkatena cetasā vihariṁsu.	105	
PA_an_3:105.1.8_0	Yato ca kho, bhikkhave, sattā lokassa assādañca assādato ādīnavañca ādīnavato nissaraṇañca	105	
PA_an_3:105.1.8_1	nissaraṇato yathābhūtaṁ abbhaññāsuṁ, atha, bhikkhave, sattā sadevakā lokā samārakā	105	
PA_an_3:105.1.8_2	sabrahmakā sassamaṇabrāhmaṇiyā pajāya sadevamanussāya nissaṭā visaṁyuttā vippamuttā	105	
PA_an_3:105.1.8_3	vimariyādīkatena cetasā viharantī”ti.	105	
PA_an_3:105.1.9	Tatiyaṁ.	105	
PA_an_3:106.0.1	Aṅguttara Nikāya 3.106	106	
PA_an_3:106.0.2	11. Sambodhavagga	106	
PA_an_3:106.0.3	Samaṇabrāhmaṇasutta	106	
PA_an_3:106.1.1	“Ye keci, bhikkhave, samaṇā vā brāhmaṇā vā lokassa assādañca assādato ādīnavañca ādīnavato nissaraṇañca nissaraṇato yathābhūtaṁ nappajānanti,	106	
PA_an_3:106.1.2_0	na me te, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā	106	
PA_an_3:106.1.2_1	brāhmaṇasammatā, na ca pana te āyasmanto sāmaññatthaṁ vā brahmaññatthaṁ vā diṭṭheva	106	
PA_an_3:106.1.2_2	dhamme sayaṁ abhiññā sacchikatvā upasampajja viharanti.	106	
PA_an_3:106.1.3	Ye ca kho keci, bhikkhave, samaṇā vā brāhmaṇā vā lokassa assādañca assādato ādīnavañca ādīnavato nissaraṇañca nissaraṇato yathābhūtaṁ pajānanti,	106	
PA_an_3:106.1.4_0	te kho, bhikkhave, samaṇā vā brāhmaṇā vā samaṇesu vā samaṇasammatā brāhmaṇesu vā	106	
PA_an_3:106.1.4_1	brāhmaṇasammatā, te ca panāyasmanto sāmaññatthañca brahmaññatthañca diṭṭheva dhamme	106	
PA_an_3:106.1.4_2	sayaṁ abhiññā sacchikatvā upasampajja viharantī”ti.	106	
PA_an_3:106.1.5	Catutthaṁ.	106	
PA_an_3:107.0.1	Aṅguttara Nikāya 3.107	107	
PA_an_3:107.0.2	11. Sambodhavagga	107	
PA_an_3:107.0.3	Ruṇṇasutta	107	
PA_an_3:107.1.1	“Ruṇṇamidaṁ, bhikkhave, ariyassa vinaye yadidaṁ gītaṁ.	107	
PA_an_3:107.1.2	Ummattakamidaṁ, bhikkhave, ariyassa vinaye yadidaṁ naccaṁ.	107	
PA_an_3:107.1.3	Komārakamidaṁ, bhikkhave, ariyassa vinaye yadidaṁ ativelaṁ dantavidaṁsakahasitaṁ.	107	
PA_an_3:107.1.4	Tasmātiha, bhikkhave, setughāto gīte, setughāto nacce, alaṁ vo dhammappamoditānaṁ sataṁ sitaṁ sitamattāyā”ti.	107	
PA_an_3:107.1.5	Pañcamaṁ.	107	
PA_an_3:108.0.1	Aṅguttara Nikāya 3.108	108	
PA_an_3:108.0.2	11. Sambodhavagga	108	
PA_an_3:108.0.3	Atittisutta	108	
PA_an_3:108.1.1	“Tiṇṇaṁ, bhikkhave, paṭisevanāya natthi titti.	108	
PA_an_3:108.1.2	Katamesaṁ tiṇṇaṁ?	108	
PA_an_3:108.1.3	Soppassa, bhikkhave, paṭisevanāya natthi titti.	108	
PA_an_3:108.1.4	Surāmerayapānassa, bhikkhave, paṭisevanāya natthi titti.	108	
PA_an_3:108.1.5	Methunadhammasamāpattiyā, bhikkhave, paṭisevanāya natthi titti.	108	
PA_an_3:108.1.6	Imesaṁ, bhikkhave, tiṇṇaṁ paṭisevanāya natthi tittī”ti.	108	
PA_an_3:108.1.7	Chaṭṭhaṁ.	108	
PA_an_3:109.0.1	Aṅguttara Nikāya 3.109	109	
PA_an_3:109.0.2	11. Sambodhavagga	109	
PA_an_3:109.0.3	Arakkhitasutta	109	
PA_an_3:109.1.1_0	Atha kho anāthapiṇḍiko gahapati yena bhagavā tenupasaṅkami; upasaṅkamitvā bhagavantaṁ	109	
PA_an_3:109.1.1_1	abhivādetvā ekamantaṁ nisīdi. Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:	109	
PA_an_3:109.1.2	“citte, gahapati, arakkhite kāyakammampi arakkhitaṁ hoti, vacīkammampi arakkhitaṁ hoti, manokammampi arakkhitaṁ hoti.	109	
PA_an_3:109.1.3	Tassa arakkhitakāyakammantassa arakkhitavacīkammantassa arakkhitamanokammantassa kāyakammampi avassutaṁ hoti, vacīkammampi avassutaṁ hoti, manokammampi avassutaṁ hoti.	109	
PA_an_3:109.1.4	Tassa avassutakāyakammantassa avassutavacīkammantassa avassutamanokammantassa kāyakammampi pūtikaṁ hoti, vacīkammampi pūtikaṁ hoti, manokammampi pūtikaṁ hoti.	109	
PA_an_3:109.1.5	Tassa pūtikāyakammantassa pūtivacīkammantassa pūtimanokammantassa na bhaddakaṁ maraṇaṁ hoti, na bhaddikā kālakiriyā.	109	
PA_an_3:109.2.1	Seyyathāpi, gahapati, kūṭāgāre ducchanne kūṭampi arakkhitaṁ hoti, gopānasiyopi arakkhitā honti, bhittipi arakkhitā hoti;	109	
PA_an_3:109.2.2	kūṭampi avassutaṁ hoti, gopānasiyopi avassutā honti, bhittipi avassutā hoti;	109	
PA_an_3:109.2.3	kūṭampi pūtikaṁ hoti, gopānasiyopi pūtikā honti, bhittipi pūtikā hoti.	109	
PA_an_3:109.3.1	Evamevaṁ kho, gahapati, citte arakkhite kāyakammampi arakkhitaṁ hoti, vacīkammampi arakkhitaṁ hoti, manokammampi arakkhitaṁ hoti.	109	
PA_an_3:109.3.2	Tassa arakkhitakāyakammantassa arakkhitavacīkammantassa arakkhitamanokammantassa kāyakammampi avassutaṁ hoti, vacīkammampi avassutaṁ hoti, manokammampi avassutaṁ hoti.	109	
PA_an_3:109.3.3	Tassa avassutakāyakammantassa avassutavacīkammantassa avassutamanokammantassa kāyakammampi pūtikaṁ hoti, vacīkammampi pūtikaṁ hoti, manokammampi pūtikaṁ hoti.	109	
PA_an_3:109.3.4	Tassa pūtikāyakammantassa pūtivacīkammantassa pūtimanokammantassa na bhaddakaṁ maraṇaṁ hoti, na bhaddikā kālakiriyā.	109	
PA_an_3:109.4.1	Citte, gahapati, rakkhite kāyakammampi rakkhitaṁ hoti, vacīkammampi rakkhitaṁ hoti, manokammampi rakkhitaṁ hoti.	109	
PA_an_3:109.4.2	Tassa rakkhitakāyakammantassa rakkhitavacīkammantassa rakkhitamanokammantassa kāyakammampi anavassutaṁ hoti, vacīkammampi anavassutaṁ hoti, manokammampi anavassutaṁ hoti.	109	
PA_an_3:109.4.3	Tassa anavassutakāyakammantassa anavassutavacīkammantassa anavassutamanokammantassa kāyakammampi apūtikaṁ hoti, vacīkammampi apūtikaṁ hoti, manokammampi apūtikaṁ hoti.	109	
PA_an_3:109.4.4	Tassa apūtikāyakammantassa apūtivacīkammantassa apūtimanokammantassa bhaddakaṁ maraṇaṁ hoti, bhaddikā kālakiriyā.	109	
PA_an_3:109.5.1	Seyyathāpi, gahapati, kūṭāgāre succhanne kūṭampi rakkhitaṁ hoti, gopānasiyopi rakkhitā honti, bhittipi rakkhitā hoti;	109	
PA_an_3:109.5.2	kūṭampi anavassutaṁ hoti, gopānasiyopi anavassutā honti, bhittipi anavassutā hoti;	109	
PA_an_3:109.5.3	kūṭampi apūtikaṁ hoti, gopānasiyopi apūtikā honti, bhittipi apūtikā hoti.	109	
PA_an_3:109.6.1	Evamevaṁ kho, gahapati, citte rakkhite kāyakammampi rakkhitaṁ hoti, vacīkammampi rakkhitaṁ hoti, manokammampi rakkhitaṁ hoti.	109	
PA_an_3:109.6.2	Tassa rakkhitakāyakammantassa rakkhitavacīkammantassa rakkhitamanokammantassa kāyakammampi anavassutaṁ hoti, vacīkammampi anavassutaṁ hoti, manokammampi anavassutaṁ hoti.	109	
PA_an_3:109.6.3	Tassa anavassutakāyakammantassa anavassutavacīkammantassa anavassutamanokammantassa kāyakammampi apūtikaṁ hoti, vacīkammampi apūtikaṁ hoti, manokammampi apūtikaṁ hoti.	109	
PA_an_3:109.6.4	Tassa apūtikāyakammantassa apūtivacīkammantassa apūtimanokammantassa bhaddakaṁ maraṇaṁ hoti, bhaddikā kālakiriyā”ti.	109	
PA_an_3:109.6.5	Sattamaṁ.	109	
PA_an_3:110.0.1	Aṅguttara Nikāya 3.110	110	
PA_an_3:110.0.2	11. Sambodhavagga	110	
PA_an_3:110.0.3	Byāpannasutta	110	
PA_an_3:110.1.1	Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca:	110	
PA_an_3:110.1.2	“citte, gahapati, byāpanne kāyakammampi byāpannaṁ hoti, vacīkammampi byāpannaṁ hoti, manokammampi byāpannaṁ hoti.	110	
PA_an_3:110.1.3	Tassa byāpannakāyakammantassa byāpannavacīkammantassa byāpannamanokammantassa na bhaddakaṁ maraṇaṁ hoti, na bhaddikā kālakiriyā.	110	
PA_an_3:110.1.4	Seyyathāpi, gahapati, kūṭāgāre ducchanne kūṭampi byāpannaṁ hoti, gopānasiyopi byāpannā honti, bhittipi byāpannā hoti;	110	
PA_an_3:110.1.5	evamevaṁ kho, gahapati, citte byāpanne kāyakammampi byāpannaṁ hoti, vacīkammampi byāpannaṁ hoti, manokammampi byāpannaṁ hoti.	110	
PA_an_3:110.1.6	Tassa byāpannakāyakammantassa byāpannavacīkammantassa byāpannamanokammantassa na bhaddakaṁ maraṇaṁ hoti, na bhaddikā kālakiriyā.	110	
PA_an_3:110.2.1	Citte, gahapati, abyāpanne kāyakammampi abyāpannaṁ hoti, vacīkammampi abyāpannaṁ hoti, manokammampi abyāpannaṁ hoti.	110	
PA_an_3:110.2.2	Tassa abyāpannakāyakammantassa abyāpannavacīkammantassa abyāpannamanokammantassa bhaddakaṁ maraṇaṁ hoti, bhaddikā kālakiriyā.	110	
PA_an_3:110.2.3	Seyyathāpi, gahapati, kūṭāgāre succhanne kūṭampi abyāpannaṁ hoti, gopānasiyopi abyāpannā honti, bhittipi abyāpannā hoti;	110	
PA_an_3:110.2.4	evamevaṁ kho, gahapati, citte abyāpanne kāyakammampi abyāpannaṁ hoti, vacīkammampi abyāpannaṁ hoti, manokammampi abyāpannaṁ hoti.	110	
PA_an_3:110.2.5	Tassa abyāpannakāyakammantassa …pe… abyāpannamanokammantassa bhaddakaṁ maraṇaṁ hoti, bhaddikā kālakiriyā”ti.	110	
PA_an_3:110.2.6	Aṭṭhamaṁ.	110	
PA_an_3:111.0.1	Aṅguttara Nikāya 3.111	111	
PA_an_3:111.0.2	11. Sambodhavagga	111	
PA_an_3:111.0.3	Paṭhamanidānasutta	111	
PA_an_3:111.1.1	“Tīṇimāni, bhikkhave, nidānāni kammānaṁ samudayāya.	111	
PA_an_3:111.1.2	Katamāni tīṇi?	111	
PA_an_3:111.1.3	Lobho nidānaṁ kammānaṁ samudayāya, doso nidānaṁ kammānaṁ samudayāya, moho nidānaṁ kammānaṁ samudayāya.	111	
PA_an_3:111.1.4_0	Yaṁ, bhikkhave, lobhapakataṁ kammaṁ lobhajaṁ lobhanidānaṁ lobhasamudayaṁ, taṁ kammaṁ	111	
PA_an_3:111.1.4_1	akusalaṁ taṁ kammaṁ sāvajjaṁ taṁ kammaṁ dukkhavipākaṁ, taṁ kammaṁ kammasamudayāya	111	
PA_an_3:111.1.4_2	saṁvattati, na taṁ kammaṁ kammanirodhāya saṁvattati.	111	
PA_an_3:111.1.5_0	Yaṁ, bhikkhave, dosapakataṁ kammaṁ dosajaṁ dosanidānaṁ dosasamudayaṁ, taṁ kammaṁ	111	
PA_an_3:111.1.5_1	akusalaṁ taṁ kammaṁ sāvajjaṁ taṁ kammaṁ dukkhavipākaṁ, taṁ kammaṁ kammasamudayāya	111	
PA_an_3:111.1.5_2	saṁvattati, na taṁ kammaṁ kammanirodhāya saṁvattati.	111	
PA_an_3:111.1.6_0	Yaṁ, bhikkhave, mohapakataṁ kammaṁ mohajaṁ mohanidānaṁ mohasamudayaṁ, taṁ kammaṁ	111	
PA_an_3:111.1.6_1	akusalaṁ taṁ kammaṁ sāvajjaṁ taṁ kammaṁ dukkhavipākaṁ, taṁ kammaṁ kammasamudayāya	111	
PA_an_3:111.1.6_2	saṁvattati, na taṁ kammaṁ kammanirodhāya saṁvattati.	111	
PA_an_3:111.1.7	Imāni kho, bhikkhave, tīṇi nidānāni kammānaṁ samudayāya.	111	
PA_an_3:111.2.1	Tīṇimāni, bhikkhave, nidānāni kammānaṁ samudayāya.	111	
PA_an_3:111.2.2	Katamāni tīṇi?	111	
PA_an_3:111.2.3	Alobho nidānaṁ kammānaṁ samudayāya, adoso nidānaṁ kammānaṁ samudayāya, amoho nidānaṁ kammānaṁ samudayāya.	111	
PA_an_3:111.2.4_0	Yaṁ, bhikkhave, alobhapakataṁ kammaṁ alobhajaṁ alobhanidānaṁ alobhasamudayaṁ, taṁ	111	
PA_an_3:111.2.4_1	kammaṁ kusalaṁ taṁ kammaṁ anavajjaṁ taṁ kammaṁ sukhavipākaṁ, taṁ kammaṁ kammanirodhāya	111	
PA_an_3:111.2.4_2	saṁvattati, na taṁ kammaṁ kammasamudayāya saṁvattati.	111	
PA_an_3:111.2.5_0	Yaṁ, bhikkhave, adosapakataṁ kammaṁ adosajaṁ adosanidānaṁ adosasamudayaṁ, taṁ kammaṁ	111	
PA_an_3:111.2.5_1	kusalaṁ taṁ kammaṁ anavajjaṁ taṁ kammaṁ sukhavipākaṁ, taṁ kammaṁ kammanirodhāya saṁvattati,	111	
PA_an_3:111.2.5_2	na taṁ kammaṁ kammasamudayāya saṁvattati.	111	
PA_an_3:111.2.6_0	Yaṁ, bhikkhave, amohapakataṁ kammaṁ amohajaṁ amohanidānaṁ amohasamudayaṁ, taṁ kammaṁ	111	
PA_an_3:111.2.6_1	kusalaṁ taṁ kammaṁ anavajjaṁ taṁ kammaṁ sukhavipākaṁ, taṁ kammaṁ kammanirodhāya saṁvattati,	111	
PA_an_3:111.2.6_2	na taṁ kammaṁ kammasamudayāya saṁvattati.	111	
PA_an_3:111.2.7	Imāni kho, bhikkhave, tīṇi nidānāni kammānaṁ samudayāyā”ti.	111	
PA_an_3:111.2.8	Navamaṁ.	111	
PA_an_3:112.0.1	Aṅguttara Nikāya 3.112	112	
PA_an_3:112.0.2	11. Sambodhavagga	112	
PA_an_3:112.0.3	Dutiyanidānasutta	112	
PA_an_3:112.1.1	“Tīṇimāni, bhikkhave, nidānāni kammānaṁ samudayāya.	112	
PA_an_3:112.1.2	Katamāni tīṇi?	112	
PA_an_3:112.1.3	Atīte, bhikkhave, chandarāgaṭṭhāniye dhamme ārabbha chando jāyati;	112	
PA_an_3:112.1.4	anāgate, bhikkhave, chandarāgaṭṭhāniye dhamme ārabbha chando jāyati;	112	
PA_an_3:112.1.5	paccuppanne, bhikkhave, chandarāgaṭṭhāniye dhamme ārabbha chando jāyati.	112	
PA_an_3:112.1.6	Kathañca, bhikkhave, atīte chandarāgaṭṭhāniye dhamme ārabbha chando jāyati?	112	
PA_an_3:112.1.7	Atīte, bhikkhave, chandarāgaṭṭhāniye dhamme ārabbha cetasā anuvitakketi anuvicāreti.	112	
PA_an_3:112.1.8	Tassa atīte chandarāgaṭṭhāniye dhamme ārabbha cetasā anuvitakkayato anuvicārayato chando jāyati.	112	
PA_an_3:112.1.9	Chandajāto tehi dhammehi saṁyutto hoti.	112	
PA_an_3:112.1.10	Etamahaṁ, bhikkhave, saṁyojanaṁ vadāmi yo cetaso sārāgo.	112	
PA_an_3:112.1.11	Evaṁ kho, bhikkhave, atīte chandarāgaṭṭhāniye dhamme ārabbha chando jāyati.	112	
PA_an_3:112.2.1	Kathañca, bhikkhave, anāgate chandarāgaṭṭhāniye dhamme ārabbha chando jāyati?	112	
PA_an_3:112.2.2	Anāgate, bhikkhave, chandarāgaṭṭhāniye dhamme ārabbha cetasā anuvitakketi anuvicāreti.	112	
PA_an_3:112.2.3	Tassa anāgate chandarāgaṭṭhāniye dhamme ārabbha cetasā anuvitakkayato anuvicārayato chando jāyati.	112	
PA_an_3:112.2.4	Chandajāto tehi dhammehi saṁyutto hoti.	112	
PA_an_3:112.2.5	Etamahaṁ, bhikkhave, saṁyojanaṁ vadāmi yo cetaso sārāgo.	112	
PA_an_3:112.2.6	Evaṁ kho, bhikkhave, anāgate chandarāgaṭṭhāniye dhamme ārabbha chando jāyati.	112	
PA_an_3:112.3.1	Kathañca, bhikkhave, paccuppanne chandarāgaṭṭhāniye dhamme ārabbha chando jāyati?	112	
PA_an_3:112.3.2	Paccuppanne, bhikkhave, chandarāgaṭṭhāniye dhamme ārabbha cetasā anuvitakketi anuvicāreti.	112	
PA_an_3:112.3.3	Tassa paccuppanne chandarāgaṭṭhāniye dhamme ārabbha cetasā anuvitakkayato anuvicārayato chando jāyati.	112	
PA_an_3:112.3.4	Chandajāto tehi dhammehi saṁyutto hoti.	112	
PA_an_3:112.3.5	Etamahaṁ, bhikkhave, saṁyojanaṁ vadāmi yo cetaso sārāgo.	112	
PA_an_3:112.3.6	Evaṁ kho, bhikkhave, paccuppanne chandarāgaṭṭhāniye dhamme ārabbha chando jāyati.	112	
PA_an_3:112.3.7	Imāni kho, bhikkhave, tīṇi nidānāni kammānaṁ samudayāya.	112	
PA_an_3:112.4.1	Tīṇimāni, bhikkhave, nidānāni kammānaṁ samudayāya.	112	
PA_an_3:112.4.2	Katamāni tīṇi?	112	
PA_an_3:112.4.3	Atīte, bhikkhave, chandarāgaṭṭhāniye dhamme ārabbha chando na jāyati;	112	
PA_an_3:112.4.4	anāgate, bhikkhave, chandarāgaṭṭhāniye dhamme ārabbha chando na jāyati;	112	
PA_an_3:112.4.5	paccuppanne, bhikkhave, chandarāgaṭṭhāniye dhamme ārabbha chando na jāyati.	112	
PA_an_3:112.5.1	Kathañca, bhikkhave, atīte chandarāgaṭṭhāniye dhamme ārabbha chando na jāyati?	112	
PA_an_3:112.5.2	Atītānaṁ, bhikkhave, chandarāgaṭṭhāniyānaṁ dhammānaṁ āyatiṁ vipākaṁ pajānāti.	112	
PA_an_3:112.5.3	Āyatiṁ vipākaṁ viditvā tadabhinivatteti.	112	
PA_an_3:112.5.4	Tadabhinivattetvā cetasā abhinivijjhitvā paññāya ativijjha passati.	112	
PA_an_3:112.5.5	Evaṁ kho, bhikkhave, atīte chandarāgaṭṭhāniye dhamme ārabbha chando na jāyati.	112	
PA_an_3:112.6.1	Kathañca, bhikkhave, anāgate chandarāgaṭṭhāniye dhamme ārabbha chando na jāyati?	112	
PA_an_3:112.6.2	Anāgatānaṁ, bhikkhave, chandarāgaṭṭhāniyānaṁ dhammānaṁ āyatiṁ vipākaṁ pajānāti.	112	
PA_an_3:112.6.3	Āyatiṁ vipākaṁ viditvā tadabhinivatteti.	112	
PA_an_3:112.6.4	Tadabhinivattetvā cetasā abhinivijjhitvā paññāya ativijjha passati.	112	
PA_an_3:112.6.5	Evaṁ kho, bhikkhave, anāgate chandarāgaṭṭhāniye dhamme ārabbha chando na jāyati.	112	
PA_an_3:112.7.1	Kathañca, bhikkhave, paccuppanne chandarāgaṭṭhāniye dhamme ārabbha chando na jāyati?	112	
PA_an_3:112.7.2_0	Paccuppannānaṁ, bhikkhave, chandarāgaṭṭhāniyānaṁ dhammānaṁ āyatiṁ vipākaṁ pajānāti,	112	
PA_an_3:112.7.2_1	āyatiṁ vipākaṁ viditvā tadabhinivatteti, tadabhinivattetvā cetasā abhinivijjhitvā	112	
PA_an_3:112.7.2_2	paññāya ativijjha passati.	112	
PA_an_3:112.7.3	Evaṁ kho, bhikkhave, paccuppanne chandarāgaṭṭhāniye dhamme ārabbha chando na jāyati.	112	
PA_an_3:112.7.4	Imāni kho, bhikkhave, tīṇi nidānāni kammānaṁ samudayāyā”ti.	112	
PA_an_3:112.7.5	Dasamaṁ.	112	
PA_an_3:112.7.6	Sambodhavaggo paṭhamo.	112	
PA_an_3:112.8.0	Tassuddānaṁ	112	
PA_an_3:112.8.1	Pubbeva duve assādā,	112	
PA_an_3:112.8.2	Samaṇo ruṇṇapañcamaṁ;	112	
PA_an_3:112.8.3	Atitti dve ca vuttāni,	112	
PA_an_3:112.8.4	Nidānāni apare duveti.	112	
PA_an_3:113.0.1	Aṅguttara Nikāya 3.113	113	
PA_an_3:113.0.2	12. Āpāyikavagga	113	
PA_an_3:113.0.3	Āpāyikasutta	113	
PA_an_3:113.1.1	“Tayome, bhikkhave, āpāyikā nerayikā idamappahāya.	113	
PA_an_3:113.1.2	Katame tayo?	113	
PA_an_3:113.1.3	Yo ca abrahmacārī brahmacāripaṭiñño,	113	
PA_an_3:113.1.4	yo ca suddhaṁ brahmacariyaṁ carantaṁ amūlakena abrahmacariyena anuddhaṁseti,	113	
PA_an_3:113.1.5	yo cāyaṁ evaṁvādī evaṁdiṭṭhi: ‘natthi kāmesu doso’ti, so tāya kāmesu pātabyataṁ āpajjati.	113	
PA_an_3:113.1.6	Ime kho, bhikkhave, tayo āpāyikā nerayikā idamappahāyā”ti.	113	
PA_an_3:113.1.7	Paṭhamaṁ.	113	
PA_an_3:114.0.1	Aṅguttara Nikāya 3.114	114	
PA_an_3:114.0.2	12. Āpāyikavagga	114	
PA_an_3:114.0.3	Dullabhasutta	114	
PA_an_3:114.1.1	“Tiṇṇaṁ, bhikkhave, pātubhāvo dullabho lokasmiṁ.	114	
PA_an_3:114.1.2	Katamesaṁ tiṇṇaṁ?	114	
PA_an_3:114.1.3_0	Tathāgatassa, bhikkhave, arahato sammāsambuddhassa pātubhāvo dullabho lokasmiṁ, tathāgatappaveditassa	114	
PA_an_3:114.1.3_1	dhammavinayassa desetā puggalo dullabho lokasmiṁ, kataññū katavedī puggalo dullabho lokasmiṁ.	114	
PA_an_3:114.1.4	Imesaṁ kho, bhikkhave, tiṇṇaṁ pātubhāvo dullabho lokasmin”ti.	114	
PA_an_3:114.1.5	Dutiyaṁ.	114	
PA_an_3:115.0.1	Aṅguttara Nikāya 3.115	115	
PA_an_3:115.0.2	12. Āpāyikavagga	115	
PA_an_3:115.0.3	Appameyyasutta	115	
PA_an_3:115.1.1	“Tayome, bhikkhave, puggalā santo saṁvijjamānā lokasmiṁ.	115	
PA_an_3:115.1.2	Katame tayo?	115	
PA_an_3:115.1.3	Suppameyyo, duppameyyo, appameyyo.	115	
PA_an_3:115.1.4	Katamo ca, bhikkhave, puggalo suppameyyo?	115	
PA_an_3:115.1.5	Idha, bhikkhave, ekacco puggalo uddhato hoti unnaḷo capalo mukharo vikiṇṇavāco muṭṭhassati asampajāno asamāhito vibbhantacitto pākatindriyo.	115	
PA_an_3:115.1.6	Ayaṁ vuccati, bhikkhave, puggalo suppameyyo.	115	
PA_an_3:115.2.1	Katamo ca, bhikkhave, puggalo duppameyyo?	115	
PA_an_3:115.2.2	Idha, bhikkhave, ekacco puggalo anuddhato hoti anunnaḷo acapalo amukharo avikiṇṇavāco upaṭṭhitassati sampajāno samāhito ekaggacitto saṁvutindriyo.	115	
PA_an_3:115.2.3	Ayaṁ vuccati, bhikkhave, puggalo duppameyyo.	115	
PA_an_3:115.3.1	Katamo ca, bhikkhave, puggalo appameyyo?	115	
PA_an_3:115.3.2	Idha, bhikkhave, bhikkhu arahaṁ hoti khīṇāsavo.	115	
PA_an_3:115.3.3	Ayaṁ vuccati, bhikkhave, puggalo appameyyo.	115	
PA_an_3:115.3.4	Ime kho, bhikkhave, tayo puggalā santo saṁvijjamānā lokasmin”ti.	115	
PA_an_3:115.3.5	Tatiyaṁ.	115	
PA_an_3:116.0.1	Aṅguttara Nikāya 3.116	116	
PA_an_3:116.0.2	12. Āpāyikavagga	116	
PA_an_3:116.0.3	Āneñjasutta	116	
PA_an_3:116.1.1	“Tayome, bhikkhave, puggalā santo saṁvijjamānā lokasmiṁ.	116	
PA_an_3:116.1.2	Katame tayo?	116	
PA_an_3:116.1.3	Idha, bhikkhave, ekacco puggalo sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ amanasikārā ‘ananto ākāso’ti ākāsānañcāyatanaṁ upasampajja viharati.	116	
PA_an_3:116.1.4	So tadassādeti taṁ nikāmeti tena ca vittiṁ āpajjati, tatra ṭhito tadadhimutto tabbahulavihārī aparihīno kālaṁ kurumāno ākāsānañcāyatanūpagānaṁ devānaṁ sahabyataṁ upapajjati.	116	
PA_an_3:116.1.5	Ākāsānañcāyatanūpagānaṁ, bhikkhave, devānaṁ vīsati kappasahassāni āyuppamāṇaṁ.	116	
PA_an_3:116.1.6	Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi gacchati tiracchānayonimpi gacchati pettivisayampi gacchati.	116	
PA_an_3:116.1.7	Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati.	116	
PA_an_3:116.1.8	Ayaṁ kho, bhikkhave, viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena, yadidaṁ gatiyā upapattiyā.	116	
PA_an_3:116.2.1	Puna caparaṁ, bhikkhave, idhekacco puggalo sabbaso ākāsānañcāyatanaṁ samatikkamma ‘anantaṁ viññāṇan’ti viññāṇañcāyatanaṁ upasampajja viharati.	116	
PA_an_3:116.2.2	So tadassādeti taṁ nikāmeti tena ca vittiṁ āpajjati, tatra ṭhito tadadhimutto tabbahulavihārī aparihīno kālaṁ kurumāno viññāṇañcāyatanūpagānaṁ devānaṁ sahabyataṁ upapajjati.	116	
PA_an_3:116.2.3	Viññāṇañcāyatanūpagānaṁ, bhikkhave, devānaṁ cattārīsaṁ kappasahassāni āyuppamāṇaṁ.	116	
PA_an_3:116.2.4	Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi gacchati tiracchānayonimpi gacchati pettivisayampi gacchati.	116	
PA_an_3:116.2.5	Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati.	116	
PA_an_3:116.2.6	Ayaṁ kho, bhikkhave, viseso ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena, yadidaṁ gatiyā upapattiyā.	116	
PA_an_3:116.3.1	Puna caparaṁ, bhikkhave, idhekacco puggalo sabbaso viññāṇañcāyatanaṁ samatikkamma ‘natthi kiñcī’ti ākiñcaññāyatanaṁ upasampajja viharati.	116	
PA_an_3:116.3.2	So tadassādeti taṁ nikāmeti tena ca vittiṁ āpajjati, tatra ṭhito tadadhimutto tabbahulavihārī aparihīno kālaṁ kurumāno ākiñcaññāyatanūpagānaṁ devānaṁ sahabyataṁ upapajjati.	116	
PA_an_3:116.3.3	Ākiñcaññāyatanūpagānaṁ, bhikkhave, devānaṁ saṭṭhi kappasahassāni āyuppamāṇaṁ.	116	
PA_an_3:116.3.4	Tattha puthujjano yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi gacchati tiracchānayonimpi gacchati pettivisayampi gacchati.	116	
PA_an_3:116.3.5	Bhagavato pana sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ taṁ sabbaṁ khepetvā tasmiṁyeva bhave parinibbāyati.	116	
PA_an_3:116.3.6	Ayaṁ kho, bhikkhave, viseso, ayaṁ adhippayāso idaṁ nānākaraṇaṁ sutavato ariyasāvakassa assutavatā puthujjanena, yadidaṁ gatiyā upapattiyā.	116	
PA_an_3:116.3.7	Ime kho, bhikkhave, tayo puggalā santo saṁvijjamānā lokasmin”ti.	116	
PA_an_3:116.3.8	Catutthaṁ.	116	
PA_an_3:117.0.1	Aṅguttara Nikāya 3.117	117	
PA_an_3:117.0.2	12. Āpāyikavagga	117	
PA_an_3:117.0.3	Vipattisampadāsutta	117	
PA_an_3:117.1.1	“Tisso imā, bhikkhave, vipattiyo.	117	
PA_an_3:117.1.2	Katamā tisso?	117	
PA_an_3:117.1.3	Sīlavipatti, cittavipatti, diṭṭhivipatti.	117	
PA_an_3:117.1.4	Katamā ca, bhikkhave, sīlavipatti?	117	
PA_an_3:117.1.5	Idha, bhikkhave, ekacco pāṇātipātī hoti, adinnādāyī hoti, kāmesumicchācārī hoti, musāvādī hoti, pisuṇavāco hoti, pharusavāco hoti, samphappalāpī hoti.	117	
PA_an_3:117.1.6	Ayaṁ vuccati, bhikkhave, sīlavipatti.	117	
PA_an_3:117.2.1	Katamā ca, bhikkhave, cittavipatti?	117	
PA_an_3:117.2.2	Idha, bhikkhave, ekacco abhijjhālu hoti byāpannacitto.	117	
PA_an_3:117.2.3	Ayaṁ vuccati, bhikkhave, cittavipatti.	117	
PA_an_3:117.3.1	Katamā ca, bhikkhave, diṭṭhivipatti?	117	
PA_an_3:117.3.2	Idha, bhikkhave, ekacco micchādiṭṭhiko hoti viparītadassano:	117	
PA_an_3:117.3.3_0	‘natthi dinnaṁ, natthi yiṭṭhaṁ, natthi hutaṁ, natthi sukatadukkaṭānaṁ, kammānaṁ phalaṁ	117	
PA_an_3:117.3.3_1	vipāko, natthi ayaṁ loko, natthi paro loko, natthi mātā, natthi pitā, natthi sattā	117	
PA_an_3:117.3.3_2	opapātikā, natthi loke samaṇabrāhmaṇā sammaggatā sammāpaṭipannā ye imañca lokaṁ parañca	117	
PA_an_3:117.3.3_3	lokaṁ sayaṁ abhiññā sacchikatvā pavedentī’ti.	117	
PA_an_3:117.3.4	Ayaṁ vuccati, bhikkhave, diṭṭhivipatti.	117	
PA_an_3:117.3.5	Sīlavipattihetu vā, bhikkhave, sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti;	117	
PA_an_3:117.3.6	cittavipattihetu vā, bhikkhave, sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti;	117	
PA_an_3:117.3.7	diṭṭhivipattihetu vā, bhikkhave, sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.	117	
PA_an_3:117.3.8	Imā kho, bhikkhave, tisso vipattiyoti.	117	
PA_an_3:117.4.1	Tisso imā, bhikkhave, sampadā.	117	
PA_an_3:117.4.2	Katamā tisso?	117	
PA_an_3:117.4.3	Sīlasampadā, cittasampadā, diṭṭhisampadā.	117	
PA_an_3:117.5.1	Katamā ca, bhikkhave, sīlasampadā?	117	
PA_an_3:117.5.2_0	Idha, bhikkhave, ekacco pāṇātipātā paṭivirato hoti, adinnādānā paṭivirato hoti, kāmesumicchācārā	117	
PA_an_3:117.5.2_1	paṭivirato hoti, musāvādā paṭivirato hoti, pisuṇāya vācāya paṭivirato hoti, pharusāya	117	
PA_an_3:117.5.2_2	vācāya paṭivirato hoti, samphappalāpā paṭivirato hoti.	117	
PA_an_3:117.5.3	Ayaṁ vuccati, bhikkhave, sīlasampadā.	117	
PA_an_3:117.6.1	Katamā ca, bhikkhave, cittasampadā?	117	
PA_an_3:117.6.2	Idha, bhikkhave, ekacco anabhijjhālu hoti abyāpannacitto.	117	
PA_an_3:117.6.3	Ayaṁ vuccati, bhikkhave, cittasampadā.	117	
PA_an_3:117.7.1	Katamā ca, bhikkhave, diṭṭhisampadā?	117	
PA_an_3:117.7.2	Idha, bhikkhave, ekacco sammādiṭṭhiko hoti aviparītadassano:	117	
PA_an_3:117.7.3_0	‘atthi dinnaṁ, atthi yiṭṭhaṁ, atthi hutaṁ, atthi sukatadukkaṭānaṁ kammānaṁ phalaṁ	117	
PA_an_3:117.7.3_1	vipāko, atthi ayaṁ loko, atthi paro loko, atthi mātā, atthi pitā, atthi sattā opapātikā,	117	
PA_an_3:117.7.3_2	atthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ	117	
PA_an_3:117.7.3_3	sayaṁ abhiññā sacchikatvā pavedentī’ti.	117	
PA_an_3:117.7.4	Ayaṁ vuccati, bhikkhave, diṭṭhisampadā.	117	
PA_an_3:117.7.5	Sīlasampadāhetu vā, bhikkhave, sattā kāyassa bhedā paraṁ maraṇā sugatiṁ saggaṁ lokaṁ upapajjanti;	117	
PA_an_3:117.7.6	cittasampadāhetu vā, bhikkhave, sattā kāyassa bhedā paraṁ maraṇā sugatiṁ saggaṁ lokaṁ upapajjanti;	117	
PA_an_3:117.7.7	diṭṭhisampadāhetu vā, bhikkhave, sattā kāyassa bhedā paraṁ maraṇā sugatiṁ saggaṁ lokaṁ upapajjanti.	117	
PA_an_3:117.7.8	Imā kho, bhikkhave, tisso sampadā”ti.	117	
PA_an_3:117.7.9	Pañcamaṁ.	117	
PA_an_3:118.0.1	Aṅguttara Nikāya 3.118	118	
PA_an_3:118.0.2	12. Āpāyikavagga	118	
PA_an_3:118.0.3	Apaṇṇakasutta	118	
PA_an_3:118.1.1	“Tisso imā, bhikkhave, vipattiyo.	118	
PA_an_3:118.1.2	Katamā tisso?	118	
PA_an_3:118.1.3	Sīlavipatti, cittavipatti, diṭṭhivipatti.	118	
PA_an_3:118.2.1	Katamā ca, bhikkhave, sīlavipatti?	118	
PA_an_3:118.2.2	Idha, bhikkhave, ekacco pāṇātipātī hoti …pe… samphappalāpī hoti.	118	
PA_an_3:118.2.3	Ayaṁ vuccati, bhikkhave, sīlavipatti.	118	
PA_an_3:118.3.1	Katamā ca, bhikkhave, cittavipatti?	118	
PA_an_3:118.3.2	Idha, bhikkhave, ekacco abhijjhālu hoti byāpannacitto.	118	
PA_an_3:118.3.3	Ayaṁ vuccati, bhikkhave, cittavipatti.	118	
PA_an_3:118.4.1	Katamā ca, bhikkhave, diṭṭhivipatti?	118	
PA_an_3:118.4.2	Idha, bhikkhave, ekacco micchādiṭṭhiko hoti viparītadassano:	118	
PA_an_3:118.4.3	‘natthi dinnaṁ, natthi yiṭṭhaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentī’ti.	118	
PA_an_3:118.4.4	Ayaṁ vuccati, bhikkhave, diṭṭhivipatti.	118	
PA_an_3:118.4.5	Sīlavipattihetu vā, bhikkhave …pe… diṭṭhivipattihetu vā, bhikkhave, sattā kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjanti.	118	
PA_an_3:118.4.6	Seyyathāpi, bhikkhave, apaṇṇako maṇi uddhaṁ khitto yena yeneva patiṭṭhāti suppatiṭṭhitaṁyeva patiṭṭhāti;	118	
PA_an_3:118.4.7	evamevaṁ kho, bhikkhave, sīlavipattihetu vā sattā …pe… upapajjanti.	118	
PA_an_3:118.4.8	Imā kho, bhikkhave, tisso vipattiyoti.	118	
PA_an_3:118.5.1	Tisso imā, bhikkhave, sampadā.	118	
PA_an_3:118.5.2	Katamā tisso?	118	
PA_an_3:118.5.3	Sīlasampadā, cittasampadā, diṭṭhisampadā.	118	
PA_an_3:118.6.1	Katamā ca, bhikkhave, sīlasampadā?	118	
PA_an_3:118.6.2	Idha, bhikkhave, ekacco pāṇātipātā paṭivirato hoti …pe…	118	
PA_an_3:118.6.3	ayaṁ vuccati, bhikkhave, sīlasampadā.	118	
PA_an_3:118.7.1	Katamā ca, bhikkhave, cittasampadā?	118	
PA_an_3:118.7.2	Idha, bhikkhave, ekacco anabhijjhālu hoti abyāpannacitto.	118	
PA_an_3:118.7.3	Ayaṁ vuccati, bhikkhave, cittasampadā.	118	
PA_an_3:118.8.1	Katamā ca, bhikkhave, diṭṭhisampadā?	118	
PA_an_3:118.8.2	Idha, bhikkhave, ekacco sammādiṭṭhiko hoti aviparītadassano:	118	
PA_an_3:118.8.3	‘atthi dinnaṁ, atthi yiṭṭhaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentī’ti.	118	
PA_an_3:118.8.4	Ayaṁ vuccati, bhikkhave, diṭṭhisampadā.	118	
PA_an_3:118.8.5_0	Sīlasampadāhetu vā, bhikkhave, sattā kāyassa bhedā paraṁ maraṇā sugatiṁ saggaṁ lokaṁ	118	
PA_an_3:118.8.5_1	upapajjanti. Cittasampadāhetu vā …pe… diṭṭhisampadāhetu vā, bhikkhave, sattā kāyassa	118	
PA_an_3:118.8.5_2	bhedā paraṁ maraṇā sugatiṁ saggaṁ lokaṁ upapajjanti.	118	
PA_an_3:118.8.6	Seyyathāpi, bhikkhave, apaṇṇako maṇi uddhaṁ khitto yena yeneva patiṭṭhāti suppatiṭṭhitaṁyeva patiṭṭhāti;	118	
PA_an_3:118.8.7_0	evamevaṁ kho, bhikkhave, sīlasampadāhetu vā sattā kāyassa bhedā paraṁ maraṇā sugatiṁ	118	
PA_an_3:118.8.7_1	saggaṁ lokaṁ upapajjanti, cittasampadāhetu vā sattā …pe… diṭṭhisampadāhetu vā sattā	118	
PA_an_3:118.8.7_2	kāyassa bhedā paraṁ maraṇā sugatiṁ saggaṁ lokaṁ upapajjanti.	118	
PA_an_3:118.8.8	Imā kho, bhikkhave, tisso sampadā”ti.	118	
PA_an_3:118.8.9	Chaṭṭhaṁ.	118	
PA_an_3:119.0.1	Aṅguttara Nikāya 3.119	119	
PA_an_3:119.0.2	12. Āpāyikavagga	119	
PA_an_3:119.0.3	Kammantasutta	119	
PA_an_3:119.1.1	“Tisso imā, bhikkhave, vipattiyo.	119	
PA_an_3:119.1.2	Katamā tisso?	119	
PA_an_3:119.1.3	Kammantavipatti, ājīvavipatti, diṭṭhivipatti.	119	
PA_an_3:119.1.4	Katamā ca, bhikkhave, kammantavipatti?	119	
PA_an_3:119.1.5	Idha, bhikkhave, ekacco pāṇātipātī hoti …pe… samphappalāpī hoti.	119	
PA_an_3:119.1.6	Ayaṁ vuccati, bhikkhave, kammantavipatti.	119	
PA_an_3:119.2.1	Katamā ca, bhikkhave, ājīvavipatti?	119	
PA_an_3:119.2.2	Idha, bhikkhave, ekacco micchāājīvo hoti, micchāājīvena jīvikaṁ kappeti.	119	
PA_an_3:119.2.3	Ayaṁ vuccati, bhikkhave, ājīvavipatti.	119	
PA_an_3:119.3.1	Katamā ca, bhikkhave, diṭṭhivipatti?	119	
PA_an_3:119.3.2	Idha, bhikkhave, ekacco micchādiṭṭhiko hoti viparītadassano:	119	
PA_an_3:119.3.3	‘natthi dinnaṁ, natthi yiṭṭhaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentī’ti.	119	
PA_an_3:119.3.4	Ayaṁ vuccati, bhikkhave, diṭṭhivipatti.	119	
PA_an_3:119.3.5	Imā kho, bhikkhave, tisso vipattiyoti.	119	
PA_an_3:119.4.1	Tisso imā, bhikkhave, sampadā.	119	
PA_an_3:119.4.2	Katamā tisso?	119	
PA_an_3:119.4.3	Kammantasampadā, ājīvasampadā, diṭṭhisampadā.	119	
PA_an_3:119.4.4	Katamā ca, bhikkhave, kammantasampadā?	119	
PA_an_3:119.4.5	Idha, bhikkhave, ekacco pāṇātipātā paṭivirato hoti …pe… samphappalāpā paṭivirato hoti.	119	
PA_an_3:119.4.6	Ayaṁ vuccati, bhikkhave, kammantasampadā.	119	
PA_an_3:119.5.1	Katamā ca, bhikkhave, ājīvasampadā?	119	
PA_an_3:119.5.2	Idha, bhikkhave, ekacco sammāājīvo hoti, sammāājīvena jīvikaṁ kappeti.	119	
PA_an_3:119.5.3	Ayaṁ vuccati, bhikkhave, ājīvasampadā.	119	
PA_an_3:119.6.1	Katamā ca, bhikkhave, diṭṭhisampadā?	119	
PA_an_3:119.6.2	Idha, bhikkhave, ekacco sammādiṭṭhiko hoti aviparītadassano:	119	
PA_an_3:119.6.3	‘atthi dinnaṁ, atthi yiṭṭhaṁ …pe… ye imañca lokaṁ parañca lokaṁ sayaṁ abhiññā sacchikatvā pavedentī’ti.	119	
PA_an_3:119.6.4	Ayaṁ vuccati, bhikkhave, diṭṭhisampadā.	119	
PA_an_3:119.6.5	Imā kho, bhikkhave, tisso sampadā”ti.	119	
PA_an_3:119.6.6	Sattamaṁ.	119	
PA_an_3:120.0.1	Aṅguttara Nikāya 3.120	120	
PA_an_3:120.0.2	12. Āpāyikavagga	120	
PA_an_3:120.0.3	Paṭhamasoceyyasutta	120	
PA_an_3:120.1.1	“Tīṇimāni, bhikkhave, soceyyāni.	120	
PA_an_3:120.1.2	Katamāni tīṇi?	120	
PA_an_3:120.1.3	Kāyasoceyyaṁ, vacīsoceyyaṁ, manosoceyyaṁ.	120	
PA_an_3:120.1.4	Katamañca, bhikkhave, kāyasoceyyaṁ?	120	
PA_an_3:120.1.5	Idha, bhikkhave, ekacco pāṇātipātā paṭivirato hoti, adinnādānā paṭivirato hoti, kāmesumicchācārā paṭivirato hoti.	120	
PA_an_3:120.1.6	Idaṁ vuccati, bhikkhave, kāyasoceyyaṁ.	120	
PA_an_3:120.2.1	Katamañca, bhikkhave, vacīsoceyyaṁ?	120	
PA_an_3:120.2.2	Idha, bhikkhave, ekacco musāvādā paṭivirato hoti, pisuṇāya vācāya paṭivirato hoti, pharusāya vācāya paṭivirato hoti, samphappalāpā paṭivirato hoti.	120	
PA_an_3:120.2.3	Idaṁ vuccati, bhikkhave, vacīsoceyyaṁ.	120	
PA_an_3:120.3.1	Katamañca, bhikkhave, manosoceyyaṁ?	120	
PA_an_3:120.3.2	Idha, bhikkhave, ekacco anabhijjhālu hoti abyāpannacitto sammādiṭṭhiko.	120	
PA_an_3:120.3.3	Idaṁ vuccati, bhikkhave, manosoceyyaṁ.	120	
PA_an_3:120.3.4	Imāni kho, bhikkhave, tīṇi soceyyānī”ti.	120	
PA_an_3:120.3.5	Aṭṭhamaṁ.	120	
PA_an_3:121.0.1	Aṅguttara Nikāya 3.121	121	
PA_an_3:121.0.2	12. Āpāyikavagga	121	
PA_an_3:121.0.3	Dutiyasoceyyasutta	121	
PA_an_3:121.1.1	“Tīṇimāni, bhikkhave, soceyyāni.	121	
PA_an_3:121.1.2	Katamāni tīṇi?	121	
PA_an_3:121.1.3	Kāyasoceyyaṁ, vacīsoceyyaṁ, manosoceyyaṁ.	121	
PA_an_3:121.1.4	Katamañca, bhikkhave, kāyasoceyyaṁ?	121	
PA_an_3:121.1.5	Idha, bhikkhave, bhikkhu pāṇātipātā paṭivirato hoti, adinnādānā paṭivirato hoti, abrahmacariyā paṭivirato hoti.	121	
PA_an_3:121.1.6	Idaṁ vuccati, bhikkhave, kāyasoceyyaṁ.	121	
PA_an_3:121.2.1	Katamañca, bhikkhave, vacīsoceyyaṁ?	121	
PA_an_3:121.2.2	Idha, bhikkhave, bhikkhu musāvādā paṭivirato hoti, pisuṇāya vācāya paṭivirato hoti, pharusāya vācāya paṭivirato hoti, samphappalāpā paṭivirato hoti.	121	
PA_an_3:121.2.3	Idaṁ vuccati, bhikkhave, vacīsoceyyaṁ.	121	
PA_an_3:121.3.1	Katamañca, bhikkhave, manosoceyyaṁ?	121	
PA_an_3:121.3.2_0	Idha, bhikkhave, bhikkhu santaṁ vā ajjhattaṁ kāmacchandaṁ: ‘atthi me ajjhattaṁ kāmacchando’ti	121	
PA_an_3:121.3.2_1	pajānāti; asantaṁ vā ajjhattaṁ kāmacchandaṁ: ‘natthi me ajjhattaṁ kāmacchando’ti	121	
PA_an_3:121.3.2_2	pajānāti; yathā ca anuppannassa kāmacchandassa uppādo hoti, tañca pajānāti; yathā	121	
PA_an_3:121.3.2_3	ca uppannassa kāmacchandassa pahānaṁ hoti, tañca pajānāti; yathā ca pahīnassa kāmacchandassa	121	
PA_an_3:121.3.2_4	āyatiṁ anuppādo hoti, tañca pajānāti;	121	
PA_an_3:121.3.3_0	santaṁ vā ajjhattaṁ byāpādaṁ: ‘atthi me ajjhattaṁ byāpādo’ti pajānāti; asantaṁ vā	121	
PA_an_3:121.3.3_1	ajjhattaṁ byāpādaṁ: ‘natthi me ajjhattaṁ byāpādo’ti pajānāti; yathā ca anuppannassa	121	
PA_an_3:121.3.3_2	byāpādassa uppādo hoti, tañca pajānāti; yathā ca uppannassa byāpādassa pahānaṁ hoti,	121	
PA_an_3:121.3.3_3	tañca pajānāti; yathā ca pahīnassa byāpādassa āyatiṁ anuppādo hoti, tañca pajānāti;	121	
PA_an_3:121.3.4_0	santaṁ vā ajjhattaṁ thinamiddhaṁ: ‘atthi me ajjhattaṁ thinamiddhan’ti pajānāti; asantaṁ	121	
PA_an_3:121.3.4_1	vā ajjhattaṁ thinamiddhaṁ: ‘natthi me ajjhattaṁ thinamiddhan’ti pajānāti; yathā ca	121	
PA_an_3:121.3.4_2	anuppannassa thinamiddhassa uppādo hoti, tañca pajānāti; yathā ca uppannassa thinamiddhassa	121	
PA_an_3:121.3.4_3	pahānaṁ hoti, tañca pajānāti; yathā ca pahīnassa thinamiddhassa āyatiṁ anuppādo hoti, tañca pajānāti;	121	
PA_an_3:121.3.5_0	santaṁ vā ajjhattaṁ uddhaccakukkuccaṁ: ‘atthi me ajjhattaṁ uddhaccakukkuccan’ti pajānāti;	121	
PA_an_3:121.3.5_1	asantaṁ vā ajjhattaṁ uddhaccakukkuccaṁ: ‘natthi me ajjhattaṁ uddhaccakukkuccan’ti	121	
PA_an_3:121.3.5_2	pajānāti; yathā ca anuppannassa uddhaccakukkuccassa uppādo hoti, tañca pajānāti;	121	
PA_an_3:121.3.5_3	yathā ca uppannassa uddhaccakukkuccassa pahānaṁ hoti, tañca pajānāti; yathā ca pahīnassa	121	
PA_an_3:121.3.5_4	uddhaccakukkuccassa āyatiṁ anuppādo hoti, tañca pajānāti;	121	
PA_an_3:121.3.6_0	santaṁ vā ajjhattaṁ vicikicchaṁ: ‘atthi me ajjhattaṁ vicikicchā’ti pajānāti; asantaṁ	121	
PA_an_3:121.3.6_1	vā ajjhattaṁ vicikicchaṁ: ‘natthi me ajjhattaṁ vicikicchā’ti pajānāti; yathā ca anuppannāya	121	
PA_an_3:121.3.6_2	vicikicchāya uppādo hoti, tañca pajānāti; yathā ca uppannāya vicikicchāya pahānaṁ	121	
PA_an_3:121.3.6_3	hoti, tañca pajānāti; yathā ca pahīnāya vicikicchāya āyatiṁ anuppādo hoti, tañca pajānāti.	121	
PA_an_3:121.3.7	Idaṁ vuccati, bhikkhave, manosoceyyaṁ.	121	
PA_an_3:121.3.8	Imāni kho, bhikkhave, tīṇi soceyyānīti.	121	
PA_an_3:121.4.1	Kāyasuciṁ vacīsuciṁ,	121	
PA_an_3:121.4.2	cetosuciṁ anāsavaṁ;	121	
PA_an_3:121.4.3	Suciṁ soceyyasampannaṁ,	121	
PA_an_3:121.4.4	āhu ninhātapāpakan”ti.	121	
PA_an_3:121.4.5	Navamaṁ.	121	
PA_an_3:122.0.1	Aṅguttara Nikāya 3.122	122	
PA_an_3:122.0.2	12. Āpāyikavagga	122	
PA_an_3:122.0.3	Moneyyasutta	122	
PA_an_3:122.1.1	“Tīṇimāni, bhikkhave, moneyyāni.	122	
PA_an_3:122.1.2	Katamāni tīṇi?	122	
PA_an_3:122.1.3	Kāyamoneyyaṁ, vacīmoneyyaṁ, manomoneyyaṁ.	122	
PA_an_3:122.1.4	Katamañca, bhikkhave, kāyamoneyyaṁ?	122	
PA_an_3:122.1.5	Idha, bhikkhave, bhikkhu pāṇātipātā paṭivirato hoti, adinnādānā paṭivirato hoti, abrahmacariyā paṭivirato hoti.	122	
PA_an_3:122.1.6	Idaṁ vuccati, bhikkhave, kāyamoneyyaṁ.	122	
PA_an_3:122.2.1	Katamañca, bhikkhave, vacīmoneyyaṁ?	122	
PA_an_3:122.2.2	Idha, bhikkhave, bhikkhu musāvādā paṭivirato hoti, pisuṇāya vācāya paṭivirato hoti, pharusāya vācāya paṭivirato hoti, samphappalāpā paṭivirato hoti.	122	
PA_an_3:122.2.3	Idaṁ vuccati, bhikkhave, vacīmoneyyaṁ.	122	
PA_an_3:122.3.1	Katamañca, bhikkhave, manomoneyyaṁ?	122	
PA_an_3:122.3.2	Idha, bhikkhave, bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	122	
PA_an_3:122.3.3	Idaṁ vuccati, bhikkhave, manomoneyyaṁ.	122	
PA_an_3:122.3.4	Imāni kho, bhikkhave, tīṇi moneyyānīti.	122	
PA_an_3:122.4.1	Kāyamuniṁ vacīmuniṁ,	122	
PA_an_3:122.4.2	cetomuniṁ anāsavaṁ;	122	
PA_an_3:122.4.3	Muniṁ moneyyasampannaṁ,	122	
PA_an_3:122.4.4	āhu sabbappahāyinan”ti.	122	
PA_an_3:122.4.5	Dasamaṁ.	122	
PA_an_3:122.4.6	Āpāyikavaggo dutiyo.	122	
PA_an_3:122.5.0	Tassuddānaṁ	122	
PA_an_3:122.5.1	Āpāyiko dullabho appameyyaṁ,	122	
PA_an_3:122.5.2	Āneñjavipattisampadā;	122	
PA_an_3:122.5.3	Apaṇṇako ca kammanto,	122	
PA_an_3:122.5.4	Dve soceyyāni moneyyanti.	122	
PA_an_3:123.0.1	Aṅguttara Nikāya 3.123	123	
PA_an_3:123.0.2	13. Kusināravagga	123	
PA_an_3:123.0.3	Kusinārasutta	123	
PA_an_3:123.1.1	Ekaṁ samayaṁ bhagavā kusinārāyaṁ viharati baliharaṇe vanasaṇḍe.	123	
PA_an_3:123.1.2	Tatra kho bhagavā bhikkhū āmantesi:	123	
PA_an_3:123.1.3	“bhikkhavo”ti.	123	
PA_an_3:123.1.4	“Bhadante”ti te bhikkhū bhagavato paccassosuṁ.	123	
PA_an_3:123.1.5	Bhagavā etadavoca:	123	
PA_an_3:123.2.1	“Idha, bhikkhave, bhikkhu aññataraṁ gāmaṁ vā nigamaṁ vā upanissāya viharati.	123	
PA_an_3:123.2.2	Tamenaṁ gahapati vā gahapatiputto vā upasaṅkamitvā svātanāya bhattena nimanteti.	123	
PA_an_3:123.2.3	Ākaṅkhamāno, bhikkhave, bhikkhu adhivāseti.	123	
PA_an_3:123.2.4_0	So tassā rattiyā accayena pubbaṇhasamayaṁ nivāsetvā pattacīvaramādāya yena tassa	123	
PA_an_3:123.2.4_1	gahapatissa vā gahapatiputtassa vā nivesanaṁ tenupasaṅkamati; upasaṅkamitvā paññatte āsane nisīdati.	123	
PA_an_3:123.2.5	Tamenaṁ so gahapati vā gahapatiputto vā paṇītena khādanīyena bhojanīyena sahatthā santappeti sampavāreti.	123	
PA_an_3:123.3.1	Tassa evaṁ hoti:	123	
PA_an_3:123.3.2	‘sādhu vata myāyaṁ gahapati vā gahapatiputto vā paṇītena khādanīyena bhojanīyena sahatthā santappeti sampavāretī’ti.	123	
PA_an_3:123.3.3	Evampissa hoti:	123	
PA_an_3:123.3.4	‘aho vata māyaṁ gahapati vā gahapatiputto vā āyatimpi evarūpena paṇītena khādanīyena bhojanīyena sahatthā santappeyya sampavāreyyā’ti.	123	
PA_an_3:123.3.5	So taṁ piṇḍapātaṁ gathito mucchito ajjhosanno anādīnavadassāvī anissaraṇapañño paribhuñjati.	123	
PA_an_3:123.3.6	So tattha kāmavitakkampi vitakketi, byāpādavitakkampi vitakketi, vihiṁsāvitakkampi vitakketi.	123	
PA_an_3:123.3.7	Evarūpassāhaṁ, bhikkhave, bhikkhuno dinnaṁ na mahapphalanti vadāmi.	123	
PA_an_3:123.3.8	Taṁ kissa hetu?	123	
PA_an_3:123.3.9	Pamatto hi, bhikkhave, bhikkhu viharati.	123	
PA_an_3:123.4.1	Idha pana, bhikkhave, bhikkhu aññataraṁ gāmaṁ vā nigamaṁ vā upanissāya viharati.	123	
PA_an_3:123.4.2	Tamenaṁ gahapati vā gahapatiputto vā upasaṅkamitvā svātanāya bhattena nimanteti.	123	
PA_an_3:123.4.3	Ākaṅkhamāno, bhikkhave, bhikkhu adhivāseti.	123	
PA_an_3:123.4.4_0	So tassā rattiyā accayena pubbaṇhasamayaṁ nivāsetvā pattacīvaramādāya yena tassa	123	
PA_an_3:123.4.4_1	gahapatissa vā gahapatiputtassa vā nivesanaṁ tenupasaṅkamati; upasaṅkamitvā paññatte āsane nisīdati.	123	
PA_an_3:123.4.5	Tamenaṁ so gahapati vā gahapatiputto vā paṇītena khādanīyena bhojanīyena sahatthā santappeti sampavāreti.	123	
PA_an_3:123.5.1	Tassa na evaṁ hoti:	123	
PA_an_3:123.5.2	‘sādhu vata myāyaṁ gahapati vā gahapatiputto vā paṇītena khādanīyena bhojanīyena sahatthā santappeti sampavāretī’ti.	123	
PA_an_3:123.5.3	Evampissa na hoti:	123	
PA_an_3:123.5.4	‘aho vata māyaṁ gahapati vā gahapatiputto vā āyatimpi evarūpena paṇītena khādanīyena bhojanīyena sahatthā santappeyya sampavāreyyā’ti.	123	
PA_an_3:123.5.5	So taṁ piṇḍapātaṁ agathito amucchito anajjhosanno ādīnavadassāvī nissaraṇapañño paribhuñjati.	123	
PA_an_3:123.5.6	So tattha nekkhammavitakkampi vitakketi, abyāpādavitakkampi vitakketi, avihiṁsāvitakkampi vitakketi.	123	
PA_an_3:123.5.7	Evarūpassāhaṁ, bhikkhave, bhikkhuno dinnaṁ mahapphalanti vadāmi.	123	
PA_an_3:123.5.8	Taṁ kissa hetu?	123	
PA_an_3:123.5.9	Appamatto hi, bhikkhave, bhikkhu viharatī”ti.	123	
PA_an_3:123.5.10	Paṭhamaṁ.	123	
PA_an_3:124.0.1	Aṅguttara Nikāya 3.124	124	
PA_an_3:124.0.2	13. Kusināravagga	124	
PA_an_3:124.0.3	Bhaṇḍanasutta	124	
PA_an_3:124.1.1_0	“Yassaṁ, bhikkhave, disāyaṁ bhikkhū bhaṇḍanajātā kalahajātā vivādāpannā aññamaññaṁ	124	
PA_an_3:124.1.1_1	mukhasattīhi vitudantā viharanti, manasi kātumpi me esā, bhikkhave, disā na phāsu	124	
PA_an_3:124.1.1_2	hoti, pageva gantuṁ.	124	
PA_an_3:124.1.2	Niṭṭhamettha gacchāmi:	124	
PA_an_3:124.1.3	‘addhā te āyasmanto tayo dhamme pajahiṁsu, tayo dhamme bahulamakaṁsu.	124	
PA_an_3:124.1.4	Katame tayo dhamme pajahiṁsu?	124	
PA_an_3:124.1.5	Nekkhammavitakkaṁ, abyāpādavitakkaṁ, avihiṁsāvitakkaṁ—	124	
PA_an_3:124.1.6	ime tayo dhamme pajahiṁsu.	124	
PA_an_3:124.1.7	Katame tayo dhamme bahulamakaṁsu?	124	
PA_an_3:124.1.8	Kāmavitakkaṁ, byāpādavitakkaṁ, vihiṁsāvitakkaṁ—	124	
PA_an_3:124.1.9	ime tayo dhamme bahulamakaṁsu’.	124	
PA_an_3:124.1.10_0	Yassaṁ, bhikkhave, disāyaṁ bhikkhū bhaṇḍanajātā kalahajātā vivādāpannā aññamaññaṁ	124	
PA_an_3:124.1.10_1	mukhasattīhi vitudantā viharanti, manasi kātumpi me esā, bhikkhave, disā na phāsu	124	
PA_an_3:124.1.10_2	hoti, pageva gantuṁ.	124	
PA_an_3:124.1.11	Niṭṭhamettha gacchāmi:	124	
PA_an_3:124.1.12	‘addhā te āyasmanto ime tayo dhamme pajahiṁsu, ime tayo dhamme bahulamakaṁsu’.	124	
PA_an_3:124.2.1_0	Yassaṁ pana, bhikkhave, disāyaṁ bhikkhū samaggā sammodamānā avivadamānā khīrodakībhūtā	124	
PA_an_3:124.2.1_1	aññamaññaṁ piyacakkhūhi sampassantā viharanti, gantumpi me esā, bhikkhave, disā phāsu	124	
PA_an_3:124.2.1_2	hoti, pageva manasi kātuṁ.	124	
PA_an_3:124.2.2	Niṭṭhamettha gacchāmi:	124	
PA_an_3:124.2.3	‘addhā te āyasmanto tayo dhamme pajahiṁsu, tayo dhamme bahulamakaṁsu.	124	
PA_an_3:124.2.4	Katame tayo dhamme pajahiṁsu?	124	
PA_an_3:124.2.5	Kāmavitakkaṁ, byāpādavitakkaṁ, vihiṁsāvitakkaṁ—	124	
PA_an_3:124.2.6	ime tayo dhamme pajahiṁsu.	124	
PA_an_3:124.2.7	Katame tayo dhamme bahulamakaṁsu?	124	
PA_an_3:124.2.8	Nekkhammavitakkaṁ, abyāpādavitakkaṁ, avihiṁsāvitakkaṁ—	124	
PA_an_3:124.2.9	ime tayo dhamme bahulamakaṁsu’.	124	
PA_an_3:124.2.10_0	Yassaṁ, bhikkhave, disāyaṁ bhikkhū samaggā sammodamānā avivadamānā khīrodakībhūtā	124	
PA_an_3:124.2.10_1	aññamaññaṁ piyacakkhūhi sampassantā viharanti, gantumpi me esā, bhikkhave, disā phāsu	124	
PA_an_3:124.2.10_2	hoti, pageva manasi kātuṁ.	124	
PA_an_3:124.2.11	Niṭṭhamettha gacchāmi:	124	
PA_an_3:124.2.12	‘addhā te āyasmanto ime tayo dhamme pajahiṁsu, ime tayo dhamme bahulamakaṁsū’”ti.	124	
PA_an_3:124.2.13	Dutiyaṁ.	124	
PA_an_3:125.0.1	Aṅguttara Nikāya 3.125	125	
PA_an_3:125.0.2	13. Kusināravagga	125	
PA_an_3:125.0.3	Gotamakacetiyasutta	125	
PA_an_3:125.1.1	Ekaṁ samayaṁ bhagavā vesāliyaṁ viharati gotamake cetiye.	125	
PA_an_3:125.1.2	Tatra kho bhagavā bhikkhū āmantesi:	125	
PA_an_3:125.1.3	“bhikkhavo”ti.	125	
PA_an_3:125.1.4	“Bhadante”ti te bhikkhū bhagavato paccassosuṁ.	125	
PA_an_3:125.1.5	Bhagavā etadavoca:	125	
PA_an_3:125.2.1	“Abhiññāyāhaṁ, bhikkhave, dhammaṁ desemi, no anabhiññāya.	125	
PA_an_3:125.2.2	Sanidānāhaṁ, bhikkhave, dhammaṁ desemi, no anidānaṁ.	125	
PA_an_3:125.2.3	Sappāṭihāriyāhaṁ, bhikkhave, dhammaṁ desemi, no appāṭihāriyaṁ.	125	
PA_an_3:125.2.4_0	Tassa mayhaṁ, bhikkhave, abhiññāya dhammaṁ desayato no anabhiññāya, sanidānaṁ dhammaṁ	125	
PA_an_3:125.2.4_1	desayato no anidānaṁ, sappāṭihāriyaṁ dhammaṁ desayato no appāṭihāriyaṁ, karaṇīyo	125	
PA_an_3:125.2.4_2	ovādo, karaṇīyā anusāsanī.	125	
PA_an_3:125.2.5	Alañca pana vo, bhikkhave, tuṭṭhiyā, alaṁ attamanatāya, alaṁ somanassāya:	125	
PA_an_3:125.2.6	‘sammāsambuddho bhagavā, svākkhāto dhammo, suppaṭipanno saṅgho’”ti.	125	
PA_an_3:125.3.1	Idamavoca bhagavā.	125	
PA_an_3:125.3.2	Attamanā te bhikkhū bhagavato bhāsitaṁ abhinandunti.	125	
PA_an_3:125.3.3	Imasmiñca pana veyyākaraṇasmiṁ bhaññamāne sahassī lokadhātu akampitthāti.	125	
PA_an_3:125.3.4	Tatiyaṁ.	125	
PA_an_3:126.0.1	Aṅguttara Nikāya 3.126	126	
PA_an_3:126.0.2	13. Kusināravagga	126	
PA_an_3:126.0.3	Bharaṇḍukālāmasutta	126	
PA_an_3:126.1.1	Ekaṁ samayaṁ bhagavā kosalesu cārikaṁ caramāno yena kapilavatthu tadavasari.	126	
PA_an_3:126.1.2	Assosi kho mahānāmo sakko: “bhagavā kira kapilavatthuṁ anuppatto”ti.	126	
PA_an_3:126.1.3	Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ aṭṭhāsi. Ekamantaṁ ṭhitaṁ kho mahānāmaṁ sakkaṁ bhagavā etadavoca:	126	
PA_an_3:126.2.1	“Gaccha, mahānāma, kapilavatthusmiṁ, tathārūpaṁ āvasathaṁ jāna yatthajja mayaṁ ekarattiṁ vihareyyāmā”ti.	126	
PA_an_3:126.2.2_0	“Evaṁ, bhante”ti kho mahānāmo sakko bhagavato paṭissutvā kapilavatthuṁ pavisitvā	126	
PA_an_3:126.2.2_1	kevalakappaṁ kapilavatthuṁ anvāhiṇḍanto nāddasa kapilavatthusmiṁ tathārūpaṁ āvasathaṁ	126	
PA_an_3:126.2.2_2	yatthajja bhagavā ekarattiṁ vihareyya.	126	
PA_an_3:126.3.1	Atha kho mahānāmo sakko yena bhagavā tenupasaṅkami; upasaṅkamitvā bhagavantaṁ etadavoca:	126	
PA_an_3:126.3.2	“natthi, bhante, kapilavatthusmiṁ tathārūpo āvasatho yatthajja bhagavā ekarattiṁ vihareyya.	126	
PA_an_3:126.3.3	Ayaṁ, bhante, bharaṇḍu kālāmo bhagavato purāṇasabrahmacārī.	126	
PA_an_3:126.3.4	Tassajja bhagavā assame ekarattiṁ viharatū”ti.	126	
PA_an_3:126.3.5	“Gaccha, mahānāma, santharaṁ paññāpehī”ti.	126	
PA_an_3:126.3.6_0	“Evaṁ, bhante”ti kho mahānāmo sakko bhagavato paṭissutvā yena bharaṇḍussa kālāmassa	126	
PA_an_3:126.3.6_1	assamo tenupasaṅkami; upasaṅkamitvā santharaṁ paññāpetvā udakaṁ ṭhapetvā pādānaṁ	126	
PA_an_3:126.3.6_2	dhovanāya yena bhagavā tenupasaṅkami; upasaṅkamitvā bhagavantaṁ etadavoca:	126	
PA_an_3:126.3.7	“santhato, bhante, santhāro, udakaṁ ṭhapitaṁ pādānaṁ dhovanāya.	126	
PA_an_3:126.3.8	Yassadāni, bhante, bhagavā kālaṁ maññatī”ti.	126	
PA_an_3:126.4.1	Atha kho bhagavā yena bharaṇḍussa kālāmassa assamo tenupasaṅkami; upasaṅkamitvā paññatte āsane nisīdi.	126	
PA_an_3:126.4.2	Nisajja kho bhagavā pāde pakkhālesi.	126	
PA_an_3:126.4.3	Atha kho mahānāmassa sakkassa etadahosi:	126	
PA_an_3:126.4.4	“akālo kho ajja bhagavantaṁ payirupāsituṁ.	126	
PA_an_3:126.4.5	Kilanto bhagavā.	126	
PA_an_3:126.4.6	Sve dānāhaṁ bhagavantaṁ payirupāsissāmī”ti bhagavantaṁ abhivādetvā padakkhiṇaṁ katvā pakkāmi.	126	
PA_an_3:126.5.1	Atha kho mahānāmo sakko tassā rattiyā accayena yena bhagavā tenupasaṅkami; upasaṅkamitvā ekamantaṁ nisīdi. Ekamantaṁ nisinnaṁ kho mahānāmaṁ sakkaṁ bhagavā etadavoca:	126	
PA_an_3:126.5.2	“tayo khome, mahānāma, satthāro santo saṁvijjamānā lokasmiṁ.	126	
PA_an_3:126.5.3	Katame tayo?	126	
PA_an_3:126.5.4	Idha, mahānāma, ekacco satthā kāmānaṁ pariññaṁ paññāpeti;	126	
PA_an_3:126.5.5	na rūpānaṁ pariññaṁ paññāpeti, na vedanānaṁ pariññaṁ paññāpeti.	126	
PA_an_3:126.5.6	Idha pana, mahānāma, ekacco satthā kāmānaṁ pariññaṁ paññāpeti, rūpānaṁ pariññaṁ paññāpeti;	126	
PA_an_3:126.5.7	na vedanānaṁ pariññaṁ paññāpeti.	126	
PA_an_3:126.5.8	Idha pana, mahānāma, ekacco satthā kāmānaṁ pariññaṁ paññāpeti, rūpānaṁ pariññaṁ paññāpeti, vedanānaṁ pariññaṁ paññāpeti.	126	
PA_an_3:126.5.9	Ime kho, mahānāma, tayo satthāro santo saṁvijjamānā lokasmiṁ.	126	
PA_an_3:126.5.10	Imesaṁ, mahānāma, tiṇṇaṁ satthārānaṁ ekā niṭṭhā udāhu puthu niṭṭhā”ti?	126	
PA_an_3:126.6.1	Evaṁ vutte, bharaṇḍu kālāmo mahānāmaṁ sakkaṁ etadavoca:	126	
PA_an_3:126.6.2	“ekāti, mahānāma, vadehī”ti.	126	
PA_an_3:126.6.3	Evaṁ vutte, bhagavā mahānāmaṁ sakkaṁ etadavoca:	126	
PA_an_3:126.6.4	“nānāti, mahānāma, vadehī”ti.	126	
PA_an_3:126.6.5	Dutiyampi kho bharaṇḍu kālāmo mahānāmaṁ sakkaṁ etadavoca:	126	
PA_an_3:126.6.6	“ekāti, mahānāma, vadehī”ti.	126	
PA_an_3:126.6.7	Dutiyampi kho bhagavā mahānāmaṁ sakkaṁ etadavoca:	126	
PA_an_3:126.6.8	“nānāti, mahānāma, vadehī”ti.	126	
PA_an_3:126.6.9	Tatiyampi kho bharaṇḍu kālāmo mahānāmaṁ sakkaṁ etadavoca:	126	
PA_an_3:126.6.10	“ekāti, mahānāma, vadehī”ti.	126	
PA_an_3:126.6.11	Tatiyampi kho bhagavā mahānāmaṁ sakkaṁ etadavoca:	126	
PA_an_3:126.6.12	“nānāti, mahānāma, vadehī”ti.	126	
PA_an_3:126.7.1	Atha kho bharaṇḍu kālāmassa etadahosi:	126	
PA_an_3:126.7.2	“mahesakkhassa vatamhi mahānāmassa sakkassa sammukhā samaṇena gotamena yāvatatiyaṁ apasādito.	126	
PA_an_3:126.7.3	Yannūnāhaṁ kapilavatthumhā pakkameyyan”ti.	126	
PA_an_3:126.7.4	Atha kho bharaṇḍu kālāmo kapilavatthumhā pakkāmi.	126	
PA_an_3:126.7.5	Yaṁ kapilavatthumhā pakkāmi tathā pakkantova ahosi na puna paccāgacchīti.	126	
PA_an_3:126.7.6	Catutthaṁ.	126	
PA_an_3:127.0.1	Aṅguttara Nikāya 3.127	127	
PA_an_3:127.0.2	13. Kusināravagga	127	
PA_an_3:127.0.3	Hatthakasutta	127	
PA_an_3:127.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	127	
PA_an_3:127.1.2	Atha kho hatthako devaputto abhikkantāya rattiyā abhikkantavaṇṇo kevalakappaṁ jetavanaṁ obhāsetvā yena bhagavā tenupasaṅkami; upasaṅkamitvā:	127	
PA_an_3:127.1.3	“bhagavato purato ṭhassāmī”ti osīdatimeva saṁsīdatimeva, na sakkoti saṇṭhātuṁ.	127	
PA_an_3:127.1.4	Seyyathāpi nāma sappi vā telaṁ vā vālukāya āsittaṁ osīdatimeva saṁsīdatimeva, na saṇṭhāti;	127	
PA_an_3:127.1.5	evamevaṁ hatthako devaputto:	127	
PA_an_3:127.1.6	“bhagavato purato ṭhassāmī”ti osīdatimeva saṁsīdatimeva, na sakkoti saṇṭhātuṁ.	127	
PA_an_3:127.2.1	Atha kho bhagavā hatthakaṁ devaputtaṁ etadavoca:	127	
PA_an_3:127.2.2	“oḷārikaṁ, hatthaka, attabhāvaṁ abhinimmināhī”ti.	127	
PA_an_3:127.2.3	“Evaṁ, bhante”ti, kho hatthako devaputto bhagavato paṭissutvā oḷārikaṁ attabhāvaṁ abhinimminitvā bhagavantaṁ abhivādetvā ekamantaṁ aṭṭhāsi.	127	
PA_an_3:127.2.4	Ekamantaṁ ṭhitaṁ kho hatthakaṁ devaputtaṁ bhagavā etadavoca:	127	
PA_an_3:127.3.1	“Ye te, hatthaka, dhammā pubbe manussabhūtassa pavattino ahesuṁ, api nu te te dhammā etarahi pavattino”ti?	127	
PA_an_3:127.3.2	“Ye ca me, bhante, dhammā pubbe manussabhūtassa pavattino ahesuṁ, te ca me dhammā etarahi pavattino;	127	
PA_an_3:127.3.3	ye ca me, bhante, dhammā pubbe manussabhūtassa nappavattino ahesuṁ, te ca me dhammā etarahi pavattino.	127	
PA_an_3:127.3.4	Seyyathāpi, bhante, bhagavā etarahi ākiṇṇo viharati bhikkhūhi bhikkhunīhi upāsakehi upāsikāhi rājūhi rājamahāmattehi titthiyehi titthiyasāvakehi;	127	
PA_an_3:127.3.5	evamevaṁ kho ahaṁ, bhante, ākiṇṇo viharāmi devaputtehi.	127	
PA_an_3:127.3.6	Dūratopi, bhante, devaputtā āgacchanti hatthakassa devaputtassa santike ‘dhammaṁ sossāmā’ti.	127	
PA_an_3:127.3.7	Tiṇṇāhaṁ, bhante, dhammānaṁ atitto appaṭivāno kālaṅkato.	127	
PA_an_3:127.3.8	Katamesaṁ tiṇṇaṁ?	127	
PA_an_3:127.3.9	Bhagavato ahaṁ, bhante, dassanassa atitto appaṭivāno kālaṅkato;	127	
PA_an_3:127.3.10	saddhammasavanassāhaṁ, bhante, atitto appaṭivāno kālaṅkato;	127	
PA_an_3:127.3.11	saṅghassāhaṁ, bhante, upaṭṭhānassa atitto appaṭivāno kālaṅkato.	127	
PA_an_3:127.3.12	Imesaṁ kho ahaṁ, bhante, tiṇṇaṁ dhammānaṁ atitto appaṭivāno kālaṅkatoti.	127	
PA_an_3:127.4.1	Nāhaṁ bhagavato dassanassa,	127	
PA_an_3:127.4.2	Tittimajjhagā kudācanaṁ;	127	
PA_an_3:127.4.3	Saṅghassa upaṭṭhānassa,	127	
PA_an_3:127.4.4	Saddhammasavanassa ca.	127	
PA_an_3:127.5.1	Adhisīlaṁ sikkhamāno,	127	
PA_an_3:127.5.2	saddhammasavane rato;	127	
PA_an_3:127.5.3	Tiṇṇaṁ dhammānaṁ atitto,	127	
PA_an_3:127.5.4	hatthako avihaṁ gato”ti.	127	
PA_an_3:127.5.5	Pañcamaṁ.	127	
PA_an_3:128.0.1	Aṅguttara Nikāya 3.128	128	
PA_an_3:128.0.2	13. Kusināravagga	128	
PA_an_3:128.0.3	Kaṭuviyasutta	128	
PA_an_3:128.1.1	Ekaṁ samayaṁ bhagavā bārāṇasiyaṁ viharati isipatane migadāye.	128	
PA_an_3:128.1.2	Atha kho bhagavā pubbaṇhasamayaṁ nivāsetvā pattacīvaramādāya bārāṇasiṁ piṇḍāya pāvisi.	128	
PA_an_3:128.1.3	Addasā kho bhagavā goyogapilakkhasmiṁ piṇḍāya caramāno aññataraṁ bhikkhuṁ rittassādaṁ bāhirassādaṁ muṭṭhassatiṁ asampajānaṁ asamāhitaṁ vibbhantacittaṁ pākatindriyaṁ.	128	
PA_an_3:128.1.4	Disvā taṁ bhikkhuṁ etadavoca:	128	
PA_an_3:128.2.1	“Mā kho tvaṁ, bhikkhu, attānaṁ kaṭuviyamakāsi.	128	
PA_an_3:128.2.2	Taṁ vata, bhikkhu, kaṭuviyakataṁ attānaṁ āmagandhena avassutaṁ makkhikā nānupatissanti nānvāssavissantīti, netaṁ ṭhānaṁ vijjatī”ti.	128	
PA_an_3:128.2.3	Atha kho so bhikkhu bhagavatā iminā ovādena ovadito saṁvegamāpādi.	128	
PA_an_3:128.2.4	Atha kho bhagavā bārāṇasiyaṁ piṇḍāya caritvā pacchābhattaṁ piṇḍapātapaṭikkanto bhikkhū āmantesi:	128	
PA_an_3:128.3.1	“Idhāhaṁ, bhikkhave, pubbaṇhasamayaṁ nivāsetvā pattacīvaramādāya bārāṇasiṁ piṇḍāya pāvisiṁ.	128	
PA_an_3:128.3.2	Addasaṁ kho ahaṁ, bhikkhave, goyogapilakkhasmiṁ piṇḍāya caramāno aññataraṁ bhikkhuṁ rittassādaṁ bāhirassādaṁ muṭṭhassatiṁ asampajānaṁ asamāhitaṁ vibbhantacittaṁ pākatindriyaṁ.	128	
PA_an_3:128.3.3	Disvā taṁ bhikkhuṁ etadavocaṁ:	128	
PA_an_3:128.4.1	‘Mā kho tvaṁ, bhikkhu, attānaṁ kaṭuviyamakāsi.	128	
PA_an_3:128.4.2	Taṁ vata bhikkhu kaṭuviyakataṁ attānaṁ āmagandhena avassutaṁ makkhikā nānupatissanti nānvāssavissantīti, netaṁ ṭhānaṁ vijjatī’ti.	128	
PA_an_3:128.4.3	Atha kho, bhikkhave, so bhikkhu mayā iminā ovādena ovadito saṁvegamāpādī”ti.	128	
PA_an_3:128.4.4	Evaṁ vutte, aññataro bhikkhu bhagavantaṁ etadavoca:	128	
PA_an_3:128.4.5	“kiṁ nu kho, bhante, kaṭuviyaṁ?	128	
PA_an_3:128.4.6	Ko āmagandho?	128	
PA_an_3:128.4.7	Kā makkhikā”ti?	128	
PA_an_3:128.5.1	“Abhijjhā kho, bhikkhu, kaṭuviyaṁ;	128	
PA_an_3:128.5.2	byāpādo āmagandho;	128	
PA_an_3:128.5.3	pāpakā akusalā vitakkā makkhikā.	128	
PA_an_3:128.5.4	Taṁ vata, bhikkhu, kaṭuviyakataṁ attānaṁ āmagandhena avassutaṁ makkhikā nānupatissanti nānvāssavissantīti, netaṁ ṭhānaṁ vijjatīti.	128	
PA_an_3:128.6.1	Aguttaṁ cakkhusotasmiṁ,	128	
PA_an_3:128.6.2	indriyesu asaṁvutaṁ;	128	
PA_an_3:128.6.3	Makkhikānupatissanti,	128	
PA_an_3:128.6.4	saṅkappā rāganissitā.	128	
PA_an_3:128.7.1	Kaṭuviyakato bhikkhu,	128	
PA_an_3:128.7.2	āmagandhe avassuto;	128	
PA_an_3:128.7.3	Ārakā hoti nibbānā,	128	
PA_an_3:128.7.4	vighātasseva bhāgavā.	128	
PA_an_3:128.8.1	Gāme vā yadi vāraññe,	128	
PA_an_3:128.8.2	aladdhā samathamattano;	128	
PA_an_3:128.8.3	Pareti bālo dummedho,	128	
PA_an_3:128.8.4	makkhikāhi purakkhato.	128	
PA_an_3:128.9.1	Ye ca sīlena sampannā,	128	
PA_an_3:128.9.2	paññāyūpasameratā;	128	
PA_an_3:128.9.3	Upasantā sukhaṁ senti,	128	
PA_an_3:128.9.4	nāsayitvāna makkhikā”ti.	128	
PA_an_3:128.9.5	Chaṭṭhaṁ.	128	
PA_an_3:129.0.1	Aṅguttara Nikāya 3.129	129	
PA_an_3:129.0.2	13. Kusināravagga	129	
PA_an_3:129.0.3	Paṭhamaanuruddhasutta	129	
PA_an_3:129.1.1	Atha kho āyasmā anuruddho yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā anuruddho bhagavantaṁ etadavoca:	129	
PA_an_3:129.1.2	“idhāhaṁ, bhante, dibbena cakkhunā visuddhena atikkantamānusakena yebhuyyena passāmi mātugāmaṁ kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjamānaṁ.	129	
PA_an_3:129.1.3	Katihi nu kho, bhante, dhammehi samannāgato mātugāmo kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjatī”ti?	129	
PA_an_3:129.2.1	“Tīhi kho, anuruddha, dhammehi samannāgato mātugāmo kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati.	129	
PA_an_3:129.2.2	Katamehi tīhi?	129	
PA_an_3:129.2.3_0	Idha, anuruddha, mātugāmo pubbaṇhasamayaṁ maccheramalapariyuṭṭhitena cetasā agāraṁ	129	
PA_an_3:129.2.3_1	ajjhāvasati, majjhanhikasamayaṁ issāpariyuṭṭhitena cetasā agāraṁ ajjhāvasati, sāyanhasamayaṁ	129	
PA_an_3:129.2.3_2	kāmarāgapariyuṭṭhitena cetasā agāraṁ ajjhāvasati.	129	
PA_an_3:129.2.4	Imehi kho, anuruddha, tīhi dhammehi samannāgato mātugāmo kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjatī”ti.	129	
PA_an_3:129.2.5	Sattamaṁ.	129	
PA_an_3:130.0.1	Aṅguttara Nikāya 3.130	130	
PA_an_3:130.0.2	13. Kusināravagga	130	
PA_an_3:130.0.3	Dutiyaanuruddhasutta	130	
PA_an_3:130.1.1	Atha kho āyasmā anuruddho yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi.	130	
PA_an_3:130.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā anuruddho āyasmantaṁ sāriputtaṁ etadavoca:	130	
PA_an_3:130.1.3	“idhāhaṁ, āvuso sāriputta, dibbena cakkhunā visuddhena atikkantamānusakena sahassaṁ lokaṁ olokemi.	130	
PA_an_3:130.1.4	Āraddhaṁ kho pana me vīriyaṁ asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggaṁ.	130	
PA_an_3:130.1.5	Atha ca pana me nānupādāya āsavehi cittaṁ vimuccatī”ti.	130	
PA_an_3:130.2.1	“Yaṁ kho te, āvuso anuruddha, evaṁ hoti:	130	
PA_an_3:130.2.2	‘ahaṁ dibbena cakkhunā visuddhena atikkantamānusakena sahassaṁ lokaṁ volokemī’ti, idaṁ te mānasmiṁ.	130	
PA_an_3:130.2.3	Yampi te, āvuso anuruddha, evaṁ hoti:	130	
PA_an_3:130.2.4	‘āraddhaṁ kho pana me vīriyaṁ asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ cittaṁ ekaggan’ti, idaṁ te uddhaccasmiṁ.	130	
PA_an_3:130.2.5	Yampi te, āvuso anuruddha, evaṁ hoti:	130	
PA_an_3:130.2.6	‘atha ca pana me nānupādāya āsavehi cittaṁ vimuccatī’ti, idaṁ te kukkuccasmiṁ.	130	
PA_an_3:130.2.7	Sādhu vatāyasmā anuruddho ime tayo dhamme pahāya, ime tayo dhamme amanasikaritvā amatāya dhātuyā cittaṁ upasaṁharatū”ti.	130	
PA_an_3:130.3.1	Atha kho āyasmā anuruddho aparena samayena ime tayo dhamme pahāya, ime tayo dhamme amanasikaritvā amatāya dhātuyā cittaṁ upasaṁhari.	130	
PA_an_3:130.3.2_0	Atha kho āyasmā anuruddho eko vūpakaṭṭho appamatto ātāpī pahitatto viharanto nacirasseva—yassatthāya	130	
PA_an_3:130.3.2_1	kulaputtā sammadeva agārasmā anagāriyaṁ pabbajanti, tadanuttaraṁ—brahmacariyapariyosānaṁ	130	
PA_an_3:130.3.2_2	diṭṭheva dhamme sayaṁ abhiññā sacchikatvā upasampajja vihāsi.	130	
PA_an_3:130.3.3	“Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā”ti abbhaññāsi.	130	
PA_an_3:130.3.4	Aññataro ca panāyasmā anuruddho arahataṁ ahosīti.	130	
PA_an_3:130.3.5	Aṭṭhamaṁ.	130	
PA_an_3:131.0.1	Aṅguttara Nikāya 3.131	131	
PA_an_3:131.0.2	13. Kusināravagga	131	
PA_an_3:131.0.3	Paṭicchannasutta	131	
PA_an_3:131.1.1	“Tīṇimāni, bhikkhave, paṭicchannāni āvahanti, no vivaṭāni.	131	
PA_an_3:131.1.2	Katamāni tīṇi?	131	
PA_an_3:131.1.3	Mātugāmo, bhikkhave, paṭicchanno āvahati, no vivaṭo;	131	
PA_an_3:131.1.4	brāhmaṇānaṁ, bhikkhave, mantā paṭicchannā āvahanti, no vivaṭā;	131	
PA_an_3:131.1.5	micchādiṭṭhi, bhikkhave, paṭicchannā āvahati, no vivaṭā.	131	
PA_an_3:131.1.6	Imāni kho, bhikkhave, tīṇi paṭicchannāni āvahanti, no vivaṭāni.	131	
PA_an_3:131.2.1	Tīṇimāni, bhikkhave, vivaṭāni virocanti, no paṭicchannāni.	131	
PA_an_3:131.2.2	Katamāni tīṇi?	131	
PA_an_3:131.2.3	Candamaṇḍalaṁ, bhikkhave, vivaṭaṁ virocati, no paṭicchannaṁ;	131	
PA_an_3:131.2.4	sūriyamaṇḍalaṁ, bhikkhave, vivaṭaṁ virocati, no paṭicchannaṁ;	131	
PA_an_3:131.2.5	tathāgatappavedito dhammavinayo, bhikkhave, vivaṭo virocati, no paṭicchanno.	131	
PA_an_3:131.2.6	Imāni kho, bhikkhave, tīṇi vivaṭāni virocanti, no paṭicchannānī”ti.	131	
PA_an_3:131.2.7	Navamaṁ.	131	
PA_an_3:132.0.1	Aṅguttara Nikāya 3.132	132	
PA_an_3:132.0.2	13. Kusināravagga	132	
PA_an_3:132.0.3	Lekhasutta	132	
PA_an_3:132.1.1	“Tayome, bhikkhave, puggalā santo saṁvijjamānā lokasmiṁ.	132	
PA_an_3:132.1.2	Katame tayo?	132	
PA_an_3:132.1.3	Pāsāṇalekhūpamo puggalo, pathavilekhūpamo puggalo, udakalekhūpamo puggalo.	132	
PA_an_3:132.1.4	Katamo ca, bhikkhave, pāsāṇalekhūpamo puggalo?	132	
PA_an_3:132.1.5	Idha, bhikkhave, ekacco puggalo abhiṇhaṁ kujjhati.	132	
PA_an_3:132.1.6	So ca khvassa kodho dīgharattaṁ anuseti.	132	
PA_an_3:132.1.7	Seyyathāpi, bhikkhave, pāsāṇe lekhā na khippaṁ lujjati vātena vā udakena vā, ciraṭṭhitikā hoti;	132	
PA_an_3:132.1.8	evamevaṁ kho, bhikkhave, idhekacco puggalo abhiṇhaṁ kujjhati.	132	
PA_an_3:132.1.9	So ca khvassa kodho dīgharattaṁ anuseti.	132	
PA_an_3:132.1.10	Ayaṁ vuccati, bhikkhave, pāsāṇalekhūpamo puggalo.	132	
PA_an_3:132.2.1	Katamo ca, bhikkhave, pathavilekhūpamo puggalo?	132	
PA_an_3:132.2.2	Idha, bhikkhave, ekacco puggalo abhiṇhaṁ kujjhati.	132	
PA_an_3:132.2.3	So ca khvassa kodho na dīgharattaṁ anuseti.	132	
PA_an_3:132.2.4	Seyyathāpi, bhikkhave, pathaviyā lekhā khippaṁ lujjati vātena vā udakena vā, na ciraṭṭhitikā hoti;	132	
PA_an_3:132.2.5	evamevaṁ kho, bhikkhave, idhekacco puggalo abhiṇhaṁ kujjhati.	132	
PA_an_3:132.2.6	So ca khvassa kodho na dīgharattaṁ anuseti.	132	
PA_an_3:132.2.7	Ayaṁ vuccati, bhikkhave, pathavilekhūpamo puggalo.	132	
PA_an_3:132.3.1	Katamo ca, bhikkhave, udakalekhūpamo puggalo?	132	
PA_an_3:132.3.2	Idha, bhikkhave, ekacco puggalo āgāḷhenapi vuccamāno pharusenapi vuccamāno amanāpenapi vuccamāno sandhiyatimeva saṁsandatimeva sammodatimeva.	132	
PA_an_3:132.3.3	Seyyathāpi, bhikkhave, udake lekhā khippaṁyeva paṭivigacchati, na ciraṭṭhitikā hoti;	132	
PA_an_3:132.3.4	evamevaṁ kho, bhikkhave, idhekacco puggalo āgāḷhenapi vuccamāno pharusenapi vuccamāno amanāpenapi vuccamāno sandhiyatimeva saṁsandatimeva sammodatimeva.	132	
PA_an_3:132.3.5	Ayaṁ vuccati, bhikkhave, udakalekhūpamo puggalo.	132	
PA_an_3:132.3.6	Ime kho, bhikkhave, tayo puggalā santo saṁvijjamānā lokasmin”ti.	132	
PA_an_3:132.3.7	Dasamaṁ.	132	
PA_an_3:132.3.8	Kusināravaggo tatiyo.	132	
PA_an_3:132.4.0	Tassuddānaṁ	132	
PA_an_3:132.4.1	Kusinārabhaṇḍanā ceva,	132	
PA_an_3:132.4.2	Gotamabharaṇḍuhatthako;	132	
PA_an_3:132.4.3	Kaṭuviyaṁ dve anuruddhā,	132	
PA_an_3:132.4.4	Paṭicchannaṁ lekhena te dasāti.	132	
PA_an_3:133.0.1	Aṅguttara Nikāya 3.133	133	
PA_an_3:133.0.2	14. Yodhājīvavagga	133	
PA_an_3:133.0.3	Yodhājīvasutta	133	
PA_an_3:133.1.1	“Tīhi, bhikkhave, aṅgehi samannāgato yodhājīvo rājāraho hoti rājabhoggo, rañño aṅganteva saṅkhyaṁ gacchati.	133	
PA_an_3:133.1.2	Katamehi tīhi?	133	
PA_an_3:133.1.3	Idha, bhikkhave, yodhājīvo dūre pātī ca hoti akkhaṇavedhī ca mahato ca kāyassa padāletā.	133	
PA_an_3:133.1.4	Imehi, kho, bhikkhave, tīhi aṅgehi samannāgato yodhājīvo rājāraho hoti rājabhoggo, rañño aṅganteva saṅkhyaṁ gacchati.	133	
PA_an_3:133.1.5	Evamevaṁ kho, bhikkhave, tīhi aṅgehi samannāgato bhikkhu āhuneyyo hoti …pe… anuttaraṁ puññakkhettaṁ lokassa.	133	
PA_an_3:133.1.6	Katamehi tīhi?	133	
PA_an_3:133.1.7	Idha, bhikkhave, bhikkhu dūre pātī ca hoti akkhaṇavedhī ca mahato ca kāyassa padāletā.	133	
PA_an_3:133.2.1	Kathañca, bhikkhave, bhikkhu dūre pātī hoti?	133	
PA_an_3:133.2.2_0	Idha, bhikkhave, bhikkhu yaṁ kiñci rūpaṁ atītānāgatapaccuppannaṁ ajjhattaṁ vā bahiddhā	133	
PA_an_3:133.2.2_1	vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ:	133	
PA_an_3:133.2.2_2	‘netaṁ mama, nesohamasmi, na meso attā’ti evametaṁ yathābhūtaṁ sammappaññāya passati.	133	
PA_an_3:133.2.3_0	Yā kāci vedanā atītānāgatapaccuppannā ajjhattā vā bahiddhā vā oḷārikā vā sukhumā	133	
PA_an_3:133.2.3_1	vā hīnā vā paṇītā vā yā dūre santike vā, sabbaṁ vedanaṁ: ‘netaṁ mama, nesohamasmi,	133	
PA_an_3:133.2.3_2	na meso attā’ti evametaṁ yathābhūtaṁ sammappaññāya passati.	133	
PA_an_3:133.2.4_0	Yā kāci saññā atītānāgatapaccuppannā ajjhattā vā bahiddhā vā oḷārikā vā sukhumā vā	133	
PA_an_3:133.2.4_1	hīnā vā paṇītā vā yā dūre santike vā, sabbaṁ saññaṁ: ‘netaṁ mama, nesohamasmi, na	133	
PA_an_3:133.2.4_2	meso attā’ti evametaṁ yathābhūtaṁ sammappaññāya passati.	133	
PA_an_3:133.2.5_0	Ye keci saṅkhārā atītānāgatapaccuppannā ajjhattā vā bahiddhā vā oḷārikā vā sukhumā	133	
PA_an_3:133.2.5_1	vā hīnā vā paṇītā vā ye dūre santike vā, sabbe saṅkhāre: ‘netaṁ mama, nesohamasmi,	133	
PA_an_3:133.2.5_2	na meso attā’ti evametaṁ yathābhūtaṁ sammappaññāya passati.	133	
PA_an_3:133.2.6_0	Yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ	133	
PA_an_3:133.2.6_1	vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ: ‘netaṁ mama, nesohamasmi,	133	
PA_an_3:133.2.6_2	na meso attā’ti evametaṁ yathābhūtaṁ sammappaññāya passati.	133	
PA_an_3:133.2.7	Evaṁ kho, bhikkhave, bhikkhu dūre pātī hoti.	133	
PA_an_3:133.3.1	Kathañca, bhikkhave, bhikkhu akkhaṇavedhī hoti?	133	
PA_an_3:133.3.2_0	Idha, bhikkhave, bhikkhu ‘idaṁ dukkhan’ti yathābhūtaṁ pajānāti; ‘ayaṁ dukkhasamudayo’ti	133	
PA_an_3:133.3.2_1	yathābhūtaṁ pajānāti; ‘ayaṁ dukkhanirodho’ti yathābhūtaṁ pajānāti; ‘ayaṁ dukkhanirodhagāminī	133	
PA_an_3:133.3.2_2	paṭipadā’ti yathābhūtaṁ pajānāti.	133	
PA_an_3:133.3.3	Evaṁ kho, bhikkhave, bhikkhu akkhaṇavedhī hoti.	133	
PA_an_3:133.4.1	Kathañca, bhikkhave, bhikkhu mahato kāyassa padāletā hoti?	133	
PA_an_3:133.4.2	Idha, bhikkhave, bhikkhu mahantaṁ avijjākkhandhaṁ padāleti.	133	
PA_an_3:133.4.3	Evaṁ kho, bhikkhave, bhikkhu mahato kāyassa padāletā hoti.	133	
PA_an_3:133.4.4	Imehi kho, bhikkhave, tīhi dhammehi samannāgato bhikkhu āhuneyyo hoti …pe… anuttaraṁ puññakkhettaṁ lokassā”ti.	133	
PA_an_3:133.4.5	Paṭhamaṁ.	133	
PA_an_3:134.0.1	Aṅguttara Nikāya 3.134	134	
PA_an_3:134.0.2	14. Yodhājīvavagga	134	
PA_an_3:134.0.3	Parisāsutta	134	
PA_an_3:134.1.1	“Tisso imā, bhikkhave, parisā.	134	
PA_an_3:134.1.2	Katamā tisso?	134	
PA_an_3:134.1.3	Ukkācitavinītā parisā, paṭipucchāvinītā parisā, yāvatāvinītā parisā—	134	
PA_an_3:134.1.4	imā kho, bhikkhave, tisso parisā”ti.	134	
PA_an_3:134.1.5	Dutiyaṁ.	134	
PA_an_3:135.0.1	Aṅguttara Nikāya 3.135	135	
PA_an_3:135.0.2	14. Yodhājīvavagga	135	
PA_an_3:135.0.3	Mittasutta	135	
PA_an_3:135.1.1	“Tīhi, bhikkhave, aṅgehi samannāgato mitto sevitabbo.	135	
PA_an_3:135.1.2	Katamehi tīhi? (…)	135	
PA_an_3:135.1.3	Duddadaṁ dadāti, dukkaraṁ karoti, dukkhamaṁ khamati—	135	
PA_an_3:135.1.4	imehi kho, bhikkhave, tīhi aṅgehi samannāgato mitto sevitabbo”ti.	135	
PA_an_3:135.1.5	Tatiyaṁ.	135	
PA_an_3:136.0.1	Aṅguttara Nikāya 3.136	136	
PA_an_3:136.0.2	14. Yodhājīvavagga	136	
PA_an_3:136.0.3	Uppādāsutta	136	
PA_an_3:136.1.1	“Uppādā vā, bhikkhave, tathāgatānaṁ anuppādā vā tathāgatānaṁ, ṭhitāva sā dhātu dhammaṭṭhitatā dhammaniyāmatā.	136	
PA_an_3:136.1.2	Sabbe saṅkhārā aniccā.	136	
PA_an_3:136.1.3	Taṁ tathāgato abhisambujjhati abhisameti.	136	
PA_an_3:136.1.4	Abhisambujjhitvā abhisametvā ācikkhati deseti paññāpeti paṭṭhapeti vivarati vibhajati uttānīkaroti:	136	
PA_an_3:136.1.5	‘sabbe saṅkhārā aniccā’ti.	136	
PA_an_3:136.1.6	Uppādā vā, bhikkhave, tathāgatānaṁ anuppādā vā tathāgatānaṁ ṭhitāva sā dhātu dhammaṭṭhitatā dhammaniyāmatā.	136	
PA_an_3:136.1.7	Sabbe saṅkhārā dukkhā.	136	
PA_an_3:136.1.8	Taṁ tathāgato abhisambujjhati abhisameti.	136	
PA_an_3:136.1.9	Abhisambujjhitvā abhisametvā ācikkhati deseti paññāpeti paṭṭhapeti vivarati vibhajati uttānīkaroti:	136	
PA_an_3:136.1.10	‘sabbe saṅkhārā dukkhā’ti.	136	
PA_an_3:136.1.11	Uppādā vā, bhikkhave, tathāgatānaṁ anuppādā vā tathāgatānaṁ ṭhitāva sā dhātu dhammaṭṭhitatā dhammaniyāmatā.	136	
PA_an_3:136.1.12	Sabbe dhammā anattā.	136	
PA_an_3:136.1.13	Taṁ tathāgato abhisambujjhati abhisameti.	136	
PA_an_3:136.1.14	Abhisambujjhitvā abhisametvā ācikkhati deseti paññāpeti paṭṭhapeti vivarati vibhajati uttānīkaroti:	136	
PA_an_3:136.1.15	‘sabbe dhammā anattā’”ti.	136	
PA_an_3:136.1.16	Catutthaṁ.	136	
PA_an_3:137.0.1	Aṅguttara Nikāya 3.137	137	
PA_an_3:137.0.2	14. Yodhājīvavagga	137	
PA_an_3:137.0.3	Kesakambalasutta	137	
PA_an_3:137.1.1	“Seyyathāpi, bhikkhave, yāni kānici tantāvutānaṁ vatthānaṁ, kesakambalo tesaṁ paṭikiṭṭho akkhāyati.	137	
PA_an_3:137.1.2	Kesakambalo, bhikkhave, sīte sīto, uṇhe uṇho, dubbaṇṇo, duggandho, dukkhasamphasso.	137	
PA_an_3:137.1.3	Evamevaṁ kho, bhikkhave, yāni kānici puthusamaṇabrāhmaṇavādānaṁ makkhalivādo tesaṁ paṭikiṭṭho akkhāyati.	137	
PA_an_3:137.2.1	Makkhali, bhikkhave, moghapuriso evaṁvādī evaṁdiṭṭhi:	137	
PA_an_3:137.2.2	‘natthi kammaṁ, natthi kiriyaṁ, natthi vīriyan’ti.	137	
PA_an_3:137.2.3	Yepi te, bhikkhave, ahesuṁ atītamaddhānaṁ arahanto sammāsambuddhā, tepi bhagavanto kammavādā ceva ahesuṁ kiriyavādā ca vīriyavādā ca.	137	
PA_an_3:137.2.4	Tepi, bhikkhave, makkhali moghapuriso paṭibāhati:	137	
PA_an_3:137.2.5	‘natthi kammaṁ, natthi kiriyaṁ, natthi vīriyan’ti.	137	
PA_an_3:137.2.6	Yepi te, bhikkhave, bhavissanti anāgatamaddhānaṁ arahanto sammāsambuddhā, tepi bhagavanto kammavādā ceva bhavissanti kiriyavādā ca vīriyavādā ca.	137	
PA_an_3:137.2.7	Tepi, bhikkhave, makkhali moghapuriso paṭibāhati:	137	
PA_an_3:137.2.8	‘natthi kammaṁ, natthi kiriyaṁ, natthi vīriyan’ti.	137	
PA_an_3:137.2.9	Ahampi, bhikkhave, etarahi arahaṁ sammāsambuddho kammavādo ceva kiriyavādo ca vīriyavādo ca.	137	
PA_an_3:137.2.10	Mampi, bhikkhave, makkhali moghapuriso paṭibāhati:	137	
PA_an_3:137.2.11	‘natthi kammaṁ, natthi kiriyaṁ, natthi vīriyan’ti.	137	
PA_an_3:137.3.1	Seyyathāpi, bhikkhave, nadīmukhe khippaṁ uḍḍeyya bahūnaṁ macchānaṁ ahitāya dukkhāya anayāya byasanāya;	137	
PA_an_3:137.3.2	evamevaṁ kho, bhikkhave, makkhali moghapuriso manussakhippaṁ maññe loke uppanno bahūnaṁ sattānaṁ ahitāya dukkhāya anayāya byasanāyā”ti.	137	
PA_an_3:137.3.3	Pañcamaṁ.	137	
PA_an_3:138.0.1	Aṅguttara Nikāya 3.138	138	
PA_an_3:138.0.2	14. Yodhājīvavagga	138	
PA_an_3:138.0.3	Sampadāsutta	138	
PA_an_3:138.1.1	“Tisso imā, bhikkhave, sampadā.	138	
PA_an_3:138.1.2	Katamā tisso?	138	
PA_an_3:138.1.3	Saddhāsampadā, sīlasampadā, paññāsampadā—	138	
PA_an_3:138.1.4	imā kho, bhikkhave, tisso sampadā”ti.	138	
PA_an_3:138.1.5	Chaṭṭhaṁ.	138	
PA_an_3:139.0.1	Aṅguttara Nikāya 3.139	139	
PA_an_3:139.0.2	14. Yodhājīvavagga	139	
PA_an_3:139.0.3	Vuddhisutta	139	
PA_an_3:139.1.1	“Tisso imā, bhikkhave, vuddhiyo.	139	
PA_an_3:139.1.2	Katamā tisso?	139	
PA_an_3:139.1.3	Saddhāvuddhi, sīlavuddhi, paññāvuddhi—	139	
PA_an_3:139.1.4	imā kho, bhikkhave, tisso vuddhiyo”ti.	139	
PA_an_3:139.1.5	Sattamaṁ.	139	
PA_an_3:140.0.1	Aṅguttara Nikāya 3.140	140	
PA_an_3:140.0.2	14. Yodhājīvavagga	140	
PA_an_3:140.0.3	Assakhaḷuṅkasutta	140	
PA_an_3:140.1.1	“Tayo ca, bhikkhave, assakhaḷuṅke desessāmi tayo ca purisakhaḷuṅke.	140	
PA_an_3:140.1.2	Taṁ suṇātha, sādhukaṁ manasi karotha, bhāsissāmī”ti.	140	
PA_an_3:140.1.3	“Evaṁ, bhante”ti kho te bhikkhū bhagavato paccassosuṁ.	140	
PA_an_3:140.1.4	Bhagavā etadavoca:	140	
PA_an_3:140.2.1	“Katame ca, bhikkhave, tayo assakhaḷuṅkā?	140	
PA_an_3:140.2.2	Idha, bhikkhave, ekacco assakhaḷuṅko javasampanno hoti; na vaṇṇasampanno, na ārohapariṇāhasampanno.	140	
PA_an_3:140.2.3	Idha pana, bhikkhave, ekacco assakhaḷuṅko javasampanno ca hoti vaṇṇasampanno ca; na ārohapariṇāhasampanno.	140	
PA_an_3:140.2.4	Idha pana, bhikkhave, ekacco assakhaḷuṅko javasampanno ca hoti vaṇṇasampanno ca ārohapariṇāhasampanno ca.	140	
PA_an_3:140.2.5	Ime kho, bhikkhave, tayo assakhaḷuṅkā.	140	
PA_an_3:140.3.1	Katame ca, bhikkhave, tayo purisakhaḷuṅkā?	140	
PA_an_3:140.3.2	Idha, bhikkhave, ekacco purisakhaḷuṅko javasampanno hoti; na vaṇṇasampanno, na ārohapariṇāhasampanno.	140	
PA_an_3:140.3.3	Idha pana, bhikkhave, ekacco purisakhaḷuṅko javasampanno ca hoti vaṇṇasampanno ca; na ārohapariṇāhasampanno.	140	
PA_an_3:140.3.4	Idha pana, bhikkhave, ekacco purisakhaḷuṅko javasampanno ca hoti vaṇṇasampanno ca ārohapariṇāhasampanno ca.	140	
PA_an_3:140.4.1	Kathañca, bhikkhave, purisakhaḷuṅko javasampanno hoti; na vaṇṇasampanno na ārohapariṇāhasampanno?	140	
PA_an_3:140.4.2	Idha, bhikkhave, bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	140	
PA_an_3:140.4.3	Idamassa javasmiṁ vadāmi.	140	
PA_an_3:140.4.4	Abhidhamme kho pana abhivinaye pañhaṁ puṭṭho saṁsādeti, no vissajjeti.	140	
PA_an_3:140.4.5	Idamassa na vaṇṇasmiṁ vadāmi.	140	
PA_an_3:140.4.6	Na kho pana lābhī hoti cīvarapiṇḍapātasenāsanagilānappaccayabhesajjaparikkhārānaṁ.	140	
PA_an_3:140.4.7	Idamassa na ārohapariṇāhasmiṁ vadāmi.	140	
PA_an_3:140.4.8	Evaṁ kho, bhikkhave, purisakhaḷuṅko javasampanno hoti; na vaṇṇasampanno, na ārohapariṇāhasampanno.	140	
PA_an_3:140.5.1	Kathañca, bhikkhave, purisakhaḷuṅko javasampanno ca hoti vaṇṇasampanno ca; na ārohapariṇāhasampanno?	140	
PA_an_3:140.5.2	Idha, bhikkhave, bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	140	
PA_an_3:140.5.3	Idamassa javasmiṁ vadāmi.	140	
PA_an_3:140.5.4	Abhidhamme kho pana abhivinaye pañhaṁ puṭṭho vissajjeti, no saṁsādeti.	140	
PA_an_3:140.5.5	Idamassa vaṇṇasmiṁ vadāmi.	140	
PA_an_3:140.5.6	Na pana lābhī hoti cīvarapiṇḍapātasenāsanagilānappaccayabhesajjaparikkhārānaṁ.	140	
PA_an_3:140.5.7	Idamassa na ārohapariṇāhasmiṁ vadāmi.	140	
PA_an_3:140.5.8	Evaṁ kho, bhikkhave, purisakhaḷuṅko javasampanno ca hoti vaṇṇasampanno ca; na ārohapariṇāhasampanno.	140	
PA_an_3:140.6.1	Kathañca, bhikkhave, purisakhaḷuṅko javasampanno ca hoti vaṇṇasampanno ca ārohapariṇāhasampanno ca?	140	
PA_an_3:140.6.2	Idha, bhikkhave, bhikkhu ‘idaṁ dukkhan’ti yathābhūtaṁ pajānāti …pe… ‘ayaṁ dukkhanirodhagāminī paṭipadā’ti yathābhūtaṁ pajānāti.	140	
PA_an_3:140.6.3	Idamassa javasmiṁ vadāmi.	140	
PA_an_3:140.6.4	Abhidhamme kho pana abhivinaye pañhaṁ puṭṭho vissajjeti, no saṁsādeti.	140	
PA_an_3:140.6.5	Idamassa vaṇṇasmiṁ vadāmi.	140	
PA_an_3:140.6.6	Lābhī kho pana hoti cīvarapiṇḍapātasenāsanagilānappaccayabhesajjaparikkhārānaṁ.	140	
PA_an_3:140.6.7	Idamassa ārohapariṇāhasmiṁ vadāmi.	140	
PA_an_3:140.6.8	Evaṁ kho, bhikkhave, purisakhaḷuṅko javasampanno ca hoti vaṇṇasampanno ca ārohapariṇāhasampanno ca.	140	
PA_an_3:140.6.9	Ime kho, bhikkhave, tayo purisakhaḷuṅkā”ti.	140	
PA_an_3:140.6.10	Aṭṭhamaṁ.	140	
PA_an_3:141.0.1	Aṅguttara Nikāya 3.141	141	
PA_an_3:141.0.2	14. Yodhājīvavagga	141	
PA_an_3:141.0.3	Assaparassasutta	141	
PA_an_3:141.1.1	“Tayo ca, bhikkhave, assaparasse desessāmi tayo ca purisaparasse.	141	
PA_an_3:141.1.2	Taṁ suṇātha, sādhukaṁ manasi karotha, bhāsissāmī”ti.	141	
PA_an_3:141.1.3	“Evaṁ, bhante”ti kho te bhikkhū bhagavato paccassosuṁ.	141	
PA_an_3:141.1.4	Bhagavā etadavoca:	141	
PA_an_3:141.2.1	“Katame ca, bhikkhave, tayo assaparassā?	141	
PA_an_3:141.2.2	Idha, bhikkhave, ekacco assaparasso javasampanno hoti; na vaṇṇasampanno na ārohapariṇāhasampanno.	141	
PA_an_3:141.2.3	Idha pana, bhikkhave, ekacco assaparasso javasampanno hoti vaṇṇasampanno ca; na ārohapariṇāhasampanno.	141	
PA_an_3:141.2.4	Idha pana, bhikkhave, ekacco assaparasso javasampanno ca hoti vaṇṇasampanno ca ārohapariṇāhasampanno ca.	141	
PA_an_3:141.2.5	Ime kho, bhikkhave, tayo assaparassā.	141	
PA_an_3:141.3.1	Katame ca, bhikkhave, tayo purisaparassā?	141	
PA_an_3:141.3.2	Idha, bhikkhave, ekacco purisaparasso javasampanno hoti; na vaṇṇasampanno na ārohapariṇāhasampanno.	141	
PA_an_3:141.3.3	Idha pana, bhikkhave, ekacco purisaparasso javasampanno ca hoti vaṇṇasampanno ca; na ārohapariṇāhasampanno.	141	
PA_an_3:141.3.4	Idha pana, bhikkhave, ekacco purisaparasso javasampanno ca hoti vaṇṇasampanno ca ārohapariṇāhasampanno ca.	141	
PA_an_3:141.4.1	Kathañca, bhikkhave, purisaparasso javasampanno hoti; na vaṇṇasampanno, na ārohapariṇāhasampanno?	141	
PA_an_3:141.4.2	Idha, bhikkhave, bhikkhu pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	141	
PA_an_3:141.4.3	Idamassa javasmiṁ vadāmi.	141	
PA_an_3:141.4.4	Abhidhamme kho pana abhivinaye pañhaṁ puṭṭho saṁsādeti, no vissajjeti.	141	
PA_an_3:141.4.5	Idamassa na vaṇṇasmiṁ vadāmi.	141	
PA_an_3:141.4.6	Na kho pana lābhī hoti cīvarapiṇḍapātasenāsanagilānappaccayabhesajjaparikkhārānaṁ.	141	
PA_an_3:141.4.7	Idamassa na ārohapariṇāhasmiṁ vadāmi. Evaṁ kho, bhikkhave, purisaparasso javasampanno hoti;	141	
PA_an_3:141.4.8	na vaṇṇasampanno, na ārohapariṇāhasampanno.	141	
PA_an_3:141.5.1	Kathañca, bhikkhave, purisaparasso javasampanno ca hoti vaṇṇasampanno ca, na ārohapariṇāhasampanno?	141	
PA_an_3:141.5.2	Idha, bhikkhave, bhikkhu pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	141	
PA_an_3:141.5.3	Idamassa javasmiṁ vadāmi.	141	
PA_an_3:141.5.4	Abhidhamme kho pana abhivinaye pañhaṁ puṭṭho vissajjeti, no saṁsādeti.	141	
PA_an_3:141.5.5	Idamassa vaṇṇasmiṁ vadāmi.	141	
PA_an_3:141.5.6	Na kho pana lābhī hoti cīvarapiṇḍapātasenāsanagilānappaccayabhesajjaparikkhārānaṁ.	141	
PA_an_3:141.5.7	Idamassa na ārohapariṇāhasmiṁ vadāmi.	141	
PA_an_3:141.5.8	Evaṁ kho, bhikkhave, purisaparasso javasampanno ca hoti; vaṇṇasampanno ca, na ārohapariṇāhasampanno.	141	
PA_an_3:141.6.1	Kathañca, bhikkhave, purisaparasso javasampanno ca hoti vaṇṇasampanno ca ārohapariṇāhasampanno ca?	141	
PA_an_3:141.6.2	Idha, bhikkhave, bhikkhu pañcannaṁ orambhāgiyānaṁ saṁyojanānaṁ parikkhayā opapātiko hoti tattha parinibbāyī anāvattidhammo tasmā lokā.	141	
PA_an_3:141.6.3	Idamassa javasmiṁ vadāmi.	141	
PA_an_3:141.6.4	Abhidhamme kho pana abhivinaye pañhaṁ puṭṭho vissajjeti, no saṁsādeti.	141	
PA_an_3:141.6.5	Idamassa vaṇṇasmiṁ vadāmi.	141	
PA_an_3:141.6.6	Lābhī kho pana hoti cīvarapiṇḍapātasenāsanagilānappaccayabhesajjaparikkhārānaṁ.	141	
PA_an_3:141.6.7	Idamassa ārohapariṇāhasmiṁ vadāmi.	141	
PA_an_3:141.6.8	Evaṁ kho, bhikkhave, purisaparasso javasampanno ca hoti vaṇṇasampanno ca ārohapariṇāhasampanno ca.	141	
PA_an_3:141.6.9	Ime kho, bhikkhave, tayo purisaparassā”ti.	141	
PA_an_3:141.6.10	Navamaṁ.	141	
PA_an_3:142.0.1	Aṅguttara Nikāya 3.142	142	
PA_an_3:142.0.2	14. Yodhājīvavagga	142	
PA_an_3:142.0.3	Assājānīyasutta	142	
PA_an_3:142.1.1	“Tayo ca, bhikkhave, bhadre assājānīye desessāmi tayo ca bhadre purisājānīye.	142	
PA_an_3:142.1.2	Taṁ suṇātha, sādhukaṁ manasi karotha, bhāsissāmī”ti.	142	
PA_an_3:142.1.3	“Evaṁ, bhante”ti kho te bhikkhū bhagavato paccassosuṁ.	142	
PA_an_3:142.1.4	Bhagavā etadavoca:	142	
PA_an_3:142.2.1	“Katame ca, bhikkhave, tayo bhadrā assājānīyā?	142	
PA_an_3:142.2.2	Idha, bhikkhave, ekacco bhadro assājānīyo …pe…	142	
PA_an_3:142.2.3	javasampanno ca hoti vaṇṇasampanno ca ārohapariṇāhasampanno ca.	142	
PA_an_3:142.2.4	Ime kho, bhikkhave, tayo bhadrā assājānīyā.	142	
PA_an_3:142.3.1	Katame ca, bhikkhave, tayo bhadrā purisājānīyā?	142	
PA_an_3:142.3.2	Idha, bhikkhave, ekacco bhadro purisājānīyo …pe…	142	
PA_an_3:142.3.3	javasampanno ca hoti vaṇṇasampanno ca ārohapariṇāhasampanno ca.	142	
PA_an_3:142.4.1	Kathañca, bhikkhave, bhadro purisājānīyo …pe…	142	
PA_an_3:142.4.2	javasampanno ca hoti vaṇṇasampanno ca ārohapariṇāhasampanno ca?	142	
PA_an_3:142.4.3	Idha, bhikkhave, bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā upasampajja viharati.	142	
PA_an_3:142.4.4	Idamassa javasmiṁ vadāmi.	142	
PA_an_3:142.4.5	Abhidhamme kho pana abhivinaye pañhaṁ puṭṭho vissajjeti, no saṁsādeti.	142	
PA_an_3:142.4.6	Idamassa vaṇṇasmiṁ vadāmi.	142	
PA_an_3:142.4.7	Lābhī kho pana hoti cīvarapiṇḍapātasenāsanagilānappaccayabhesajjaparikkhārānaṁ.	142	
PA_an_3:142.4.8	Idamassa ārohapariṇāhasmiṁ vadāmi.	142	
PA_an_3:142.4.9	Evaṁ kho, bhikkhave, bhadro purisājānīyo javasampanno ca hoti vaṇṇasampanno ca ārohapariṇāhasampanno ca.	142	
PA_an_3:142.4.10	Ime kho, bhikkhave, tayo bhadrā purisājānīyā”ti.	142	
PA_an_3:142.4.11	Dasamaṁ.	142	
PA_an_3:143.0.1	Aṅguttara Nikāya 3.143	143	
PA_an_3:143.0.2	14. Yodhājīvavagga	143	
PA_an_3:143.0.3	Paṭhamamoranivāpasutta	143	
PA_an_3:143.1.1	Ekaṁ samayaṁ bhagavā rājagahe viharati moranivāpe paribbājakārāme.	143	
PA_an_3:143.1.2	Tatra kho bhagavā bhikkhū āmantesi:	143	
PA_an_3:143.1.3	“bhikkhavo”ti.	143	
PA_an_3:143.1.4	“Bhadante”ti te bhikkhū bhagavato paccassosuṁ.	143	
PA_an_3:143.1.5	Bhagavā etadavoca:	143	
PA_an_3:143.2.1	“Tīhi, bhikkhave, dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.	143	
PA_an_3:143.2.2	Katamehi tīhi?	143	
PA_an_3:143.2.3	Asekkhena sīlakkhandhena, asekkhena samādhikkhandhena, asekkhena paññākkhandhena.	143	
PA_an_3:143.2.4	Imehi kho, bhikkhave, tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānan”ti.	143	
PA_an_3:143.2.5	Ekādasamaṁ.	143	
PA_an_3:144.0.1	Aṅguttara Nikāya 3.144	144	
PA_an_3:144.0.2	14. Yodhājīvavagga	144	
PA_an_3:144.0.3	Dutiyamoranivāpasutta	144	
PA_an_3:144.1.1	“Tīhi, bhikkhave, dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.	144	
PA_an_3:144.1.2	Katamehi tīhi?	144	
PA_an_3:144.1.3	Iddhipāṭihāriyena, ādesanāpāṭihāriyena, anusāsanīpāṭihāriyena—	144	
PA_an_3:144.1.4	Imehi kho, bhikkhave, tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānan”ti.	144	
PA_an_3:144.1.5	Dvādasamaṁ.	144	
PA_an_3:145.0.1	Aṅguttara Nikāya 3.145	145	
PA_an_3:145.0.2	14. Yodhājīvavagga	145	
PA_an_3:145.0.3	Tatiyamoranivāpasutta	145	
PA_an_3:145.1.1	“Tīhi, bhikkhave, dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānaṁ.	145	
PA_an_3:145.1.2	Katamehi tīhi?	145	
PA_an_3:145.1.3	Sammādiṭṭhiyā, sammāñāṇena, sammāvimuttiyā—	145	
PA_an_3:145.1.4	Imehi kho, bhikkhave, tīhi dhammehi samannāgato bhikkhu accantaniṭṭho hoti accantayogakkhemī accantabrahmacārī accantapariyosāno seṭṭho devamanussānan”ti.	145	
PA_an_3:145.1.5	Terasamaṁ.	145	
PA_an_3:145.1.6	Yodhājīvavaggo cuddasamo.	145	
PA_an_3:145.2.0	Tassuddānaṁ	145	
PA_an_3:145.2.1	Yodho parisamittañca,	145	
PA_an_3:145.2.2	uppādā kesakambalo;	145	
PA_an_3:145.2.3	Sampadā vuddhi tayo assā,	145	
PA_an_3:145.2.4	tayo moranivāpinoti.	145	
PA_an_3:146.0.1	Aṅguttara Nikāya 3.146	146	
PA_an_3:146.0.2	15. Maṅgalavagga	146	
PA_an_3:146.0.3	Akusalasutta	146	
PA_an_3:146.1.1	“Tīhi, bhikkhave, dhammehi samannāgato yathābhataṁ nikkhitto evaṁ niraye.	146	
PA_an_3:146.1.2	Katamehi tīhi?	146	
PA_an_3:146.1.3	Akusalena kāyakammena, akusalena vacīkammena, akusalena manokammena—	146	
PA_an_3:146.1.4	Imehi kho, bhikkhave, tīhi dhammehi samannāgato yathābhataṁ nikkhitto evaṁ niraye.	146	
PA_an_3:146.2.1	Tīhi, bhikkhave, dhammehi samannāgato yathābhataṁ nikkhitto evaṁ sagge.	146	
PA_an_3:146.2.2	Katamehi tīhi?	146	
PA_an_3:146.2.3	Kusalena kāyakammena, kusalena vacīkammena, kusalena manokammena—	146	
PA_an_3:146.2.4	Imehi kho, bhikkhave, tīhi dhammehi samannāgato yathābhataṁ nikkhitto evaṁ sagge”ti.	146	
PA_an_3:146.2.5	Paṭhamaṁ.	146	
PA_an_3:147.0.1	Aṅguttara Nikāya 3.147	147	
PA_an_3:147.0.2	15. Maṅgalavagga	147	
PA_an_3:147.0.3	Sāvajjasutta	147	
PA_an_3:147.1.1	“Tīhi, bhikkhave, dhammehi samannāgato yathābhataṁ nikkhitto evaṁ niraye.	147	
PA_an_3:147.1.2	Katamehi tīhi?	147	
PA_an_3:147.1.3	Sāvajjena kāyakammena, sāvajjena vacīkammena, sāvajjena manokammena—	147	
PA_an_3:147.1.4	Imehi kho, bhikkhave, tīhi dhammehi samannāgato yathābhataṁ nikkhitto evaṁ niraye.	147	
PA_an_3:147.2.1	Tīhi, bhikkhave, dhammehi samannāgato yathābhataṁ nikkhitto evaṁ sagge.	147	
PA_an_3:147.2.2	Katamehi tīhi?	147	
PA_an_3:147.2.3	Anavajjena kāyakammena, anavajjena vacīkammena, anavajjena manokammena—	147	
PA_an_3:147.2.4	imehi kho …pe… evaṁ sagge”ti.	147	
PA_an_3:147.2.5	Dutiyaṁ.	147	
PA_an_3:148.0.1	Aṅguttara Nikāya 3.148	148	
PA_an_3:148.0.2	15. Maṅgalavagga	148	
PA_an_3:148.0.3	Visamasutta	148	
PA_an_3:148.1.1	“Tīhi, bhikkhave …pe…	148	
PA_an_3:148.1.2	visamena kāyakammena, visamena vacīkammena, visamena manokammena—	148	
PA_an_3:148.1.3	imehi kho …pe… evaṁ niraye.	148	
PA_an_3:148.2.1	Tīhi, bhikkhave, dhammehi …pe…	148	
PA_an_3:148.2.2	samena kāyakammena, samena vacīkammena, samena manokammena—	148	
PA_an_3:148.2.3	imehi kho …pe… evaṁ sagge”ti.	148	
PA_an_3:148.2.4	Tatiyaṁ.	148	
PA_an_3:149.0.1	Aṅguttara Nikāya 3.149	149	
PA_an_3:149.0.2	15. Maṅgalavagga	149	
PA_an_3:149.0.3	Asucisutta	149	
PA_an_3:149.1.1	“Tīhi, bhikkhave …pe…	149	
PA_an_3:149.1.2	asucinā kāyakammena, asucinā vacīkammena, asucinā manokammena—	149	
PA_an_3:149.1.3	imehi kho …pe… evaṁ niraye.	149	
PA_an_3:149.2.1	Tīhi, bhikkhave …pe…	149	
PA_an_3:149.2.2	sucinā kāyakammena, sucinā vacīkammena, sucinā manokammena—	149	
PA_an_3:149.2.3	Imehi kho, bhikkhave, tīhi dhammehi samannāgato yathābhataṁ nikkhitto evaṁ sagge”ti.	149	
PA_an_3:149.2.4	Catutthaṁ.	149	
PA_an_3:150.0.1	Aṅguttara Nikāya 3.150	150	
PA_an_3:150.0.2	15. Maṅgalavagga	150	
PA_an_3:150.0.3	Paṭhamakhatasutta	150	
PA_an_3:150.1.1	“Tīhi, bhikkhave, dhammehi samannāgato bālo abyatto asappuriso khataṁ upahataṁ attānaṁ pariharati, sāvajjo ca hoti sānuvajjo ca viññūnaṁ, bahuñca apuññaṁ pasavati.	150	
PA_an_3:150.1.2	Katamehi tīhi?	150	
PA_an_3:150.1.3	Akusalena kāyakammena, akusalena vacīkammena, akusalena manokammena—	150	
PA_an_3:150.1.4	Imehi kho, bhikkhave, tīhi dhammehi samannāgato bālo abyatto asappuriso khataṁ upahataṁ attānaṁ pariharati, sāvajjo ca hoti sānuvajjo ca viññūnaṁ, bahuñca apuññaṁ pasavati.	150	
PA_an_3:150.2.1	Tīhi, bhikkhave, dhammehi samannāgato paṇḍito viyatto sappuriso akkhataṁ anupahataṁ attānaṁ pariharati, anavajjo ca hoti ananuvajjo ca viññūnaṁ, bahuñca puññaṁ pasavati.	150	
PA_an_3:150.2.2	Katamehi tīhi?	150	
PA_an_3:150.2.3	Kusalena kāyakammena, kusalena vacīkammena, kusalena manokammena …pe….	150	
PA_an_3:150.2.4	Pañcamaṁ.	150	
PA_an_3:151.0.1	Aṅguttara Nikāya 3.151	151	
PA_an_3:151.0.2	15. Maṅgalavagga	151	
PA_an_3:151.0.3	Dutiyakhatasutta	151	
PA_an_3:151.1.1	“Tīhi, bhikkhave …pe…	151	
PA_an_3:151.1.2	sāvajjena kāyakammena, sāvajjena vacīkammena, sāvajjena manokammena …pe….	151	
PA_an_3:151.2.1	Tīhi, bhikkhave …pe…	151	
PA_an_3:151.2.2	anavajjena kāyakammena, anavajjena vacīkammena, anavajjena manokammena …pe….	151	
PA_an_3:151.2.3	Chaṭṭhaṁ.	151	
PA_an_3:152.0.1	Aṅguttara Nikāya 3.152	152	
PA_an_3:152.0.2	15. Maṅgalavagga	152	
PA_an_3:152.0.3	Tatiyakhatasutta	152	
PA_an_3:152.1.1	“Tīhi, bhikkhave …pe…	152	
PA_an_3:152.1.2	visamena kāyakammena, visamena vacīkammena, visamena manokammena …pe….	152	
PA_an_3:152.2.1	Tīhi, bhikkhave …pe…	152	
PA_an_3:152.2.2	samena kāyakammena, samena vacīkammena, samena manokammena …pe….	152	
PA_an_3:152.2.3	Sattamaṁ.	152	
PA_an_3:153.0.1	Aṅguttara Nikāya 3.153	153	
PA_an_3:153.0.2	15. Maṅgalavagga	153	
PA_an_3:153.0.3	Catutthakhatasutta	153	
PA_an_3:153.1.1	“Tīhi, bhikkhave …pe…	153	
PA_an_3:153.1.2	asucinā kāyakammena, asucinā vacīkammena, asucinā manokammena …pe….	153	
PA_an_3:153.2.1	Tīhi, bhikkhave …pe…	153	
PA_an_3:153.2.2	sucinā kāyakammena, sucinā vacīkammena, sucinā manokammena—	153	
PA_an_3:153.2.3_0	Imehi kho, bhikkhave, tīhi dhammehi samannāgato paṇḍito viyatto sappuriso akkhataṁ	153	
PA_an_3:153.2.3_1	anupahataṁ attānaṁ pariharati, anavajjo ca hoti ananuvajjo ca viññūnaṁ, bahuñca puññaṁ pasavatī”ti.	153	
PA_an_3:153.2.4	Aṭṭhamaṁ.	153	
PA_an_3:154.0.1	Aṅguttara Nikāya 3.154	154	
PA_an_3:154.0.2	15. Maṅgalavagga	154	
PA_an_3:154.0.3	Vandanāsutta	154	
PA_an_3:154.1.1	“Tisso imā, bhikkhave, vandanā.	154	
PA_an_3:154.1.2	Katamā tisso?	154	
PA_an_3:154.1.3	Kāyena, vācāya, manasā—	154	
PA_an_3:154.1.4	imā kho, bhikkhave, tisso vandanā”ti.	154	
PA_an_3:154.1.5	Navamaṁ.	154	
PA_an_3:155.0.1	Aṅguttara Nikāya 3.155	155	
PA_an_3:155.0.2	15. Maṅgalavagga	155	
PA_an_3:155.0.3	Pubbaṇhasutta	155	
PA_an_3:155.1.1	“Ye, bhikkhave, sattā pubbaṇhasamayaṁ kāyena sucaritaṁ caranti, vācāya sucaritaṁ caranti, manasā sucaritaṁ caranti, supubbaṇho, bhikkhave, tesaṁ sattānaṁ.	155	
PA_an_3:155.2.1	Ye, bhikkhave, sattā majjhanhikasamayaṁ kāyena sucaritaṁ caranti, vācāya sucaritaṁ caranti, manasā sucaritaṁ caranti, sumajjhanhiko, bhikkhave, tesaṁ sattānaṁ.	155	
PA_an_3:155.3.1	Ye, bhikkhave, sattā sāyanhasamayaṁ kāyena sucaritaṁ caranti, vācāya sucaritaṁ caranti, manasā sucaritaṁ caranti, susāyanho, bhikkhave, tesaṁ sattānanti.	155	
PA_an_3:155.4.1	Sunakkhattaṁ sumaṅgalaṁ,	155	
PA_an_3:155.4.2	suppabhātaṁ suhuṭṭhitaṁ;	155	
PA_an_3:155.4.3	Sukhaṇo sumuhutto ca,	155	
PA_an_3:155.4.4	suyiṭṭhaṁ brahmacārisu.	155	
PA_an_3:155.5.1	Padakkhiṇaṁ kāyakammaṁ,	155	
PA_an_3:155.5.2	vācākammaṁ padakkhiṇaṁ;	155	
PA_an_3:155.5.3	Padakkhiṇaṁ manokammaṁ,	155	
PA_an_3:155.5.4	paṇīdhi te padakkhiṇe;	155	
PA_an_3:155.5.5	Padakkhiṇāni katvāna,	155	
PA_an_3:155.5.6	labhantatthe padakkhiṇe.	155	
PA_an_3:155.6.1	Te atthaladdhā sukhitā,	155	
PA_an_3:155.6.2	viruḷhā buddhasāsane;	155	
PA_an_3:155.6.3	Arogā sukhitā hotha,	155	
PA_an_3:155.6.4	saha sabbehi ñātibhī”ti.	155	
PA_an_3:155.6.5	Dasamaṁ.	155	
PA_an_3:155.6.6	Maṅgalavaggo pañcamo.	155	
PA_an_3:155.7.0	Tassuddānaṁ	155	
PA_an_3:155.7.1	Akusalañca sāvajjaṁ,	155	
PA_an_3:155.7.2	visamāsucinā saha;	155	
PA_an_3:155.7.3	Caturo khatā vandanā,	155	
PA_an_3:155.7.4	pubbaṇhena ca te dasāti.	155	
PA_an_3:155.7.5	Tatiyo paṇṇāsako samatto.	155	
PA_an_3:156.0.1	Aṅguttara Nikāya 3	156	
PA_an_3:156.0.2	16. Acelakavagga	156	
PA_an_3:156.1.1	“Tisso imā, bhikkhave, paṭipadā.	156	
PA_an_3:156.1.2	Katamā tisso?	156	
PA_an_3:156.1.3	Āgāḷhā paṭipadā, nijjhāmā paṭipadā, majjhimā paṭipadā.	156	
PA_an_3:156.1.4	Katamā ca, bhikkhave, āgāḷhā paṭipadā?	156	
PA_an_3:156.1.5	Idha, bhikkhave, ekacco evaṁvādī hoti evaṁdiṭṭhi:	156	
PA_an_3:156.1.6	‘natthi kāmesu doso’ti.	156	
PA_an_3:156.1.7	So kāmesu pātabyataṁ āpajjati.	156	
PA_an_3:156.1.8	Ayaṁ vuccati, bhikkhave, āgāḷhā paṭipadā.	156	
PA_an_3:156.2.1	Katamā ca, bhikkhave, nijjhāmā paṭipadā?	156	
PA_an_3:156.2.2	Idha, bhikkhave, ekacco acelako hoti muttācāro, hatthāpalekhano, naehibhadantiko, natiṭṭhabhadantiko, nābhihaṭaṁ na uddissakataṁ na nimantanaṁ sādiyati.	156	
PA_an_3:156.2.3_0	So na kumbhimukhā paṭiggaṇhāti, na kaḷopimukhā paṭiggaṇhāti na eḷakamantaraṁ na daṇḍamantaraṁ	156	
PA_an_3:156.2.3_1	na musalamantaraṁ na dvinnaṁ bhuñjamānānaṁ na gabbhiniyā na pāyamānāya na purisantaragatāya	156	
PA_an_3:156.2.3_2	na saṅkittīsu na yattha sā upaṭṭhito hoti na yattha makkhikā saṇḍasaṇḍacārinī na	156	
PA_an_3:156.2.3_3	macchaṁ na maṁsaṁ na suraṁ na merayaṁ, na thusodakaṁ pivati.	156	
PA_an_3:156.2.4	So ekāgāriko vā hoti ekālopiko, dvāgāriko vā hoti dvālopiko … sattāgāriko vā hoti sattālopiko;	156	
PA_an_3:156.2.5	ekissāpi dattiyā yāpeti, dvīhipi dattīhi yāpeti … sattahipi dattīhi yāpeti;	156	
PA_an_3:156.2.6	ekāhikampi āhāraṁ āhāreti, dvāhikampi āhāraṁ āhāreti … sattāhikampi āhāraṁ āhāreti—iti evarūpaṁ addhamāsikampi pariyāyabhattabhojanānuyogamanuyutto viharati.	156	
PA_an_3:156.3.1_0	So sākabhakkhopi hoti, sāmākabhakkhopi hoti, nīvārabhakkhopi hoti, daddulabhakkhopi	156	
PA_an_3:156.3.1_1	hoti, haṭabhakkhopi hoti, kaṇabhakkhopi hoti, ācāmabhakkhopi hoti, piññākabhakkhopi	156	
PA_an_3:156.3.1_2	hoti, tiṇabhakkhopi hoti, gomayabhakkhopi hoti, vanamūlaphalāhāro yāpeti pavattaphalabhojī.	156	
PA_an_3:156.4.1_0	So sāṇānipi dhāreti, masāṇānipi dhāreti, chavadussānipi dhāreti, paṁsukūlānipi dhāreti,	156	
PA_an_3:156.4.1_1	tirīṭānipi dhāreti, ajinampi dhāreti, ajinakkhipampi dhāreti, kusacīrampi dhāreti,	156	
PA_an_3:156.4.1_2	vākacīrampi dhāreti, phalakacīrampi dhāreti, kesakambalampi dhāreti, vāḷakambalampi	156	
PA_an_3:156.4.1_3	dhāreti, ulūkapakkhikampi dhāreti,	156	
PA_an_3:156.4.2	kesamassulocakopi hoti kesamassulocanānuyogamanuyutto,	156	
PA_an_3:156.4.3	ubbhaṭṭhakopi hoti āsanapaṭikkhitto,	156	
PA_an_3:156.4.4	ukkuṭikopi hoti ukkuṭikappadhānamanuyutto,	156	
PA_an_3:156.4.5	kaṇṭakāpassayikopi hoti kaṇṭakāpassaye seyyaṁ kappeti,	156	
PA_an_3:156.4.6	sāyatatiyakampi udakorohanānuyogamanuyutto viharati—	156	
PA_an_3:156.4.7	iti evarūpaṁ anekavihitaṁ kāyassa ātāpanaparitāpanānuyogamanuyutto viharati.	156	
PA_an_3:156.4.8	Ayaṁ vuccati, bhikkhave, nijjhāmā paṭipadā.	156	
PA_an_3:156.5.1	Katamā ca, bhikkhave, majjhimā paṭipadā?	156	
PA_an_3:156.5.2	Idha, bhikkhave, bhikkhu kāye kāyānupassī viharati ātāpī sampajāno satimā vineyya loke abhijjhādomanassaṁ;	156	
PA_an_3:156.5.3	vedanāsu …pe…	156	
PA_an_3:156.5.4	citte …pe…	156	
PA_an_3:156.5.5	dhammesu dhammānupassī viharati ātāpī sampajāno satimā vineyya loke abhijjhādomanassaṁ.	156	
PA_an_3:156.5.6	Ayaṁ vuccati, bhikkhave, majjhimā paṭipadā.	156	
PA_an_3:156.5.7	Imā kho, bhikkhave, tisso paṭipadāti.	156	
PA_an_3:157.1.1	Tisso imā, bhikkhave, paṭipadā.	157	
PA_an_3:157.1.2	Katamā tisso?	157	
PA_an_3:157.1.3	Āgāḷhā paṭipadā, nijjhāmā paṭipadā, majjhimā paṭipadā.	157	
PA_an_3:157.1.4	Katamā ca, bhikkhave, āgāḷhā paṭipadā …pe…	157	
PA_an_3:157.1.5	ayaṁ vuccati, bhikkhave, āgāḷhā paṭipadā.	157	
PA_an_3:157.2.1	Katamā ca, bhikkhave, nijjhāmā paṭipadā …pe…	157	
PA_an_3:157.2.2	ayaṁ vuccati, bhikkhave, nijjhāmā paṭipadā.	157	
PA_an_3:157.3.1	Katamā ca, bhikkhave, majjhimā paṭipadā?	157	
PA_an_3:157.3.2	Idha, bhikkhave, bhikkhu anuppannānaṁ pāpakānaṁ akusalānaṁ dhammānaṁ anuppādāya chandaṁ janeti vāyamati vīriyaṁ ārabhati cittaṁ paggaṇhāti padahati;	157	
PA_an_3:157.3.3	uppannānaṁ pāpakānaṁ akusalānaṁ dhammānaṁ pahānāya chandaṁ janeti vāyamati vīriyaṁ ārabhati cittaṁ paggaṇhāti padahati;	157	
PA_an_3:157.3.4	anuppannānaṁ kusalānaṁ dhammānaṁ uppādāya chandaṁ janeti vāyamati vīriyaṁ ārabhati cittaṁ paggaṇhāti padahati;	157	
PA_an_3:157.3.5	uppannānaṁ kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya pāripūriyā chandaṁ janeti vāyamati vīriyaṁ ārabhati cittaṁ paggaṇhāti padahati ….	157	
PA_an_3:158.1.1	Chandasamādhipadhānasaṅkhārasamannāgataṁ iddhipādaṁ bhāveti	158	
PA_an_3:158.1.2	vīriyasamādhi …pe…	158	
PA_an_3:158.1.3	cittasamādhi …pe…	158	
PA_an_3:158.1.4	vīmaṁsāsamādhipadhānasaṅkhārasamannāgataṁ iddhipādaṁ bhāveti …pe….	158	
PA_an_3:159.1.1	Saddhindriyaṁ bhāveti …	159	
PA_an_3:159.1.2	vīriyindriyaṁ bhāveti …	159	
PA_an_3:159.1.3	satindriyaṁ bhāveti …	159	
PA_an_3:159.1.4	samādhindriyaṁ bhāveti …	159	
PA_an_3:159.1.5	paññindriyaṁ bhāveti …pe….	159	
PA_an_3:160.1.1	Saddhābalaṁ bhāveti …	160	
PA_an_3:160.1.2	vīriyabalaṁ bhāveti …	160	
PA_an_3:160.1.3	satibalaṁ bhāveti …	160	
PA_an_3:160.1.4	samādhibalaṁ bhāveti …	160	
PA_an_3:160.1.5	paññābalaṁ bhāveti …pe….	160	
PA_an_3:161.1.1	Satisambojjhaṅgaṁ bhāveti …	161	
PA_an_3:161.1.2	dhammavicayasambojjhaṅgaṁ bhāveti …	161	
PA_an_3:161.1.3	vīriyasambojjhaṅgaṁ bhāveti …	161	
PA_an_3:161.1.4	pītisambojjhaṅgaṁ bhāveti …	161	
PA_an_3:161.1.5	passaddhisambojjhaṅgaṁ bhāveti …	161	
PA_an_3:161.1.6	samādhisambojjhaṅgaṁ bhāveti …	161	
PA_an_3:161.1.7	upekkhāsambojjhaṅgaṁ bhāveti …pe….	161	
PA_an_3:162.1.1	Sammādiṭṭhiṁ bhāveti …	162	
PA_an_3:162.1.2	sammāsaṅkappaṁ bhāveti …	162	
PA_an_3:162.1.3	sammāvācaṁ bhāveti …	162	
PA_an_3:162.1.4	sammākammantaṁ bhāveti …	162	
PA_an_3:162.1.5	sammāājīvaṁ bhāveti …	162	
PA_an_3:162.1.6	sammāvāyāmaṁ bhāveti …	162	
PA_an_3:162.1.7	sammāsatiṁ bhāveti …	162	
PA_an_3:162.1.8	sammāsamādhiṁ bhāveti ….	162	
PA_an_3:162.1.9	Ayaṁ vuccati, bhikkhave, majjhimā paṭipadā.	162	
PA_an_3:162.1.10	Imā kho, bhikkhave, tisso paṭipadā”ti.	162	
PA_an_3:162.1.11	Acelakavaggo chaṭṭho.	162	
PA_an_3:162.2.0	Tassuddānaṁ	162	
PA_an_3:162.2.1	Satipaṭṭhānaṁ sammappadhānaṁ,	162	
PA_an_3:162.2.2	Iddhipādindriyena ca;	162	
PA_an_3:162.2.3	Balaṁ bojjhaṅgo maggo ca,	162	
PA_an_3:162.2.4	Paṭipadāya yojayeti.	162	
PA_an_3:163.0.1	Aṅguttara Nikāya 3	163	
PA_an_3:163.0.2	17. Kammapathapeyyāla	163	
PA_an_3:163.1.1	“Tīhi, bhikkhave, dhammehi samannāgato yathābhataṁ nikkhitto evaṁ niraye.	163	
PA_an_3:163.1.2	Katamehi tīhi?	163	
PA_an_3:163.1.3	Attanā ca pāṇātipātī hoti, parañca pāṇātipāte samādapeti, pāṇātipāte ca samanuñño hoti.	163	
PA_an_3:163.1.4	Imehi kho, bhikkhave, tīhi dhammehi samannāgato yathābhataṁ nikkhitto evaṁ niraye.	163	
PA_an_3:164.1.1	Tīhi, bhikkhave, dhammehi samannāgato yathābhataṁ nikkhitto evaṁ sagge.	164	
PA_an_3:164.1.2	Katamehi tīhi?	164	
PA_an_3:164.1.3	Attanā ca pāṇātipātā paṭivirato hoti, parañca pāṇātipātā veramaṇiyā samādapeti, pāṇātipātā veramaṇiyā ca samanuñño hoti …pe….	164	
PA_an_3:165.1.1	Attanā ca adinnādāyī hoti, parañca adinnādāne samādapeti, adinnādāne ca samanuñño hoti …pe….	165	
PA_an_3:166.1.1	Attanā ca adinnādānā paṭivirato hoti, parañca adinnādānā veramaṇiyā samādapeti, adinnādānā veramaṇiyā ca samanuñño hoti …pe….	166	
PA_an_3:167.1.1	Attanā ca kāmesumicchācārī hoti, parañca kāmesumicchācāre samādapeti, kāmesumicchācāre ca samanuñño hoti …pe….	167	
PA_an_3:168.1.1	Attanā ca kāmesumicchācārā paṭivirato hoti, parañca kāmesumicchācārā veramaṇiyā samādapeti, kāmesumicchācārā veramaṇiyā ca samanuñño hoti …pe….	168	
PA_an_3:169.1.1	Attanā ca musāvādī hoti, parañca musāvāde samādapeti, musāvāde ca samanuñño hoti …pe….	169	
PA_an_3:170.1.1	Attanā ca musāvādā paṭivirato hoti, parañca musāvādā veramaṇiyā samādapeti, musāvādā veramaṇiyā ca samanuñño hoti …pe….	170	
PA_an_3:171.1.1	Attanā ca pisuṇavāco hoti, parañca pisuṇāya vācāya samādapeti, pisuṇāya vācāya ca samanuñño hoti …pe….	171	
PA_an_3:172.1.1	Attanā ca pisuṇāya vācāya paṭivirato hoti, parañca pisuṇāya vācāya veramaṇiyā samādapeti, pisuṇāya vācāya veramaṇiyā ca samanuñño hoti …pe….	172	
PA_an_3:173.1.1	Attanā ca pharusavāco hoti, parañca pharusāya vācāya samādapeti, pharusāya vācāya ca samanuñño hoti …pe….	173	
PA_an_3:174.1.1	Attanā ca pharusāya vācāya paṭivirato hoti, parañca pharusāya vācāya veramaṇiyā samādapeti, pharusāya vācāya veramaṇiyā ca samanuñño hoti …pe….	174	
PA_an_3:175.1.1	Attanā ca samphappalāpī hoti, parañca samphappalāpe samādapeti, samphappalāpe ca samanuñño hoti …pe….	175	
PA_an_3:176.1.1	Attanā ca samphappalāpā paṭivirato hoti, parañca samphappalāpā veramaṇiyā samādapeti, samphappalāpā veramaṇiyā ca samanuñño hoti …pe….	176	
PA_an_3:177.1.1	Attanā ca abhijjhālu hoti, parañca abhijjhāya samādapeti, abhijjhāya ca samanuñño hoti …pe….	177	
PA_an_3:178.1.1	Attanā ca anabhijjhālu hoti, parañca anabhijjhāya samādapeti, anabhijjhāya ca samanuñño hoti …pe….	178	
PA_an_3:179.1.1	Attanā ca byāpannacitto hoti, parañca byāpāde samādapeti, byāpāde ca samanuñño hoti …pe….	179	
PA_an_3:180.1.1	Attanā ca abyāpannacitto hoti, parañca abyāpāde samādapeti, abyāpāde ca samanuñño hoti …pe….	180	
PA_an_3:181.1.1	Attanā ca micchādiṭṭhiko hoti, parañca micchādiṭṭhiyā samādapeti, micchādiṭṭhiyā ca samanuñño hoti …pe….	181	
PA_an_3:182.1.1	Attanā ca sammādiṭṭhiko hoti, parañca sammādiṭṭhiyā samādapeti, sammādiṭṭhiyā ca samanuñño hoti.	182	
PA_an_3:182.1.2	Imehi kho, bhikkhave, tīhi dhammehi samannāgato yathābhataṁ nikkhitto evaṁ sagge”ti.	182	
PA_an_3:182.1.3	Kammapathapeyyālaṁ niṭṭhitaṁ.	182	
PA_an_3:182.2.0	Tassuddānaṁ	182	
PA_an_3:182.2.1	Pāṇaṁ adinnamicchā ca,	182	
PA_an_3:182.2.2	musāvādī ca pisuṇā;	182	
PA_an_3:182.2.3	Pharusā samphappalāpo ca,	182	
PA_an_3:182.2.4	abhijjhā byāpādadiṭṭhi ca;	182	
PA_an_3:182.2.5	Kammapathesu peyyālaṁ,	182	
PA_an_3:182.2.6	tikakena niyojayeti.	182	
PA_an_3:183-352.0.1	Aṅguttara Nikāya 3	183-352	
PA_an_3:183-352.0.2	18. Rāgapeyyāla	183-352	
PA_an_3:183-352.1.1	“Rāgassa, bhikkhave, abhiññāya tayo dhammā bhāvetabbā.	183-352	
PA_an_3:183-352.1.2	Katame tayo?	183-352	
PA_an_3:183-352.1.3	Suññato samādhi, animitto samādhi, appaṇihito samādhi—	183-352	
PA_an_3:183-352.1.4	rāgassa, bhikkhave, abhiññāya ime tayo dhammā bhāvetabbā. (…)	183-352	
PA_an_3:183-352.2.1	Rāgassa, bhikkhave, pariññāya …pe…	183-352	
PA_an_3:183-352.2.2	parikkhayāya …	183-352	
PA_an_3:183-352.2.3	pahānāya …	183-352	
PA_an_3:183-352.2.4	khayāya …	183-352	
PA_an_3:183-352.2.5	vayāya …	183-352	
PA_an_3:183-352.2.6	virāgāya …	183-352	
PA_an_3:183-352.2.7	nirodhāya …	183-352	
PA_an_3:183-352.2.8	cāgāya …	183-352	
PA_an_3:183-352.2.9	paṭinissaggāya ime tayo dhammā bhāvetabbā.	183-352	
PA_an_3:183-352.3.1	Dosassa …	183-352	
PA_an_3:183-352.3.2	mohassa …	183-352	
PA_an_3:183-352.3.3	kodhassa …	183-352	
PA_an_3:183-352.3.4	upanāhassa …	183-352	
PA_an_3:183-352.3.5	makkhassa …	183-352	
PA_an_3:183-352.3.6	paḷāsassa …	183-352	
PA_an_3:183-352.3.7	issāya …	183-352	
PA_an_3:183-352.3.8	macchariyassa …	183-352	
PA_an_3:183-352.3.9	māyāya …	183-352	
PA_an_3:183-352.3.10	sāṭheyyassa …	183-352	
PA_an_3:183-352.3.11	thambhassa …	183-352	
PA_an_3:183-352.3.12	sārambhassa …	183-352	
PA_an_3:183-352.3.13	mānassa …	183-352	
PA_an_3:183-352.3.14	atimānassa …	183-352	
PA_an_3:183-352.3.15	madassa …	183-352	
PA_an_3:183-352.3.16	pamādassa …	183-352	
PA_an_3:183-352.3.17	abhiññāya …	183-352	
PA_an_3:183-352.3.18	pariññāya …	183-352	
PA_an_3:183-352.3.19	parikkhayāya …	183-352	
PA_an_3:183-352.3.20	pahānāya …	183-352	
PA_an_3:183-352.3.21	khayāya …	183-352	
PA_an_3:183-352.3.22	vayāya …	183-352	
PA_an_3:183-352.3.23	virāgāya …	183-352	
PA_an_3:183-352.3.24	nirodhāya …	183-352	
PA_an_3:183-352.3.25	cāgāya …	183-352	
PA_an_3:183-352.3.26	paṭinissaggāya ime tayo dhammā bhāvetabbā”ti.	183-352	
PA_an_3:183-352.4.1	Idamavoca bhagavā.	183-352	
PA_an_3:183-352.4.2	Attamanā te bhikkhū bhagavato bhāsitaṁ abhinandunti.	183-352	
PA_an_3:183-352.4.3	Rāgapeyyālaṁ niṭṭhitaṁ.	183-352	
PA_an_3:183-352.5.0	Tassuddānaṁ	183-352	
PA_an_3:183-352.5.1	Rāgaṁ dosañca mohañca,	183-352	
PA_an_3:183-352.5.2	kodhūpanāhapañcamaṁ;	183-352	
PA_an_3:183-352.5.3	Makkhapaḷāsaissā ca,	183-352	
PA_an_3:183-352.5.4	maccharimāyāsāṭheyyā.	183-352	
PA_an_3:183-352.6.1	Thambhasārambhamānañca,	183-352	
PA_an_3:183-352.6.2	atimānamadassa ca;	183-352	
PA_an_3:183-352.6.3	Pamādā sattarasa vuttā,	183-352	
PA_an_3:183-352.6.4	rāgapeyyālanissitā.	183-352	
PA_an_3:183-352.7.1	Ete opammayuttena,	183-352	
PA_an_3:183-352.7.2	āpādena abhiññāya;	183-352	
PA_an_3:183-352.7.3	Pariññāya parikkhayā,	183-352	
PA_an_3:183-352.7.4	pahānakkhayabbayena;	183-352	
PA_an_3:183-352.7.5	Virāganirodhacāgaṁ,	183-352	
PA_an_3:183-352.7.6	paṭinissagge ime dasa.	183-352	
PA_an_3:183-352.8.1	Suññato animitto ca,	183-352	
PA_an_3:183-352.8.2	appaṇihito ca tayo;	183-352	
PA_an_3:183-352.8.3	Samādhimūlakā peyyā—	183-352	
PA_an_3:183-352.8.4	lesupi vavatthitā cāti.	183-352	
PA_an_3:183-352.8.5	Tatiyo paṇṇāsako niṭṭhito.	183-352	
PA_an_3:183-352.8.6	Tikanipātapāḷi niṭṭhitā.	183-352	
