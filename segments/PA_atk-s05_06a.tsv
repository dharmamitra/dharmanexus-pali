segmentnr	original	folio	analyzed
PA_atk-s05_06a:0	Namo tassa bhagavato arahato sammāsambuddhassa	0	
PA_atk-s05_06a:1	Khuddakanikāye	0	
PA_atk-s05_06a:2	Vimānavatthu-aṭṭhakathā	0	
PA_atk-s05_06a:3	Ganthārambhakathā	0	
PA_atk-s05_06a:4	Mahākāruṇikaṃ nāthaṃ, ñeyyasāgarapāraguṃ;	0	
PA_atk-s05_06a:5	Vande nipuṇagambhīra-vicitranayadesanaṃ.	0	
PA_atk-s05_06a:6	Vijjācaraṇasampannā, yena niyyanti lokato;	0	
PA_atk-s05_06a:7	Vande tamuttamaṃ dhammaṃ, sammāsambuddhapūjitaṃ.	0	
PA_atk-s05_06a:8	Sīlādiguṇasampanno, ṭhito maggaphalesu yo;	0	
PA_atk-s05_06a:9	Vande ariyasaṅghaṃ taṃ, puññakkhettaṃ anuttaraṃ.	0	
PA_atk-s05_06a:10	Vandanājanitaṃ puññaṃ, iti yaṃ ratanattaye;	1	
PA_atk-s05_06a:11	Hatantarāyo sabbattha, hutvāhaṃ tassa tejasā.	1	
PA_atk-s05_06a:12	Devatāhi kataṃ puññaṃ, yaṃ yaṃ purimajātisu;	1	
PA_atk-s05_06a:13	Tassa tassa vimānādi-phalasampattibhedato.	1	
PA_atk-s05_06a:14	Pucchāvasena yā tāsaṃ, vissajjanavasena ca;	1	
PA_atk-s05_06a:15	Pavattā desanā kamma-phalapaccakkhakārinī.	1	
PA_atk-s05_06a:16	Vimānavatthu icceva, nāmena vasino pure;	1	
PA_atk-s05_06a:17	Yaṃ khuddakanikāyasmiṃ, saṅgāyiṃsu mahesayo.	1	
PA_atk-s05_06a:18	Tassāhamavalambitvā, porāṇaṭṭhakathānayaṃ;	1	
PA_atk-s05_06a:19	Tattha tattha nidānāni, vibhāvento visesato.	1	
PA_atk-s05_06a:20	Suvisuddhaṃ asaṃkiṇṇaṃ, nipuṇatthavinicchayaṃ;	2	
PA_atk-s05_06a:21	Mahāvihāravāsīnaṃ, samayaṃ avilomayaṃ.	2	
PA_atk-s05_06a:22	Yathābalaṃ karissāmi, atthasaṃvaṇṇanaṃ subhaṃ;	2	
PA_atk-s05_06a:23	Sakkaccaṃ bhāsato taṃ me, nisāmayatha sādhavoti.	2	
PA_atk-s05_06a:24_0	Tattha vimānānīti visiṭṭhamānāni devatānaṃ kīḷānivāsaṭṭhānāni. Tāni hi tāsaṃ sucaritakammānubhāvanibbattāni	24	
PA_atk-s05_06a:24_1	yojanikadviyojanikādipamāṇavisesayuttatāya, nānāratanasamujjalāni vicittavaṇṇasaṇṭhānāni	24	
PA_atk-s05_06a:24_2	sobhātisayayogena visesato mānanīyatāya ca “vimānānī”ti vuccanti. Vimānānaṃ vatthu	24	
PA_atk-s05_06a:24_3	kāraṇaṃ etissāti vimānavatthu, “pīṭhaṃ te sovaṇṇamaya”ntiādinayappavattā desanā.	24	
PA_atk-s05_06a:24_4	Nidassanamattañcetaṃ tāsaṃ devatānaṃ rūpabhogaparivārādisampattiyo taṃnibbattakakammañca	24	
PA_atk-s05_06a:24_5	nissāya imissā desanāya pavattattā. Vipākamukhena vā kammantaramānassa kāraṇabhāvato	24	
PA_atk-s05_06a:24_6	vimānavatthūti veditabbaṃ.	24	
PA_atk-s05_06a:25_0	Tayidaṃ kena bhāsitaṃ, kattha bhāsitaṃ, kadā bhāsitaṃ, kasmā ca bhāsitanti? Vuccate	25	
PA_atk-s05_06a:25_1	– idañhi vimānavatthu duvidhena pavattaṃ – pucchāvasena vissajjanavasena ca. Tattha	25	
PA_atk-s05_06a:25_2	vissajjanagāthā tāhi tāhi devatāhi bhāsitā, pucchāgāthā pana kāci bhagavatā bhāsitā,	25	
PA_atk-s05_06a:25_3	kāci sakkādīhi, kāci sāvakehi therehi. Tatthāpi yebhuyyena yo so kappānaṃ satasahassādhikaṃ	25	
PA_atk-s05_06a:25_4	ekaṃ asaṅkhyeyyaṃ buddhassa bhagavato aggasāvakabhāvāya puññañāṇasambhāre sambharanto	25	
PA_atk-s05_06a:25_5	anukkamena sāvakapāramiyo pūretvā, chaḷabhiññācatupaṭisambhidādiguṇavisesaparivārassa,	25	
PA_atk-s05_06a:25_6	sakalassa sāvakapāramiñāṇassa matthakaṃ patto dutiye aggasāvakaṭṭhāne ṭhito iddhimantesu	25	
PA_atk-s05_06a:25_7	ca bhagavatā etadagge ṭhapito āyasmā mahāmoggallāno, tena bhāsitā.	25	
PA_atk-s05_06a:26_0	Bhāsantena ca paṭhamaṃ tāva lokahitāya devacārikaṃ carantena devaloke devatānaṃ pucchāvasena	26	
PA_atk-s05_06a:26_1	puna tato manussalokaṃ āgantvā manussānaṃ puññaphalassa paccakkhakaraṇatthaṃ pucchaṃ	26	
PA_atk-s05_06a:26_2	vissajjanañca ekajjhaṃ katvā bhagavato pavedetvā bhikkhūnaṃ bhāsitā, sakkena pucchāvasena,	26	
PA_atk-s05_06a:26_3	devatāhi tassa vissajjanavasena bhāsitāpi mahāmoggallānattherassa bhāsitā eva. Evaṃ	26	
PA_atk-s05_06a:26_4	bhagavatā therehi ca devatāhi ca pucchāvasena, devatāhi tassā vissajjanavasena ca	26	
PA_atk-s05_06a:26_5	tattha tattha bhāsitā pacchā dhammavinayaṃ saṅgāyantehi dhammasaṅgāhakehi ekato katvā	26	
PA_atk-s05_06a:26_6	“vimānavatthu”icceva saṅgahaṃ āropitā. Ayaṃ tāvettha “kena bhāsita”ntiādīnaṃ padānaṃ	26	
PA_atk-s05_06a:26_7	saṅkhepato sādhāraṇato ca vissajjanā.	26	
PA_atk-s05_06a:27_0	Vitthārato pana “kena bhāsita”nti padassa anomadassissa bhagavato pādamūle katapaṇidhānato	27	
PA_atk-s05_06a:27_1	paṭṭhāya mahātherassa āgamanīyapaṭipadā kathetabbā, sā pana āgamaṭṭhakathāsu tattha	27	
PA_atk-s05_06a:27_2	tattha vitthāritāti tattha āgatanayeneva veditabbā. Asādhāraṇato “kattha bhāsita”ntiādīnaṃ	27	
PA_atk-s05_06a:27_3	padānaṃ vissajjanā tassa tassa vimānassa atthavaṇṇanānayeneva āgamissati.	27	
PA_atk-s05_06a:28_0	Apare pana bhaṇanti – ekadivasaṃ āyasmato mahāmoggallānassa rahogatassa paṭisallīnassa	28	
PA_atk-s05_06a:28_1	evaṃ cetaso parivitakko udapādi “etarahi kho manussā asatipi vatthusampattiyā khettasampattiyā	28	
PA_atk-s05_06a:28_2	attano ca cittapasādasampattiyā tāni tāni puññāni katvā devaloke nibbattā uḷārasampattiṃ	28	
PA_atk-s05_06a:28_3	paccanubhonti, yaṃnūnāhaṃ devacārikaṃ caranto tā devatā kāyasakkhiṃ katvā tāhi yathūpacitaṃ	28	
PA_atk-s05_06a:28_4	puññaṃ yathādhigatañca puññaphalaṃ kathāpetvā tamatthaṃ bhagavato āroceyyaṃ. Evaṃ	28	
PA_atk-s05_06a:28_5	me satthā gaganatale puṇṇacandaṃ uṭṭhāpento viya manussānaṃ kammaphalaṃ paccakkhato	28	
PA_atk-s05_06a:28_6	dassento appakānampi kārānaṃ āyatanagatāya saddhāya vasena uḷāraphalataṃ vibhāvento	28	
PA_atk-s05_06a:28_7	taṃ taṃ vimānavatthuṃ aṭṭhuppattiṃ katvā mahatiṃ dhammadesanaṃ pavattessati, sā hoti	28	
PA_atk-s05_06a:28_8	bahujanassa atthāya hitāya sukhāya devamanussāna”nti. So āsanā vuṭṭhahitvā rattadupaṭṭaṃ	28	
PA_atk-s05_06a:28_9	nivāsetvā aparaṃ rattadupaṭṭaṃ ekaṃsaṃ katvā samantato jātihiṅgulikadhārā vijjulatā	28	
PA_atk-s05_06a:28_10	viya sañjhāpabhānurañjito viya ca jaṅgamo añjanagirisikharo, bhagavantaṃ upasaṅkamitvā	281	
PA_atk-s05_06a:28_11	abhivādetvā ekamantaṃ nisinno attano adhippāyaṃ ārocetvā bhagavatā anuññāto uṭṭhāyāsanā	281	
PA_atk-s05_06a:28_12	bhagavantaṃ abhivādetvā padakkhiṇaṃ katvā abhiññāpādakaṃ catutthajjhānaṃ samāpajjitvā,	281	
PA_atk-s05_06a:28_13	tato vuṭṭhāya iddhibalena taṅkhaṇaññeva tāvatiṃsabhavanaṃ gantvā tattha tattha tāhi	281	
PA_atk-s05_06a:28_14	tāhi devatāhi yathūpacitaṃ puññakammaṃ pucchi, tassa tā kathesuṃ. Tato manussalokaṃ	281	
PA_atk-s05_06a:28_15	āgantvā taṃ sabbaṃ tattha pavattitaniyāmeneva bhagavato ārocesi, taṃ samanuñño satthā	281	
PA_atk-s05_06a:28_16	ahosi. Iccetaṃ aṭṭhuppattiṃ katvā sampattaparisāya vitthārena dhammaṃ desesīti.	281	
PA_atk-s05_06a:29_0	Taṃ panetaṃ vimānavatthu vinayapiṭakaṃ suttantapiṭakaṃ abhidhammapiṭakanti tīsu piṭakesu	29	
PA_atk-s05_06a:29_1	suttantapiṭakapariyāpannaṃ, dīghanikāyo majjhimanikāyo saṃyuttanikāyo aṅguttaranikāyo	29	
PA_atk-s05_06a:29_2	khuddakanikāyoti pañcasu nikāyesu khuddakanikāyapariyāpannaṃ, suttaṃ geyyaṃ veyyākaraṇaṃ	29	
PA_atk-s05_06a:29_3	gāthā udānaṃ itivuttakaṃ jātakaṃ abbhutadhammaṃ vedallanti navasu sāsanaṅgesu gāthāsaṅgahaṃ.	29	
PA_atk-s05_06a:30	“Dvāsīti buddhato gaṇhiṃ, dve sahassāni bhikkhuto;	3	
PA_atk-s05_06a:31	Caturāsīti sahassāni, ye me dhammā pavattino”ti. –	3	
PA_atk-s05_06a:32_0	Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ.	32	
PA_atk-s05_06a:32_1	Vaggato pīṭhavaggo cittalatāvaggo pāricchattakavaggo mañjiṭṭhakavaggo mahārathavaggo	32	
PA_atk-s05_06a:32_2	pāyāsivaggo sunikkhittavaggoti satta vaggā. Vatthuto paṭhame vagge sattarasa vatthūni,	32	
PA_atk-s05_06a:32_3	dutiye ekādasa, tatiye dasa, catutthe dvādasa, pañcame catuddasa, chaṭṭhe dasa, sattame	32	
PA_atk-s05_06a:32_4	ekādasāti antaravimānānaṃ aggahaṇe pañcāsīti, gahaṇe pana tevīsasataṃ vatthūni, gāthāto	32	
PA_atk-s05_06a:32_5	pana diyaḍḍhasahassagāthā. Tassa vaggesu pīṭhavaggo ādi, vatthūsu sovaṇṇapīṭhavatthu	32	
PA_atk-s05_06a:32_6	ādi, tassāpi “pīṭhaṃ te sovaṇṇamaya”nti gāthā ādi.	32	
PA_atk-s05_06a:33	1. Itthivimānaṃ	3	
PA_atk-s05_06a:34	1. Pīṭhavaggo	3	
PA_atk-s05_06a:35	1. Paṭhamapīṭhavimānavaṇṇanā	3	
PA_atk-s05_06a:36_0	Tattha paṭhamavatthussa ayaṃ aṭṭhuppatti – bhagavati sāvatthiyaṃ viharante jetavane	36	
PA_atk-s05_06a:36_1	anāthapiṇḍikassa ārāme raññā pasenadinā kosalena buddhappamukhassa bhikkhusaṅghassa	36	
PA_atk-s05_06a:36_2	sattāhaṃ asadisadāne pavattite tadanurūpena anāthapiṇḍikena mahāseṭṭhinā tayo divase,	36	
PA_atk-s05_06a:36_3	tathā visākhāya mahāupāsikāya mahādāne dinne asadisadānassa pavatti sakalajambudīpe	36	
PA_atk-s05_06a:36_4	pākaṭā ahosi. Atha mahājano tattha tattha kathaṃ samuṭṭhāpesi “kiṃ nu kho evaṃ uḷāravibhavapariccāgeneva	36	
PA_atk-s05_06a:36_5	dānaṃ mahapphalataraṃ bhavissati, udāhu attano vibhavānurūpapariccāgenāpī”ti. Bhikkhū	36	
PA_atk-s05_06a:36_6	taṃ kathaṃ sutvā bhagavato ārocesuṃ. Bhagavā “na, bhikkhave, deyyadhammasampattiyāva	36	
PA_atk-s05_06a:36_7	dānaṃ mahapphalataraṃ bhavissati, atha kho cittapasādasampattiyā ca khettasampattiyā	36	
PA_atk-s05_06a:36_8	ca, tasmā kuṇḍakamuṭṭhimattampi pilotikāmattampi tiṇapaṇṇasanthāramattampi pūtimuttaharītakamattampi	36	
PA_atk-s05_06a:36_9	vippasannena cetasā dakkhiṇeyyapuggale patiṭṭhāpitaṃ, tampi mahapphalataraṃ bhavissati	36	
PA_atk-s05_06a:36_10	mahājutikaṃ mahāvipphāra”nti āha. Tathā hi vuttaṃ sakkena devānamindena –	361	
PA_atk-s05_06a:37	“Natthi citte pasannamhi, appikā nāma dakkhiṇā;	3	
PA_atk-s05_06a:38	Tathāgate vā sambuddhe, atha vā tassa sāvake”ti. ;	3	
PA_atk-s05_06a:39_0	Sā panesā kathā sakalajambudīpe vitthārikā ahosi. Manussā samaṇabrāhmaṇakapaṇaddhikavaṇibbakayācakānaṃ	39	
PA_atk-s05_06a:39_1	yathāvibhavaṃ dānāni denti, gehaṅgaṇe pānīyaṃ upaṭṭhapenti, dvārakoṭṭhakesu āsanāni	39	
PA_atk-s05_06a:39_2	ṭhapenti. Tena ca samayena aññataro piṇḍapātacāriko thero pāsādikena abhikkantena	39	
PA_atk-s05_06a:39_3	paṭikkantena ālokitena vilokitena samiñjitena pasāritena okkhittacakkhu iriyāpathasampanno	39	
PA_atk-s05_06a:39_4	piṇḍāya caranto upakaṭṭhe kāle aññataraṃ gehaṃ sampāpuṇi. Tatthekā kuladhītā saddhā	39	
PA_atk-s05_06a:39_5	pasannā theraṃ passitvā sañjātagāravabahumānā uḷārapītisomanassaṃ uppādetvā gehaṃ	39	
PA_atk-s05_06a:39_6	pavesetvā pañcapatiṭṭhitena vanditvā attano pīṭhaṃ paññāpetvā tassa upari pītakaṃ	39	
PA_atk-s05_06a:39_7	maṭṭhavatthaṃ attharitvā adāsi. Atha there tattha nisinne “idaṃ mayhaṃ uttamaṃ puññakkhettaṃ	39	
PA_atk-s05_06a:39_8	upaṭṭhita”nti pasannacittā yathāvibhavaṃ āhārena parivisi, bījaniñca gahetvā bīji.	39	
PA_atk-s05_06a:39_9	So thero katabhattakicco āsanadānabhojanadānādipaṭisaṃyuttaṃ dhammiṃ kathaṃ kathetvā	39	
PA_atk-s05_06a:39_10	pakkāmi. Sā itthī taṃ attano dānaṃ tañca dhammakathaṃ paccavekkhantī pītiyā nirantaraṃ	391	
PA_atk-s05_06a:39_11	phuṭṭhasarīrā hutvā taṃ pīṭhampi therassa adāsi.	391	
PA_atk-s05_06a:40_0	Tato aparena samayena aññatarena rogena phuṭṭhā kālaṃ katvā tāvatiṃsabhavane dvādasayojanike	40	
PA_atk-s05_06a:40_1	kanakavimāne nibbatti. Accharāsahassaṃ cassā parivāro ahosi, pīṭhadānānubhāvena cassā	40	
PA_atk-s05_06a:40_2	yojaniko kanakapallaṅko nibbatti ākāsacārī sīghajavo upari kūṭāgārasaṇṭhāno, tena	40	
PA_atk-s05_06a:40_3	taṃ “pīṭhavimāna”nti vuccati. Tañhi suvaṇṇavaṇṇaṃ vatthaṃ attharitvā dinnattā kammasarikkhataṃ	40	
PA_atk-s05_06a:40_4	vibhāventaṃ suvaṇṇamayaṃ ahosi, pītivegassa balavabhāvena sīghajavaṃ, dakkhiṇeyyassa	40	
PA_atk-s05_06a:40_5	cittarucivasena dinnattā yathārucigāmī, pasādasampattiyā uḷāratāya sabbasova pāsādikaṃ	40	
PA_atk-s05_06a:40_6	sobhātisayayuttañca ahosi.	40	
PA_atk-s05_06a:41_0	Athekasmiṃ ussavadivase devatāsu yathāsakaṃ dibbānubhāvena uyyānakīḷanatthaṃ nandanavanaṃ	41	
PA_atk-s05_06a:41_1	gacchantīsu sā devatā dibbavatthanivatthā dibbābharaṇavibhūsitā accharāsahassaparivārā	41	
PA_atk-s05_06a:41_2	sakabhavanā nikkhamitvā taṃ pīṭhavimānaṃ abhiruyha mahatiyā deviddhiyā mahantena	41	
PA_atk-s05_06a:41_3	sirisobhaggena samantato cando viya sūriyo viya ca obhāsentī uyyānaṃ gacchati. Tena	41	
PA_atk-s05_06a:41_4	ca samayena āyasmā mahāmoggallāno heṭṭhā vuttanayeneva devacārikaṃ caranto tāvatiṃsabhavanaṃ	41	
PA_atk-s05_06a:41_5	upagato tassā devatāya avidūre attānaṃ dassesi. Atha sā devatā taṃ disvā samuppannabalavapasādagāravā	41	
PA_atk-s05_06a:41_6	sahasā pallaṅkato oruyha theraṃ upasaṅkamitvā pañcapatiṭṭhitena vanditvā dasanakhasamodhānasamujjalaṃ	41	
PA_atk-s05_06a:41_7	añjaliṃ paggayha namassamānā aṭṭhāsi. Thero kiñcāpi tāya aññehi ca sattehi yathūpacitaṃ	41	
PA_atk-s05_06a:41_8	kusalākusalaṃ attano yathākammūpagañāṇānubhāvena hatthatale ṭhapitaāmalakaṃ viya	41	
PA_atk-s05_06a:41_9	paññābalabhedena paccakkhato passati, tathāpi yasmā devatānaṃ upapattisamanantarameva	41	
PA_atk-s05_06a:41_10	“kuto nu kho ahaṃ cavitvā idhūpapannā, kiṃ nu kho kusalakammaṃ katvā imaṃ sampattiṃ	411	
PA_atk-s05_06a:41_11	paṭilabhāmī”ti atītabhavaṃ yathūpacitañca kammaṃ uddissa yebhuyyena dhammatāsiddhā	411	
PA_atk-s05_06a:41_12	upadhāraṇā, tassā ca yāthāvato ñāṇaṃ uppajjati, tasmā tāya devatāya katakammaṃ kathāpetvā	411	
PA_atk-s05_06a:41_13	sadevakassa lokassa kammaphalaṃ paccakkhaṃ kātukāmo –	411	
PA_atk-s05_06a:43	“Pīṭhaṃ te sovaṇṇamayaṃ uḷāraṃ, manojavaṃ gacchati yenakāmaṃ;	4	
PA_atk-s05_06a:44	Alaṅkate malyadhare suvatthe, obhāsasi vijjurivabbha kūṭaṃ.	4	
PA_atk-s05_06a:46	“Kena tetādiso vaṇṇo, kena te idha mijjhati;	4	
PA_atk-s05_06a:47	Uppajjanti ca te bhogā, ye keci manaso piyā.	4	
PA_atk-s05_06a:49	“Pucchāmi taṃ devi mahānubhāve,	4	
PA_atk-s05_06a:50	Manussabhūtā kimakāsi puññaṃ;	5	
PA_atk-s05_06a:51	Kenāsi evaṃ jalitānubhāvā,	5	
PA_atk-s05_06a:52	Vaṇṇo ca te sabbadisā pabhāsatī”ti. āha –	5	
PA_atk-s05_06a:54	“Sā devatā attamanā, moggallānena pucchitā;	5	
PA_atk-s05_06a:55	Pañhaṃ puṭṭhā viyākāsi, yassa kammassidaṃ phalaṃ”.	5	
PA_atk-s05_06a:57	“Ahaṃ manussesu manussabhūtā, abbhāgatānāsanakaṃ adāsiṃ;	5	
PA_atk-s05_06a:58	Abhivādayiṃ añjalikaṃ akāsiṃ, yathānubhāvañca adāsi dānaṃ.	5	
PA_atk-s05_06a:60	“Tena metādiso vaṇṇo, tena me idha mijjhati;	6	
PA_atk-s05_06a:61	Uppajjanti ca me bhogā, ye keci manaso piyā.	6	
PA_atk-s05_06a:63	“Akkhāmi te bhikkhu mahānubhāva, manussabhūtā yamakāsi puññaṃ;	6	
PA_atk-s05_06a:64	Tenamhi evaṃ jalitānubhāvā, vaṇṇo ca me sabbadisā pabhāsatī”ti.	6	
PA_atk-s05_06a:65_0	1. Tattha pīṭhanti yaṃkiñci tādisaṃ dārukkhandhampi āpaṇampi balikaraṇapīṭhampi vettāsanampi	65	
PA_atk-s05_06a:65_1	masārakādivisesanāmaṃ dārumayādiāsanampi vuccati. Tathā hi “pādapīṭhaṃ pādakathalika”nti	65	
PA_atk-s05_06a:65_2	ettha pādaṭhapanayoggaṃ pīṭhādikaṃ dārukkhandhaṃ vuccati, “pīṭhasappī”ti ettha hatthena	65	
PA_atk-s05_06a:65_3	gahaṇayoggaṃ. “Pīṭhikā”ti pana ekaccesu janapadesu desavohārena āpaṇaṃ. “Bhūtapīṭhikā	65	
PA_atk-s05_06a:65_4	devakulapīṭhikā”ti ettha devatānaṃ balikaraṇaṭṭhānabhūtaṃ pīṭhaṃ. “Bhaddapīṭha”nti	65	
PA_atk-s05_06a:65_5	ettha vettalatādīhi upari vītaṃ āsanaṃ, yaṃ sandhāya vuttaṃ “bhaddapīṭhaṃ upānayī”ti.	65	
PA_atk-s05_06a:65_6	“Supaññattaṃ mañcapīṭhaṃ. Mañcaṃ vā pīṭhaṃ vā kārayamānenā”ti ca ādīsu masārakādibhedaṃ	65	
PA_atk-s05_06a:65_7	dārumayādiāsanaṃ. Idha pana pallaṅkākārasaṇṭhitaṃ devatāya puññānubhāvābhinibbattaṃ	65	
PA_atk-s05_06a:65_8	yojanikaṃ kanakavimānaṃ veditabbaṃ.	65	
PA_atk-s05_06a:66_0	Teti te-saddo “na te sukhaṃ pajānanti, ye na passanti nandana”ntiādīsu ta-saddassa	66	
PA_atk-s05_06a:66_1	vasena paccattabahuvacane āgato. “Namo te purisājañña, namo te purisuttama. Namo	66	
PA_atk-s05_06a:66_2	te buddha vīratthū”ti ca ādīsu tumha-saddassa vasena sampadāne, tuyhanti attho. “Kiṃ	66	
PA_atk-s05_06a:66_3	te diṭṭhaṃ kinti te sutaṃ. Upadhī te samatikkantā, āsavā te padālitā”ti ca ādīsu	66	
PA_atk-s05_06a:66_4	karaṇe. “Kiṃ te vataṃ kiṃ pana brahmacariya”ntiādīsu sāmiatthe. Idhāpi sāmiatthe	66	
PA_atk-s05_06a:66_5	daṭṭhabbo. Tavāti hi attho.	66	
PA_atk-s05_06a:67_0	Sovaṇṇamayanti ettha suvaṇṇa-saddo “suvaṇṇe dubbaṇṇe sugate duggate”ti ca “suvaṇṇatā	67	
PA_atk-s05_06a:67_1	susaratā”ti ca evamādīsu chavisampattiyaṃ āgato. “Kākaṃ suvaṇṇā parivārayantī”tiādīsu	67	
PA_atk-s05_06a:67_2	garuḷe. “Suvaṇṇavaṇṇo kañcanasannibhattaco”tiādīsu jātarūpe. Idhāpi jātarūpe eva	67	
PA_atk-s05_06a:67_3	daṭṭhabbo. Tañhi buddhānaṃ samānavaṇṇatāya sobhano vaṇṇo etassāti suvaṇṇanti vuccati.	67	
PA_atk-s05_06a:67_4	Suvaṇṇameva sovaṇṇaṃ yathā “vekataṃ vesama”nti ca. Maya-saddo ca “anuññātapaṭiññātā,	67	
PA_atk-s05_06a:67_5	tevijjā mayamasmubho”tiādīsu asmadatthe āgato. “Mayaṃ nissāya hemāya, jātamaṇḍo darī	67	
PA_atk-s05_06a:67_6	subhā”ti ettha paññattiyaṃ. “Manomayā pītibhakkhā sayaṃpabhā”tiādīsu nibbattiatthe,	67	
PA_atk-s05_06a:67_7	bāhirena paccayena vinā manasāva nibbattāti manomayāti vuttā. “Yaṃnūnāhaṃ sāmaṃ cikkhallaṃ	67	
PA_atk-s05_06a:67_8	madditvā sabbamattikāmayaṃ kuṭikaṃ kareyya”ntiādīsu vikāratthe. “Dānamayaṃ sīlamaya”ntiādīsu	67	
PA_atk-s05_06a:67_9	padapūraṇamatte. Idhāpi vikāratthe, padapūraṇamatte vā daṭṭhabbo. Yadā hi suvaṇṇena	67	
PA_atk-s05_06a:67_10	nibbattaṃ sovaṇṇamayanti ayamattho, tadā suvaṇṇassa vikāro sovaṇṇamayanti vikāratthe	671	
PA_atk-s05_06a:67_11	maya-saddo daṭṭhabbo, “nibbattiatthe”tipi vattuṃ vaṭṭatiyeva. Yadā pana suvaṇṇena	671	
PA_atk-s05_06a:67_12	nibbattaṃ sovaṇṇanti ayamattho, tadā sovaṇṇameva sovaṇṇamayanti padapūraṇamatte maya-saddo daṭṭhabbo.	671	
PA_atk-s05_06a:68_0	Uḷāranti paṇītampi seṭṭhampi mahantampi. Uḷāra-saddo hi “pubbenāparaṃ uḷāraṃ visesaṃ	68	
PA_atk-s05_06a:68_1	adhigacchatī”tiādīsu paṇīte āgato. “Uḷārāya khalu bhavaṃ vacchāyano samaṇaṃ gotamaṃ	68	
PA_atk-s05_06a:68_2	pasaṃsāya pasaṃsatī”tiādīsu seṭṭhe. “Uḷārabhogā uḷārayasā oḷārika”nti ca ādīsu mahante.	68	
PA_atk-s05_06a:68_3	Tampi ca vimānaṃ manuññabhāvena upabhuñjantānaṃ atittikaraṇatthena paṇītaṃ, samantapāsādikatādinā	68	
PA_atk-s05_06a:68_4	pasaṃsitatāya seṭṭhaṃ, pamāṇamahantatāya ca mahagghatāya ca mahantaṃ, tīhipi atthehi	68	
PA_atk-s05_06a:68_5	uḷāramevāti vuttaṃ uḷāranti.	68	
PA_atk-s05_06a:69_0	Manojavanti ettha manoti cittaṃ. Yadipi mano-saddo sabbesampi kusalākusalābyākatacittānaṃ	69	
PA_atk-s05_06a:69_1	sādhāraṇavācī, “manojava”nti pana vuttattā yattha katthaci ārammaṇe pavattanakassa	69	
PA_atk-s05_06a:69_2	kiriyamayacittassa vasena veditabbaṃ. Tasmā manaso viya javo etassāti manojavaṃ yathā	69	
PA_atk-s05_06a:69_3	oṭṭhamukhoti, ativiya sīghagamananti attho. Mano hi lahuparivattitāya atidūrepi visaye	69	
PA_atk-s05_06a:69_4	khaṇeneva nipatati, tenāha bhagavā – “nāhaṃ, bhikkhave, aññaṃ ekadhammampi samanupassāmi	69	
PA_atk-s05_06a:69_5	yaṃ evaṃ lahuparivattaṃ, yathayidaṃ, bhikkhave, citta”nti “dūraṅgamaṃ ekacara”nti	69	
PA_atk-s05_06a:69_6	ca. Gacchatīti tassā devatāya vasanavimānato uyyānaṃ uddissa ākāsena gacchati.	69	
PA_atk-s05_06a:70_0	Yenakāmanti ettha kāma-saddo “kāmā hi citrā madhurā manoramā, virūparūpena mathenti	70	
PA_atk-s05_06a:70_1	citta”ntiādīsu manāpiye rūpādivisaye āgato. “Chando kāmo rāgo kāmo”tiādīsu chandarāge.	70	
PA_atk-s05_06a:70_2	“Kilesakāmo kāmupādāna”ntiādīsu sabbasmiṃ lobhe. “Attakāmapāricariyāya vaṇṇaṃ bhāseyyā”tiādīsu	70	
PA_atk-s05_06a:70_3	gāmadhamme. “Santettha tayo kulaputtā attakāmarūpā viharantī”tiādīsu hitacchande.	70	
PA_atk-s05_06a:70_4	“Attādhīno aparādhīno bhujisso yenakāmaṃgamo”tiādīsu seribhāve. Idhāpi seribhāve	70	
PA_atk-s05_06a:70_5	eva daṭṭhabbo, tasmā yenakāmanti yathāruci, devatāya icchānurūpanti attho.	70	
PA_atk-s05_06a:71_0	Alaṅkateti alaṅkatagatte, nānāvidharaṃsijālasamujjalavividharatanavijjotitehi hatthūpagapādūpagādibhedehi	71	
PA_atk-s05_06a:71_1	saṭṭhisakaṭabhāraparimāṇehi dibbālaṅkārehi vibhūsitasarīreti attho. Sambodhane cetaṃ	71	
PA_atk-s05_06a:71_2	ekavacanaṃ. Malyadhareti kapparukkhapāricchattakasantānakalatādisambhavehi, suvisuddhacāmīkaravividharatanamayapattakiñjakkhakesarehi,	71	
PA_atk-s05_06a:71_3	samantato vijjotamānavipphurantakiraṇanikararucirehi dibbakusumehi sumaṇḍitakesahatthāditāya	71	
PA_atk-s05_06a:71_4	mālābhārinī. Suvattheti kappalatānibbattānaṃ, nānāvirāgavaṇṇavisesānaṃ suparisuddhabhāsurappabhānaṃ	71	
PA_atk-s05_06a:71_5	nivāsanuttariyapaṭicchadādīnaṃ dibbavatthānaṃ vasena sundaravatthe. Obhāsasīti vijjotasi.	71	
PA_atk-s05_06a:71_6	Vijjurivāti vijjulatā viya. Abbhakūṭanti valāhakasikhare. Bhummatthe hi etaṃ upayogavacanaṃ.	71	
PA_atk-s05_06a:71_7	Obhāsasīti vā antogadhahetuatthavacanaṃ, obhāsesīti attho. Imasmiṃ pakkhe “abbhakūṭa”nti	71	
PA_atk-s05_06a:71_8	upayogatthe eva upayogavacanaṃ daṭṭhabbaṃ.	71	
PA_atk-s05_06a:72_0	Ayañhettha attho – yathā nāma sañjhāpabhānurañjitaṃ rattavalāhakasikharaṃ pakatiyāpi	72	
PA_atk-s05_06a:72_1	obhāsamānaṃ samantato vijjotamānā vijjulatā niccharantī visesato obhāseti, evamevaṃ	72	
PA_atk-s05_06a:72_2	suparisuddhatapanīyamayaṃ nānāratanasamujjalaṃ pakatipabhassaraṃ imaṃ vimānaṃ tvaṃ	72	
PA_atk-s05_06a:72_3	sabbālaṅkārehi vibhūsitā sabbaso vijjotayantīhi attano sarīrappabhāhi vatthābharaṇobhāsehi	72	
PA_atk-s05_06a:72_4	ca visesato obhāsesīti.	72	
PA_atk-s05_06a:73_0	Ettha hi “pīṭha”nti nidassetabbavacanametaṃ, “abbhakūṭa”nti nidassanavacanaṃ. Tathā	73	
PA_atk-s05_06a:73_1	“te”ti nidassetabbavacanaṃ. Tañhi “pīṭha”nti idaṃ apekkhitvā sāmivacanena vuttampi	73	
PA_atk-s05_06a:73_2	“alaṅkate malyadhare suvatthe obhāsasī”ti imāni padāni apekkhitvā paccattavasena	73	
PA_atk-s05_06a:73_3	pariṇamati, tasmā “tva”nti vuttaṃ hoti. “Vijjurivā”ti nidassanavacanaṃ. “Obhāsasī”ti	73	
PA_atk-s05_06a:73_4	idaṃ dvinnampi upameyyupamānānaṃ sambandhadassanaṃ. “Obhāsasī”ti hi idaṃ “tva”nti	73	
PA_atk-s05_06a:73_5	padaṃ apekkhitvā majjhimapurisavasena vuttaṃ, “pīṭha”nti idaṃ apekkhitvā paṭhamapurisavasena	73	
PA_atk-s05_06a:73_6	pariṇamati. Ca-saddo cettha luttaniddiṭṭho daṭṭhabbo. “Gacchati yenakāmaṃ obhāsasī”ti	73	
PA_atk-s05_06a:73_7	ca “vijjulatobhāsitaṃ abbhakūṭaṃ viyā”ti paccattavasena cetaṃ upayogavacanaṃ pariṇamati.	73	
PA_atk-s05_06a:73_8	Tathā “pīṭha”nti visesitabbavacanametaṃ, “te sovaṇṇamayaṃ uḷāra”ntiādi tassa visesanaṃ.	73	
PA_atk-s05_06a:74_0	Nanu ca “sovaṇṇamaya”nti vatvā suvaṇṇassa aggalohatāya seṭṭhabhāvato dibbassa ca	74	
PA_atk-s05_06a:74_1	idhādhippetattā “uḷāra”nti na vattabbanti? Na, kiñci visesasabbhāvato. Yatheva hi	74	
PA_atk-s05_06a:74_2	manussaparibhogasuvaṇṇavikatito rasaviddhaṃ seṭṭhaṃ suvisuddhaṃ, tato ākaruppannaṃ,	74	
PA_atk-s05_06a:74_3	tato yaṃkiñci dibbaṃ seṭṭhaṃ, evaṃ dibbasuvaṇṇepi cāmīkaraṃ, cāmīkarato sātakumbhaṃ,	74	
PA_atk-s05_06a:74_4	sātakumbhato jambunadaṃ, jambunadato siṅgīsuvaṇṇaṃ. Tañhi sabbaseṭṭhaṃ. Tenāha sakko devānamindo –	74	
PA_atk-s05_06a:75	“Mutto muttehi saha purāṇajaṭilehi, vippamutto vippamuttehi;	7	
PA_atk-s05_06a:76	Siṅgīnikkhasavaṇṇo, rājagahaṃ pāvisi bhagavā”ti. ;	7	
PA_atk-s05_06a:77_0	Tasmā “sovaṇṇamaya”nti vatvāpi “uḷāra”nti vuttaṃ. Atha vā “uḷāra”nti idaṃ na tassa	77	
PA_atk-s05_06a:77_1	seṭṭhapaṇītabhāvameva sandhāya vuttaṃ, atha kho mahantabhāvampīti vuttovāyamattho.	77	
PA_atk-s05_06a:77_2	Ettha ca “pīṭha”ntiādi phalassa kammasarikkhatādassanaṃ. Tatthāpi “sovaṇṇamaya”nti	77	
PA_atk-s05_06a:77_3	iminā tassa vimānassa vatthusampadaṃ dasseti, “uḷāra”nti iminā sobhātisayasampadaṃ,	77	
PA_atk-s05_06a:77_4	“manojava”nti iminā gamanasampadaṃ. “Gacchati yenakāma”nti iminā sīghajavatāya pīṭhasampattibhāvasampadaṃ dasseti.	77	
PA_atk-s05_06a:78_0	Atha vā “sovaṇṇamaya”nti iminā tassa paṇītabhāvaṃ dasseti, “uḷāra”nti iminā vepullamahattaṃ.	78	
PA_atk-s05_06a:78_1	“Manojava”nti iminā ānubhāvamahattaṃ. “Gacchati yenakāma”nti iminā vihārasukhattaṃ	78	
PA_atk-s05_06a:78_2	dasseti. “Sovaṇṇamaya”nti vā iminā tassa abhirūpataṃ vaṇṇapokkharatañca dasseti,	78	
PA_atk-s05_06a:78_3	“uḷāra”nti iminā dassanīyataṃ pāsādikatañca dasseti, “manojava”nti iminā sīghasampadaṃ,	78	
PA_atk-s05_06a:78_4	“gacchati yenakāma”nti iminā katthaci appaṭihatacārataṃ dasseti.	78	
PA_atk-s05_06a:79_0	Atha vā taṃ vimānaṃ yassa puññakammassa nissandaphalaṃ, tassa alobhanissandatāya	79	
PA_atk-s05_06a:79_1	sovaṇṇamayaṃ, adosanissandatāya uḷāraṃ, amohanissandatāya manojavaṃ gacchati yenakāmaṃ.	79	
PA_atk-s05_06a:79_2	Tathā tassa kammassa saddhānissandabhāvena sovaṇṇamayaṃ, paññānissandabhāvena uḷāraṃ,	79	
PA_atk-s05_06a:79_3	vīriyanissandabhāvena manojavaṃ, samādhinissandabhāvena gacchati yenakāmaṃ. Saddhāsamādhinissandabhāvena	79	
PA_atk-s05_06a:79_4	vā sovaṇṇamayaṃ, samādhipaññānissandabhāvena uḷāraṃ, samādhivīriyanissandabhāvena	79	
PA_atk-s05_06a:79_5	manojavaṃ, samādhisatinissandabhāvena gacchati yenakāmanti veditabbaṃ.	79	
PA_atk-s05_06a:80_0	Tattha yathā “pīṭha”ntiādi vimānasampattidassanavasena tassā devatāya puññaphalavibhavasampattikittanaṃ,	80	
PA_atk-s05_06a:80_1	evaṃ “alaṅkate”tiādi attabhāvasampattidassanavasena puññaphalavibhavasampattikittanaṃ.	80	
PA_atk-s05_06a:80_2	Yathā hi susikkhitasippācariyaviracitopi rattasuvaṇṇālaṅkāro vividharaṃsijālasamujjalamaṇiratanakhacito	80	
PA_atk-s05_06a:80_3	eva sobhati, na kevalo, evaṃ sabbaṅgasampanno caturassasobhanopi attabhāvo sumaṇḍitapasādhitova	80	
PA_atk-s05_06a:80_4	sobhati, na kevalo. Tenassā “alaṅkate”tiādinā āharimaṃ sobhāvisesaṃ dasseti, “obhāsasī”ti	80	
PA_atk-s05_06a:80_5	iminā anāharimaṃ. Tathā purimena vattamānapaccayanimittaṃ sobhātisayaṃ dasseti, pacchimena	80	
PA_atk-s05_06a:80_6	atītapaccayanimittaṃ. Purimena vā tassā upabhogavatthusampadaṃ dasseti, pacchimena	80	
PA_atk-s05_06a:80_7	upabhuñjanakavatthusampadaṃ.	80	
PA_atk-s05_06a:81_0	Etthāha “kiṃ pana taṃ vimānaṃ yuttavāhaṃ, udāhu ayuttavāha”nti? Yadipi devaloke rathavimānāni	81	
PA_atk-s05_06a:81_1	yuttavāhānipi honti “sahassayuttaṃ ājaññaratha”nti ādivacanato, te pana devaputtā	81	
PA_atk-s05_06a:81_2	eva kiccakaraṇakāle vāharūpena attānaṃ dassenti yathā erāvaṇo devaputto kīḷanakāle	81	
PA_atk-s05_06a:81_3	hatthirūpena. Idaṃ pana aññañca edisaṃ ayuttavāhaṃ daṭṭhabbaṃ.	81	
PA_atk-s05_06a:82_0	Yadi evaṃ kiṃ tassa vimānassa abbhantarā vāyodhātu gamane visesapaccayo, udāhu bāhirāti?	82	
PA_atk-s05_06a:82_1	Abbhantarāti gahetabbaṃ. Yathā hi candavimānasūriyavimānādīnaṃ desantaragamane tadupajīvīnaṃ	82	
PA_atk-s05_06a:82_2	sattānaṃ sādhāraṇakammanibbattaṃ ativiya sīghajavaṃ mahantaṃ vāyumaṇḍalaṃ tāni pelentaṃ	82	
PA_atk-s05_06a:82_3	pavatteti, na evaṃ taṃ peletvā pavattentī bāhirā vāyodhātu atthi. Yathā ca pana cakkaratanaṃ	82	
PA_atk-s05_06a:82_4	antosamuṭṭhitāya vāyodhātuyā vasena pavattati. Na hi tassa candavimānādīnaṃ viya	82	
PA_atk-s05_06a:82_5	bāhirā vāyodhātu peletvā pavattikā atthi rañño cakkavattissa cittavasena “pavattatu	82	
PA_atk-s05_06a:82_6	bhavaṃ cakkaratana”ntiādivacanasamananantarameva pavattanato, evaṃ tassā devatāya	82	
PA_atk-s05_06a:82_7	cittavasena attasannissitāya vāyodhātuyā gacchatīti veditabbaṃ. Tena vuttaṃ “manojavaṃ	82	
PA_atk-s05_06a:82_8	gacchati yenakāma”nti.	82	
PA_atk-s05_06a:83_0	2. Evaṃ paṭhamagāthāya tassā devatāya puññaphalasampattiṃ kittetvā idāni tassā kāraṇabhūtaṃ	83	
PA_atk-s05_06a:83_1	puññasampadaṃ vibhāvetuṃ “kena tetādiso vaṇṇo”tiādi gāthādvayaṃ vuttaṃ. Tattha kenāti	83	
PA_atk-s05_06a:83_2	kiṃ-saddo “kiṃ rājā yo lokaṃ na rakkhati, kiṃ nu kho nāma tumhe maṃ vattabbaṃ maññathā”tiādīsu	83	
PA_atk-s05_06a:83_3	garahaṇe āgato. “Yaṃkiñci rūpaṃ atītānāgatapaccuppanna”ntiādīsu aniyame. “Kiṃ sūdha	83	
PA_atk-s05_06a:83_4	vittaṃ purisassa seṭṭha”ntiādīsu pucchāyaṃ. Idhāpi pucchāyameva daṭṭhabbo. “Kenā”ti	83	
PA_atk-s05_06a:83_5	ca hetuatthe karaṇavacanaṃ, kena hetunāti attho. Teti tava. Etādisoti ediso, etarahi	83	
PA_atk-s05_06a:83_6	yathādissamānoti attho. Vaṇṇoti vaṇṇa-saddo “kadā saññūḷhā pana te, gahapati, ime	83	
PA_atk-s05_06a:83_7	samaṇassa gotamassa vaṇṇā”tiādīsu guṇe āgato. “Anekapariyāyena buddhassa vaṇṇaṃ bhāsati,	83	
PA_atk-s05_06a:83_8	dhammassa vaṇṇaṃ bhāsati, saṅghassa vaṇṇaṃ bhāsatī”tiādīsu thutiyaṃ. “Atha kena nu	83	
PA_atk-s05_06a:83_9	vaṇṇena, gandhathenoti vuccatī”tiādīsu kāraṇe. “Tayo pattassa vaṇṇā”tiādīsu pamāṇe.	83	
PA_atk-s05_06a:83_10	“Cattārome, bho gotama, vaṇṇā”tiādīsu jātiyaṃ. “Mahantaṃ hatthirājavaṇṇaṃ abhinimminitvā”tiādīsu	831	
PA_atk-s05_06a:83_11	saṇṭhāne. “Suvaṇṇavaṇṇosi bhagavā, susukkadāṭhosi vīriyavā”tiādīsu chavivaṇṇe. Idhāpi	831	
PA_atk-s05_06a:83_12	chavivaṇṇe eva daṭṭhabbo. Ayañhettha attho – kena kīdisena puññavisesena hetubhūtena	831	
PA_atk-s05_06a:83_13	devate, tava etādiso evaṃvidho dvādasayojanāni pharaṇakappabho sarīravaṇṇo jātoti?	831	
PA_atk-s05_06a:84_0	Kena te idha mijjhatīti kena puññātisayena te idha imasmiṃ ṭhāne idāni tayi labbhamānaṃ	84	
PA_atk-s05_06a:84_1	uḷāraṃ sucaritaphalaṃ ijjhati nipphajjati. Uppajjantīti nibbattanti, avicchedavasena	84	
PA_atk-s05_06a:84_2	uparūpari vattantīti attho. Bhogāti paribhuñjitabbaṭṭhena “bhogā”ti laddhanāmā vatthābharaṇādivittūpakaraṇavisesā.	84	
PA_atk-s05_06a:84_3	Yeti sāmaññena aniyamaniddeso, kecīti pakārabhedaṃ āmasitvā aniyamaniddeso, ubhayenāpi	84	
PA_atk-s05_06a:84_4	paṇītapaṇītatarādibhede tattha labbhamāne tādise bhoge anavasesato byāpetvā saṅgaṇhāti.	84	
PA_atk-s05_06a:84_5	Anavasesabyāpako hi ayaṃ niddeso yathā “ye keci saṅkhārā”ti. Manaso piyāti manasā	84	
PA_atk-s05_06a:84_6	piyāyitabbā, manāpiyāti attho.	84	
PA_atk-s05_06a:85_0	Ettha ca “etādiso vaṇṇo”ti iminā heṭṭhā vuttavisesā tassā devatāya attabhāvapariyāpannā	85	
PA_atk-s05_06a:85_1	vaṇṇasampadā dassitā. “Bhogā”ti iminā upabhogaparibhogavatthubhūtā dibbarūpasaddagandharasaphoṭṭhabbabhedā	85	
PA_atk-s05_06a:85_2	kāmaguṇasampadā. “Manaso piyā”ti iminā tesaṃ rūpādīnaṃ iṭṭhakantamanāpatā. “Idha	85	
PA_atk-s05_06a:85_3	mijjhatī”ti iminā pana dibbaāyuvaṇṇayasasukhaādhipateyyasampadā dassitā. “Ye keci	85	
PA_atk-s05_06a:85_4	manaso piyā”ti iminā yāni “so aññe deve dasahi ṭhānehi adhiggaṇhāti dibbena āyunā	85	
PA_atk-s05_06a:85_5	dibbena vaṇṇena dibbena sukhena dibbena yasena dibbena ādhipateyyena dibbehi rūpehi	85	
PA_atk-s05_06a:85_6	dibbehi saddehi dibbehi gandhehi dibbehi rasehi dibbehi phoṭṭhabbehī”ti sutte āgatāni	85	
PA_atk-s05_06a:85_7	dasa ṭhānāni. Tesaṃ idha anavasesato saṅgaho dassitoti veditabbo.	85	
PA_atk-s05_06a:86_0	3. Pucchāmīti pañhaṃ karomi, ñātumicchāmīti attho. Kāmañcetaṃ “kena tetādiso vaṇṇo,	86	
PA_atk-s05_06a:86_1	kena te idha mijjhati. Kimakāsi puññaṃ, kenāsi evaṃ jalitānubhāvā”ti ca kiṃ-saddaggahaṇeneva	86	
PA_atk-s05_06a:86_2	atthantarassa asambhavato pucchāvasena gāthāttayaṃ vuttanti viññāyati. Pucchāvisesabhāvañāpanatthaṃ	86	
PA_atk-s05_06a:86_3	pana “pucchāmī”ti vuttaṃ. Ayañhi pucchā adiṭṭhajotanā tāva na hoti edisassa atthassa	86	
PA_atk-s05_06a:86_4	mahātherassa adiṭṭhabhāvābhāvato, vimaticchedanāpi na hoti sabbaso samugghātitasaṃsayattā,	86	
PA_atk-s05_06a:86_5	anumatipucchāpi na hoti “taṃ kiṃ maññasi rājaññā”tiādīsu viya anumatigahaṇākārena	86	
PA_atk-s05_06a:86_6	appavattattā, kathetukamyatāpucchāpi na hoti tassā devatāya kathetukamyatāvasena	86	
PA_atk-s05_06a:86_7	therena apucchitattā. Visesena pana diṭṭhasaṃsandanāti veditabbā. Svāyamattho heṭṭhā	86	
PA_atk-s05_06a:86_8	aṭṭhuppattikathāyaṃ “thero kiñcāpī”tiādinā vibhāvito eva. Tanti tvaṃ. Tayidaṃ pubbāparāpekkhaṃ,	86	
PA_atk-s05_06a:86_9	pubbāpekkhatāya upayogekavacanaṃ, parāpekkhatāya pana paccattekavacanaṃ daṭṭhabbaṃ.	86	
PA_atk-s05_06a:87_0	Devīti ettha deva-saddo “imāni te deva caturāsīti nagarasahassāni kusavatīrājadhānipamukhāni,	87	
PA_atk-s05_06a:87_1	ettha, deva, chandaṃ karohi jīvite apekkha”nti ca ādīsu sammutidevavasena āgato,	87	
PA_atk-s05_06a:87_2	“tassa devātidevassa, sāsanaṃ sabbadassino”tiādīsu visuddhidevavasena. Visuddhidevānañhi	87	
PA_atk-s05_06a:87_3	bhagavato atidevabhāve vutte itaresaṃ vutto eva hotīti. “Cātumahārājikā devā dīghāyukā	87	
PA_atk-s05_06a:87_4	vaṇṇavanto sukhabahulā”tiādīsu upapattidevavasena. Idhāpi upapattidevavaseneva veditabbo.	87	
PA_atk-s05_06a:87_5	Padatthato pana – dibbati attano puññiddhiyā kīḷati laḷati pañcahi kāmaguṇehi ramati,	87	
PA_atk-s05_06a:87_6	atha vā heṭṭhā vuttanayena jotati obhāsati, ākāsena vimānena ca gacchatīti devī.	87	
PA_atk-s05_06a:87_7	“Tvaṃ devī”ti sambodhane cetaṃ ekavacanaṃ. Mahānubhāveti uḷārappabhāve, so panassānubhāvo	87	
PA_atk-s05_06a:87_8	heṭṭhā dvīhi gāthāhi dassitoyeva.	87	
PA_atk-s05_06a:88_0	Manussabhūtāti ettha manassa ussannatāya manussā, satisūrabhāvabrahmacariyayogyatādiguṇavasena	88	
PA_atk-s05_06a:88_1	upacitamānasā ukkaṭṭhaguṇacittā. Ke pana te? Jambudīpavāsino sattavisesā. Tenāha bhagavā –	88	
PA_atk-s05_06a:89	“Tīhi, bhikkhave, ṭhānehi jambudīpakā manussā uttarakuruke manusse adhiggaṇhanti deve ca tāvatiṃse. Katamehi tīhi? Sūrā, satimanto, idha brahmacariyavāso”ti.	8	
PA_atk-s05_06a:90_0	Tathā hi buddhā bhagavanto paccekabuddhā aggasāvakā mahāsāvakā cakkavattino aññe	90	
PA_atk-s05_06a:90_1	ca mahānubhāvā sattā ettheva uppajjanti. Tehi samānarūpāditāya pana saddhiṃ parittadīpavāsīhi	90	
PA_atk-s05_06a:90_2	itaramahādīpavāsinopi “manussā”tveva paññāyiṃsūti eke.	90	
PA_atk-s05_06a:91_0	Apare pana bhaṇanti – lobhādīhi alobhādīhi ca sahitassa manassa ussannatāya manussā.	91	
PA_atk-s05_06a:91_1	Ye hi sattā manussajātikā, tesu visesato lobhādayo alobhādayo ca ussannā, te lobhādiussannatāya	91	
PA_atk-s05_06a:91_2	apāyamaggaṃ, alobhādiussannatāya sugatimaggaṃ nibbānagāmimaggañca pūrenti, tasmā	91	
PA_atk-s05_06a:91_3	lobhādīhi alobhādīhi ca sahitassa manassa ussannatāya parittadīpavāsīhi saddhiṃ catumahādīpavāsino	91	
PA_atk-s05_06a:91_4	sattavisesā “manussā”ti vuccantīti.	91	
PA_atk-s05_06a:92_0	Lokiyā pana “manuno apaccabhāvena manussā”ti vadanti. Manu nāma paṭhamakappiko lokamariyādāya	92	
PA_atk-s05_06a:92_1	ādibhūto hitāhitavidhāyako sattānaṃ pituṭṭhāniyo, yo sāsane “mahāsammato”ti vuccati.	92	
PA_atk-s05_06a:92_2	Paccakkhato paramparāya ca tassa ovādānusāsaniyaṃ ṭhitā sattā puttasadisatāya “manussā”ti	92	
PA_atk-s05_06a:92_3	vuccanti. Tato eva hi te māṇavā “manujā”ti ca voharīyanti. Manussesu bhūtā jātā,	92	
PA_atk-s05_06a:92_4	manussabhāvaṃ vā pattāti manussabhūtā.	92	
PA_atk-s05_06a:93_0	Kimakāsi puññanti kiṃ dānasīlādippabhedesu kīdisaṃ pujjabhāvaphalanibbattanato, yattha	93	
PA_atk-s05_06a:93_1	sayaṃ uppannaṃ, taṃ santānaṃ punāti visodhetīti ca “puñña”nti laddhanāmaṃ sucaritaṃ	93	
PA_atk-s05_06a:93_2	kusalakammaṃ akāsi, upacini nibbattesīti attho. Jalitānubhāvāti sabbaso vijjotamānapuññiddhikā.	93	
PA_atk-s05_06a:94_0	Kasmā panettha “manussabhūtā kimakāsi puñña”nti vuttaṃ, kiṃ aññāsu gatīsu puññakiriyā	94	
PA_atk-s05_06a:94_1	natthīti? No natthi. Yasmā nirayepi nāma kāmāvacarakusalacittapavatti kadāci labbhateva,	94	
PA_atk-s05_06a:94_2	kimaṅgaṃ panaññattha, nanu avocumhā “diṭṭhasaṃsandanā pucchā”ti. Tasmā mahāthero	94	
PA_atk-s05_06a:94_3	manussattabhāve ṭhatvā puññakammaṃ katvā uppannaṃ taṃ disvā bhūtatthavasena pucchanto	94	
PA_atk-s05_06a:94_4	“manussabhūtā kimakāsi puñña”nti avoca.	94	
PA_atk-s05_06a:95_0	Atha vā aññāsu gatīsu ekantasukhatāya ekantadukkhatāya dukkhabahulatāya ca puññakiriyāya	95	
PA_atk-s05_06a:95_1	okāso na sulabharūpo sappurisūpanissayādipaccayasamavāyassa sudullabhabhāvato. Kadāci	95	
PA_atk-s05_06a:95_2	uppajjamānopi yathāvuttakāraṇena uḷāro vipulo na ca hoti, manussagatiyaṃ pana sukhabahulatāya	95	
PA_atk-s05_06a:95_3	puññakiriyāya okāso sulabharūpo sappurisūpanissayādipaccayasamavāyassa yebhuyyena	95	
PA_atk-s05_06a:95_4	sulabhabhāvato. Yañca tattha dukkhaṃ uppajjati, tampi visesato puññakiriyāya upanissayo	95	
PA_atk-s05_06a:95_5	hoti. Dukkhūpanissayā hi saddhāti. Yathā hi ayoghanena satthake nipphādiyamāne tassa	95	
PA_atk-s05_06a:95_6	ekantato na aggimhi tāpanaṃ udakena vā temanaṃ chedanakiriyāsamatthatāya visesapaccayo,	95	
PA_atk-s05_06a:95_7	tāpetvā pana pamāṇayogato udakatemanaṃ tassā visesapaccayo, evameva sattasantānassa	95	
PA_atk-s05_06a:95_8	ekantadukkhasamaṅgitā dukkhabahulatā ekantasukhasamaṅgitā ca puññakiriyāya na visesapaccayo	95	
PA_atk-s05_06a:95_9	hoti. Sati pana dukkhasantāpane pamāṇayogato sukhūpabrūhane ca laddhūpanissayā puññakiriyā	95	
PA_atk-s05_06a:95_10	uppajjati, uppajjamānā ca mahājutikā mahāvipphārā paṭipakkhachedanasamatthā ca hoti,	951	
PA_atk-s05_06a:95_11	tasmā manussabhāvo puññakiriyāya visesapaccayo. Tena vuttaṃ “manussabhūtā kimakāsi	951	
PA_atk-s05_06a:95_12	puñña”nti. Sesaṃ suviññeyyameva.	951	
PA_atk-s05_06a:96_0	4. Evaṃ pana therena pucchitā sā devatā pañhaṃ vissajjesi. Tamatthaṃ dassetuṃ “sā	96	
PA_atk-s05_06a:96_1	devatā attamanā”ti gāthā vuttā. Kena panāyaṃ gāthā vuttā? Dhammasaṅgāhakehi. Tattha	96	
PA_atk-s05_06a:96_2	sāti yā pubbe “pucchāmi taṃ devi mahānubhāve”ti vuttā, sā. Devatāti devaputtopi brahmāpi	96	
PA_atk-s05_06a:96_3	devadhītāpi vuccati. “Atha kho aññatarā devatā abhikkantāya rattiyā abhikkantavaṇṇā”tiādīsu	96	
PA_atk-s05_06a:96_4	hi devaputto “devatā”ti vutto devoyeva devatāti katvā. Tathā “tā devatā sattasatā	96	
PA_atk-s05_06a:96_5	uḷārā, brahmavimānā abhinikkhamitvā”tiādīsu brahmāno.	96	
PA_atk-s05_06a:97	“Abhikkantena vaṇṇena, yā tvaṃ tiṭṭhasi devate;	9	
PA_atk-s05_06a:98	Obhāsentī disā sabbā, osadhī viya tārakā”ti. –	9	
PA_atk-s05_06a:99_0	Ādīsu devadhītā. Idhāpi devadhītā eva daṭṭhabbā. Attamanāti tuṭṭhamanā pītisomanassehi	99	
PA_atk-s05_06a:99_1	gahitamanā. Pītisomanassasahagatañhi cittaṃ domanassassa anokāsato tehi taṃ sakaṃ	99	
PA_atk-s05_06a:99_2	katvā gahitaṃ viya hoti. Attamanāti vā sakamanā. Anavajjapītisomanassasampayuttañhi	99	
PA_atk-s05_06a:99_3	cittaṃ sampati āyatiñca taṃsamaṅgino hitasukhāvahato “saka”nti vattabbataṃ labhati, na itaraṃ.	99	
PA_atk-s05_06a:100_0	Moggallānenāti moggallānagottassa brāhmaṇamahāsālassa puttabhāvato so mahāthero gottavasena	100	
PA_atk-s05_06a:100_1	“moggallāno”ti paññāto, tena moggallānena. Pucchitāti diṭṭhasaṃsandanavasena pucchitā,	100	
PA_atk-s05_06a:100_2	attamanā sā devatā pañhaṃ byākāsīti yojanā. Attamanatā cassā “tampi nāma parittakampi	100	
PA_atk-s05_06a:100_3	kammaṃ evaṃ mahatiyā dibbasampattiyā kāraṇaṃ ahosī”ti pubbepi sā attano puññaphalaṃ	100	
PA_atk-s05_06a:100_4	paṭicca antarantarā somanassaṃ paṭisaṃvedeti, idāni pana “aññatarassa therassa katopi	100	
PA_atk-s05_06a:100_5	nāma kāro evaṃ uḷāraphalo, ayaṃ pana buddhānaṃ aggasāvako uḷāraguṇo mahānubhāvo,	100	
PA_atk-s05_06a:100_6	imampi passituṃ nipaccakārañca kātuṃ labhāmi, mama puññaphalapaṭisaṃyuttameva ca	100	
PA_atk-s05_06a:100_7	pucchaṃ karotī”ti dvīhi kāraṇehi uppannā. Evaṃ sañjātabalavapītisomanassā sā therassa	100	
PA_atk-s05_06a:100_8	vacanaṃ sirasā sampaṭicchitvā pañhaṃ puṭṭhā byākāsi.	100	
PA_atk-s05_06a:101_0	Pañhanti ñātuṃ icchitaṃ taṃ atthaṃ viyākāsi kathesi vissajjesi. Kathaṃ pana byākāsi?	101	
PA_atk-s05_06a:101_1	Puṭṭhāti puṭṭhākārato, pucchitākārenevāti attho. Ettha hi “pucchitā”ti vatvā puna	101	
PA_atk-s05_06a:101_2	“puṭṭhā”ti vacanaṃ visesatthaniyamanaṃ daṭṭhabbaṃ. Siddhe hi sati ārambho visesatthañāpakova	101	
PA_atk-s05_06a:101_3	hoti. Ko paneso visesattho? Byākaraṇassa pucchānurūpatā. Yañhi kammaphalaṃ dassetvā	101	
PA_atk-s05_06a:101_4	tassa kāraṇabhūtaṃ kammaṃ pucchitaṃ, tadubhayassa aññamaññānurūpabhāvavibhāvanā.	101	
PA_atk-s05_06a:101_5	Yena ca ākārena pucchā pavattā atthato ca byañjanato ca, tadākārassa byākaraṇassa	101	
PA_atk-s05_06a:101_6	pucchānurūpatā, tathā ceva vissajjanaṃ pavattaṃ. Iti imassa visesassa ñāpanatthaṃ	101	
PA_atk-s05_06a:101_7	“pucchitā”ti vatvā puna “puṭṭhā”ti vuttaṃ.	101	
PA_atk-s05_06a:102_0	“Pucchitā”ti vā tāya devatāya visesanamukhena puṭṭhabhāvassa pañhabyākaraṇassa ca	102	
PA_atk-s05_06a:102_1	kāraṇakittanaṃ. Idaṃ vuttaṃ hoti – “kena tetādiso vaṇṇo”tiādinā therena pucchīyatīti	102	
PA_atk-s05_06a:102_2	pucchā, tāya devatāya katakammaṃ, tassā pucchāya kāritā ācikkhitā vāti sā devatā	102	
PA_atk-s05_06a:102_3	“pucchitā”ti vuttā. Yasmā pucchitā pucchiyamānassa kammassa kāritā, tasmā pañhaṃ	102	
PA_atk-s05_06a:102_4	puṭṭhā. Yasmā ca pucchitā pucchiyamānassa kammassa ācikkhanasabhāvā, tasmā pañhaṃ	102	
PA_atk-s05_06a:102_5	byākāsīti. Yassa kammassidaṃ phalanti idaṃ “pañha”nti vuttassa atthassa sarūpadassanaṃ.	102	
PA_atk-s05_06a:102_6	Ayaṃ cettha attho – idaṃ pucchantassa pucchiyamānāya ca paccakkhabhūtaṃ anantaraṃ	102	
PA_atk-s05_06a:102_7	vuttappakāraṃ puññaphalaṃ, yassa kammassa taṃ ñātuṃ icchitattā pañhanti vuttaṃ puññakammaṃ byākāsīti.	102	
PA_atk-s05_06a:103_0	5. Ahaṃ manussesūtiādi pañhassa byākaraṇākāro. Tattha ahanti devatā attānaṃ niddisati.	103	
PA_atk-s05_06a:103_1	“Manussesū”ti vatvā puna “manussabhūtā”ti vacanaṃ tadā attani manussaguṇānaṃ vijjamānatādassanatthaṃ.	103	
PA_atk-s05_06a:103_2	Yo hi manussajātikova samāno pāṇātipātādiṃ akattabbaṃ katvā daṇḍāraho tattha tattha	103	
PA_atk-s05_06a:103_3	rājādito hatthacchedādikammakāraṇaṃ pāpuṇanto mahādukkhaṃ anubhavati, ayaṃ manussanerayiko	103	
PA_atk-s05_06a:103_4	nāma. Aparo manussajātikova samāno pubbekatakammunā ghāsacchādanampi na labhati,	103	
PA_atk-s05_06a:103_5	khuppipāsābhibhūto dukkhabahulo katthaci patiṭṭhaṃ alabhamāno vicarati, ayaṃ manussapeto	103	
PA_atk-s05_06a:103_6	nāma. Aparo manussajātikova samāno parādhīnavutti paresaṃ bhāraṃ vahanto bhinnamariyādo	103	
PA_atk-s05_06a:103_7	vā anācāraṃ ācaritvā parehi santajjito maraṇabhayabhīto gahananissito dukkhabahulo	103	
PA_atk-s05_06a:103_8	vicarati hitāhitaṃ ajānanto niddājighacchādukkhavinodanādiparo, ayaṃ manussatiracchāno	103	
PA_atk-s05_06a:103_9	nāma. Yo pana attano hitāhitaṃ jānanto kammaphalaṃ saddahanto hirottappasampanno	103	
PA_atk-s05_06a:103_10	dayāpanno sabbasattesu saṃvegabahulo akusalakammapathe parivajjento kusalakammapathe	1031	
PA_atk-s05_06a:103_11	samācaranto puññakiriyavatthūni paripūreti, ayaṃ manussadhamme patiṭṭhito paramatthato	1031	
PA_atk-s05_06a:103_12	manusso nāma. Ayampi tādisā ahosi. Tena vuttaṃ “manussesu manussabhūtā”ti. Manusse	1031	
PA_atk-s05_06a:103_13	sattanikāye manussabhāvaṃ pattā manussadhammañca appahāya ṭhitāti attho.	1031	
PA_atk-s05_06a:104_0	Abbhāgatānanti abhiāgatānaṃ, sampattaāgantukānanti attho. Duvidhā hi āgantukā atithi	104	
PA_atk-s05_06a:104_1	abbhāgatoti. Tesu kataparicayo āgantuko atithi, akataparicayo abbhāgato. Kataparicayo	104	
PA_atk-s05_06a:104_2	akataparicayopi vā puretaraṃ āgato atithi, bhojanavelāyaṃ upaṭṭhito sampati āgato	104	
PA_atk-s05_06a:104_3	abbhāgato. Nimantito vā bhattena atithi, animantito abbhāgato. Ayaṃ pana akataparicayo	104	
PA_atk-s05_06a:104_4	animantito sampati āgato ca, taṃ sandhāyāha “abbhāgatāna”nti, garukārena panettha	104	
PA_atk-s05_06a:104_5	bahuvacanaṃ vuttaṃ. Āsati nisīdati etthāti āsanaṃ. Yaṃkiñci nisīdanayoggaṃ, idha	104	
PA_atk-s05_06a:104_6	pana pīṭhaṃ adhippetaṃ, tassa ca appakattā anuḷārattā ca “āsanaka”nti āha. Adāsinti	104	
PA_atk-s05_06a:104_7	“idamassa therassa dinnaṃ mayhaṃ mahapphalaṃ bhavissati mahānisaṃsa”nti sañjātasomanassā	104	
PA_atk-s05_06a:104_8	kammaṃ kammaphalañca saddahitvā tassa therassa paribhogatthāya adāsiṃ, nirapekkhapariccāgavasena pariccajinti attho.	104	
PA_atk-s05_06a:105_0	Abhivādayinti abhivādanamakāsiṃ, pañcapatiṭṭhitena dakkhiṇeyyapuggale vandinti anto.	105	
PA_atk-s05_06a:105_1	Vandamānā hi taṃ tāyeva vandanakiriyāya vandiyamānaṃ “sukhinī hohi, arogā hohī”tiādinā	105	
PA_atk-s05_06a:105_2	āsivādaṃ atthato vadāpesi nāma. Añjalikaṃ akāsinti dasanakhasamodhānasamujjalaṃ añjaliṃ	105	
PA_atk-s05_06a:105_3	sirasi paggaṇhantī guṇavisiṭṭhānaṃ apacāyanaṃ akāsinti attho. Yathānubhāvanti yathābalaṃ,	105	
PA_atk-s05_06a:105_4	tadā mama vijjamānavibhavānurūpanti attho. Adāsi dānanti annapānādideyyadhammapariccāgena	105	
PA_atk-s05_06a:105_5	dakkhiṇeyyaṃ bhojentī dānamayaṃ puññaṃ pasaviṃ.	105	
PA_atk-s05_06a:106_0	Ettha ca “aha”nti idaṃ kammassa phalassa ca ekasantatipatitatādassanena sambandhabhāvadassanaṃ,	106	
PA_atk-s05_06a:106_1	“manussesu manussabhūtā”ti idaṃ tassā puññakiriyāya adhiṭṭhānabhūtasantānavisesadassanaṃ,	106	
PA_atk-s05_06a:106_2	“abbhāgatāna”nti idaṃ cittasampattidassanañceva khettasampattidassanañca dānassa	106	
PA_atk-s05_06a:106_3	viya paṭiggahaṇassa ca kiñci anapekkhitvā pavattitabhāvadīpanato. “Āsanakaṃ adāsiṃ	106	
PA_atk-s05_06a:106_4	yathānubhāvañca adāsi dāna”nti idaṃ bhogasāradānadassanaṃ, “abhivādayiṃ añjalikaṃ	106	
PA_atk-s05_06a:106_5	akāsi”nti idaṃ kāyasāradānadassanaṃ.	106	
PA_atk-s05_06a:107_0	6. Tenāti tena yathāvuttena puññena hetubhūtena. Meti ayaṃ me-saddo “kicchena me	107	
PA_atk-s05_06a:107_1	adhigataṃ, halaṃ dāni pakāsitu”ntiādīsu karaṇe āgato, mayāti attho. “Sādhu me, bhante,	107	
PA_atk-s05_06a:107_2	bhagavā saṃkhittena dhammaṃ desetū”tiādīsu sampadāne, mayhanti attho. “Pubbeva me,	107	
PA_atk-s05_06a:107_3	bhikkhave, sambodhā anabhisambuddhassa bodhisattasseva sato”tiādīsu sāmiatthe āgato,	107	
PA_atk-s05_06a:107_4	idhāpi sāmiatthe eva, mamāti attho. Svāyaṃ me-saddo tena me puññenāti ca me etādisoti	107	
PA_atk-s05_06a:107_5	ca ubhayattha sambandhitabbo. Sesaṃ vuttanayameva.	107	
PA_atk-s05_06a:108_0	Evaṃ tāya devatāya pañhe byākate āyasmā mahāmoggallāno vitthārena dhammaṃ desesi.	108	
PA_atk-s05_06a:108_1	Sā desanā saparivārāya tassā devatāya sātthikā ahosi. Thero tato manussalokaṃ āgantvā	108	
PA_atk-s05_06a:108_2	sabbaṃ taṃ pavattiṃ bhagavato ārocesi. Bhagavā taṃ aṭṭhuppattiṃ katvā sampattaparisāya	108	
PA_atk-s05_06a:108_3	dhammaṃ desesi. Gāthā eva pana saṅgahaṃ āruḷhāti.	108	
PA_atk-s05_06a:109	Paṭhamapīṭhavimānavaṇṇanā niṭṭhitā.	10	
PA_atk-s05_06a:110	2. Dutiyapīṭhavimānavaṇṇanā	11	
PA_atk-s05_06a:111_0	Pīṭhaṃ te veḷuriyamayanti dutiyapīṭhavimānaṃ. Tassa aṭṭhuppatti ca atthavaṇṇanā ca	111	
PA_atk-s05_06a:111_1	paṭhame vuttanayeneva veditabbā. Ayaṃ pana viseso – sāvatthivāsinī kira ekā itthī	111	
PA_atk-s05_06a:111_2	attano gehaṃ piṇḍāya paviṭṭhaṃ ekaṃ theraṃ passitvā pasannacittā tassa āsanaṃ dentī	111	
PA_atk-s05_06a:111_3	attano pīṭhaṃ upari nīlavatthena attharitvā adāsi. Tena tassā devaloke nibbattāya	111	
PA_atk-s05_06a:111_4	veḷuriyamayaṃ pallaṅkavimānaṃ nibbattaṃ. Tena vuttaṃ –	111	
PA_atk-s05_06a:113	“Pīṭhaṃ te veḷuriyamayaṃ uḷāraṃ, manojavaṃ gacchati yenakāmaṃ;	11	
PA_atk-s05_06a:114	Alaṅkate malyadhare suvatthe, obhāsasi vijjurivabbha kūṭaṃ.	11	
PA_atk-s05_06a:116	“Kena tetādiso vaṇṇo, kena te idha mijjhati;	11	
PA_atk-s05_06a:117	Uppajjanti ca te bhogā, ye keci manaso piyā.	11	
PA_atk-s05_06a:119	“Pucchāmi taṃ devi mahānubhāve, manussabhūtā kimakāsi puññaṃ;	11	
PA_atk-s05_06a:120	Kenāsi evaṃ jalitānubhāvā, vaṇṇo ca te sabbadisā pabhāsatī”ti.	12	
PA_atk-s05_06a:122	“Sā devatā attamanā, moggallānena pucchitā;	12	
PA_atk-s05_06a:123	Pañhaṃ puṭṭhā viyākāsi, yassa kammassidaṃ phalaṃ”.	12	
PA_atk-s05_06a:125	“Ahaṃ manussesu manussabhūtā, abbhāgatānāsanakaṃ adāsiṃ;	12	
PA_atk-s05_06a:126	Abhivādayiṃ añjalikaṃ akāsiṃ, yathānubhāvañca adāsi dānaṃ.	12	
PA_atk-s05_06a:128	“Tena metādiso vaṇṇo, tena me idha mijjhati;	12	
PA_atk-s05_06a:129	Uppajjanti ca me bhogā, ye keci manaso piyā.	12	
PA_atk-s05_06a:131	“Akkhāmi te bhikkhu mahānubhāva, manussabhūtā yamakāsi puññaṃ;	13	
PA_atk-s05_06a:132	Tenamhi evaṃ jalitānubhāvā, vaṇṇo ca me sabbadisā pabhāsatī”ti.	13	
PA_atk-s05_06a:133_0	8. Tattha veḷuriyamayanti veḷuriyamaṇimayaṃ. Veḷuriyamaṇi nāma viḷūrapabbatassa viḷūragāmassa	133	
PA_atk-s05_06a:133_1	ca avidūre uppajjanakamaṇi. Tassa kira viḷūragāmaṭṭhāne ākaro, viḷūrassa pana avidūre	133	
PA_atk-s05_06a:133_2	bhavattā veḷuriyanteva paññāyittha. Taṃsadisavaṇṇanibhatāya devalokepissa tatheva	133	
PA_atk-s05_06a:133_3	nāmaṃ jātaṃ yathā taṃ manussaloke laddhanāmavaseneva devaloke devaputtānaṃ. Taṃ pana	133	
PA_atk-s05_06a:133_4	mayūragīvavaṇṇaṃ vā hoti, vāyasapattavaṇṇaṃ vā, siniddhaveṇupattavaṇṇaṃ vā. Idha	133	
PA_atk-s05_06a:133_5	pana mayūragīvavaṇṇaṃ veditabbaṃ. Sesaṃ sabbaṃ paṭhamapīṭhavimāne vuttasadisamevāti.	133	
PA_atk-s05_06a:134	Dutiyapīṭhavimānavaṇṇanā niṭṭhitā.	13	
PA_atk-s05_06a:135	3. Tatiyapīṭhavimānavaṇṇanā	13	
PA_atk-s05_06a:136_0	Pīṭhaṃ te sovaṇṇamayanti tatiyapīṭhavimānaṃ. Tassa vatthu rājagahe samuṭṭhitaṃ. Aññataro	136	
PA_atk-s05_06a:136_1	kira khīṇāsavatthero rājagahe piṇḍāya caritvā bhattaṃ gahetvā upakaṭṭhe kāle bhattakiccaṃ	136	
PA_atk-s05_06a:136_2	kātukāmo ekaṃ vivaṭadvāragehaṃ upasaṅkami. Tasmiṃ pana gehe gehasāminī itthī saddhā	136	
PA_atk-s05_06a:136_3	pasannā therassa ākāraṃ sallakkhetvā “etha, bhante, idha nisīditvā bhattakiccaṃ karothā”ti	136	
PA_atk-s05_06a:136_4	attano bhaddapīṭhaṃ paññāpetvā upari pītavatthaṃ attharitvā nirapekkhapariccāgavasena	136	
PA_atk-s05_06a:136_5	adāsi, “idaṃ me puññaṃ āyatiṃ sovaṇṇapīṭhapaṭilābhāya hotū”ti patthanañca paṭṭhapesi.	136	
PA_atk-s05_06a:136_6	Atha there tattha nisīditvā bhattakiccaṃ katvā pattaṃ dhovitvā uṭṭhāya gacchante	136	
PA_atk-s05_06a:136_7	“bhante, idamāsanaṃ tumhākaṃyeva pariccattaṃ, mayhaṃ anuggahatthaṃ paribhuñjathā”ti	136	
PA_atk-s05_06a:136_8	āha. Thero tassā anukampāya taṃ pīṭhaṃ sampaṭicchitvā saṅghassa dāpesi. Sā aparena	136	
PA_atk-s05_06a:136_9	samayena aññatarena rogena phuṭṭhā kālaṃ katvā tāvatiṃsabhavane nibbattītiādi sabbaṃ	136	
PA_atk-s05_06a:136_10	paṭhamavimānavaṇṇanāyaṃ vuttanayeneva veditabbaṃ. Tena vuttaṃ –	1361	
PA_atk-s05_06a:138	“Pīṭhaṃ te sovaṇṇamayaṃ uḷāraṃ, manojavaṃ gacchati yenakāmaṃ;	13	
PA_atk-s05_06a:139	Alaṅkate malyadhare suvatthe,obhāsasi vijjurivabbhakūṭaṃ.	13	
PA_atk-s05_06a:141	“Kena tetādiso vaṇṇo, kena te idha mijjhati;	14	
PA_atk-s05_06a:142	Uppajjanti ca te bhogā, ye keci manaso piyā.	14	
PA_atk-s05_06a:144	“Pucchāmi taṃ devi mahānubhāve, manussabhūtā kimakāsi puññaṃ;	14	
PA_atk-s05_06a:145	Kenāsi evaṃ jalitānubhāvā, vaṇṇo ca te sabbadisā pabhāsatī”ti.	14	
PA_atk-s05_06a:147	“Sā devatā attamanā, moggallānena pucchitā;	14	
PA_atk-s05_06a:148	Pañhaṃ puṭṭhā viyākāsi, yassa kammassidaṃ phalaṃ”.	14	
PA_atk-s05_06a:150	“Appassa kammassa phalaṃ mamedaṃ, yenamhi evaṃ jalitānubhāvā;	15	
PA_atk-s05_06a:151	Ahaṃ manussesu manussabhūtā, purimāya jātiyā manussaloke.	15	
PA_atk-s05_06a:153	“Addasaṃ virajaṃ bhikkhuṃ, vippasannamanāvilaṃ;	15	
PA_atk-s05_06a:154	Tassa adāsahaṃ pīṭhaṃ, pasannā sehi pāṇibhi.	15	
PA_atk-s05_06a:156	“Tena metādiso vaṇṇo, tena me idha mijjhati;	15	
PA_atk-s05_06a:157	Uppajjantī ca me bhogā, ye keci manaso piyā.	15	
PA_atk-s05_06a:159	“Akkhāmi te bhikkhu mahānubhāva, manussabhūtā yamakāsi puññaṃ;	15	
PA_atk-s05_06a:160	Tenamhi evaṃ jalitānubhāvā, vaṇṇo ca me sabbadisā pabhāsatī”ti.	16	
PA_atk-s05_06a:161_0	19. Yañca pana pañcamagāthāyaṃ purimāya jātiyā manussaloketiādi, ettha jāti-saddo	161	
PA_atk-s05_06a:161_1	attheva saṅkhatalakkhaṇe “jāti dvīhi khandhehi saṅgahitā”tiādīsu. Atthi nikāye “nigaṇṭhā	161	
PA_atk-s05_06a:161_2	nāma samaṇajātī”tiādīsu. Atthi paṭisandhiyaṃ “yaṃ mātukucchismiṃ paṭhamaṃ cittaṃ	161	
PA_atk-s05_06a:161_3	uppannaṃ, paṭhamaṃ viññāṇaṃ pātubhūtaṃ, tadupādāya sāvassa jātī”tiādīsu. Atthi kule	161	
PA_atk-s05_06a:161_4	“akkhitto anupakuṭṭho jātivādenā”tiādīsu. Atthi pasutiyaṃ “sampatijāto, ānanda, bodhisatto”tiādīsu.	161	
PA_atk-s05_06a:161_5	Atthi bhave “ekampi jātiṃ dvepi jātiyo”tiādīsu. Idhāpi bhave eva daṭṭhabbo. Tasmā	161	
PA_atk-s05_06a:161_6	purimāya jātiyā purimasmiṃ bhave anantarātīte purime attabhāveti attho. Bhummatthe	161	
PA_atk-s05_06a:161_7	hidaṃ karaṇavacanaṃ. Manussaloketi manussalokabhave, rājagahaṃ sandhāya vadati. Okāsaloko	161	
PA_atk-s05_06a:161_8	hi idha adhippeto, sattaloko pana “manussesū”ti iminā vuttoyeva.	161	
PA_atk-s05_06a:162_0	20. Addasanti addakkhiṃ. Virajanti vigatarāgādirajattā virajaṃ. Bhikkhunti bhinnakilesattā	162	
PA_atk-s05_06a:162_1	bhikkhuṃ, sabbaso kilesakālussiyābhāvena vippasannacittatāya vippasannaṃ, anāvilasaṅkappatāya	162	
PA_atk-s05_06a:162_2	anāvilaṃ. Purimaṃ purimañcettha padaṃ pacchimassa pacchimassa kāraṇavacanaṃ, vigatarāgādirajattā	162	
PA_atk-s05_06a:162_3	bhinnakilesatāya bhikkhuṃ, bhinnakilesattā kilesakālussiyābhāvena vippasannaṃ, vippasannamanattā	162	
PA_atk-s05_06a:162_4	anāvilanti. Pacchimaṃ pacchimaṃ vā padaṃ purimassa purimassa kāraṇavacanaṃ, virajaṃ	162	
PA_atk-s05_06a:162_5	bhikkhuguṇayogato. Bhinnakileso hi bhikkhu. Bhikkhuṃ vippasannabhāvato. Kilesakālussiyābhāvena	162	
PA_atk-s05_06a:162_6	vippasannamānaso hi bhikkhu. Vippasannaṃ anāvilasaṅkappabhāvatoti. Rāgarajābhāvena	162	
PA_atk-s05_06a:162_7	vā “viraja”nti vuttaṃ, dosakālussiyābhāvena “vippasanna”nti, mohabyākulābhāvena “anāvila”nti.	162	
PA_atk-s05_06a:162_8	Evaṃbhūto paramatthato bhikkhu nāma hotīti “bhikkhu”nti vuttaṃ. Adāsahanti adāsiṃ	162	
PA_atk-s05_06a:162_9	ahaṃ. Pīṭhanti tadā mama santike vijjamānaṃ bhaddapīṭhaṃ. Pasannāti kammaphalasaddhāya	162	
PA_atk-s05_06a:162_10	ratanattayasaddhāya ca pasannacittā. Sehi pāṇibhīti aññaṃ anāṇāpetvā attano hatthehi	1621	
PA_atk-s05_06a:162_11	upanīya pīṭhaṃ paññāpetvā adāsinti attho.	1621	
PA_atk-s05_06a:163_0	Ettha ca “virajaṃ bhikkhuṃ vippasannamanāvila”nti iminā khettasampattiṃ dasseti,	163	
PA_atk-s05_06a:163_1	“pasannā”ti iminā cittasampattiṃ, “sehi pāṇibhī”ti iminā payogasampattiṃ. Tathā “pasannā”ti	163	
PA_atk-s05_06a:163_2	iminā sakkaccadānaṃ anupahaccadānanti ca ime dve dānaguṇā dassitā, “sehi pāṇibhī”ti	163	
PA_atk-s05_06a:163_3	iminā sahatthena dānaṃ anupaviddhadānanti ime dve dānaguṇā dassitā, pītavatthassa	163	
PA_atk-s05_06a:163_4	attharaṇena nisīdanakālaññutāya cittiṃ katvā dānaṃ kālena dānanti ime dve dānaguṇā	163	
PA_atk-s05_06a:163_5	dassitāti veditabbā. Sesaṃ heṭṭhā vuttanayameva.	163	
PA_atk-s05_06a:164	Tatiyapīṭhavimānavaṇṇanā niṭṭhitā.	16	
PA_atk-s05_06a:165	4. Catutthapīṭhavimānavaṇṇanā	16	
PA_atk-s05_06a:166_0	Pīṭhaṃ te veḷuriyamayanti catutthapīṭhavimānaṃ. Imassāpi vatthu rājagahe samuṭṭhitaṃ,	166	
PA_atk-s05_06a:166_1	taṃ dutiyavimāne vuttanayeneva veditabbaṃ. Nīlavatthena hi attharitvā pīṭhassa dinnattā	166	
PA_atk-s05_06a:166_2	imissāpi vimānaṃ veḷuriyamayaṃ nibbattaṃ. Sesaṃ paṭhamavimāne vuttasadisaṃ. Tena vuttaṃ –	166	
PA_atk-s05_06a:168	“Pīṭhaṃ te veḷuriyamayaṃ uḷāraṃ, manojavaṃ gacchati yenakāmaṃ;	16	
PA_atk-s05_06a:169	Alaṅkate malyadhare suvatthe, obhāsasi vijjurivabbhakūṭaṃ.	16	
PA_atk-s05_06a:171	“Kena tetādiso vaṇṇo, kena te idha mijjhati;	17	
PA_atk-s05_06a:172	Uppajjanti ca te bhogā, ye keci manaso piyā.	17	
PA_atk-s05_06a:174	“Pucchāmi taṃ devi mahānubhāve, manussabhūtā kimakāsi puññaṃ;	17	
PA_atk-s05_06a:175	Kenāsi evaṃ jalitānubhāvā, vaṇṇo ca te sabbadisā pabhāsatī”ti.	17	
PA_atk-s05_06a:177	“Sā devatā attamanā, moggallānena pucchitā;	17	
PA_atk-s05_06a:178	Pañhaṃ puṭṭhā viyākāsi, yassa kammassidaṃ phalaṃ”.	17	
PA_atk-s05_06a:180	“Appassa kammassa phalaṃ mamedaṃ, yenamhi evaṃ jalitānubhāvā;	18	
PA_atk-s05_06a:181	Ahaṃ manussesu manussabhūtā, purimāya jātiyā manussaloke.	18	
PA_atk-s05_06a:183	“Addasaṃ virajaṃ bhikkhuṃ, vippasannamanāvilaṃ;	18	
PA_atk-s05_06a:184	Tassa adāsahaṃ pīṭhaṃ, pasannā sehi pāṇibhi.	18	
PA_atk-s05_06a:186	“Tena metādiso vaṇṇo, tena me idha mijjhati;	18	
PA_atk-s05_06a:187	Uppajjanti ca me bhogā, ye keci manaso piyā.	18	
PA_atk-s05_06a:189	“Akkhāmi te bhikkhu mahānubhāva, manussabhūtā yamakāsi puññaṃ;	18	
PA_atk-s05_06a:190	Tenamhi evaṃ jalitānubhāvā, vaṇṇo ca me sabbadisā pabhāsatī”ti.	19	
PA_atk-s05_06a:191_0	Etthāpi hi nīlavatthena attharitvā pīṭhassa dinnattā imissāpi vimānaṃ veḷuriyamayaṃ	191	
PA_atk-s05_06a:191_1	nibbattaṃ. Tenevettha “pīṭhaṃ te veḷuriyamaya”nti ādito āgataṃ. Sesaṃ tatiyasadisamevāti	191	
PA_atk-s05_06a:191_2	tattha vuttanayeneva attho veditabbo.	191	
PA_atk-s05_06a:192	Catutthapīṭhavimānavaṇṇanā niṭṭhitā.	19	
PA_atk-s05_06a:193	5. Kuñjaravimānavaṇṇanā	19	
PA_atk-s05_06a:194_0	Kuñjaro te varārohoti kuñjaravimānaṃ. Tassa kā uppatti? Bhagavā rājagahe viharati	194	
PA_atk-s05_06a:194_1	veḷuvane kalandakanivāpe. Athekadivasaṃ rājagahanagare nakkhattaṃ ghositaṃ. Nāgarā	194	
PA_atk-s05_06a:194_2	vīthiyo sodhetvā vālukaṃ okiritvā lājapañcamakāni pupphāni vippakiriṃsu, gehadvāre	194	
PA_atk-s05_06a:194_3	gehadvāre kadaliyo ca puṇṇaghaṭe ca ṭhapesuṃ, yathāvibhavaṃ nānāvirāgavaṇṇavicittā	194	
PA_atk-s05_06a:194_4	dhajapaṭākādayo ussāpesuṃ, sabbo jano attano attano vibhavānurūpaṃ sumaṇḍitapasādhito	194	
PA_atk-s05_06a:194_5	nakkhattakīḷaṃ kīḷi, sakalanagaraṃ devanagaraṃ viya alaṅkatapaṭiyattaṃ ahosi. Atha	194	
PA_atk-s05_06a:194_6	bimbisāramahārājā pubbacārittavasena mahājanassa cittānurakkhaṇatthañca attano rājabhavanato	194	
PA_atk-s05_06a:194_7	nikkhamitvā mahantena parivārena mahatā rājānubhāvena uḷārena sirisobhaggena nagaraṃ padakkhiṇaṃ karoti.	194	
PA_atk-s05_06a:195_0	Tena ca samayena rājagahavāsinī ekā kuladhītā rañño taṃ vibhavasampattiṃ sirisobhaggaṃ	195	
PA_atk-s05_06a:195_1	rājānubhāvañca passitvā acchariyabbhutacittajātā “ayaṃ deviddhisadisā vibhavasampatti	195	
PA_atk-s05_06a:195_2	kīdisena nu kho kammunā labbhatī”ti paṇḍitasammate pucchi. Te tassā kathesuṃ “bhadde,	195	
PA_atk-s05_06a:195_3	puññakammaṃ nāma cintāmaṇisadisaṃ kapparukkhasadisaṃ, khettasampattiyā cittasampattiyā	195	
PA_atk-s05_06a:195_4	ca sati yaṃ yaṃ patthetvā karoti, taṃ taṃ nipphādetiyeva. Apica āsanadānena uccākulīnatā	195	
PA_atk-s05_06a:195_5	hoti, annadānena balasampattipaṭilābho, vatthadānena vaṇṇasampattipaṭilābho, yānadānena	195	
PA_atk-s05_06a:195_6	sukhavisesapaṭilābho, dīpadānena cakkhusampattipaṭilābho, āvāsadānena sabbasampattipaṭilābho	195	
PA_atk-s05_06a:195_7	hotī”ti. Sā taṃ sutvā “devasampatti ito uḷārā hoti maññe”ti tattha cittaṃ ṭhapetvā	195	
PA_atk-s05_06a:195_8	puññakiriyāya ativiya ussāhajātā ahosi.	195	
PA_atk-s05_06a:196_0	Mātāpitaro cassā ahataṃ vatthayugaṃ navapīṭhaṃ ekaṃ padumakalāpaṃ sappimadhusakkharā	196	
PA_atk-s05_06a:196_1	taṇḍulakhīrāni ca paribhogatthāya pesesuṃ. Sā tāni disvā “ahañca dānaṃ dātukāmā,	196	
PA_atk-s05_06a:196_2	ayañca me deyyadhammo laddho”ti tuṭṭhamānasā dutiyadivase dānaṃ sajjentī appodakamadhupāyāsaṃ	196	
PA_atk-s05_06a:196_3	sampādetvā, tassa parivārabhāvena aññampi bahuṃ khādanīyabhojanīyaṃ paṭiyādetvā dānagge	196	
PA_atk-s05_06a:196_4	gandhaparibhaṇḍaṃ katvā vikasitapadumapattakiñjakkhakesaropasobhitesu padumesu āsanaṃ	196	
PA_atk-s05_06a:196_5	paññāpetvā, ahatena setavatthena attharitvā āsanassa catunnaṃ pādānaṃ upari cattāri	196	
PA_atk-s05_06a:196_6	padumāni mālāguḷañca ṭhapetvā, āsanassa upari vitānaṃ bandhitvā mālādāmaolambakadāmāni	196	
PA_atk-s05_06a:196_7	olambitvā, āsanassa samantato bhūmiṃ sakesarehi padumapattehi sabbasantharaṃ santharitvā	196	
PA_atk-s05_06a:196_8	“dakkhiṇeyye āgate pūjessāmī”ti pupphapūritaṃ caṅkoṭakaṃ ekamante ṭhapesi.	196	
PA_atk-s05_06a:197_0	Athevaṃ katadānūpakaraṇasaṃvidhānā sīsaṃnhātā suddhavatthanivatthā suddhuttarāsaṅgā	197	
PA_atk-s05_06a:197_1	velaṃ sallakkhetvā ekaṃ dāsiṃ āṇāpesi “gaccha je, amhākaṃ tādisaṃ dakkhiṇeyyaṃ pariyesāhī”ti.	197	
PA_atk-s05_06a:197_2	Tena ca samayena āyasmā sāriputto sahassathavikaṃ nikkhipanto viya rājagahe piṇḍāya	197	
PA_atk-s05_06a:197_3	caranto antaravīthiṃ paṭipanno hoti. Atha sā dāsī theraṃ vanditvā āha “bhante, tumhākaṃ	197	
PA_atk-s05_06a:197_4	pattaṃ me dethā”ti. “Ekissā upāsikāya anuggahatthaṃ ito ethā”ti ca āha. Thero tassā	197	
PA_atk-s05_06a:197_5	pattaṃ adāsi. Sā theraṃ gehaṃ pavesesi. Atha sā itthī therassa paccuggamanaṃ katvā	197	
PA_atk-s05_06a:197_6	āsanaṃ dassetvā “nisīdatha, bhante, idamāsanaṃ paññatta”nti vatvā there tattha nisinne	197	
PA_atk-s05_06a:197_7	sakesarehi padumapattehi theraṃ pūjayamānā āsanassa samantato okiritvā pañcapatiṭṭhitena	197	
PA_atk-s05_06a:197_8	vanditvā sappimadhusakkharāsammissena appodakamadhupāyāsena parivisi. Parivisantī	197	
PA_atk-s05_06a:197_9	ca “imassa me puññassānubhāvena dibbagajakūṭāgārapallaṅkasobhitā dibbasampattiyo	197	
PA_atk-s05_06a:197_10	hontu, sabbāsu pavattīsu padumā nāma mā vigatā hontū”ti patthanaṃ akāsi. Puna there	1971	
PA_atk-s05_06a:197_11	katabhattakicce pattaṃ dhovitvā sappimadhusakkharāhi pūretvā pallaṅke atthataṃ sāṭakaṃ	1971	
PA_atk-s05_06a:197_12	cumbaṭakaṃ katvā therassa hatthe ṭhapetvā there ca anumodanaṃ katvā pakkamante dve	1971	
PA_atk-s05_06a:197_13	purise āṇāpesi “therassa hatthe pattaṃ imañca pallaṅkaṃ vihāraṃ netvā therassa niyyātetvā	1971	
PA_atk-s05_06a:197_14	āgacchathā”ti. Te tathā akaṃsu.	1971	
PA_atk-s05_06a:198_0	Sā aparabhāge kālaṃ katvā tāvatiṃsabhavane yojanasatubbedhe kanakavimāne nibbatti	198	
PA_atk-s05_06a:198_1	accharāsahassaparivārā. Patthanāvasena cassā pañcayojanubbedho padumamālālaṅkato	198	
PA_atk-s05_06a:198_2	samantato padumapattakiñjakkhakesaropasobhito manuññadassano sukhasamphasso vividharatanaraṃsijālasamujjalahemābharaṇavibhūsito	198	
PA_atk-s05_06a:198_3	gajavaro nibbatti. Tassūpari yathāvuttasobhātisayayutto yojaniko kanakapallaṅko nibbatti.	198	
PA_atk-s05_06a:198_4	Sā dibbasampattiṃ anubhavantī antarantarā taṃ kuñjaravimānassa upari ratanavicittaṃ	198	
PA_atk-s05_06a:198_5	pallaṅkaṃ abhiruyha mahatā devatānubhāvena nandanavanaṃ gacchati. Athekasmiṃ ussavadivase	198	
PA_atk-s05_06a:198_6	devatāsu yathāsakaṃ dibbānubhāvena uyyānakīḷanatthaṃ nandanavanaṃ gacchantīsūtiādinā	198	
PA_atk-s05_06a:198_7	sabbaṃ paṭhamapīṭhavimānavaṇṇanāyaṃ āgatasadisaṃ, tasmā tattha vuttanayeneva veditabbaṃ. Idha pana thero –	198	
PA_atk-s05_06a:200	“Kuñjaro te varāroho, nānāratanakappano;	20	
PA_atk-s05_06a:201	Ruciro thāmavā javasampanno, ākāsamhi samīhati.	20	
PA_atk-s05_06a:203	“Padumi padmapattakkhi, padmuppalajutindharo;	20	
PA_atk-s05_06a:204	Padmacuṇṇābhikiṇṇaṅgo, soṇṇapokkharamāladhā.	20	
PA_atk-s05_06a:206	“Padumānusaṭaṃ maggaṃ, padmapattavibhūsitaṃ;	20	
PA_atk-s05_06a:207	Ṭhitaṃ vaggu manugghātī, mitaṃ gacchati vāraṇo.	20	
PA_atk-s05_06a:209	“Tassa pakkamamānassa, soṇṇakaṃsā ratissarā;	20	
PA_atk-s05_06a:210	Tesaṃ suyyati nigghoso, tūriye pañcaṅgike yathā.	21	
PA_atk-s05_06a:212	“Tassa nāgassa khandhamhi, sucivatthā alaṅkatā;	21	
PA_atk-s05_06a:213	Mahantaṃ accharāsaṅghaṃ, vaṇṇena atirocasi.	21	
PA_atk-s05_06a:215	“Dānassa te idaṃ phalaṃ, atho sīlassa vā pana;	21	
PA_atk-s05_06a:216	Atho añjalikammassa, taṃ me akkhāhi pucchitā”ti. – āha;	21	
PA_atk-s05_06a:217_0	31. Tattha kuñjaro te varārohoti kuñje giritaṭe ramati abhiramati, tattha vā ravati	217	
PA_atk-s05_06a:217_1	koñcanādaṃ nadanto vicarati. Kuṃ vā pathaviṃ tadabhighātena jarayatīti kuñjaro, giricarādibhedo	217	
PA_atk-s05_06a:217_2	manussaloke hatthī, ayaṃ pana kīḷanakāle kuñjarasadisatāya evaṃ vutto. Āruyhatīti	217	
PA_atk-s05_06a:217_3	āroho, ārohanīyoti attho. Varo aggo seṭṭho ārohoti varāroho, uttamayānanti vuttaṃ	217	
PA_atk-s05_06a:217_4	hoti. Nānāratanakappanoti nānāvidhāni ratanāni etesanti nānāratanā, kumbhālaṅkārādihatthālaṅkārā.	217	
PA_atk-s05_06a:217_5	Tehi vihito kappanno sannāho yassa so nānāratanakappano. Ruciṃ abhiratiṃ detīti ruciro,	217	
PA_atk-s05_06a:217_6	manuññoti attho. Thāmavāti thiro, balavāti attho. Javasampannoti sampannajavo, sīghajavoti	217	
PA_atk-s05_06a:217_7	vuttaṃ hoti. Ākāsamhi samīhatīti ākāse antalikkhe sammā īhati, āruḷhānaṃ khobhaṃ	217	
PA_atk-s05_06a:217_8	akaronto carati gacchatīti attho.	217	
PA_atk-s05_06a:218_0	32. Padumīti padumasamānavaṇṇatāya “paduma”nti laddhanāmena kumbhavaṇṇena samannāgatattā	218	
PA_atk-s05_06a:218_1	padumī. Padmapattakkhīti kamaladalasadisanayane, ālapanametaṃ tassā devatāya. Padmuppalajutindharoti	218	
PA_atk-s05_06a:218_2	dibbapadumuppalamālālaṅkatasarīratāya tahaṃ tahaṃ vipphurantaṃ vijjotamānaṃ padumuppalajutiṃ	218	
PA_atk-s05_06a:218_3	dhāretīti padumuppalajutindharo. Padmacuṇṇābhikiṇṇaṅgoti padumapattakiñjakkhakesarehi	218	
PA_atk-s05_06a:218_4	samantato okiṇṇagatto. Soṇṇapokkharamāladhāti hemamayakamalamālābhārī.	218	
PA_atk-s05_06a:219_0	33. Padumānusaṭaṃ maggaṃ padmapattavibhūsitanti hatthino padanikkhepe padanikkhepe	219	
PA_atk-s05_06a:219_1	tassa pādaṃ sandhārentehi mahantehi padumehi anusaṭaṃ vippakiṇṇaṃ, nānāvirāgavaṇṇehi	219	
PA_atk-s05_06a:219_2	tesaṃyeva ca pattehi ito cito ca paribbhamantehi visesato maṇḍitatāya vibhūsitaṃ	219	
PA_atk-s05_06a:219_3	maggaṃ gacchatīti yojanā. Ṭhitanti idaṃ maggavisesanaṃ, padumapattavibhūsitaṃ hutvā	219	
PA_atk-s05_06a:219_4	ṭhitaṃ magganti attho. Vaggūti cāru, kiriyāvisesanañcetaṃ, ma-kāro padasandhikaro.	219	
PA_atk-s05_06a:219_5	Anugghātīti na ugghāti, attano upari nisinnānaṃ īsakampi khobhaṃ akarontoti attho.	219	
PA_atk-s05_06a:219_6	Mitanti nimmitaṃ, nikkhepapadaṃ vītikkamanti attho. Ayañhettha attho “vaggu cāru	219	
PA_atk-s05_06a:219_7	padanikkhepaṃ katvā gacchatī”ti. Mitanti vā parimitaṃ pamāṇayuttaṃ, nātisīghaṃ, nātisaṇikanti	219	
PA_atk-s05_06a:219_8	vuttaṃ hoti. Vāraṇoti hatthī. So hi paccatthikavāraṇato gamanaparikkilesavāraṇato	219	
PA_atk-s05_06a:219_9	ca “vāraṇo”ti vuccati.	219	
PA_atk-s05_06a:220_0	34. Tassa pakkamamānassa, soṇṇasaṃkā ratissarāti tassa yathāvuttassa kuñjarassa gacchantassa	220	
PA_atk-s05_06a:220_1	soṇṇakaṃsā suvaṇṇamayā ghaṇṭā ratissarā ramaṇīyasaddā manuññanigghosā olambantīti	220	
PA_atk-s05_06a:220_2	adhippāyo. Tassa hi kuñjarassa ubhosu passesu mahākolambappamāṇā maṇimuttādikhacitā	220	
PA_atk-s05_06a:220_3	hemamayā anekasatā mahantiyo ghaṇṭā tahaṃ tahaṃ olambamānā pacalanti, yato chekena	220	
PA_atk-s05_06a:220_4	gandhabbakena payuttavāditato ativiya manoharasaddo niccharati. Tenāha “tesaṃ suyyati	220	
PA_atk-s05_06a:220_5	nigghoso, tūriye pañcaṅgike yathā”ti. Tassattho – yathā nāma ātataṃ vitataṃ ātatavitataṃ	220	
PA_atk-s05_06a:220_6	ghanaṃ susiranti evaṃ pañcaṅgike tūriye kusalehi vādiyamāne ṭhānuppattiyā mandatāravibhāgaṃ	220	
PA_atk-s05_06a:220_7	dassentena gāyantena samīrito vāditasaro vaggu rajanīyo nigghoso suyyati, evaṃ tesaṃ	220	
PA_atk-s05_06a:220_8	sovaṇṇakaṃsānaṃ tapanīyaghaṇṭānaṃ nigghoso suyyatīti.	220	
PA_atk-s05_06a:221	35. Nāgassāti hatthināgassa. Mahantanti sampattimahattenāpi saṅkhyāmahattenāpi mahantaṃ. Accharāsaṅghanti devakaññāsamūhaṃ. Vaṇṇenāti rūpena.	22	
PA_atk-s05_06a:222	36. Dānassāti dānamayapuññassa. Sīlassāti kāyikasaṃvarādisaṃvarasīlassa. Vā-saddo avuttavikappanattho. Tena abhivādanādiṃ avuttaṃ cārittasīlaṃ saṅgaṇhāti.	22	
PA_atk-s05_06a:223	Evaṃ therena pucchitā sā devatā pañhaṃ vissajjesi, tamatthaṃ dassetuṃ –	22	
PA_atk-s05_06a:225	“Sā devatā attamanā, moggallānena pucchitā;	22	
PA_atk-s05_06a:226	Pañhaṃ puṭṭhā viyākāsi, yassa kammassidaṃ phala”nti. –	22	
PA_atk-s05_06a:227	Ayaṃ gāthā dhammasaṅgāhakehi vuttā, tassā attho heṭṭhā vutto eva.	22	
PA_atk-s05_06a:229	“Disvāna guṇasampannaṃ, jhāyiṃ jhānarataṃ sataṃ;	22	
PA_atk-s05_06a:230	Adāsiṃ pupphābhikiṇṇaṃ, āsanaṃ dussasanthataṃ.	23	
PA_atk-s05_06a:232	“Upaḍḍhaṃ padmamālāhaṃ, āsanassa samantato;	23	
PA_atk-s05_06a:233	Abbhokirissaṃ pattehi, pasannā sehi pāṇibhi.	23	
PA_atk-s05_06a:235	“Tassa kammakusalassa, idaṃ me īdisaṃ phalaṃ;	23	
PA_atk-s05_06a:236	Sakkāro garukāro ca, devānaṃ apacitā ahaṃ.	23	
PA_atk-s05_06a:238	“Yo ve sammāvimuttānaṃ, santānaṃ brahmacārinaṃ;	23	
PA_atk-s05_06a:239	Pasanno āsanaṃ dajjā, evaṃ nande yathā ahaṃ.	23	
PA_atk-s05_06a:241	“Tasmā hi attakāmena, mahattamabhikaṅkhatā;	24	
PA_atk-s05_06a:242	Āsanaṃ dātabbaṃ hoti, sarīrantimadhārina”nti. – devatāya vuttagāthā;	24	
PA_atk-s05_06a:243_0	38. Tattha guṇasampannanti sabbehi sāvakaguṇehi samannāgataṃ, tehi vā paripuṇṇaṃ.	243	
PA_atk-s05_06a:243_1	Etena sāvakapāramiñāṇassa matthakappattiṃ dasseti. Jhāyinti ārammaṇūpanijjhānaṃ lakkhaṇūpanijjhānanti	243	
PA_atk-s05_06a:243_2	duvidhenāpi jhānena jhāyanasīlaṃ, tena vā jhāpetabbaṃ sabbasaṃkilesapakkhaṃ jhāpetvā	243	
PA_atk-s05_06a:243_3	ṭhitaṃ. Tato eva jhāne ratanti jhānarataṃ. Satanti samānaṃ, santaṃ vā, sappurisanti	243	
PA_atk-s05_06a:243_4	attho. Pupphābhikiṇṇanti pupphehi abhikiṇṇaṃ, kamaladalehi abhippakiṇṇanti attho.	243	
PA_atk-s05_06a:243_5	Dussasanthatanti vatthena upari atthataṃ.	243	
PA_atk-s05_06a:244_0	39. Upaḍḍhaṃ padmamālāhanti upaḍḍhaṃ padumapupphaṃ ahaṃ. Āsanassa samantatoti therena	244	
PA_atk-s05_06a:244_1	nisinnassa āsanassa samantā bhūmiyaṃ. Abbhokirissanti abhiokiriṃ abhippakiriṃ. Kathaṃ?	244	
PA_atk-s05_06a:244_2	Pattehīti, tassa upaḍḍhapadumassa visuṃ visuṃ katehi pattehi pupphavassābhivassanakaniyāmena okirinti attho.	244	
PA_atk-s05_06a:245_0	40. Idaṃ me īdisaṃ phalanti iminā “kuñjaro te varāroho”tiādinā therena gahitaṃ aggahitañca	245	
PA_atk-s05_06a:245_1	āyuyasasukharūpādibhedaṃ attano dibbasampattiṃ ekato dassetvā punapi therena aggahitameva	245	
PA_atk-s05_06a:245_2	attano ānubhāvasampattiṃ dassetuṃ “sakkāro garukāro”tiādimāha. Tena “na kevalaṃ bhante	245	
PA_atk-s05_06a:245_3	tumhehi yathāvuttameva idha mayhaṃ puññaphalaṃ, apica kho idaṃ dibbaṃ ādhipateyyampī”ti	245	
PA_atk-s05_06a:245_4	dasseti. Tattha sakkāroti ādarakiriyā, devehi attano sakkātabbatāti attho. Tathā	245	
PA_atk-s05_06a:245_5	garukāroti garukātabbatā. Devānanti devehi. Apacitāti pūjitā.	245	
PA_atk-s05_06a:246_0	41. Sammāvimuttānanti suṭṭhu vimuttānaṃ sabbasaṃkilesappahāyīnaṃ. Santānanti santakāyavacīmanokammānaṃ	246	
PA_atk-s05_06a:246_1	sādhūnaṃ. Maggabrahmacariyassa ca sāsanabrahmacariyassa ca ciṇṇattā brahmacārinaṃ.	246	
PA_atk-s05_06a:246_2	Pasanno āsanaṃ dajjāti kammaphalasaddhāya ratanattayasaddhāya ca pasannamānaso hutvā	246	
PA_atk-s05_06a:246_3	yadi āsanamattampi dadeyya. Evaṃ nande yathā ahanti yathā ahaṃ tena āsanadānena etarahi	246	
PA_atk-s05_06a:246_4	nandāmi modāmi, evameva aññopi nandeyya modeyya.	246	
PA_atk-s05_06a:247_0	42. Tasmāti tena kāraṇena. Hi-saddo nipātamattaṃ. Attakāmenāti attano hitakāmena.	247	
PA_atk-s05_06a:247_1	Yo hi attano hitāvahaṃ kammaṃ karoti, na ahitāvahaṃ, so attakāmo. Mahattanti vipākamahattaṃ.	247	
PA_atk-s05_06a:247_2	Sarīrantimadhārinanti antimaṃ dehaṃ dhārentānaṃ, khīṇāsavānanti attho. Ayañhettha	247	
PA_atk-s05_06a:247_3	attho – yasmā arahataṃ āsanadānena ahaṃ evaṃ dibbasampattiyā modāmi, tasmā aññenāpi	247	
PA_atk-s05_06a:247_4	attano abhivuddhiṃ patthayamānena antimasamussaye ṭhitānaṃ āsanaṃ dātabbaṃ, natthi	247	
PA_atk-s05_06a:247_5	tādisaṃ puññanti dasseti. Tesaṃ vuttasadisamevāti.	247	
PA_atk-s05_06a:248	Kuñjaravimānavaṇṇanā niṭṭhitā.	24	
PA_atk-s05_06a:249	6. Paṭhamanāvāvimānavaṇṇanā	24	
PA_atk-s05_06a:250_0	Suvaṇṇacchadanaṃ nāvanti nāvāvimānaṃ. Tassa kā uppatti? Bhagavati sāvatthiyaṃ viharante	250	
PA_atk-s05_06a:250_1	soḷasamattā bhikkhū aññatarasmiṃ gāmakāvāse vasitvā vutthavassā “bhagavantaṃ passissāma,	250	
PA_atk-s05_06a:250_2	dhammañca suṇissāmā”ti sāvatthiṃ uddissa gimhasamaye addhānamaggaṃ paṭipannā, antarāmagge	250	
PA_atk-s05_06a:250_3	ca nirudako kantāro, te ca tattha ghammābhitattā kilantā tasitā pānīyaṃ alabhamānā	250	
PA_atk-s05_06a:250_4	aññatarassa gāmassa avidūrena gacchanti. Tattha aññatarā itthī udakabhājanaṃ gahetvā	250	
PA_atk-s05_06a:250_5	udakatthāya udapānābhimukhī gacchati. Atha te bhikkhū taṃ disvā “yatthāyaṃ itthī	250	
PA_atk-s05_06a:250_6	gacchati, tattha gate pānīyaṃ laddhuṃ sakkā”ti pipāsāparetā taṃdisābhimukhā gantvā	250	
PA_atk-s05_06a:250_7	udapānaṃ disvā tassā avidūre aṭṭhaṃsu. Sā itthī tato udakaṃ gahetvā nivattitukāmā	250	
PA_atk-s05_06a:250_8	te bhikkhū disvā “ime ayyā udakena atthikā pipāsitā”ti ñatvā garucittīkāraṃ upaṭṭhapetvā	250	
PA_atk-s05_06a:250_9	udakena nimantesi. Te pattathavikato parissāvanaṃ nīharitvā parissāvetvā yāvadatthaṃ	250	
PA_atk-s05_06a:250_10	pānīyaṃ pivitvā hatthapāde sītale katvā tassā itthiyā pānīyadāne anumodanaṃ vatvā agamaṃsu.	2501	
PA_atk-s05_06a:251_0	Sā taṃ puññaṃ hadaye ṭhapetvā antarantarā anussarantī aparabhāge kālaṃ katvā tāvatiṃsabhavane	251	
PA_atk-s05_06a:251_1	nibbatti. Tassā puññānubhāvena kapparukkhopasobhitaṃ mahantaṃ vimānaṃ uppajji. Taṃ	251	
PA_atk-s05_06a:251_2	vimānaṃ parikkhipitvā muttajālarajatavibhūsitā viya sikatāvakiṇṇapaṇḍarapulinataṭā	251	
PA_atk-s05_06a:251_3	maṇikkhandhanimmalasalilavāhinī saritā. Tassā ubhosu tīresu uyyānavimānadvāre ca	251	
PA_atk-s05_06a:251_4	mahatī pokkharaṇī pañcavaṇṇapadumasaṇḍamaṇḍitā saha suvaṇṇanāvāya nibbatti. Sā tattha	251	
PA_atk-s05_06a:251_5	dibbasampattiṃ anubhavantī nāvāya kīḷantī laḷantī vicarati. Athekadivasaṃ āyasmā	251	
PA_atk-s05_06a:251_6	mahāmoggallāno devacārikaṃ caranto taṃ devadhītaraṃ nāvāya kīḷantiṃ disvā tāya katapuññakammaṃ pucchanto –	251	
PA_atk-s05_06a:253	“Suvaṇṇacchadanaṃ nāvaṃ, nāri āruyha tiṭṭhasi;	25	
PA_atk-s05_06a:254	Ogāhasi pokkharaṇiṃ, padmaṃ chindasi pāṇinā.	25	
PA_atk-s05_06a:256	“Kena tetādiso vaṇṇo, kena te idha mijjhati;	25	
PA_atk-s05_06a:257	Uppajjanti ca te bhogā, ye keci manaso piyā.	25	
PA_atk-s05_06a:259	“Pucchāmi taṃ devi mahānubhāve,	25	
PA_atk-s05_06a:260	Manussabhūtā kimakāsi puññaṃ;	26	
PA_atk-s05_06a:261	Kenāsi evaṃ jalitānubhāvā,	26	
PA_atk-s05_06a:262	Vaṇṇo ca te sabbadisā pabhāsatī”ti. – āha;	26	
PA_atk-s05_06a:263	Tato therena puṭṭhāya devatāya vissajjitākāraṃ dassetuṃ saṅgītikārehi –	26	
PA_atk-s05_06a:265	“Sā devatā attamanā, moggallānena pucchitā;	26	
PA_atk-s05_06a:266	Pañhaṃ puṭṭhā viyākāsi, yassa kammassidaṃ phala”nti. –	26	
PA_atk-s05_06a:267	Ayaṃ gāthā vuttā.	26	
PA_atk-s05_06a:269	“Ahaṃ manussesu manussabhūtā, purimāya jātiyā manussaloke;	26	
PA_atk-s05_06a:270	Disvāna bhikkhū tasite kilante, uṭṭhāya pātuṃ udakaṃ adāsiṃ.	27	
PA_atk-s05_06a:272	“Yo ve kilantāna pipāsitānaṃ, uṭṭhāya pātuṃ udakaṃ dadāti;	27	
PA_atk-s05_06a:273	Sītodakā tassa bhavanti najjo, pahūtamalyā bahupuṇḍarīkā.	27	
PA_atk-s05_06a:275	“Taṃ āpagā anupariyanti sabbadā, sītodakā vālukasanthatā nadī;	27	
PA_atk-s05_06a:276	Ambā ca sālā tilakā ca jambuyo, uddālakā pāṭaliyo ca phullā.	27	
PA_atk-s05_06a:278	“Taṃbhūmibhāgehi upetarūpaṃ, vimānaseṭṭhaṃ bhusa sobhamānaṃ;	27	
PA_atk-s05_06a:279	Tassīdha kammassa ayaṃ vipāko, etādisaṃ puññakatā labhanti.	27	
PA_atk-s05_06a:281	“Tena metādiso vaṇṇo, tena me idha mijjhati;	28	
PA_atk-s05_06a:282	Uppajjanti ca me bhogā, ye keci manaso piyā.	28	
PA_atk-s05_06a:284	“Akkhāmi te bhikkhu mahānubhāva, manussabhūtā yamakāsi puññaṃ;	28	
PA_atk-s05_06a:285	Tenamhi evaṃ jalitānubhāvā, vaṇṇo ca me sabbadisā pabhāsatī”ti. –	28	
PA_atk-s05_06a:286	Ayaṃ devatāya vissajjitākāro.	28	
PA_atk-s05_06a:287_0	43. Tattha suvaṇṇacchadananti vicittabhittiviracanehi rattasuvaṇṇamayehi ubhohi passehi	287	
PA_atk-s05_06a:287_1	paṭicchāditabbhantaratāya ceva nānāratanasamujjalitena kanakamayālaṅkārena upari	287	
PA_atk-s05_06a:287_2	chāditatāya ca suvaṇṇacchadanaṃ. Nāvanti potaṃ. So hi orato pāraṃ pavati gacchatīti	287	
PA_atk-s05_06a:287_3	poto, satte netīti nāvāti ca vuccati. Nārīti tassā devadhītāya ālapanaṃ. Narati netīti	287	
PA_atk-s05_06a:287_4	naro, puriso. Yathā hi paṭhamapakatibhūto satto itarāya pakatiyā seṭṭhatthena puri	287	
PA_atk-s05_06a:287_5	setīti “puriso”ti vuccati, evaṃ nayanaṭṭhena “naro”ti. Puttabhātubhūtopi hi puggalo	287	
PA_atk-s05_06a:287_6	mātujeṭṭhabhaginīnaṃ pituṭṭhāne tiṭṭhati, pageva bhattubhūto. Narassa esāti nārī,	287	
PA_atk-s05_06a:287_7	ayañca samaññā manussitthīsu pavattā ruḷhivasena itarāsupi tathā vuccati. Ogāhasi	287	
PA_atk-s05_06a:287_8	pokkharaṇinti satipi rattuppalanīluppalādike bahuvidhe ratanamaye jalajakusume pokkharasaṅkhātānaṃ	287	
PA_atk-s05_06a:287_9	dibbapadumānaṃ tattha yebhuyyena atthitāya “pokkharaṇī”ti laddhanāmaṃ dibbasaraṃ	287	
PA_atk-s05_06a:287_10	jalavihāraratiyā anupavisasi. Padmaṃ chindasi pāṇināti rajatamayanāḷaṃ padumarāgaratanamayapattasaṅghātaṃ	2871	
PA_atk-s05_06a:287_11	kanakamayakaṇṇikākiñjakkhakesaraṃ dibbakamalaṃ līlāravindaṃ kattukāmatāya tava hatthena bhañjasi.	2871	
PA_atk-s05_06a:288	47. Tasiteti pipāsite. Kilanteti tāya pipāsāya addhānaparissamena ca kilantakāye. Uṭṭhāyāti uṭṭhānavīriyaṃ katvā, ālasiyaṃ anāpajjitvāti attho.	28	
PA_atk-s05_06a:289_0	48. Yo vetiādinā yathā ahaṃ, evaṃ aññepi āyatanagatena udakadānapuññena etādisaṃ	289	
PA_atk-s05_06a:289_1	phalaṃ paṭilabhantīti diṭṭhena adiṭṭhassa anumānavidhiṃ dassentī therena puṭṭhamatthaṃ	289	
PA_atk-s05_06a:289_2	sādhāraṇato vissajjeti. Tattha tassāti tanti ca yathāvuttapuññakārinaṃ paccāmasati.	289	
PA_atk-s05_06a:290_0	49. Anupariyantīti anurūpavasena parikkhipanti. Tassa vasanaṭṭhānaparikkhipanena	290	
PA_atk-s05_06a:290_1	sopi parikkhitto nāma hoti. Tilakāti bandhujīvakapupphasadisapupphā ekā rukkhajāti.	290	
PA_atk-s05_06a:290_2	Uddālakāti vātaghātakā, ye “rājarukkhā”tipi vuccanti.	290	
PA_atk-s05_06a:291_0	50. Taṃbhūmibhāgehīti tādisehi bhūmibhāgehi, yathāvuttapokkharaṇīnadīuyyānavantehi	291	
PA_atk-s05_06a:291_1	bhūmipadesehīti attho. Upetarūpanti pāsaṃsiyabhāvena upetaṃ, tesaṃ pokkharaṇīādīnaṃ	291	
PA_atk-s05_06a:291_2	vasena ramaṇīyasannivesanti vuttaṃ hoti. Bhusa sobhamānanti bhusaṃ ativiya virocamānaṃ	291	
PA_atk-s05_06a:291_3	vimānaseṭṭhaṃ labhantīti yojanā. Sesaṃ vuttanayamevāti.	291	
PA_atk-s05_06a:292	Paṭhamanāvāvimānavaṇṇanā niṭṭhitā.	29	
PA_atk-s05_06a:293	7. Dutiyanāvāvimānavaṇṇanā	29	
PA_atk-s05_06a:294_0	Suvaṇṇacchadanaṃ nāvanti dutiyanāvāvimānaṃ. Tassa kā uppatti? Bhagavati sāvatthiyaṃ	294	
PA_atk-s05_06a:294_1	viharante aññataro khīṇāsavatthero upakaṭṭhāya vassūpanāyikāya gāmakāvāse vassaṃ	294	
PA_atk-s05_06a:294_2	upagantukāmo sāvatthito taṃ gāmaṃ uddissa pacchābhattaṃ addhānamaggapaṭipanno, maggaparissamena	294	
PA_atk-s05_06a:294_3	kilanto tasito antarāmagge aññataraṃ gāmaṃ sampatto, bahigāme tādisaṃ chāyūdakasampannaṭṭhānaṃ	294	
PA_atk-s05_06a:294_4	apassanto parissamena ca abhibhuyyamāno cīvaraṃ pārupitvā gāmaṃ pavisitvā dhuragehasseva	294	
PA_atk-s05_06a:294_5	dvāre aṭṭhāsi. Tattha aññatarā itthī theraṃ passitvā “kuto, bhante, āgatatthā”ti	294	
PA_atk-s05_06a:294_6	pucchitvā maggaparissamaṃ pipāsitabhāvañca ñatvā “etha, bhante”ti gehaṃ pavesetvā	294	
PA_atk-s05_06a:294_7	“idha nisīdathā”ti āsanaṃ paññāpetvā adāsi. Tattha nisinne pādodakaṃ pādabbhañjanatelañca	294	
PA_atk-s05_06a:294_8	datvā tālavaṇṭaṃ gahetvā bīji. Pariḷāhe vūpasante madhuraṃ sītalaṃ sugandhaṃ pānakaṃ	294	
PA_atk-s05_06a:294_9	yojetvā adāsi. Thero taṃ pivitvā paṭippassaddhakilamatho anumodanaṃ katvā pakkāmi.	294	
PA_atk-s05_06a:294_10	Sā aparabhāge kālaṃ katvā tāvatiṃsabhavane nibbattīti sabbaṃ anantaravimānasadisanti	2941	
PA_atk-s05_06a:294_11	veditabbaṃ. Gāthāsupi apubbaṃ natthi. Tena vuttaṃ –	2941	
PA_atk-s05_06a:296	“Suvaṇṇacchadanaṃ nāvaṃ, nāri āruyha tiṭṭhasi;	29	
PA_atk-s05_06a:297	Ogāhasi pokkharaṇiṃ, padmaṃ chindasi pāṇinā.	29	
PA_atk-s05_06a:299	“Kena tetādiso vaṇṇo, kena te idha mijjhati;	29	
PA_atk-s05_06a:300	Uppajjanti ca te bhogā, ye keci manaso piyā.	30	
PA_atk-s05_06a:302	“Pucchāmi taṃ devi mahānubhāve, manussabhūtā kimakāsi puññaṃ;	30	
PA_atk-s05_06a:303	Kenāsi evaṃ jalitānubhāvā, vaṇṇo ca te sabbadisā pabhāsatī”ti.	30	
PA_atk-s05_06a:305	“Sā devatā attamanā, moggallānena pucchitā;	30	
PA_atk-s05_06a:306	Pañhaṃ puṭṭhā viyākāsi, yassa kammassidaṃ phalaṃ”.	30	
PA_atk-s05_06a:308	“Ahaṃ manussesu manussabhūtā, purimāya jātiyā manussaloke;	30	
PA_atk-s05_06a:309	Disvāna bhikkhuṃ tasitaṃ kilantaṃ, uṭṭhāya pātuṃ udakaṃ adāsiṃ.	30	
PA_atk-s05_06a:311	“Yo ve kilantassa pipāsitassa, ṭṭhāya pātuṃ udakaṃ dadāti;	31	
PA_atk-s05_06a:312	Sītodakā tassa bhavanti najjo, pahūtamalyā bahupuṇḍarīkā.	31	
PA_atk-s05_06a:314	“Taṃ āpagā anupariyanti sabbadā, sītodakā vālukasanthatā nadī;	31	
PA_atk-s05_06a:315	Ambā ca sālā tilakā ca jambuyo, uddālakā pāṭaliyo ca phullā.	31	
PA_atk-s05_06a:317	“Taṃbhūmibhāgehi upetarūpaṃ, vimānaseṭṭhaṃ bhusa sobhamānaṃ;	31	
PA_atk-s05_06a:318	Tassīdha kammassa ayaṃ vipāko, etādisaṃ puññakatā labhanti.	31	
PA_atk-s05_06a:320	“Tena metādiso vaṇṇo, tena me idha mijjhati;	32	
PA_atk-s05_06a:321	Uppajjanti ca me bhogā, ye keci manaso piyā.	32	
PA_atk-s05_06a:323	“Akkhāmi te bhikkhu mahānubhāva, manussabhūtā yamakāsi puññaṃ;	32	
PA_atk-s05_06a:324	Tenamhi evaṃ jalitānubhāvā, vaṇṇo ca me sabbadisā pabhāsatī”ti.	32	
PA_atk-s05_06a:325	Atthavaṇṇanāsupi idha ekova theroti apubbaṃ natthi.	32	
PA_atk-s05_06a:326	Dutiyanāvāvimānavaṇṇanā niṭṭhitā.	32	
PA_atk-s05_06a:327	8. Tatiyanāvāvimānavaṇṇanā	32	
PA_atk-s05_06a:328_0	Suvaṇṇacchadanaṃ nāvanti tatiyanāvāvimānaṃ. Tassa kā uppatti? Bhagavā janapadacārikaṃ	328	
PA_atk-s05_06a:328_1	caranto mahatā bhikkhusaṅghena saddhiṃ kosalajanapade yena thūṇaṃ nāma brāhmaṇagāmo	328	
PA_atk-s05_06a:328_2	tadavasari. Assosuṃ kho thūṇeyyakā brāhmaṇagahapatikā “samaṇo kira gotamo amhākaṃ	328	
PA_atk-s05_06a:328_3	gāmakhettaṃ anuppatto”ti. Atha thūṇeyyakā brāhmaṇagahapatikā appasannā micchādiṭṭhikā	328	
PA_atk-s05_06a:328_4	maccherapakatā “sace samaṇo gotamo imaṃ gāmaṃ pavisitvā dvīhatīhaṃ vaseyya, sabbaṃ	328	
PA_atk-s05_06a:328_5	imaṃ janaṃ attano vacane patiṭṭhapeyya, tato brāhmaṇadhammo patiṭṭhaṃ na labheyyā”ti	328	
PA_atk-s05_06a:328_6	tattha bhagavato avāsāya parisakkantā nadītitthesu ṭhapitanāvāyo apanesuṃ, setusaṅkamanāni	328	
PA_atk-s05_06a:328_7	ca avalañje akaṃsu, tathā papāmaṇḍapādīni, ekaṃ udapānaṃ ṭhapetvā itarāni udapānāni	328	
PA_atk-s05_06a:328_8	tiṇādīhi pūretvā pidahiṃsu. Tena vuttaṃ udāne “atha kho thūṇeyyakā brāhmaṇagahapatikā	328	
PA_atk-s05_06a:328_9	udapānaṃ tiṇassa ca bhusassa ca yāva mukhato pūresuṃ ‘mā te muṇḍakā samaṇakā pānīyaṃ apaṃsū”’ti.	328	
PA_atk-s05_06a:329_0	Bhagavā tesaṃ taṃ vippakāraṃ ñatvā te anukampanto saddhiṃ bhikkhusaṅghena ākāsena	329	
PA_atk-s05_06a:329_1	nadiṃ atikkamitvā gantvā anukkamena thūṇaṃ brāhmaṇagāmaṃ patvā maggā okkamma aññatarasmiṃ	329	
PA_atk-s05_06a:329_2	rukkhamūle paññatte āsane nisīdi. Tena ca samayena sambahulā udakahāriniyo bhagavato	329	
PA_atk-s05_06a:329_3	avidūrena atikkamanti. Tasmiñca gāme “sace samaṇo gotamo idhāgamissati, na tassa	329	
PA_atk-s05_06a:329_4	paccuggamanādikaṃ kātabbaṃ, gehaṃ āgatassa cassa sāvakānañca bhikkhāpi na dātabbā”ti katikā katā hoti.	329	
PA_atk-s05_06a:330_0	Tattha aññatarassa brāhmaṇassa dāsī ghaṭena pānīyaṃ gahetvā gacchantī bhagavantaṃ	330	
PA_atk-s05_06a:330_1	bhikkhusaṅghaparivutaṃ nisinnaṃ disvā bhikkhū ca maggaparissamena kilante tasite	330	
PA_atk-s05_06a:330_2	ñatvā pasannacittā pānīyaṃ dātukāmā hutvā “yadipi me gāmavāsino ‘samaṇassa gotamassa	330	
PA_atk-s05_06a:330_3	na kiñci dātabbaṃ, sāmīcikammampi na kātabba’nti katikaṃ katvā ṭhitā, evaṃ santepi	330	
PA_atk-s05_06a:330_4	yadi ahaṃ īdise puññakkhette dakkhiṇeyye labhitvā pānīyadānamattenāpi attano patiṭṭhaṃ	330	
PA_atk-s05_06a:330_5	na kareyyaṃ, kadāhaṃ ito dukkhajīvitato muccissāmi, kāmaṃ me ayyako sabbepime gāmavāsino	330	
PA_atk-s05_06a:330_6	maṃ hanantu vā bandhantu vā, īdise puññakkhette pānīyadānaṃ dassāmi evā”ti sanniṭṭhānaṃ	330	
PA_atk-s05_06a:330_7	katvā aññāhi udakahārinīhi vāriyamānāpi jīvite nirapekkhā sīsato pānīyaghaṭaṃ otāretvā	330	
PA_atk-s05_06a:330_8	ubhohi hatthehi pariggahetvā ekamante ṭhapetvā sañjātapītisomanassā bhagavantaṃ upasaṅkamitvā	330	
PA_atk-s05_06a:330_9	pañcapatiṭṭhitena vanditvā pānīyena nimantesi. Bhagavā tassā cittappasādaṃ oloketvā	330	
PA_atk-s05_06a:330_10	taṃ anuggaṇhanto pānīyaṃ parissāvetvā hatthapāde dhovitvā pānīyaṃ pivi, ghaṭe udakaṃ	3301	
PA_atk-s05_06a:330_11	parikkhayaṃ na gacchati. Sā taṃ disvā puna pasannacittā ekassa bhikkhussa adāsi,	3301	
PA_atk-s05_06a:330_12	tathā aparassa aparassāti sabbesampi adāsi, udakaṃ na khīyateva. Sā haṭṭhatuṭṭhā	3301	
PA_atk-s05_06a:330_13	yathāpuṇṇena ghaṭena gehābhimukhī agamāsi. Tassā sāmiko brāhmaṇo pānīyassa dinnabhāvaṃ	3301	
PA_atk-s05_06a:330_14	sutvā “imāya gāmavattaṃ bhinnaṃ, ahañca gārayho kato”ti kodhena pajjalanto taṭataṭāyamāno	3301	
PA_atk-s05_06a:330_15	taṃ bhūmiyaṃ pātetvā hatthehi ca pādehi ca pahari. Sā tena upakkamena jīvitakkhayaṃ	3301	
PA_atk-s05_06a:330_16	patvā tāvatiṃsabhavane nibbati, vimānaṃ cassā paṭhamanāvāvimāne vuttasadisaṃ uppajji.	3301	
PA_atk-s05_06a:331_0	Atha kho bhagavā āyasmantaṃ ānandaṃ āmantesi “iṅgha me tvaṃ, ānanda, udapānato pānīyaṃ	331	
PA_atk-s05_06a:331_1	āharā”ti. Thero “idāni, bhante, udapāno thūṇeyyakehi dūsito, na sakkā pānīyaṃ āharitu”nti	331	
PA_atk-s05_06a:331_2	āha. Bhagavā dutiyampi tatiyampi āṇāpesi. Tatiyavāre thero bhagavato pattaṃ ādāya	331	
PA_atk-s05_06a:331_3	udapānābhimukho agamāsi. Gacchante there udapāne udakaṃ paripuṇṇaṃ hutvā uttaritvā	331	
PA_atk-s05_06a:331_4	samantato sandati, sabbaṃ tiṇabhusaṃ upalavitvā sayameva apagacchati. Tena sandamānena	331	
PA_atk-s05_06a:331_5	salilena uparūpari vaḍḍhantena aññe jalāsaye pūretvā taṃ gāmaṃ parikkhipantena gāmappadeso	331	
PA_atk-s05_06a:331_6	ajjhottharīyati. Taṃ pāṭihāriyaṃ disvā brāhmaṇā acchariyabbhutacittajātā bhagavantaṃ	331	
PA_atk-s05_06a:331_7	khamāpesuṃ, taṅkhaṇaññeva udakogho antaradhāyi. Te bhagavato ca bhikkhusaṅghassa	331	
PA_atk-s05_06a:331_8	ca nivāsaṭṭhānaṃ saṃvidhāya svātanāya nimantetvā dutiyadivase mahādānaṃ sajjetvā	331	
PA_atk-s05_06a:331_9	buddhappamukhaṃ bhikkhusaṅghaṃ paṇītena khādanīyena bhojanīyena parivisitvā sabbe	331	
PA_atk-s05_06a:331_10	thūṇeyyakā brāhmaṇagahapatikā bhagavantaṃ bhuttāviṃ onītapattapāṇiṃ payirupāsantā nisīdiṃsu.	3311	
PA_atk-s05_06a:332_0	Tena ca samayena sā devatā attano sampattiṃ paccavekkhitvā tassā kāraṇaṃ upadhārentī	332	
PA_atk-s05_06a:332_1	taṃ “pānīyadāna”nti ñatvā pītisomanassajātā “handāhaṃ idāneva bhagavantaṃ vandissāmi,	332	
PA_atk-s05_06a:332_2	sammāpaṭipannesu katānaṃ appakānampi kārānaṃ uḷāraphalatañca manussaloke pākaṭaṃ	332	
PA_atk-s05_06a:332_3	karissāmī”ti ussāhajātā accharāsahassaparivārā uyyānādisahitena vimānena saddhiṃyeva	332	
PA_atk-s05_06a:332_4	mahatiyā deviddhiyā mahantena devānubhāvena mahājanakāyassa passantasseva āgantvā	332	
PA_atk-s05_06a:332_5	vimānato oruyha bhagavantaṃ upasaṅkamitvā abhivādetvā añjaliṃ paggayha aṭṭhāsi. Atha	332	
PA_atk-s05_06a:332_6	naṃ bhagavā tassā parisāya kammaphalaṃ paccakkhato vibhāvetukāmo –	332	
PA_atk-s05_06a:334	“Suvaṇṇacchadanaṃ nāvaṃ, nāri āruyha tiṭṭhasi;	33	
PA_atk-s05_06a:335	Ogāhasi pokkharaṇiṃ, padmaṃ chindasi pāṇinā.	33	
PA_atk-s05_06a:337	“Kūṭāgārā nivesā te, vibhattā bhāgaso mitā;	33	
PA_atk-s05_06a:338	Daddallamānā ābhanti, samantā caturo disā.	33	
PA_atk-s05_06a:340	“Kena tetādiso vaṇṇo, kena te idha mijjhati;	34	
PA_atk-s05_06a:341	Uppajjanti ca te bhogā, ye keci manaso piyā.	34	
PA_atk-s05_06a:343	“Pucchāmi taṃ devi mahānubhāve, manussabhūtā kimakāsi puññaṃ,	34	
PA_atk-s05_06a:344	Kenāsi evaṃ jalitānubhāvā, vaṇṇo ca te sabbadisā pabhāsatī”ti. –	34	
PA_atk-s05_06a:345	Catūhi gāthāhi pucchi.	34	
PA_atk-s05_06a:347	“Sā devatā attamanā, sambuddheneva pucchitā;	34	
PA_atk-s05_06a:348	Pañhaṃ puṭṭhā viyākāsi, yassa kammassidaṃ phala”nti. –	34	
PA_atk-s05_06a:349	Saṅgītikārā āhaṃsu.	34	
PA_atk-s05_06a:351	“Ahaṃ manussesu manussabhūtā, purimāya jātiyā manussaloke;	35	
PA_atk-s05_06a:352	Disvāna bhikkhū tasite kilante, uṭṭhāya pātuṃ udakaṃ adāsiṃ.	35	
PA_atk-s05_06a:354	“Yo ve kilantāna pipāsitānaṃ, uṭṭhāya pātuṃ udakaṃ dadāti;	35	
PA_atk-s05_06a:355	Sītodakā tassa bhavanti najjo, pahūtamalyā bahupuṇḍarīkā.	35	
PA_atk-s05_06a:357	“Taṃ āpagā anupariyanti sabbadā, sītodakā vālukasanthatā nadī;	35	
PA_atk-s05_06a:358	Ambā ca sālā tilakā ca jambuyo, uddālakā pāṭaliyo ca phullā.	35	
PA_atk-s05_06a:360	“Taṃbhūmibhāgehi upetarūpaṃ, vimānaseṭṭhaṃ bhusa sobhamānaṃ;	36	
PA_atk-s05_06a:361	Tassīdha kammassa ayaṃ vipāko, etādisaṃ puññakatā labhanti.	36	
PA_atk-s05_06a:363	“Kūṭāgārā nivesā me, vibhattā bhāgaso mitā;	36	
PA_atk-s05_06a:364	Daddallamānā ābhanti, samantā caturo disā.	36	
PA_atk-s05_06a:366	“Tena metādiso vaṇṇo, tena me idha mijjhati;	36	
PA_atk-s05_06a:367	Tappajjanti ca me bhogā, ye keci manaso piyā.	36	
PA_atk-s05_06a:369	“Akkhāmi te buddha mahānubhāva, manussabhūtā yamakāsi puññaṃ;	36	
PA_atk-s05_06a:370	Tenamhi evaṃ jalitānubhāvā, vaṇṇo ca me sabbadisā pabhāsati;	37	
PA_atk-s05_06a:371	Etassa kammassa phalaṃ mamedaṃ, atthāya buddho udakaṃ apāyī”ti. –	37	
PA_atk-s05_06a:372	Vissajjanagāthāyo.	37	
PA_atk-s05_06a:373_0	63. Tattha kiñcāpi sā devatā yadā bhagavā pucchi, tadā taṃ nāvaṃ āruyha na ṭhitā,	373	
PA_atk-s05_06a:373_1	na pokkharaṇiṃ ogāhati, nāpi padumaṃ chindati, kammānubhāvacoditā pana abhiṇhaṃ jalavihārapasutā	373	
PA_atk-s05_06a:373_2	tathā karotīti taṃ kiriyāvicchedaṃ dassanavasenevaṃ vuttaṃ. Ayañca attho na kevalamidheva,	373	
PA_atk-s05_06a:373_3	atha kho heṭṭhimesupi evameva daṭṭhabbo.	373	
PA_atk-s05_06a:374_0	72. Kūṭāgārāti suvaṇṇamayakaṇṇikābaddhagehavanto. Nivesāti nivesanāni, kaccharānīti	374	
PA_atk-s05_06a:374_1	attho. Tenāha “vibhattā bhāgaso mitā”ti. Tāni hi catusālabhūtāni aññamaññassa paṭibimbabhūtāni	374	
PA_atk-s05_06a:374_2	viya paṭivibhattarūpāni samappamāṇatāya bhāgaso mitāni viya honti. Daddallamānāti	374	
PA_atk-s05_06a:374_3	ativiya vijjotamānā. Ābhantīti maṇiratanakanakaraṃsijālehi obhāsenti.	374	
PA_atk-s05_06a:375_0	74. Mamāti idaṃ pubbāparāpekkhaṃ, mama kammassa mama atthāyāti ayañhettha yojanā.	375	
PA_atk-s05_06a:375_1	Udakaṃ apāyīti yadetaṃ udakadānaṃ vuttaṃ, etassa puññakammassa idaṃ phalaṃ yāyaṃ	375	
PA_atk-s05_06a:375_2	dibbasampatti, yasmā mamatthāya sadevake loke aggadakkhiṇeyyo buddho bhagavā mayā	375	
PA_atk-s05_06a:375_3	dinnaṃ udakaṃ apāyīti. Sesaṃ vuttanayameva.	375	
PA_atk-s05_06a:376_0	Evaṃ pasannamānasāya devatāya bhagavā sāmukkaṃsikaṃ dhammadesanaṃ karonto saccāni	376	
PA_atk-s05_06a:376_1	pakāsesi. Sā desanāpariyosāne sotāpattiphale patiṭṭhahi, sampattaparisāyapi dhammadesanā sātthikā ahosi.	376	
PA_atk-s05_06a:377	Tatiyanāvāvimānavaṇṇanā niṭṭhitā.	37	
PA_atk-s05_06a:378	9. Dīpavimānavaṇṇanā	37	
PA_atk-s05_06a:379_0	Abhikkantena vaṇṇenāti dīpavimānaṃ. Tassa kā uppatti? Bhagavati sāvatthiyaṃ viharante	379	
PA_atk-s05_06a:379_1	uposathadivase sambahulā upāsakā uposathikā hutvā purebhattaṃ yathāvibhavaṃ dānaṃ	379	
PA_atk-s05_06a:379_2	datvā kālasseva bhuñjitvā suddhavatthanivatthā suddhuttarāsaṅgā gandhamālādihatthā	379	
PA_atk-s05_06a:379_3	pacchābhattaṃ vihāraṃ gantvā manobhāvanīye bhikkhū payirupāsitvā sāyanhe dhammaṃ	379	
PA_atk-s05_06a:379_4	suṇanti. Vihāreyeva vasitukāmānaṃ tesaṃ dhammaṃ suṇantānaṃyeva sūriyo atthaṅgato,	379	
PA_atk-s05_06a:379_5	andhakāro jāto. Tatthekā aññatarā itthī “idāni dīpālokaṃ kātuṃ yutta”nti cintetvā	379	
PA_atk-s05_06a:379_6	attano gehato padīpeyyaṃ āharāpetvā padīpaṃ ujjāletvā dhammāsanassa purato ṭhapetvā	379	
PA_atk-s05_06a:379_7	dhammaṃ suṇi. Sā tena padīpadānena attamanā pītisomanassajātā hutvā vanditvā attano	379	
PA_atk-s05_06a:379_8	gehaṃ gatā. Sā aparabhāge kālaṃ katvā tāvatiṃsabhavane jotirasavimāne nibbatti. Sarīrasobhā	379	
PA_atk-s05_06a:379_9	panassā ativiya pabhassarā aññe deve abhibhavitvā dasa disā obhāsayamānā tiṭṭhati.	379	
PA_atk-s05_06a:379_10	Athekadivasaṃ āyasmā mahāmoggallāno devacārikaṃ carantoti sabbaṃ heṭṭhā āgatanayeneva	3791	
PA_atk-s05_06a:379_11	veditabbaṃ. Idha pana –	3791	
PA_atk-s05_06a:381	“Abhikkantena vaṇṇena, yā tvaṃ tiṭṭhasi devate;	38	
PA_atk-s05_06a:382	Obhāsentī disā sabbā, osadhī viya tārakā.	38	
PA_atk-s05_06a:384	“Kena tetādiso vaṇṇo, kena te idha mijjhati;	38	
PA_atk-s05_06a:385	Uppajjanti ca te bhogā, ye keci manaso piyā.	38	
PA_atk-s05_06a:387	“Kena tvaṃ vimalobhāsā, atirocasi devatā;	38	
PA_atk-s05_06a:388	Kena te sabbagattehi, sabbā obhāsate disā.	38	
PA_atk-s05_06a:390	“Pucchāmi taṃ devi mahānubhāve, manussabhūtā kimakāsi puññaṃ;	39	
PA_atk-s05_06a:391	Kenāsi evaṃ jalitānubhāvā, vaṇṇo ca te sabbadisā pabhāsatī”ti. –	39	
PA_atk-s05_06a:392	Catūhi gāthāhi pucchi.	39	
PA_atk-s05_06a:394	“Sā devatā attamanā, moggallānena pucchitā;	39	
PA_atk-s05_06a:395	Pañhaṃ puṭṭhā viyākāsi, yassa kammassidaṃ phalaṃ”.	39	
PA_atk-s05_06a:397	“Ahaṃ manussesu manussabhūtā, purimāya jātiyā manussaloke;	39	
PA_atk-s05_06a:398	Tamandhakāramhi timīsikāyaṃ, padīpakālamhi adāsi dīpaṃ.	39	
PA_atk-s05_06a:400	“Yo andhakāramhi timīsikāyaṃ, padīpakālamhi dadāti dīpaṃ;	40	
PA_atk-s05_06a:401	Uppajjati jotirasaṃ vimānaṃ, pahūtamalyaṃ bahupuṇḍarīkaṃ.	40	
PA_atk-s05_06a:403	“Tena metādiso vaṇṇo, tena me idha mijjhati;	40	
PA_atk-s05_06a:404	Uppajjanti ca me bhogā, ye keci manaso piyā.	40	
PA_atk-s05_06a:406	“Tenāhaṃ vimalobhāsā, atirocāmi devatā;	40	
PA_atk-s05_06a:407	Tena me sabbagattehi, sabbā obhāsate disā.	40	
PA_atk-s05_06a:409	“Akkhāmi te bhikkhu mahānubhāva, manussabhūtā yamakāsi puññaṃ;	40	
PA_atk-s05_06a:410	Tenamhi evaṃ jalitānubhāvā, vaṇṇo ca me sabbadisā pabhāsatī”ti. –	41	
PA_atk-s05_06a:411	Vissajjesi.	41	
PA_atk-s05_06a:412_0	75. Tattha abhikkantena vaṇṇenāti ettha abhikkanta-saddo “abhikkantā, bhante, ratti,	412	
PA_atk-s05_06a:412_1	nikkhanto paṭhamo yāmo”tiādīsu khaye āgato. “Ayaṃ imesaṃ catunnaṃ puggalānaṃ abhikkantataro	412	
PA_atk-s05_06a:412_2	ca paṇītataro cā”tiādīsu sundare. “Abhikkantaṃ, bhante, abhikkantaṃ, bhante”tiādīsu	412	
PA_atk-s05_06a:412_3	abbhanumodane. “Abhikkantena vaṇṇena, sabbā obhāsayaṃ disā”tiādīsu abhirūpe. Idhāpi	412	
PA_atk-s05_06a:412_4	abhirūpe eva daṭṭhabbo. Tasmā abhikkantenāti atikantena atimanāpena, abhirūpenāti	412	
PA_atk-s05_06a:412_5	attho. Vaṇṇenāti chavivaṇṇena. Obhāsentī disā sabbāti sabbāpi dasa disā jotentī ekālokaṃ	412	
PA_atk-s05_06a:412_6	karontī. Kiṃ viyāti āha “osadhī viya tārakā”ti. Ussannā pabhā etāya dhīyati, osadhīnaṃ	412	
PA_atk-s05_06a:412_7	vā anubalappadāyikāti katvā “osadhī”ti laddhanāmā tārakā yathā samantato ālokaṃ kurumānā	412	
PA_atk-s05_06a:412_8	tiṭṭhati, evameva tvaṃ sabbā disā obhāsayantī tiṭṭhasīti.	412	
PA_atk-s05_06a:413_0	77. Sabbagattehīti sabbehi sarīrāvayavehi, sakalehi aṅgapaccaṅgehi obhāsatīti adhippāyo,	413	
PA_atk-s05_06a:413_1	hetumhi cetaṃ karaṇavacanaṃ. Sabbā obhāsate disāti sabbāpi dasadisā vijjotati. “Obhāsare”tipi	413	
PA_atk-s05_06a:413_2	paṭhanti, tesaṃ sabbā disāti bahuvacanameva daṭṭhabbaṃ.	413	
PA_atk-s05_06a:414_0	81. Padīpakālamhīti padīpakaraṇakāle, padīpujjalanayogge andhakāreti attho. Tenāha	414	
PA_atk-s05_06a:414_1	“yo andhakāramhi timīsikāya”nti, bahale mahandhakāreti attho. Dadāti dīpanti padīpaṃ	414	
PA_atk-s05_06a:414_2	ujjālento vā anujjālento vā padīpadānaṃ dadāti, padīpopakaraṇāni dakkhiṇeyye uddissa	414	
PA_atk-s05_06a:414_3	pariccajati. Upapajjati jotirasaṃ vimānanti paṭisandhiggahaṇavasena jotirasaṃ vimānaṃ	414	
PA_atk-s05_06a:414_4	upagacchatīti. Sesaṃ vuttanayameva.	414	
PA_atk-s05_06a:415_0	Atha yathāpucchite atthe devatāya kathite thero tameva kathaṃ aṭṭhuppattiṃ katvā	415	
PA_atk-s05_06a:415_1	dānādikathāya tassā kallacittādibhāvaṃ ñatvā saccāni pakāsesi, saccapariyosāne saparivārā	415	
PA_atk-s05_06a:415_2	sā devatā sotāpattiphale patiṭṭhahi. Thero tato āgantvā taṃ pavattiṃ bhagavato ārocesi,	415	
PA_atk-s05_06a:415_3	bhagavā tasmiṃ vatthusmiṃ sampattaparisāya vitthārena dhammaṃ desesi. Sā desanā mahājanassa	415	
PA_atk-s05_06a:415_4	sātthikā jātā, mahājano visesato dīpadāne sakkaccakārī ahosīti.	415	
PA_atk-s05_06a:416	Dīpavimānavaṇṇanā niṭṭhitā.	41	
PA_atk-s05_06a:417	10. Tiladakkhiṇavimānavaṇṇanā	41	
PA_atk-s05_06a:418_0	Abhikkantena vaṇṇenāti tiladakkhiṇavimānaṃ. Tassa kā uppatti? Bhagavā sāvatthiyaṃ	418	
PA_atk-s05_06a:418_1	viharati jetavane anāthapiṇḍikassa ārāme. Tena ca samayena rājagahe aññatarā itthī	418	
PA_atk-s05_06a:418_2	gabbhinī tile dhovitvā ātape sukkhāpeti telaṃ kātukāmā. Sā ca parikkhīṇāyukā taṃ	418	
PA_atk-s05_06a:418_3	divasameva cavanadhammā, nirayasaṃvattanikaṃ cassā kammaṃ okāsaṃ katvā ṭhitaṃ. Atha	418	
PA_atk-s05_06a:418_4	naṃ bhagavā paccūsavelāyaṃ lokaṃ volokento dibbacakkhunā disvā cintesi “ayaṃ itthī	418	
PA_atk-s05_06a:418_5	ajja kālaṃ katvā niraye nibbattissati, yaṃnūnāhaṃ tilabhikkhāpaṭiggahaṇena taṃ saggūpagaṃ	418	
PA_atk-s05_06a:418_6	kareyya”nti. So sāvatthito taṅkhaṇeneva rājagahaṃ gantvā pubbaṇhasamayaṃ nivāsetvā	418	
PA_atk-s05_06a:418_7	pattacīvaramādāya rājagahe piṇḍāya caranto anupubbena tassā gehadvāraṃ pāpuṇi. Sā	418	
PA_atk-s05_06a:418_8	itthī bhagavantaṃ passitvā sañjātapītisomanassā sahasā uṭṭhahitvā katañjalī aññaṃ	418	
PA_atk-s05_06a:418_9	dātabbayuttakaṃ apassantī hatthapāde dhovitvā tile rāsiṃ katvā ubhohi hatthehi pariggahetvā	418	
PA_atk-s05_06a:418_10	añjalipūraṃ tilaṃ bhagavato patte ākiritvā bhagavantaṃ vandi. Taṃ bhagavā anukampamāno	4181	
PA_atk-s05_06a:418_11	“sukhinī hohī”ti vatvā pakkāmi. Sā tassā rattiyā paccūsasamaye kālaṃ katvā tāvatiṃsabhavane	4181	
PA_atk-s05_06a:418_12	dvādasayojanike kanakavimāne suttapabuddhā viya nibbatti.	4181	
PA_atk-s05_06a:419	Athāyasmā mahāmoggallāno devacārikaṃ caranto taṃ accharāsahassaparivutaṃ mahatiyā deviddhiyā virocamānamupagantvā –	41	
PA_atk-s05_06a:421	“Abhikkantena vaṇṇena, yā tvaṃ tiṭṭhasi devate;	42	
PA_atk-s05_06a:422	Obhāsentī disā sabbā, osadhī viya tārakā.	42	
PA_atk-s05_06a:424	“Kena tetādiso vaṇṇo, kena te idha mijjhati;	42	
PA_atk-s05_06a:425	Uppajjanti ca te bhogā, ye keci manaso piyā.	42	
PA_atk-s05_06a:427	“Pucchāmi taṃ devi mahānubhāve,	42	
PA_atk-s05_06a:428	Manussabhūtā kimakāsi puññaṃ;	42	
PA_atk-s05_06a:429	Kenāsi evaṃ jalitānubhāvā,	42	
PA_atk-s05_06a:430	Vaṇṇo ca te sabbadisā pabhāsatī”ti. – pucchi;	43	
PA_atk-s05_06a:432	“Sā devatā attamanā, moggallānena pucchitā;	43	
PA_atk-s05_06a:433	Pañhaṃ puṭṭhā viyākāsi, yassa kammassidaṃ phalaṃ”.	43	
PA_atk-s05_06a:435	“Ahaṃ manussesu manussabhūtā, purimāya jātiyā manussaloke.	43	
PA_atk-s05_06a:437	“Addasaṃ virajaṃ buddhaṃ, vippasannamanāvilaṃ;	43	
PA_atk-s05_06a:438	Āsajja dānaṃ adāsiṃ, akāmā tiladakkhiṇaṃ;	43	
PA_atk-s05_06a:439	Dakkhiṇeyyassa buddhassa, pasannā sehi pāṇibhi.	43	
PA_atk-s05_06a:441	“Tena metādiso vaṇṇo, tena me idha mijjhati;	44	
PA_atk-s05_06a:442	Uppajjanti ca me bhogā, ye keci manaso piyā.	44	
PA_atk-s05_06a:444	“Akkhāmi te bhikkhu mahānubhāva, manussabhūtā yamakāsi puññaṃ;	44	
PA_atk-s05_06a:445	Tenamhi evaṃ jalitānubhāvā, vaṇṇo ca me sabbadisā pabhāsatī”ti. –	44	
PA_atk-s05_06a:446	Sā vissajjesi.	44	
PA_atk-s05_06a:447_0	90. Tattha āsajjāti ayaṃ āsajja-saddo “āsajja naṃ tathāgata”ntiādīsu ghaṭṭena āgato.	447	
PA_atk-s05_06a:447_1	“Āsajja dānaṃ detī”tiādīsu samāgame. Idhāpi samāgameyeva daṭṭhabbo. Tasmā āsajjāti	447	
PA_atk-s05_06a:447_2	samāgantvā, samavāyena sampatvāti attho. Tenāha “akāmā”ti. Sā hi deyyadhammasaṃvidhānapubbakaṃ	447	
PA_atk-s05_06a:447_3	purimasiddhaṃ dānasaṅkappaṃ vinā sahasā sampatte bhagavati pavattitaṃ tiladānaṃ sandhāyāha	447	
PA_atk-s05_06a:447_4	“āsajja dānaṃ adāsiṃ, akāmā tiladakkhiṇa”nti. Sesaṃ vuttanayameva.	447	
PA_atk-s05_06a:448	Tiladakkhiṇavimānavaṇṇanā niṭṭhitā.	44	
PA_atk-s05_06a:449	11. Paṭhamapatibbatāvimānavaṇṇanā	44	
PA_atk-s05_06a:450_0	Koñcā mayūrā diviyā ca haṃsāti patibbatāvimānaṃ. Tassa kā uppatti? Bhagavā sāvatthiyaṃ	450	
PA_atk-s05_06a:450_1	viharati jetavane anāthapiṇḍikassa ārāme. Tattha aññatarā itthī patibbatā ahosi bhattu	450	
PA_atk-s05_06a:450_2	anukūlavattinī khamā padakkhiṇaggāhinī, na kuddhāpi paṭippharati, apharusavācā saccavādinī	450	
PA_atk-s05_06a:450_3	saddhā pasannā yathāvibhavaṃ dānāni ca adāsi. Sā kenacideva rogena phuṭṭhā kālaṃ	450	
PA_atk-s05_06a:450_4	katvā tāvatiṃsabhavane nibbatti. Athāyasmā mahāmoggallāno purimanayeneva devacārikaṃ	450	
PA_atk-s05_06a:450_5	caranto taṃ devadhītaraṃ mahatiṃ sampattiṃ anubhavantiṃ disvā tassā samīpamupagato.	450	
PA_atk-s05_06a:450_6	Sā accharāsahassaparivutā saṭṭhisakaṭabhārālaṅkārapaṭimaṇḍitattabhāvā therassa pādesu	450	
PA_atk-s05_06a:450_7	sirasā vanditvā ekamantaṃ aṭṭhāsi. Theropi tāya katapuññakammaṃ pucchanto –	450	
PA_atk-s05_06a:452	“Koñcā mayūrā diviyā ca haṃsā, vaggussarā kokilā sampatanti;	45	
PA_atk-s05_06a:453	Pupphābhikiṇṇaṃ rammamidaṃ vimānaṃ, anekacittaṃ naranārisevitaṃ.	45	
PA_atk-s05_06a:455	“Tatthacchasi devi mahānubhāve, iddhī vikubbanti anekarūpā;	45	
PA_atk-s05_06a:456	Imā ca te accharāyo samantato, naccanti gāyanti pamodayanti ca.	45	
PA_atk-s05_06a:458	“Deviddhipattāsi mahānubhāve,	45	
PA_atk-s05_06a:459	Manussabhūtā kimakāsi puññaṃ;	45	
PA_atk-s05_06a:460	Kenāsi evaṃ jalitānubhāvā,	46	
PA_atk-s05_06a:461	Vaṇṇo ca te sabbadisā pabhāsatī”ti. – āha;	46	
PA_atk-s05_06a:463	“Sā devatā attamanā, moggallānena pucchitā;	46	
PA_atk-s05_06a:464	Pañhaṃ puṭṭhā viyākāsi, yassa kammassidaṃ phalaṃ”.	46	
PA_atk-s05_06a:466	“Ahaṃ manussesu manussabhūtā, patibbatānaññamanā ahosiṃ;	46	
PA_atk-s05_06a:467	Mātāva puttaṃ anurakkhamānā, kuddhāpihaṃ nappharusaṃ avocaṃ.	46	
PA_atk-s05_06a:469	“Sacce ṭhitā mosavajjaṃ pahāya, dāne ratā saṅgahitattabhāvā;	46	
PA_atk-s05_06a:470	Annañca pānañca pasannacittā, sakkacca dānaṃ vipulaṃ adāsiṃ.	47	
PA_atk-s05_06a:472	“Tena metādiso vaṇṇo, tena me idha mijjhati;	47	
PA_atk-s05_06a:473	Uppajjanti ca me bhogā, ye keci manaso piyā.	47	
PA_atk-s05_06a:475	“Akkhāmi te bhikkhu mahānubhāva, manussabhūtā yamakāsi puññaṃ;	47	
PA_atk-s05_06a:476	Tenamhi evaṃ jalitānubhāvā, vaṇṇo ca me sabbadisā pabhāsatī”ti. –	47	
PA_atk-s05_06a:477	Sā devatā vissajjesi.	47	
PA_atk-s05_06a:478_0	93. Tattha koñcāti koñcasakuṇā, ye “sārasā”tipi vuccanti. Mayūrāti morā. Diviyāti	478	
PA_atk-s05_06a:478_1	dibbānubhāvā. Idañhi padaṃ “diviyā koñcā, diviyā mayūrā”tiādinā catūhipi padehi yojetabbaṃ.	478	
PA_atk-s05_06a:478_2	Haṃsāti suvaṇṇahaṃsādihaṃsā. Vaggussarāti madhurassarā. Kokilāti kāḷakokilā ceva	478	
PA_atk-s05_06a:478_3	sukkakokilā ca. Sampatantīti devatāya abhiramaṇatthaṃ kīḷantā laḷantā samantato patanti	478	
PA_atk-s05_06a:478_4	vicaranti. Koñcādirūpena hi devatāya ratijananatthaṃ parivārabhūtā devatā kīḷantā	478	
PA_atk-s05_06a:478_5	laḷantā “koñcā”tiādinā vuttā. Pupphābhikiṇṇanti ganthitāganthitehi nānāvidharatanakusumehi	478	
PA_atk-s05_06a:478_6	okiṇṇaṃ. Rammanti ramaṇīyaṃ, manoramanti attho. Anekacittanti anekehi uyyānakapparukkhapokkharaṇiādīhi	478	
PA_atk-s05_06a:478_7	vimānesu ca anekehi bhittivisesādīhi cittaṃ. Naranārisevitanti parivārabhūtehi devaputtehi	478	
PA_atk-s05_06a:478_8	devadhītāhi ca upasevitaṃ.	478	
PA_atk-s05_06a:479	94. Iddhī vikubbanti anekarūpāti nānārūpānaṃ vidaṃsanena anekarūpā kammānubhāvasiddhā iddhī vikubbantī vikubbaniddhiyo valañjentī acchasīti yojanā.	47	
PA_atk-s05_06a:480_0	97. Anaññamanāti patibbatā, patito aññasmiṃ mano etissāti aññamanā, na aññamanāti	480	
PA_atk-s05_06a:480_1	anaññamanā, mayhaṃ sāmikato aññasmiṃ purise pāpakaṃ cittaṃ na uppādesinti attho.	480	
PA_atk-s05_06a:480_2	Mātāva puttaṃ anurakkhamānāti yathā mātā puttaṃ, evaṃ mayhaṃ sāmikaṃ, sabbepi vā	480	
PA_atk-s05_06a:480_3	satte hitesitāya ahitāpanayanakāmatāya ca anuddayamānā. Kuddhāpihaṃ nappharusaṃ avocanti	480	
PA_atk-s05_06a:480_4	parena kataṃ aphāsukaṃ paṭicca kuddhāpi samānā ahaṃ pharusavacanaṃ na kathesiṃ, aññadatthu	480	
PA_atk-s05_06a:480_5	piyavacanameva abhāsinti adhippāyo.	480	
PA_atk-s05_06a:481_0	98. Sacce ṭhitāti sacce patiṭṭhitā. Yasmā musāvādā veramaṇiyā sacce patiṭṭhitā nāma	481	
PA_atk-s05_06a:481_1	hoti, na kadāci saccavacanamattenāti āha – mosavajjaṃ pahāyāti musāvādaṃ pahāya.	481	
PA_atk-s05_06a:481_2	Dāne ratāti dāne abhiratā, yuttappayuttāti attho. Saṅgahitattabhāvāti saṅgahavatthūhi	481	
PA_atk-s05_06a:481_3	attānaṃ viya sabhāveneva paresaṃ saṅgaṇhanasīlā annañca pānañca kammaphalasaddhāya	481	
PA_atk-s05_06a:481_4	pasannacittā sakkaccaṃ cittīkārena adāsiṃ, aññañca vatthādidānaṃ vipulaṃ uḷāraṃ adāsinti	481	
PA_atk-s05_06a:481_5	yojanā. Sesaṃ vuttanayameva.	481	
PA_atk-s05_06a:482	Patibbatāvimānavaṇṇanā niṭṭhitā.	48	
PA_atk-s05_06a:483	12. Dutiyapatibbatāvimānavaṇṇanā	48	
PA_atk-s05_06a:484_0	Veḷuriyathambhanti dutiyapatibbatāvimānaṃ. Tassa kā uppatti? Sāvatthiyaṃ kira aññatarā	484	
PA_atk-s05_06a:484_1	upāsikā patibbatā hutvā saddhā pasannā pañca sīlāni suvisuddhāni katvā rakkhi, yathāvibhavañca	484	
PA_atk-s05_06a:484_2	dānāni adāsi, sā kālaṃ katvā tāvatiṃsabhavane uppajji. Sesaṃ heṭṭhā vuttanayameva.	484	
PA_atk-s05_06a:486	“Veḷuriyathambhaṃ ruciraṃ pabhassaraṃ, vimānamāruyha anekacittaṃ;	48	
PA_atk-s05_06a:487	Tatthacchasi devi mahānubhāve, uccāvacā iddhi vikubbamānā;	48	
PA_atk-s05_06a:488	Imā ca te accharāyo samantato, naccanti gāyanti pamodayanti ca.	48	
PA_atk-s05_06a:490	“Deviddhipattāsi mahānubhāve,	49	
PA_atk-s05_06a:491	Manussabhūtā kimakāsi puññaṃ;	49	
PA_atk-s05_06a:492	Kenāsi evaṃ jalitānubhāvā,	49	
PA_atk-s05_06a:493	Vaṇṇo ca te sabbadisā pabhāsatī”ti. – pucchi;	49	
PA_atk-s05_06a:495	“Sā devatā attamanā, moggallānena pucchitā;	49	
PA_atk-s05_06a:496	Pañhaṃ puṭṭhā viyākāsi, yassa kammassidaṃ phalaṃ”.	49	
PA_atk-s05_06a:498	“Ahaṃ manussesu manussabhūtā, upāsikā cakkhumato ahosiṃ;	49	
PA_atk-s05_06a:499	Pāṇātipātā viratā ahosiṃ, loke adinnaṃ parivajjayissaṃ.	49	
PA_atk-s05_06a:501	“Amajjapā no ca musā abhāṇiṃ, sakena sāminā ahosiṃ tuṭṭhā;	50	
PA_atk-s05_06a:502	Annañca pānañca pasannacittā, sakkacca dānaṃ vipulaṃ adāsiṃ.	50	
PA_atk-s05_06a:504	“Tena metādiso vaṇṇo, tena me idha mijjhati;	50	
PA_atk-s05_06a:505	Uppajjanti ca me bhogā, ye keci manaso piyā.	50	
PA_atk-s05_06a:507	“Akkhāmi te bhikkhu mahānubhāva,	50	
PA_atk-s05_06a:508	Manussabhūtā yamakāsi puññaṃ;	50	
PA_atk-s05_06a:509	Tenamhi evaṃ jalitānubhāvā,	50	
PA_atk-s05_06a:510	Vaṇṇo ca me sabbadisā pabhāsatī”ti. – vissajjesi;	51	
PA_atk-s05_06a:511	101. Tattha veḷuriyathambhanti veḷuriyamaṇimayathambhaṃ. Ruciranti ramaṇīyaṃ. Pabhassaranti ativiya bhāsuraṃ. Uccāvacāti uccā ca avacā ca, vividhāti attho.	51	
PA_atk-s05_06a:512	104-5. Upāsikāti saraṇagamanena upāsikālakkhaṇe ṭhitā. Vuttañhi –	51	
PA_atk-s05_06a:513	“Yato kho, mahānāma, ariyasāvako buddhaṃ saraṇaṃ gato hoti, dhammaṃ saraṇaṃ gato hoti, saṅghaṃ saraṇaṃ gato hoti, ettāvatā kho, mahānāma, ariyasāvako upāsako hotī”ti.	51	
PA_atk-s05_06a:514_0	Cakkhumatoti pañcahi cakkhūhi cakkhumato buddhassa bhagavato. Evaṃ upāsikābhāvakittanena	514	
PA_atk-s05_06a:514_1	āsayasuddhiṃ dassetvā payogasuddhiṃ dassetuṃ “pāṇātipātā viratā”tiādi vuttaṃ. Tattha	514	
PA_atk-s05_06a:514_2	sakena sāminā ahosiṃ tuṭṭhāti micchācārāveramaṇimāha. Sesaṃ heṭṭhā vuttasadisameva.	514	
PA_atk-s05_06a:515	Dutiyapatibbatāvimānavaṇṇanā niṭṭhitā.	51	
PA_atk-s05_06a:516	13. Paṭhamasuṇisāvimānavaṇṇanā	51	
PA_atk-s05_06a:517_0	Abhikkantena vaṇṇenāti suṇisāvimānaṃ. Tassa kā uppatti? Sāvatthiyaṃ aññatarasmiṃ	517	
PA_atk-s05_06a:517_1	gehe ekā kulasuṇhā gehaṃ piṇḍāya paviṭṭhaṃ khīṇāsavattheraṃ disvā sañjātapītisomanassā	517	
PA_atk-s05_06a:517_2	“idaṃ mayhaṃ uttamaṃ puññakkhettaṃ upaṭṭhita”nti attanā laddhaṃ pūvabhāgaṃ ādāya	517	
PA_atk-s05_06a:517_3	ādarena therassa upanesi, thero taṃ paṭiggahetvā anumodanaṃ katvā gato. Sā aparabhāge	517	
PA_atk-s05_06a:517_4	kālaṃ katvā tāvatiṃsabhavane uppajji. Sesaṃ sabbaṃ heṭṭhā vuttasadisameva. Tena vuttaṃ –	517	
PA_atk-s05_06a:519	“Abhikkantena vaṇṇena, yā tvaṃ tiṭṭhasi devate;	51	
PA_atk-s05_06a:520	Obhāsentī disā sabbā, osadhī viya tārakā.	52	
PA_atk-s05_06a:522	“Kena tetādiso vaṇṇo, kena te idha mijjhati;	52	
PA_atk-s05_06a:523	Uppajjanti ca te bhogā, ye keci manaso piyā.	52	
PA_atk-s05_06a:525	“Pucchāmi taṃ devi mahānubhāve, manussabhūtā kimakāsi puññaṃ;	52	
PA_atk-s05_06a:526	Kenāsi evaṃ jalitānubhāvā, vaṇṇo ca te sabbadisā pabhāsatī”ti.	52	
PA_atk-s05_06a:528	“Sā devatā attamanā, moggallānena pucchitā;	52	
PA_atk-s05_06a:529	Pañhaṃ puṭṭhā viyākāsi, yassa kammassidaṃ phalaṃ”.	52	
PA_atk-s05_06a:531	“Ahaṃ manussesu manussabhūtā, suṇisā ahosiṃ sasurassa gehe.	53	
PA_atk-s05_06a:533	“Addasaṃ virajaṃ bhikkhuṃ, vippasannamanāvilaṃ;	53	
PA_atk-s05_06a:534	Tassa adāsahaṃ pūvaṃ, pasannā sehi pāṇibhi;	53	
PA_atk-s05_06a:535	Bhāgaḍḍhabhāgaṃ datvāna, modāmi nandane vane.	53	
PA_atk-s05_06a:537	“Tena metādiso vaṇṇo, tena me idha mijjhati;	53	
PA_atk-s05_06a:538	Uppajjanti ca me bhogā, ye keci manaso piyā.	53	
PA_atk-s05_06a:540	“Akkhāmi te bhikkhu mahānubhāva, manussabhūtā yamakāsi puññaṃ;	54	
PA_atk-s05_06a:541	Tenamhi evaṃ jalitānubhāvā, vaṇṇo ca me sabbadisā pabhāsatī”ti.	54	
PA_atk-s05_06a:542	112. Tattha suṇisāti puttassa bhariyā. Itthiyā hi sāmikassa pitā “sasuro”ti vuccati, tassa ca sā “suṇisā”ti. Taṃ sandhāya “suṇisā ahosiṃ sasurassa gehe”ti.	54	
PA_atk-s05_06a:543	113. Bhāgaḍḍhabhāganti attanā laddhapaṭivīsato upaḍḍhabhāgaṃ. Modāmi nandane vaneti therena nandanavane diṭṭhatāya āha. Sesaṃ vuttanayameva.	54	
PA_atk-s05_06a:544	Suṇisāvimānavaṇṇanā niṭṭhitā.	54	
PA_atk-s05_06a:545	14. Dutiyasuṇisāvimānavaṇṇanā	54	
PA_atk-s05_06a:546	Abhikkantena vaṇṇenāti dutiyasuṇisāvimānaṃ. Ettha pana apubbaṃ natthi, aṭṭhuppattiyaṃ kummāsadānameva viseso. Tena vuttaṃ –	54	
PA_atk-s05_06a:548	“Abhikkantena vaṇṇena, yā tvaṃ tiṭṭhasi devate;	54	
PA_atk-s05_06a:549	Obhāsentī disā sabbā, osadhī viya tārakā.	54	
PA_atk-s05_06a:551	“Kena tetādiso vaṇṇo, kena te idha mijjhati;	55	
PA_atk-s05_06a:552	Uppajjanti ca te bhogā, ye keci manaso piyā.	55	
PA_atk-s05_06a:554	“Pucchāmi taṃ devi mahānubhāve, manussabhūtā kimakāsi puññaṃ;	55	
PA_atk-s05_06a:555	Kenāsi evaṃ jalitānubhāvā, vaṇṇo ca te sabbadisā pabhāsatī”ti.	55	
PA_atk-s05_06a:557	“Sā devatā attamanā, moggallānena pucchitā;	55	
PA_atk-s05_06a:558	Pañhaṃ puṭṭhā viyākāsi, yassa kammassidaṃ phalaṃ”.	55	
PA_atk-s05_06a:560	“Ahaṃ manussesu manussabhūtā, suṇisā ahosiṃ sasurassa gehe.	56	
PA_atk-s05_06a:562	“Addasaṃ virajaṃ bhikkhuṃ, vippasannamanāvilaṃ;	56	
PA_atk-s05_06a:563	Tassa adāsahaṃ bhāgaṃ, pasannā sehi pāṇibhi;	56	
PA_atk-s05_06a:564	Kummāsapiṇḍaṃ datvāna, modāmi nandane vane.	56	
PA_atk-s05_06a:566	“Tena metādiso vaṇṇo, tena me idha mijjhati;	56	
PA_atk-s05_06a:567	Uppajjanti ca me bhogā, ye keci manaso piyā.	56	
PA_atk-s05_06a:569	“Akkhāmi te bhikkhu mahānubhāva, manussabhūtā yamakāsi puññaṃ;	56	
PA_atk-s05_06a:570	Tenamhi evaṃ jalitānubhāvā, vaṇṇo ca me sabbadisā pabhāsatī”ti.	57	
PA_atk-s05_06a:571	121. Tattha bhāganti kummāsakoṭṭhāsaṃ. Tenāha “kummāsapiṇḍaṃ datvānā”ti. Kummāsoti ca yavakummāso vutto. Sesaṃ vuttanayameva.	57	
PA_atk-s05_06a:572	Dutiyasuṇisāvimānavaṇṇanā niṭṭhitā.	57	
PA_atk-s05_06a:573	15. Uttarāvimānavaṇṇanā	57	
PA_atk-s05_06a:574_0	Abhikkantena vaṇṇenāti uttarāvimānaṃ. Tassa kā uppatti? Bhagavā rājagahe viharati	574	
PA_atk-s05_06a:574_1	veḷuvane kalandakanivāpe. Tena ca samayena puṇṇo nāma duggatapuriso rājagahaseṭṭhiṃ	574	
PA_atk-s05_06a:574_2	upanissāya jīvati, tassa bhariyā uttarā, uttarā ca nāma dhītāti dve eva gehamānusakā.	574	
PA_atk-s05_06a:574_3	Athekadivasaṃ rājagahe “mahājanena sattāhaṃ nakkhattaṃ kīḷitabba”nti ghosanaṃ kariṃsu.	574	
PA_atk-s05_06a:574_4	Taṃ sutvā seṭṭhi pātova āgataṃ puṇṇaṃ “tāta, amhākaṃ parijano nakkhattaṃ kīḷitukāmo,	574	
PA_atk-s05_06a:574_5	tvaṃ kiṃ nakkhattaṃ kīḷissasi, udāhu bhatiṃ karissasī”ti āha. “Sāmi, nakkhattaṃ nāma	574	
PA_atk-s05_06a:574_6	sadhanānaṃ hoti, mama pana gehe svātanāya yāgutaṇḍulānipi natthi, kiṃ me nakkhattena?	574	
PA_atk-s05_06a:574_7	Goṇe labhanto kasituṃ gamissāmī’ti. “Tena hi goṇe gaṇhassū”ti. So balavagoṇe ca bhaddanaṅgalañca	574	
PA_atk-s05_06a:574_8	gahetvā “bhadde, nāgarā nakkhattaṃ kīḷanti, ahaṃ daliddatāya bhatiṃ kātuṃ gamissāmi,	574	
PA_atk-s05_06a:574_9	mayhampi tāva ajja diguṇaṃ nivāpaṃ pacitvā bhattaṃ āhareyyāsī”ti bhariyaṃ vatvā khettaṃ agamāsi.	574	
PA_atk-s05_06a:575_0	Sāriputtattheropi sattāhaṃ nirodhasamāpanno tato vuṭṭhāya “kassa nu kho ajja mayā	575	
PA_atk-s05_06a:575_1	saṅgahaṃ kātuṃ vaṭṭatī”ti olokento puṇṇaṃ attano ñāṇajālassa anto paviṭṭhaṃ disvā	575	
PA_atk-s05_06a:575_2	“saddho nu kho esa, sakkhissati vā me saṅgahaṃ kātu”nti olokento tassa saddhabhāvañca	575	
PA_atk-s05_06a:575_3	saṅgahaṃ kātuṃ samatthabhāvañca tappaccayā ca tassa mahāsampattipaṭilābhaṃ ñatvā	575	
PA_atk-s05_06a:575_4	pattacīvaraṃ ādāya tassa kasanaṭṭhānaṃ gantvā āvāṭatīre ekaṃ gumbaṃ olokento aṭṭhāsi.	575	
PA_atk-s05_06a:575_5	Puṇṇo theraṃ disvāva kasiṃ ṭhapetvā pañcapatiṭṭhitena theraṃ vanditvā “dantakaṭṭhena	575	
PA_atk-s05_06a:575_6	attho bhavissatī”ti dantakaṭṭhaṃ kappiyaṃ katvā adāsi. Athassa thero pattañca parissāvanañca	575	
PA_atk-s05_06a:575_7	nīharitvā adāsi. So “pānīyena attho bhavissatī”ti taṃ ādāya pānīyaṃ parissāvetvā adāsi.	575	
PA_atk-s05_06a:576_0	Thero cintesi “ayaṃ paresaṃ pacchimagehe vasati, sacassa gehadvāraṃ gamissāmi, imassa	576	
PA_atk-s05_06a:576_1	bhariyā maṃ daṭṭhuṃ na sakkhissati, yāvassa bhariyā bhattaṃ ādāya maggaṃ paṭipajjati,	576	
PA_atk-s05_06a:576_2	tāva idheva bhavissāmī”ti. So tattheva thokaṃ vītināmetvā tassā maggāruḷhabhāvaṃ	576	
PA_atk-s05_06a:576_3	ñatvā antonagarābhimukho pāyāsi. Sā antarāmagge theraṃ disvā cintesi “appekadāhaṃ	576	
PA_atk-s05_06a:576_4	deyyadhamme sati ayyaṃ na passāmi, appekadā me ayyaṃ passantiyā deyyadhammo na hoti,	576	
PA_atk-s05_06a:576_5	ajja pana me ayyo ca diṭṭho, deyyadhammo cāyaṃ atthi, karissati nu kho me saṅgaha”nti.	576	
PA_atk-s05_06a:576_6	Sā bhattabhājanaṃ otāretvā theraṃ pañcapatiṭṭhitena vanditvā “bhante, idaṃ lūkhaṃ	576	
PA_atk-s05_06a:576_7	vā paṇītaṃ vāti acintetvā dāsassa vo saṅgahaṃ karothā”ti āha. Atha thero pattaṃ upanāmetvā	576	
PA_atk-s05_06a:576_8	tāya ekena hatthena bhājanaṃ dhāretvā ekena hatthena tato bhattaṃ dadamānāya upaḍḍhabhatte	576	
PA_atk-s05_06a:576_9	dinne “ala”nti hatthena pattaṃ pidahi. Sā “bhante, ekova paṭivīso, na sakkā dvidhā	576	
PA_atk-s05_06a:576_10	kātuṃ, tumhākaṃ dāsassa idhalokasaṅgahaṃ akatvā paralokasaṅgahaṃ karotha, niravasesameva	5761	
PA_atk-s05_06a:576_11	dātukāmāmhī”ti vatvā sabbamevassa patte patiṭṭhāpetvā “tumhehi diṭṭhadhammassa bhāginī	5761	
PA_atk-s05_06a:576_12	assa”nti patthanaṃ akāsi. Thero “evaṃ hotū”ti vatvā ṭhitakova anumodanaṃ katvā ekasmiṃ	5761	
PA_atk-s05_06a:576_13	udakaphāsukaṭṭhāne nisīditvā bhattakiccaṃ akāsi. Sāpi paṭinivattitvā taṇḍule pariyesitvā bhattaṃ paci.	5761	
PA_atk-s05_06a:577_0	Puṇṇopi aḍḍhakarīsamattaṃ ṭhānaṃ kasitvā jighacchaṃ sahituṃ asakkonto goṇe vissajjetvā	577	
PA_atk-s05_06a:577_1	ekaṃ rukkhachāyaṃ pavisitvā maggaṃ olokento nisīdi. Athassa bhariyā bhattamādāya	577	
PA_atk-s05_06a:577_2	gacchamānā taṃ disvāva “esa jighacchāpīḷito maṃ olokento nisinno, sace maṃ ‘ativiya	577	
PA_atk-s05_06a:577_3	cirāyī’ti tajjetvā patodalaṭṭhiyā paharissati, mayā katakammaṃ niratthakaṃ bhavissati,	577	
PA_atk-s05_06a:577_4	paṭikaccevassa ārocessāmī”ti cintetvā evamāha “sāmi, ajjekadivasaṃ cittaṃ pasādehi,	577	
PA_atk-s05_06a:577_5	mā mayā katakammaṃ niratthakaṃ kari, ahaṃ pātova te bhattaṃ āharantī antarāmagge	577	
PA_atk-s05_06a:577_6	dhammasenāpatiṃ disvā tava bhattaṃ tassa datvā puna gehaṃ gantvā bhattaṃ pacitvā	577	
PA_atk-s05_06a:577_7	āgatā, pasādehi, sāmi, citta”nti. So “kiṃ vadesi, bhadde”ti pucchitvā puna tamatthaṃ	577	
PA_atk-s05_06a:577_8	sutvā “bhadde, sādhu vata te kataṃ mama bhattaṃ ayyassa dadamānāya, mayāpissa ajja	577	
PA_atk-s05_06a:577_9	pātova dantakaṭṭhañca mukhodakañca dinna”nti pasannamānaso taṃ vacanaṃ abhinanditvā	577	
PA_atk-s05_06a:577_10	ussūre laddhabhattatāya kilantakāyo tassā aṅke sīsaṃ katvā niddaṃ okkami.	5771	
PA_atk-s05_06a:578_0	Athassa pātova kasitaṭṭhānaṃ paṃsucuṇṇaṃ upādāya sabbaṃ rattasuvaṇṇaṃ hutvā kaṇikārapuppharāsi	578	
PA_atk-s05_06a:578_1	viya sobhamānaṃ aṭṭhāsi. So pabuddho oloketvā bhariyaṃ āha “bhadde, etaṃ mayā kasitaṭṭhānaṃ	578	
PA_atk-s05_06a:578_2	sabbaṃ mama suvaṇṇaṃ hutvā paññāyati, kiṃ nu kho me atiussūre laddhabhattatāya akkhīni	578	
PA_atk-s05_06a:578_3	bhamantī”ti. “Sāmi, mayhampi evameva paññāyatī”ti. So uṭṭhāya tattha gantvā ekaṃ	578	
PA_atk-s05_06a:578_4	piṇḍaṃ gahetvā naṅgalasīse paharitvā suvaṇṇabhāvaṃ ñatvā “aho ayyassa dhammasenāpatissa	578	
PA_atk-s05_06a:578_5	dinnadāne ajjeva vipāko dassito, na kho pana sakkā ettakaṃ dhanaṃ paṭicchādetvā paribhuñjitu”nti	578	
PA_atk-s05_06a:578_6	bhariyāya ābhataṃ bhattapātiṃ suvaṇṇassa pūretvā rājakulaṃ gantvā raññā katokāso	578	
PA_atk-s05_06a:578_7	pavisitvā rājānaṃ abhivādetvā “kiṃ tātā”ti vutte “deva, ajja mayā kasitaṭṭhānaṃ sabbaṃ	578	
PA_atk-s05_06a:578_8	suvaṇṇarāsimeva hutvā ṭhitaṃ, suvaṇṇaṃ āharāpetuṃ vaṭṭatī”ti āha. “Kosi tva”nti?	578	
PA_atk-s05_06a:578_9	“Puṇṇo nāmāha”nti. “Kiṃ pana te ajja kata”nti? “Dhammasenāpatissa me pātova dantakaṭṭhañca	578	
PA_atk-s05_06a:578_10	mukhodakañca dinnaṃ, bhariyāyapi me mayhaṃ āhaṭabhattaṃ tasseva dinna”nti.	5781	
PA_atk-s05_06a:579_0	Taṃ sutvā rājā “ajjeva kira bho dhammasenāpatissa dinnadāne vipāko dassito”ti vatvā	579	
PA_atk-s05_06a:579_1	“tāta, kiṃ karomī”ti pucchi. “Bahūni sakaṭasahassāni pahiṇitvā suvaṇṇaṃ āharāpethā”ti.	579	
PA_atk-s05_06a:579_2	Rājā sakaṭāni pahiṇi. Rājapurisesu “rañño santaka”nti gaṇhantesu gahitaṃ gahitaṃ	579	
PA_atk-s05_06a:579_3	mattikāva hoti. Tehi gantvā rañño ārocite “tātā, tumhehi kinti vatvā gahita”nti puṭṭhā	579	
PA_atk-s05_06a:579_4	“tumhākaṃ santaka”nti āhaṃsu. Tena hi, tātā, puna gacchatha, “puṇṇassa santaka”nti	579	
PA_atk-s05_06a:579_5	vatvā gaṇhathāti. Te tathā kariṃsu gahitaṃ gahitaṃ suvaṇṇameva ahosi. Taṃ sabbaṃ	579	
PA_atk-s05_06a:579_6	āharitvā rājaṅgaṇe rāsiṃ akaṃsu, asītihatthubbedho rāsi ahosi. Rājā nāgare sannipātāpetvā	579	
PA_atk-s05_06a:579_7	āha “imasmiṃ nagare atthi kassaci ettakaṃ suvaṇṇa”nti? “Natthi, devā”ti. “Kiṃ panassa	579	
PA_atk-s05_06a:579_8	dātuṃ vaṭṭatī”ti? “Seṭṭhicchattaṃ, devā”ti. Rājā “bahudhanaseṭṭhi nāma hotū”ti mahantena	579	
PA_atk-s05_06a:579_9	bhogena saddhiṃ tassa seṭṭhicchattaṃ adāsi.	579	
PA_atk-s05_06a:580_0	Atha naṃ so āha “mayaṃ, deva, ettakaṃ kālaṃ parakule vasimhā, vasanaṭṭhānaṃ no dethā”ti.	580	
PA_atk-s05_06a:580_1	Tena hi passa, esa gumbo paññāyati, etaṃ harāpetvā gehaṃ kārehīti purāṇaseṭṭhissa	580	
PA_atk-s05_06a:580_2	gehaṭṭhānaṃ ācikkhi. So tasmiṃ ṭhāne katipāheneva gehaṃ kārāpetvā gehapavesanamaṅgalañca	580	
PA_atk-s05_06a:580_3	chattamaṅgalañca ekatova karonto sattāhaṃ buddhappamukhassa bhikkhusaṅghassa dānaṃ	580	
PA_atk-s05_06a:580_4	adāsi. Athassa satthā dānānumodanaṃ karonto anupubbiṃ kathaṃ kathesi. Dhammakathāvasāne	580	
PA_atk-s05_06a:580_5	puṇṇaseṭṭhi ca bhariyā cassa dhītā ca uttarāti tayopi janā sotāpannā ahesuṃ.	580	
PA_atk-s05_06a:581_0	Aparabhāge rājagahaseṭṭhi puṇṇaseṭṭhino dhītaraṃ attano puttassa vāresi. So “nāhaṃ	581	
PA_atk-s05_06a:581_1	dassāmī”ti vutto “mā evaṃ karotu, ettakaṃ kālaṃ amhe nissāya vasanteneva te sampatti	581	
PA_atk-s05_06a:581_2	laddhā, detu me puttassa te dhītara”nti āha. So “micchādiṭṭhikā tumhe, mama dhītā	581	
PA_atk-s05_06a:581_3	tīhi ratanehi vinā vasituṃ na sakkoti, nevassa dhītaraṃ dassāmī”ti āha. Atha naṃ	581	
PA_atk-s05_06a:581_4	bahū seṭṭhigahapatikādayo kulaputtā “mā tena saddhiṃ vissāsaṃ bhindi, dehissa dhītara”nti	581	
PA_atk-s05_06a:581_5	yāciṃsu. So tesaṃ vacanaṃ sampaṭicchitvā āsāḷhipuṇṇamāya dhītaraṃ adāsi. Sā patikulaṃ	581	
PA_atk-s05_06a:581_6	gatakālato paṭṭhāya bhikkhuṃ vā bhikkhuniṃ vā upasaṅkamituṃ dānaṃ vā dātuṃ dhammaṃ	581	
PA_atk-s05_06a:581_7	vā sotuṃ nālattha, evaṃ aḍḍhatiyesu māsesu vītivattesu attano santike ṭhite paricārike	581	
PA_atk-s05_06a:581_8	pucchi “idāni kittakaṃ antovassaṃ avasiṭṭha”nti? “Aḍḍhamāso, ayye”ti. Sā mātāpitūnaṃ	581	
PA_atk-s05_06a:581_9	sāsanaṃ pahiṇi “kasmā maṃ evarūpe bandhanāgāre pakkhipiṃsu, varaṃ tumhehi maṃ lakkhaṇāhataṃ	581	
PA_atk-s05_06a:581_10	katvā paresaṃ dāsiṃ sāvetuṃ, na evarūpassa micchādiṭṭhikassa kulassa dātuṃ, āgatakālato	5811	
PA_atk-s05_06a:581_11	paṭṭhāya bhikkhudassanādīsu ekampi puññaṃ kātuṃ na labhāmī”ti. Athassā pitā “dukkhitā	5811	
PA_atk-s05_06a:581_12	vata me dhītā”ti anattamanataṃ pavedetvā pañcadasa kahāpaṇasahassāni pesesi, “imasmiṃ	5811	
PA_atk-s05_06a:581_13	nagare sirimā nāma gaṇikā atthi, devasikaṃ sahassaṃ gaṇhāti, imehi kahāpaṇehi taṃ	5811	
PA_atk-s05_06a:581_14	ānetvā sāmikassa niyyādetvā sayaṃ yathāruci puññāni karotū”ti sāsanañca pahiṇi. Uttarā	5811	
PA_atk-s05_06a:581_15	tathā katvā sāmikena sirimaṃ disvā “kimida”nti vutte “sāmi, imaṃ aḍḍhamāsaṃ mama	5811	
PA_atk-s05_06a:581_16	sahāyikā tumhe paricaratu, ahaṃ pana imaṃ aḍḍhamāsaṃ dānañceva dātukāmā dhammañca	5811	
PA_atk-s05_06a:581_17	sotukāmā”ti āha. So taṃ abhirūpaṃ itthiṃ disvā uppannasineho “sādhū”ti sampaṭicchi.	5811	
PA_atk-s05_06a:582_0	Uttarāpi kho buddhappamukhaṃ bhikkhusaṅghaṃ nimantetvā “bhante, imaṃ aḍḍhamāsaṃ aññattha	582	
PA_atk-s05_06a:582_1	agantvā idheva bhikkhā gahetabbā”ti satthu paṭiññaṃ gahetvā “ito dāni paṭṭhāya yāva	582	
PA_atk-s05_06a:582_2	mahāpavāraṇā, tāva satthāraṃ upaṭṭhātuṃ dhammañca sotuṃ labhissāmī”ti tuṭṭhamānasā	582	
PA_atk-s05_06a:582_3	“evaṃ yāguṃ pacatha, evaṃ bhattaṃ pacatha, evaṃ pūvaṃ pacathā”ti mahānase sabbakiccāni	582	
PA_atk-s05_06a:582_4	saṃvidahantī vicarati. Athassā sāmiko “sve mahāpavāraṇā bhavissatī”ti mahānasābhimukho	582	
PA_atk-s05_06a:582_5	vātapāne ṭhatvā “kiṃ nu kho karontī sā andhabālā vicaratī”ti oloketvā taṃ sedakilinnaṃ	582	
PA_atk-s05_06a:582_6	chārikāya okiṇṇaṃ aṅgāramasimakkhitaṃ tathā saṃvidahitvā vicaramānaṃ disvā “aho andhabālā	582	
PA_atk-s05_06a:582_7	evarūpe ṭhāne imaṃ sirisampattiṃ nānubhavati, “muṇḍakasamaṇe upaṭṭhahissāmī’ti tuṭṭhacittā	582	
PA_atk-s05_06a:582_8	vicaratī”ti hasitvā apagañchi.	582	
PA_atk-s05_06a:583_0	Tasmiṃ apagate tassa santike ṭhitā sirimā “kiṃ nu kho oloketvā esa hasatī”ti teneva	583	
PA_atk-s05_06a:583_1	vātapānena olokentī uttaraṃ disvā “imaṃ oloketvā iminā hasitaṃ, addhā imassa etāya	583	
PA_atk-s05_06a:583_2	saddhiṃ santhavo atthī”ti cintesi. Sā kira aḍḍhamāsaṃ tasmiṃ gehe bāhirakaitthī hutvā	583	
PA_atk-s05_06a:583_3	vasamānāpi taṃ sampattiṃ anubhavamānā attano bāhirakaitthibhāvaṃ ajānitvā “ahaṃ gharasāminī”ti	583	
PA_atk-s05_06a:583_4	saññamakāsi. Sā uttarāya āghātaṃ bandhitvā “dukkhamassā uppādessāmī”ti pāsādā oruyha	583	
PA_atk-s05_06a:583_5	mahānasaṃ pavisitvā pūvapacanaṭṭhāne pakkuthitaṃ sappiṃ kaṭacchunā ādāya uttarābhimukhaṃ	583	
PA_atk-s05_06a:583_6	pāyāsi. Uttarā taṃ āgacchantiṃ disvā “mama sahāyikāya mayhaṃ upakāro kato, cakkavāḷaṃ	583	
PA_atk-s05_06a:583_7	atisambādhaṃ, brahmaloko atinīcako, mama pana sahāyikāya guṇova mahanto, ahampi etaṃ	583	
PA_atk-s05_06a:583_8	nissāya dānañca dātuṃ dhammañca sotuṃ labhiṃ, sace mama etissāya upari kodho atthi,	583	
PA_atk-s05_06a:583_9	idaṃ sappi maṃ dahatu, sace natthi, mā maṃ dahatū”ti taṃ mettāya phari. Tāya tassā	583	
PA_atk-s05_06a:583_10	matthake āsiñcitampi pakkuthitasappi sītodakaṃ viya ahosi. Atha naṃ “idaṃ sītalaṃ	5831	
PA_atk-s05_06a:583_11	bhavissatī”ti puna kaṭacchukaṃ pūretvā ādāya āgacchantiṃ uttarāya dāsiyo disvā “are	5831	
PA_atk-s05_06a:583_12	dubbinīte na tvaṃ amhākaṃ ayyāya upari pakkasappiṃ āsiñcituṃ anucchavikā”ti santajjentiyo	5831	
PA_atk-s05_06a:583_13	ito cito ca uṭṭhāya hatthehi ca pādehi ca pothetvā bhūmiyaṃ pātesuṃ, uttarā vārentīpi	5831	
PA_atk-s05_06a:583_14	vāretuṃ nāsakkhi. Atha sā upari ṭhatvā sabbā dāsiyo paṭibāhitvā “kissa te evarūpaṃ	5831	
PA_atk-s05_06a:583_15	bhāriyaṃ kammaṃ kata”nti sirimaṃ ovaditvā uṇhodakena nhāpetvā satapākatelena abbhañji.	5831	
PA_atk-s05_06a:584_0	Tasmiṃ khaṇe sā attano bāhirakitthibhāvaṃ ñatvā cintesi “mayā bhāriyaṃ kammaṃ kataṃ	584	
PA_atk-s05_06a:584_1	sāmikassa hasitamattakāraṇā imissā upari pakkasappiṃ āsiñcantiyā, ayaṃ ‘gaṇhatha	584	
PA_atk-s05_06a:584_2	na’nti dāsiyo na āṇāpetvā maṃ viheṭhanakālepi sabbā dāsiyo paṭibāhitvā mayhaṃ kattabbameva	584	
PA_atk-s05_06a:584_3	akāsi. Sacāhaṃ imaṃ na khamāpessāmi, muddhā me sattadhā phaleyyā”ti tassā pādamūle	584	
PA_atk-s05_06a:584_4	nipajjitvā “ayye, khamāhi me dosa”nti āha. “Ahaṃ sappitikā dhītā, pitari me khamāpite	584	
PA_atk-s05_06a:584_5	khamissāmī”ti. “Hotu, ayye, pitarampi te puṇṇaseṭṭhiṃ khamāpessāmī”ti. “Puṇṇo mama	584	
PA_atk-s05_06a:584_6	vaṭṭe janakapitā, vivaṭṭe janakapitari khamāpite pana ahaṃ khamissāmī”ti. “Ko pana	584	
PA_atk-s05_06a:584_7	te vivaṭṭe janakapitā”ti? “Sammāsambuddho”ti. “Mayhaṃ tena saddhiṃ vissāso natthi,	584	
PA_atk-s05_06a:584_8	ahaṃ kiṃ karissāmī”ti? “Satthā sve bhikkhusaṅghaṃ ādāya idhāgamissati, tvaṃ yathāladdhaṃ	584	
PA_atk-s05_06a:584_9	sakkāraṃ gahetvā idheva āgantvā taṃ khamāpehī”ti. Sā “sādhu, ayye”ti uṭṭhāya attano	584	
PA_atk-s05_06a:584_10	gehaṃ gantvā pañcasataparicārikitthiyo āṇāpetvā nānāvidhāni khādanīyabhojanīyāni	5841	
PA_atk-s05_06a:584_11	ceva sūpeyyāni ca sampādetvā punadivase taṃ sakkāraṃ ādāya uttarāya gehaṃ āgantvā	5841	
PA_atk-s05_06a:584_12	buddhappamukhassa bhikkhusaṅghassa patte patiṭṭhāpetuṃ avisahantī aṭṭhāsi, taṃ sabbaṃ	5841	
PA_atk-s05_06a:584_13	gahetvā uttarāva saṃvidahi.	5841	
PA_atk-s05_06a:585_0	Sirimāpi satthu bhattakiccāvasāne saddhiṃ parivārena satthu pādamūle nipajji. Atha	585	
PA_atk-s05_06a:585_1	naṃ satthā pucchi “ko te aparādho”ti. “Bhante mayā hiyyo idaṃ nāma kataṃ, atha me	585	
PA_atk-s05_06a:585_2	sahāyikā maṃ viheṭhayamānā dāsiyo nivāretvā mayhaṃ upakārameva akāsi. Sāhaṃ imissā	585	
PA_atk-s05_06a:585_3	guṇaṃ jānitvā imaṃ khamāpesiṃ, atha maṃ esā ‘tumhesu khamāpitesu khamissāmī’ti āhā”ti.	585	
PA_atk-s05_06a:585_4	“Evaṃ kira uttare”ti. “Āma, bhante, sīse me sahāyikāya pakkasappi āsitta”nti. “Atha	585	
PA_atk-s05_06a:585_5	tayā kiṃ cintita”nti? “Cakkavāḷaṃ atisambādhaṃ, brahmaloko atinīcako, mama sahāyikāya	585	
PA_atk-s05_06a:585_6	guṇova mahanto, ahañhi etaṃ nissāya dānañca dātuṃ dhammañca sotuṃ alatthaṃ, sace	585	
PA_atk-s05_06a:585_7	me imissā upari kodho atthi, idaṃ maṃ dahatu, no ce, mā dahatū”ti evaṃ cintetvā imaṃ	585	
PA_atk-s05_06a:585_8	mettāya phariṃ, bhanteti. Satthā “sādhu sādhu, uttare, evaṃ kodhaṃ jinituṃ vaṭṭati.	585	
PA_atk-s05_06a:585_9	Kodhano hi nāma akkodhena, akkosako anakkosantena, paribhāsako aparibhāsantena, thaddhamaccharī	585	
PA_atk-s05_06a:585_10	attano santakassa dānena, musāvādī saccavacanena jinitabbo”ti imamatthaṃ dassento –	5851	
PA_atk-s05_06a:586	“Akkodhena jine kodhaṃ, asādhuṃ sādhunā jine;	58	
PA_atk-s05_06a:587	Jine kadariyaṃ dānena, saccenālikavādina”nti. –	58	
PA_atk-s05_06a:588_0	Imaṃ gāthaṃ vatvā gāthāpariyosāne catusaccakathaṃ abhāsi. Saccapariyosāne uttarā	588	
PA_atk-s05_06a:588_1	sakadāgāmiphale patiṭṭhahi, sāmiko ca sasuro ca sassu ca sotāpattiphalaṃ sacchikariṃsu,	588	
PA_atk-s05_06a:588_2	sirimāpi pañcasataparivārā sotāpannā ahosi. Aparabhāge uttarā kālaṃ katvā tāvatiṃsabhavane	588	
PA_atk-s05_06a:588_3	uppajji. Athāyasmā mahāmoggallāno heṭṭhā vuttanayeneva devacārikaṃ caranto uttaraṃ	588	
PA_atk-s05_06a:588_4	devadhītaraṃ disvā –	588	
PA_atk-s05_06a:590	“Abhikkantena vaṇṇena, yā tvaṃ tiṭṭhasi devate;	59	
PA_atk-s05_06a:591	Obhāsentī disā sabbā, osadhī viya tārakā.	59	
PA_atk-s05_06a:593	“Kena tetādiso vaṇṇo, kena te idha mijjhati;	59	
PA_atk-s05_06a:594	Uppajjanti ca te bhogā, ye keci manaso piyā.	59	
PA_atk-s05_06a:596	“Pucchāmi taṃ devi mahānubhāve,	59	
PA_atk-s05_06a:597	Manussabhūtā kimakāsi puññaṃ;	59	
PA_atk-s05_06a:598	Kenāsi evaṃ jalitānubhāvā,	59	
PA_atk-s05_06a:599	Vaṇṇo ca te sabbadisā pabhāsatī”ti. – paṭipucchi;	59	
PA_atk-s05_06a:601	“Sā devatā attamanā, moggallānena pucchitā;	60	
PA_atk-s05_06a:602	Pañhaṃ puṭṭhā viyākāsi, yassa kammassidaṃ phalaṃ”.	60	
PA_atk-s05_06a:604	“Issā ca maccheramatho paḷāso, nāhosi mayhaṃ gharamāvasantiyā;	60	
PA_atk-s05_06a:605	Akkodhanā bhattu vasānuvattinī, uposathe niccahamappamattā.	60	
PA_atk-s05_06a:607	“Cātuddasiṃ pañcadasiṃ, yā ca pakkhassa aṭṭhamī;	60	
PA_atk-s05_06a:608	Pāṭihāriyapakkhañca, aṭṭhaṅgasusamāgataṃ.	60	
PA_atk-s05_06a:610	“Uposathaṃ upavasissaṃ, sadā sīlesu saṃvutā;	61	
PA_atk-s05_06a:611	Saññamā saṃvibhāgā ca, vimānaṃ āvasāmahaṃ.	61	
PA_atk-s05_06a:613	“Pāṇātipātā viratā, musāvādā ca saññatā;	61	
PA_atk-s05_06a:614	Theyyā ca aticārā ca, majjapānā ca ārakā.	61	
PA_atk-s05_06a:616	“Pañcasikkhāpade ratā, ariyasaccāna kovidā;	61	
PA_atk-s05_06a:617	Upāsikā cakkhumato, gotamassa yasassino.	61	
PA_atk-s05_06a:619	“Sāhaṃ sakena sīlena, yasasā ca yasassinī;	61	
PA_atk-s05_06a:620	Anubhomi sakaṃ puññaṃ, sukhitā camhināmayā.	62	
PA_atk-s05_06a:622	“Tena metādiso vaṇṇo, tena me idha mijjhati;	62	
PA_atk-s05_06a:623	Uppajjanti ca me bhogā, ye keci manaso piyā.	62	
PA_atk-s05_06a:625	“Akkhāmi te bhikkhu mahānubhāva, manussabhūtā yamahaṃ akāsiṃ;	62	
PA_atk-s05_06a:626	Tenamhi evaṃ jalitānubhāvā, vaṇṇo ca me sabbadisā pabhāsatī”ti. –	62	
PA_atk-s05_06a:627	Devatāpissa vissajjesi.	62	
PA_atk-s05_06a:628_0	126. Mama ca, bhante, vacanena bhagavato pāde sirasā vandeyyāsi “uttarā nāma bhante,	628	
PA_atk-s05_06a:628_1	upāsikā bhagavato pāde sirasā vandatī”ti. Anacchariyaṃ kho panetaṃ, bhante, yaṃ maṃ	628	
PA_atk-s05_06a:628_2	bhagavā aññatarasmiṃ sāmaññaphale byākareyya, taṃ bhagavā sakadāgāmiphale byākāsīti.	628	
PA_atk-s05_06a:629_0	128. Tattha issā ca maccheramatho paḷāso, nāhosi mayhaṃ gharamāvasantiyāti yā ca	629	
PA_atk-s05_06a:629_1	agāramajjhe vasantīnaṃ aññāsaṃ itthīnaṃ sampattiādivisayā parasampattiusūyanalakkhaṇā	629	
PA_atk-s05_06a:629_2	issā, yañca tāvakālikādivasenāpi kiñci yācantānaṃ adātukāmatāya attasampattinigūhanalakkhaṇaṃ	629	
PA_atk-s05_06a:629_3	macchariyaṃ, yo ca kulapadesādinā parehi yugaggāhalakkhaṇo paḷāso uppajjati, so tividhopi	629	
PA_atk-s05_06a:629_4	pāpadhammo gehe ṭhitāya mayhaṃ satipi paccayasamavāye nāhosi na uppajji. Akkodhanāti	629	
PA_atk-s05_06a:629_5	khantimettānuddayasampannatāya akujjhanasabhāvā. Bhattu vasānuvattinīti pubbuṭṭhānapacchānipātanādinā	629	
PA_atk-s05_06a:629_6	sāmikassa anukūlabhāvena vase vattanasīlā, manāpacārinīti attho. Uposathe niccahamappamattāti	629	
PA_atk-s05_06a:629_7	ahaṃ uposathasīlarakkhaṇe niccaṃ appamattā appamādavihārinī.	629	
PA_atk-s05_06a:630_0	129. Tameva uposathe appamādaṃ dassentī yesu divasesu taṃ rakkhitabbaṃ, yādisaṃ yathā	630	
PA_atk-s05_06a:630_1	ca rakkhitabbaṃ, taṃ dassetuṃ “cātuddasi”ntiādimāha. Tattha cātuddasiṃ pañcadasinti	630	
PA_atk-s05_06a:630_2	pakkhassāti sambandho, accantasaṃyoge cetaṃ upayogavacanaṃ. Yā ca pakkhassa aṭṭhamīti	630	
PA_atk-s05_06a:630_3	ettha cāti vacanaseso. Pāṭihāriyapakkhañcāti paṭiharaṇakapakkhañca, cātuddasīpañcadasīaṭṭhamīnaṃ	630	
PA_atk-s05_06a:630_4	yathākkamaṃ ādito antato cāti pavesananikkhamanavasena uposathasīlassa paṭiharitabbaṃ	630	
PA_atk-s05_06a:630_5	pakkhañca, terasī pāṭipadā sattamī navamī cāti attho. Aṭṭhaṅgasusamāgatanti pāṇātipātāveramaṇīādīhi	630	
PA_atk-s05_06a:630_6	aṭṭhahaṅgehi eva suṭṭhu samāgataṃ samannāgataṃ.	630	
PA_atk-s05_06a:631_0	130. Upavasissanti upavasiṃ. Atītatthe hi idaṃ anāgatavacanaṃ. Keci pana “upavasiṃ”icceva	631	
PA_atk-s05_06a:631_1	paṭhanti. Sadāti sappaṭihārikesu sabbesu uposathadivasesu. Sīlesūti uposathasīlesu	631	
PA_atk-s05_06a:631_2	sādhetabbesu. Nipphādetabbe hi idaṃ bhummaṃ. Saṃvutāti kāyavācācittehi saṃvutā. Sadāti	631	
PA_atk-s05_06a:631_3	vā sabbakālaṃ. Sīlesūti niccasīlesu. Saṃvutāti kāyavācāhi saṃvutā.	631	
PA_atk-s05_06a:632_0	131. Idāni taṃ niccasīlaṃ dassetuṃ “pāṇātipātā viratā”tiādi vuttaṃ. Tattha pāṇoti	632	
PA_atk-s05_06a:632_1	vohārato satto, paramatthato jīvitindriyaṃ. Pāṇassa atipāto pāṇavadho pāṇaghāto pāṇātipāto,	632	
PA_atk-s05_06a:632_2	atthato pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ	632	
PA_atk-s05_06a:632_3	aññataradvārapavattā vadhakacetanā. Tato pāṇātipātā. Viratāti oratā, nivattāti attho.	632	
PA_atk-s05_06a:633_0	Musāvādāti musā nāma visaṃvādanapurekkhārassa atthabhañjanako vacīpayogo vā kāyapayogo	633	
PA_atk-s05_06a:633_1	vā, visaṃvādanādhippāyena parassa visaṃvādakakāyavacīpayogasamuṭṭhāpikā cetanā musāvādo.	633	
PA_atk-s05_06a:633_2	Atha vā musāti abhūtaṃ atacchaṃ vatthu, vādoti tassa bhūtato tacchato viññāpetukāmassa	633	
PA_atk-s05_06a:633_3	tathā viññattisamuṭṭhāpikā cetanā. Tato musāvādā saññatā oratā, viratāti attho. Ca-saddo sampiṇḍanattho.	633	
PA_atk-s05_06a:634_0	Theyyāti theyyaṃ vuccati thenabhāvo, corikāya parassaharaṇanti attho. Atthato parapariggahite	634	
PA_atk-s05_06a:634_1	parapariggahitasaññino tadādāyakaupakkamasamuṭṭhāpikā theyyacetanā theyyaṃ. Tato	634	
PA_atk-s05_06a:634_2	theyyā saññatā, ārakāti vā sambandho.	634	
PA_atk-s05_06a:635_0	Aticārāti aticca cāro aticāro, lokamariyādaṃ atikkamitvā agamanīyaṭṭhāne kāmavasena	635	
PA_atk-s05_06a:635_1	cāro micchācāroti attho. Agamanīyaṭṭhānaṃ nāma – purisānaṃ māturakkhitā piturakkhitā	635	
PA_atk-s05_06a:635_2	mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā	635	
PA_atk-s05_06a:635_3	sārakkhā saparidaṇḍāti dasa, dhanakkītā chandavāsinī bhogavāsinī paṭavāsinī odapattakinī	635	
PA_atk-s05_06a:635_4	obhaṭacumbaṭā dāsī ca bhariyā kammakārī ca bhariyā dhajāhaṭā muhuttikāti dasāti vīsati	635	
PA_atk-s05_06a:635_5	itthiyo. Itthīsu pana dvinnaṃ sārakkhasaparidaṇḍānaṃ dasannañca dhanakkītādīnanti	635	
PA_atk-s05_06a:635_6	dvādasannaṃ aññapurisā agamanīyaṭṭhānaṃ, idameva idha adhippetaṃ. Lakkhaṇato pana	635	
PA_atk-s05_06a:635_7	asaddhammādhippāyena kāyadvārapavattā agamanīyaṭṭhānavītikkamacetanā aticāro. Tasmā aticārā.	635	
PA_atk-s05_06a:636_0	Majjapānāti majjaṃ vuccatimadanīyaṭṭhena surā ca merayañca, pivanti tenāti pānaṃ,	636	
PA_atk-s05_06a:636_1	majjassa pānaṃ majjapānaṃ. Yāya dussīlyacetanāya majjasaṅkhātaṃ piṭṭhasurā, pūvasurā,	636	
PA_atk-s05_06a:636_2	odaniyasurā, kiṇṇapakkhittā, sambhārasaṃyuttāti pañcabhedaṃ suraṃ vā, pupphāsavo,	636	
PA_atk-s05_06a:636_3	phalāsavo, madhvāsavo, guḷāsavo, sambhārasaṃyuttoti pañcabhedaṃ merayaṃ vā bījato	636	
PA_atk-s05_06a:636_4	paṭṭhāya kusaggenāpi pivati, sā cetanā majjapānaṃ. Tasmā majjapānā ārakā viratā.	636	
PA_atk-s05_06a:637_0	132. Evaṃ “pāṇātipātā viratā”tiādinā pahātabbadhammavasena vibhajitvā dassitaṃ niccasīlaṃ	637	
PA_atk-s05_06a:637_1	puna samādātabbatāvasena ekato katvā dassentī “pañcasikkhāpade ratā”ti āha. Tattha	637	
PA_atk-s05_06a:637_2	sikkhāpadanti sikkhitabbapadaṃ, sikkhākoṭṭhāseti attho. Atha vā jhānādayo sabbepi	637	
PA_atk-s05_06a:637_3	kusalā dhammā sikkhitabbato sikkhā, pañcasu pana sīlaṅgesu yaṃkiñci aṅgaṃ tāsaṃ sikkhānaṃ	637	
PA_atk-s05_06a:637_4	patiṭṭhānaṭṭhena padanti sikkhānaṃ padattā sikkhāpadaṃ, pañca sīlaṅgāni. Tasmiṃ pañcavidhe	637	
PA_atk-s05_06a:637_5	sikkhāpade ratā abhiratāti pañcasikkhāpade ratā. Ariyasaccāna kovidāti pariññāpahānasacchikiriyābhāvanābhisamayavasena	637	
PA_atk-s05_06a:637_6	dukkhasamudayanirodhamaggasaṅkhātesu catūsu ariyasaccesu kusalā nipuṇā, paṭividdhacatusaccāti	637	
PA_atk-s05_06a:637_7	attho. Gotamassāti bhagavantaṃ gottena kitteti. Yasassinoti kittimato, parivāravato vā.	637	
PA_atk-s05_06a:638_0	133. Sāhanti sā yathāvuttaguṇā ahaṃ. Sakena sīlenāti anussukitādinā attano sabhāvasīlena	638	
PA_atk-s05_06a:638_1	ca uposathasīlādisamādānasīlena ca kāraṇabhūtena. Tañhi sattānaṃ kammassakatāya hitasukhāvahatāya	638	
PA_atk-s05_06a:638_2	ca visesato “saka”nti vuccati. Tenevāha –	638	
PA_atk-s05_06a:639	“Tañhi tassa sakaṃ hoti, tañca ādāya gacchati;	63	
PA_atk-s05_06a:640	Tañcassa anugaṃ hoti, chāyāva anapāyinī”ti. ;	64	
PA_atk-s05_06a:641_0	Yasasā ca yasassinīti “uttarā upāsikā sīlācārasampannā anussukī amaccharī akkodhanā”tiādinā	641	
PA_atk-s05_06a:641_1	“āgataphalā viññātasāsanā”tiādinā ca yathābhūtaguṇādhigatena jalatale telena viya	641	
PA_atk-s05_06a:641_2	samantato patthaṭena kittisaddena yasassinī kittimatī, tena vā sīlaguṇena idha adhigatena	641	
PA_atk-s05_06a:641_3	yasaparivārena yasassinī sampannaparivārā. Anubhomi sakaṃ puññanti yathūpacitaṃ attano	641	
PA_atk-s05_06a:641_4	puññaṃ paccanubhomi. Yassa hi puññaphalaṃ anubhūyati, phalūpacārena taṃ puññampi	641	
PA_atk-s05_06a:641_5	anubhūyatīti vuccati. Atha vā puthujjanabhāvato sucaritaphalampi “puñña”nti vuccati.	641	
PA_atk-s05_06a:641_6	Yathāha “kusalānaṃ, bhikkhave, dhammānaṃ samādānahetu evamidaṃ puññaṃ pavaḍḍhatī”ti.	641	
PA_atk-s05_06a:641_7	Sukhitā camhināmayāti dibbasukhena ca phalasukhena ca sukhitā camhi bhavāmi, kāyikacetasikadukkhābhāvato anāmayā arogā.	641	
PA_atk-s05_06a:642_0	136. Mama cāti ca-saddo samuccayattho. Tena “mama vacanena ca vandeyyāsi, na tava	642	
PA_atk-s05_06a:642_1	sabhāvenevā”ti vandanaṃ samuccinoti. Anacchariyantiādinā attano ariyasāvikābhāvassa	642	
PA_atk-s05_06a:642_2	pākaṭabhāvaṃ dasseti. Taṃ bhagavātiādi saṅgītikāravacanaṃ. Sesaṃ vuttanayamevāti.	642	
PA_atk-s05_06a:643	Uttarāvimānavaṇṇanā niṭṭhitā.	64	
PA_atk-s05_06a:644	16. Sirimāvimānavaṇṇanā	64	
PA_atk-s05_06a:645_0	Yuttā ca te paramaalaṅkatā hayāti sirimāvimānaṃ. Tassa kā uppatti? Bhagavā rājagahe	645	
PA_atk-s05_06a:645_1	viharati veḷuvane kalandakanivāpe. Tena ca samayena heṭṭhā anantaravatthumhi vuttā	645	
PA_atk-s05_06a:645_2	sirimā gaṇikā sotāpattiphalassa adhigatattā vissajjitakiliṭṭhakammantā hutvā saṅghassa	645	
PA_atk-s05_06a:645_3	aṭṭha salākabhattāni paṭṭhapesi. Ādito paṭṭhāya nibaddhaṃ aṭṭha bhikkhū gehaṃ āgacchanti.	645	
PA_atk-s05_06a:645_4	Sā “sappiṃ gaṇhatha khīraṃ gaṇhathā”tiādīni vatvā tesaṃ patte pūreti, ekena laddhaṃ	645	
PA_atk-s05_06a:645_5	tiṇṇampi catunnampi pahoti, devasikaṃ soḷasakahāpaṇaparibbayena piṇḍapāto dīyati.	645	
PA_atk-s05_06a:645_6	Athekadivasaṃ eko bhikkhu tassā gehe aṭṭhakabhattaṃ bhuñjitvā tiyojanamatthake ekaṃ	645	
PA_atk-s05_06a:645_7	vihāraṃ agamāsi. Atha naṃ sāyaṃ therupaṭṭhāne nisinnaṃ pucchiṃsu, “āvuso, kahaṃ bhikkhaṃ	645	
PA_atk-s05_06a:645_8	gahetvā idhāgatosī”ti? “Sirimāya aṭṭhakabhattaṃ me bhutta”nti. “Taṃ manāpaṃ katvā	645	
PA_atk-s05_06a:645_9	deti, āvuso”ti. “Na sakkā tassā bhattaṃ vaṇṇetuṃ, atipaṇītaṃ katvā deti, ekena laddhaṃ	645	
PA_atk-s05_06a:645_10	tiṇṇampi catunnampi pahoti, tassā pana deyyadhammatopi dassanameva uttaritaraṃ”.	6451	
PA_atk-s05_06a:645_11	Sā hi itthī evarūpā ca evarūpā cāti tassā guṇe kathesi.	6451	
PA_atk-s05_06a:646_0	Atheko bhikkhu tassā guṇakathaṃ sutvā adisvāpi savaneneva sinehaṃ uppādetvā “mayā	646	
PA_atk-s05_06a:646_1	tattha gantvā taṃ daṭṭhuṃ vaṭṭatī”ti attano vassaggaṃ kathetvā taṃ bhikkhuṃ ṭhitikaṃ	646	
PA_atk-s05_06a:646_2	pucchitvā “sve, āvuso, tasmiṃ gehe tvaṃ saṅghatthero hutvā aṭṭhakabhattaṃ labhissasī”ti	646	
PA_atk-s05_06a:646_3	sutvā taṅkhaṇaññeva pattacīvaramādāya pakkanto pātova aruṇe uggacchante salākaggaṃ	646	
PA_atk-s05_06a:646_4	pavisitvā ṭhito saṅghatthero hutvā tassā gehe aṭṭhakabhattaṃ labhi. Yo pana so bhikkhu	646	
PA_atk-s05_06a:646_5	hiyyo bhuñjitvā pakkāmi, tassa gatavelāyamevassā sarīre rogo uppajji. Tasmā ābharaṇāni	646	
PA_atk-s05_06a:646_6	omuñcitvā nipajji. Athassā dāsiyo aṭṭhakabhattaṃ labhituṃ āgate bhikkhū disvā ārocesuṃ.	646	
PA_atk-s05_06a:646_7	Sā gantvā sahatthā patte gahetuṃ vā nisīdāpetuṃ vā asakkontī dāsiyo āṇāpesi “ammā	646	
PA_atk-s05_06a:646_8	patte gahetvā ayye nisīdāpetvā yāguṃ pāyetvā khajjakaṃ datvā bhattavelāya patte pūretvā	646	
PA_atk-s05_06a:646_9	dethā”ti. Tā “sādhu, ayye”ti bhikkhū pavesetvā yāguṃ pāyetvā khajjakaṃ datvā bhattavelāya	646	
PA_atk-s05_06a:646_10	bhattassa patte pūretvā tassā ārocayiṃsu. Sā “maṃ pariggahetvā netha, ayye vandissāmī”ti	6461	
PA_atk-s05_06a:646_11	vatvā tāhi pariggahetvā bhikkhūnaṃ santikaṃ nītā vedhamānena sarīrena bhikkhū vandi.	6461	
PA_atk-s05_06a:646_12	So bhikkhu taṃ oloketvā cintesi “gilānāya tāva ayaṃ etissā rūpasobhā, arogakāle pana	6461	
PA_atk-s05_06a:646_13	sabbābharaṇapaṭimaṇḍitāya imissā kīdisī rūpasampattī”ti. Athassa anekavassakoṭisannicito	6461	
PA_atk-s05_06a:646_14	kileso samudācari. So aññāṇī hutvā bhattaṃ bhuñjituṃ asakkonto pattaṃ ādāya vihāraṃ	6461	
PA_atk-s05_06a:646_15	gantvā pattaṃ pidhāya ekamante ṭhapetvā cīvarakaṇṇaṃ pattharitvā nipajji. Atha naṃ	6461	
PA_atk-s05_06a:646_16	eko sahāyako bhikkhu yācantopi bhojetuṃ nāsakkhi, so chinnabhatto ahosi.	6461	
PA_atk-s05_06a:647_0	Taṃ divasameva sāyanhasamaye sirimā kālamakāsi. Rājā satthu sāsanaṃ pesesi “bhante,	647	
PA_atk-s05_06a:647_1	jīvakassa kaniṭṭhabhaginī sirimā kālamakāsī”ti. Satthā taṃ sutvā rañño sāsanaṃ pahiṇi	647	
PA_atk-s05_06a:647_2	“sirimāya sarīrajhāpanakiccaṃ natthi, āmakasusāne taṃ yathā kākādayo na khādanti,	647	
PA_atk-s05_06a:647_3	tathā nipajjāpetvā rakkhāpethā”ti. Rājā tathā akāsi. Paṭipāṭiyā tayo divasā atikkantā,	647	
PA_atk-s05_06a:647_4	catutthe divase sarīraṃ uddhumāyi, navahi vaṇamukhehi puḷavakā pagghariṃsu, sakalasarīraṃ	647	
PA_atk-s05_06a:647_5	bhinnasālibhattacāṭi viya ahosi. Rājā nagare bheriṃ carāpesi “ṭhapetvā geharakkhaṇakadārake	647	
PA_atk-s05_06a:647_6	sirimāya dassanatthaṃ anāgacchantānaṃ aṭṭha kahāpaṇā daṇḍo”ti. Satthu santikañca	647	
PA_atk-s05_06a:647_7	pesesi “buddhappamukho kira saṅgho sirimāya dassanatthaṃ āgacchatū”ti. Satthā bhikkhūnaṃ	647	
PA_atk-s05_06a:647_8	ārocāpesi “sirimāya dassanatthaṃ gamissāmā”ti.	647	
PA_atk-s05_06a:648_0	Sopi daharabhikkhu cattāro divase kassaci vacanaṃ aggahetvā chinnabhattova nipajji.	648	
PA_atk-s05_06a:648_1	Patte bhattaṃ pūtikaṃ jātaṃ, patte malampi uṭṭhahi. Atha so sahāyakabhikkhunā upasaṅkamitvā	648	
PA_atk-s05_06a:648_2	“āvuso satthā sirimāya dassanatthaṃ gacchatī”ti vuccamāno tathā chātajjhattopi “sirimā”ti	648	
PA_atk-s05_06a:648_3	vuttapadeyeva sahasā uṭṭhahitvā “satthā sirimaṃ daṭṭhuṃ gacchati, tvampi gamissasī”ti?	648	
PA_atk-s05_06a:648_4	“Āma gamissāmī”ti bhattaṃ chaḍḍetvā pattaṃ dhovitvā thavikāya pakkhipitvā bhikkhusaṅghena	648	
PA_atk-s05_06a:648_5	saddhiṃ agamāsi. Satthā bhikkhusaṅghaparivuto ekapasse aṭṭhāsi, bhikkhunisaṅghopi	648	
PA_atk-s05_06a:648_6	rājaparisāpi upāsakaparisāpi upāsikāparisāpi ekekapasse aṭṭhaṃsu.	648	
PA_atk-s05_06a:649_0	Satthā rājānaṃ pucchi “kā esā, mahārājā”ti? “Bhante, jīvakassa kaniṭṭhabhaginī sirimā	649	
PA_atk-s05_06a:649_1	nāmā”ti. “Sirimā esā”ti? “Āma, bhante”ti. Tena hi nagare bheriṃ carāpehi “sahassaṃ	649	
PA_atk-s05_06a:649_2	datvā sirimaṃ gaṇhantū”ti. Rājā tathā kāresi, ekopi “ha”nti vā “hu”nti vā vadanto	649	
PA_atk-s05_06a:649_3	nāma nāhosi. Rājā satthu ārocesi “na gaṇhanti bhante”ti, tena hi mahārāja agghaṃ	649	
PA_atk-s05_06a:649_4	ohāpehīti. Rājā “pañcasatāni datvā gaṇhantū”ti bheriṃ carāpetvā kañci gaṇhanakaṃ	649	
PA_atk-s05_06a:649_5	adisvā “aḍḍhateyyasatāni, dvesatāni, sataṃ, paññāsaṃ, pañcavīsati, vīsati kahāpaṇe,	649	
PA_atk-s05_06a:649_6	dasa kahāpaṇe, pañca kahāpaṇe, ekaṃ kahāpaṇaṃ, aḍḍhaṃ, pādaṃ, māsakaṃ, kākaṇikaṃ	649	
PA_atk-s05_06a:649_7	datvā sirimaṃ gaṇhantū”ti bheriṃ carāpetvā “mudhāpi gaṇhantū”ti bheriṃ carāpesi,	649	
PA_atk-s05_06a:649_8	tathāpi “ha”nti vā “hu”nti vā vadanto nāma nāhosi. Rājā “mudhāpi, bhante, gaṇhanto	649	
PA_atk-s05_06a:649_9	natthī”ti āha. Satthā “passatha, bhikkhave, mahājanassa piyamātugāmaṃ, imasmiṃyeva	649	
PA_atk-s05_06a:649_10	nagare sahassaṃ datvā pubbe ekadivasaṃ labhiṃsu, idāni mudhāpi gaṇhanto natthi evarūpaṃ	6491	
PA_atk-s05_06a:649_11	nāma rūpaṃ khayavayappattaṃ āharimehi alaṅkārehi vicittakataṃ navannaṃ vaṇṇamukhānaṃ	6491	
PA_atk-s05_06a:649_12	vasena arubhūtaṃ tīhi aṭṭhisatehi samussitaṃ niccāturaṃ kevalaṃ bālamahājanena bahudhā	6491	
PA_atk-s05_06a:649_13	saṅkappitatāya bahusaṅkappaṃ addhuvaṃ attabhāva”nti dassento –	6491	
PA_atk-s05_06a:650	“Passa cittakataṃ bimbaṃ, arukāyaṃ samussitaṃ;	65	
PA_atk-s05_06a:651	Āturaṃ bahusaṅkappaṃ, yassa natthi dhuvaṃ ṭhitī”ti. –	65	
PA_atk-s05_06a:652	Gāthamāha. Desanāpariyosāne sirimāya paṭibaddhacitto bhikkhu vigatachandarāgo hutvā vipassanaṃ vaḍḍhetvā arahattaṃ pāpuṇi, caturāsītiyā pāṇasahassānaṃ dhammābhisamayo ahosi.	65	
PA_atk-s05_06a:653_0	Tena ca samayena sirimā devakaññā attano vibhavasamiddhiṃ oloketvā āgataṭṭhānaṃ olokentī	653	
PA_atk-s05_06a:653_1	purimattabhāve attano sarīrasamīpe bhikkhusaṅghaparivutaṃ bhagavantaṃ ṭhitaṃ mahājanakāyañca	653	
PA_atk-s05_06a:653_2	sannipatitaṃ disvā pañcahi devakaññāsatehi parivutā pañcahi rathasatehi dissamānakāyā	653	
PA_atk-s05_06a:653_3	āgantvā rathato otaritvā saparivārā bhagavantaṃ vanditvā katañjalī aṭṭhāsi. Tena	653	
PA_atk-s05_06a:653_4	ca samayena āyasmā vaṅgīso bhagavato avidūre ṭhito hoti. So bhagavantaṃ etadavoca	653	
PA_atk-s05_06a:653_5	“paṭibhāti maṃ bhagavā ekaṃ pañhaṃ pucchitu”nti. “Paṭibhātu taṃ vaṅgīsā”ti bhagavā	653	
PA_atk-s05_06a:653_6	avoca. Āyasmā vaṅgīso taṃ sirimaṃ devadhītaraṃ –	653	
PA_atk-s05_06a:655	“Yuttā ca te paramaalaṅkatā hayā, adhomukhā aghasigamā balī javā;	65	
PA_atk-s05_06a:656	Abhinimmitā pañcarathāsatā ca te, anventi taṃ sārathicoditā hayā.	65	
PA_atk-s05_06a:658	“Sā tiṭṭhasi rathavare alaṅkatā,	65	
PA_atk-s05_06a:659	Obhāsayaṃ jalamiva joti povako;	65	
PA_atk-s05_06a:660	Pucchāmi taṃ varatanu anomadassane,	66	
PA_atk-s05_06a:661	Kasmā nu kāyā anadhivaraṃ upāgamī”ti. – paṭipucchi;	66	
PA_atk-s05_06a:662_0	137. Tattha yuttā ca te paramaalaṅkatā hayāti paramaṃ ativiya visesato alaṅkatā,	662	
PA_atk-s05_06a:662_1	paramehi vā uttamehi dibbehi assālaṅkārehi alaṅkatā, paramā vā aggā seṭṭhā ājānīyā	662	
PA_atk-s05_06a:662_2	sabbālaṅkārehi alaṅkatā hayā assā te tava rathe yojitā, yuttā vā te rathassa ca anucchavikā,	662	
PA_atk-s05_06a:662_3	aññamaññaṃ vā sadisatāya yuttā saṃsaṭṭhāti attho. Ettha ca “paramaalaṅkatā”ti purimasmiṃ	662	
PA_atk-s05_06a:662_4	pakkhe sandhiṃ akatvā dutiyasmiṃ pakkhe avibhattikaniddeso daṭṭhabbo. Adhomukhāti	662	
PA_atk-s05_06a:662_5	heṭṭhāmukhā. Yadipi te tadā pakatiyāva ṭhitā, devalokato orohaṇavasena “adhomukhā”ti	662	
PA_atk-s05_06a:662_6	vuttā. Aghasigamāti vehāsaṃgamā. Balīti balavanto. Javāti javanakā, balavanto ceva	662	
PA_atk-s05_06a:662_7	vegavanto cāti attho. Abhinimmitāti tava puññakammena nimmitā nibbattā. Sayaṃ nimmitameva	662	
PA_atk-s05_06a:662_8	vā sandhāya “abhinimmitā”ti vuttaṃ nimmānaratibhāvato sirimāya devadhītāya. Pañcarathāsatāti	662	
PA_atk-s05_06a:662_9	gāthāsukhatthaṃ thakārassa dīghaṃ liṅgavipallāsañca katvā vuttaṃ, vibhattialopo vā	662	
PA_atk-s05_06a:662_10	daṭṭhabbo, pañca rathasatānīti attho. Anventi taṃ sārathicoditā hayāti sārathīhi	6621	
PA_atk-s05_06a:662_11	coditā viya rathesu yuttā ime hayā bhadde, devate, taṃ anugacchanti. “Sārathiacoditā”ti	6621	
PA_atk-s05_06a:662_12	keci paṭhanti, sārathīhi acoditā eva anugacchantīti attho. “Sārathicoditā hayā”ti	6621	
PA_atk-s05_06a:662_13	ekaṃyeva vā padaṃ gāthāsukhatthaṃ dīghaṃ katvā vuttaṃ, sārathicoditahayā pañca rathasatāti yojanā.	6621	
PA_atk-s05_06a:663_0	138. Sā tiṭṭhasīti sā tvaṃ tiṭṭhasi. Rathavareti rathuttame. Alaṅkatāti saṭṭhisakaṭabhārehi	663	
PA_atk-s05_06a:663_1	dibbālaṅkārehi alaṅkatasarīrā. Obhāsayaṃ jalamiva joti pāvakoti obhāsentī jotiriva	663	
PA_atk-s05_06a:663_2	jalantī pāvako viya ca tiṭṭhasi, samantato obhāsentī jalantī tiṭṭhasīti vuttaṃ hoti.	663	
PA_atk-s05_06a:663_3	“Jotī”ti ca candimasūriyanakkhattatārakarūpānaṃ sādhāraṇanāmaṃ. Varatanūti uttamarūpadhare	663	
PA_atk-s05_06a:663_4	sabbaṅgasobhane. Tato eva anomadassane alāmakadassane, dassanīye pāsādiketi attho.	663	
PA_atk-s05_06a:663_5	Kasmā nu kāyā anadhivaraṃ upāgamīti kuto nāma devakāyato anuttaraṃ sammāsambuddhaṃ	663	
PA_atk-s05_06a:663_6	payirupāsanāya upagañchi upagatāsi.	663	
PA_atk-s05_06a:664	Evaṃ therena pucchitā sā devatā attānaṃ āvikarontī –	66	
PA_atk-s05_06a:666	“Kāmaggapattānaṃ yamāhunuttaraṃ, nimmāya nimmāya ramanti devatā;	66	
PA_atk-s05_06a:667	Tasmā kāyā accharā kāmavaṇṇinī, idhāgatā anadhivaraṃ namassitu”nti. –	66	
PA_atk-s05_06a:668	Gāthamāha.	66	
PA_atk-s05_06a:669_0	139. Tattha kāmaggapattānaṃ yamāhunuttaranti kāmūpabhogehi aggabhāvaṃ pattānaṃ paranimmitavasavattīnaṃ	669	
PA_atk-s05_06a:669_1	devānaṃ yaṃ devakāyaṃ yasena bhogādivasena ca anuttaranti vadanti, tato kāyā. Nimmāya	669	
PA_atk-s05_06a:669_2	nimmāya ramanti devatāti nimmānaratidevatā attanā yathārucite kāme sayaṃ nimminitvā	669	
PA_atk-s05_06a:669_3	nimminitvā ramanti kīḷanti laḷantā abhiramanti. Tasmā kāyāti tasmā nimmānaratidevanikāyā.	669	
PA_atk-s05_06a:669_4	Kāmavaṇṇinīti kāmarūpadharā yathicchitarūpadhārinī. Idhāgatāti idha imasmiṃ manussaloke,	669	
PA_atk-s05_06a:669_5	imaṃ vā manussalokaṃ āgatā.	669	
PA_atk-s05_06a:670	Evaṃ devatāya attano nimmānaratidevatābhāve kathite puna thero tassā purimabhavaṃ tattha katapuññakammaṃ laddhiñca kathāpetukāmo –	67	
PA_atk-s05_06a:672	“Kiṃ tvaṃ pure sucaritamācarīdha, kenacchasi tvaṃ amitayasā sukhedhitā;	67	
PA_atk-s05_06a:673	Iddhī ca te anadhivarā vihaṅgamā, vaṇṇo ca te dasa disā virocati.	67	
PA_atk-s05_06a:675	“Devehi tvaṃ parivutā sakkatā casi,	67	
PA_atk-s05_06a:676	Kuto cutā sugatigatāsi devate;	67	
PA_atk-s05_06a:677	Kassa vā tvaṃ vacanakarānusāsaniṃ,	67	
PA_atk-s05_06a:678	Ācikkha me tvaṃ yadi buddhasāvikā”ti. – dve gāthā abhāsi;	67	
PA_atk-s05_06a:679_0	140. Tattha ācarīti dīghaṃ katvā vuttaṃ, upacinīti attho. Idhāti nipātamattaṃ, idha	679	
PA_atk-s05_06a:679_1	vā imasmiṃ devattabhāve. Kenacchasīti kena puññakammena assatthā acchasi. “Kenāsi	679	
PA_atk-s05_06a:679_2	tva”nti keci paṭhanti. Amitayasāti na mitayasā anappakaparivārā. Sukhedhitāti sukhena	679	
PA_atk-s05_06a:679_3	vaḍḍhitā, suparibrūhitadibbasukhāti attho. Iddhīti dibbānubhāvo. Anadhivarāti adhikā	679	
PA_atk-s05_06a:679_4	visiṭṭhā aññā etissā natthīti anadhivarā, atiuttamāti attho. Vihaṅgamāti vehāsagāminī.	679	
PA_atk-s05_06a:679_5	Dasa disāti dasapi disā. Virocatīti obhāseti.	679	
PA_atk-s05_06a:680_0	141. Parivutā sakkatā casīti samantato parivāritā sambhāvitā ca asi. Kuto cutā sugatigatāsīti	680	
PA_atk-s05_06a:680_1	pañcasu gatīsu kataragatito cutā hutvā sugatiṃ imaṃ devagatiṃ paṭisandhivasena upagatā	680	
PA_atk-s05_06a:680_2	asi. Kassa vā tvaṃ vacanakarānusāsaninti kassa nu vā satthu sāsane pāvacane ovādānusāsanisampaṭicchanena	680	
PA_atk-s05_06a:680_3	tvaṃ vacanakarā asīti yojanā. Kassa vā tvaṃ satthu vacanakarā anusāsakassa anusiṭṭhiyaṃ	680	
PA_atk-s05_06a:680_4	patiṭṭhānenāti evaṃ vā ettha attho daṭṭhabbo. Evaṃ anuddesikavasena tassā laddhiṃ	680	
PA_atk-s05_06a:680_5	pucchitvā puna uddesikavasena “ācikkha me tvaṃ yadi buddhasāvikā”ti pucchati. Tattha	680	
PA_atk-s05_06a:680_6	buddhasāvikāti sabbampi ñeyyadhammaṃ sayambhuñāṇena hatthatale āmalakaṃ viya paccakkhato	680	
PA_atk-s05_06a:680_7	buddhattā buddhassa bhagavato dhammassavanante jātāti buddhasāvikā.	680	
PA_atk-s05_06a:681	Evaṃ therena pucchitamatthaṃ kathentī devatā imā gāthā abhāsi –	68	
PA_atk-s05_06a:683	“Nagantare nagaravare sumāpite, paricārikā rājavarassa sirimato;	68	
PA_atk-s05_06a:684	Nacce gīte paramasusikkhitā ahuṃ, sirimāti maṃ rājagahe avediṃsu.	68	
PA_atk-s05_06a:686	“Buddho ca me isinisabho vināyako, adesayī samudayadukkhaniccataṃ;	68	
PA_atk-s05_06a:687	Asaṅkhataṃ dukkhanirodha sassataṃ, maggañcimaṃ akuṭilamañjasaṃ sivaṃ.	68	
PA_atk-s05_06a:689	“Sutvānahaṃ amatapadaṃ asaṅkhataṃ, tathāgatassanadhivarassa sāsanaṃ;	68	
PA_atk-s05_06a:690	Sīlesvahaṃ paramasusaṃvutā ahuṃ, dhamme ṭhitā naravarabuddhadesite.	69	
PA_atk-s05_06a:692	“Ñatvānahaṃ virajapadaṃ asaṅkhataṃ, tathāgatenanadhivarena desitaṃ;	69	
PA_atk-s05_06a:693	Tatthevahaṃ samathasamādhimāphusiṃ, sāyeva me paramaniyāmatā ahu.	69	
PA_atk-s05_06a:695	“Laddhānahaṃ amatavaraṃ visesanaṃ, ekaṃsikā abhisamaye visesiya;	69	
PA_atk-s05_06a:696	Asaṃsayā bahujanapūjitā ahaṃ, khiḍḍāratiṃ paccanubhomanappakaṃ.	69	
PA_atk-s05_06a:698	“Evaṃ ahaṃ amatadasamhi devatā, tathāgatassanadhivarassa sāvikā;	69	
PA_atk-s05_06a:699	Dhammaddasā paṭhamaphale patiṭṭhitā, sotāpannā na ca pana matthi duggati.	69	
PA_atk-s05_06a:701	“Sā vandituṃ anadhivaraṃ upāgamiṃ, pāsādike kusalarate ca bhikkhavo;	70	
PA_atk-s05_06a:702	Namassituṃ samaṇasamāgamaṃ sivaṃ, sagāravā sirimato dhammarājino.	70	
PA_atk-s05_06a:704	“Disvā muniṃ muditamanamhi pīṇitā, tathāgataṃ naravaradammasārathiṃ;	70	
PA_atk-s05_06a:705	Taṇhacchidaṃ kusalarataṃ vināyakaṃ, vandāmahaṃ paramahitānukampaka”nti.	70	
PA_atk-s05_06a:706_0	142. Tattha nagantareti isigilivepullavebhārapaṇḍavagijjhakūṭasaṅkhātānaṃ pañcannaṃ	706	
PA_atk-s05_06a:706_1	pabbatānaṃ antare vemajjhe, yato taṃ nagaraṃ “giribbaja”nti vuccati. Nagaravareti	706	
PA_atk-s05_06a:706_2	uttamanagare, rājagahaṃ sandhāyāha. Sumāpiteti mahāgovindapaṇḍitena vatthuvijjāvidhinā	706	
PA_atk-s05_06a:706_3	sammadeva nivesite. Paricārikāti saṃgītaparicariyāya upaṭṭhāyikā. Rājavarassāti bimbisāramahārājassa.	706	
PA_atk-s05_06a:706_4	Sirimatoti ettha “sirīti buddhipuññānaṃ adhivacana”nti vadanti. Atha vā puññanibbattā	706	
PA_atk-s05_06a:706_5	sarīrasobhaggādisampatti katapuññaṃ nissayati, katapuññehi vā nissīyatīti “sirī”ti	706	
PA_atk-s05_06a:706_6	vuccati, sā etassa atthīti sirimā, tassa sirimato. Paramasusikkhitāti ativiya sammadeva	706	
PA_atk-s05_06a:706_7	ca sikkhitā. Ahunti ahosiṃ. Avediṃsūti aññāsuṃ.	706	
PA_atk-s05_06a:707_0	143. Isinisabhoti gavasatajeṭṭhako usabho, gavasahassajeṭṭhako vasabho, vajasatajeṭṭhako	707	
PA_atk-s05_06a:707_1	vā usabho, vajasahassajeṭṭhako vasabho, sabbagavaseṭṭho sabbaparissayasaho seto pāsādiko	707	
PA_atk-s05_06a:707_2	mahābhāravaho asanisatasaddehipi asampakampiyo nisabho. Rathā so attano nisabhabalena	707	
PA_atk-s05_06a:707_3	samannāgato catūhi pādehi pathaviṃ uppīḷetvā kenaci parissayena akampiyo acalaṭṭhānena	707	
PA_atk-s05_06a:707_4	tiṭṭhati, evaṃ bhagavā dasahi tathāgatabalehi samannāgato catūhi vesārajjapādehi	707	
PA_atk-s05_06a:707_5	aṭṭhaparisapathaviṃ uppīḷetvā sadevake loke kenaci paccatthikena paccāmittena akampiyo	707	
PA_atk-s05_06a:707_6	acalaṭṭhānena tiṭṭhati, tasmā nisabho viyāti nisabho. Sīlādīnaṃ dhammakkhandhānaṃ	707	
PA_atk-s05_06a:707_7	esanaṭṭhena “isī”ti laddhavohāresu sekkhāsekkhaisīsu nisabho, isīnaṃ vā nisabho,	707	
PA_atk-s05_06a:707_8	isi ca so nisabho cāti vā isinisabho. Veneyyasatte vinetīti vināyako, nāyakavirahitoti	707	
PA_atk-s05_06a:707_9	vā vināyako, sayambhūti attho.	707	
PA_atk-s05_06a:708_0	Adesayī samudayadukkhaniccatanti samudayasaccassa ca dukkhasaccassa ca aniccataṃ	708	
PA_atk-s05_06a:708_1	vayadhammataṃ abhāsi. Tena “yaṃkiñci samudayadhammaṃ, sabbaṃ taṃ nirodhadhamma”nti	708	
PA_atk-s05_06a:708_2	attano abhisamayañāṇassa pavattiākāraṃ dasseti. Samudayadukkhaniccatanti vā samudayasaccañca	708	
PA_atk-s05_06a:708_3	dukkhasaccañca aniccatañca. Tattha samudayasaccadukkhasaccaggahaṇena vipassanāya	708	
PA_atk-s05_06a:708_4	bhūmiṃ dasseti, aniccatāgahaṇena tassā pavattiākāraṃ dasseti. Saṅkhārānañhi aniccākāre	708	
PA_atk-s05_06a:708_5	vibhāvite dukkhākāro anattākāropi vibhāvitoyeva hoti taṃnibandhanattā tesaṃ. Tenāha	708	
PA_atk-s05_06a:708_6	“yadaniccaṃ, taṃ dukkhaṃ, yaṃ dukkhaṃ, tadanattā”ti. Asaṅkhataṃ dukkhanirodhasassatanti	708	
PA_atk-s05_06a:708_7	kenaci paccayena na saṅkhatanti asaṅkhataṃ, sabbakālaṃ tathabhāvena sassataṃ, sakalavaṭṭadukkhanirodhabhāvato	708	
PA_atk-s05_06a:708_8	dukkhanirodhaṃ ariyasaccañca me adesayīti yojanā. Maggañcimaṃ akuṭilamañjasaṃ sivanti	708	
PA_atk-s05_06a:708_9	antadvayaparivajjanena kuṭilabhāvakarānaṃ māyādīnaṃ kāyavaṅkādīnañca pahānena akuṭilaṃ,	708	
PA_atk-s05_06a:708_10	tato eva añjasaṃ, asivabhāvakarānaṃ kāmarāgādīnaṃ samucchindanena sivaṃ nibbānaṃ.	7081	
PA_atk-s05_06a:708_11	Magganti nibbānatthikehi maggīyati, kilese vā mārento gacchatīti “maggo”ti laddhanāmaṃ	7081	
PA_atk-s05_06a:708_12	idaṃ tumhākañca mamañca paccakkhabhūtaṃ dukkhanirodhagāminipaṭipadāsaṅkhātaṃ ariyasaccañca	7081	
PA_atk-s05_06a:708_13	me adesayīti yojanā.	7081	
PA_atk-s05_06a:709_0	144. Sutvānahaṃ amatapadaṃ asaṅkhataṃ, tathāgatassanadhivarassa sāsananti ettha ayaṃ	709	
PA_atk-s05_06a:709_1	saṅkhepattho – tathā āgamanādiatthena tathāgatassa, sadevake loke aggabhāvato anadhivarassa,	709	
PA_atk-s05_06a:709_2	sammāsambuddhassa amatapadaṃ asaṅkhataṃ nibbānaṃ uddissa desitattā, amatassa vā nibbānassa	709	
PA_atk-s05_06a:709_3	paṭipajjanupāyattā kenacipi asaṅkharaṇīyattā ca amatapadaṃ asaṅkhataṃ sāsanaṃ saddhammaṃ	709	
PA_atk-s05_06a:709_4	ahaṃ sutvānāti. Sīlesvahanti sīlesu nipphādetabbesu ahaṃ. Paramasusaṃvutāti ativiya	709	
PA_atk-s05_06a:709_5	sammadeva saṃvutā. Ahunti ahosiṃ. Dhamme ṭhitāti paṭipattidhamme patiṭṭhitā.	709	
PA_atk-s05_06a:710_0	145. Ñatvānāti sacchikiriyābhisamayavasena jānitvā. Tatthevāti tasmiṃyeva khaṇe,	710	
PA_atk-s05_06a:710_1	tasmiṃyeva vā attabhāve. Samathasamādhimāphusinti paccanīkadhammānaṃ samucchedavasena	710	
PA_atk-s05_06a:710_2	samanato vūpasamanato paramatthasamathabhūtaṃ lokuttarasamādhiṃ āphusiṃ adhigacchiṃ.	710	
PA_atk-s05_06a:710_3	Yadipi yasmiṃ khaṇe nirodhassa sacchikiriyābhisamayo, tasmiṃyeva khaṇe maggassa bhāvanābhisamayo,	710	
PA_atk-s05_06a:710_4	ārammaṇapaṭivedhaṃ pana bhāvanāpaṭivedhasseva purimasiddhikāraṇaṃ viya katvā dassetuṃ –	710	
PA_atk-s05_06a:711	“Ñatvānahaṃ virajapadaṃ asaṅkhataṃ, tathāgatenanadhivarena desitaṃ”.	71	
PA_atk-s05_06a:712_0	Tatthevahaṃ ‘samathasamādhimāphusi’nti vuttaṃ yathā “cakkhuñca paṭicca rūpe ca uppajjati	712	
PA_atk-s05_06a:712_1	cakkhuviññāṇa”nti. Ñatvānāti vā samānakālavasena vuttanti veditabbaṃ yathā “nihantvāna	712	
PA_atk-s05_06a:712_2	tamaṃ sabbaṃ, ādicco nabhamuggato”ti. Sāyevāti yā lokuttarasamādhiphusanā laddhā,	712	
PA_atk-s05_06a:712_3	sāyeva. Paramaniyāmatāti paramā uttamā magganiyāmatā.	712	
PA_atk-s05_06a:713_0	146. Visesananti puthujjanehi visesakaṃ visiṭṭhabhāvasādhakaṃ. Ekaṃsikāti “sammāsambuddho	713	
PA_atk-s05_06a:713_1	bhagavā, svākkhāto dhammo, suppaṭipanno saṅgho”ti ekaṃsagāhavatī ratanattaye nibbicikicchā.	713	
PA_atk-s05_06a:713_2	Abhisamaye visesiyāti saccapaṭivedhavasena visesaṃ patvā. “Visesinī”tipi paṭhanti,	713	
PA_atk-s05_06a:713_3	abhisamayahetu visesavatīti attho. Asaṃsayāti soḷasavatthukāya aṭṭhavatthukāya ca	713	
PA_atk-s05_06a:713_4	vicikicchāya pahīnattā apagatasaṃsayā. “Asaṃsiyā”ti keci paṭhanti. Bahujanapūjitāti	713	
PA_atk-s05_06a:713_5	sugatīhi parehi patthanīyaguṇāti attho. Khiḍḍāratinti khiḍḍābhūtaṃ ratiṃ, atha vā	713	
PA_atk-s05_06a:713_6	khiḍḍañca ratiñca khiḍḍāvihārañca ratisukhañca.	713	
PA_atk-s05_06a:714_0	147. Amatadasamhīti amatadasā nibbānadassāvinī amhi. Dhammaddasāti catusaccadhammaṃ	714	
PA_atk-s05_06a:714_1	diṭṭhavatī. Sotāpannāti ariyamaggasotaṃ ādito pattā. Na ca pana matthi duggatīti	714	
PA_atk-s05_06a:714_2	na ca pana me atthi duggati avinipātadhammattā.	714	
PA_atk-s05_06a:715_0	148. Pāsādiketi pasādāvahe. Kusalarateti kusale anavajjadhamme nibbāne rate. Bhikkhavoti	715	
PA_atk-s05_06a:715_1	bhikkhū namassituṃ upāgaminti yojanā. Samaṇasamāgamaṃ sivanti samaṇānaṃ samitapāpānaṃ	715	
PA_atk-s05_06a:715_2	buddhabuddhasāvakānaṃ sivañca dhammaṃ khemaṃ samāgamaṃ saṅgamaṃ payirupāsituṃ upāgaminti	715	
PA_atk-s05_06a:715_3	sambandho. Sirimato dhammarājinoti bhummatthe sāmivacanaṃ. Sirimati dhammarājinīti	715	
PA_atk-s05_06a:715_4	attho. Evameva ca keci paṭhanti.	715	
PA_atk-s05_06a:716_0	149. Muditamanamhīti moditamanā amhi. Pīṇitāti tuṭṭhā, pītirasavasena vā tittā. Naravaradammasārathinti	716	
PA_atk-s05_06a:716_1	naravaro ca so aggapuggalattā, dammānaṃ dametabbānaṃ veneyyānaṃ nibbānābhimukhaṃ	716	
PA_atk-s05_06a:716_2	sāraṇato dammasārathi cāti naravaradammasārathi, taṃ. Paramahitānukampakanti paramena	716	
PA_atk-s05_06a:716_3	uttamena hitena sabbasattānaṃ anukampakaṃ.	716	
PA_atk-s05_06a:717_0	Evaṃ sirimā devadhītā attano laddhipavedanamukhena ratanattaye pasādaṃ pavedetvā	717	
PA_atk-s05_06a:717_1	bhagavantaṃ bhikkhusaṅghañca vanditvā padakkhiṇaṃ katvā devalokameva gatā. Bhagavā	717	
PA_atk-s05_06a:717_2	tameva otiṇṇavatthuṃ aṭṭhuppattiṃ katvā dhammaṃ desesi, desanāpariyosāne ukkaṇṭhitabhikkhu	717	
PA_atk-s05_06a:717_3	arahattaṃ pāpuṇi, sampattaparisāyapi sā dhammadesanā sātthikā jātāti.	717	
PA_atk-s05_06a:718	Sirimāvimānavaṇṇanā niṭṭhitā.	71	
PA_atk-s05_06a:719	17. Kesakārīvimānavaṇṇanā	71	
PA_atk-s05_06a:720_0	Idaṃ vimānaṃ ruciraṃ pabhassaranti kesakārīvimānaṃ. Tassa kā uppatti? Bhagavā bārāṇasiyaṃ	720	
PA_atk-s05_06a:720_1	viharati isipatane migadāye. Tena kho pana samayena sambahulā bhikkhū pubbaṇhasamayaṃ	720	
PA_atk-s05_06a:720_2	nivāsetvā pattacīvaramādāya bārāṇasiṃ piṇḍāya pavisiṃsu. Te aññatarassa brāhmaṇassa	720	
PA_atk-s05_06a:720_3	gehadvārasamīpena gacchanti. Tasmiñca gehe brāhmaṇassa dhītā kesakārī nāma gehadvārasamīpe	720	
PA_atk-s05_06a:720_4	mātu sīsato ūkā gaṇhantī te bhikkhū gacchante disvā mātaraṃ āha “amma, ime pabbajitā	720	
PA_atk-s05_06a:720_5	paṭhamena yobbanena samannāgatā abhirūpā dassanīyā pāsādikā sukhumālā kenaci pārijuññena	720	
PA_atk-s05_06a:720_6	anabhibhūtā maññe, kasmā nu kho ime imasmiṃyeva vaye pabbajantī”ti? Taṃ mātā āha	720	
PA_atk-s05_06a:720_7	“atthi, amma, sakyaputto sakyakulā pabbajito buddho loke uppanno, so dhammaṃ deseti	720	
PA_atk-s05_06a:720_8	ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ,	720	
PA_atk-s05_06a:720_9	parisuddhaṃ brahmacariyaṃ pakāseti, tassa ime dhammaṃ sutvā pabbajantī”ti.	720	
PA_atk-s05_06a:721_0	Tena ca samayena āgataphalo viññātasāsano aññataro upāsako tāya vīthiyā gacchanto	721	
PA_atk-s05_06a:721_1	taṃ kathaṃ sutvā tāsaṃ santikaṃ upasaṅkami. Atha naṃ brāhmaṇī āha “etarahi kho upāsaka	721	
PA_atk-s05_06a:721_2	bahū kulaputtā mahantaṃ bhogakkhandhaṃ mahantaṃ ñātiparivaṭṭaṃ pahāya sakyasamaye	721	
PA_atk-s05_06a:721_3	pabbajanti, te kiṃ nu kho atthavasaṃ sampassantā pabbajantī”ti? Taṃ sutvā upāsako	721	
PA_atk-s05_06a:721_4	“kāmesu ādīnavaṃ, nekkhamme ca ānisaṃsaṃ sampassantā”ti vatvā attano ñāṇabalānurūpaṃ	721	
PA_atk-s05_06a:721_5	tamatthaṃ vitthārato kathesi, tiṇṇañca ratanānaṃ guṇe pakāsesi, pañcannaṃ sīlānaṃ	721	
PA_atk-s05_06a:721_6	diṭṭhadhammikaṃ samparāyikañca guṇānisaṃsaṃ pavedesi. Atha brāhmaṇadhītā taṃ “kiṃ	721	
PA_atk-s05_06a:721_7	amhehipi saraṇesu ca sīlesu ca patiṭṭhāya tayā vutte guṇānisaṃse adhigantuṃ sakkā”ti	721	
PA_atk-s05_06a:721_8	pucchi. So “sabbasādhāraṇā ime dhammā bhagavatā bhāsitā, kasmā na sakkā”ti vatvā	721	
PA_atk-s05_06a:721_9	tassā saraṇāni ca sīlāni ca adāsi. Sā gahitasaraṇā samādinnasīlā ca hutvā puna āha	721	
PA_atk-s05_06a:721_10	“kiṃ ito uttari aññampi karaṇīyaṃ atthī”ti. So tassā viññubhāvaṃ sallakkhento “upanissayasampannā	7211	
PA_atk-s05_06a:721_11	bhavissatī”ti ñatvā sarīrasabhāvaṃ vibhāvento dvattiṃsākārakammaṭṭhānaṃ kathetvā	7211	
PA_atk-s05_06a:721_12	kāye virāgaṃ uppādetvā upari aniccatādipaṭisaṃyuttāya dhammiyā kathāya saṃvejetvā	7211	
PA_atk-s05_06a:721_13	vipassanāmaggaṃ ācikkhitvā gato. Sā tena vuttanayaṃ sabbaṃ manasi katvā paṭikūlamanasikāre	7211	
PA_atk-s05_06a:721_14	samāhitacittā vipassanaṃ paṭṭhapetvā upanissayasampattiyā na cirasseva sotāpattiphale	7211	
PA_atk-s05_06a:721_15	patiṭṭhahi. Athāparena samayena kālaṃ katvā sakkassa devarañño paricārikā hutvā nibbatti,	7211	
PA_atk-s05_06a:721_16	satasahassañcassā accharāparivāro ahosi. Taṃ sakko devarājā disvā acchariyabbhutacittajāto pamuditahadayo –	7211	
PA_atk-s05_06a:723	“Idaṃ vimānaṃ ruciraṃ pabhassaraṃ, veḷuriyathambhaṃ satataṃ sunimmitaṃ;	72	
PA_atk-s05_06a:724	Suvaṇṇarukkhehi samantamotthataṃ, ṭhānaṃ mamaṃ kammavipākasambhavaṃ.	72	
PA_atk-s05_06a:726	“Tatrūpapannā purimaccharā imā, sataṃ sahassāni sakena kammunā;	72	
PA_atk-s05_06a:727	Tuvaṃsi ajjhupagatā yasassinī, obhāsayaṃ tiṭṭhasi pubbadevatā.	72	
PA_atk-s05_06a:729	“Sasī adhiggayha yathā virocati, nakkhattarājāriva tārakāgaṇaṃ;	72	
PA_atk-s05_06a:730	Tatheva tvaṃ accharāsaṅgaṇaṃ imaṃ, daddallamānā yasasā virocasi.	73	
PA_atk-s05_06a:732	“Kuto nu āgamma anomadassane, upapannā tvaṃ bhavanaṃ mamaṃ idaṃ;	73	
PA_atk-s05_06a:733	Brahmaṃva devā tidasā sahindakā, sabbe na tappāmase dassanena ta”nti. –	73	
PA_atk-s05_06a:734	Catūhi gāthāhi tāya katakammaṃ pucchi.	73	
PA_atk-s05_06a:735_0	150. Tattha idaṃ vimānanti yasmiṃ vimāne sā devatā uppannā, taṃ attano vimānaṃ sandhāyāha.	735	
PA_atk-s05_06a:735_1	Satatanti sabbakālaṃ ruciraṃ pabhassaranti yojanā. Satatanti vā sammātataṃ, ativiya	735	
PA_atk-s05_06a:735_2	vitthiṇṇanti attho. Samantamotthatanti samantato avatthataṃ chāditaṃ. Ṭhānanti vimānameva	735	
PA_atk-s05_06a:735_3	sandhāya vadati. Tañhi tiṭṭhanti ettha katapuññāti ṭhānanti vuccati. Kammavipākasambhavanti	735	
PA_atk-s05_06a:735_4	kammavipākabhāvena sambhūtaṃ, kammavipākena vā saha sambhūtaṃ. Mamanti idaṃ mama	735	
PA_atk-s05_06a:735_5	ṭhānaṃ mama kammavipākasambhavanti dvīhipi padehi yojetabbaṃ.	735	
PA_atk-s05_06a:736_0	151. Tatrūpapannāti gāthāya ayaṃ saṅkhepattho – tatra tasmiṃ yathāvutte vimāne upapannāti	736	
PA_atk-s05_06a:736_1	nibbattā pageva uppannattā pubbadevatā imā purimā accharāyo parimāṇato sataṃ sahassāni.	736	
PA_atk-s05_06a:736_2	Tuvaṃsīti tvaṃ asi sakena kammunā ajjhupagatā upapannā. Yasassinīti parivārasampannā,	736	
PA_atk-s05_06a:736_3	teneva sakena kammunā kammānubhāvena obhāsayantī virocamānā tiṭṭhasīti.	736	
PA_atk-s05_06a:737_0	152. Idāni tameva obhāsanaṃ upamāya vibhāvento “sasī”ti gāthamāha. Tassattho – yathā	737	
PA_atk-s05_06a:737_1	sasalañchanayogena “sasī”ti, nakkhattehi adhikaguṇatāya “nakkhattarājā”ti ca laddhanāmo	737	
PA_atk-s05_06a:737_2	cando sabbaṃ tārakāgaṇaṃ adhiggayha abhibhavitvā virocati virājati, tatheva tvaṃ	737	
PA_atk-s05_06a:737_3	imaṃ accharānaṃ devakaññānaṃ gaṇaṃ samūhaṃ attano yasasā daddallamānā ativiya vijjotamānā	737	
PA_atk-s05_06a:737_4	virocasīti. Ettha ca “imā”ti “ima”nti ca nipātamattaṃ. Keci pana “nakkhattarājāriva	737	
PA_atk-s05_06a:737_5	tārāgaṇaṃ tatheva tva”nti paṭhanti.	737	
PA_atk-s05_06a:738_0	153. Idāni tassā devatāya purimabhavaṃ tattha katapuññañca pucchanto “kuto nu āgammā”ti	738	
PA_atk-s05_06a:738_1	gāthamāha. Tattha kuto nu āgammāti kuto nu bhavato kuto nu puññakammato kāraṇabhūtato	738	
PA_atk-s05_06a:738_2	idaṃ mama bhavanaṃ āgamma bhadde anomadassane sabbaṅgasobhane tvaṃ upapannā uppattigahaṇavasena	738	
PA_atk-s05_06a:738_3	upagatā. “Anomadassane”ti vuttamevatthaṃ upamāya pakāsento “brahmaṃva devā tidasā	738	
PA_atk-s05_06a:738_4	sahindakā, sabbe na tappāmase dassanena ta”nti āha. Tattha yathā brahmānaṃ sahampatiṃ	738	
PA_atk-s05_06a:738_5	sanaṅkumāraṃ vā upagataṃ saha indenāti sahindakā tāvatiṃsā devā passantā dassanena	738	
PA_atk-s05_06a:738_6	na tappanti, evaṃ tava dassanena mayaṃ sabbe devā na tappāmaseti attho.	738	
PA_atk-s05_06a:739	Evaṃ pana sakkena devānamindena pucchitā sā devatā tamatthaṃ pakāsentī –	73	
PA_atk-s05_06a:741	“Yametaṃ sakka anupucchase mamaṃ, kuto cutā tvaṃ idha āgatāti;	74	
PA_atk-s05_06a:742	Bārāṇasī nāma puratthi kāsinaṃ, tattha ahosiṃ pure kesakārikā.	74	
PA_atk-s05_06a:744	“Buddhe ca dhamme ca pasannamānasā, saṅghe ca ekantagatā asaṃsayā;	74	
PA_atk-s05_06a:745	Akhaṇḍasikkhāpadā āgatapphalā, sambodhidhamme niyatā anāmayā”ti. –	74	
PA_atk-s05_06a:746	Gāthadvayamāha.	74	
PA_atk-s05_06a:747_0	154-5. Tattha yametanti yaṃ etaṃ pañhanti attho. Anupucchaseti anukūlabhāvena pucchasi.	747	
PA_atk-s05_06a:747_1	Mamanti maṃ. Puratthīti puraṃ atthi. Kāsinanti kāsiraṭṭhassa. Kesakārikāti purimattabhāve	747	
PA_atk-s05_06a:747_2	attano nāmaṃ vadati. Buddhe ca dhamme cātiādinā attano puññaṃ vibhāveti.	747	
PA_atk-s05_06a:748	Puna sakko tassā taṃ puññasampattiñca dibbasampattiñca anumodamāno –	74	
PA_atk-s05_06a:750	“Tantyābhinandāmase svāgatañca te,	75	
PA_atk-s05_06a:751	Dhammena ca tvaṃ yasasā virocasi;	75	
PA_atk-s05_06a:752	Buddhe ca dhamme ca pasannamānase,	75	
PA_atk-s05_06a:753	Saṅghe ca ekantagate asaṃsaye;	75	
PA_atk-s05_06a:754	Akhaṇḍasikkhāpade āgatapphale,	75	
PA_atk-s05_06a:755	Sambodhidhamme niyate anāmaye”ti. – āha;	75	
PA_atk-s05_06a:756_0	156. Tattha tantyābhinandāmaseti taṃ te duvidhampi sampattiṃ abhinandāma anumodāma.	756	
PA_atk-s05_06a:756_1	Svāgatañca teti tuyhañca idhāgamanaṃ svāgataṃ, amhākaṃ pītisomanassasaṃvaddhanameva.	756	
PA_atk-s05_06a:756_2	Sesaṃ vuttanayamevāti.	756	
PA_atk-s05_06a:757_0	Taṃ pana pavattiṃ sakko devarājā āyasmato mahāmoggallānattherassa kathesi, thero	757	
PA_atk-s05_06a:757_1	bhagavato nivedesi. Bhagavā tamatthaṃ aṭṭhuppattiṃ katvā sampattaparisāya dhammaṃ	757	
PA_atk-s05_06a:757_2	desesi. Sā desanā sadevakassa lokassa sātthikā jātāti.	757	
PA_atk-s05_06a:758	Kesakārīvimānavaṇṇanā niṭṭhitā.	75	
PA_atk-s05_06a:759	Iti paramatthadīpaniyā khuddaka-aṭṭhakathāya vimānavatthusmiṃ	75	
PA_atk-s05_06a:760	Sattarasavatthupaṭimaṇḍitassa paṭhamassa pīṭhavaggassa	76	
PA_atk-s05_06a:761	Atthavaṇṇanā niṭṭhitā.	76	
PA_atk-s05_06a:762	2. Cittalatāvaggo	76	
PA_atk-s05_06a:763	1. Dāsivimānavaṇṇanā	76	
PA_atk-s05_06a:764_0	Dutiyavagge api sakkova devindoti dāsivimānaṃ. Tassa kā uppatti? Bhagavati jetavane	764	
PA_atk-s05_06a:764_1	viharante sāvatthivāsī aññataro upāsako sambahulehi upāsakehi saddhiṃ sāyanhasamayaṃ	764	
PA_atk-s05_06a:764_2	vihāraṃ gantvā dhammaṃ sutvā parisāya vuṭṭhitāya bhagavantaṃ upasaṅkamitvā “ito paṭṭhāya	764	
PA_atk-s05_06a:764_3	ahaṃ, bhante, saṅghassa cattāri niccabhattāni dassāmī”ti āha. Atha naṃ bhagavā tadanucchavikaṃ	764	
PA_atk-s05_06a:764_4	dhammakathaṃ kathetvā vissajjesi. So “mayā, bhante, saṅghassa cattāri niccabhattāni	764	
PA_atk-s05_06a:764_5	paññattāni. Sve paṭṭhāya ayyā mama gehaṃ āgacchantū”ti bhattuddesakassa ārocetvā	764	
PA_atk-s05_06a:764_6	attano gehaṃ gantvā dāsiyā tamatthaṃ ācikkhitvā “tattha tayā niccakālaṃ appamattāya	764	
PA_atk-s05_06a:764_7	bhavitabba”nti āha. Sā “sādhū”ti sampaṭicchi. Pakatiyāva sā saddhāsampannā puññakāmā	764	
PA_atk-s05_06a:764_8	sīlavatī, tasmā divase divase kālasseva uṭṭhāya paṇītaṃ annapānaṃ paṭiyādetvā bhikkhūnaṃ	764	
PA_atk-s05_06a:764_9	nisīdanaṭṭhānaṃ susammaṭṭhaṃ suparibhaṇḍakaṃ katvā āsanāni paññāpetvā bhikkhū upagate	764	
PA_atk-s05_06a:764_10	tattha nisīdāpetvā vanditvā gandhapupphadhūpadīpehi pūjetvā sakkaccaṃ parivisati.	7641	
PA_atk-s05_06a:765_0	Athekadivasaṃ bhikkhū katabhattakicce upasaṅkamitvā vanditvā evamāha “kathaṃ nu kho,	765	
PA_atk-s05_06a:765_1	bhante, ito jātiādidukkhato parimutti hotī”ti. Bhikkhū tassā saraṇāni ca pañca sīlāni	765	
PA_atk-s05_06a:765_2	ca datvā kāyasabhāvaṃ pakāsetvā paṭikūlamanasikāre niyojesuṃ, apare aniccatāpaṭisaṃyuttaṃ	765	
PA_atk-s05_06a:765_3	dhammakathaṃ kathesuṃ. Sā soḷasa vassāni sīlaṃ rakkhantī antarantarā yoniso manasikarontī	765	
PA_atk-s05_06a:765_4	ekadivasaṃ dhammassavanasappāyaṃ labhitvā ñāṇassa ca paripakkattā vipassanaṃ vaḍḍhetvā	765	
PA_atk-s05_06a:765_5	sotāpattiphalaṃ sacchākāsi. Sā aparena samayena kālaṃ katvā sakkassa devarañño vallabhā	765	
PA_atk-s05_06a:765_6	paricārikā hutvā nibbatti. Sā saṭṭhitūriyasahassehi paricariyamānā accharāsatasahassaparivutā	765	
PA_atk-s05_06a:765_7	mahantaṃ dibbasampattiṃ anubhavantī pamudā modamānā saparivārā uyyānādīsu vicarati.	765	
PA_atk-s05_06a:765_8	Taṃ āyasmā mahāmoggallāno heṭṭhā vuttanayeneva disvā –	765	
PA_atk-s05_06a:767	“Api sakkova devindo, ramme cittalatāvane;	76	
PA_atk-s05_06a:768	Samantā anupariyāsi, nārīgaṇapurakkhatā;	76	
PA_atk-s05_06a:769	Obhāsentī disā sabbā, osadhī viya tārakā.	76	
PA_atk-s05_06a:771	“Kena tetādiso vaṇṇo, kena te idha mijjhati;	77	
PA_atk-s05_06a:772	Uppajjanti ca te bhogā, ye keci manaso piyā.	77	
PA_atk-s05_06a:774	“Pucchāmi taṃ devi mahānubhāve,	77	
PA_atk-s05_06a:775	Manussabhūtā kimakāsi puññaṃ;	77	
PA_atk-s05_06a:776	Kenāsi evaṃ jalitānubhāvā,	77	
PA_atk-s05_06a:777	Vaṇṇo ca te sabbadisā pabhāsatī”ti. – pucchi;	77	
PA_atk-s05_06a:779	“Sā devatā attamanā, moggallānena pucchitā;	77	
PA_atk-s05_06a:780	Pañhaṃ puṭṭhā viyākāsi, yassa kammassidaṃ phalaṃ”.	78	
PA_atk-s05_06a:782	“Ahaṃ manussesu manussabhūtā, dāsī ahosiṃ parapessiyā kule.	78	
PA_atk-s05_06a:784	“Upāsikā cakkhumato, gotamassa yasassino;	78	
PA_atk-s05_06a:785	Tassā me nikkamo āsi, sāsane tassa tādino.	78	
PA_atk-s05_06a:787	“Kāmaṃ bhijjatuyaṃ kāyo, neva atthettha saṇṭhanaṃ;	78	
PA_atk-s05_06a:788	Sikkhāpadānaṃ pañcannaṃ, maggo sovatthiko sivo.	78	
PA_atk-s05_06a:790	“Akaṇṭako agahano, uju sabbhi pavedito;	79	
PA_atk-s05_06a:791	Nikkamassa phalaṃ passa, yathidaṃ pāpuṇitthikā.	79	
PA_atk-s05_06a:793	“Āmantanikā raññomhi, sakkassa vasavattino;	79	
PA_atk-s05_06a:794	Saṭṭhi tūriyasahassāni, paṭibodhaṃ karonti me.	79	
PA_atk-s05_06a:796	“Ālambo gaggaro bhīmo, sādhuvādī ca saṃsayo;	79	
PA_atk-s05_06a:797	Pokkharo ca suphasso ca, vīṇāmokkhā ca nāriyo.	79	
PA_atk-s05_06a:799	“Nandā ceva sunandā ca, soṇadinnā sucimhitā;	79	
PA_atk-s05_06a:800	Alambusā missakesī ca, puṇḍarīkāti dāruṇī.	80	
PA_atk-s05_06a:802	“Eṇīphassā suphassā ca, subhaddā muduvādinī;	80	
PA_atk-s05_06a:803	Etā caññā ca seyyāse, accharānaṃ pabodhikā.	80	
PA_atk-s05_06a:805	“Tā maṃ kālenupāgantvā, abhibhāsanti devatā;	80	
PA_atk-s05_06a:806	Handa naccāma gāyāma, handa taṃ ramayāmase.	80	
PA_atk-s05_06a:808	“Nayidaṃ akatapuññānaṃ, katapuññānamevidaṃ;	80	
PA_atk-s05_06a:809	Asokaṃ nandanaṃ rammaṃ, tidasānaṃ mahāvanaṃ.	80	
PA_atk-s05_06a:811	“Sukhaṃ akatapuññānaṃ, idha natthi parattha ca;	81	
PA_atk-s05_06a:812	Sukhañca katapuññānaṃ, idha ceva parattha ca.	81	
PA_atk-s05_06a:814	“Tesaṃ sahabyakāmānaṃ, kattabbaṃ kusalaṃ bahuṃ;	81	
PA_atk-s05_06a:815	Katapuññā hi modanti, sagge bhogasamaṅgino”ti. – devatā vissajjesi;	81	
PA_atk-s05_06a:816_0	157. Tattha api sakkova devindoti apisaddo sambhāvanāyaṃ, ivasaddo ikāralopaṃ katvā	816	
PA_atk-s05_06a:816_1	vutto upamāyaṃ, tasmā yathā nāma sakko devānamindoti attho. Sakkasamabhāvo tissā	816	
PA_atk-s05_06a:816_2	devatāya parivārasampattidassanatthaṃ vutto. Keci “apīti nipātamatta”nti vadanti.	816	
PA_atk-s05_06a:816_3	Cittalatāvaneti cittāya nāma devadhītāya puññānubhāvena nibbatte, cittānaṃ vā vicittapupphaphalādivisesayuttānaṃ	816	
PA_atk-s05_06a:816_4	santānakavalliādīnaṃ tattha yebhuyyatāya cittalatāvananti laddhanāme devuyyāne.	816	
PA_atk-s05_06a:817	161. Parapessiyāti paresaṃ kule tasmiṃ tasmiṃ kicce pesaniyā, paresaṃ veyyāvaccakārīti attho.	81	
PA_atk-s05_06a:818_0	162. Tassā me nikkamo āsi, sāsane tassa tādinoti tassā dāsiyāpi samānāya pañcahi	818	
PA_atk-s05_06a:818_1	cakkhūhi cakkhumato buddhassa bhagavato upāsikā hutvā soḷasa vassāni sīlaṃ rakkhantiyā	818	
PA_atk-s05_06a:818_2	kammaṭṭhānañca manasi karontiyā manasikārānubhāvena me mayhaṃ uppajjamāne sattatiṃsabodhipakkhiyadhammasaṅkhāte	818	
PA_atk-s05_06a:818_3	iṭṭhādīsu tādilakkhaṇasampattiyā tādino satthu sāsane tappariyāpannoyeva saṃkilesapakkhato	818	
PA_atk-s05_06a:818_4	nikkamanena “nikkamo”ti laddhanāmo sammāvāyāmo āsi ahosi uppajji.	818	
PA_atk-s05_06a:819_0	163-4. Tassa pana nikkamassa pubbabhāgassa pavattākāraṃ dassetuṃ “kāmaṃ bhijjatuyaṃ	819	
PA_atk-s05_06a:819_1	kāyo, neva atthettha saṇṭhananti vuttaṃ. Tassattho – yadipi me ayaṃ kāyo bhijjatu	819	
PA_atk-s05_06a:819_2	vinassatu, tattha kiñcimattampi apekkhaṃ akarontī ettha etasmiṃ kammaṭṭhānānuyoge	819	
PA_atk-s05_06a:819_3	neva atthi, me vīriyassa saṇṭhanaṃ sithilīkaraṇanti vīriyaṃ samuttejentī vipassanaṃ ussukkāpesinti.	819	
PA_atk-s05_06a:820	Idāni tathā vipassanaṃ ussukkāpetvā paṭiladdhaguṇaṃ dassentī –	82	
PA_atk-s05_06a:821	“Sikkhāpadānaṃ pañcannaṃ, maggo sovatthiko sivo;	82	
PA_atk-s05_06a:822	Akaṇṭako agahano, uju sabbhi pavedito;	82	
PA_atk-s05_06a:823	Nikkamassa phalaṃ passa, yathidaṃ pāpuṇitthikā”ti. – āha;	82	
PA_atk-s05_06a:824_0	Tatrāyaṃ saṅkhepattho – yo niccasīlavasena samādinnānaṃ pañcannaṃ sikkhāpadānaṃ sikkhākoṭṭhāsānaṃ	824	
PA_atk-s05_06a:824_1	upanissayabhāvena laddhattā tesaṃ paripūritattā ca sikkhāpadānaṃ pañcannaṃ sambandhībhūto,	824	
PA_atk-s05_06a:824_2	yasmiṃ santāne uppanno, tassa sabbākārena sotthibhāvasampādanato sundaratthabhāvato	824	
PA_atk-s05_06a:824_3	ca sovatthiko sotthiko, saṃkilesadhammehi anupaddutattā khemappattihetutāya ca sivo,	824	
PA_atk-s05_06a:824_4	rāgakaṇṭakādīnaṃ abhāvena akaṇṭako, kilesadiṭṭhiduccaritagahanasamucchedanato agahano,	824	
PA_atk-s05_06a:824_5	sabbajimhavaṅkakuṭilabhāvāpagamahetutāya uju, buddhādīhi sappurisehi pakāsitattā	824	
PA_atk-s05_06a:824_6	sabbhi pavedito ariyamaggo, taṃ yathā yena upāyabhūtena itthikā dvaṅgulabahalabuddhikāpi	824	
PA_atk-s05_06a:824_7	samānā pāpuṇiṃ, tassa nikkamassa yathāvuttavīriyassa idaṃ phalaṃ passāti sakkaṃ ālapati.	824	
PA_atk-s05_06a:825_0	165. Āmantanikā raññomhi, sakkassa vasavattinoti sayaṃvasībhāvena vattanato, dvīsu	825	
PA_atk-s05_06a:825_1	devalokesu attano vasaṃ issariyaṃ vattetīti vā vasavattī, tassa vasavattino sakkassa	825	
PA_atk-s05_06a:825_2	devarañño āmantanikā ālāpasallāpayoggā, kīḷanakāle vā tena āmantetabbā amhi, nikkamassa	825	
PA_atk-s05_06a:825_3	vīriyassa phalaṃ passāti yojanā. Ātatavitatādibhedena pañca tūriyaṅgāni dvādasahi	825	
PA_atk-s05_06a:825_4	pāṇibhāgehi ekato pavajjamānāni saṭṭhi honti, tāni pana sahassamattāni payirupāsanavasena	825	
PA_atk-s05_06a:825_5	upaṭṭhitāni sandhāyāha “saṭṭhi tūriyasahassāni, paṭibodhaṃ karonti me”ti. Tattha	825	
PA_atk-s05_06a:825_6	paṭibodhanti pītisomanassānaṃ pabodhanaṃ.	825	
PA_atk-s05_06a:826_0	166-8. Ālambotiādi tūriyavādakānaṃ devaputtānaṃ ekadesato nāmaggahaṇanti vadanti,	826	
PA_atk-s05_06a:826_1	tūriyānaṃ panetaṃ nāmaggahaṇaṃ. Vīṇāmokkhādikā devadhītā. Sucimhitāti suddhamihitā,	826	
PA_atk-s05_06a:826_2	nāmameva vā etaṃ. Muduvādinīti mudunāva vadatīti muduvādinī, mudukaṃ ativiya vādanasīlā,	826	
PA_atk-s05_06a:826_3	nāmameva vā. Seyyāseti seyyatarā. Accharānanti accharāsu saṅgīte pāsaṃsatarā. Pabodhikāti pabodhanakarā.	826	
PA_atk-s05_06a:827	169. Kālenāti yuttappattakālena. Abhibhāsantīti abhimukhā, abhiratā vā hutvā bhāsanti. Yathā ca bhāsanti, taṃ dassetuṃ “handa naccāma gāyāma, handa taṃ ramayāmase”ti vuttaṃ.	82	
PA_atk-s05_06a:828_0	170. Idanti idaṃ mayā laddhaṭṭhānaṃ. Asokanti iṭṭhakantapiyamanāpānaṃyeva rūpādīnaṃ	828	
PA_atk-s05_06a:828_1	sambhavato visokaṃ. Tato eva sabbakālaṃ pamodasaṃvaddhanato nandanaṃ. Tidasānaṃ mahāvananti	828	
PA_atk-s05_06a:828_2	tāvatiṃsadevānaṃ mahantaṃ mahanīyañca uyyānaṃ.	828	
PA_atk-s05_06a:829	171. Evarūpā dibbasampatti nāma puññakammavasenevāti odissakanayena vatvā panu anodissakanayena dassentī “sukhaṃ akatapuññāna”nti gāthamāha.	82	
PA_atk-s05_06a:830_0	172. Puna attanā laddhassa dibbaṭṭhānassa parehi sādhāraṇakāmatāvasena dhammaṃ kathentī	830	
PA_atk-s05_06a:830_1	“tesaṃ sahabyakāmāna”nti osānagāthamāha. Tesanti tāvatiṃsadevānaṃ. Sahabyakāmānanti	830	
PA_atk-s05_06a:830_2	sahabhāvaṃ icchantehi, kattuatthe hi idaṃ sāmivacanaṃ. Saha vāti pavattatīti sahavo,	830	
PA_atk-s05_06a:830_3	tassa bhāvo sahabyaṃ yathā vīrassa bhāvo vīriyanti.	830	
PA_atk-s05_06a:831_0	Evaṃ thero devatāya attano puññakamme āvikate tassā saparivārāya dhammaṃ desetvā	831	
PA_atk-s05_06a:831_1	devalokato āgantvā taṃ pavattiṃ bhagavato ārocesi. Bhagavā tamatthaṃ aṭṭhuppattiṃ	831	
PA_atk-s05_06a:831_2	katvā sampattaparisāya dhammaṃ desesi. Sā desanā sadevakassa lokassa sātthikā ahosīti.	831	
PA_atk-s05_06a:832	Dāsivimānavaṇṇanā niṭṭhitā.	83	
PA_atk-s05_06a:833	2. Lakhumāvimānavaṇṇanā	83	
PA_atk-s05_06a:834_0	Abhikkantena vaṇṇenāti lakhumāvimānaṃ. Tassa kā uppatti? Bhagavati bārāṇasiyaṃ viharante	834	
PA_atk-s05_06a:834_1	kevaṭṭadvāraṃ nāma bārāṇasinagarassa ekaṃ dvāraṃ, tassa avidūre niviṭṭhagāmopi “kevaṭṭadvāra”ntveva	834	
PA_atk-s05_06a:834_2	paññāyittha. Tattha lakhumā nāma ekā itthī saddhā pasannā buddhisampannā tena dvārena	834	
PA_atk-s05_06a:834_3	pavisante bhikkhū disvā vanditvā attano gehaṃ netvā kaṭacchubhikkhaṃ datvā teneva	834	
PA_atk-s05_06a:834_4	paricayena saddhāya vaḍḍhamānāya āsanasālaṃ kāretvā tattha paviṭṭhānaṃ bhikkhūnaṃ	834	
PA_atk-s05_06a:834_5	āsanaṃ upaneti, pānīyaṃ paribhojanīyaṃ upaṭṭhapeti. Yañca odanakummāsaḍākādi attano	834	
PA_atk-s05_06a:834_6	gehe vijjati, taṃ bhikkhūnaṃ deti. Sā bhikkhūnaṃ santike dhammaṃ sutvā saraṇesu ca	834	
PA_atk-s05_06a:834_7	sīlesu ca patiṭṭhāya samāhitā hutvā vipassanākammaṭṭhānaṃ uggahetvā vipassanaṃ ussukkāpentī	834	
PA_atk-s05_06a:834_8	upanissayasampannatāya na cirasseva sotāpattiphale patiṭṭhahi. Sā aparabhāge kālaṃ	834	
PA_atk-s05_06a:834_9	katvā tāvatiṃsabhavane mahati vimāne nibbatti, accharāsahassañcassā parivāro ahosi.	834	
PA_atk-s05_06a:834_10	Sā tattha dibbasampattiṃ anubhavantī pamodamānā vicarati. Taṃ āyasmā mahāmoggallāno	8341	
PA_atk-s05_06a:834_11	devacārikaṃ caranto “abhikkantena vaṇṇenā”tiādigāthāhi pucchīti sabbaṃ vuttanayameva. Tena vuttaṃ –	8341	
PA_atk-s05_06a:836	“Abhikkantena vaṇṇena, yā tvaṃ tiṭṭhasi devate;	83	
PA_atk-s05_06a:837	Obhāsentī disā sabbā, osadhī viya tārakā.	83	
PA_atk-s05_06a:839	“Kena tetādiso vaṇṇo, kena te idha mijjhati;	83	
PA_atk-s05_06a:840	Uppajjanti ca te bhogā, ye keci manaso piyā.	84	
PA_atk-s05_06a:842	“Pucchāmi taṃ devi mahānubhāve, manussabhūtā kimakāsi puññaṃ;	84	
PA_atk-s05_06a:843	Kenāsi evaṃ jalitānubhāvā, vaṇṇo ca te sabbadisā pabhāsatī”ti.	84	
PA_atk-s05_06a:845	“Sā devatā attamanā, moggallānena pucchitā;	84	
PA_atk-s05_06a:846	Pañhaṃ puṭṭhā viyākāsi, yassa kammassidaṃ phalaṃ”.	84	
PA_atk-s05_06a:848	“Kevaṭṭadvārā nikkhamma, ahu mayhaṃ nivesanaṃ;	84	
PA_atk-s05_06a:849	Tattha sañcaramānānaṃ, sāvakānaṃ mahesinaṃ.	84	
PA_atk-s05_06a:851	“Odanaṃ kummāsaṃ ḍākaṃ, loṇasovīrakañcahaṃ;	85	
PA_atk-s05_06a:852	Adāsiṃ ujubhūtesu, vippasannena cetasā.	85	
PA_atk-s05_06a:854	“Cātuddasiṃ pañcadasiṃ, yā ca pakkhassa aṭṭhamī;	85	
PA_atk-s05_06a:855	Pāṭihāriyapakkhañca, aṭṭhaṅgasusamāgataṃ.	85	
PA_atk-s05_06a:857	“Uposathaṃ upavasissaṃ, sadā sīlesu saṃvutā;	85	
PA_atk-s05_06a:858	Saññamā saṃvibhāgā ca, vimānaṃ āvasāmahaṃ.	85	
PA_atk-s05_06a:860	“Pāṇātipātā viratā, musāvādā ca saññatā;	86	
PA_atk-s05_06a:861	Theyyā ca aticārā ca, majjapānā ca ārakā.	86	
PA_atk-s05_06a:863	“Pañcasikkhāpade ratā, ariyasaccāna kovidā;	86	
PA_atk-s05_06a:864	Upāsikā cakkhumato, gotamassa yasassino.	86	
PA_atk-s05_06a:866	“Tena metādiso vaṇṇo…pe… vaṇṇo ca me sabbadisā pabhāsatī”ti.	86	
PA_atk-s05_06a:867_0	Mama ca, bhante, vacanena bhagavato pāde sirasā vandeyyāsi “lakhumā nāma, bhante,	867	
PA_atk-s05_06a:867_1	upāsikā bhagavato pāde sirasā vandatī”ti. Anacchariyaṃ kho panetaṃ, bhante, yaṃ maṃ	867	
PA_atk-s05_06a:867_2	bhagavā aññatarasmiṃ sāmaññaphale byākareyya. Taṃ bhagavā sakadāgāmiphale byākāsīti.	867	
PA_atk-s05_06a:868	177. Tattha kevaṭṭadvārā nikkhammāti kevaṭṭadvārato nikkhamanaṭṭhāne.	86	
PA_atk-s05_06a:869	178. Ḍākanti taṇḍuleyyakādisākabyañjanaṃ. Loṇasovīrakanti dhaññarasādīhi bahūhi sambhārehi sampādetabbaṃ ekaṃ pānakaṃ. “Ācāmakañjikaloṇūdaka”ntipi vadanti.	86	
PA_atk-s05_06a:870	Pucchāvissajjanāvasāne sā therassa dhammadesanāya sakadāgāmiphalaṃ pāpuṇi. Sesaṃ uttarāvidhāne vuttanayānusārena eva veditabbaṃ.	87	
PA_atk-s05_06a:871	Lakhumāvimānavaṇṇanā niṭṭhitā.	87	
PA_atk-s05_06a:872	3. Ācāmadāyikāvimānavaṇṇanā	87	
PA_atk-s05_06a:873_0	Piṇḍāya te carantassāti ācāmadāyikāvimānaṃ. Tassa kā uppatti? Bhagavā rājagahe viharati	873	
PA_atk-s05_06a:873_1	veḷuvane kalandakanivāpe. Tena kho pana samayena rājagahe aññataraṃ kulaṃ ahivātarogena	873	
PA_atk-s05_06a:873_2	upaddutaṃ ahosi. Tattha sabbe janā matā ṭhapetvā ekaṃ itthiṃ. Sā gehaṃ gehagatañca	873	
PA_atk-s05_06a:873_3	sabbaṃ dhanadhaññaṃ chaḍḍetvā maraṇabhayabhītā bhittichiddena palātā anāthā hutvā	873	
PA_atk-s05_06a:873_4	paragehaṃ gantvā tassa piṭṭhipasse vasati. Tasmiṃ gehe manussā karuṇāyantā ukkhaliādīsu	873	
PA_atk-s05_06a:873_5	avasiṭṭhaṃ yāgubhattaācāmādiṃ tassā denti. Sā taṃ bhuñjitvā jīvikaṃ kappeti.	873	
PA_atk-s05_06a:874_0	Tena ca samayena āyasmā mahākassapo sattāhaṃ nirodhasamāpattiṃ samāpajjitvā tato	874	
PA_atk-s05_06a:874_1	vuṭṭhito “kaṃ nu kho ahaṃ ajja āhārapaṭiggahaṇena anuggahessāmi, duggatito ca dukkhato	874	
PA_atk-s05_06a:874_2	ca mocessāmī”ti cintento taṃ itthiṃ āsannamaraṇaṃ nirayasaṃvattanikañcassā kammaṃ	874	
PA_atk-s05_06a:874_3	katokāsaṃ disvā “ayaṃ mayi gate attanā laddhaṃ ācāmaṃ dassati, teneva nimmānaratidevaloke	874	
PA_atk-s05_06a:874_4	uppajjissati, evaṃ nirayūpapattito mocetvā handāhaṃ imissā saggasampattiṃ nipphādessāmī”ti	874	
PA_atk-s05_06a:874_5	pubbaṇhasamayaṃ nivāsetvā pattacīvaraṃ ādāya tassā nivesanaṭṭhānābhimukho gacchati.	874	
PA_atk-s05_06a:874_6	Atha sakko devānamindo aññātakavesena anekarasaṃ anekasūpabyañjanaṃ dibbāhāraṃ upanesi.	874	
PA_atk-s05_06a:874_7	Taṃ ñatvā thero “kosiya, tvaṃ katakusalo, kasmā evaṃ karosi, mā duggatānaṃ kapaṇānaṃ	874	
PA_atk-s05_06a:874_8	sampattiṃ vilumpī”ti paṭikkhipitvā tassā itthiyā purato aṭṭhāsi.	874	
PA_atk-s05_06a:875_0	Sā theraṃ disvā “ayaṃ mahānubhāvo thero, imassa dātabbayuttakaṃ khādanīyaṃ vā bhojanīyaṃ	875	
PA_atk-s05_06a:875_1	vā idha natthi, idañca kiliṭṭhabhājanagataṃ tiṇacuṇṇarajānukiṇṇaṃ aloṇaṃ sītalaṃ	875	
PA_atk-s05_06a:875_2	apparasaṃ ācāmakañjiyamattaṃ edisassa dātuṃ na ussahāmī”ti cintetvā “aticchathā”ti	875	
PA_atk-s05_06a:875_3	āha. Thero ekapadanikkhepamattaṃ apasakkitvā aṭṭhāsi. Gehavāsino manussā bhikkhaṃ	875	
PA_atk-s05_06a:875_4	upanesuṃ, thero na sampaṭicchati. Sā duggatitthī “mameva anuggahatthāya idhāgato,	875	
PA_atk-s05_06a:875_5	mama santakameva paṭiggahetukāmo”ti ñatvā pasannamānasā ādarajātā taṃ ācāmaṃ therassa	875	
PA_atk-s05_06a:875_6	patte ākiri. Thero tassā pasādasaṃvaddhanatthaṃ bhuñjanākāraṃ dassesi, manussā āsanaṃ	875	
PA_atk-s05_06a:875_7	paññāpesuṃ. Thero tattha nisīditvā taṃ ācāmaṃ bhuñjitvā pivitvā onītapattapāṇī anumodanaṃ	875	
PA_atk-s05_06a:875_8	katvā taṃ duggatitthiṃ “tvaṃ ito tatiye attabhāve mama mātā ahosī”ti vatvā gato.	875	
PA_atk-s05_06a:875_9	Sā tena there atipasādañca uppādetvā tassā rattiyā paṭhamayāme kālaṃ katvā nimmānaratīnaṃ	875	
PA_atk-s05_06a:875_10	devānaṃ sahabyataṃ upapajji. Atha sakko devarājā tassā kālakatabhāvaṃ ñatvā “kattha	8751	
PA_atk-s05_06a:875_11	nu kho uppannā”ti āvajjento tāvatiṃsesu adisvā rattiyā majjhimayāme āyasmantaṃ mahākassapaṃ	8751	
PA_atk-s05_06a:875_12	upasaṅkamitvā tassā nibbattaṭṭhānaṃ pucchanto –	8751	
PA_atk-s05_06a:877	“Piṇḍāya te carantassa, tuṇhībhūtassa tiṭṭhato;	87	
PA_atk-s05_06a:878	Daliddā kapaṇā nārī, parāgāraṃ apassitā.	87	
PA_atk-s05_06a:880	“Yā te adāsi ācāmaṃ, pasannā sehi pāṇibhi;	88	
PA_atk-s05_06a:881	Sā hitvā mānusaṃ dehaṃ, kaṃ nu sā disataṃ gatā”ti. –	88	
PA_atk-s05_06a:882	Dve gāthā abhāsi.	88	
PA_atk-s05_06a:883_0	185. Tattha piṇḍāyāti piṇḍapātatthāya. Tuṇhībhūtassa tiṭṭhatoti idaṃ piṇḍāya caraṇākāradassanaṃ,	883	
PA_atk-s05_06a:883_1	uddissa tiṭṭhatoti attho. Daliddāti duggatā. Kapaṇāti varākī. “Daliddā”ti iminā tassā	883	
PA_atk-s05_06a:883_2	bhogapārijuññaṃ dasseti, “kapaṇā”ti iminā ñātipārijuññaṃ. Parāgāraṃ apassitāti paragehaṃ	883	
PA_atk-s05_06a:883_3	nissitā, paresaṃ ghare bahipiṭṭhichadanaṃ nissāya vasantī.	883	
PA_atk-s05_06a:884_0	186. Kaṃ nu sā disataṃ gatāti chasu kāmadevalokesu uppajjanavasena kaṃ nāma disaṃ	884	
PA_atk-s05_06a:884_1	gatā. Iti sakko “therena tathā katānuggahā uḷārāya dibbasampattiyā bhāginī, na ca	884	
PA_atk-s05_06a:884_2	dissatī”ti heṭṭhā dvīsu devalokesu apassanto saṃsayāpanno pucchati.	884	
PA_atk-s05_06a:885	Athassa thero –	88	
PA_atk-s05_06a:887	“Piṇḍāya me carantassa, tuṇhībhūtassa tiṭṭhato;	88	
PA_atk-s05_06a:888	Daliddā kapaṇā nārī, parāgāraṃ apassitā.	88	
PA_atk-s05_06a:890	“Yā me adāsi ācāmaṃ, pasannā sehi pāṇibhi;	89	
PA_atk-s05_06a:891	Sā hitvā mānusaṃ dehaṃ, vippamuttā ito cutā.	89	
PA_atk-s05_06a:893	“Nimmānaratino nāma, santi devā mahiddhikā;	89	
PA_atk-s05_06a:894	Tattha sā sukhitā nārī, modatācāmadāyikā”ti. –	89	
PA_atk-s05_06a:895	Pucchitaniyāmeneva paṭivacanaṃ dento tassā nibbattaṭṭhānaṃ kathesi.	89	
PA_atk-s05_06a:896	188. Tattha vippamuttāti tato manussadobhaggiyato paramakāruññavuttito vippamuttā apagatā.	89	
PA_atk-s05_06a:897	189. Modatācāmadāyikāti ācāmamattadāyikā, sāpi nāma pañcame kāmasagge dibbasampattiyā modati, passa tāva khettasampattiphalanti dasseti.	89	
PA_atk-s05_06a:898	Puna sakko tassā dānassa mahapphalataṃ mahānisaṃsatañca sutvā taṃ thomento –	89	
PA_atk-s05_06a:900	“Aho dānaṃ varākiyā, kassape suppatiṭṭhitaṃ;	90	
PA_atk-s05_06a:901	Parābhatena dānena, ijjhittha vata dakkhiṇā.	90	
PA_atk-s05_06a:903	“Yā mahesittaṃ kāreyya, cakkavattissa rājino;	90	
PA_atk-s05_06a:904	Nārī sabbaṅgakalyāṇī, bhattu cānomadassikā;	90	
PA_atk-s05_06a:905	Etassācāmadānassa, kalaṃ nāgghati soḷasiṃ.	90	
PA_atk-s05_06a:907	“Sutaṃ nikkhā sataṃ assā, sataṃ assatarīrathā;	90	
PA_atk-s05_06a:908	Sataṃ kaññāsahassāni, āmuttamaṇikuṇḍalā;	90	
PA_atk-s05_06a:909	Etassācāmadānassa, kalaṃ nāgghanti soḷasiṃ.	90	
PA_atk-s05_06a:911	“Sataṃ hemavatā nāgā, īsādantā urūḷhavā;	91	
PA_atk-s05_06a:912	Suvaṇṇakacchā mitaṅgā, hemakappanavāsasā;	91	
PA_atk-s05_06a:913	Etassācāmadānassa, kalaṃ nāgacchanti soḷasiṃ.	91	
PA_atk-s05_06a:915	“Catunnamapi dīpānaṃ, issaraṃ yodha kāraye;	91	
PA_atk-s05_06a:916	Etassācāmadānassa, kalaṃ nāgghati soḷasi”nti. – āha;	91	
PA_atk-s05_06a:917_0	190. Tattha ahoti acchariyatthe nipāto. Varākiyāti kapaṇiyā. Parābhatenāti parato	917	
PA_atk-s05_06a:917_1	ānītena, paresaṃ gharato ucchācariyāya laddhenāti attho. Dānenāti dātabbena ācāmamattena	917	
PA_atk-s05_06a:917_2	deyyadhammena. Ijjhittha vata dakkhiṇāti dakkhiṇā dānaṃ aho nipphajjittha, aho mahapphalā	917	
PA_atk-s05_06a:917_3	mahājutikā mahāvipphārā ahuvatthāti attho.	917	
PA_atk-s05_06a:918_0	191. Idāni “itthiratanādīnipi tassa dānassa satabhāgampi sahassabhāgampi na upentī”ti	918	
PA_atk-s05_06a:918_1	dassetuṃ “yā mahesittaṃ kāreyyā”tiādi vuttaṃ. Tattha sabbaṅgakalyāṇīti “nātidīghā	918	
PA_atk-s05_06a:918_2	nātirassā nātikisā nātithūlā nātikāḷī nāccodātā atikkantā mānusavaṇṇaṃ appattā dibbavaṇṇa”nti	918	
PA_atk-s05_06a:918_3	evaṃ vuttehi sabbehi aṅgehi kāraṇehi, sabbehi vā aṅgapaccaṅgehi kalyāṇī sobhanā sundarā.	918	
PA_atk-s05_06a:918_4	Bhattu cānomadassikāti sāmikassa alāmakadassanā sātisayaṃ dassanīyā pāsādikā. Etassācāmadānassa,	918	
PA_atk-s05_06a:918_5	kalaṃ nāgghati soḷasinti etassa etāya dinnassa ācāmadānassa phalaṃ soḷasabhāgaṃ katvā	918	
PA_atk-s05_06a:918_6	tato ekaṃ bhāgaṃ puna soḷasabhāgaṃ katvā gahitabhāgasaṅkhātaṃ soḷasiṃ kalaṃ cakkavattirañño	918	
PA_atk-s05_06a:918_7	itthiratanabhāvopi nāgghati nānubhoti na pāpuṇāti. “Suvaṇṇassa pañcadasadharaṇaṃ	918	
PA_atk-s05_06a:918_8	nikkha”nti vadanti, “satadharaṇa”nti apare.	918	
PA_atk-s05_06a:919_0	193. Hemavatāti himavati jātā, hemavatajātikā vā. Te hi mahantā thāmajavasampannā	919	
PA_atk-s05_06a:919_1	ca honti. Īsādantāti rathīsāsadisadantā, thokaṃyeva avanatadantāti attho. Tena visālakadāṭhībhāvaṃ	919	
PA_atk-s05_06a:919_2	nivāreti. Urūḷhavāti thāmajavaparakkamehi brūhanto, mahantaṃ yuddhakiccaṃ vahituṃ	919	
PA_atk-s05_06a:919_3	samatthāti attho. Suvaṇṇakacchāti hemamayagīveyyakapaṭimukkā. Kacchasīsena hi sabbaṃ	919	
PA_atk-s05_06a:919_4	hatthiyoggaṃ vadati. Hemakappanavāsasāti suvaṇṇakhacitagajattharaṇakaṅkanādihatthālaṅkārasampannā.	919	
PA_atk-s05_06a:920_0	194. Catunnamapi dīpānaṃ issaranti dvisahassaparittadīpaparivārānaṃ jambudīpādīnaṃ	920	
PA_atk-s05_06a:920_1	catunnaṃ mahādīpānaṃ issariyaṃ. Tena sattaratanasamujjalaṃ sakalaṃ cakkavattisiriṃ	920	
PA_atk-s05_06a:920_2	vadati. Yaṃ panettha, taṃ heṭṭhā vuttanayameva.	920	
PA_atk-s05_06a:921_0	Idha sakkena devarājena attanā ca vuttaṃ sabbaṃ āyasmā mahākassapatthero bhagavato	921	
PA_atk-s05_06a:921_1	ārocesi. Bhagavā taṃ aṭṭhuppattiṃ katvā sampattaparisāya vitthārena dhammaṃ desesi.	921	
PA_atk-s05_06a:921_2	Sā desanā mahājanassa sātthikā ahosīti.	921	
PA_atk-s05_06a:922	Ācāmadāyikāvimānavaṇṇanā niṭṭhitā.	92	
PA_atk-s05_06a:923	4. Caṇḍālivimānavaṇṇanā	92	
PA_atk-s05_06a:924_0	Caṇḍāli vanda pādānīti caṇḍālivimānaṃ. Tassa kā uppatti? Bhagavā rājagahe viharanto	924	
PA_atk-s05_06a:924_1	paccūsavelāyaṃ buddhāciṇṇaṃ mahākaruṇāsamāpattiṃ samāpajjitvā uṭṭhāya lokaṃ olokento	924	
PA_atk-s05_06a:924_2	addasa tasmiṃyeva nagare caṇḍālāvasathe vasantiṃ ekaṃ mahallikaṃ caṇḍāliṃ khīṇāyukaṃ,	924	
PA_atk-s05_06a:924_3	nirayasaṃvattanikañcassā kammaṃ upaṭṭhitaṃ. So mahākaruṇāya samussāhitamānaso “saggasaṃvattanikaṃ	924	
PA_atk-s05_06a:924_4	kammaṃ kāretvā tenassā nirayūpapattiṃ nisedhetvā sagge patiṭṭhāpessāmī”ti cintetvā	924	
PA_atk-s05_06a:924_5	mahatā bhikkhusaṅghena saddhiṃ rājagahaṃ piṇḍāya pavisati. Tena ca samayena sā caṇḍālī	924	
PA_atk-s05_06a:924_6	daṇḍaṃ olubbha nagarato nikkhamantī bhagavantaṃ āgacchantaṃ disvā abhimukhī hutvā	924	
PA_atk-s05_06a:924_7	aṭṭhāsi. Bhagavāpi tassā gamanaṃ nivārento viya purato aṭṭhāsi. Athāyasmā mahāmoggallāno	924	
PA_atk-s05_06a:924_8	satthu cittaṃ ñatvā tassā ca āyuparikkhayaṃ bhagavato vandanāya taṃ niyojento –	924	
PA_atk-s05_06a:926	“Caṇḍāli vanda pādāni, gotamassa yasassino;	92	
PA_atk-s05_06a:927	Tameva anukampāya, aṭṭhāsi isisattamo.	92	
PA_atk-s05_06a:929	“Abhippasādehi manaṃ, arahantamhi tādini;	92	
PA_atk-s05_06a:930	Khippaṃ pañjalikā vanda, parittaṃ tava jīvita”nti. – gāthādvayamāha;	93	
PA_atk-s05_06a:931_0	195. Tattha caṇḍālīti jātiāgatena nāmena taṃ ālapati. Vandāti abhivādaya. Pādānīti	931	
PA_atk-s05_06a:931_1	sadevakassa lokassa saraṇāni caraṇāni. Tameva anukampāyāti tameva anuggaṇhanatthaṃ,	931	
PA_atk-s05_06a:931_2	apāyūpapattito nisedhetvā sagge nibbattāpanatthanti adhippāyo. Aṭṭhāsīti nagarampi	931	
PA_atk-s05_06a:931_3	apavisitvā ṭhito. Isisattamoti lokiyasekkhāsekkhapaccekabuddhaisīhi uttamo ukkaṭṭhatamo,	931	
PA_atk-s05_06a:931_4	atha vā buddhaisīnaṃ vipassiādīnaṃ sattamoti isisattamo.	931	
PA_atk-s05_06a:932_0	196. Abhippasādehi mananti “sammāsambuddho bhagavā”ti tava cittaṃ pasādehi. Arahantamhi	932	
PA_atk-s05_06a:932_1	tādinīti ārakattā kilesānaṃ, tesaṃyeva arīnaṃ hatattā, saṃsāracakkassa arānaṃ hatattā,	932	
PA_atk-s05_06a:932_2	paccayānaṃ arahattā, pāpakaraṇe rahābhāvā ca arahante, iṭṭhādīsu tādibhāvappattiyā	932	
PA_atk-s05_06a:932_3	tādimhi. Khippaṃ pañjalikā vandāti sīghaṃyeva paggahitaañjalikā hutvā vandassu. Kasmāti	932	
PA_atk-s05_06a:932_4	ce? Parittaṃ tava jīvitanti, idāneva bhijjanasabhāvattā parittaṃ atiittaraṃ.	932	
PA_atk-s05_06a:933_0	Iti thero gāthādvayena bhagavato guṇe pakittento attano ānubhāve ṭhatvā tassā ca	933	
PA_atk-s05_06a:933_1	khīṇāyukatāvibhāvanena saṃvejento satthu vandanāya niyojesi. Sā ca taṃ sutvā saṃvegajātā	933	
PA_atk-s05_06a:933_2	satthari pasannamānasāva hutvā pañcapatiṭṭhitena vanditvā añjaliṃ katvā namassamānā	933	
PA_atk-s05_06a:933_3	buddhagatāya pītiyā ekaggacittā hutvā aṭṭhāsi. Bhagavā “alamettakametissā saggūpapattiyā”ti	933	
PA_atk-s05_06a:933_4	nagaraṃ pāvisi saddhiṃ bhikkhusaṅghena. Atha naṃ ekā bhantā gāvī taruṇavacchā tato	933	
PA_atk-s05_06a:933_5	eva abhidhāvantī siṅgena paharitvā jīvitā voropesi. Taṃ sabbaṃ dassetuṃ saṅgītikārā –	933	
PA_atk-s05_06a:935	“Coditā bhāvitattena, sarīrantimadhārinā;	93	
PA_atk-s05_06a:936	Caṇḍālī vandi pādāni, gotamassa yasassino.	93	
PA_atk-s05_06a:938	“Tamenaṃ avadhī gāvī, caṇḍāliṃ pañjaliṃ ṭhitaṃ;	93	
PA_atk-s05_06a:939	Namassamānaṃ sambuddhaṃ, andhakāre pabhaṅkara”nti. – gāthādvayamāhaṃsu;	93	
PA_atk-s05_06a:940_0	198. Tattha pañjaliṃ ṭhitaṃ namassamānaṃ sambuddhanti gatepi bhagavati buddhārammaṇāya	940	
PA_atk-s05_06a:940_1	pītiyā samāhitā hutvā sammukhā viya añjaliṃ paggayha namassamānaṃ ṭhitaṃ. Andhakāreti	940	
PA_atk-s05_06a:940_2	avijjandhakārena sakalena kilesandhakārena ca andhakāre loke. Pabhaṅkaranti ñāṇobhāsakaraṃ.	940	
PA_atk-s05_06a:941_0	Sā ca tato cutā tāvatiṃsesu nibbatti, accharānaṃ satasahassaṃ cassā parivāro ahosi.	941	
PA_atk-s05_06a:941_1	Tadaheva ca sā saha vimānena āgantvā vimānato otaritvā āyasmantaṃ mahāmoggallānaṃ	941	
PA_atk-s05_06a:941_2	upasaṅkamitvā vandi. Tamatthaṃ dassetuṃ –	941	
PA_atk-s05_06a:943	“Khīṇāsavaṃ vigatarajaṃ anejaṃ, ekaṃ araññamhi raho nisinnaṃ;	94	
PA_atk-s05_06a:944	Deviddhipattā upasaṅkamitvā, vandāmi taṃ vīra mahānubhāva”nti. –	94	
PA_atk-s05_06a:945	Devatā āha. Taṃ thero pucchi –	94	
PA_atk-s05_06a:947	“Suvaṇṇavaṇṇā jalitā mahāyasā, vimānamoruyha anekacittā;	94	
PA_atk-s05_06a:948	Parivāritā accharāsaṅgaṇena, kā tvaṃ subhe devate vandase mama”nti.	94	
PA_atk-s05_06a:949_0	200. Tattha jalitāti attano sarīrappabhāya vatthābharaṇādīnaṃ obhāsena ca jalantī	949	
PA_atk-s05_06a:949_1	jotentī. Mahāyasāti mahāparivārā. Vimānamoruyhāti vimānato oruyha. Anekacittāti anekavidhacittatāyuttā.	949	
PA_atk-s05_06a:949_2	Subheti subhaguṇe. Mamanti maṃ.	949	
PA_atk-s05_06a:950	Evaṃ therena pucchitā puna sā –	95	
PA_atk-s05_06a:952	“Ahaṃ bhaddante caṇḍālī, tayā vīrena pesitā;	95	
PA_atk-s05_06a:953	Vandiṃ arahato pāde, gotamassa yasassino.	95	
PA_atk-s05_06a:955	“Sāhaṃ vanditvā pādāni, cutā caṇḍālayoniyā;	95	
PA_atk-s05_06a:956	Vimānaṃ sabbato bhaddaṃ, upapannamhi nandane.	95	
PA_atk-s05_06a:958	“Accharānaṃ satasahassaṃ, purakkhatvāna tiṭṭhati;	95	
PA_atk-s05_06a:959	Tāsāhaṃ pavarā seṭṭhā, vaṇṇena yasasāyunā.	95	
PA_atk-s05_06a:961	“Pahūtakatakalyāṇā, sampajānā paṭissatā;	96	
PA_atk-s05_06a:962	Muniṃ kāruṇikaṃ loke, taṃ bhante vanditumāgatā”ti. –	96	
PA_atk-s05_06a:963	Catasso gāthāyo āha.	96	
PA_atk-s05_06a:964_0	201-4. Tattha pesitāti “caṇḍāli, vanda pādānī”tiādinā vandanāya uyyojitā. Yadipi	964	
PA_atk-s05_06a:964_1	taṃ vandanāmayaṃ puññaṃ pavattikkhaṇavasena parittaṃ, khettamahantatāya pana phalamahantatāya	964	
PA_atk-s05_06a:964_2	ca ativiya mahantamevāti āha “pahūtakatakalyāṇā”ti. Tathā buddhārammaṇāya pītiyā	964	
PA_atk-s05_06a:964_3	pavattikkhaṇe paññāya satiyā ca visadabhāvaṃ sandhāyāha “sampajānā paṭissatā”ti. Puna –	964	
PA_atk-s05_06a:966	“Idaṃ vatvāna caṇḍālī, kataññū katavedinī;	96	
PA_atk-s05_06a:967	Vanditvā arahato pāde, tatthevantaradhāyathā”ti. –	96	
PA_atk-s05_06a:968	Gāthā saṅgītikārehi ṭhapitā.	96	
PA_atk-s05_06a:969	205. Tattha caṇḍālīti caṇḍālībhūtapubbāti katvā vuttaṃ, devaloke ca idamāciṇṇaṃ, yaṃ manussaloke niruḷhasamaññāya vohāro. Sesaṃ vuttanayameva.	96	
PA_atk-s05_06a:970	Āyasmā pana mahāmoggallāno imaṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desesi, sā desanā mahājanassa sātthikā ahosīti.	97	
PA_atk-s05_06a:971	Caṇḍālivimānavaṇṇanā niṭṭhitā.	97	
PA_atk-s05_06a:972	5. Bhadditthivimānavaṇṇanā	97	
PA_atk-s05_06a:973_0	Nīlā pītā ca kāḷā cāti bhadditthivimānaṃ. Tassa kā uppatti? Bhagavā sāvatthiyaṃ viharati	973	
PA_atk-s05_06a:973_1	jetavane anāthapiṇḍikassa ārāme. Tena ca samayena kimilanagare rohako nāma gahapatiputto	973	
PA_atk-s05_06a:973_2	ahosi saddho pasanno sīlācārasampanno. Tasmiṃyeva ca nagare tena samānamahābhoge	973	
PA_atk-s05_06a:973_3	kule ekā dārikā ahosi saddhā pasannā pakatiyāpi bhaddatāya bhaddāti nāmena. Atha	973	
PA_atk-s05_06a:973_4	rohakassa mātāpitaro taṃ kumāriṃ vāretvā tādise kāle taṃ ānetvā āvāhavivāhaṃ akaṃsu.	973	
PA_atk-s05_06a:973_5	Te ubhopi samaggavāsaṃ vasanti. Sā attano ācārasampattiyā “bhadditthī”ti tasmiṃ nagare	973	
PA_atk-s05_06a:973_6	pākaṭā paññātā ahosi.	973	
PA_atk-s05_06a:974_0	Tena ca samayena dve aggasāvakā pañcasatapañcasatabhikkhuparivārā janapadacārikaṃ	974	
PA_atk-s05_06a:974_1	carantā kimilanagaraṃ pāpuṇiṃsu. Rohako tesaṃ tattha gatabhāvaṃ ñatvā somanassajāto	974	
PA_atk-s05_06a:974_2	there upasaṅkamitvā vanditvā svātanāya nimantetvā dutiyadivase paṇītena khādanīyena	974	
PA_atk-s05_06a:974_3	bhojanīyena saparivāre te santappetvā saputtadāro tehi desitaṃ dhammadesanaṃ sutvā	974	
PA_atk-s05_06a:974_4	tesaṃ ovāde patiṭṭhahanto saraṇāni gaṇhi, pañca sīlāni samādiyi. Bhariyā panassa	974	
PA_atk-s05_06a:974_5	aṭṭhamīcātuddasīpannarasīpāṭihāriyapakkhesu uposathaṃ upavasi, visesato sīlācārasampannā	974	
PA_atk-s05_06a:974_6	ahosi devatāhi ca anukampitā. Tāya eva ca devatānukampāya attano upari patitaṃ micchāpavādaṃ	974	
PA_atk-s05_06a:974_7	niraṃkatvā suvisuddhasīlācāratāya ativiya loke patthaṭayasā ahosi.	974	
PA_atk-s05_06a:975_0	Sā hi sayaṃ kimilanagare ṭhitā attano sāmikassa vaṇijjāvasena takkasilāyaṃ vasantassa,	975	
PA_atk-s05_06a:975_1	ussavadivase sahāyehi ussāhitassa nakkhattakīḷācitte uppanne gharadevatāya attano	975	
PA_atk-s05_06a:975_2	dibbānubhāvena taṃ tattha netvā sāmikena saha yojitā teneva samāgamena patiṭṭhitagabbhā	975	
PA_atk-s05_06a:975_3	hutvā devatāya kimilanagaraṃ paṭinītā, anukkamena gabbhinibhāve pākaṭe jāte sassuādīhi	975	
PA_atk-s05_06a:975_4	“aticārinī”ti āsaṅkitā, tāya eva devatāya attano ānubhāvena gaṅgāmahoghe kimilanagaraṃ	975	
PA_atk-s05_06a:975_5	ottharante viya upaṭṭhāpite attano patibbatābhāvasaṃsūcakena saccādhiṭṭhānapubbakena	975	
PA_atk-s05_06a:975_6	sapathena vātavegasamuṭṭhitavīcijālaṃ gaṅgāmahoghaṃ attano upari āpatitaṃ āyassañca	975	
PA_atk-s05_06a:975_7	nivattetvā, sāmikena samāgatāpi tena pubbe sassuādīhi viya āsaṅkitā takkasilāyaṃ	975	
PA_atk-s05_06a:975_8	tena dinnaṃ nāmamudditaṃ saññāṇañca appentī, taṃ āsaṅkaṃ niraṃkatvā bhattuno ñātijanassa	975	
PA_atk-s05_06a:975_9	ca mahājanassa ca sambhāvanīyā jātā. Tena vuttaṃ “suvisuddhasīlācāratāya ativiya	975	
PA_atk-s05_06a:975_10	loke patthaṭayasā ahosī”ti.	9751	
PA_atk-s05_06a:976_0	Sā aparena samayena kālaṃ katvā tāvatiṃsabhavane uppannā. Atha bhagavati sāvatthito	976	
PA_atk-s05_06a:976_1	tāvatiṃsabhavanaṃ gantvā pāricchattakamūle paṇḍukambalasilāyaṃ nisinne, devaparisāya	976	
PA_atk-s05_06a:976_2	ca bhagavantaṃ upasaṅkamitvā vanditvā ekamantaṃ nisinnāya bhadditthīpi upasaṅkamitvā	976	
PA_atk-s05_06a:976_3	vanditvā ekamantaṃ aṭṭhāsi. Atha bhagavā dasasahassilokadhātūsu sannipatitāya devabrahmaparisāya	976	
PA_atk-s05_06a:976_4	majjhe tāya devatāya katapuññakammaṃ pucchanto –	976	
PA_atk-s05_06a:978	“Nīlā pītā ca kāḷā ca, mañjiṭṭhā atha lohitā;	97	
PA_atk-s05_06a:979	Uccāvacānaṃ vaṇṇānaṃ, kiñjakkhaparivāritā.	97	
PA_atk-s05_06a:981	“Mandāravānaṃ pupphānaṃ, mālaṃ dhāresi muddhani;	98	
PA_atk-s05_06a:982	Nayime aññesu kāyesa, rukkhā santi sumedhase.	98	
PA_atk-s05_06a:984	“Kena kāyaṃ upapannā, tāvatiṃsaṃ yasassinī;	98	
PA_atk-s05_06a:985	Devate pucchitācikkha, kissa kammassidaṃ phala”nti. – āha;	98	
PA_atk-s05_06a:986_0	206-7. Tattha nīlā pītā ca kāḷā ca, mañjiṭṭhā atha lohitāti ettha ca-saddo vuttatthasamuccayo,	986	
PA_atk-s05_06a:986_1	so nīlā ca pītā cātiādinā paccekaṃ yojetabbo. Athāti aññatthe nipāto. Tena odātādike	986	
PA_atk-s05_06a:986_2	avuttavaṇṇe saṅgaṇhāti. Iti-saddo luttaniddiṭṭho veditabbo. Ca-saddo vā avuttatthasamuccayo.	986	
PA_atk-s05_06a:986_3	Athāti iti-saddatthe nipāto. Uccāvacānaṃ vaṇṇānanti ettha uccāvacānanti vibhattiyā	986	
PA_atk-s05_06a:986_4	alopo daṭṭhabbo, uccāvacavaṇṇānaṃ nānāvidhavaṇṇānanti attho. Vaṇṇānanti vā vaṇṇavantānaṃ.	986	
PA_atk-s05_06a:986_5	Kiñjakkhaparivāritāti kiñjakkhehi parivāritānaṃ. Sāmiatthe hi etaṃ paccattavacanaṃ.	986	
PA_atk-s05_06a:986_6	Idaṃ vuttaṃ hoti – nīlā ca pītā ca kāḷā ca mañjiṭṭhā ca lohitā ca atha aññe odātādayo	986	
PA_atk-s05_06a:986_7	cāti imesaṃ vasena uccāvacavaṇṇānaṃ tathābhūtehiyeva kiñjakkhehi kesarehi parivāritānaṃ	986	
PA_atk-s05_06a:986_8	vicittasaṇṭhānāditāya vā uccāvacānaṃ yathāvuttavaṇṇavantānaṃ mandāravarukkhasambhūtatāya	986	
PA_atk-s05_06a:986_9	mandāravānaṃ pupphānaṃ mālaṃ tehi kataṃ mālāguṇaṃ tvaṃ devate attano sīse dhāresi piḷandhasīti.	986	
PA_atk-s05_06a:987_0	Yato rukkhato tāni pupphāni, tesaṃ visesavaṇṇatāya anaññasādhāraṇataṃ dassetuṃ “nayime	987	
PA_atk-s05_06a:987_1	aññesu kāyesu, rukkhā santi sumedhase”ti vuttaṃ. Tattha imeti yathāvuttavaṇṇasaṇṭhānādiyuttā	987	
PA_atk-s05_06a:987_2	pupphavanto rukkhā na santīti yojanā. Kāyesūti devanikāyesu. Sumedhaseti sundarapaññe.	987	
PA_atk-s05_06a:988_0	Tattha nīlāti indanīlamahānīlādimaṇiratanānaṃ vasena nīlobhāsā. Pītāti puppharāgakakketanapulakādimaṇiratanānañceva	988	
PA_atk-s05_06a:988_1	siṅgīsuvaṇṇassa ca vasena pītobhāsā. Kāḷāti asmakaupalakādimaṇiratanānaṃ vasena kaṇhobhāsā.	988	
PA_atk-s05_06a:988_2	Mañjiṭṭhāti jotirasagomuttakagomedakādimaṇiratanānaṃ vasena mañjiṭṭhobhāsā. Lohitāti	988	
PA_atk-s05_06a:988_3	padumarāgalohitaṅkapavāḷaratanādīnaṃ vasena lohitobhāsā. Keci pana nīlādipadāni “rukkhā”ti	988	
PA_atk-s05_06a:988_4	iminā “nīlā rukkhā”tiādinā yojetvā vadanti. Rukkhāpi hi nīlādivaṇṇehi pupphehi sañchannattā	988	
PA_atk-s05_06a:988_5	nīlādiyogato nīlādivohāraṃ labhantīti tehi “nīlā…pe… lohitā…pe… nayime aññesu kāyesu	988	
PA_atk-s05_06a:988_6	rukkhā santi sumedhaseti, yato tvaṃ uccāvacānaṃ vaṇṇānaṃ kiñjakkhaparivāritānaṃ mandāravānaṃ	988	
PA_atk-s05_06a:988_7	pupphānaṃ mālaṃ dhāresī”ti yojanā kātabbā. Tattha yathādiṭṭhe vaṇṇavisesayutte pupphe	988	
PA_atk-s05_06a:988_8	kittetvā tesaṃ asādhāraṇabhāvadassanena rukkhānaṃ āvenikabhāvadassanaṃ paṭhamanayo,	988	
PA_atk-s05_06a:988_9	rukkhānaṃ asādhāraṇabhāvadassanena pupphānaṃ āvenikabhāvadassanaṃ dutiyanayo. Paṭhamanaye	988	
PA_atk-s05_06a:988_10	vaṇṇādayo sarūpena gahitā, dutiyanaye nissayamukhenāti ayametesaṃ viseso.	9881	
PA_atk-s05_06a:989	208. Kenāti kena puññakammena, kāyaṃ tāvatiṃsanti yojanā. Pucchitācikkhāti pucchitā tvaṃ ācikkha kathehi.	98	
PA_atk-s05_06a:990	Evaṃ bhagavatā pucchitā sā devatā imāhi gāthāhi byākāsi –	99	
PA_atk-s05_06a:992	“Bhadditthikāti maṃ aññaṃsu, kimilāyaṃ upāsikā;	99	
PA_atk-s05_06a:993	Saddhā sīlena sampannā, saṃvibhāgaratā sadā.	99	
PA_atk-s05_06a:995	“Acchādanañca bhattañca, senāsanaṃ padīpiyaṃ;	99	
PA_atk-s05_06a:996	Adāsiṃ ujubhūtesu, vippasannena cetasā.	99	
PA_atk-s05_06a:998	“Cātuddasiṃ pañcadasiṃ, yā ca pakkhassa aṭṭhamī;	99	
PA_atk-s05_06a:999	Pāṭihāriyapakkhañca, aṭṭhaṅgasusamāgataṃ.	99	
PA_atk-s05_06a:1001	“Uposathaṃ upavasissaṃ, sadā sīlesu saṃvutā;	100	
PA_atk-s05_06a:1002	Saññamā saṃvibhāgā ca, vimānaṃ āvasāmahaṃ.	100	
PA_atk-s05_06a:1004	“Pāṇātipātā viratā, musāvādā ca saññatā;	100	
PA_atk-s05_06a:1005	Theyyā ca aticārā ca, majjapānā ca ārakā.	100	
PA_atk-s05_06a:1007	“Pañcasikkhāpade ratā, ariyasaccāna kovidā;	100	
PA_atk-s05_06a:1008	Upāsikā cakkhumato, appamādavihārinī;	100	
PA_atk-s05_06a:1009	Katāvāsā katakusalā tato cutā, sayaṃpabhā anuvicarāmi nandanaṃ.	100	
PA_atk-s05_06a:1011	“Bhikkhū cāhaṃ paramahitānukampake, abhojayiṃ tapassiyugaṃ mahāmuniṃ;	101	
PA_atk-s05_06a:1012	Katāvāsā katakusalā tato cutā, sayaṃpabhā anuvicarāmi nandanaṃ.	101	
PA_atk-s05_06a:1014	“Aṭṭhaṅgikaṃ aparimitaṃ sukhāvahaṃ, uposathaṃ satatamupāvasiṃ ahaṃ;	101	
PA_atk-s05_06a:1015	Katāvāsā katakusalā tato cutā, sayaṃpabhā anuvicarāmi nandana”nti.	101	
PA_atk-s05_06a:1016_0	209-214. Tattha bhadditthikāti maṃ aññaṃsu, kimilāyaṃ upāsikāti ācārasampattiyā saccakiriyāya	1016	
PA_atk-s05_06a:1016_1	ubbattamānamahoghanivattanena akhaṇḍasīlāti sañjātanicchayā bhaddā sundarā ayaṃ itthī,	1016	
PA_atk-s05_06a:1016_2	tasmā “bhadditthikā upāsikā”ti ca maṃ kimilanagaravāsino jāniṃsu. Saddhā sīlena sampannātiādi	1016	
PA_atk-s05_06a:1016_3	heṭṭhā vuttanayattā uttānatthameva.	1016	
PA_atk-s05_06a:1017_0	Apica “saddhā”ti iminā saddhādhanaṃ, “saṃvibhāgaratā, acchādanañca bhattañca, senāsanaṃ	1017	
PA_atk-s05_06a:1017_1	padīpiyaṃ. Adāsiṃ ujubhūtesu, vippasannena cetasā”ti iminā cāgadhanaṃ, “sīlena sampannā,	1017	
PA_atk-s05_06a:1017_2	catuddasiṃ pañcadasiṃ…pe… pañcasikkhāpade ratā”ti iminā sīladhanaṃ hiridhanaṃ ottappadhanañca,	1017	
PA_atk-s05_06a:1017_3	“ariyasaccāna kovidā”ti iminā sutadhanaṃ paññādhanañca dassitanti sā attano sattavidhaariyadhanapaṭilābhaṃ.	1017	
PA_atk-s05_06a:1017_4	“Upāsikā cakkhumato…pe… anuvicarāmi nandana”nti iminā tassa diṭṭhadhammikaṃ samparāyikañca	1017	
PA_atk-s05_06a:1017_5	ānisaṃsaṃ vibhāveti. Tattha katāvāsāti nipphāditasucaritāvāsā. Sucaritakammañhi tadatte	1017	
PA_atk-s05_06a:1017_6	āyatiñca sukhāvāsahetutāya “sukhavihārassa āvāso”ti vuccati. Tenāha “katakusalā”ti.	1017	
PA_atk-s05_06a:1018_0	215. Pubbe anāmasitakhettavisesaṃ attano dānamayaṃ puññaṃ vatvā idāni tassa āyatanagatataṃ	1018	
PA_atk-s05_06a:1018_1	dassetuṃ “bhikkhū cā”tiādi vuttaṃ. Tattha bhikkhūti anavasesabhinnakilesatāya bhikkhū.	1018	
PA_atk-s05_06a:1018_2	Paramahitānukampaketi paramaṃ ativiya diṭṭhadhammikādinā hitena anuggāhake. Abhojayinti	1018	
PA_atk-s05_06a:1018_3	paṇītena bhojanena bhojesiṃ. Tapassiyuganti uttamena tapasā sabbakilesamalaṃ tāpetvā	1018	
PA_atk-s05_06a:1018_4	samucchinditvā ṭhitattā tapassibhūtaṃ yugaṃ. Mahāmuninti tato eva mahāisibhūtaṃ,	1018	
PA_atk-s05_06a:1018_5	mahato vā attano visayassa mahanteneva ñāṇena munanato paricchindanato mahāmuniṃ.	1018	
PA_atk-s05_06a:1018_6	Sabbametaṃ dve aggasāvake sandhāya vadati.	1018	
PA_atk-s05_06a:1019_0	216. Aparimitaṃ sukhāvahanti anunāsikalopaṃ akatvā vuttaṃ. “Yāvañcidaṃ, bhikkhave,	1019	
PA_atk-s05_06a:1019_1	na sukaraṃ akkhānena pāpuṇituṃ yāva sukhā saggā”ti vacanato bhagavatopi vacanapathātītaparimāṇarahitasukhanibbattakaṃ	1019	
PA_atk-s05_06a:1019_2	attano vā ānubhāvena aparimitasukhāvahaṃ sukhassa āvahanakaṃ. Satatanti sabbakālaṃ.	1019	
PA_atk-s05_06a:1019_3	Taṃ taṃ uposatharakkhaṇadivasaṃ ahāpetvā, taṃ taṃ vā uposatharakkhaṇadivasaṃ akhaṇḍaṃ	1019	
PA_atk-s05_06a:1019_4	katvā paripuṇṇaṃ katvā satataṃ vā sabbakālaṃ sukhāvahanti yojanā. Sesaṃ heṭṭhā vuttanayameva.	1019	
PA_atk-s05_06a:1020_0	Atha bhagavā mātudevaputtappamukhānaṃ dasasahassilokadhātuvāsīnaṃ devabrahmasaṅghānaṃ	1020	
PA_atk-s05_06a:1020_1	tayo māse abhidhammapiṭakaṃ desetvā manussalokaṃ āgantvā bhadditthivimānaṃ bhikkhūnaṃ	1020	
PA_atk-s05_06a:1020_2	desesi. Sā desanā sampattaparisāya sātthikā ahosīti.	1020	
PA_atk-s05_06a:1021	Bhadditthivimānavaṇṇanā niṭṭhitā.	102	
PA_atk-s05_06a:1022	6. Soṇadinnāvimānavaṇṇanā	102	
PA_atk-s05_06a:1023_0	Abhikkantena vaṇṇenāti soṇadinnāvimānaṃ. Tassa kā uppatti? Bhagavā sāvatthiyaṃ viharati	1023	
PA_atk-s05_06a:1023_1	jetavane. Tena ca samayena nāḷandāyaṃ soṇadinnā nāma ekā upāsikā saddhā pasannā bhikkhūnaṃ	1023	
PA_atk-s05_06a:1023_2	catūhi paccayehi sakkaccaṃ upaṭṭhahantī suvisuddhaniccasīlā aṭṭhaṅgasamannāgataṃ	1023	
PA_atk-s05_06a:1023_3	uposathampi upavasati. Sā dhammasavanasappāyaṃ paṭilabhitvā upanissayasampannatāya	1023	
PA_atk-s05_06a:1023_4	catusaccakammaṭṭhānaṃ paribrūhantī sotāpannā ahosi. Atha aññatarena rogena phuṭṭhā	1023	
PA_atk-s05_06a:1023_5	kālaṃ katvā tāvatiṃsesu uppajji. Taṃ āyasmā mahāmoggallāno –	1023	
PA_atk-s05_06a:1025	“Abhikkantena vaṇṇena, yā tvaṃ tiṭṭhasi devate;	102	
PA_atk-s05_06a:1026	Obhāsentī disā sabbā, osadhī viya tārakā.	102	
PA_atk-s05_06a:1028	“Kena tetādiso vaṇṇo, kena te idha mijjhati;	102	
PA_atk-s05_06a:1029	Uppajjanti ca te bhogā, ye keci manaso piyā.	102	
PA_atk-s05_06a:1031	“Pucchāmi taṃ devi mahānubhāve, manussabhūtā kimakāsi puññaṃ;	103	
PA_atk-s05_06a:1032	Kenāsi evaṃ jalitānubhāvā, vaṇṇo ca te sabbadisā pabhāsatī”ti. –	103	
PA_atk-s05_06a:1033	Imāhi tīhi gāthāhi paṭipucchi.	103	
PA_atk-s05_06a:1035	“Sā devatā attamanā, moggallānena pucchitā;	103	
PA_atk-s05_06a:1036	Pañhaṃ puṭṭhā viyākāsi, yassa kammassidaṃ phalaṃ”.	103	
PA_atk-s05_06a:1038	“Soṇadinnāti maṃ aññaṃsu…pe… gotamassa yasassino.	103	
PA_atk-s05_06a:1040	“Tena metādiso vaṇṇo…pe… vaṇṇo ca me sabbadisā pabhāsatī”ti. –	104	
PA_atk-s05_06a:1041	Devatā byākāsi. Taṃ sabbaṃ heṭṭhā vuttanayameva.	104	
PA_atk-s05_06a:1042	Soṇadinnāvimānavaṇṇanā niṭṭhitā.	104	
PA_atk-s05_06a:1043	7.Uposathāvimānavaṇṇanā	104	
PA_atk-s05_06a:1044	Abhikkantena vaṇṇenāti uposathāvimānaṃ. Idha aṭṭhuppattiyaṃ sākete uposathā nāma ekā upāsikāti ayameva viseso, sesaṃ anantaravimānasadisaṃ. Tena vuttaṃ –	104	
PA_atk-s05_06a:1046	“Abhikkantena vaṇṇena…pe…	104	
PA_atk-s05_06a:1047	Vaṇṇo ca te sabbadisā pabhāsatī”ti.	104	
PA_atk-s05_06a:1049	“Sā devatā attamanā…pe… yassa kammassidaṃ phalaṃ”.	104	
PA_atk-s05_06a:1051	“Uposathāti maṃ aññaṃsu, sāketāyaṃ upāsikā…pe…	105	
PA_atk-s05_06a:1052	Upāsikā cakkhumato, gotamassa yasassino.	105	
PA_atk-s05_06a:1054	“Tena metādiso vaṇṇo…pe…	105	
PA_atk-s05_06a:1055	Vaṇṇo ca me sabbadisā pabhāsatī”ti. –	105	
PA_atk-s05_06a:1056	Devatā byākāsi. Puna attano ekaṃ dosaṃ dassentī –	105	
PA_atk-s05_06a:1058	“Abhikkhaṇaṃ nandanaṃ sutvā, chando me udapajjatha;	105	
PA_atk-s05_06a:1059	Tattha cittaṃ paṇidhāya, upapannāmhi nandanaṃ.	105	
PA_atk-s05_06a:1061	“Nākāsiṃ satthu vacanaṃ, buddhassādiccabandhuno;	106	
PA_atk-s05_06a:1062	Hīne cittaṃ paṇidhāya, sāmhi pacchānutāpinī”ti. – dve gāthā abhāsi;	106	
PA_atk-s05_06a:1063	233. Tattha uposathāti maṃ aññaṃsūti “uposathā”ti iminā nāmena maṃ manussā jāniṃsu. Sāketāyanti sāketanagare.	106	
PA_atk-s05_06a:1064_0	241. Abhikkhaṇanti abhiṇhaṃ. Nandanaṃ sutvāti “tāvatiṃsabhavane nandanavanaṃ nāma	1064	
PA_atk-s05_06a:1064_1	edisañca edisañcā”ti tattha nānāvidhaṃ dibbasampattiṃ sutvā. Chandoti tannibbattakapuññakammassa	1064	
PA_atk-s05_06a:1064_2	kāraṇabhūto kusalacchando, tatrūpapattiyā patthanābhūto taṇhāchando vā. Udapajjathāti	1064	
PA_atk-s05_06a:1064_3	uppajjittha. Tatthāti tāvatiṃsabhavane, nandanāpadesenapi hi taṃ devalokaṃ vadati.	1064	
PA_atk-s05_06a:1064_4	Upapannāmhīti uppannā nibbattā amhi.	1064	
PA_atk-s05_06a:1065_0	242. Nākāsiṃ satthu vacananti “nāhaṃ, bhikkhave, appamattakampi bhavaṃ vaṇṇemī”tiādinā	1065	
PA_atk-s05_06a:1065_1	satthārā vuttavacanaṃ na kariṃ, bhavesu chandarāgaṃ na pajahinti attho. Ādicco gotamagotto,	1065	
PA_atk-s05_06a:1065_2	bhagavāpi gotamagottoti sagottatāya vuttaṃ “buddhassādiccabandhuno”ti. Atha vā ādiccassa	1065	
PA_atk-s05_06a:1065_3	bandhu ādiccabandhu, bhagavā. Taṃ paṭicca tassa ariyāya jātiyā jātattā ādicco vā	1065	
PA_atk-s05_06a:1065_4	bandhu etassa orasaputtabhāvatoti ādiccabandhu, bhagavā. Tathā hi vuttaṃ –	1065	
PA_atk-s05_06a:1066	“Yo andhakāre tamasī pabhaṅkaro, verocano maṇḍalī uggatejo;	106	
PA_atk-s05_06a:1067	Mā rāhu gilī caramantalikkhe, pajaṃ mamaṃ rāhu pamuñca sūriya”nti. ;	106	
PA_atk-s05_06a:1068	Hīneti lāmake. Attano bhavābhiratiṃ sandhāya vadati. Sāmhīti sā amhi.	106	
PA_atk-s05_06a:1069_0	Evaṃ tāya devatāya bhavābhiratinimitte uppannavippaṭisāre pavedite thero bhavassa	1069	
PA_atk-s05_06a:1069_1	paricchinnāyubhāvavibhāvanamukhena āyatiṃ manussattabhāve ṭhatvā vaṭṭadukkhassa samatikkamo	1069	
PA_atk-s05_06a:1069_2	kātuṃ sukaro, sabbaso khīṇāsavabhāvo nāma mahānisaṃsoti ca samassāsetuṃ –	1069	
PA_atk-s05_06a:1071	“Kīva ciraṃ vimānamhi, idha vacchasuposathe;	107	
PA_atk-s05_06a:1072	Devate pucchitācikkha, yadi jānāsi āyuno”ti. –	107	
PA_atk-s05_06a:1073	Gāthamāha. Puna sā –	107	
PA_atk-s05_06a:1075	“Saṭṭhi vassasahassāni, tisso ca vassakoṭiyo;	107	
PA_atk-s05_06a:1076	Idha ṭhatvā mahāmuni, ito cutā gamissāmi;	107	
PA_atk-s05_06a:1077	Manussānaṃ sahabyata”nti. – āha;	107	
PA_atk-s05_06a:1078	Puna thero –	107	
PA_atk-s05_06a:1080	“Mā tvaṃ uposathe bhāyi, sambuddhenāsi byākatā;	108	
PA_atk-s05_06a:1081	Sotāpannā visesayi, pahīnā tava duggatī”ti. –	108	
PA_atk-s05_06a:1082	Imāya gāthāya samuttejesi.	108	
PA_atk-s05_06a:1083_0	243-4. Tattha kīva ciranti kittakaṃ addhānaṃ. Idhāti imasmiṃ devaloke, idha vā vimānasmiṃ.	1083	
PA_atk-s05_06a:1083_1	Āyu noti āyu, noti nipātamattaṃ. Āyuno vā cirācirabhāvaṃ, atha vā yadi jānāsi āyunoti	1083	
PA_atk-s05_06a:1083_2	attho. Mahāmunīti theraṃ ālapati.	1083	
PA_atk-s05_06a:1084_0	245. Mā tvaṃ uposathe bhāyīti bhadde uposathe tvaṃ mā bhāyi. Kasmā? Yasmā sambuddhenāsi	1084	
PA_atk-s05_06a:1084_1	byākatā. Kinti? Sotāpannā visesayīti. Maggaphalasaññitaṃ visesaṃ yātā adhigatā, tasmā	1084	
PA_atk-s05_06a:1084_2	pahīnā tava sabbāpi duggatīti imampi visesaṃ yātāti visesayi. Sesaṃ vuttanayameva.	1084	
PA_atk-s05_06a:1085	Uposathāvimānavaṇṇanā niṭṭhitā.	108	
PA_atk-s05_06a:1086	8-9. Niddā-suniddāvimānavaṇṇanā	108	
PA_atk-s05_06a:1087_0	Aṭṭhamanavamavimānāni rājagahanidānāni. Aṭṭhuppattiyaṃ yathākkamaṃ “niddā nāma upāsikā…pe…	1087	
PA_atk-s05_06a:1087_1	gotamassa yasassino. Tena metādiso vaṇṇo…pe… suniddā nāma upāsikā”ti vattabbaṃ. Sesaṃ	1087	
PA_atk-s05_06a:1087_2	vuttanayameva. Gāthāsupi apubbaṃ natthi. Tathā hi ekaccesu potthakesu pāḷi peyyālavasena	1087	
PA_atk-s05_06a:1087_3	ṭhapitāti. Tena vuttaṃ –	1087	
PA_atk-s05_06a:1089	“Abhikkantena vaṇṇena…pe…	108	
PA_atk-s05_06a:1090	Vaṇṇo ca te sabbadisā pabhāsatī”ti.	109	
PA_atk-s05_06a:1092	“Sā devatā attamanā…pe… yassa kammassidaṃ phalaṃ”.	109	
PA_atk-s05_06a:1094	“Niddāti mamaṃ aññaṃsu, rājagahasmiṃ upāsikā…pe…	109	
PA_atk-s05_06a:1095	Gotamassa yasassino.	109	
PA_atk-s05_06a:1097	“Tena metādiso vaṇṇo…pe…vaṇṇo ca me sabbadisā pabhāsatī”ti.	109	
PA_atk-s05_06a:1099	“Abhikkantena vaṇṇena…pe… sabbadisā pabhāsatī”ti.	109	
PA_atk-s05_06a:1101	“Sā devatā attamanā…pe….	110	
PA_atk-s05_06a:1103	“Suniddāti maṃ aññaṃsu, rājagahasmiṃ upāsikā…pe…	110	
PA_atk-s05_06a:1104	Gotamassa yasassino.	110	
PA_atk-s05_06a:1106	“Tena metādiso vaṇṇo…pe…	110	
PA_atk-s05_06a:1107	Vaṇṇo ca me sabbadisā pabhāsatī”ti.	110	
PA_atk-s05_06a:1108	Niddā-suniddāvimānavaṇṇanā niṭṭhitā.	110	
PA_atk-s05_06a:1109	10. Paṭhamabhikkhādāyikāvimānavaṇṇanā	110	
PA_atk-s05_06a:1110_0	Abhikkantena vaṇṇenāti bhikkhādāyikāvimānaṃ. Tassa kā uppatti? Bhagavā sāvatthiyaṃ	1110	
PA_atk-s05_06a:1110_1	viharati jetavane. Tena ca samayena uttaramadhurāyaṃ aññatarā itthī khīṇāyukā hoti	1110	
PA_atk-s05_06a:1110_2	apāye uppajjanārahā. Bhagavā paccūsavelāyaṃ mahākaruṇāsamāpattito vuṭṭhāya lokaṃ	1110	
PA_atk-s05_06a:1110_3	volokento taṃ itthiṃ apāye uppajjanārahaṃ disvā mahākaruṇāya sañcoditamānaso taṃ	1110	
PA_atk-s05_06a:1110_4	sugatiyaṃ patiṭṭhāpetukāmo eko adutiyo madhuraṃ agamāsi. Gantvā pubbaṇhasamayaṃ nivāsetvā	1110	
PA_atk-s05_06a:1110_5	pattacīvaraṃ ādāya bahinagaraṃ piṇḍāya pāvisi. Tena samayena sā itthī gehe āhāraṃ	1110	
PA_atk-s05_06a:1110_6	sampādetvā ekamante paṭisāmetvā ghaṭaṃ gahetvā udakatitthaṃ gantvā nhāyitvā ghaṭena	1110	
PA_atk-s05_06a:1110_7	udakaṃ gahetvā attano gehaṃ gacchantī antarāmagge bhagavantaṃ passitvā “api, bhante,	1110	
PA_atk-s05_06a:1110_8	piṇḍo laddho”ti vatvā “labhissāmī”ti ca bhagavatā vutte aladdhabhāvaṃ ñatvā ghaṭaṃ	1110	
PA_atk-s05_06a:1110_9	ṭhapetvā bhagavantaṃ upasaṅkamitvā vanditvā “ahaṃ, bhante, piṇḍapātaṃ dassāmi, adhivāsethā”ti	1110	
PA_atk-s05_06a:1110_10	āha. Adhivāsesi bhagavā tuṇhībhāvena. Sā bhagavato adhivāsanaṃ viditvā paṭhamataraṃ	11101	
PA_atk-s05_06a:1110_11	gantvā sittasammaṭṭhe padese āsanaṃ paññāpetvā bhagavato pavesanaṃ udikkhamānā aṭṭhāsi.	11101	
PA_atk-s05_06a:1110_12	Bhagavā gehaṃ pavisitvā paññatte āsane nisīdi. Atha sā bhagavantaṃ bhojesi. Bhagavā	11101	
PA_atk-s05_06a:1110_13	katabhattakicco onītapattapāṇī tassā anumodanaṃ katvā pakkāmi. Sā anumodanaṃ sutvā	11101	
PA_atk-s05_06a:1110_14	anappakaṃ pītisomanassaṃ paṭisaṃvedentī yāva cakkhupathasamatikkamā buddhārammaṇaṃ	11101	
PA_atk-s05_06a:1110_15	pītiṃ avijahantī namassamānā aṭṭhāsi. Sā katipayadivasātikkameneva kālaṃ katvā tāvatiṃsabhavane	11101	
PA_atk-s05_06a:1110_16	nibbatti, accharāsahassañcassā parivāro ahosi. Taṃ āyasmā mahāmoggallāno –	11101	
PA_atk-s05_06a:1112	“Abhikkantena vaṇṇena…pe… osadhī viya tārakā.	111	
PA_atk-s05_06a:1114	“Kena tetādiso vaṇṇo…pe…	111	
PA_atk-s05_06a:1115	Vaṇṇo ca te sabbadisā pabhāsatī”ti. – gāthāhi pucchi;	111	
PA_atk-s05_06a:1117	“Sā devatā attamanā…pe… yassa kammassidaṃ phalaṃ”.	111	
PA_atk-s05_06a:1119	“Ahaṃ manussesu manussabhūtā,	111	
PA_atk-s05_06a:1120	Purimāya jātiyā manussaloke.	112	
PA_atk-s05_06a:1122	“Addasaṃ virajaṃ buddhaṃ, vippasannamanāvilaṃ;	112	
PA_atk-s05_06a:1123	Tassa adāsahaṃ bhikkhaṃ, pasannā sehi pāṇibhi.	112	
PA_atk-s05_06a:1125	“Tena metādiso vaṇṇo…pe…	112	
PA_atk-s05_06a:1126	Vaṇṇo ca me sabbadisā pabhāsatī”ti. –	112	
PA_atk-s05_06a:1127	Devatā byākāsi. Sesaṃ sabbaṃ heṭṭhā vuttanayattā uttānatthameva.	112	
PA_atk-s05_06a:1128	Paṭhamabhikkhādāyikāvimānavaṇṇanā niṭṭhitā.	112	
PA_atk-s05_06a:1129	11. Dutiyabhikkhādāyikāvimānavaṇṇanā	112	
PA_atk-s05_06a:1130_0	Abhikkantena vaṇṇenāti dutiyabhikkhādāyikāvimānaṃ. Tassa kā uppatti? Bhagavā rājagahe	1130	
PA_atk-s05_06a:1130_1	viharati. Tattha aññatarā itthī saddhā pasannā aññataraṃ khīṇāsavattheraṃ piṇḍāya	1130	
PA_atk-s05_06a:1130_2	carantaṃ disvā attano gehaṃ pavesetvā bhojanaṃ adāsi. Sā aparena samayena kālaṃ katvā	1130	
PA_atk-s05_06a:1130_3	tāvatiṃsabhavane nibbatti. Sesaṃ anantaravimānasadisameva.	1130	
PA_atk-s05_06a:1132	“Abhikkantena vaṇṇena…pe… sabbadisā pabhāsatī”ti.	113	
PA_atk-s05_06a:1134	“Sā devatā attamanā…pe… yassa kammassidaṃ phalaṃ”.	113	
PA_atk-s05_06a:1136	“Ahaṃ manussesu manussabhūtā…pe…	113	
PA_atk-s05_06a:1137	Vaṇṇo ca me sabbadisā pabhāsatī”ti.	113	
PA_atk-s05_06a:1138	Dutiyabhikkhādāyikāvimānavaṇṇanā niṭṭhitā.	113	
PA_atk-s05_06a:1139	Iti paramatthadīpaniyā khuddaka-aṭṭhakathāya vimānavatthusmiṃ	113	
PA_atk-s05_06a:1140	Ekādasavatthupaṭimaṇḍitassa dutiyassa cittalatāvaggassa	114	
PA_atk-s05_06a:1141	Atthavaṇṇanā niṭṭhitā.	114	
PA_atk-s05_06a:1142	3. Pāricchattakavaggo	114	
PA_atk-s05_06a:1143	1. Uḷāravimānavaṇṇanā	114	
PA_atk-s05_06a:1144_0	Pāricchattakavagge uḷāro te yaso vaṇṇoti uḷāravimānaṃ. Tassa kā uppatti? Bhagavā	1144	
PA_atk-s05_06a:1144_1	rājagahe viharati veḷuvane kalandakanivāpe. Tena samayena rājagahe āyasmato mahāmoggallānassa	1144	
PA_atk-s05_06a:1144_2	upaṭṭhākakule ekā dārikā dānajjhāsayā dānasaṃvibhāgaratā ahosi. Sā yaṃ tasmiṃ gehe	1144	
PA_atk-s05_06a:1144_3	purebhattaṃ khādanīyabhojanīyaṃ uppajjati, tattha attanā laddhapaṭivīsato upaḍḍhaṃ	1144	
PA_atk-s05_06a:1144_4	deti, upaḍḍhaṃ attanā paribhuñjati, adatvā pana na bhuñjati, dakkhiṇeyye apassantīpi	1144	
PA_atk-s05_06a:1144_5	ṭhapetvā diṭṭhakāle deti, yācakānampi detiyeva. Athassā mātā “mama dhītā dānajjhāsayā	1144	
PA_atk-s05_06a:1144_6	dānasaṃvibhāgaratā”ti haṭṭhatuṭṭhā tassā diguṇaṃ bhāgaṃ deti. Dentī ca ekasmiṃ bhāge	1144	
PA_atk-s05_06a:1144_7	tāya saṃvibhāge kate puna aparaṃ deti, sā tatopi saṃvibhāgaṃ karotiyeva.	1144	
PA_atk-s05_06a:1145_0	Evaṃ gacchante kāle taṃ vayappattaṃ mātāpitaro tasmiṃyeva nagare aññatarasmiṃ kule	1145	
PA_atk-s05_06a:1145_1	kumārassa adaṃsu. Taṃ pana kulaṃ micchādiṭṭhikaṃ hoti assaddhaṃ appasannaṃ. Athāyasmā	1145	
PA_atk-s05_06a:1145_2	mahāmoggallāno rājagahe sapadānaṃ piṇḍāya caramāno tassā dārikāya sasurassa gehadvāre	1145	
PA_atk-s05_06a:1145_3	aṭṭhāsi. Taṃ disvā sā dārikā pasannacittā “pavisatha bhante”ti pavesetvā vanditvā	1145	
PA_atk-s05_06a:1145_4	sassuyā ṭhapitaṃ pūvaṃ taṃ apassantī “tassā kathetvā anumodāpessāmī”ti vissāsena	1145	
PA_atk-s05_06a:1145_5	gahetvā therassa adāsi, thero anumodanaṃ katvā pakkāmi. Dārikā “tumhehi ṭhapitaṃ	1145	
PA_atk-s05_06a:1145_6	pūvaṃ mahāmoggallānattherassa adāsi”nti sassuyā kathesi. Sā taṃ sutvā “kinnāmidaṃ	1145	
PA_atk-s05_06a:1145_7	pāgabbhiyaṃ, ayaṃ mama santakaṃ anāpucchitvāva samaṇassa adāsī”ti taṃ kaṭataṭāyamānā	1145	
PA_atk-s05_06a:1145_8	kodhābhibhūtā yuttāyuttaṃ acintentī purato ṭhitaṃ musalakhaṇḍaṃ gahetvā aṃsakūṭe	1145	
PA_atk-s05_06a:1145_9	pahari. Sā sukhumālatāya parikkhīṇāyukatāya ca teneva pahārena balavadukkhābhibhūtā	1145	
PA_atk-s05_06a:1145_10	hutvā katipāheneva kālaṃ katvā tāvatiṃsesu nibbatti. Tassā satipi aññasmiṃ sucaritakamme	11451	
PA_atk-s05_06a:1145_11	therassa katadānameva sātisayaṃ hutvā upaṭṭhāsi. Taṃ āyasmā mahāmoggallāno heṭṭhā	11451	
PA_atk-s05_06a:1145_12	vuttanayeneva gantvā –	11451	
PA_atk-s05_06a:1147	“Uḷāro te yaso vaṇṇo, sabbā obhāsate disā;	114	
PA_atk-s05_06a:1148	Nāriyo naccanti gāyanti, devaputtā alaṅkatā.	114	
PA_atk-s05_06a:1150	“Modenti parivārenti, tava pūjāya devate;	115	
PA_atk-s05_06a:1151	Sovaṇṇāni vimānāni, tavimāni sudassane.	115	
PA_atk-s05_06a:1153	“Tuvaṃsi issarā tesaṃ, sabbakāmasamiddhinī;	115	
PA_atk-s05_06a:1154	Abhijātā mahantāsi, devakāye pamodasi;	115	
PA_atk-s05_06a:1155	Devate pucchitācikkha, kissa kammassidaṃ phala”nti. –	115	
PA_atk-s05_06a:1156	Tīhi gāthāhi pucchi.	115	
PA_atk-s05_06a:1157_0	286. Tattha yasoti parivāro. Vaṇṇoti vaṇṇanibhā sarīrobhāso. “Uḷāro”ti pana visesetvā	1157	
PA_atk-s05_06a:1157_1	vuttattā tassā devatāya parivārasampatti ca vaṇṇasampatti ca vuttā hoti. Tāsu “uḷāro	1157	
PA_atk-s05_06a:1157_2	te vaṇṇo”ti saṅkhepato vuttaṃ vaṇṇasampattiṃ visayavasena vitthārato dassetuṃ “sabbā	1157	
PA_atk-s05_06a:1157_3	obhāsate disā”ti vatvā “uḷāro te yaso”ti vuttaṃ parivārasampattiṃ vatthuvasena vitthārato	1157	
PA_atk-s05_06a:1157_4	dassetuṃ “nāriyo naccantī”tiādi vuttaṃ. Tattha sabbā obhāsate disāti sabbāsu disāsu	1157	
PA_atk-s05_06a:1157_5	vijjotate, sabbā vā disā obhāsayate, vijjotayatīti attho. “Obhāsate”ti padassa “obhāsante”ti	1157	
PA_atk-s05_06a:1157_6	keci vacanavipallāsena atthaṃ vadanti, tehi “vaṇṇenā”ti vibhatti vipariṇāmetabbā.	1157	
PA_atk-s05_06a:1157_7	Vaṇṇenāti ca hetumhi karaṇavacanaṃ, vaṇṇena hetubhūtenāti attho. “Sabbā disā”ti ca	1157	
PA_atk-s05_06a:1157_8	jātivasena disāsāmaññe apekkhite vacanavipallāsenapi payojanaṃ natthi. Nāriyoti etthāpi	1157	
PA_atk-s05_06a:1157_9	“alaṅkatā”ti padaṃ ānetvā sambandhitabbaṃ. Devaputtāti ettha ca-saddo luttaniddiṭṭho.	1157	
PA_atk-s05_06a:1157_10	Tena nāriyo devaputtā cāti samuccayo veditabbo.	11571	
PA_atk-s05_06a:1158	287. Modentīti pamodayanti. Pūjāyāti pūjanatthaṃ pūjānimittaṃ vā, naccanti gāyantīti yojanā. Tavimānīti tava imāni.	115	
PA_atk-s05_06a:1159_0	288. Sabbakāmasamiddhinīti sabbehi pañcahi kāmaguṇehi, sabbehi vā tayā kāmitehi icchitehi	1159	
PA_atk-s05_06a:1159_1	vatthūhi samiddhā. Abhijātāti sujātā. Mahantāsīti mahatī mahānubhāvā asi. Devakāye	1159	
PA_atk-s05_06a:1159_2	pamodasīti imasmiṃ devanikāye dibbasampattihetukena paramena pamodanena pamodasi.	1159	
PA_atk-s05_06a:1160	Evaṃ therena pucchitā sā devatā tamatthaṃ vissajjesi –	116	
PA_atk-s05_06a:1162	“Ahaṃ manussesu manussabhūtā, purimāya jātiyā manussaloke;	116	
PA_atk-s05_06a:1163	Dussīlakule suṇisā ahosiṃ, assaddhesu kadariyesu ahaṃ.	116	
PA_atk-s05_06a:1165	“Saddhā sīlena sampannā, saṃvibhāgaratā sadā;	116	
PA_atk-s05_06a:1166	Piṇḍāya caramānassa, apūvaṃ te adāsahaṃ.	116	
PA_atk-s05_06a:1168	“Tadāhaṃ sassuyācikkhiṃ, ‘samaṇo āgato idha;	116	
PA_atk-s05_06a:1169	Tassa adāsahaṃ pūvaṃ, pasannā sehi pāṇibhi’.	116	
PA_atk-s05_06a:1171	“Itissā sassu paribhāsi, avinītāsi tvaṃ vadhu;	117	
PA_atk-s05_06a:1172	Na maṃ sampucchituṃ icchi, ‘samaṇassa dadāmahaṃ’.	117	
PA_atk-s05_06a:1174	“Tato me sassu kupitā, pahāsi musalena maṃ;	117	
PA_atk-s05_06a:1175	Kūṭaṅgacchi avadhi maṃ, nāsakkhiṃ jīvituṃ ciraṃ.	117	
PA_atk-s05_06a:1177	“Ahaṃ kāyassa bhedā, vippamuttā tato cutā;	117	
PA_atk-s05_06a:1178	Devānaṃ tāvatiṃsānaṃ, upapannā sahabyataṃ.	117	
PA_atk-s05_06a:1180	“Tena metādiso vaṇṇo…pe…	118	
PA_atk-s05_06a:1181	Vaṇṇo ca me sabbadisā pabhāsatī”ti.	118	
PA_atk-s05_06a:1182	289. Tattha assaddhesūti ratanattayasaddhāya kammaphalasaddhāya ca abhāvena assaddhesu, thaddhamacchariyatāya kadariyesu sassuādīsu ahaṃ saddhā sīlena sampannā ahosinti yojanā.	118	
PA_atk-s05_06a:1183	290-1. Apūvanti kapallapūvaṃ. Teti nipātamattaṃ. Sassuyā ācikkhiṃ gahitabhāvañāpanatthañca anumodanatthañcāti adhippāyo.	118	
PA_atk-s05_06a:1184_0	292. Itissāti ettha assāti nipātamattaṃ. Samaṇassa dadāmahanti ahaṃ samaṇassa apūvaṃ	1184	
PA_atk-s05_06a:1184_1	dadāmīti. Yasmā na maṃ sampucchituṃ icchi, tasmā tvaṃ vadhu avinītāsīti sassu paribhāsīti yojanā.	1184	
PA_atk-s05_06a:1185_0	293. Pahāsīti pahari. Kūṭaṅgacchi avadhi manti ettha kūṭanti aṃsakūṭaṃ vuttaṃ purimapadalopena,	1185	
PA_atk-s05_06a:1185_1	kūṭameva aṅganti kūṭaṅgaṃ, taṃ chindatīti kūṭaṅgacchi. Evaṃ kodhābhibhūtā hutvā maṃ	1185	
PA_atk-s05_06a:1185_2	avadhi, mama aṃsakūṭaṃ chindi, teneva upakkamena matattā maṃ māresīti attho. Tenāha	1185	
PA_atk-s05_06a:1185_3	“nāsakkhiṃ jīvituṃ cira”nti.	1185	
PA_atk-s05_06a:1186	294. Vippamuttāti tato dukkhato suṭṭhu muttā. Sesaṃ vuttanayameva.	118	
PA_atk-s05_06a:1187	Uḷāravimānavaṇṇanā niṭṭhitā.	118	
PA_atk-s05_06a:1188	2. Ucchudāyikāvimānavaṇṇanā	118	
PA_atk-s05_06a:1189_0	Obhāsayitvā pathaviṃ sadevakanti ucchudāyikāvimānaṃ. Tassa kā uppatti? Bhagavā rājagahe	1189	
PA_atk-s05_06a:1189_1	viharatītiādi sabbaṃ anantaravimāne vuttasadisaṃ. Ayaṃ pana viseso – idha ucchu dinnā,	1189	
PA_atk-s05_06a:1189_2	sassuyā ca pīṭhakena pahaṭā, taṅkhaṇaññeva matā tāvatiṃsesu uppannā, tassaṃyeva rattiyaṃ	1189	
PA_atk-s05_06a:1189_3	therassa upaṭṭhānaṃ āgatā, kevalakappaṃ gijjhakūṭaṃ cando viya sūriyo viya ca obhāsentī	1189	
PA_atk-s05_06a:1189_4	theraṃ vanditvā pañjalikā namassamānā ekamantaṃ aṭṭhāsi. Atha naṃ thero –	1189	
PA_atk-s05_06a:1191	“Obhāsayitvā pathaviṃ sadevakaṃ, atirocasi candimasūriyā viya;	119	
PA_atk-s05_06a:1192	Siriyā ca vaṇṇena yasena tejasā, brahmāva deve tidase sahindake.	119	
PA_atk-s05_06a:1194	“Pucchāmi taṃ uppalamāladhārinī, āveḷinī kañcanasannibhattace;	119	
PA_atk-s05_06a:1195	Alaṅkate uttamavatthadhārinī, kā tvaṃ subhe devate vandase mamaṃ.	119	
PA_atk-s05_06a:1197	“Kiṃ tvaṃ pure kammamakāsi attanā, manussabhūtā purimāya jātiyā;	119	
PA_atk-s05_06a:1198	Dānaṃ suciṇṇaṃ atha sīlasaṃyamaṃ, kenūpapannā sugatiṃ yasassinī;	119	
PA_atk-s05_06a:1199	Devate pucchitācikkha, kissa kammassidaṃ phala”nti. –	119	
PA_atk-s05_06a:1200	Imāhi gāthāhi pucchi.	120	
PA_atk-s05_06a:1201_0	296-7. Tattha obhāsayitvā pathaviṃ sadevakanti candimasūriyarasmisammissehi sinerupassaviniggatehi	1201	
PA_atk-s05_06a:1201_1	pabhāvisarehi vijjotayamānatāya devena ākāsena sahāti sadevakaṃ upagatabhūmibhāgabhūtaṃ	1201	
PA_atk-s05_06a:1201_2	imaṃ pathaviṃ vijjotetvā, ekobhāsaṃ ekapajjotaṃ katvāti attho. Obhāsayitvā pathaviṃ	1201	
PA_atk-s05_06a:1201_3	candimasūriyā viyāti yojanā. Atirocasīti atikkamitvā rocasi. Taṃ pana atirocanaṃ	1201	
PA_atk-s05_06a:1201_4	kena kiṃ viya kena vāti āha “siriyā”tiādi. Tattha siriyāti sobhaggādisobhāvisesena.	1201	
PA_atk-s05_06a:1201_5	Tejasāti attano ānubhāvena. Āveḷinīti ratanamayapupphāveḷavatī.	1201	
PA_atk-s05_06a:1202	Evaṃ therena pucchitā devatā imāhi gāthāhi vissajjesi –	120	
PA_atk-s05_06a:1204	“Idāni bhante imameva gāmaṃ, piṇḍāya amhākaṃ gharaṃ upāgami;	120	
PA_atk-s05_06a:1205	Tato te ucchussa adāsi khaṇḍikaṃ, pasannacittā atulāya pītiyā.	120	
PA_atk-s05_06a:1207	“Sassu ca pacchā anuyuñjate mamaṃ, kahaṃ nu ucchuṃ vadhuke avākiri;	120	
PA_atk-s05_06a:1208	Na chaḍḍitaṃ no pana khāditaṃ mayā, santassa bhikkhussa sayaṃ adāsahaṃ.	120	
PA_atk-s05_06a:1210	“Tuyhaṃ nvidaṃ issariyaṃ atho mama, itissā sassu paribhāsate mamaṃ;	121	
PA_atk-s05_06a:1211	Pīṭhaṃ gahetvā pahāraṃ adāsi me, tato cutā kālakatāmhi devatā.	121	
PA_atk-s05_06a:1213	“Tadeva kammaṃ kusalaṃ kataṃ mayā, sukhañca kammaṃ anubhomi attanā;	121	
PA_atk-s05_06a:1214	Devehi saddhiṃ paricārayāmahaṃ, modāmahaṃ kāmaguṇehi pañcahi.	121	
PA_atk-s05_06a:1216	“Tadeva kammaṃ kusalaṃ kataṃ mayā, sukhañca kammaṃ anubhomi attanā;	121	
PA_atk-s05_06a:1217	Devindaguttā tidasehi rakkhitā, samappitā kāmaguṇehi pañcahi.	121	
PA_atk-s05_06a:1219	“Etādisaṃ puññaphalaṃ anappakaṃ, mahāvipākā mama ucchudakkhiṇā;	121	
PA_atk-s05_06a:1220	Devehi saddhiṃ paricārayāmahaṃ, modāmahaṃ kāmaguṇehi pañcahi.	122	
PA_atk-s05_06a:1222	“Etādisaṃ puññaphalaṃ anappakaṃ, mahājutikā mama ucchudakkhiṇā;	122	
PA_atk-s05_06a:1223	Devindaguttā tidasehi rakkhitā, sahassanettoriva nandane vane.	122	
PA_atk-s05_06a:1225	“Tuvañca bhante anukampakaṃ viduṃ, upecca vandiṃ kusalañca pucchisaṃ;	122	
PA_atk-s05_06a:1226	Tato te ucchussa adāsi khaṇḍikaṃ, pasannacittā atulāya pītiyā”ti.	122	
PA_atk-s05_06a:1227_0	299. Tattha idānīti anantarātītadivasattā āha, adhunāti attho. Imameva gāmanti imasmiṃyeva	1227	
PA_atk-s05_06a:1227_1	gāme, rājagahaṃ sandhāya vadati. Vuttañhi “gāmopi nigamopi nagarampi ‘gāmo’ icceva	1227	
PA_atk-s05_06a:1227_2	vuccatī”ti. Bhummatthe cetaṃ upayogavacanaṃ. Upāgamīti upagato ahosi. Atulāyāti anupamāya, appamāṇāya vā.	1227	
PA_atk-s05_06a:1228	300. Avākirīti apanesi chaḍḍesi, vināsesi vā. Santassāti sādhurūpassa santakilesassa parissamamappattassa vā.	122	
PA_atk-s05_06a:1229_0	301. Tuyhaṃ nūti nu-saddo anattamanatāsūcane nipāto, so “mamā”ti etthāpi ānetvā yojetabbo	1229	
PA_atk-s05_06a:1229_1	“mama nū”ti. Idaṃ issariyanti gehe ādhipaccaṃ sandhāyāha. Tato cutāti tato manussalokato	1229	
PA_atk-s05_06a:1229_2	cutā. Yasmā ṭhitaṭṭhānato apagatāpi “cutā”ti vuccati, tasmā cutiṃ visesetuṃ “kālakatā”ti	1229	
PA_atk-s05_06a:1229_3	vuttaṃ. Kālakatāpi ca na yattha katthaci nibbattā, apica kho devattaṃ upagatāti dassentī	1229	
PA_atk-s05_06a:1229_4	āha “amhi devatā”ti.	1229	
PA_atk-s05_06a:1230_0	302. Tadeva kammaṃ kusalaṃ kataṃ mayāti tadeva ucchukhaṇḍadānamattaṃ kusalaṃ kammaṃ	1230	
PA_atk-s05_06a:1230_1	kataṃ mayā, aññaṃ na jānāmīti attho. Sukhañca kammanti sukhañca kammaphalaṃ. Kammaphalañhi	1230	
PA_atk-s05_06a:1230_2	idha “kamma”nti vuttaṃ uttarapadalopena, kāraṇopacārena vā “kusalānaṃ, bhikkhave,	1230	
PA_atk-s05_06a:1230_3	dhammānaṃ samādānahetu evamidaṃ puññaṃ pavaḍḍhati. Anubhomi sakaṃ puñña”nti ca ādīsu	1230	
PA_atk-s05_06a:1230_4	viya. Kammanti vā karaṇatthe upayogavacanaṃ, kammenāti attho. Kamme vā bhavaṃ kammaṃ	1230	
PA_atk-s05_06a:1230_5	yathā kammanti. Atha vā kāmetabbatāya kammaṃ. Tañhi sukharajanīyabhāvato kāmūpasaṃhitaṃ	1230	
PA_atk-s05_06a:1230_6	kāmetabbanti kamanīyaṃ. Attanāti attanā eva, sayaṃvasitāya seribhāvena sayamevāti	1230	
PA_atk-s05_06a:1230_7	attho. Paricārayāmahaṃ attānanti purimagāthāya “attanā”ti vuttaṃ padaṃ vibhattivipariṇāmena	1230	
PA_atk-s05_06a:1230_8	“attāna”nti yojetabbaṃ.	1230	
PA_atk-s05_06a:1231_0	303-5. Devindaguttāti devindena sakkena guttā, devindo viya vā guttā mahāparivāratāya.	1231	
PA_atk-s05_06a:1231_1	Samappitāti suṭṭhu appitā samannāgatā. Mahāvipākāti vipulaphalā. Mahājutikāti mahātejā,	1231	
PA_atk-s05_06a:1231_2	mahānubhāvāti attho.	1231	
PA_atk-s05_06a:1232_0	306. Tuvanti taṃ. Anukampakanti kāruṇikaṃ. Vidunti sappaññaṃ, sāvakapāramiyā matthakaṃ	1232	
PA_atk-s05_06a:1232_1	pattanti attho. Upeccāti upagantvā. Vandinti pañcapatiṭṭhitena abhivādayiṃ. Kusalañca	1232	
PA_atk-s05_06a:1232_2	ārogya pucchisaṃ apucchiṃ, atulāya pītiyā idañca kusalaṃ anussarāmīti adhippāyo.	1232	
PA_atk-s05_06a:1232_3	Sesaṃ heṭṭhā vuttanayameva.	1232	
PA_atk-s05_06a:1233	Ucchudāyikāvimānavaṇṇanā niṭṭhitā.	123	
PA_atk-s05_06a:1234	3. Pallaṅkavimānavaṇṇanā	123	
PA_atk-s05_06a:1235_0	Pallaṅkaseṭṭhe maṇisoṇṇacitteti pallaṅkavimānaṃ. Tassa kā uppatti? Bhagavā sāvatthiyaṃ	1235	
PA_atk-s05_06a:1235_1	viharati jetavane. Tena ca samayena sāvatthiyaṃ aññatarassa upāsakassa dhītā kulapadesādinā	1235	
PA_atk-s05_06a:1235_2	sadisassa tattheva aññatarassa kulaputtassa dinnā, sā ca hoti akkodhanā sīlācārasampannā	1235	
PA_atk-s05_06a:1235_3	patidevatā samādinnapañcasīlā, uposathe sakkaccaṃ uposathasīlāni ca rakkhati. Sā	1235	
PA_atk-s05_06a:1235_4	aparabhāge kālaṃ katvā tāvatiṃsesu uppajji. Taṃ āyasmā mahāmoggallānatthero heṭṭhā	1235	
PA_atk-s05_06a:1235_5	vuttanayeneva gantvā –	1235	
PA_atk-s05_06a:1237	“Pallaṅkaseṭṭhe maṇisoṇṇacitte, pupphābhikiṇṇe sayane uḷāre;	123	
PA_atk-s05_06a:1238	Tatthacchasi devi mahānubhāve, uccāvacā iddhi vikubbamānā.	123	
PA_atk-s05_06a:1240	“Imā ca te accharāyo samantato, naccanti gāyanti pamodayanti;	124	
PA_atk-s05_06a:1241	Deviddhipattāsi mahānubhāve, manussabhūtā kimakāsi puññaṃ;	124	
PA_atk-s05_06a:1242	Kenāsi evaṃ jalitānubhāvā, vaṇṇo ca te sabbadisā pabhāsatī”ti. –	124	
PA_atk-s05_06a:1243	Gāthāhi pucchi.	124	
PA_atk-s05_06a:1244	Sāpissa imāhi gāthāhi byākāsi –	124	
PA_atk-s05_06a:1246	“Ahaṃ manussesu manussabhūtā, aḍḍhe kule suṇisā ahosiṃ;	124	
PA_atk-s05_06a:1247	Akkodhanā bhattu vasānuvattinī, uposathe appamattā ahosiṃ.	124	
PA_atk-s05_06a:1249	“Manussabhūtā daharā apāpikā, pasannacittā patimābhirādhayiṃ;	124	
PA_atk-s05_06a:1250	Divā ca ratto ca manāpacārinī, ahaṃ pure sīlavatī ahosiṃ.	125	
PA_atk-s05_06a:1252	“Pāṇātipātā viratā acorikā, saṃsuddhakāyā sucibrahmacārinī;	125	
PA_atk-s05_06a:1253	Amajjapā no ca musā abhāṇiṃ, sikkhāpadesu paripūrakārinī.	125	
PA_atk-s05_06a:1255	“Cātuddasiṃ pañcadasiṃ, yā ca pakkhassa aṭṭhamī;	125	
PA_atk-s05_06a:1256	Pāṭihāriyapakkhañca, pasannamānasā ahaṃ.	125	
PA_atk-s05_06a:1258	“Aṭṭhaṅgupetaṃ anudhammacārinī, uposathaṃ pītimanā upāvasiṃ;	125	
PA_atk-s05_06a:1259	Imañca ariyaṃ aṭṭhaṅgavarehupetaṃ, samādiyitvā kusalaṃ sukhudrayaṃ;	125	
PA_atk-s05_06a:1260	Patimhi kalyāṇī vasānuvattinī, ahosiṃ pubbe sugatassa sāvikā.	126	
PA_atk-s05_06a:1262	“Etādisaṃ kusalaṃ jīvaloke, kammaṃ karitvāna visesabhāginī;	126	
PA_atk-s05_06a:1263	Kāyassa bhedā abhisamparāyaṃ, deviddhipattā sugatimhi āgatā.	126	
PA_atk-s05_06a:1265	“Vimānapāsādavare manorame, parivāritā accharāsaṅgaṇena;	126	
PA_atk-s05_06a:1266	Sayaṃpabhā devagaṇā ramenti maṃ, dīghāyukiṃ devavimānamāgata”nti.	126	
PA_atk-s05_06a:1267_0	307. Tattha pallaṅkaseṭṭheti pallaṅkavare uttamapallaṅke. Taṃyevassa seṭṭhataṃ dassetuṃ	1267	
PA_atk-s05_06a:1267_1	“maṇisoṇṇacitte”ti vuttaṃ, vividharatanaraṃsijālasamujjalehi maṇīhi ceva suvaṇṇena	1267	
PA_atk-s05_06a:1267_2	ca vicitte “tatthā”ti “sayane”ti ca vutte sayitabbaṭṭhānabhūte pallaṅkaseṭṭhe.	1267	
PA_atk-s05_06a:1268	308. Teti tuyhaṃ samantato. “Pamodayantī”ti padaṃ pana apekkhitvā “ta”nti vibhatti vipariṇāmetabbā. Pamodayantīti vā pamodanaṃ karonti, pamodanaṃ tuyhaṃ uppādentīti attho.	126	
PA_atk-s05_06a:1269_0	310. Daharā apāpikāti daharāpi apāpikā. “Daharāsu pāpikā”ti vā pāṭho, soyevattho.	1269	
PA_atk-s05_06a:1269_1	“Daharassāpāpikā”tipi paṭhanti, daharassa sāmikassa apāpikā, sakkaccaṃ upaṭṭhānena	1269	
PA_atk-s05_06a:1269_2	anaticariyāya ca bhaddikāti attho. Tena vuttaṃ “pasannacittā”tiādi. Abhirādhayinti	1269	
PA_atk-s05_06a:1269_3	ārādhesiṃ. Rattoti rattiyaṃ.	1269	
PA_atk-s05_06a:1270_0	311. Acorikāti coriyarahitā, adinnādānā paṭiviratāti attho. “Viratā ca coriyā”tipi	1270	
PA_atk-s05_06a:1270_1	pāṭho, theyyato ca viratāti attho. Saṃsuddhakāyāti parisuddhakāyakammantatāya sammadeva	1270	
PA_atk-s05_06a:1270_2	suddhakāyā, tato eva sucibrahmacārinī sāmikato aññattha abrahmacariyāsambhavato. Tathā hi vuttaṃ –	1270	
PA_atk-s05_06a:1271	“Mayañca bhariyā nātikkamāma,	127	
PA_atk-s05_06a:1272	Amhepi bhariyā nātikkamanti;	127	
PA_atk-s05_06a:1273	Aññatra tāhi brahmacariyaṃ carāma,	127	
PA_atk-s05_06a:1274	Tasmā hi amhaṃ daharā ni miyyare”ti. ;	127	
PA_atk-s05_06a:1275	Atha vā sucibrahmacārinīti sucino suddhassa brahmassa seṭṭhassa uposathasīlassa, maggabrahmacariyassa vā anurūpassa pubbabhāgabrahmacariyassa vasena sucibrahmacārinī.	127	
PA_atk-s05_06a:1276_0	313. Anudhammacārinīti ariyānaṃ dhammassa anudhammaṃ caraṇasīlā. Imañca anantaraṃ	1276	
PA_atk-s05_06a:1276_1	vuttaṃ niddosatāya ariyaṃ, aṭṭhaṅgavarehi aṭṭhahi uttamaṅgehi ariyattā eva vā ariyaṭṭhaṅgavarehi	1276	
PA_atk-s05_06a:1276_2	upetaṃ ārogyaṭṭhena anavajjaṭṭhena ca kusalaṃ sukhavipākatāya sukhānisaṃsatāya ca	1276	
PA_atk-s05_06a:1276_3	sukhudrayaṃ upāvasinti yojanā.	1276	
PA_atk-s05_06a:1277_0	314. Visesabhāginīti visesassa dibbassa sampattibhavassa bhāginī. Sugatimhi āgatāti	1277	
PA_atk-s05_06a:1277_1	sugatiṃ āgatā upagatā, sugatimhi vā sugatiyaṃ dibbasampattiyaṃ āgatā. “Sugatiñhi	1277	
PA_atk-s05_06a:1277_2	āgatā”tipi pāṭho. Tattha hīti nipātamattaṃ, hetuattho vā, yasmā sugatiṃ āgatā, tasmā	1277	
PA_atk-s05_06a:1277_3	visesabhāginīti yojanā.	1277	
PA_atk-s05_06a:1278_0	315. Vimānapāsādavareti vimānesu uttamapāsāde, vimānasaṅkhāte vā aggapāsāde, vimāne	1278	
PA_atk-s05_06a:1278_1	vā vigatamāne appamāṇe mahante varapāsāde parivāritā accharāsaṅgaṇena sayaṃpabhā	1278	
PA_atk-s05_06a:1278_2	pamodāmi, “amhī”ti vā padaṃ ānetvā yojetabbaṃ. Dīghāyukinti heṭṭhimehi devehi dīghatarāyukatāya	1278	
PA_atk-s05_06a:1278_3	tatrūpapannehi anappāyukatāya ca dīghāyukiṃ maṃ yathāvuttaṃ devavimānamāgataṃ upagataṃ	1278	
PA_atk-s05_06a:1278_4	devagaṇā ramentīti yojanā. Sesaṃ vuttanayameva.	1278	
PA_atk-s05_06a:1279	Pallaṅkavimānavaṇṇanā niṭṭhitā.	127	
PA_atk-s05_06a:1280	4. Latāvimānavaṇṇanā	128	
PA_atk-s05_06a:1281_0	Latā ca sajjā pavarā ca devatāti latāvimānaṃ. Tassa kā uppatti? Bhagavā sāvatthiyaṃ	1281	
PA_atk-s05_06a:1281_1	viharati jetavane. Tena ca samayena sāvatthivāsino aññatarassa upāsakassa dhītā latā	1281	
PA_atk-s05_06a:1281_2	nāma paṇḍitā byattā medhāvinī patikulaṃ gatā bhattu sassusasurānañca manāpacārinī	1281	
PA_atk-s05_06a:1281_3	piyavādinī parijanassa saṅgahakusalā gehe kuṭumbabhārassa nittharaṇasamatthā akkodhanā	1281	
PA_atk-s05_06a:1281_4	sīlācārasampannā dānasaṃvibhāgaratā akhaṇḍapañcasīlā uposatharakkhaṇe ca appamattā	1281	
PA_atk-s05_06a:1281_5	ahosi. Sā aparabhāge kālaṃ katvā vessavaṇassa mahārājassa dhītā hutvā nibbatti latātveva	1281	
PA_atk-s05_06a:1281_6	nāmena. Aññāpi tassā sajjā, pavarā, accimatī, sutāti catasso bhaginiyo ahesuṃ. Tā	1281	
PA_atk-s05_06a:1281_7	pañcapi sakkena devarājena ānetvā nāṭakitthibhāvena paricārikaṭṭhāne ṭhapitā. Latā	1281	
PA_atk-s05_06a:1281_8	panassa naccagītādīsu chekatāya iṭṭhatarā ahosi.	1281	
PA_atk-s05_06a:1282_0	Tāsaṃ ekato samāgantvā sukhanisajjāya nisinnānaṃ saṅgītanepuññaṃ paṭicca vivādo uppanno.	1282	
PA_atk-s05_06a:1282_1	Tā sabbāpi vessavaṇassa mahārājassa santikaṃ gantvā pucchiṃsu “tāta, katamā amhākaṃ	1282	
PA_atk-s05_06a:1282_2	naccādīsu kusalā”ti? So evamāha “gacchatha dhītaro anotattadahatīre devasamāgame	1282	
PA_atk-s05_06a:1282_3	saṅgītaṃ pavattetha, tattha vo viseso pākaṭo bhavissatī”ti. Tā tathā akaṃsu. Tattha	1282	
PA_atk-s05_06a:1282_4	devaputtā latāya naccamānāya attano sabhāvena ṭhātuṃ nāsakkhiṃsu, sañjātapahāsā acchariyabbhutacittajātā	1282	
PA_atk-s05_06a:1282_5	nirantaraṃ sādhukāraṃ dentā ukkuṭṭhisadde celukkhepe ca pavattentā himavantaṃ kampayamānā	1282	
PA_atk-s05_06a:1282_6	viya mahantaṃ kolāhalamakaṃsu. Itarāsu pana naccantīsu sisirakāle kokilā viya tuṇhībhūtā	1282	
PA_atk-s05_06a:1282_7	nisīdiṃsu. Evaṃ tattha saṅgīte latāya viseso pākaṭo ahosi.	1282	
PA_atk-s05_06a:1283_0	Atha tāsaṃ devadhītānaṃ sutāya devadhītāya etadahosi “kiṃ nu kho kammaṃ katvā ayaṃ	1283	
PA_atk-s05_06a:1283_1	latā amhe abhibhuyya tiṭṭhati vaṇṇena ceva yasasā ca, yaṃnūnāhaṃ latāya katakammaṃ	1283	
PA_atk-s05_06a:1283_2	puccheyya”nti. Sā taṃ pucchi. Itarāpi tassā etamatthaṃ vissajjesi. Tayidaṃ sabbaṃ	1283	
PA_atk-s05_06a:1283_3	vessavaṇamahārājā devacārikavasena upagatassa āyasmato mahāmoggallānassa ācikkhi.	1283	
PA_atk-s05_06a:1283_4	Thero tamatthaṃ pucchāya mūlakāraṇato paṭṭhāya bhagavato ārocento –	1283	
PA_atk-s05_06a:1285	“Latā ca sajjā pavarā ca devatā, accimatī rājavarassa sirīmato;	128	
PA_atk-s05_06a:1286	Sutā ca rañño vessavaṇassa dhītā, rājīmatī dhammaguṇehi sobhatha.	128	
PA_atk-s05_06a:1288	“Pañcettha nāriyo āgamaṃsu nhāyituṃ, sītodakaṃ uppaliniṃ sivaṃ nadiṃ;	128	
PA_atk-s05_06a:1289	Tā tattha nhāyitvā rametvā devatā, naccitvā gāyitvā sutā lataṃ bravi.	128	
PA_atk-s05_06a:1291	“Pucchāmi taṃ uppalamāladhārini, āveḷini kañcanasannibhattace;	129	
PA_atk-s05_06a:1292	Timiratambakkhi nabheva sobhane, dīghāyukī kena kato yaso tava.	129	
PA_atk-s05_06a:1294	“Kenāsi bhadde patino piyatarā, visiṭṭhakalyāṇitarassu rūpato;	129	
PA_atk-s05_06a:1295	Padakkhiṇā naccanagītavādite, ācikkha no tvaṃ naranāripucchitā”ti. –	129	
PA_atk-s05_06a:1296	Sutāya pucchā.	129	
PA_atk-s05_06a:1298	“Ahaṃ manussesu manussabhūtā, uḷārabhoge kule suṇisā ahosiṃ;	129	
PA_atk-s05_06a:1299	Akkodhanā bhattu vasānuvattinī, uposathe appamattā ahosiṃ.	129	
PA_atk-s05_06a:1301	“Manussabhūtā daharā apāpikā, pasannacittā patimābhirādhayiṃ;	130	
PA_atk-s05_06a:1302	Sadevaraṃ sassasuraṃ sadāsakaṃ, abhirādhayiṃ tamhi kato yaso mama.	130	
PA_atk-s05_06a:1304	“Sāhaṃ tena kusalena kammunā, catubbhi ṭhānehi visesamajjhagā;	130	
PA_atk-s05_06a:1305	Āyuñca vaṇṇañca sukhaṃ balañca, khiḍḍāratiṃ paccanubhomanappakaṃ.	130	
PA_atk-s05_06a:1307	“Sutaṃ nu taṃ bhāsati yaṃ ayaṃ latā, yaṃ no apucchimha akittayī no;	130	
PA_atk-s05_06a:1308	Patino kiramhākaṃ visiṭṭha nārīnaṃ, gatī ca tāsaṃ pavarā ca devatā.	130	
PA_atk-s05_06a:1310	“Patīsu dhammaṃ pacarāma sabbā, patibbatā yattha bhavanti itthiyo;	131	
PA_atk-s05_06a:1311	Patīsu dhammaṃ pacaritvā sabbā, lacchāmase bhāsati yaṃ ayaṃ latā.	131	
PA_atk-s05_06a:1313	“Sīho yathā pabbatasānugocaro, mahindharaṃ pabbatamāvasitvā;	131	
PA_atk-s05_06a:1314	Pasayha hantvā itare catuppade, khudde mige khādati maṃsabhojano.	131	
PA_atk-s05_06a:1316	“Tatheva saddhā idha ariyasāvikā, bhattāraṃ nissāya patiṃ anubbatā;	131	
PA_atk-s05_06a:1317	Kodhaṃ vadhitvā abhibhuyya maccharaṃ, saggamhi sā modati dhammacārinī”ti. –	131	
PA_atk-s05_06a:1318	Latāya vissajjananti āha.	131	
PA_atk-s05_06a:1319_0	316. Tattha latā ca sajjā pavarā accimatī sutāti tāsaṃ nāmaṃ. Ca-saddo samuccayattho.	1319	
PA_atk-s05_06a:1319_1	Rājavarassāti catunnaṃ mahārājānaṃ varassa seṭṭhassa devarājassa. Sakkassa paricārikāti	1319	
PA_atk-s05_06a:1319_2	adhippāyo. Raññoti mahārājassa. Tenāha “vessavaṇassa dhītā”ti, idaṃ paccekaṃ yojetabbaṃ,	1319	
PA_atk-s05_06a:1319_3	vacanavipallāso vā, dhītaroti attho. Rājati vijjotatīti rājī, rājīti matā paññātā	1319	
PA_atk-s05_06a:1319_4	rājīmatī, idaṃ tāsaṃ sabbāsaṃ visesanaṃ. Nāmameva etaṃ ekissā devatāyāti keci, tesaṃ	1319	
PA_atk-s05_06a:1319_5	matena “pavarā”ti sabbāsaṃ visesanameva. Dhammaguṇehīti dhammiyehi dhammato anapetehi	1319	
PA_atk-s05_06a:1319_6	guṇehi, yathābhuccaguṇehīti attho. Sobhathāti virocatha.	1319	
PA_atk-s05_06a:1320_0	317. Pañcettha nāriyoti pañca yathāvuttanāmā devadhītaro ettha imasmiṃ himavantapadese.	1320	
PA_atk-s05_06a:1320_1	Sītodakaṃ uppaliniṃ sivaṃ nadinti anotattadahato nikkhantanadimukhaṃ sandhāya vadati.	1320	
PA_atk-s05_06a:1320_2	Naccitvā gāyitvāti pitu vessavaṇassa āṇāya devasamāgame tāhi katassa naccagītassa	1320	
PA_atk-s05_06a:1320_3	vasena vuttaṃ. Sutā lataṃ bravīti sutā devadhītā lataṃ attano bhaginiṃ kathesi. “Sutā	1320	
PA_atk-s05_06a:1320_4	lataṃ bravu”ntipi paṭhanti, sutā dhītaro vessavaṇassa mahārājassa lataṃ kathesunti attho.	1320	
PA_atk-s05_06a:1321_0	318. Timiratambakkhīti niculakesarabhāsasadisehi tambarājīhi samannāgatakkhi. Nabheva	1321	
PA_atk-s05_06a:1321_1	sobhaneti nabhaṃ viya sobhamāne, saradasamaye abbhamahikādiupakkilesavimuttaṃ nabhaṃ	1321	
PA_atk-s05_06a:1321_2	viya suvisuddhaṅgapaccaṅgatāya virājamāneti attho. Atha vā nabhevāti nabhe eva, samuccayattho	1321	
PA_atk-s05_06a:1321_3	eva-saddo, ākāsaṭṭhavimānesu himavantayugandharādibhūmipaṭibaddhaṭṭhānesu cāti sabbattheva	1321	
PA_atk-s05_06a:1321_4	sobhamāneti attho. Kena katoti kena kīdisena puññena nibbattito. Yasoti parivārasampatti	1321	
PA_atk-s05_06a:1321_5	kittisaddo ca. Kittisaddaggahaṇena ca kittisaddahetubhūtā guṇā gayhanti.	1321	
PA_atk-s05_06a:1322_0	319. Patino piyatarāti sāmino piyatarā sāmivallabhā. Tenassā subhagataṃ dasseti.	1322	
PA_atk-s05_06a:1322_1	Visiṭṭhakalyāṇitarassū rūpatoti rūpasampattiyā visiṭṭhā uttamā kalyāṇitarā sundaratarā,	1322	
PA_atk-s05_06a:1322_2	assūti nipātamattaṃ. “Visiṭṭhakalyāṇitarāsi rūpato”ti ca paṭhanti. Padakkhiṇāti pakārehi,	1322	
PA_atk-s05_06a:1322_3	visesena vā dakkhiṇā kusalā. Naccanagītavāditeti ettha naccanāti vibhattilopo kato,	1322	
PA_atk-s05_06a:1322_4	nacce ca gīte ca vādite cāti attho. Naranāripucchitāti devaputtehi devadhītāhi ca	1322	
PA_atk-s05_06a:1322_5	“kahaṃ latā, kiṃ karoti latā”ti rūpadassanatthañceva sippadassanatthañca pucchitā.	1322	
PA_atk-s05_06a:1323_0	321. Niccaṃ kāyena asaṃsaṭṭhatāya devo viya rameti, dutiyo varoti vā devaro, bhattu	1323	
PA_atk-s05_06a:1323_1	kaniṭṭhabhātā, saha devarenāti sadevaraṃ. Sassu ca sasuro ca sasurā, saha sasurehīti	1323	
PA_atk-s05_06a:1323_2	sassasuraṃ. Saha dāsehi dāsīhi cāti sadāsakaṃ patimābhirādhayinti sambandho. Tamhi	1323	
PA_atk-s05_06a:1323_3	katoti tamhi kule, kāle vā suṇisākāle kato yaso tannibbattakapuññassa nibbattanenāti	1323	
PA_atk-s05_06a:1323_4	adhippāyo. Mamāti idaṃ “kato”ti padaṃ apekkhitvā “mayā”ti pariṇāmetabbaṃ.	1323	
PA_atk-s05_06a:1324_0	322. Catubbhi ṭhānehīti catūhi kāraṇehi, catūsu vā ṭhānesu nimittabhūtesu. Visesamajjhagāti	1324	
PA_atk-s05_06a:1324_1	aññāhi atisayaṃ adhigatā. Āyuñca vaṇṇañca sukhaṃ balañcāti “catūhi ṭhānehī”ti vuttānaṃ	1324	
PA_atk-s05_06a:1324_2	sarūpato dassanaṃ. Āyuādayo eva hissā aññāhi visiṭṭhasabhāvatāya visesā tassā tathā	1324	
PA_atk-s05_06a:1324_3	sambhāvanāvasena gahetabbatāya hetubhāvato “ṭhāna”nti ca vuttaṃ. Visesamajjhagā.	1324	
PA_atk-s05_06a:1324_4	Kīdisaṃ? Āyuñca vaṇṇañca sukhañca balañcāti yojanā.	1324	
PA_atk-s05_06a:1325_0	323. Sutaṃ nu taṃ bhāsati yaṃ ayaṃ latāti ayaṃ latā amhākaṃ jeṭṭhabhaginī yaṃ bhāsati,	1325	
PA_atk-s05_06a:1325_1	taṃ tumhehi sutaṃ nu kiṃ asuta”nti itarā tisso bhaginiyo pucchati. Yaṃ noti yaṃ amhākaṃ	1325	
PA_atk-s05_06a:1325_2	saṃsayitaṃ. Noti nipātamattaṃ, puna noti amhākaṃ, avadhāraṇe vā “na no samaṃ atthī”tiādīsu	1325	
PA_atk-s05_06a:1325_3	viya, tena akittayiyeva, aviparītaṃ byākāsiyevāti attho. Patino kiramhākaṃ visiṭṭha	1325	
PA_atk-s05_06a:1325_4	nārīnaṃ, gatī ca tāsaṃ pavarā ca devatāti anatthato pālanato patino sāmikā nā amhākaṃ	1325	
PA_atk-s05_06a:1325_5	nārīnaṃ itthīnaṃ visiṭṭhā gati ca tāsaṃ paṭisaraṇañca, tāsaṃ mātugāmānaṃ saraṇato	1325	
PA_atk-s05_06a:1325_6	pavarā uttamā devatā ca sammadeva ārādhitā sampati āyatiñca hitasukhāvahāti attho.	1325	
PA_atk-s05_06a:1326_0	324. Patīsu dhammaṃ pacarāma sabbāti sabbāva mayaṃ patīsu attano sāmikesu pubbuṭṭhānādikaṃ	1326	
PA_atk-s05_06a:1326_1	caritabbadhammaṃ pacarāma. Yatthāti yaṃ nimittaṃ, yasmiṃ vā patīsu caritabbadhamme	1326	
PA_atk-s05_06a:1326_2	cariyamāne itthiyo patibbatā nāma bhavanti. Lacchāmase bhāsati yaṃ ayaṃ latāti ayaṃ	1326	
PA_atk-s05_06a:1326_3	latā yaṃ sampattiṃ etarahi labhatīti bhāsati, taṃ sampattiṃ patīsu dhammaṃ pacaritvāti labhissāma.	1326	
PA_atk-s05_06a:1327_0	325. Pabbatasānugocaroti pabbatavanasaṇḍacārī. Mahindharaṃ pabbatamāvasitvāti mahiṃ	1327	
PA_atk-s05_06a:1327_1	dhāretīti mahindharanāmakaṃ pabbataṃ acalaṃ āvasitvā adhivasitvā, tattha vasantoti	1327	
PA_atk-s05_06a:1327_2	attho. “Āvasitvā”ti hi padaṃ apekkhitvā bhummatthe cetaṃ upayogavacanaṃ. Pasayhāti	1327	
PA_atk-s05_06a:1327_3	abhibhavitvā. Khuddeti balavasenanihīne pamāṇato pana mahante hatthiādikepi mige so hantiyeva.	1327	
PA_atk-s05_06a:1328_0	326. Tathevāti gāthāya ayaṃ upamāsaṃsandanena saddhiṃ atthayojanā – yathā sīho attano	1328	
PA_atk-s05_06a:1328_1	nivāsagocaraṭṭhānabhūtaṃ pabbataṃ nissāya vasanto attano yathicchitamatthaṃ sādheti,	1328	
PA_atk-s05_06a:1328_2	evameva sā saddhā pasannā ariyasāvikā ghāsacchādanādīhi bharaṇato posanato bhattāraṃ	1328	
PA_atk-s05_06a:1328_3	patiṃ sāmikaṃ nissāya vasantī sabbatthāpi patianukūlatāsaṅkhātena vatena taṃ anubbatā	1328	
PA_atk-s05_06a:1328_4	parijanādīsu uppajjanakaṃ kodhaṃ vadhitvā pajahitvā pariggahavatthūsu uppajjanakaṃ	1328	
PA_atk-s05_06a:1328_5	maccheraṃ abhibhuyya abhibhavitvā anuppādetvā patibbatādhammassa ca upāsikādhammassa	1328	
PA_atk-s05_06a:1328_6	ca sammadeva caraṇato dhammacārinī sā saggamhi devaloke modati, pamodaṃ āpajjatīti.	1328	
PA_atk-s05_06a:1328_7	Sesaṃ vuttanayameva.	1328	
PA_atk-s05_06a:1329	Latāvimānavaṇṇanā niṭṭhitā.	132	
PA_atk-s05_06a:1330	5. Guttilavimānavaṇṇanā	133	
PA_atk-s05_06a:1331_0	Sattatantiṃ sumadhuranti guttilavimānaṃ. Tassa kā uppatti? Bhagavati rājagahe viharante	1331	
PA_atk-s05_06a:1331_1	āyasmā mahāmoggallāno heṭṭhā vuttanayeneva devacārikaṃ caranto tāvatiṃsabhavanaṃ	1331	
PA_atk-s05_06a:1331_2	gantvā tattha paṭipāṭiyā ṭhitesu chattiṃsāya vimānesu chattiṃsa devadhītaro paccekaṃ	1331	
PA_atk-s05_06a:1331_3	accharāsahassaparivārā mahatiṃ dibbasampattiṃ anubhavantiyo disvā tāhi pubbe katakammaṃ	1331	
PA_atk-s05_06a:1331_4	“abhikkantena vaṇṇenā”tiādīhi tīhi gāthāhi paṭipāṭiyā pucchi. Tāpi tassa pucchānantaraṃ	1331	
PA_atk-s05_06a:1331_5	“vatthuttamadāyikā nārī”tiādinā byākariṃsu. Atha thero tato manussalokaṃ āgantvā	1331	
PA_atk-s05_06a:1331_6	bhagavato etamatthaṃ ārocesi. Taṃ sutvā bhagavā “moggallāna, tā devatā na kevalaṃ	1331	
PA_atk-s05_06a:1331_7	tayā eva pucchitā evaṃ byākariṃsu, atha kho pubbe mayāpi pucchitā evameva byākariṃsū”ti	1331	
PA_atk-s05_06a:1331_8	vatvā therena yācito atītaṃ attano guttilācariyaṃ kathesi.	1331	
PA_atk-s05_06a:1332_0	Atīte bārāṇasiyaṃ brahmadatte rajjaṃ kārente bodhisatto gandhabbakule nibbattitvā	1332	
PA_atk-s05_06a:1332_1	gandhabbasippe pariyodātasippatāya timbarunāradasadiso sabbadisāsu pākaṭo paññātā	1332	
PA_atk-s05_06a:1332_2	ācariyo ahosi nāmena guttilo nāma. So andhe jiṇṇe mātāpitaro posesi. Tassa sippanipphattiṃ	1332	
PA_atk-s05_06a:1332_3	sutvā ujjenivāsī musilo nāma gandhabbo upagantvā taṃ vanditvā ekamantaṃ ṭhito “kasmā	1332	
PA_atk-s05_06a:1332_4	āgatosī”ti ca vutte “tumhākaṃ santike sippaṃ uggaṇhitu”nti āha. Guttilācariyo taṃ	1332	
PA_atk-s05_06a:1332_5	oloketvā lakkhaṇakusalatāya “ayaṃ puriso visamajjhāsayo kakkhaḷo pharuso akataññū	1332	
PA_atk-s05_06a:1332_6	bhavissati, na saṅgahetabbo”ti sippuggahaṇatthaṃ okāsaṃ nākāsi. So tassa mātāpitaro	1332	
PA_atk-s05_06a:1332_7	payirupāsitvā tehi yācāpesi. Guttilācariyo mātāpitūhi nippīḷiyamāno “garuvacanaṃ	1332	
PA_atk-s05_06a:1332_8	alaṅghanīya”nti tassa sippaṃ paṭṭhapetvā vigatamacchariyatāya kāruṇikatāya ca ācariyamuṭṭhiṃ	1332	
PA_atk-s05_06a:1332_9	akatvā anavasesato sippaṃ sikkhāpesi.	1332	
PA_atk-s05_06a:1333_0	Sopi medhāvitāya pubbekataparicayatāya akusītatāya ca na cirasseva pariyodātasippo	1333	
PA_atk-s05_06a:1333_1	hutvā cintesi “ayaṃ bārāṇasī jambudīpe agganagaraṃ, yaṃnūnāhaṃ idha sarājikāya parisāya	1333	
PA_atk-s05_06a:1333_2	sippaṃ dasseyyaṃ, evāhaṃ ācariyatopi jambudīpe pākaṭo paññāto bhavissāmī”ti. So ācariyassa	1333	
PA_atk-s05_06a:1333_3	ārocesi “ahaṃ rañño purato sippaṃ dassetukāmo, rājānaṃ maṃ dassethā”ti. Mahāsatto	1333	
PA_atk-s05_06a:1333_4	“ayaṃ mama santike uggahitasippo patiṭṭhaṃ labhatū”ti karuṇāyamāno taṃ rañño santikaṃ	1333	
PA_atk-s05_06a:1333_5	netvā “mahārāja imassa me antevāsikassa vīṇāya paguṇataṃ passathā”ti āha. Rājā “sādhū”ti	1333	
PA_atk-s05_06a:1333_6	paṭissuṇitvā tassa vīṇāvādanaṃ sutvā parituṭṭho taṃ gantukāmaṃ nivāretvā “mameva	1333	
PA_atk-s05_06a:1333_7	santike vasa, ācariyassa dinnakoṭṭhāsato upaḍḍhaṃ dassāmī”ti āha. Musilo “nāhaṃ ācariyato	1333	
PA_atk-s05_06a:1333_8	hāyāmi, samameva dethā”ti vatvā raññā “mā evaṃ bhaṇi, ācariyo nāma mahanto, upaḍḍhameva	1333	
PA_atk-s05_06a:1333_9	tuyhaṃ dassāmī”ti vutte “mama ca ācariyassa ca sippaṃ passathā”ti vatvā rājagehato	1333	
PA_atk-s05_06a:1333_10	nikkhamitvā “ito sattame divase mama ca guttilācariyassa ca rājaṅgaṇe sippadassanaṃ	13331	
PA_atk-s05_06a:1333_11	bhavissati, taṃ passitukāmā passantū”ti tattha tattha āhiṇḍanto ugghosesi.	13331	
PA_atk-s05_06a:1334_0	Mahāsatto taṃ sutvā “ayaṃ taruṇo thāmavā, ahaṃ pana jiṇṇo dubbalo, yadi pana me parājayo	1334	
PA_atk-s05_06a:1334_1	bhaveyya, mataṃ me jīvitā seyyaṃ, tasmā araññaṃ pavisitvā ubbandhitvā marissāmī”ti	1334	
PA_atk-s05_06a:1334_2	araññaṃ gato maraṇabhayatajjito paṭinivatti. Puna maritukāmo hutvā gantvā punapi	1334	
PA_atk-s05_06a:1334_3	maraṇabhayena paṭinivatti. Evaṃ gamanāgamanaṃ karontassa taṃ ṭhānaṃ vigatatiṇaṃ ahosi.	1334	
PA_atk-s05_06a:1334_4	Atha devarājā mahāsattaṃ upasaṅkamitvā dissamānarūpo ākāse ṭhatvā evamāha “ācariya,	1334	
PA_atk-s05_06a:1334_5	kiṃ karosī”ti. Mahāsatto –	1334	
PA_atk-s05_06a:1336	“Sattatantiṃ sumadhuraṃ, rāmaṇeyyaṃ avācayiṃ;	133	
PA_atk-s05_06a:1337	So maṃ raṅgamhi avheti, saraṇaṃ me hohi kosiyā”ti. –	133	
PA_atk-s05_06a:1338	Attano cittadukkhaṃ pavedesi.	133	
PA_atk-s05_06a:1339_0	Tassattho – ahaṃ devarāja musilaṃ nāma antevāsikaṃ sattannaṃ tantīnaṃ atthitāya chajjādisattavidhasaradīpanato	1339	
PA_atk-s05_06a:1339_1	ca sattatantiṃ, taṃ visayaṃ katvā yathārahaṃ dvāvīsatiyā sutibhedānaṃ ahāpanato suṭṭhu	1339	
PA_atk-s05_06a:1339_2	madhuranti sumadhuraṃ, yathādhigatānaṃ samapaññāsāya mucchanānaṃ paribyattatāya sarassa	1339	
PA_atk-s05_06a:1339_3	ca vīṇāya ca aññamaññasaṃsandanena suṇantānaṃ ativiya manoramabhāvato rāmaṇeyyaṃ,	1339	
PA_atk-s05_06a:1339_4	saragatādivibhāgato chajjādicatubbidhaṃ gandhabbaṃ ahāpetvā gandhabbasippaṃ avācayinti	1339	
PA_atk-s05_06a:1339_5	vācesiṃ uggaṇhāpesiṃ sikkhāpesiṃ. So musilo antevāsī samāno maṃ attano ācariyaṃ raṅgamhi	1339	
PA_atk-s05_06a:1339_6	raṅgamaṇḍale avheti sārambhavasena attano visesaṃ dassetuṃ saṅghaṭṭiyati, “ehi sippaṃ	1339	
PA_atk-s05_06a:1339_7	dassehī”ti maṃ ācikkhi, tassa me tvaṃ kosiya devarāja saraṇaṃ avassayo hohīti.	1339	
PA_atk-s05_06a:1340	Taṃ sutvā sakko devarājā “mā bhāyi ācariya, ahaṃ te saraṇaṃ parāyaṇa”nti dassento –	134	
PA_atk-s05_06a:1342	“Ahaṃ te saraṇaṃ homi, ahamācariyapūjako;	134	
PA_atk-s05_06a:1343	Na taṃ jayissati sisso, sissamācariya jessasī”ti. –	134	
PA_atk-s05_06a:1344_0	Āha. Sakkassa kira devarañño purimattabhāve mahāsatto ācariyo ahosi. Tenāha “ahamācariyapūjako”ti.	1344	
PA_atk-s05_06a:1344_1	Ahaṃ ācariyānaṃ pūjako, na musilo viya yugaggāhī, mādisesu antevāsikesu ṭhitesu tādisassa	1344	
PA_atk-s05_06a:1344_2	ācariyassa kathaṃ parājayo, tasmā na taṃ jayissati sisso, aññadatthu sissaṃ musilaṃ	1344	
PA_atk-s05_06a:1344_3	ācariya tvameva jayissasi, so pana parājito vināsaṃ pāpuṇissatīti adhippāyo. Evañca	1344	
PA_atk-s05_06a:1344_4	pana vatvā “ahaṃ sattame divase sākacchāmaṇḍalaṃ āgamissāmi, tumhe vissatthā vādethā”ti samassāsetvā gato.	1344	
PA_atk-s05_06a:1345_0	Sattame pana divase rājā saparivāro rājasabhāyaṃ nisīdi. Guttilācariyo ca musilo	1345	
PA_atk-s05_06a:1345_1	ca sippadassanatthaṃ sajjā hutvā upasaṅkamitvā rājānaṃ vanditvā attano attano laddhāsane	1345	
PA_atk-s05_06a:1345_2	nisīditvā vīṇā vādayiṃsu. Sakko āgantvā antalikkhe aṭṭhāsi. Taṃ mahāsattova passati,	1345	
PA_atk-s05_06a:1345_3	itare pana na passanti. Parisā dvinnampi vādane samacittā ahosi. Sakko guttilaṃ “ekaṃ	1345	
PA_atk-s05_06a:1345_4	tantiṃ chindā”ti āha. Chinnāyapi tantiyā vīṇā tatheva madhuranigghosā ahosi. Evaṃ	1345	
PA_atk-s05_06a:1345_5	“dutiyaṃ, tatiyaṃ, catutthaṃ, pañcamaṃ, chaṭṭhaṃ, sattamaṃ chindā”ti āha, tāsu chinnāsupi	1345	
PA_atk-s05_06a:1345_6	vīṇā madhuranigghosāva ahosi. Taṃ disvā musilo parājitabhūtarūpo pattakkhandho ahosi,	1345	
PA_atk-s05_06a:1345_7	parisā haṭṭhatuṭṭhā celukkhepe karontī guttilassa sādhukāramadāsi. Rājā musilaṃ sabhāya	1345	
PA_atk-s05_06a:1345_8	nīharāpesi, mahājano leḍḍudaṇḍādīhi paharanto musilaṃ tattheva jīvitakkhayaṃ pāpesi.	1345	
PA_atk-s05_06a:1346_0	Sakko devānamindo mahāpurisena saddhiṃ sammodanīyaṃ katvā devalokameva gato. Taṃ	1346	
PA_atk-s05_06a:1346_1	devatā “mahārāja, kuhiṃ gatatthā”ti pucchitvā taṃ pavattiṃ sutvā “mahārāja, mayaṃ	1346	
PA_atk-s05_06a:1346_2	guttilācariyaṃ passissāma, sādhu no taṃ idhānetvā dassehī”ti āhaṃsu. Sakko devānaṃ	1346	
PA_atk-s05_06a:1346_3	vacanaṃ sutvā mātaliṃ āṇāpesi “gaccha vejayantarathena amhākaṃ guttilācariyaṃ ānehi,	1346	
PA_atk-s05_06a:1346_4	devatā taṃ dassanakāmā”ti, so tathā akāsi. Sakko mahāsattena saddhiṃ sammodanīyaṃ	1346	
PA_atk-s05_06a:1346_5	katvā evamāha “ācariya, vīṇaṃ vādaya, devatā sotukāmā”ti. “Mayaṃ sippūpajīvino, vetanena	1346	
PA_atk-s05_06a:1346_6	vinā sippaṃ na dassemā”ti. “Kīdisaṃ pana vetanaṃ icchasī”ti. “Nāññena me vetanena	1346	
PA_atk-s05_06a:1346_7	kiccaṃ atthi, imāsaṃ pana devatānaṃ attanā attanā pubbekatakusalakathanameva me vetanaṃ	1346	
PA_atk-s05_06a:1346_8	hotū”ti āha. Tā “sādhū”ti sampaṭicchiṃsu. Atha mahāsatto pāṭekkaṃ tāhi tadā paṭiladdhasampattikittanamukhena	1346	
PA_atk-s05_06a:1346_9	tassā hetubhūtaṃ purimattabhāve kataṃ sucaritaṃ āyasmā mahāmoggallāno viya pucchanto	1346	
PA_atk-s05_06a:1346_10	“abhikkantena vaṇṇenā”tiādigāthāhi pucchi. Tāpi “vatthuttamadāyikā nārī”tiādinā yathā	13461	
PA_atk-s05_06a:1346_11	etarahi therassa, evameva tassa byākariṃsu. Tena vuttaṃ “moggallāna tā devatā na	13461	
PA_atk-s05_06a:1346_12	kevalaṃ tayā eva pucchitā evaṃ byākariṃsu, atha kho pubbe mayāpi pucchitā evameva byākariṃsū”ti.	13461	
PA_atk-s05_06a:1347_0	Tā kira itthiyo kassapasammāsambuddhakāle manussattabhāve ṭhitā taṃ taṃ puññaṃ akaṃsu.	1347	
PA_atk-s05_06a:1347_1	Tattha ekā itthī vatthaṃ adāsi, ekā sumanamālaṃ, ekā gandhaṃ, ekā uḷārāni phalāni,	1347	
PA_atk-s05_06a:1347_2	ekā ucchurasaṃ, ekā bhagavato cetiye gandhapañcaṅgulikaṃ adāsi, ekā uposathaṃ upavasi,	1347	
PA_atk-s05_06a:1347_3	ekā upakaṭṭhāya velāya nāvāya bhuñjantassa bhikkhuno udakaṃ adāsi, ekā kodhanānaṃ	1347	
PA_atk-s05_06a:1347_4	sassusasurānaṃ akkodhanā upaṭṭhānaṃ akāsi, ekā dāsī hutvā atanditācārā ahosi, eko	1347	
PA_atk-s05_06a:1347_5	piṇḍacārikassa bhikkhuno khīrabhattaṃ adāsi, ekā phāṇitaṃ adāsi, ekā ucchukhaṇḍaṃ	1347	
PA_atk-s05_06a:1347_6	adāsi, ekā timbarusakaṃ adāsi, ekā kakkārikaṃ adāsi, ekā eḷālukaṃ adāsi, ekā valliphalaṃ	1347	
PA_atk-s05_06a:1347_7	adāsi, ekā phārusakaṃ adāsi, ekā aṅgārakapallaṃ adāsi, ekā sākamuṭṭhiṃ adāsi, ekā	1347	
PA_atk-s05_06a:1347_8	pupphakamuṭṭhiṃ adāsi, ekā mūlakalāpaṃ adāsi, ekā nimbamuṭṭhiṃ adāsi, ekā kañjikaṃ	1347	
PA_atk-s05_06a:1347_9	adāsi, ekā tilapiññākaṃ adāsi, ekā kāyabandhanaṃ adāsi, ekā aṃsabaddhakaṃ adāsi,	1347	
PA_atk-s05_06a:1347_10	ekā āyogapaṭṭaṃ adāsi, ekā vidhūpanaṃ, ekā tālavaṇṭaṃ, ekā morahatthaṃ, ekā chattaṃ,	13471	
PA_atk-s05_06a:1347_11	ekā upāhanaṃ, ekā pūvaṃ, ekā modakaṃ, ekā sakkhalikaṃ adāsi. Tā ekekā accharāsahassaparivārā	13471	
PA_atk-s05_06a:1347_12	pahatiyā deviddhiyā virājamānā tāvatiṃsabhavane sakkassa devarājassa paricārikā hutvā	13471	
PA_atk-s05_06a:1347_13	nibbattā guttilācariyena pucchitā “vatthuttamadāyikā nārī”tiādinā attanā attanā katakusalaṃ	13471	
PA_atk-s05_06a:1347_14	paṭipāṭiyā byākariṃsu.	13471	
PA_atk-s05_06a:1349	“Abhikkantena vaṇṇena, yā tvaṃ tiṭṭhasi devate;	134	
PA_atk-s05_06a:1350	Obhāsentī disā sabbā, osadhī viya tārakā.	135	
PA_atk-s05_06a:1352	“Kena tetādiso vaṇṇo, kena te idha mijjhati;	135	
PA_atk-s05_06a:1353	Uppajjanti ca te bhogā, ye keci manaso piyā.	135	
PA_atk-s05_06a:1355	“Pucchāmi taṃ devi mahānubhāve, manussabhūtā kimakāsi puññaṃ;	135	
PA_atk-s05_06a:1356	Kenāsi evaṃ jalitānubhāvā, vaṇṇo ca te sabbadisā pabhāsatī”ti.	135	
PA_atk-s05_06a:1358	“Sā devatā attamanā, moggallānena pucchitā;	135	
PA_atk-s05_06a:1359	Pañhaṃ puṭṭhā viyākāsi, yassa kammassidaṃ phalaṃ”.	135	
PA_atk-s05_06a:1361	“Vatthuttamadāyikā nārī, pavarā hoti naresu nārīsu;	136	
PA_atk-s05_06a:1362	Evaṃ piyarūpadāyikā manāpaṃ, dibbaṃ sā labhate upecca ṭhānaṃ.	136	
PA_atk-s05_06a:1364	“Tassā me passa vimānaṃ, accharā kāmavaṇṇinīhamasmi;	136	
PA_atk-s05_06a:1365	Accharāsahassassāhaṃ, pavarā passa puññānaṃ vipākaṃ.	136	
PA_atk-s05_06a:1367	“Tena metādiso vaṇṇo, tena me idha mijjhati;	136	
PA_atk-s05_06a:1368	Uppajjanti ca me bhogā, ye keci manaso piyā.	136	
PA_atk-s05_06a:1370	“Akkhāmi te bhikkhu mahānubhāva, manussabhūtā yamakāsi puññaṃ;	137	
PA_atk-s05_06a:1371	Tenamhi evaṃ jalitānubhāvā, vaṇṇo ca me sabbadisā pabhāsatī”ti.	137	
PA_atk-s05_06a:1372	(Yathā ca ettha, evaṃ upari sabbavimānesu vitthāretabbaṃ.)	137	
PA_atk-s05_06a:1374	“Pupphuttamadāyikā nārī, pavarā hoti naresu nārīsu…pe….	137	
PA_atk-s05_06a:1376	“Gandhuttamadāyikā nārī, pavarā hoti naresu nārīsu…pe….	137	
PA_atk-s05_06a:1378	“Phaluttamadāyikā nārī…pe….	137	
PA_atk-s05_06a:1380	“Rasuttamadāyikā nārī…pe….	138	
PA_atk-s05_06a:1382	“Gandhapañcaṅgulikaṃ ahamadāsiṃ,kassapassa bhagavato thūpamhi…pe….	138	
PA_atk-s05_06a:1384	“Bhikkhū ca ahaṃ bhikkhuniyo ca, addasāsiṃ panthapaṭipanne;	138	
PA_atk-s05_06a:1385	Tesāhaṃ dhammaṃ sutvāna, ekūposathaṃ upavasissaṃ.	138	
PA_atk-s05_06a:1387	“Tassā me passa vimānaṃ…pe….	138	
PA_atk-s05_06a:1389	“Udake ṭhitā udakamadāsiṃ, bhikkhuno cittena vippasannena…pe….	138	
PA_atk-s05_06a:1391	“Sassuñcāhaṃ sasurañca, caṇḍike kodhane ca pharuse ca;	139	
PA_atk-s05_06a:1392	Anusūyikā upaṭṭhāsiṃ, appamattā sakena sīlena…pe….	139	
PA_atk-s05_06a:1394	“Parakammakarī āsiṃ, atthenātanditā dāsī;	139	
PA_atk-s05_06a:1395	Akkodhanānatimāninī, saṃvibhāginī kakassa bhāgassa…pe….	139	
PA_atk-s05_06a:1397	“Khīrodanaṃ ahamadāsiṃ, bhikkhuno piṇḍāya carantassa;	139	
PA_atk-s05_06a:1398	Evaṃ karitvā kammaṃ, sugatiṃ upapajja modāmi…pe….	139	
PA_atk-s05_06a:1400	“Phāṇitaṃ ahamadāsiṃ…pe….	140	
PA_atk-s05_06a:1402	“Ucchukhaṇḍikaṃ ahamadāsiṃ…pe….	140	
PA_atk-s05_06a:1404	“Timbarusakaṃ ahamadāsiṃ…pe….	140	
PA_atk-s05_06a:1406	“Kakkārikaṃ ahamadāsiṃ…pe….	140	
PA_atk-s05_06a:1408	“Eḷālukaṃ ahamadāsiṃ…pe….	140	
PA_atk-s05_06a:1410	“Valliphalaṃ ahamadāsiṃ…pe….	141	
PA_atk-s05_06a:1412	“Phārusakaṃ ahamadāsiṃ…pe….	141	
PA_atk-s05_06a:1414	“Hatthappatāpakaṃ ahamadāsiṃ…pe….	141	
PA_atk-s05_06a:1416	“Sākamuṭṭhiṃ ahamadāsiṃ…pe….	141	
PA_atk-s05_06a:1418	“Pupphakamuṭṭhiṃ ahamadāsiṃ…pe….	141	
PA_atk-s05_06a:1420	“Mūlakaṃ ahamadāsiṃ…pe….	142	
PA_atk-s05_06a:1421	509. “Nimbamuṭṭhiṃ ahamadāsiṃ…pe….	142	
PA_atk-s05_06a:1422	517. “Ambakañjikaṃ ahamadāsiṃ…pe….	142	
PA_atk-s05_06a:1423	525. “Doṇinimmajjaniṃ ahamadāsiṃ…pe….	142	
PA_atk-s05_06a:1424	533. “Kāyabandhanaṃ ahamadāsiṃ…pe….	142	
PA_atk-s05_06a:1425	541. “Aṃsabaddhakaṃ ahamadāsiṃ…pe….	142	
PA_atk-s05_06a:1426	549. “Āyogapaṭṭaṃ ahamadāsiṃ…pe….	142	
PA_atk-s05_06a:1427	557. “Vidhūpanaṃ ahamadāsiṃ…pe….	142	
PA_atk-s05_06a:1428	565. “Tālavaṇṭaṃ ahamadāsiṃ…pe….	142	
PA_atk-s05_06a:1429	573. “Morahatthaṃ ahamadāsiṃ…pe….	142	
PA_atk-s05_06a:1430	581. “Chattaṃ ahamadāsiṃ…pe….	143	
PA_atk-s05_06a:1431	589. “Upāhanaṃ ahamadāsiṃ…pe….	143	
PA_atk-s05_06a:1432	597. “Pūvaṃ ahamadāsiṃ…pe….	143	
PA_atk-s05_06a:1433	605. “Modakaṃ ahamadāsiṃ…pe….	143	
PA_atk-s05_06a:1434	613. “Sakkhalikaṃ ahamadāsiṃ, bhikkhuno piṇḍāya carantassa…pe….	143	
PA_atk-s05_06a:1436	“Tassā me passa vimānaṃ, accharā kāmavaṇṇinīhamasmiṃ;	143	
PA_atk-s05_06a:1437	Accharāsahassassāhaṃ, pavarā passa puññānaṃ vipākaṃ.	143	
PA_atk-s05_06a:1438	615. “Tena metādiso vaṇṇo…pe… vaṇṇo ca me sabbadisā pabhāsatī”ti.	143	
PA_atk-s05_06a:1439	Evaṃ mahāsatto tāhi devatāhi katasucarite byākate tuṭṭhamānaso sammodanaṃ karonto attano ca sucaritacaraṇe yuttapayuttataṃ vivaṭṭajjhāsayatañca pavedento āha –	143	
PA_atk-s05_06a:1441	“Svāgataṃ vata me ajja, suppabhātaṃ suhuṭṭhitaṃ;	144	
PA_atk-s05_06a:1442	Yaṃ addasāmi devatāyo, accharā kāmavaṇṇiniyo.	144	
PA_atk-s05_06a:1444	“Imāsāhaṃ dhammaṃ sutvā, kāhāmi kusalaṃ bahuṃ;	144	
PA_atk-s05_06a:1445	Dānena samacariyāya, saññamena damena ca;	144	
PA_atk-s05_06a:1446	Svāhaṃ tattha gamissāmi, yattha gantvā na socare”ti.	144	
PA_atk-s05_06a:1447_0	333. Tattha vatthuttamadāyikāti vatthānaṃ uttamaṃ seṭṭhaṃ, vatthesu vā bahūsu uccinitvā	1447	
PA_atk-s05_06a:1447_1	gahitaṃ ukkaṃsagataṃ pavaraṃ koṭibhūtaṃ vatthaṃ vatthuttamaṃ, tassa dāyikā. “Pupphuttamadāyikā”tiādīsupi	1447	
PA_atk-s05_06a:1447_2	eseva nayo. Piyarūpadāyikāti piyasabhāvassa piyajātikassa ca vatthuno dāyikā. Manāpanti	1447	
PA_atk-s05_06a:1447_3	manavaḍḍhanakaṃ. Dibbanti divi bhavattā dibbaṃ. Upeccāti upagantvā cetetvā, “edisaṃ	1447	
PA_atk-s05_06a:1447_4	labheyya”nti pakappetvāti attho. Ṭhānanti vimānādikaṃ ṭhānaṃ, issariyaṃ vā. “Manāpā”tipi	1447	
PA_atk-s05_06a:1447_5	pāṭho, aññesaṃ manavaḍḍhanakā hutvāti attho.	1447	
PA_atk-s05_06a:1448	334. Passa puññānaṃ vipākanti vatthuttamadānassa nāma idamīdisaṃ phalaṃ passāti attanā laddhasampattiṃ sambhāventī vadati.	144	
PA_atk-s05_06a:1449_0	341. Pupphuttamadāyikāti ratanattayapūjāvasena pupphuttamadāyikā, tathā gandhuttamadāyikāti	1449	
PA_atk-s05_06a:1449_1	daṭṭhabbā. Tattha pupphuttamaṃ sumanapupphādi, gandhuttamaṃ candanagandhādi, phaluttamaṃ	1449	
PA_atk-s05_06a:1449_2	panasaphalādi, rasuttamaṃ gorasasappiādi veditabbaṃ.	1449	
PA_atk-s05_06a:1450	373. Gandhapañcaṅgulikanti gandhena pañcaṅgulikadānaṃ. Kassapassa bhagavato thūpamhīti kassapasammāsambuddhassa yojanike kanakathūpe.	145	
PA_atk-s05_06a:1451	381. Panthapaṭipanneti maggaṃ gacchante. Ekūposathanti ekadivasaṃ uposathavāsaṃ.	145	
PA_atk-s05_06a:1452	389. Udakamadāsinti mukhavikkhālanatthaṃ pivanatthañca udakaṃ pānīyaṃ adāsiṃ.	145	
PA_atk-s05_06a:1453	397. Caṇḍiketi caṇḍe. Anusūyikāti usūyā rahitā.	145	
PA_atk-s05_06a:1454	405. Parakammakarīti paresaṃ veyyāvaccakārinī. Atthenāti atthakiccena. Saṃvibhāginī sakassa bhāgassāti atthikānaṃ attanā paṭiladdhabhāgassa saṃvibhajanasīlā.	145	
PA_atk-s05_06a:1455	413. Khīrodananti khīrasammissaṃ odanaṃ, khīrena saddhiṃ odanaṃ vā.	145	
PA_atk-s05_06a:1456	437. Timbarusakanti tiṇḍukaphalaṃ. Tipusasadisā ekā vallijāti timbarusaṃ, tassa phalaṃ timbarusakanti vadanti.	145	
PA_atk-s05_06a:1457	445. Kakkārikanti khuddakeḷālukaṃ, tipusanti ca vadanti.	145	
PA_atk-s05_06a:1458	477. Hatthappatāpakanti mandāmukhiṃ.	145	
PA_atk-s05_06a:1459	517. Ambakañjikanti ambilakañjikaṃ.	145	
PA_atk-s05_06a:1460	525. Doṇinimmajjaninti satelaṃ tilapiññākaṃ.	146	
PA_atk-s05_06a:1461	557. Vidhūpananti caturassabījaniṃ.	146	
PA_atk-s05_06a:1462	565. Tālavaṇṭanti tālapattehi katamaṇḍalabījaniṃ.	146	
PA_atk-s05_06a:1463	573. Morahatthanti mayūrapiñche hi kataṃ makasabījaniṃ.	146	
PA_atk-s05_06a:1464_0	617. Svāgataṃ vata meti mayhaṃ idhāgamanaṃ sobhanaṃ vata aho sundaraṃ. Ajja suppabhātaṃ	1464	
PA_atk-s05_06a:1464_1	suhuṭṭhitanti ajja mayhaṃ rattiyā suṭṭhu pabhātaṃ sammadeva vibhāyanaṃ jātaṃ, sayanato	1464	
PA_atk-s05_06a:1464_2	uṭṭhānampi suhuṭṭhitaṃ suṭṭhu uṭṭhitaṃ. Kiṃ kāraṇāti āha “yaṃ addasāmi devatāyo”tiādi.	1464	
PA_atk-s05_06a:1465_0	618. Dhammaṃ sutvāti kammaphalassa paccakkhakaraṇavasena tumhehi kataṃ kusalaṃ dhammaṃ	1465	
PA_atk-s05_06a:1465_1	sutvā. Kāhāmīti karissāmi. Samacariyāyāti kāyasamācārikassa sucaritassa caraṇena.	1465	
PA_atk-s05_06a:1465_2	Saññamenāti sīlasaṃvarena. Damenāti manacchaṭṭhānaṃ indriyānaṃ damena. Idāni tassa	1465	
PA_atk-s05_06a:1465_3	kusalassa attano lokassa ca vivaṭṭūpanissayataṃ dassetuṃ “svāhaṃ tattha gamissāmi,	1465	
PA_atk-s05_06a:1465_4	yattha gantvā na socare”ti vuttaṃ.	1465	
PA_atk-s05_06a:1466_0	Evamayaṃ yadipi vatthuttamadāyikāvimānādivasena chattiṃsavimānasaṅgahā desanā āyasmato	1466	
PA_atk-s05_06a:1466_1	mahāmoggallānassa viya guttilācariyassāpi vibhāvanavasena pavattāti “guttilavimāna”ntveva	1466	
PA_atk-s05_06a:1466_2	saṅgahaṃ āruḷhā, vimānāni pana itthipaṭibaddhānīti itthivimāneyeva saṅgahitāni. Tā	1466	
PA_atk-s05_06a:1466_3	pana itthiyo kassapassa dasabalassa kāle yathāvuttadhammacaraṇe aparāparuppannacetanāvasena	1466	
PA_atk-s05_06a:1466_4	dutiyattabhāvato paṭṭhāya ekaṃ buddhantaraṃ devaloke eva saṃsarantiyo amhākampi bhagavato	1466	
PA_atk-s05_06a:1466_5	kāle tāvatiṃsabhavaneyeva nibbattā, āyasmatā mahāmoggallānena pucchitā kammasarikkhatāya	1466	
PA_atk-s05_06a:1466_6	guttilācariyena pucchitakāle viya byākariṃsūti daṭṭhabbā.	1466	
PA_atk-s05_06a:1467	Guttilavimānavaṇṇanā niṭṭhitā.	146	
PA_atk-s05_06a:1468	6. Daddallavimānavaṇṇanā	146	
PA_atk-s05_06a:1469_0	Daddallamānā vaṇṇenāti daddallavimānaṃ. Tassa kā uppatti? Bhagavā sāvatthiyaṃ viharati	1469	
PA_atk-s05_06a:1469_1	jetavane. Tena ca samayena nālakagāmake āyasmato revatattherassa upaṭṭhākassa aññatarassa	1469	
PA_atk-s05_06a:1469_2	kuṭumbikassa dve dhītaro ahesuṃ, ekā bhaddā nāma, itarā subhaddā nāma. Tāsu bhaddā	1469	
PA_atk-s05_06a:1469_3	patikulaṃ gatā saddhā pasannā buddhisampannā vañjhā ca ahosi. Sā sāmikaṃ āha “mama	1469	
PA_atk-s05_06a:1469_4	kaniṭṭhā subhaddā nāma atthi, taṃ ānehi, sacassā putto bhaveyya, so mamapi putto	1469	
PA_atk-s05_06a:1469_5	siyā, ayañca kulavaṃso na nasseyyā”ti. So “sādhū”ti sampaṭicchitvā tathā akāsi.	1469	
PA_atk-s05_06a:1470_0	Atha bhaddā subhaddaṃ ovadi “subhadde, dānasaṃvibhāgaratā dhammacariyāya appamattā	1470	
PA_atk-s05_06a:1470_1	hohi, evaṃ te diṭṭhadhammiko samparāyiko ca attho hatthagato eva hotī”ti. Sā tassā	1470	
PA_atk-s05_06a:1470_2	ovāde ṭhatvā vuttanayena paṭipajjamānā ekadivasaṃ āyasmantaṃ revatattheraṃ attaṭṭhamaṃ	1470	
PA_atk-s05_06a:1470_3	nimantesi. Thero subhaddāya puññūpacayaṃ ākaṅkhanto saṅghuddesavasena satta bhikkhū	1470	
PA_atk-s05_06a:1470_4	gahetvā tassā gehaṃ agamāsi. Sā pasannacittā āyasmantaṃ revatattheraṃ te ca bhikkhū	1470	
PA_atk-s05_06a:1470_5	paṇītena khādanīyena bhojanīyena sahatthā santappesi, thero anumodanaṃ katvā pakkāmi.	1470	
PA_atk-s05_06a:1470_6	Sā aparabhāge kālaṃ katvā nimmānaratīnaṃ devānaṃ sahabyataṃ upapajji. Bhaddā pana	1470	
PA_atk-s05_06a:1470_7	puggalesu dānāni datvā sakkassa devānamindassa paricārikā hutvā nibbatti.	1470	
PA_atk-s05_06a:1471_0	Atha subhaddā attano sampattiṃ paccavekkhitvā “kena nu kho ahaṃ puññena idhūpapannā”ti	1471	
PA_atk-s05_06a:1471_1	āvajjentī “bhaddāya ovāde ṭhatvā saṅghagatāya dakkhiṇāya imaṃ sampattiṃ sampattā,	1471	
PA_atk-s05_06a:1471_2	bhaddā nu kho kahaṃ nibbattā”ti olokentī taṃ sakkassa paricārikābhāvena nibbattaṃ	1471	
PA_atk-s05_06a:1471_3	disvā anukampamānā tassā vimānaṃ pāvisi. Atha naṃ bhaddā –	1471	
PA_atk-s05_06a:1473	“Daddallamānā vaṇṇena, yasasā ca yasassinī;	147	
PA_atk-s05_06a:1474	Sabbe deve tāvatiṃse, vaṇṇena atirocasi.	147	
PA_atk-s05_06a:1476	“Dassanaṃ nābhijānāmi, idaṃ paṭhamadassanaṃ;	147	
PA_atk-s05_06a:1477	Kasmā kāyā nu āgamma, nāmena bhāsase mama”nti. –	147	
PA_atk-s05_06a:1478	Dvīhi gāthāhi pucchi. Sāpi tassā –	147	
PA_atk-s05_06a:1480	“Ahaṃ bhadde subhaddāsiṃ, pubbe mānusake bhave;	148	
PA_atk-s05_06a:1481	Sahabhariyā ca te āsiṃ, bhaginī ca kaniṭṭhikā.	148	
PA_atk-s05_06a:1483	“Sā ahaṃ kāyassa bhedā, vippamuttā tato cutā;	148	
PA_atk-s05_06a:1484	Nimmānaratīnaṃ devānaṃ, upapannā sahabyata”nti. – dvīhi gāthāhi byākāsi;	148	
PA_atk-s05_06a:1485_0	619-20. Tattha vaṇṇenāti vaṇṇādisampattiyā. Dassanaṃ nābhijānāmīti ito pubbe tava	1485	
PA_atk-s05_06a:1485_1	dassanaṃ nābhijānāmi, tvaṃ mayā na diṭṭhapubbāti attho. Tenāha “idaṃ paṭhamadassana”nti.	1485	
PA_atk-s05_06a:1485_2	Kasmā kāyā nu āgamma, nāmena bhāsase mamanti kataradevanikāyato āgantvā “bhadde”ti nāmena maṃ ālapasi.	1485	
PA_atk-s05_06a:1486_0	621. Ahaṃ bhaddeti ettha bhaddeti ālapanaṃ. Subhaddāsinti ahaṃ subhaddā nāma tava	1486	
PA_atk-s05_06a:1486_1	bhaginī kaniṭṭhikā āsiṃ ahosiṃ, tattha pubbe mānusake bhave sahabhariyā samānabhariyā	1486	
PA_atk-s05_06a:1486_2	te tayā ekasseva bhariyā, tava patino eva bhariyā, āsinti attho. Puna bhaddā –	1486	
PA_atk-s05_06a:1488	“Pahūtakatakalyāṇā, te deve yanti pāṇino;	148	
PA_atk-s05_06a:1489	Yesaṃ tvaṃ kittayissasi, subhadde jātimattano.	148	
PA_atk-s05_06a:1491	“Atha tvaṃ kena vaṇṇena, kena vā anusāsitā;	149	
PA_atk-s05_06a:1492	Kīdiseneva dānena, subbatena yasassinī.	149	
PA_atk-s05_06a:1494	“Yasaṃ etādisaṃ pattā, visesaṃ vipulamajjhagā;	149	
PA_atk-s05_06a:1495	Devate pucchitācikkha, kissa kammassidaṃ phala”nti. –	149	
PA_atk-s05_06a:1496	Tīhi gāthāhi pucchi. Puna subhaddā –	149	
PA_atk-s05_06a:1498	“Aṭṭheva piṇḍapātāni, yaṃ dānaṃ adadaṃ pure;	149	
PA_atk-s05_06a:1499	Dakkhiṇeyyassa saṅghassa, pasannā sehi pāṇibhi.	149	
PA_atk-s05_06a:1501	“Tena metādiso vaṇṇo…pe…	150	
PA_atk-s05_06a:1502	Vaṇṇo ca me sabbadisā pabhāsatī”ti. –	150	
PA_atk-s05_06a:1503	Byākāsi.	150	
PA_atk-s05_06a:1504_0	623. Tattha pahūtakatakalyāṇā te deve yantīti pahūtakatakalyāṇā mahāpuññā te nimmānaratino	1504	
PA_atk-s05_06a:1504_1	deve yanti uppajjanavasena gacchanti pāṇino sattā, yesaṃ nimmānaratīnaṃ devānaṃ antare	1504	
PA_atk-s05_06a:1504_2	tvaṃ attano jātiṃ kittayissasi kathesīti yojanā.	1504	
PA_atk-s05_06a:1505	624. Kena vaṇṇenāti kena kāraṇena. Kīdisenevāti evasaddo samuccayattho, kīdisena cāti attho, ayameva vā pāṭho. Subbatenāti sundarena vatena, suvisuddhena sīlenāti attho.	150	
PA_atk-s05_06a:1506	626. Aṭṭheva piṇḍapātānīti aṭṭhannaṃ bhikkhūnaṃ dinnapiṇḍapāte sandhāya vadati. Adadanti adāsiṃ.	150	
PA_atk-s05_06a:1507	Evaṃ subhaddāya kathite puna bhaddā –	150	
PA_atk-s05_06a:1509	“Ahaṃ tayā bahutare bhikkhū, saññate brahmacārayo;	150	
PA_atk-s05_06a:1510	Tappesiṃ annapānena, pasannā sehi pāṇibhi.	151	
PA_atk-s05_06a:1512	“Tayā bahutaraṃ datvā, hīnakāyūpagā ahaṃ;	151	
PA_atk-s05_06a:1513	Kathaṃ tvaṃ appataraṃ datvā, visesaṃ vipulamajjhagā;	151	
PA_atk-s05_06a:1514	Devate pucchitācikkha, kissa kammassidaṃ phala”nti. –	151	
PA_atk-s05_06a:1515	Pucchi. Tattha tayāti nissakke karaṇavacanaṃ. Puna subhaddā –	151	
PA_atk-s05_06a:1517	“Manobhāvanīyo bhikkhu, sandiṭṭho me pure ahu;	151	
PA_atk-s05_06a:1518	Tāhaṃ bhattena nimantesiṃ, revataṃ attanaṭṭhamaṃ.	151	
PA_atk-s05_06a:1520	“So me atthapurekkhāro, anukampāya revato;	152	
PA_atk-s05_06a:1521	Saṅghe dehīti maṃvoca, tassāhaṃ vacanaṃ kariṃ.	152	
PA_atk-s05_06a:1523	“Sā dakkhiṇā saṅghagatā, appameyye patiṭṭhitā;	152	
PA_atk-s05_06a:1524	Puggalesu tayā dinnaṃ, na taṃ tava mahapphala”nti. –	152	
PA_atk-s05_06a:1525	Attanā katakammaṃ kathesi.	152	
PA_atk-s05_06a:1526_0	631. Tattha manobhāvanīyoti manavaḍḍhanako uḷāraguṇatāya sambhāvanīyo. Sandiṭṭhoti	1526	
PA_atk-s05_06a:1526_1	nimantanavasena bodhito kathito. Tenāha “tāhaṃ bhattena nimantesiṃ, revataṃ attanaṭṭhama”nti,	1526	
PA_atk-s05_06a:1526_2	taṃ manobhāvanīyaṃ ayyaṃ revataṃ attanaṭṭhamaṃ bhattena ahaṃ nimantesiṃ.	1526	
PA_atk-s05_06a:1527_0	632-3. So me atthapurekkhāroti so ayyo revato dānassa mahapphalabhāvakaraṇena mama	1527	
PA_atk-s05_06a:1527_1	atthapurekkhāro hitesī. Saṅghe dehīti maṃvocāti “yadi tvaṃ subhadde aṭṭhannaṃ bhikkhūnaṃ	1527	
PA_atk-s05_06a:1527_2	dātukāmā, yasmā puggalagatāya dakkhiṇāya saṅghagatā eva dakkhiṇā mahapphalatarā,	1527	
PA_atk-s05_06a:1527_3	tasmā saṅghe dehi, saṅghaṃ uddissa dānaṃ dehī”ti maṃ abhāsi. Tanti taṃ dānaṃ.	1527	
PA_atk-s05_06a:1528	Evaṃ subhaddāya vutte bhaddā tamatthaṃ sampaṭicchantī uttari ca tathā paṭipajjitukāmā –	152	
PA_atk-s05_06a:1530	“Idānevāhaṃ jānāmi, saṅghe dinnaṃ mahapphalaṃ;	153	
PA_atk-s05_06a:1531	Sāhaṃ gantvā manussattaṃ, vadaññū vītamaccharā;	153	
PA_atk-s05_06a:1532	Saṅghe dānāni dassāmi, appamattā punappuna”nti. –	153	
PA_atk-s05_06a:1533_0	Gāthamāha. Subhaddā pana attano devalokameva gatā. Atha sakko devānamindo sabbe deve	1533	
PA_atk-s05_06a:1533_1	tāvatiṃse attano sarīrobhāsena abhibhuyya virocamānaṃ subhaddaṃ devadhītaraṃ disvā	1533	
PA_atk-s05_06a:1533_2	tañca tāsaṃ kathāsallāpaṃ sutvā tāvadeva ca subhaddāya antarahitāya taṃ “ayaṃ nāmā”ti ajānanto –	1533	
PA_atk-s05_06a:1535	“Kā esā devatā bhadde, tayā mantayate saha;	153	
PA_atk-s05_06a:1536	Sabbe deve tāvatiṃse, vaṇṇena atirocatī”ti. –	153	
PA_atk-s05_06a:1537	Bhaddaṃ pucchi. Sāpissa –	153	
PA_atk-s05_06a:1539	“Manussabhūtā devinda, pubbe mānusake bhave;	153	
PA_atk-s05_06a:1540	Sahabhariyā ca me āsi, bhaginī ca kaniṭṭhikā,	154	
PA_atk-s05_06a:1541	Saṅghe dānāni datvāna, katapuññā virocatī”ti. –	154	
PA_atk-s05_06a:1542	Kathesi. Atha sakko tassā saṅghagatāya dakkhiṇāya mahapphalabhāvaṃ dassento dhammaṃ kathesi. Tena vuttaṃ –	154	
PA_atk-s05_06a:1544	“Dhammena pubbe bhaginī, tayā bhadde virocati;	154	
PA_atk-s05_06a:1545	Yaṃ saṅghamhi appameyye, patiṭṭhāpesi dakkhiṇaṃ.	154	
PA_atk-s05_06a:1547	“Pucchito hi mayā buddho, gijjhakūṭamhi pabbate;	154	
PA_atk-s05_06a:1548	Vipākaṃ saṃvibhāgassa, yattha dinnaṃ mahapphalaṃ.	154	
PA_atk-s05_06a:1550	“Yajamānānaṃ manussānaṃ, puññapekkhāna pāṇinaṃ;	155	
PA_atk-s05_06a:1551	Karotaṃ opadhikaṃ puññaṃ, yattha dinnaṃ mahapphalaṃ.	155	
PA_atk-s05_06a:1553	“Taṃ me buddho viyākāsi, jānaṃ kammaphalaṃ sakaṃ;	155	
PA_atk-s05_06a:1554	Vipākaṃ saṃvibhāgassa, yattha dinnaṃ mahapphalaṃ.	155	
PA_atk-s05_06a:1556	“Cattāro ca paṭipannā, cattāro ca phale ṭhitā;	155	
PA_atk-s05_06a:1557	Esa saṅgho ujubhūto, paññāsīlasamāhito.	155	
PA_atk-s05_06a:1559	“Yajamānānaṃ manussānaṃ, puññapekkhāna pāṇinaṃ;	155	
PA_atk-s05_06a:1560	Karotaṃ opadhikaṃ puññaṃ, saṅghe dinnaṃ mahapphalaṃ.	156	
PA_atk-s05_06a:1562	“Eso hi saṅgho vipulo mahaggato, esappameyyo udadhīva sāgaro;	156	
PA_atk-s05_06a:1563	Ete hi seṭṭhā naravīrasāvakā, pabhaṅkarā dhammamudīrayanti.	156	
PA_atk-s05_06a:1565	“Tesaṃ sudinnaṃ suhutaṃ suyiṭṭhaṃ, ye saṅghamuddissa dadanti dānaṃ;	156	
PA_atk-s05_06a:1566	Sā dakkhiṇā saṅghagatā patiṭṭhitā, mahapphalā lokavidūna vaṇṇitā.	156	
PA_atk-s05_06a:1568	“Etādisaṃ yaññamanussarantā, ye vedajātā vicaranti loke;	156	
PA_atk-s05_06a:1569	Vineyya maccheramalaṃ samūlaṃ, aninditā saggamupenti ṭhāna”nti.	156	
PA_atk-s05_06a:1570_0	637. Tattha dhammenāti kāraṇena ñāyena vā. Tayāti nissakke karaṇavacanaṃ. Idāni taṃ	1570	
PA_atk-s05_06a:1570_1	“dhammenā”ti vuttakāraṇaṃ dassetuṃ yaṃ saṅghamhi appameyye, patiṭṭhāpesi dakkhiṇa”nti	1570	
PA_atk-s05_06a:1570_2	vuttaṃ. Appameyyeti guṇānubhāvassa attani katānaṃ kārānaṃ phalavisesassa ca vasena	1570	
PA_atk-s05_06a:1570_3	paminituṃ asakkuṇeyye.	1570	
PA_atk-s05_06a:1571_0	638-9. Ayañca attho bhagavato sammukhā ca suto, sammukhā ca paṭiggahitoti dassento	1571	
PA_atk-s05_06a:1571_1	“pucchito”tiādimāha. Tattha yajamānānanti dadantānaṃ. Puññapekkhāna pāṇinanti anunāsikalopaṃ	1571	
PA_atk-s05_06a:1571_2	katvā niddeso, puññaphalaṃ ākaṅkhantānaṃ sattānaṃ. Opadhikanti upadhi nāma khandhā,	1571	
PA_atk-s05_06a:1571_3	upadhissa karaṇasīlaṃ, upadhipayojananti vā opadhikaṃ, attabhāvajanakaṃ paṭisandhipavattivipākadāyakaṃ.	1571	
PA_atk-s05_06a:1572_0	640. Jānaṃ kammaphalaṃ sakanti sattānaṃ sakaṃ sakaṃ yathāsakaṃ puññaṃ puññaphalañca	1572	
PA_atk-s05_06a:1572_1	hatthatale āmalakaṃ viya jānanto. Sakanti vā yakārassa kakāraṃ katvā vuttaṃ, sayaṃ attanāti attho.	1572	
PA_atk-s05_06a:1573_0	641. Paṭipannāti paṭipajjamānā, maggaṭṭhāti attho. Ujubhūtoti ujupaṭipattiyā ujubhāvaṃ	1573	
PA_atk-s05_06a:1573_1	patto dakkhiṇeyyo jāto. Paññāsīlasamāhitoti paññāya sīlena ca samāhito, diṭṭhisīlasampanno	1573	
PA_atk-s05_06a:1573_2	ariyāya diṭṭhiyā ariyena sīlena ca samannāgato. Tenāpissa paramatthasaṅghabhāvameva	1573	
PA_atk-s05_06a:1573_3	vibhāveti. Diṭṭhisīlasāmaññena saṅghaṭitattā hi saṅgho. Atha vā samāhitaṃ samādhi,	1573	
PA_atk-s05_06a:1573_4	paññā sīlaṃ samāhitañca assa atthīti paññāsīlasamāhito. Tenassa sīlādidhammakkhandhattayasampannatāya	1573	
PA_atk-s05_06a:1573_5	aggadakkhiṇeyyabhāvaṃ vibhāveti.	1573	
PA_atk-s05_06a:1574_0	643. Vipulo mahaggatoti guṇehi mahattaṃ gatoti mahaggato, tato eva attani katānaṃ	1574	
PA_atk-s05_06a:1574_1	kārānaṃ phalavepullahetutāya vipulo. Udadhīva sāgaroti yathā udakaṃ ettha dhīyatīti	1574	
PA_atk-s05_06a:1574_2	“udadhī”ti laddhanāmo sāgaro, “ettakāni udakāḷhakānī”tiādinā udakato appameyyo, evamesa	1574	
PA_atk-s05_06a:1574_3	guṇatoti attho. Ete hīti hi-saddo avadhāraṇe nipāto, ete eva seṭṭhāti attho. Vuttañhetaṃ –	1574	
PA_atk-s05_06a:1575	“Yāvatā, bhikkhave, saṅghā vā gaṇā vā, tathāgatasāvakasaṅgho tesaṃ aggamakkhāyatī”ti.	157	
PA_atk-s05_06a:1576_0	Naravīrasāvakāti naresu vīriyasampannassa narassa sāvakā. Pabhaṅkarāti lokassa ñāṇālokakarā.	1576	
PA_atk-s05_06a:1576_1	Dhammamudīrayantīti dhammaṃ uddisanti. Kathaṃ? Dhammasāminā hi dhammapajjoto ariyasaṅghe ṭhapito.	1576	
PA_atk-s05_06a:1577_0	644. Ye saṅghamuddissa dadanti dānanti ye sattā ariyasaṅghaṃ uddissa sammutisaṅghe	1577	
PA_atk-s05_06a:1577_1	antamaso gotrabhupuggalesupi dānaṃ dadanti, taṃ dānaṃ saṃvibhāgavasena dinnampi sudinnaṃ,	1577	
PA_atk-s05_06a:1577_2	āhunapāhunavasena hutampi suhutaṃ, mahāyāgavasena yiṭṭhampi suyiṭṭhameva hoti. Kasmā?	1577	
PA_atk-s05_06a:1577_3	Yasmā sā dakkhiṇā saṅghagatā patiṭṭhitā mahapphalā lokavidūna vaṇṇitāti, lokavidūhi	1577	
PA_atk-s05_06a:1577_4	sammāsambuddhehi “na tvevāhaṃ, ānanda, kenaci pariyāyena saṅghagatāya dakkhiṇāya	1577	
PA_atk-s05_06a:1577_5	pāṭipuggalikaṃ dakkhiṇaṃ mahapphalataraṃ vadāmi. Puññaṃ ākaṅkhamānānaṃ, saṅgho ve	1577	
PA_atk-s05_06a:1577_6	yajataṃ mukhaṃ. Anuttaraṃ puññakkhettaṃ lokassā”ti ca ādinā mahapphalatā vaṇṇitā	1577	
PA_atk-s05_06a:1577_7	pasatthā thomitāti attho.	1577	
PA_atk-s05_06a:1578_0	645. Īdisaṃ yaññamanussarantāti etādisaṃ saṅghaṃ uddissa attanā kataṃ dānaṃ anussarantā.	1578	
PA_atk-s05_06a:1578_1	Vedajātāti jātasomanassā. Vineyya maccheramalaṃ samūlanti maccherameva cittassa malinabhāvakaraṇato	1578	
PA_atk-s05_06a:1578_2	maccheramalaṃ, atha vā maccherañca aññaṃ issālobhadosādimalañcāti maccheramalaṃ.	1578	
PA_atk-s05_06a:1578_3	Tañca avijjāvicikicchāvipallāsādīhi saha mūlehīti samūlaṃ vineyya vinayitvā vikkhambhetvā	1578	
PA_atk-s05_06a:1578_4	aninditvā saggamupenti ṭhānanti yojanā. Sesaṃ vuttanayameva.	1578	
PA_atk-s05_06a:1579_0	Imaṃ pana sabbaṃ pavattiṃ sakko devānamindo “daddallamānā vaṇṇenā”tiādinā āyasmato	1579	
PA_atk-s05_06a:1579_1	mahāmoggallānassa ācikkhi, āyasmā mahāmoggallāno bhagavato ārocesi, bhagavā tamatthaṃ	1579	
PA_atk-s05_06a:1579_2	aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosi.	1579	
PA_atk-s05_06a:1580	Daddallavimānavaṇṇanā niṭṭhitā.	158	
PA_atk-s05_06a:1581	7. Pesavatīvimānavaṇṇanā	158	
PA_atk-s05_06a:1582_0	Phalikarajatahemajālachannanti pesavatīvimānaṃ. Tassa kā uppatti? Bhagavā sāvatthiyaṃ	1582	
PA_atk-s05_06a:1582_1	viharati jetavane. Tena samayena magadhesu nālakagāme ekasmiṃ gahapatimahāsārakule	1582	
PA_atk-s05_06a:1582_2	pesavatī nāma kulasuṇhā ahosi. Sā kira kassapassa bhagavato yojanike kanakathūpe	1582	
PA_atk-s05_06a:1582_3	kayiramāne dārikā hutvā mātarā saddhiṃ cetiyaṭṭhānaṃ gantvā mātaraṃ pucchi “kiṃ ime,	1582	
PA_atk-s05_06a:1582_4	amma, karontī”ti? “Cetiyaṃ kātuṃ suvaṇṇiṭṭhakā karontī”ti. Taṃ sutvā dārikā pasannamānasā	1582	
PA_atk-s05_06a:1582_5	mātaraṃ āha – “amma, mama gīvāya idaṃ sovaṇṇamayaṃ khuddakapiḷandhanaṃ atthi, imāhaṃ	1582	
PA_atk-s05_06a:1582_6	cetiyatthāya demī”ti. Mātā “sādhu dehī”ti vatvā taṃ gīvato omuñcitvā suvaṇṇakārassa	1582	
PA_atk-s05_06a:1582_7	hatthe adāsi “idaṃ imāya dārikāya pariccajitaṃ, imampi pakkhipitvā iṭṭhakaṃ karohī”ti.	1582	
PA_atk-s05_06a:1582_8	Suvaṇṇakāro tathā akāsi. Sā dārikā aparabhāge kālaṃ katvā teneva puññakammena devaloke	1582	
PA_atk-s05_06a:1582_9	nibbattitvā sugatiyaṃyeva aparāparaṃ saṃsarantī amhākaṃ bhagavato kāle nālakagāme	1582	
PA_atk-s05_06a:1582_10	nibbattā anukkamena dvādasavassikā jātā.	15821	
PA_atk-s05_06a:1583_0	Sā ekadivasaṃ mātarā pesitaṃ mūlaṃ gahetvā telatthāya aññataraṃ āpaṇaṃ agamāsi. Tasmiñca	1583	
PA_atk-s05_06a:1583_1	āpaṇe aññataro kuṭumbiyaputto pitarā nidahitvā ṭhapitaṃ bahuṃ hiraññasuvaṇṇaṃ muttāmaṇiratanāni	1583	
PA_atk-s05_06a:1583_2	ca gahetuṃ uddharanto āpaṇiko kammabalena kathalapāsāṇasakkhararūpena upaṭṭhahantāni	1583	
PA_atk-s05_06a:1583_3	disvā tato ekadesaṃ “puññavantānaṃ vasena hiraññasuvaṇṇādi bhavissatī”ti vīmaṃsituṃ	1583	
PA_atk-s05_06a:1583_4	rāsiṃ katvā ṭhapesi. Atha naṃ sā dārikā disvā “kasmā āpaṇe ratanāni evaṃ ṭhapitāni,	1583	
PA_atk-s05_06a:1583_5	nanu nāma sammadeva paṭisāmetabbānī”ti āha. Āpaṇiko taṃ sutvā “mahāpuññā ayaṃ dārikā,	1583	
PA_atk-s05_06a:1583_6	imissā vasena sabbamidaṃ hiraññādi eva hutvā amhākaṃ viniyogaṃ gamissati, saṅgaṇhissāmi	1583	
PA_atk-s05_06a:1583_7	na”nti cintetvā tassā mātu santikaṃ gantvā “imaṃ dārikaṃ mayhaṃ puttassatthāya dehī”ti	1583	
PA_atk-s05_06a:1583_8	vāretvā bahudhanaṃ datvā āvāhavivāhaṃ katvā taṃ attano gehaṃ ānesi. Athassā sīlācāraṃ	1583	
PA_atk-s05_06a:1583_9	ñatvā bhaṇḍāgāraṃ vivaritvā “kiṃ ettha passasī”ti vatvā tāya “hiraññasuvaṇṇamaṇimeva	1583	
PA_atk-s05_06a:1583_10	rāsikataṃ passāmī”ti vutte “etāni amhākaṃ kammabalena antaradhāyantāni tava puññavisesena	15831	
PA_atk-s05_06a:1583_11	puna visesāni jātāni, tasmā ito paṭṭhāya imasmiṃ gehe sabbaṃ tvaṃyeva vicārehi, tayā	15831	
PA_atk-s05_06a:1583_12	dinnameva mayaṃ paribhuñjissāmā”ti vatvā tato pabhuti taṃ “pesavatī”ti vohariṃsu.	15831	
PA_atk-s05_06a:1584_0	Tena ca samayena āyasmā dhammasenāpati attano āyusaṅkhārānaṃ parikkhīṇabhāvaṃ ñatvā	1584	
PA_atk-s05_06a:1584_1	“mayhaṃ mātuyā rūpasāribrāhmaṇiyā posāvanikamūlaṃ datvā parinibbāyissāmī”ti cintetvā	1584	
PA_atk-s05_06a:1584_2	bhagavantaṃ upasaṅkamitvā parinibbānaṃ anujānāpetvā satthu āṇāya mahantaṃ pāṭihāriyaṃ	1584	
PA_atk-s05_06a:1584_3	dassetvā anekehi thutisahassehi bhagavantaṃ thometvā yāva dassanavisayātikkamā abhimukhova	1584	
PA_atk-s05_06a:1584_4	apakkamitvā puna vanditvā bhikkhusaṅghaparivuto vihārā nikkhamma bhikkhusaṅghassa	1584	
PA_atk-s05_06a:1584_5	ovādaṃ datvā āyasmantaṃ ānandaṃ samassāsetvā catassopi parisā nivattetvā anukkamena	1584	
PA_atk-s05_06a:1584_6	nālakagāmaṃ patvā mātaraṃ sotāpattiphale patiṭṭhāpetvā paccūsasamaye jātovarake parinibbāyi.	1584	
PA_atk-s05_06a:1584_7	Parinibbutassa cassa sarīrasakkārakaraṇavasena devā ceva manussā ca sattāhaṃ vītināmesuṃ,	1584	
PA_atk-s05_06a:1584_8	agarucandanādīhi hatthasatubbedhaṃ citakamakaṃsu.	1584	
PA_atk-s05_06a:1585_0	Pesavatīpi therassa parinibbānaṃ sutvā “gantā pūjessāmī”ti suvaṇṇapupphehi gandhajātehi	1585	
PA_atk-s05_06a:1585_1	ca pūritāni caṅkoṭakāni gāhāpetvā gantukāmā sasuraṃ āpucchitvā tena “tvaṃ garubhārā,	1585	
PA_atk-s05_06a:1585_2	tattha ca mahājanasammaddo, pupphagandhāni pesetvā idheva hohī”ti vuttāpi saddhājātā	1585	
PA_atk-s05_06a:1585_3	“yadipi me tattha jīvitantarāyo siyā, gantāva pūjāsakkāraṃ karissāmī”ti taṃ vacanaṃ	1585	
PA_atk-s05_06a:1585_4	aggahetvā saparivārā tattha gantvā gandhapupphādīhi pūjetvā katañjalī aṭṭhāsi. Tasmiñca	1585	
PA_atk-s05_06a:1585_5	samaye theraṃ pūjetuṃ āgatānaṃ rājaparisānaṃ hatthī matto hutvā taṃ padesaṃ upagañchi.	1585	
PA_atk-s05_06a:1585_6	Taṃ disvā maraṇabhayabhītesu manussesu palāyantesu janasammaddena patitaṃ pesavatiṃ	1585	
PA_atk-s05_06a:1585_7	mahājano akkamitvā māresi. Sā pūjāsakkāraṃ katvā theragatāya saddhāya sampannacittā	1585	
PA_atk-s05_06a:1585_8	eva kālaṃ katvā tāvatiṃsabhavane nibbatti, accharāsahassañcassā parivāro ahosi.	1585	
PA_atk-s05_06a:1586_0	Sā tāvadeva attano dibbasampattiṃ oloketvā “kīdisena nu kho puññena mayā esā laddhā”ti,	1586	
PA_atk-s05_06a:1586_1	tassā hetuṃ upadhārentī theraṃ uddissa kataṃ pūjāsakkāraṃ disvā, ratanattaye abhippasannamānasā	1586	
PA_atk-s05_06a:1586_2	satthāraṃ vandituṃ accharāsahassaparivutā saṭṭhisakaṭabhārālaṅkārapaṭimaṇḍitattabhāvā	1586	
PA_atk-s05_06a:1586_3	sumahatiyā deviddhiyā cando viya ca sūriyo viya ca dasa disā obhāsayamānā saha vimānena	1586	
PA_atk-s05_06a:1586_4	āgantvā vimānato oruyha bhagavantaṃ vanditvā añjaliṃ paggayha aṭṭhāsi. Tena ca samayena	1586	
PA_atk-s05_06a:1586_5	āyasmā vaṅgīso bhagavato samīpe nisinno bhagavantaṃ evamāha “paṭibhāti maṃ bhagavā	1586	
PA_atk-s05_06a:1586_6	imissā devatāya katakammaṃ pucchitu”nti. “Paṭibhātu taṃ, vaṅgīsā”ti bhagavā avoca.	1586	
PA_atk-s05_06a:1586_7	Atha āyasmā vaṅgīso tāya devatāya katakammaṃ pucchitukāmo paṭhamaṃ tāvassā vimānaṃ saṃvaṇṇento āha –	1586	
PA_atk-s05_06a:1588	“Phalikarajatahemajālachannaṃ, vividhacitratalamaddasaṃ surammaṃ;	158	
PA_atk-s05_06a:1589	Byamhaṃ sunimmitaṃ toraṇūpapannaṃ, rucakupakiṇṇamidaṃ subhaṃ vimānaṃ.	158	
PA_atk-s05_06a:1591	“Bhāti ca dasa disā nabheva suriyo, sarade tamonudo sahassaraṃsī;	159	
PA_atk-s05_06a:1592	Tathā tapati midaṃ tava vimānaṃ, jalamiva dhūmasikho nise nabhagge.	159	
PA_atk-s05_06a:1594	“Musatīva nayanaṃ sateratāva, ākāse ṭhapitamidaṃ manuññaṃ;	159	
PA_atk-s05_06a:1595	Vīṇāmurajasammatāḷaghuṭṭhaṃ, iddhaṃ indapuraṃ yathā tavedaṃ.	159	
PA_atk-s05_06a:1597	“Padumakumuduppalakuvalayaṃ, yodhikabandhukanojakā ca santi;	159	
PA_atk-s05_06a:1598	Sālakusumitapupphitā asokā, vividhadumaggasugandhasevitamidaṃ.	159	
PA_atk-s05_06a:1600	“Saḷalalabujabhujakasaṃyuttā, kusakasuphullitalatāvalambinīhi;	160	
PA_atk-s05_06a:1601	Maṇijālasadisā yasassinī, rammā pokkharaṇī upaṭṭhitā te.	160	
PA_atk-s05_06a:1603	“Udakaruhā ca yetthi pupphajātā, thalajā ye ca santi rukkhajātā;	160	
PA_atk-s05_06a:1604	Mānusakāmānussakā ca dibbā, sabbe tuyhaṃ nivesanamhi jātā.	160	
PA_atk-s05_06a:1606	“Kissa saṃyamadamassayaṃ vipāko, kenāsi kammaphalenidhūpapannā;	160	
PA_atk-s05_06a:1607	Yathā ca te adhigatamidaṃ vimānaṃ, tadanupadaṃ avacāsiḷārapamhe”ti.	160	
PA_atk-s05_06a:1608_0	646. Tattha phalikarajatahemajālachannanti phalikamaṇīhi rajatahemajālehi ca chāditaṃ,	1608	
PA_atk-s05_06a:1608_1	phalikamaṇimayāhi bhittīhi rajatahemamayehi jālehi ca samantato heṭṭhā ca upari ca	1608	
PA_atk-s05_06a:1608_2	chāditaṃ, vividhavaṇṇānaṃ vicittasannivesānañca talānaṃ bhūmīnaṃ vasena vividhacitratalaṃ	1608	
PA_atk-s05_06a:1608_3	addasaṃ passiṃ. Surammanti suṭṭhu ramaṇīyaṃ. Viharitukāmā vasanti etthāti byamhaṃ,	1608	
PA_atk-s05_06a:1608_4	bhavanaṃ. Toraṇūpapannanti vividhamālākammādivicittena sattaratanamayena toraṇena	1608	
PA_atk-s05_06a:1608_5	upetaṃ. Toraṇanti vā dvārakoṭṭhakapāsādassa nāmaṃ, tena ca anekabhūmakena vicittākārena	1608	
PA_atk-s05_06a:1608_6	taṃ vimānaṃ upetaṃ. Rucakupatiṇṇanti suvaṇṇavālikāhi okiṇṇaṅgaṇaṃ. Vālikasadisā hi	1608	
PA_atk-s05_06a:1608_7	suvaṇṇakhaṇḍā rucā nāma, rucameva rucakanti vuttaṃ. Subhanti sobhati, suṭṭhu bhātīti	1608	
PA_atk-s05_06a:1608_8	vā subhaṃ. Vimānanti visiṭṭhamānaṃ, pamāṇato mahantanti attho.	1608	
PA_atk-s05_06a:1609_0	647. Bhātīti jotati ujjalati. Nabheva suriyoti ākāse ādicco viya. Saradeti saradasamaye.	1609	
PA_atk-s05_06a:1609_1	Tamonudoti andhakāraviddhaṃsano. Tathā tapati midanti yathā saradakāle sahassaraṃsī	1609	
PA_atk-s05_06a:1609_2	sūriyo, tathā tapati dibbati idaṃ tava vimānaṃ, ma-kāro padasandhikaro. Jalamiva	1609	
PA_atk-s05_06a:1609_3	dhūmasikhoti jalanto aggi viya. Aggi hi tassa aggato dhūmo paññāyatīti “dhūmasikho	1609	
PA_atk-s05_06a:1609_4	dhūmaketū”ti ca vuccati. Niseti nisati, rattiyanti attho. Nabhaggeti nabhakoṭṭhāse,	1609	
PA_atk-s05_06a:1609_5	ākāsapadeseti vuttaṃ hoti. “Nagagge”ti vā pāṭho, pabbatasikhareti attho. Idaṃ tava vimānanti yojanā.	1609	
PA_atk-s05_06a:1610_0	648. Musatīva nayananti ativiya attano pabhassaratāya paṭihanantaṃ dassanakiccaṃ	1610	
PA_atk-s05_06a:1610_1	kātuṃ adentaṃ olokentānaṃ cakkhuṃ musati viya. Tenāha “sateratāvā”ti, vijjulatā viyāti	1610	
PA_atk-s05_06a:1610_2	attho. Vīṇāmurajasammatāḷaghuṭṭhanti mahatīādivīṇānaṃ bheriādipaṭahānaṃ hatthatāḷakaṃsatāḷānañca	1610	
PA_atk-s05_06a:1610_3	saddehi ghositaṃ ekaninnādaṃ. Iddhanti devaputtehi devadhītāhi dibbasampattiyā ca	1610	
PA_atk-s05_06a:1610_4	samiddhaṃ. Indapuraṃ yathāti sudassananagaraṃ viya.	1610	
PA_atk-s05_06a:1611_0	649. Padumāni ca kumudāni ca uppalāni ca kuvalayāni ca padumakumuduppalakuvalayanti	1611	
PA_atk-s05_06a:1611_1	ekattavasena vuttaṃ. Atthīti vacanaṃ pariṇāmetvā yojetabbaṃ. Tattha padumaggahaṇena	1611	
PA_atk-s05_06a:1611_2	puṇḍarīkampi gahitaṃ, kumudaggahaṇena setarattabhedāni sabbāni kumudāni, uppalaggahaṇena	1611	
PA_atk-s05_06a:1611_3	rattauppalaṃ sabbā vā uppalajāti, kuvalayaggahaṇena nīluppalameva gahitanti veditabbaṃ.	1611	
PA_atk-s05_06a:1611_4	Yodhikabandhukanojakā ca santīti ca-kāro nipātamattaṃ, yodhikabandhujīvakaanojakarukkhā	1611	
PA_atk-s05_06a:1611_5	ca santīti attho. Keci “anojakāpi santī”ti pāṭhaṃ vatvā “anojakāpīti vuttaṃ hotī”ti	1611	
PA_atk-s05_06a:1611_6	atthaṃ vadanti. Sālakusumitapupphitā asokāti sālā kusumitā pupphitā asokāti yojetabbaṃ.	1611	
PA_atk-s05_06a:1611_7	Vividhadumaggasugandhasevitamidanti nānāvidhānaṃ uttamarukkhānaṃ sobhanehi gandhehi	1611	
PA_atk-s05_06a:1611_8	sevitaṃ paribhāvitaṃ idaṃ te vimānanti attho.	1611	
PA_atk-s05_06a:1612_0	650. Saḷalalabujabhujakasaṃyuttāti tīre ṭhitehi saḷalehi labujehi bhujakarukkhehi	1612	
PA_atk-s05_06a:1612_1	ca sahitā. Bhujako nāma eko sugandharukkho devaloke ca gandhamādane ca atthi, aññattha	1612	
PA_atk-s05_06a:1612_2	natthīti vadanti. Kusakasuphullitalatāvalambinīhīti kusakehi tālanāḷikerādīhi tiṇajātīhi	1612	
PA_atk-s05_06a:1612_3	olambamānāhi santānakavalliādīhi suṭṭhu kusumitalatāhi ca saṃyuttāti yojanā. Maṇijālasadisāti	1612	
PA_atk-s05_06a:1612_4	maṇijālasadisajalā. “Maṇijalasadisā”tipi pāḷi, maṇisadisajalāti attho. Yasassinīti	1612	
PA_atk-s05_06a:1612_5	devatāya ālapanaṃ. Upaṭṭhitā teti yathāvuttaguṇā ramaṇīyā pokkharaṇī tava vimānasamīpe ṭhitā.	1612	
PA_atk-s05_06a:1613_0	651. Udakaruhāti yathāvutte padumādike sandhāya vadati. Yetthīti ye atthi. Thalajāti	1613	
PA_atk-s05_06a:1613_1	yodhikādikā. Ye ca santīti ye aññepi rukkhajātā pupphūpagā ca phalūpagā ca, tepi	1613	
PA_atk-s05_06a:1613_2	tava vimānasamīpe santiyeva.	1613	
PA_atk-s05_06a:1614_0	652. Kissa saṃyamadamassayaṃ vipākoti kāyasaṃyamādīsu kīdisassa saṃyamassa, indriyadamanādīsu	1614	
PA_atk-s05_06a:1614_1	kīdisassa damassa ayaṃ vipāko. Kenāsīti aññameva upapattinibbattakaṃ, aññaṃ upabhogasukhanibbattakaṃ	1614	
PA_atk-s05_06a:1614_2	hotīti “kenāsi kammaphalenidhūpapannā”ti vatvā puna “yathā ca te adhigatamidaṃ vimāna”nti	1614	
PA_atk-s05_06a:1614_3	āha. Tattha kammaphalenāti kammaphalena vipaccituṃ āraddhenāti vacanaseso, itthambhūtalakkhaṇe	1614	
PA_atk-s05_06a:1614_4	cetaṃ karaṇavacanaṃ. Tadanupadaṃ avacāsīti taṃ kammaṃ mayā vuttapadassa anupadaṃ	1614	
PA_atk-s05_06a:1614_5	anurūpapadaṃ katvā katheyyāsi. Aḷārapamheti bahalasaṃhatapakhume, gopakhumeti adhippāyo.	1614	
PA_atk-s05_06a:1615	Atha devatā āha –	161	
PA_atk-s05_06a:1617	“Yathā ca me adhigatamidaṃ vimānaṃ, koñcamayūracakora saṅghacaritaṃ;	161	
PA_atk-s05_06a:1618	Dibyapilavahaṃsarājaciṇṇaṃ, dijakāraṇḍavakokilābhinaditaṃ.	161	
PA_atk-s05_06a:1620	“Nānāsantānakapuppharukkhavividhā, pāṭalijambuasokarukkhavantaṃ;	162	
PA_atk-s05_06a:1621	Yathā ca me adhigatamidaṃ vimānaṃ, taṃ te pavedayāmi suṇohi bhante.	162	
PA_atk-s05_06a:1623	“Magadhavarapuratthimena, nālakagāmo nāma atthi bhante;	162	
PA_atk-s05_06a:1624	Tattha ahosiṃ pure suṇisā, pesavatīti tattha jāniṃsu mamaṃ.	162	
PA_atk-s05_06a:1626	“Sāhamapacitatthadhammakusalaṃ, devamanussapūjitaṃ mahantaṃ;	162	
PA_atk-s05_06a:1627	Upatissaṃ nibbutamappameyyaṃ, muditamanā kusumehi abbhukiriṃ.	162	
PA_atk-s05_06a:1629	“Paramagatigatañca pūjayitvā, antimadehadharaṃ isiṃ uḷāraṃ;	162	
PA_atk-s05_06a:1630	Pahāya mānusakaṃ samussayaṃ, tidasagatā idha māvasāmi ṭhāna”nti.	163	
PA_atk-s05_06a:1631_0	653. Tattha koñcamayūracakorasaṅghacaritanti sārasasikhaṇḍikumbhakārakukkuṭagaṇehi	1631	
PA_atk-s05_06a:1631_1	tattha tattha vicaritaṃ. Dibyapilavahaṃsarājaciṇṇanti udake pilavitvā vicaraṇato	1631	
PA_atk-s05_06a:1631_2	“pilavā”ti laddhanāmehi udakasakuṇehi haṃsarājehi ca tahiṃ tahiṃ vicaritaṃ. Dijakāraṇḍavakokilābhinaditanti	1631	
PA_atk-s05_06a:1631_3	kāraṇḍavehi kādambehi kokilehi aññehi ca dijehi abhināditaṃ.	1631	
PA_atk-s05_06a:1632_0	654. Nānāsantānakapuppharukkhavividhāti nānāvidhasākhāpasākhavantā nānāpuppharukkhā	1632	
PA_atk-s05_06a:1632_1	nānāsantānakapuppharukkhā, tehi vividhaṃ cittākāraṃ vicittasannivesaṃ nānāsantānakapuppharukkhavividhā.	1632	
PA_atk-s05_06a:1632_2	“Vividha”nti hi vattabbe “vividhā”ti vuttaṃ. Santānakāti hi kāmavalliyo, nānāvidhapuppharukkhā	1632	
PA_atk-s05_06a:1632_3	ca vividhā ettha santi, tehi vā vividhanti nānāsantānakapuppharukkhavividhā. “Nānāsantānakapuppharukkhavividhaṃ,	1632	
PA_atk-s05_06a:1632_4	pāṭalijambuasokarukkhavanta”nti ca keci paṭhanti. Tehi “puppharukkhā santī”ti padaṃ	1632	
PA_atk-s05_06a:1632_5	ānetvā sambandhitabbaṃ. “Puppharukkhā”ti vā avibhattikaniddeso, puppharakkhanti vuttaṃ hoti.	1632	
PA_atk-s05_06a:1633_0	655. Magadhavarapuratthimenāti magadhavare puratthimena, abhisambodhiṭṭhānatāya uttame	1633	
PA_atk-s05_06a:1633_1	magadharaṭṭhe puratthimadisāya. Tattha ahosiṃ pure suṇisāti pubbe ahaṃ tasmiṃ nālakagāme	1633	
PA_atk-s05_06a:1633_2	ekasmiṃ gahapatikule suṇisā suṇhā ahosiṃ.	1633	
PA_atk-s05_06a:1634_0	656. Sāti sayaṃ. Atthe ca dhamme ca kusaloti atthadhammakusalo, bhagavā. Apacito	1634	
PA_atk-s05_06a:1634_1	atthadhammakusalo etenāti apacitatthadhammakusalo, dhammasenāpati, taṃ. Apacitaṃ	1634	
PA_atk-s05_06a:1634_2	vā apacayo, nibbānaṃ, tasmiṃ avasiṭṭhaatthadhamme ca kusalaṃ, apacite vā pūjanīye	1634	
PA_atk-s05_06a:1634_3	atthe dhamme nirodhe magge ca kusalaṃ. Mahantehi uḷārehi sīlakkhandhādīhi samannāgatattā	1634	
PA_atk-s05_06a:1634_4	mahantaṃ. Kusumehīti ratanamayehi itarehi ca kusumehi.	1634	
PA_atk-s05_06a:1635_0	657. Paramagatigatanti anupādisesanibbānaṃ pattaṃ. Samussayanti sarīraṃ. Tidasagatāti	1635	
PA_atk-s05_06a:1635_1	tidasabhavanaṃ gatā, tāvatiṃsaṃ devanikāyaṃ upapannā. Idhāti imasmiṃ devaloke. Āvasāmi	1635	
PA_atk-s05_06a:1635_2	ṭhānanti imaṃ vimānaṃ adhivasāmi. Sesaṃ vuttanayameva.	1635	
PA_atk-s05_06a:1636	Evaṃ āyasmatā vaṅgīsena devatāya ca kathitakathāmaggaṃ aṭṭhuppattiṃ katvā bhagavā sampattaparisāya vitthārena dhammaṃ desesi. Sā desanā mahājanassa sātthikā ahosīti.	163	
PA_atk-s05_06a:1637	Pesavatīvimānavaṇṇanā niṭṭhitā.	163	
PA_atk-s05_06a:1638	8. Mallikāvimānavaṇṇanā	163	
PA_atk-s05_06a:1639_0	Pītavatthe pītadhajeti mallikāvimānaṃ. Tassa kā uppatti? Dhammacakkappavattanamādiṃ	1639	
PA_atk-s05_06a:1639_1	katvā yāva subhaddaparibbājakavinayanā katabuddhakicce kusinārāyaṃ upavattane mallarājūnaṃ	1639	
PA_atk-s05_06a:1639_2	sālavane yamakasālānamantare visākhapuṇṇamāyaṃ paccūsavelāyaṃ anupādisesāya nibbānadhātuyā	1639	
PA_atk-s05_06a:1639_3	parinibbute bhagavati lokanāthe devamanussehi tassa sarīrapūjāya kayiramānāya tadā	1639	
PA_atk-s05_06a:1639_4	kusinārāyaṃ vasamānā bandhulamallassa bhariyā mallarājaputtī mallikā nāma upāsikā	1639	
PA_atk-s05_06a:1639_5	saddhā pasannā visākhāya mahāupāsikāya pasādhanasadisaṃ attano mahālatāpasādhanaṃ	1639	
PA_atk-s05_06a:1639_6	gandhodakena dhovitvā dukūlacumbaṭakena majjitvā aññañca bahuṃ gandhamālādiṃ gahetvā	1639	
PA_atk-s05_06a:1639_7	bhagavato sarīraṃ pūjesi. Ayamettha saṅkhepo, vitthārato pana mallikāvatthu dhammapadavaṇṇanāyaṃ āgatameva.	1639	
PA_atk-s05_06a:1640_0	Sā aparabhāge kālaṃ katvā tāvatiṃsesu nibbatti, tena pūjānubhāvena assā aññehi asādhāraṇā	1640	
PA_atk-s05_06a:1640_1	uḷārā dibbasampatti ahosi. Vatthālaṅkāravimānāni sattaratanasamujjalāni visesato	1640	
PA_atk-s05_06a:1640_2	siṅgīsuvaṇṇobhāsāni ativiya pabhassarāni sabbā disā āsiñcamānāva suvaṇṇarasadhārāpiñjarā	1640	
PA_atk-s05_06a:1640_3	karonti. Athāyasmā nārado devacārikaṃ caranto taṃ disvā upagañchi. Sā taṃ disvā vanditvā	1640	
PA_atk-s05_06a:1640_4	añjaliṃ paggayha aṭṭhāsi. So taṃ –	1640	
PA_atk-s05_06a:1642	“Pītavatthe pītadhaje, pītālaṅkārabhūsite;	164	
PA_atk-s05_06a:1643	Pītantarāhi vaggūhi, apiḷandhāva sobhasi.	164	
PA_atk-s05_06a:1645	“Kā kambukāyūradhare, kañcanāveḷabhūsite;	164	
PA_atk-s05_06a:1646	Hemajālakasañchanne, nānāratanamālinī.	164	
PA_atk-s05_06a:1648	“Sovaṇṇamayā lohitaṅgamayā ca, muttāmayā veḷuriyamayā ca;	164	
PA_atk-s05_06a:1649	Masāragallā sahalohitaṅgā, pārevatakkhīhi maṇīhi cittatā.	164	
PA_atk-s05_06a:1651	“Koci koci ettha mayūrasussaro, haṃsassarañño karavīkasussaro;	165	
PA_atk-s05_06a:1652	Tesaṃ saro suyyati vaggurūpo, pañcaṅgikaṃ tūriyamivappavāditaṃ.	165	
PA_atk-s05_06a:1654	“Ratho ca te subho vaggu, nānāratanacittito;	165	
PA_atk-s05_06a:1655	Nānāvaṇṇāhi dhātūhi, suvibhattova sobhati.	165	
PA_atk-s05_06a:1657	“Tasmiṃ rathe kañcanabimbavaṇṇe, yā tvaṃ ṭhitā bhāsasimaṃ padesaṃ;	165	
PA_atk-s05_06a:1658	Devate pucchitācikkha, kissa kammassidaṃ phala”nti. – pucchi;	165	
PA_atk-s05_06a:1659_0	658. Tattha pītavattheti parisuddhacāmīkarapabhassaratāya pītobhāsanivāsane. Pītadhajeti	1659	
PA_atk-s05_06a:1659_1	vimānadvāre rathe ca samussitahemamayavipulaketubhāvato pītobhāsadhaje. Pītālaṅkārabhūsiteti	1659	
PA_atk-s05_06a:1659_2	pītobhāsehi ābharaṇehi alaṅkate. Satipi alaṅkārānaṃ nānāvidharaṃsijālasamujjalavividharatanavicittabhāve	1659	
PA_atk-s05_06a:1659_3	tādisasucaritavisesanibbattatāya pana suparisuddhacāmīkaramarīcijālavijjotitattā	1659	
PA_atk-s05_06a:1659_4	visesato pītanibhāsāni tassā ābharaṇāni ahesuṃ. Pītantarāhīti pītavaṇṇehi uttariyehi.	1659	
PA_atk-s05_06a:1659_5	“Santaruttaraparamaṃ tena bhikkhunā tato cīvaraṃ sāditabba”ntiādīsu nivāsane antarasaddo	1659	
PA_atk-s05_06a:1659_6	āgato, idha pana “antarasāṭakā”tiādīsu viya uttariye daṭṭhabbo. Antarā uttariyaṃ	1659	
PA_atk-s05_06a:1659_7	uttarāsaṅgo upasaṃbyānanti pariyāyasaddā ete. Vaggūhīti sobhanehi saṇhamaṭṭhehi.	1659	
PA_atk-s05_06a:1659_8	Apiḷandhāva sobhasīti tvaṃ imehi alaṅkārehi analaṅkatāpi attano rūpasampattiyāva	1659	
PA_atk-s05_06a:1659_9	sobhasi. Te pana alaṅkārā tava sarīraṃ patvā sobhanti, tasmā analaṅkatāpi tvaṃ alaṅkatasadisīti adhippāyo.	1659	
PA_atk-s05_06a:1660_0	659. Kā kambukāyūradhareti kā tvaṃ kataradevanikāyapariyāpannā suvaṇṇamayaparihārakadhare,	1660	
PA_atk-s05_06a:1660_1	suvaṇṇamayakeyūradhare vā. Kambuparihārakanti ca hatthālaṅkāraviseso vuccati, kāyūranti	1660	
PA_atk-s05_06a:1660_2	bhujālaṅkāraviseso. Atha vā kambūti suvaṇṇaṃ, tasmā kambukāyūradhare suvaṇṇamayabāhābharaṇadhareti	1660	
PA_atk-s05_06a:1660_3	attho. Kañcanāveḷabhūsiteti kañcanamayāveḷapiḷandhanabhūsite. Hemajālakasañchanneti	1660	
PA_atk-s05_06a:1660_4	ratanaparisibbitena hemamayena jālakena chāditasarīre. Nānāratanamālinīti nakkhattamālāya	1660	
PA_atk-s05_06a:1660_5	viya kāḷapakkharattiyaṃ sīse paṭimukkāhi vividhāhi ratanāvalīhi nānāratanamālinī kā tvanti pucchati.	1660	
PA_atk-s05_06a:1661_0	660. Sovaṇṇamayātiādi yāhi ratanamālāhi sā devatā nānāratanamālinīti vuttā, tāsaṃ	1661	
PA_atk-s05_06a:1661_1	dassanaṃ. Tattha sovaṇṇamayāti siṅgīsuvaṇṇamayā mālā. Lohitaṅgamayāti padumarāgādirattamaṇimayā.	1661	
PA_atk-s05_06a:1661_2	Masāragallāti masāragallamaṇimayā. Sahalohitaṅgāti lohitaṅgamaṇimayāhi saddhiṃ kabaramaṇimayā	1661	
PA_atk-s05_06a:1661_3	ceva lohitaṅgasaṅkhātarattamaṇimayā cāti attho. Pārevatakkhīhi maṇīhi cittatāti pārevatakkhisadisehi	1661	
PA_atk-s05_06a:1661_4	maṇīhi yathāvuttamaṇīhi ca saṅkhatacittabhāvā imā tava kesahatthe ratanamālāti adhippāyo.	1661	
PA_atk-s05_06a:1662_0	661. Koci kocīti ekacco ekacco. Etthāti etesu mālādāmesu. Mayūrasussaroti mayūro	1662	
PA_atk-s05_06a:1662_1	viya sundaranādo. Haṃsassaraññoti haṃsassaro añño, haṃsasadisassaro aparo. Karavīkasussaroti	1662	
PA_atk-s05_06a:1662_2	karavīko viya sobhanassaro. Tesaṃ mālādāmānaṃ yathā mayūrassaro, haṃsassaro, karavīkassaro,	1662	
PA_atk-s05_06a:1662_3	evaṃ vaggurūpo madhurākāro saro suyyati. Kimiva? Pañcaṅgikaṃ tūriyamivappavāditaṃ.	1662	
PA_atk-s05_06a:1662_4	Yathā kusalena vādite pañcaṅgike tūriye, evaṃ tesaṃ saro suyyati, vaggurūpoti attho.	1662	
PA_atk-s05_06a:1662_5	Bhummatthe hi idaṃ upayogavacanaṃ.	1662	
PA_atk-s05_06a:1663_0	662. Nānāvaṇṇāhi dhātūhīti anekarūpāhi akkhacakkaīsādiavayavadhātūhi. Suvibhattova	1663	
PA_atk-s05_06a:1663_1	sobhatīti avayavānaṃ aññamaññaṃ yuttappamāṇatāya vibhattivibhāgasampattiyā ca suvibhattova	1663	
PA_atk-s05_06a:1663_2	hutvā virājati. Atha vā suvibhattovāti kevalaṃ kammanibbattopi susikkhitena sippācariyena	1663	
PA_atk-s05_06a:1663_3	vibhattova viracito viya sobhatīti attho.	1663	
PA_atk-s05_06a:1664_0	663. Kañcanabimbavaṇṇeti sātisayaṃ pītobhāsatāya kañcanabimbakasadise tasmiṃ rathe.	1664	
PA_atk-s05_06a:1664_1	Kañcanabimbavaṇṇeti vā tassā devatāya ālapanaṃ, gandhodakena dhovitvā jātihiṅgulakarasena	1664	
PA_atk-s05_06a:1664_2	majjitvā dukūlacumbaṭakena majjitakañcanapaṭimāsadiseti attho. Bhāsasimaṃ padesanti	1664	
PA_atk-s05_06a:1664_3	imaṃ sakalampi bhūmipadesaṃ bhāsayasi vijjotayasi.	1664	
PA_atk-s05_06a:1665	Evaṃ therena pucchitā sāpi devatā imāhi gāthāhi byākāsi –	166	
PA_atk-s05_06a:1667	“Sovaṇṇajālaṃ maṇisoṇṇacittitaṃ, muttācitaṃ hemajālena channaṃ;	166	
PA_atk-s05_06a:1668	Parinibbute gotame appameyye, pasannacittā ahamābhiropayiṃ.	166	
PA_atk-s05_06a:1670	“Tāhaṃ kammaṃ karitvāna, kusalaṃ buddhavaṇṇitaṃ;	167	
PA_atk-s05_06a:1671	Apetasokā sukhitā, sampamodāmanāmayā”ti.	167	
PA_atk-s05_06a:1672_0	664. Tattha sovaṇṇajālanti sarīrappamāṇena kataṃ suvaṇṇamayaṃ jālaṃ. Maṇisoṇṇacittitanti	1672	
PA_atk-s05_06a:1672_1	sīsādiṭṭhānesu sīsūpagagīvūpagādiābharaṇavasena nānāvidhehi maṇīhi ca suvaṇṇena ca	1672	
PA_atk-s05_06a:1672_2	cittitaṃ. Muttācitanti antarantarā ābaddhāhi muttāvalīhi ācitaṃ. Hemajālena channanti	1672	
PA_atk-s05_06a:1672_3	hemamayena pabhājālena channaṃ. Tañhi nānāvidhehi maṇīhi ceva suvaṇṇena ca cittitaṃ	1672	
PA_atk-s05_06a:1672_4	muttāvalīhi ācitampi suparisuddhassa rattasuvaṇṇasseva yebhuyyatāya divākarakiraṇasamphassato	1672	
PA_atk-s05_06a:1672_5	ativiya pabhassarena hemamayena pabhājālena sañchāditaṃ ekobhāsaṃ hutvā kañcanādāsaṃ	1672	
PA_atk-s05_06a:1672_6	viya tiṭṭhati. Parinibbuteti anupādisesāya nibbānadhātuyā parinibbute. Gotameti bhagavantaṃ	1672	
PA_atk-s05_06a:1672_7	gottena niddisati. Appameyyeti guṇānubhāvato paminituṃ asakkuṇeyye. Pasannacittāti	1672	
PA_atk-s05_06a:1672_8	kammaphalavisayāya buddhārammaṇāya ca saddhāya pasannamānasā. Abhiropayinti pūjāvasena	1672	
PA_atk-s05_06a:1672_9	sarīre ropesiṃ paṭimuñciṃ.	1672	
PA_atk-s05_06a:1673_0	665. Tāhanti taṃ ahaṃ. Kusalanti kucchitasalanādiatthena kusalaṃ. Buddhavaṇṇitanti	1673	
PA_atk-s05_06a:1673_1	“yāvatā, bhikkhave, sattā apadā vā dvipadā vā”tiādinā sammāsambuddhena pasatthaṃ.	1673	
PA_atk-s05_06a:1673_2	Apetasokāti sokahetūnaṃ bhogabyasanādīnaṃ abhāvena apagatasokā. Tena cittadukkhābhāvamāha.	1673	
PA_atk-s05_06a:1673_3	Sukhitāti sañjātasukhā sukhappattā. Etena sarīradukkhābhāvaṃ vadati. Cittadukkhābhāvena	1673	
PA_atk-s05_06a:1673_4	cassā pamodāpatti, sarīradukkhābhāvena arogatā. Tenāha “sampamodāmanāmayā”ti. Sesaṃ	1673	
PA_atk-s05_06a:1673_5	vuttanayameva. Ayañca attho tadā attanā devatāya ca kathitaniyāmeneva saṅgītikāle	1673	
PA_atk-s05_06a:1673_6	āyasmatā nāradena dhammasaṅgāhakānaṃ ārocito, te ca taṃ tatheva saṅgahaṃ āropayiṃsūti.	1673	
PA_atk-s05_06a:1674	Mallikāvimānavaṇṇanā niṭṭhitā.	167	
PA_atk-s05_06a:1675	9. Visālakkhivimānavaṇṇanā	167	
PA_atk-s05_06a:1676_0	Kā nāma tvaṃ visālakkhīti visālakkhivimānaṃ. Tassa kā uppatti? Bhagavati parinibbute	1676	
PA_atk-s05_06a:1676_1	raññā ajātasattunā attanā paṭiladdhā bhagavatā sarīradhātuyo gahetvā rājagahe thūpe	1676	
PA_atk-s05_06a:1676_2	ca mahe ca kate rājagahavāsinī ekā mālākāradhītā sunandā nāma upāsikā ariyasāvikā	1676	
PA_atk-s05_06a:1676_3	sotāpannā pituṃ gehato pesitaṃ bahuṃ mālañca gandhañca pesetvā devasikaṃ cetiye pūjaṃ	1676	
PA_atk-s05_06a:1676_4	kāresi, uposathadivasesu pana sayameva gantvā pūjaṃ akāsi. Sā aparabhāge aññatarena	1676	
PA_atk-s05_06a:1676_5	rogena phuṭṭhā kālaṃ katvā sakkassa devarañño paricārikā hutvā nibbatti. Athekadivasaṃ	1676	
PA_atk-s05_06a:1676_6	sā sakkena devānamindena saha cittalatāvanaṃ pāvisi. Tattha ca aññāsaṃ devatānaṃ	1676	
PA_atk-s05_06a:1676_7	pabhā pupphādīnaṃ pabhāhi paṭihatā hutvā vicittavaṇṇā hoti, sunandāya pana pabhā	1676	
PA_atk-s05_06a:1676_8	tāhi anabhibhūtā sabhāveneva aṭṭhāsi. Taṃ disvā sakko devarājā tāya katasucaritaṃ	1676	
PA_atk-s05_06a:1676_9	ñātukāmo imāhi gāthāhi pucchi –	1676	
PA_atk-s05_06a:1678	“Kā nāma tvaṃ visālakkhi, ramme cittalatāvane;	167	
PA_atk-s05_06a:1679	Samantā anupariyāsi, nārīgaṇapurakkhatā.	167	
PA_atk-s05_06a:1681	“Yadā devā tāvatiṃsā, pavisanti imaṃ vanaṃ;	168	
PA_atk-s05_06a:1682	Sayoggā sarathā sabbe, citrā honti idhāgatā.	168	
PA_atk-s05_06a:1684	“Tuyhañca idha pattāya, uyyāne vicarantiyā;	168	
PA_atk-s05_06a:1685	Kāye na dissatī cittaṃ, kena rūpaṃ tavedisaṃ;	168	
PA_atk-s05_06a:1686	Devate pucchitācikkha, kissa kammassidaṃ phala”nti.	168	
PA_atk-s05_06a:1687	666. Tattha kā nāma tvanti purimattabhāve kā nāma kīdisī nāma tvaṃ, yattha katena sucaritena ayaṃ te īdisī ānubhāvasampatti ahosīti adhippāyo. Visālakkhīti vipulalocane.	168	
PA_atk-s05_06a:1688_0	667. Yadāti yasmiṃ kāle. Imaṃ vananti imaṃ cittalatānāmakaṃ upavanaṃ. Citrā hontīti	1688	
PA_atk-s05_06a:1688_1	imasmiṃ cittalatāvane vicittapabhāsaṃsaggena attano sarīravatthālaṅkārādīnaṃ pakatiobhāsatopi	1688	
PA_atk-s05_06a:1688_2	visiṭṭhabhāvappattiyā vicitrākārā honti. Idhāgatāti idha āgatā sampattā, idha vā āgamanahetu.	1688	
PA_atk-s05_06a:1689_0	668. Idha pattāyāti imaṃ ṭhānaṃ sampattāya upagatāya. Kena rūpaṃ tavedisanti kena	1689	
PA_atk-s05_06a:1689_1	kāraṇena tava rūpaṃ sarīraṃ edisaṃ evarūpaṃ, cittalatāvanassa pabhaṃ abhibhavantaṃ	1689	
PA_atk-s05_06a:1689_2	tiṭṭhatīti adhippāyo.	1689	
PA_atk-s05_06a:1690	Evaṃ sakkena puṭṭhā sā devatā imāhi gāthāhi byākāsi –	169	
PA_atk-s05_06a:1692	“Yena kammena devinda, rūpaṃ mayhaṃ gatī ca me;	169	
PA_atk-s05_06a:1693	Iddhi ca ānubhāvo ca, taṃ suṇohi purindada.	169	
PA_atk-s05_06a:1695	“Ahaṃ rājagahe ramme, sunandā nāmupāsikā;	169	
PA_atk-s05_06a:1696	Saddhā sīlena sampannā, saṃvibhāgaratā sadā.	169	
PA_atk-s05_06a:1698	“Acchādanañca bhattañca, senāsanaṃ padīpiyaṃ;	169	
PA_atk-s05_06a:1699	Adāsiṃ ujubhūtesu, vippasannena cetasā.	169	
PA_atk-s05_06a:1701	“Cātuddasiṃ pañcadasiṃ, yā ca pakkhassa aṭṭhamī;	170	
PA_atk-s05_06a:1702	Pāṭihāriyapakkhañca, aṭṭhaṅgasusamāgataṃ.	170	
PA_atk-s05_06a:1704	“Uposathaṃ upavasissaṃ, sadā sīlesu saṃvutā;	170	
PA_atk-s05_06a:1705	Saññamā saṃvibhāgā ca, vimānaṃ āvasāmahaṃ.	170	
PA_atk-s05_06a:1707	“Pāṇātipātā viratā, musāvādā ca saññatā;	170	
PA_atk-s05_06a:1708	Theyyā ca aticārā ca, majjapānā ca ārakā.	170	
PA_atk-s05_06a:1710	“Pañcasikkhāpade ratā, ariyasaccāna kovidā;	171	
PA_atk-s05_06a:1711	Upāsikā cakkhumato, gotamassa yasassino.	171	
PA_atk-s05_06a:1713	“Tassā me ñātikulā dāsī, sadā mālābhihārati;	171	
PA_atk-s05_06a:1714	Tāhaṃ bhagavato thūpe, sabbamevābhiropayiṃ.	171	
PA_atk-s05_06a:1716	“Uposathe cahaṃ gantvā, mālāgandhavilepanaṃ;	171	
PA_atk-s05_06a:1717	Thūpasmiṃ abhiropesiṃ, pasannā sehi pāṇibhi.	171	
PA_atk-s05_06a:1719	“Tena kammena devinda, rūpaṃ mayhaṃ gatī ca me;	171	
PA_atk-s05_06a:1720	Iddhi ca ānubhāvo ca, yaṃ mālaṃ abhiropayiṃ.	172	
PA_atk-s05_06a:1722	“Yañca sīlavatī āsiṃ, na taṃ tāva vipaccati;	172	
PA_atk-s05_06a:1723	Āsā ca pana me devinda, sakadāgāminī siya”nti.	172	
PA_atk-s05_06a:1724_0	669. Tattha gatīti ayaṃ devagati, nibbatti vā. Iddhīti ayaṃ deviddhi, adhippāyasamijjhanaṃ	1724	
PA_atk-s05_06a:1724_1	vā. Ānubhāvoti pabhāvo. Purindadāti sakkaṃ ālapati. So hi pure dānaṃ adāsīti “purindado”ti vuccati.	1724	
PA_atk-s05_06a:1725_0	676. Ñātikulāti pitu gehaṃ sandhāya vadati. Sadā mālābhihāratīti sadā sabbakālaṃ	1725	
PA_atk-s05_06a:1725_1	divase divase ñātikulato dāsiyā pupphaṃ mayhaṃ abhiharīyati. Sabbamevābhiropayinti	1725	
PA_atk-s05_06a:1725_2	mayhaṃ piḷandhanatthāya pitugehato āhaṭaṃ mālaṃ aññañca gandhādiṃ sabbameva attanā	1725	
PA_atk-s05_06a:1725_3	aparibhuñjitvā bhagavato thūpe pūjanavasena abhiropayiṃ pūjaṃ kāresiṃ.	1725	
PA_atk-s05_06a:1726	677-8. Uposathe cahaṃ gantvāti uposathadivase ahameva thūpaṭṭhānaṃ gantvā. Yaṃ mālaṃ abhiropayinti yaṃ tadā bhagavato thūpe mālāgandhābhiropanaṃ kataṃ, tena kammenāti yojanā.	172	
PA_atk-s05_06a:1727_0	679. Na taṃ tāva vipaccatīti yaṃ sīlavatī āsiṃ, taṃ sīlarakkhaṇaṃ taṃ rakkhitaṃ sīlaṃ	1727	
PA_atk-s05_06a:1727_1	pūjāmayapuññassa balavabhāvena aladdhokāsaṃ na tāva vipaccati, na vipaccituṃ āraddhaṃ,	1727	
PA_atk-s05_06a:1727_2	aparasmiṃyeva attabhāve tassa vipākoti attho. Āsā ca pana me devinda, sakadāgāminī	1727	
PA_atk-s05_06a:1727_3	siyanti “kathaṃ nu kho ahaṃ sakadāgāminī bhaveyya”nti patthanā ca me devinda, ariyadhammavisayāva,	1727	
PA_atk-s05_06a:1727_4	na bhavavisesavisayā. Sā pana sappimaṇḍaṃ icchato dadhito pacitaṃ viya anipphādinīti	1727	
PA_atk-s05_06a:1727_5	dasseti. Sesaṃ vuttanayameva.	1727	
PA_atk-s05_06a:1728_0	Imaṃ pana atthaṃ sakko devānamindo attanā ca tāya devadhītāya ca vuttaniyāmeneva	1728	
PA_atk-s05_06a:1728_1	āyasmato vaṅgīsattherassa ārocesi. Āyasmā vaṅgīso saṅgītikāle dhammasaṅgāhakānaṃ	1728	
PA_atk-s05_06a:1728_2	mahātherānaṃ ārocesi, te ca taṃ tatheva saṅgītiṃ āropayiṃsūti.	1728	
PA_atk-s05_06a:1729	Visālakkhivimānavaṇṇanā niṭṭhitā.	172	
PA_atk-s05_06a:1730	10. Pāricchattakavimānavaṇṇanā	173	
PA_atk-s05_06a:1731_0	Pāricchattake koviḷāreti pāricchattakavimānaṃ. Tassa kā uppatti? Bhagavā sāvatthiyaṃ	1731	
PA_atk-s05_06a:1731_1	viharati jetavane. Tena samayena sāvatthivāsī aññataro upāsako bhagavantaṃ upasaṅkamitvā,	1731	
PA_atk-s05_06a:1731_2	svātanāya nimantetvā, attano gehadvāre mahantaṃ maṇḍapaṃ sajjetvā sāṇipākāraṃ parikkhipitvā	1731	
PA_atk-s05_06a:1731_3	upari vitānaṃ bandhitvā dhajapaṭākādayo ussāpetvā nānāvirāgavaṇṇāni vatthāni gandhadāmamālādāmāni	1731	
PA_atk-s05_06a:1731_4	ca olambetvā sittasammaṭṭhe padese āsanāni paññāpetvā bhagavato kālaṃ ārocesi. Atha	1731	
PA_atk-s05_06a:1731_5	bhagavā pubbaṇhasamayaṃ nivāsetvā pattacīvaramādāya devavimānaṃ viya alaṅkatapaṭiyattaṃ	1731	
PA_atk-s05_06a:1731_6	maṇḍapaṃ pavisitvā sahassaraṃsī viya aṇṇavakucchiṃ obhāsayamāno paññatte āsane nisīdi.	1731	
PA_atk-s05_06a:1731_7	Upāsako gandhapupphadhūmadīpehi bhagavantaṃ pūjesi.	1731	
PA_atk-s05_06a:1732_0	Tena ca samayena aññatarā kaṭṭhahārikā itthī andhavane supupphitaṃ asokarukkhaṃ disvā	1732	
PA_atk-s05_06a:1732_1	sapallavaṅkurāni piṇḍīkatāni bahūni asokapupphāni gahetvā āgacchantī, bhagavantaṃ	1732	
PA_atk-s05_06a:1732_2	tattha nisinnaṃ disvā pasannacittā āsanassa samantato tehi pupphehi pupphasantharaṃ	1732	
PA_atk-s05_06a:1732_3	santharantī, bhagavato pūjaṃ katvā vanditvā tikkhattuṃ padakkhiṇaṃ katvā namassamānā	1732	
PA_atk-s05_06a:1732_4	agamāsi. Sā aparena samayena kālaṃ katvā tāvatiṃsesu nibbatti, accharāsahassaparivārā	1732	
PA_atk-s05_06a:1732_5	yebhuyyena nandanavane naccantī gāyantī pāricchattakamālā ganthentī pamodamānā kīḷantī	1732	
PA_atk-s05_06a:1732_6	sukhaṃ anubhavati. Athāyasmā mahāmoggallāno heṭṭhā vuttanayena devacārikaṃ caranto	1732	
PA_atk-s05_06a:1732_7	tāvatiṃsabhavanaṃ gantvā taṃ disvā tāya katakammaṃ imāhi gāthāhi pucchi –	1732	
PA_atk-s05_06a:1734	“Pāricchattake koviḷāre, ramaṇīye manorame;	173	
PA_atk-s05_06a:1735	Dibbamālaṃ ganthamānā, gāyantī sampamodasi.	173	
PA_atk-s05_06a:1737	“Tassā te naccamānāya, aṅgamaṅgehi sabbaso;	173	
PA_atk-s05_06a:1738	Dibbā saddā niccharanti, savanīyā manoramā.	173	
PA_atk-s05_06a:1740	“Tassā te naccamānāya, aṅgamaṅgehi sabbaso;	174	
PA_atk-s05_06a:1741	Dibbā gandhā pavāyanti, sucigandhā manoramā.	174	
PA_atk-s05_06a:1743	“Vivattamānā kāyena, yā veṇīsu piḷandhanā;	174	
PA_atk-s05_06a:1744	Tesaṃ suyyati nigghoso, tūriye pañcaṅgike yathā.	174	
PA_atk-s05_06a:1746	“Vaṭaṃsakā vātadhutā, vātena sampakampitā;	174	
PA_atk-s05_06a:1747	Tesaṃ suyyati nigghoso, tūriye pañcaṅgike yathā.	174	
PA_atk-s05_06a:1749	“Yāpi te sirasmiṃ mālā, sucigandhā manoramā;	174	
PA_atk-s05_06a:1750	Vāti gandho disā sabbā, rukkho mañjūsako yathā.	175	
PA_atk-s05_06a:1752	“Ghāyase taṃ sucigandhaṃ, rūpaṃ passasi amānusaṃ;	175	
PA_atk-s05_06a:1753	Devate pucchitācikkha, kissa kammassidaṃ phala”nti.	175	
PA_atk-s05_06a:1754_0	680. Tattha pāricchattake koviḷāreti pāricchattakanāmake koviḷārapupphe ādāya dibbamālaṃ	1754	
PA_atk-s05_06a:1754_1	ganthamānāti yojanā. Yañhi lokiyā “pārijāta”nti vadanti, taṃ māgadhabhāsāya “pāricchattaka”nti	1754	
PA_atk-s05_06a:1754_2	vuccati. Koviḷāroti ca koviḷārajātiko, so ca manussalokepi devalokepi koviḷāro, tassāpi jātīti vadanti.	1754	
PA_atk-s05_06a:1755_0	681. Tassā pana devatāya naccanakāle aṅgabhāravasena sarīrato ca piḷandhanato ca	1755	
PA_atk-s05_06a:1755_1	ativiya madhuro saddo niccharati, gandho sadā sabbā disāpi pharitvā tiṭṭhati. Tenāha	1755	
PA_atk-s05_06a:1755_2	“tassā te naccamānāyā”tiādi. Tattha savanīyāti sotuṃ yuttā, savanassa vā hitā, kaṇṇasukhāti attho.	1755	
PA_atk-s05_06a:1756_0	683. Vivattamānā kāyenāti tava kāyena sarīrena parivattamānena, itthambhūtalakkhaṇe	1756	
PA_atk-s05_06a:1756_1	cetaṃ karaṇavacanaṃ. Yā veṇīsu piḷandhanāti yāni te kesaveṇīsu piḷandhanāni, vibhattilopo	1756	
PA_atk-s05_06a:1756_2	cettha daṭṭhabbo, liṅgavipallāso vā.	1756	
PA_atk-s05_06a:1757_0	684. Vaṭaṃsakāti ratanamayā kaṇṇikā vaṭaṃsakāti attho. Vātadhutāti mandena mālutena	1757	
PA_atk-s05_06a:1757_1	dhūpayamānā. Vātena sampakampitāti vātena samantato visesato kampitā calitā. Atha	1757	
PA_atk-s05_06a:1757_2	vā vaṭaṃsakā vātadhutā, vātena sampakampitāti avāteritāpi vāteritāpi ye te vaṭaṃsakā	1757	
PA_atk-s05_06a:1757_3	kampitā, tesaṃ suyyati nigghosoti atthayojanā.	1757	
PA_atk-s05_06a:1758_0	685. Vāti gandho disā sabbāti tassā te sirasmiṃ dibbamālāya gandho vāyati sabbā disā.	1758	
PA_atk-s05_06a:1758_1	Yathā kiṃ? Rukkho mañjūsako yathāti, yathā nāma mañjūsako rukkho supupphito attano	1758	
PA_atk-s05_06a:1758_2	gandhena bahūni yojanāni pharamāno sabbā disā vāyati, evaṃ tava sirasmiṃ piḷandhanamālāya	1758	
PA_atk-s05_06a:1758_3	gandhoti attho. So kira rukkho gandhamādane paccekabuddhānaṃ uposathakaraṇamaṇḍalamāḷakamajjhe	1758	
PA_atk-s05_06a:1758_4	tiṭṭhati. Yattakāni devaloke ca manussaloke ca surabhikusumāni, tāni tassa sākhaggesu	1758	
PA_atk-s05_06a:1758_5	nibbattanti. Tena so ativiya sugandho hoti. Evaṃ tāya devatāya piḷandhanamālāya gandhoti.	1758	
PA_atk-s05_06a:1758_6	Tena vuttaṃ “rukkho mañjūsako yathā”ti.	1758	
PA_atk-s05_06a:1759_0	686. Yadipi tassa saggassa chaphassāyatanikabhāvato sabbānipi tattha ārammaṇāni piyarūpāniyeva,	1759	
PA_atk-s05_06a:1759_1	gandharūpānaṃ pana savisesānaṃ tassā devatāya lābhibhāvato “ghāyase taṃ sucigandhaṃ,	1759	
PA_atk-s05_06a:1759_2	rūpaṃ passasi amānusa”nti vuttaṃ.	1759	
PA_atk-s05_06a:1760	Atha devatā dvīhi gāthāhi byākāsi –	176	
PA_atk-s05_06a:1762	“Pabhassaraṃ accimantaṃ, vaṇṇagandhena saṃyutaṃ;	176	
PA_atk-s05_06a:1763	Asokapupphamālāhaṃ, buddhassa upanāmayiṃ.	176	
PA_atk-s05_06a:1765	“Tāhaṃ kammaṃ karitvāna, kusalaṃ buddhavaṇṇitaṃ;	176	
PA_atk-s05_06a:1766	Apetasokā sukhitā, sampamodāmanāmayā”ti.	176	
PA_atk-s05_06a:1767_0	687. Tattha sudhotapavāḷasaṅghātasannibhassa kiñjakkhakesarasamudāyena bhāṇuraṃsijālassa	1767	
PA_atk-s05_06a:1767_1	viya asokapupphuttamassa tadā upaṭṭhitataṃ sandhāyāha “pabhassaraṃ accimanta”nti.	1767	
PA_atk-s05_06a:1767_2	Sesaṃ vuttanayameva.	1767	
PA_atk-s05_06a:1768_0	Athāyasmā mahāmoggallāno tāya devatāya attano sucaritakamme kathite saparivārāya	1768	
PA_atk-s05_06a:1768_1	tassā dhammaṃ desetvā tato manussalokaṃ āgantvā bhagavato taṃ pavattiṃ kathesi. Bhagavā	1768	
PA_atk-s05_06a:1768_2	taṃ aṭṭhuppattiṃ katvā sampattamahājanassa dhammaṃ desesi, sā desanā mahājanassa sātthikā ahosīti.	1768	
PA_atk-s05_06a:1769	Pāricchattakavimānavaṇṇanā niṭṭhitā.	176	
PA_atk-s05_06a:1770	Iti paramatthadīpaniyā khuddaka-aṭṭhakathāya vimānavatthusmiṃ	177	
PA_atk-s05_06a:1771	Dasavatthupaṭimaṇḍitassa tatiyassa pāricchattakavaggassa	177	
PA_atk-s05_06a:1772	Atthavaṇṇanā niṭṭhitā.	177	
PA_atk-s05_06a:1773	4. Mañjiṭṭhakavaggo	177	
PA_atk-s05_06a:1774	1. Mañjiṭṭhakavimānavaṇṇanā	177	
PA_atk-s05_06a:1775_0	Mañjiṭṭhakavagge mañjiṭṭhake vimānasminti mañjiṭṭhakavimānaṃ. Tassa kā uppatti? Bhagavā	1775	
PA_atk-s05_06a:1775_1	sāvatthiyaṃ viharati jetavane. Tattha aññataro upāsako bhagavantaṃ nimantetvā anantaravimāne	1775	
PA_atk-s05_06a:1775_2	vuttanayeneva maṇḍapaṃ sajjetvā tattha nisinnaṃ satthāraṃ pūjetvā dānaṃ deti. Tena	1775	
PA_atk-s05_06a:1775_3	ca samayena aññatarā kuladāsī andhavane supupphitaṃ sālarukkhaṃ disvā tattha pupphāni	1775	
PA_atk-s05_06a:1775_4	gahetvā hīrehi āvuṇitvā vaṭaṃsake katvā puna bahūni muttapupphāni aggapupphāni ca	1775	
PA_atk-s05_06a:1775_5	gahetvā nagaraṃ paviṭṭhā. Tasmiṃ maṇḍape yugandharapabbatakucchiṃ obhāsayamānaṃ bālasūriyaṃ	1775	
PA_atk-s05_06a:1775_6	viya chabbaṇṇabuddharaṃsiyo vissajjetvā nisinnaṃ, bhagavantaṃ disvā pasannacittā	1775	
PA_atk-s05_06a:1775_7	tehi pupphehi pūjentī vaṭaṃsakāni āsanassa samantato ṭhapetvā itarāni ca pupphāni	1775	
PA_atk-s05_06a:1775_8	okiritvā sakkaccaṃ vanditvā tikkhattuṃ padakkhiṇaṃ katvā agamāsi. Sā aparabhāge kālaṃ	1775	
PA_atk-s05_06a:1775_9	katvā tāvatiṃsabhavane nibbatti, tattha tassā rattaphalikamayaṃ vimānaṃ, tassa ca	1775	
PA_atk-s05_06a:1775_10	purato suvaṇṇavālukāsanthatabhūmibhāgaṃ mahantaṃ sālavanaṃ pāturahosi. Sā yadā vimānato	17751	
PA_atk-s05_06a:1775_11	nikkhamitvā sālavanaṃ pavisati, tadā sālasākhā onamitvā tassā upari kusumāni okiranti.	17751	
PA_atk-s05_06a:1775_12	Taṃ āyasmā mahāmoggallāno heṭṭhā vuttanayena upagantvā imāhi gāthāhi katakammaṃ pucchi –	17751	
PA_atk-s05_06a:1777	“Mañjiṭṭhake vimānasmiṃ, soṇṇavālukasanthate;	177	
PA_atk-s05_06a:1778	Pañcaṅgikena tūriyena, ramasi suppavādite.	177	
PA_atk-s05_06a:1780	“Tamhā vimānā oruyha, nimmitā ratanāmayā;	178	
PA_atk-s05_06a:1781	Ogāhasi sālavanaṃ, pupphitaṃ sabbakālikaṃ.	178	
PA_atk-s05_06a:1783	“Yassa yasseva sālassa, mūle tiṭṭhasi devate;	178	
PA_atk-s05_06a:1784	So so muñcati pupphāni, onamitvā dumuttamo.	178	
PA_atk-s05_06a:1786	“Vāteritaṃ sālavanaṃ, ādhutaṃ dijasevitaṃ;	178	
PA_atk-s05_06a:1787	Vāti gandho disā sabbā, rukkho mañjūsako yathā.	178	
PA_atk-s05_06a:1789	“Ghāyase taṃ sucigandhaṃ, rūpaṃ passasi amānusaṃ;	178	
PA_atk-s05_06a:1790	Devate pucchitācikkha, kissa kammassidaṃ phala”nti.	179	
PA_atk-s05_06a:1791_0	689. Tattha mañjiṭṭhake vimānasminti rattaphalikamaye vimāne. Sinduvārakaṇavīramakulasadisavaṇṇañhi	1791	
PA_atk-s05_06a:1791_1	“mañjiṭṭhaka”nti vuccati. Soṇṇavālukasanthateti samantato vippakiṇṇāhi suvaṇṇavālukāhi	1791	
PA_atk-s05_06a:1791_2	santhatabhūmibhāge. Ramasi suppavāditeti suṭṭhu pavāditena pañcaṅgikena tūriyena abhiramasi.	1791	
PA_atk-s05_06a:1792	690. Nimittā ratanāmayāti tava sucaritasippinā abhinimmitā ratanamayā vimānā. Ogāhasīti pavisasi. Sabbakālikanti sabbakāle sukhaṃ sabbautusappāyaṃ, sabbakāle pupphanakaṃ vā.	179	
PA_atk-s05_06a:1793_0	692. Vāteritanti yathā pupphāni okiranti, evaṃ vātena īritaṃ calitaṃ. Ādhutanti mandena	1793	
PA_atk-s05_06a:1793_1	mālutena saṇikasaṇikaṃ vidhūpayamānaṃ. Dijasevitanti mayūrakokilādisakuṇasaṅghehi upasevitaṃ.	1793	
PA_atk-s05_06a:1794	Evaṃ therena puṭṭhā sā devatā imāhi gāthāhi byākāsi –	179	
PA_atk-s05_06a:1796	“Ahaṃ manussesu manussabhūtā, dāsī ayirakule ahuṃ;	179	
PA_atk-s05_06a:1797	Buddhaṃ nisinnaṃ disvāna, sālapupphehi okiriṃ.	179	
PA_atk-s05_06a:1799	“Vaṭaṃsakañca sukataṃ, sālapupphamayaṃ ahaṃ;	179	
PA_atk-s05_06a:1800	Buddhassa upanāmesiṃ, pasannā sehi pāṇibhi.	180	
PA_atk-s05_06a:1802	“Tāhaṃ kammaṃ karitvāna, kusalaṃ buddhavaṇṇitaṃ;	180	
PA_atk-s05_06a:1803	Apetasokā sukhitā, sampamodāmanāmayā”ti.	180	
PA_atk-s05_06a:1804	694-5. Tattha ayirakuleti ayyakule, sāmikageheti attho. Ahunti ahosiṃ. Okirinti pupphehi vippakiriṃ. Upanāmesinti pūjāvasena upanāmesiṃ. Sesaṃ vuttanayameva.	180	
PA_atk-s05_06a:1805_0	Athāyasmā mahāmoggallāno saparivārāya tassā devatāya dhammaṃ desetvā manussalokaṃ	1805	
PA_atk-s05_06a:1805_1	āgantvā bhagavato tamatthaṃ nivedesi. Bhagavā taṃ aṭṭhuppattiṃ katvā sampattamahājanassa	1805	
PA_atk-s05_06a:1805_2	dhammaṃ desesi. Desanā sadevakassa lokassa sātthikā ahosīti.	1805	
PA_atk-s05_06a:1806	Mañjiṭṭhakavimānavaṇṇanā niṭṭhitā.	180	
PA_atk-s05_06a:1807	2. Pabhassaravimānavaṇṇanā	180	
PA_atk-s05_06a:1808_0	Pabhassaravaravaṇṇanibheti pabhassaravimānaṃ. Tassa kā uppatti? Bhagavā rājagahe	1808	
PA_atk-s05_06a:1808_1	viharati. Tena ca samayena rājagahe aññataro upāsako mahāmoggallānatthere abhippasanno	1808	
PA_atk-s05_06a:1808_2	hoti. Tassekā dhītā saddhā pasannā, sāpi there garucittīkārabahulā hoti. Athekadivasaṃ	1808	
PA_atk-s05_06a:1808_3	āyasmā mahāmoggallāno rājagahe piṇḍāya caranto taṃ kulaṃ upasaṅkami. Sā theraṃ disvā	1808	
PA_atk-s05_06a:1808_4	somanassajātā āsanaṃ paññāpetvā there tattha nisinne sumanamālāya pūjetvā madhuraṃ	1808	
PA_atk-s05_06a:1808_5	guḷaphāṇitaṃ therassa patte ākiri, thero anumoditukāmo nisīdi. Sā gharāvāsassa bahukiccatāya	1808	
PA_atk-s05_06a:1808_6	anokāsataṃ pavedetvā “aññasmiṃ divase dhammaṃ sossāmī”ti theraṃ vanditvā uyyojesi.	1808	
PA_atk-s05_06a:1808_7	Tadaheva ca sā kālaṃ katvā tāvatiṃsesu nibbatti. Taṃ āyasmā mahāmoggallāno upasaṅkamitvā	1808	
PA_atk-s05_06a:1808_8	imāhi gāthāhi pucchi –	1808	
PA_atk-s05_06a:1810	“Pabhassaravaravaṇṇanibhe, surattavatthavasane;	181	
PA_atk-s05_06a:1811	Mahiddhike candanaruciragatte,	181	
PA_atk-s05_06a:1812	Kā tvaṃ subhe devate vandase mamaṃ.	181	
PA_atk-s05_06a:1814	“Pallaṅko ca te mahaggho, nānāratanacittito ruciro;	181	
PA_atk-s05_06a:1815	Yattha tvaṃ nisinnā virocasi, devarājāriva nandane vane.	181	
PA_atk-s05_06a:1817	“Kiṃ tvaṃ pure sucaritamācarī bhadde, kissa kammassa vipākaṃ;	181	
PA_atk-s05_06a:1818	Anubhosi devalokasmiṃ, devate pucchitācikkha;	181	
PA_atk-s05_06a:1819	Kissa kammassidaṃ phala”nti.	181	
PA_atk-s05_06a:1820_0	697. Tattha pabhassaravaravaṇṇanibheti nibhāti dibbatīti nibhā, vaṇṇova nibhā vaṇṇanibhā,	1820	
PA_atk-s05_06a:1820_1	ativiya obhāsanato pabhassarā chavidosābhāvena varā uttamā vaṇṇanibhā etissāti pabhassaravaravaṇṇanibhā.	1820	
PA_atk-s05_06a:1820_2	Āmantanavasena “pabhassaravaravaṇṇanibhe”ti vuttaṃ. Surattavatthavasaneti suṭṭhu	1820	
PA_atk-s05_06a:1820_3	rattavatthanivatthe. Candanaruciragatteti candanānulittaṃ viya ruciragatte, gosītacandanena	1820	
PA_atk-s05_06a:1820_4	bahalatarānulittaṃ viya surattamanuññasarīrāvayaveti attho, candanānulepena vā ruciragatte.	1820	
PA_atk-s05_06a:1821	Evaṃ therena puṭṭhā devatā imāhi gāthāhi byākāsi –	182	
PA_atk-s05_06a:1823	“Piṇḍāya te carantassa, mālaṃ phāṇitañca adadaṃ bhante;	182	
PA_atk-s05_06a:1824	Tassa kammassidaṃ vipākaṃ, anubhomi devalokasmiṃ.	182	
PA_atk-s05_06a:1826	“Hoti ca me anutāpo, aparaddhaṃ dukkhitañca me bhante;	182	
PA_atk-s05_06a:1827	Sāhaṃ dhammaṃ nāssosiṃ, sudesitaṃ dhammarājena.	182	
PA_atk-s05_06a:1829	“Taṃ taṃ vadāmi bhaddante, yassa me anukampiyo koci;	182	
PA_atk-s05_06a:1830	Dhammesu taṃ samādapetha, sudesitaṃ dhammarājena.	183	
PA_atk-s05_06a:1832	“Yesaṃ atthi saddhā buddhe, dhamme ca saṅgharatane;	183	
PA_atk-s05_06a:1833	Te maṃ ativirocanti, āyunā yasasā siriyā.	183	
PA_atk-s05_06a:1835	“Patāpena vaṇṇena uttaritarā, aññe mahiddhikatarā mayā devā”ti.	183	
PA_atk-s05_06a:1836	700. Tattha mālanti sumanapupphaṃ. Phāṇitanti ucchurasaṃ gahetvā kataphāṇitaṃ.	183	
PA_atk-s05_06a:1837_0	701. Anutāpoti vippaṭisāro. Tassa kāraṇamāha “aparaddhaṃ dukkhatañca me bhante”ti.	1837	
PA_atk-s05_06a:1837_1	Idāni taṃ sarūpato dasseti “sāhaṃ dhammaṃ nāssosi”nti, sā ahaṃ tadā tava desetukāmassa	1837	
PA_atk-s05_06a:1837_2	dhammaṃ na suṇiṃ. Kīdisaṃ? Sudesitaṃ dhammarājenāti, sammāsambuddhena ādikalyāṇāditāya	1837	
PA_atk-s05_06a:1837_3	ekantaniyyānikatāya ca svākhātanti attho.	1837	
PA_atk-s05_06a:1838_0	702. Tanti tasmā dhammarājena sudesitattā asavanassa ca mādisānaṃ anutāpahetubhāvato.	1838	
PA_atk-s05_06a:1838_1	Tanti tuvaṃ, tuyhanti attho. Yassāti yo assa. Anukampiyoti anukampitabbo. Kocīti	1838	
PA_atk-s05_06a:1838_2	yo koci. Dhammesūti sīlādidhammesu. “Dhamme hī”ti vā pāṭho, sāsanadhammeti attho.	1838	
PA_atk-s05_06a:1838_3	Hīti nipātamattaṃ, vacanavipallāso vā. Tanti anukampitabbapuggalaṃ. Sudesitanti suṭṭhu desitaṃ.	1838	
PA_atk-s05_06a:1839_0	703-4. Te maṃ ativirocantīti te ratanattaye pasannā devaputtā maṃ atikkamitvā virocanti.	1839	
PA_atk-s05_06a:1839_1	Patāpenāti tejasā ānubhāvena. Aññeti ye aññe. Mayāti nissakke karaṇavacanaṃ. Vaṇṇena	1839	
PA_atk-s05_06a:1839_2	uttaritarā mahiddhikatarā ca devā, te ratanattaye abhippasannāyevāti dasseti. Sesaṃ vuttanayameva.	1839	
PA_atk-s05_06a:1840	Pabhassaravimānavaṇṇanā niṭṭhitā.	184	
PA_atk-s05_06a:1841	3. Nāgavimānavaṇṇanā	184	
PA_atk-s05_06a:1842_0	Alaṅkatā maṇikañcanācitanti nāgavimānaṃ. Tassa kā uppatti? Bhagavā bārāṇasiyaṃ viharati	1842	
PA_atk-s05_06a:1842_1	isipatane migadāye. Tena samayena bārāṇasivāsinī ekā upāsikā saddhā pasannā sīlācārasampannā	1842	
PA_atk-s05_06a:1842_2	bhagavantaṃ uddissa vatthayugaṃ vāyāpetvā suparidhotaṃ kārāpetvā upasaṅkamitvā bhagavato	1842	
PA_atk-s05_06a:1842_3	pādamūle ṭhapetvā evamāha “paṭiggaṇhātu, bhante bhagavā, imaṃ vatthayugaṃ anukampaṃ	1842	
PA_atk-s05_06a:1842_4	upādāya yaṃ mama assa dīgharattaṃ hitāya sukhāyā”ti. Bhagavā taṃ paṭiggahetvā tassā	1842	
PA_atk-s05_06a:1842_5	upanissayasampattiṃ disvā dhammaṃ desesi, sā desanāvasāne sotāpattiphale patiṭṭhahitvā	1842	
PA_atk-s05_06a:1842_6	bhagavantaṃ vanditvā padakkhiṇaṃ katvā gehaṃ agamāsi. Sā na cirasseva kālaṃ katvā	1842	
PA_atk-s05_06a:1842_7	tāvatiṃsesu uppannā sakkassa devarājassa piyā ahosi vallabhā yasuttarā nāma nāmena.	1842	
PA_atk-s05_06a:1842_8	Tassā puññānubhāvena hemajālasañchanno kuñjaravaro nibbatti, tassa ca khandhe maṇimayo	1842	
PA_atk-s05_06a:1842_9	maṇḍapo, majjhe supaññattaratanapallaṅko nibbatti, dvīsu dantesu cassa kamalakuvalayujjalā	1842	
PA_atk-s05_06a:1842_10	ramaṇīyā dve pokkharaṇiyo pāturahesuṃ. Tattha padumakaṇṇikāsu ṭhitā devadhītā paggahitapañcaṅgikatūriyā	18421	
PA_atk-s05_06a:1842_11	naccanti ceva gāyanti ca.	18421	
PA_atk-s05_06a:1843_0	Satthā bārāṇasiyaṃ yathābhirantaṃ viharitvā yena sāvatthi tena cārikaṃ pakkāmi. Anupubbena	1843	
PA_atk-s05_06a:1843_1	sāvatthiṃ patvā tatra sudaṃ bhagavā sāvatthiyaṃ viharati jetavane anāthapiṇḍikassa	1843	
PA_atk-s05_06a:1843_2	ārāme. Atha sā devatā attanā anubhuyyamānaṃ dibbasampattiṃ oloketvā tassā kāraṇaṃ	1843	
PA_atk-s05_06a:1843_3	upadhārentī “satthu vatthayugadānakāraṇa”nti ñatvā sañjātasomanassā bhagavati pasādabahumānā	1843	
PA_atk-s05_06a:1843_4	vanditukāmā abhikkantāya rattiyā hatthikkhandhavaragatā ākāsena āgantvā tato otaritvā	1843	
PA_atk-s05_06a:1843_5	bhagavantaṃ vanditvā añjaliṃ paggayha ekamantaṃ aṭṭhāsi. Taṃ āyasmā vaṅgīso bhagavato	1843	
PA_atk-s05_06a:1843_6	anuññāya imāhi gāthāhi pucchi –	1843	
PA_atk-s05_06a:1845	“Alaṅkatā maṇikañcanācitaṃ, sovaṇṇajālacitaṃ mahantaṃ;	184	
PA_atk-s05_06a:1846	Abhiruyha gajavaraṃ sukappitaṃ, idhāgamā vehāyasaṃ antalikkhe.	184	
PA_atk-s05_06a:1848	“Nāgassa dantesu duvesu nimmitā, acchodakā paduminiyo suphullā;	184	
PA_atk-s05_06a:1849	Padumesu ca tūriyagaṇā pabhijjare, imā ca naccanti manoharāyo.	184	
PA_atk-s05_06a:1851	“Deviddhipattāsi mahānubhāve, manussabhūtā kimakāsi puññaṃ;	185	
PA_atk-s05_06a:1852	Kenāsi evaṃ jalitānubhāvā, vaṇṇo ca te sabbadisā pabhāsatī”ti.	185	
PA_atk-s05_06a:1853_0	705. Tattha alaṅkatāti sabbābharaṇavibhūsitā. Maṇikañcanācitanti tehi dibbamānehi	1853	
PA_atk-s05_06a:1853_1	maṇisuvaṇṇehi ācitaṃ. Sovaṇṇajālacitanti hemajālasañchannaṃ. Mahantanti vipulaṃ.	1853	
PA_atk-s05_06a:1853_2	Sukappitanti gamanasannāhavasena suṭṭhu sannaddhaṃ. Vehāyasanti vehāyasabhūte hatthipiṭṭhe.	1853	
PA_atk-s05_06a:1853_3	Antalikkheti ākāse, “alaṅkatamaṇikañcanācita”ntipi pāṭho. Ayañhettha saṅkhepattho	1853	
PA_atk-s05_06a:1853_4	– devate, tvaṃ sabbālaṅkārehi alaṅkatā alaṅkatamaṇikañcanācitaṃ, ativiya dibbamānehi	1853	
PA_atk-s05_06a:1853_5	maṇīhi kañcanehi ca alaṅkaraṇavasena khacitaṃ, hemajālehi kumbhālaṅkārādibhedehi	1853	
PA_atk-s05_06a:1853_6	hatthālaṅkārehi citaṃ āmuttaṃ mahantaṃ ativiya brahantaṃ uttamaṃ gajaṃ āruyha hatthipiṭṭhiyā	1853	
PA_atk-s05_06a:1853_7	nisinnā ākāseneva idha amhākaṃ santikaṃ āgatāti.	1853	
PA_atk-s05_06a:1854_0	706. Nāgassa dantesu duvesu nimmitāti erāvaṇassa viya nāgarājassa imassa dvīsu dantesu	1854	
PA_atk-s05_06a:1854_1	dve pokkharaṇiyo sucaritasippinā suṭṭhu viracitā. Tūriyagaṇāti pañcaṅgikatūriyasamūhā.	1854	
PA_atk-s05_06a:1854_2	Pabhijjareti dvādasannaṃ layabhedānaṃ vasena pabhedaṃ gacchanti. “Pavajjare”ti ca	1854	
PA_atk-s05_06a:1854_3	paṭhanti, pakārehi vādīyantīti attho.	1854	
PA_atk-s05_06a:1855	Evaṃ therena puṭṭhā devatā imāhi gāthāhi vissajjesi –	185	
PA_atk-s05_06a:1857	“Bārāṇasiyaṃ upasaṅkamitvā, buddhassahaṃ vatthayugaṃ adāsiṃ;	185	
PA_atk-s05_06a:1858	Pādāni vanditvā chamā nisīdiṃ, vittā cahaṃ añjalikaṃ akāsiṃ.	185	
PA_atk-s05_06a:1860	“Buddho ca me kañcanasannibhattaco, adesayi samudayadukkhaniccataṃ;	186	
PA_atk-s05_06a:1861	Asaṅkhataṃ dukkhanirodhasassataṃ, maggaṃ adesayi yato vijānisaṃ.	186	
PA_atk-s05_06a:1863	“Appāyukī kālakatā tato cutā, upapannā tidasagaṇaṃ yasassinī;	186	
PA_atk-s05_06a:1864	Sakkassahaṃ aññatarā pajāpati, yasuttarā nāma disāsu vissutā”ti.	186	
PA_atk-s05_06a:1865	708-9. Tattha chamāti bhūmiyaṃ. Bhummatthe hi idaṃ paccattavacanaṃ. Vittāti tuṭṭhā. Yatoti yato satthu sāmukkaṃsikadhammadesanato. Vijānisanti cattāri ariyasaccāni paṭivijjhiṃ.	186	
PA_atk-s05_06a:1866_0	710. Appāyukīti “īdisaṃ nāma uḷāraṃ puññaṃ katvā na tayā etasmiṃ dukkhabahule manussattabhāve	1866	
PA_atk-s05_06a:1866_1	evaṃ ṭhātabba”nti sañjātābhisandhinā viya parikkhayaṃ gatena kammunā appāyukā samānā.	1866	
PA_atk-s05_06a:1866_2	Aññatarā pajāpatīti soḷasasahassānaṃ mahesīnaṃ aññatarā. Disāsu vissutāti dvīsu devalokesu	1866	
PA_atk-s05_06a:1866_3	sabbadisāsu pākaṭā paññātā. Sesaṃ vuttanayameva.	1866	
PA_atk-s05_06a:1867	Nāgavimānavaṇṇanā niṭṭhitā.	186	
PA_atk-s05_06a:1868	4. Alomavimānavaṇṇanā	186	
PA_atk-s05_06a:1869_0	Abhikkantena vaṇṇenāti alomavimānaṃ. Tassa kā uppatti? Bhagavā bārāṇasiyaṃ isipatane	1869	
PA_atk-s05_06a:1869_1	migadāye viharanto pubbaṇhasamayaṃ nivāsetvā pattacīvaramādāya bārāṇasiṃ piṇḍāya	1869	
PA_atk-s05_06a:1869_2	pāvisi. Tatthekā alomā nāma duggatitthī bhagavantaṃ disvā pasannacittā aññaṃ dātabbaṃ	1869	
PA_atk-s05_06a:1869_3	apassantī “īdisampi bhagavato dinnaṃ mayhaṃ mahapphalaṃ bhavissatī”ti cintetvā paribhinnavaṇṇaṃ	1869	
PA_atk-s05_06a:1869_4	aloṇaṃ sukkhakummāsaṃ upanesi, bhagavā paṭiggahesi. Sā taṃ dānaṃ ārammaṇaṃ katvā	1869	
PA_atk-s05_06a:1869_5	somanassaṃ pavedesi, sā aparabhāge kālaṃ katvā tāvatiṃsesu nibbatti. Taṃ āyasmā mahāmoggallāno –	1869	
PA_atk-s05_06a:1871	“Abhikkantena vaṇṇena…pe… vaṇṇo ca te sabbadisā pabhāsatī”ti. –	187	
PA_atk-s05_06a:1872	Pucchi. Sāpi tassa byākāsi, taṃ dassetuṃ –	187	
PA_atk-s05_06a:1874	“Sā devatā attamanā…pe… yassa kammassidaṃ phala”nti. – vuttaṃ;	187	
PA_atk-s05_06a:1876	“Ahañca bārāṇasiyaṃ, buddhassādiccabandhuno;	187	
PA_atk-s05_06a:1877	Adāsiṃ sukkhakummāsaṃ, pasannā sehi pāṇibhi.	187	
PA_atk-s05_06a:1879	“Sukkhāya aloṇikāya ca, passa phalaṃ kummāsapiṇḍiyā;	187	
PA_atk-s05_06a:1880	Alomaṃ sukhitaṃ disvā, ko puññaṃ na karissati.	188	
PA_atk-s05_06a:1882	“Tena metādiso vaṇṇo…pe… vaṇṇo ca me sabbadisā pabhāsatī”ti.	188	
PA_atk-s05_06a:1883_0	716. Tattha alomaṃ sukhitaṃ disvāti alomampi nāma sukkhakummāsamattaṃ datvā evaṃ	1883	
PA_atk-s05_06a:1883_1	dibbasukhena sukhitaṃ disvā. Ko puññaṃ na karissatīti ko nāma attano hitasukhaṃ icchanto	1883	
PA_atk-s05_06a:1883_2	puññaṃ na karissatīti. Sesaṃ vuttanayameva.	1883	
PA_atk-s05_06a:1884	Alomavimānavaṇṇanā niṭṭhitā.	188	
PA_atk-s05_06a:1885	5. Kañjikadāyikāvimānavaṇṇanā	188	
PA_atk-s05_06a:1886_0	Abhikkantena vaṇṇenāti kañjikadāyikāvimānaṃ. Tassa kā uppatti? Bhagavā andhakavinde	1886	
PA_atk-s05_06a:1886_1	viharati. Tena ca samayena bhagavato kucchiyaṃ vātarogo uppajji. Bhagavā āyasmantaṃ	1886	
PA_atk-s05_06a:1886_2	ānandaṃ āmantesi “gaccha tvaṃ ānanda, piṇḍāya caritvā mayhaṃ bhesajjatthaṃ kañjikaṃ	1886	
PA_atk-s05_06a:1886_3	āharā”ti. “Evaṃ bhante”ti kho āyasmā ānando bhagavato paṭissuṇitvā mahārājadattiyaṃ	1886	
PA_atk-s05_06a:1886_4	pattaṃ gahetvā attano upaṭṭhākavejjassa nivesanadvāre aṭṭhāsi. Taṃ disvā vejjassa	1886	
PA_atk-s05_06a:1886_5	bhariyā paccuggantvā vanditvā pattaṃ gahetvā theraṃ pucchi “kīdisena vo, bhante,	1886	
PA_atk-s05_06a:1886_6	bhesajjena attho”ti. Sā kira buddhisampannā “bhesajjena payojane sati thero idhāgacchati,	1886	
PA_atk-s05_06a:1886_7	na bhikkhattha”nti sallakkhesi. “Kañjikenā”ti ca vutte “na yidaṃ bhesajjaṃ mayhaṃ	1886	
PA_atk-s05_06a:1886_8	ayyassa, tathā hesa bhagavato patto, handāhaṃ lokanāthassa anucchavikaṃ kañjikaṃ	1886	
PA_atk-s05_06a:1886_9	sampādemī”ti somanassajātā sañjātabahumānā badarayūsena yāguṃ sampādetvā pattaṃ pūretvā	1886	
PA_atk-s05_06a:1886_10	tassa parivārabhāvena aññañca bhojanaṃ paṭiyādetvā pesesi. Taṃ paribhuttamattasseva	18861	
PA_atk-s05_06a:1886_11	bhagavato so ābādho vūpasami. Sā aparena samayena kālaṃ katvā tāvatiṃsesu uppajjitvā	18861	
PA_atk-s05_06a:1886_12	mahatiṃ dibbasampattiṃ anubhavantī modati. Athāyasmā mahāmoggallāno devacārikaṃ caranto	18861	
PA_atk-s05_06a:1886_13	taṃ accharāsahassaparivārena vicarantiṃ disvā tāya katakammaṃ imāhi gāthāhi pucchi –	18861	
PA_atk-s05_06a:1888	“Abhikkantena vaṇṇena …pe… vaṇṇo ca te sabbadisā pabhāsatī”ti. –	188	
PA_atk-s05_06a:1889	Sāpi byākāsi.	188	
PA_atk-s05_06a:1891	“Sā devatā attamanā…pe… yassa kammassidaṃ phalaṃ”.	189	
PA_atk-s05_06a:1893	“Ahaṃ andhakavindamhi, buddhassādiccabandhuno;	189	
PA_atk-s05_06a:1894	Adāsiṃ kolasampākaṃ, kañjikaṃ teladhūpitaṃ.	189	
PA_atk-s05_06a:1896	“Pipphalyā lasuṇena ca, missaṃ lāmañjakena ca;	189	
PA_atk-s05_06a:1897	Adāsiṃ ujubhūtasmiṃ, vippasannena cetasā.	189	
PA_atk-s05_06a:1899	“Yā mahesittaṃ kāreyya, cakkavattissa rājino;	189	
PA_atk-s05_06a:1900	Nārī sabbaṅgakalyāṇī, bhattu cānomadassikā;	190	
PA_atk-s05_06a:1901	Ekassa kañjikadānassa, kalaṃ nāgghati soḷasiṃ.	190	
PA_atk-s05_06a:1903	“Sataṃ nikkhā sataṃ assā, sataṃ assatarīrathā;	190	
PA_atk-s05_06a:1904	Sataṃ kaññāsahassāni, āmuttamaṇikuṇḍalā;	190	
PA_atk-s05_06a:1905	Ekassa kañjikadānassa, kalaṃ nāgghanti soḷasiṃ.	190	
PA_atk-s05_06a:1907	“Sataṃ hemavatā nāgā, īsādantā urūḷhavā;	190	
PA_atk-s05_06a:1908	Suvaṇṇakacchā mātaṅgā, hemakappanavāsasā,	190	
PA_atk-s05_06a:1909	Ekassa kañjikadānassa, kalaṃ nāgghanti soḷasiṃ.	190	
PA_atk-s05_06a:1911	“Catunnamapi dīpānaṃ, issaraṃ yodha kāraye;	191	
PA_atk-s05_06a:1912	Ekassa kañjikadānassa, kalaṃ nāgghati soḷasi”nti.	191	
PA_atk-s05_06a:1913_0	723-4. Tattha adāsiṃ kolasampāpakaṃ, kañjikaṃ teladhūpitanti badaramodakakasāve catuguṇodakasamodite	1913	
PA_atk-s05_06a:1913_1	pākena catutthabhāgāvasiṭṭhaṃ yāguṃ pacitvā taṃ tikaṭukaajamodahiṅgujīrakalasuṇādīhi	1913	
PA_atk-s05_06a:1913_2	kaṭukabhaṇḍehi abhisaṅkharitvā sudhūpitaṃ katvā lāmañjagandhaṃ gāhāpetvā pasannacittena	1913	
PA_atk-s05_06a:1913_3	bhagavato patte ākiritvā satthāraṃ uddisitvā adāsiṃ, therassa hatthe patiṭṭhapesinti dasseti. Tenāha –	1913	
PA_atk-s05_06a:1914	“Pipphalyā lasuṇena ca, missaṃ lāmañjakena ca;	191	
PA_atk-s05_06a:1915	Adāsiṃ ujubhūtasmiṃ, vippasannena cetasā”ti.	191	
PA_atk-s05_06a:1916	Sesaṃ vuttanayameva.	191	
PA_atk-s05_06a:1917_0	Evaṃ āyasmā mahāmoggallāno tāya devatāya attanā samupacitasucaritakamme āvikate saparivārāya	1917	
PA_atk-s05_06a:1917_1	tassā dhammaṃ desetvā manussalokaṃ āgantvā taṃ pavattiṃ bhagavato ārocesi. Bhagavā	1917	
PA_atk-s05_06a:1917_2	tamatthaṃ aṭṭhuppattiṃ katvā catuparisamajjhe dhammaṃ desesi. Sā desanā mahājanassa sātthikā ahosīti.	1917	
PA_atk-s05_06a:1918	Kañjikadāyikāvimānavaṇṇanā niṭṭhitā.	191	
PA_atk-s05_06a:1919	6. Vihāravimānavaṇṇanā	191	
PA_atk-s05_06a:1920_0	Abhikkantena vaṇṇenāti vihāravimānaṃ. Tassa kā uppatti? Bhagavā sāvatthiyaṃ viharati	1920	
PA_atk-s05_06a:1920_1	jetavane. Tena samayena visākhā mahāupāsikā aññatarasmiṃ ussavadivase uyyāne vicaraṇatthaṃ	1920	
PA_atk-s05_06a:1920_2	sahāyikāhi parijanena ca ussāhitā sunhātānulittā subhojanaṃ bhuñjitvā mahālatāpasādhanaṃ	1920	
PA_atk-s05_06a:1920_3	piḷandhitvā pañcamattehi sahāyikāsatehi parivāritā mahantena issariyena mahatā paricchedena	1920	
PA_atk-s05_06a:1920_4	gehato nikkhamma uyyānaṃ uddissa gacchantī cintesi “bāladārikāya viya kiṃ me moghakīḷitena,	1920	
PA_atk-s05_06a:1920_5	handāhaṃ vihāraṃ gantvā bhagavantaṃ manobhāvanīye ca ayye vandissāmi, dhammañca sossāmī”ti	1920	
PA_atk-s05_06a:1920_6	vihāraṃ gantvā ekamante ṭhatvā mahālatāpiḷandhanaṃ omuñcitvā taṃ dāsiyā hatthe datvā	1920	
PA_atk-s05_06a:1920_7	bhagavantaṃ vanditvā ekamantaṃ nisīdi. Tassā bhagavā dhammaṃ desesi.	1920	
PA_atk-s05_06a:1921_0	Sā dhammaṃ sutvā bhagavantaṃ vanditvā padakkhiṇaṃ katvā manobhāvanīye ca bhikkhū	1921	
PA_atk-s05_06a:1921_1	vanditvā vihārato nikkhamitvā thokaṃ gantvā dāsiṃ āha “handa je ābharaṇaṃ piḷandhissāmī”ti.	1921	
PA_atk-s05_06a:1921_2	Sā taṃ bhaṇḍikaṃ katvā bandhitvā vihāre ṭhapetvā tahaṃ tahaṃ vicaritvā gamanakāle	1921	
PA_atk-s05_06a:1921_3	vissaritvā gatattā “vissaritaṃ mayā, tiṭṭha ayye āharissāmī”ti nivattitukāmā ahosi.	1921	
PA_atk-s05_06a:1921_4	Visākhā “sace je vihāre ṭhapetvā vissaritaṃ, tassa vihārasseva atthāya taṃ pariccajissāmī”ti	1921	
PA_atk-s05_06a:1921_5	vihāraṃ gantvā bhagavantaṃ upasaṅkamitvā vanditvā attano adhippāyaṃ pavedentī “vihāraṃ,	1921	
PA_atk-s05_06a:1921_6	bhante, kāressāmi, adhivāsetu me bhagavā anukampaṃ upādāyā”ti āha. Adhivāsesi bhagavā tuṇhībhāvena.	1921	
PA_atk-s05_06a:1922_0	Sā taṃ piḷandhanaṃ satasahassādhikanavakoṭiagghanakaṃ vissajjetvā āyasmatā mahāmoggallānena	1922	
PA_atk-s05_06a:1922_1	navakammādhiṭṭhāyakena suvibhattabhittithambhatulāgopānasikaṇṇikadvārabāhavātapāna	1922	
PA_atk-s05_06a:1922_2	sopānādigehāvayavaṃ manoharaṃ suvikappitakaṭṭhakammaramaṇīyaṃ suparikammakatasudhākammaṃ	1922	
PA_atk-s05_06a:1922_3	manuññaṃ suviracitamālākammalatākammādicittakammavicittaṃ supariniṭṭhitamaṇikuṭṭima	1922	
PA_atk-s05_06a:1922_4	sadisabhūmitalaṃ devavimānasadisaṃ heṭṭhābhūmiyaṃ pañca gabbhasatāni, uparibhūmiyaṃ	1922	
PA_atk-s05_06a:1922_5	pañca gabbhasatānīti gabbhasahassapaṭimaṇḍitaṃ buddhassa bhagavato bhikkhusaṅghassa	1922	
PA_atk-s05_06a:1922_6	ca vasanānucchavikaṃ mahantaṃ pāsādaṃ tassa parivārapāsādasahassañca tesaṃ parivārabhāvena	1922	
PA_atk-s05_06a:1922_7	kuṭimaṇḍapacaṅkamanādīni ca kārentī navahi māsehi vihāraṃ niṭṭhāpesi. Pariniṭṭhite	1922	
PA_atk-s05_06a:1922_8	ca vihāre navaheva hiraññakoṭīhi vihāramahaṃ kārentī pañcamattehi sahāyikāsatehi	1922	
PA_atk-s05_06a:1922_9	saddhiṃ pāsādaṃ abhiruhitvā tassa sampattiṃ disvā somanassajātā sahāyikā āha “imaṃ	1922	
PA_atk-s05_06a:1922_10	evarūpaṃ pāsādaṃ kārentiyā yaṃ mayā puññaṃ pasutaṃ, taṃ anumodatha, pattidānaṃ vo	19221	
PA_atk-s05_06a:1922_11	dammī”ti. “Aho sādhu aho sādhū”ti pasannacittā sabbāpi anumodiṃsu.	19221	
PA_atk-s05_06a:1923_0	Tattha aññatarā upāsikā visesato taṃ pattidānaṃ manasākāsi. Sā na cirasseva kālaṃ	1923	
PA_atk-s05_06a:1923_1	katvā tāvatiṃsesu nibbatti. Tassā puññānubhāvena anekakūṭāgārapākārauyyānapokkharaṇiādipaṭimaṇḍitaṃ	1923	
PA_atk-s05_06a:1923_2	soḷasayojanāyāmavitthārabbedhaṃ attano pabhāya yojanasataṃ pharantaṃ ākāsacāriṃ mahantaṃ	1923	
PA_atk-s05_06a:1923_3	vimānaṃ pāturahosi. Sā gacchantīpi accharāsahassaparivārā saha vimānena gacchati.	1923	
PA_atk-s05_06a:1923_4	Visākhā pana mahāupāsikā vipulapariccāgatāya saddhāsampattiyā ca nimmānaratīsu nibbattitvā	1923	
PA_atk-s05_06a:1923_5	sunimmitadevarājassa aggamahesibhāvaṃ sampāpuṇi. Athāyasmā anuruddho devacārikaṃ	1923	
PA_atk-s05_06a:1923_6	caranto taṃ visākhāya sahāyikaṃ tāvatiṃsabhavane uppannaṃ disvā –	1923	
PA_atk-s05_06a:1925	“Abhikkantena vaṇṇena, yā tvaṃ tiṭṭhasi devate;	192	
PA_atk-s05_06a:1926	Obhāsentī disā sabbā, osadhī viya tārakā.	192	
PA_atk-s05_06a:1928	“Tassā te naccamānāya, aṅgamaṅgehi sabbaso;	192	
PA_atk-s05_06a:1929	Dibbā saddā niccharanti, savanīyā manoramā.	192	
PA_atk-s05_06a:1931	“Tassā te naccamānāya, aṅgamaṅgehi sabbaso;	193	
PA_atk-s05_06a:1932	Dibbā gandhā pavāyanti, sucigandhā manoramā.	193	
PA_atk-s05_06a:1934	“Vivattamānā kāyena, yā veṇīsu piḷandhanā;	193	
PA_atk-s05_06a:1935	Tesaṃ suyyati nigghoso, tūriye pañcaṅgike yathā.	193	
PA_atk-s05_06a:1937	“Vaṭaṃsakā vātadhutā, vātena sampakampitā;	193	
PA_atk-s05_06a:1938	Tesaṃ suyyati nigghoso, tūriye pañcaṅgike yathā.	193	
PA_atk-s05_06a:1940	“Yāpi te sirasmiṃ mālā, sucigandhā manoramā;	194	
PA_atk-s05_06a:1941	Vāti gandho disā sabbā, rukkho mañjūsako yathā.	194	
PA_atk-s05_06a:1943	“Ghāyase taṃ sucigandhaṃ, rūpaṃ passasi amānusaṃ;	194	
PA_atk-s05_06a:1944	Devate pucchitācikkha, kissa kammassidaṃ phala”nti. –	194	
PA_atk-s05_06a:1945	Imāhi gāthāhi pucchi. Sāpi tassa evaṃ byākāsi –	194	
PA_atk-s05_06a:1947	“Sāvatthiyaṃ mayhaṃ sakhī bhadante, saṅghassa kāresi mahāvihāraṃ;	194	
PA_atk-s05_06a:1948	Tatthappasannā ahamānumodiṃ, disvā agārañca piyañca metaṃ.	194	
PA_atk-s05_06a:1950	“Tāyeva me suddhanumodanāya, laddhaṃ vimānabbhutadassaneyyaṃ;	195	
PA_atk-s05_06a:1951	Samantato soḷasayojanāni, vehāyasaṃ gacchati iddhiyā mama.	195	
PA_atk-s05_06a:1953	“Kūṭāgārā nivesā me, vibhattā bhāgaso mitā;	195	
PA_atk-s05_06a:1954	Daddallamānā ābhanti, samantā satayojanaṃ.	195	
PA_atk-s05_06a:1956	“Pokkharañño ca me ettha, puthulomanisevitā;	195	
PA_atk-s05_06a:1957	Acchodakā vippasannā, soṇṇavālukasanthatā.	195	
PA_atk-s05_06a:1959	“Nānāpadumasañchannā, puṇḍarīkasamotatā;	195	
PA_atk-s05_06a:1960	Surabhī sampavāyanti, manuññā māluteritā.	196	
PA_atk-s05_06a:1962	“Jambuyo panasā tālā, nāḷikeravanāni ca;	196	
PA_atk-s05_06a:1963	Antonivesane jātā, nānārukkhā aropimā.	196	
PA_atk-s05_06a:1965	“Nānātūriyasaṅghuṭṭhaṃ, accharāgaṇaghositaṃ;	196	
PA_atk-s05_06a:1966	Yopi maṃ supine passe, sopi vitto siyā naro.	196	
PA_atk-s05_06a:1968	“Etādisaṃ abbhutadassaneyyaṃ, vimānaṃ sabbaso pabhaṃ;	196	
PA_atk-s05_06a:1969	Mama kamme hi nibbattaṃ, alaṃ puññāni kātave”ti.	196	
PA_atk-s05_06a:1970_0	736. Tattha sāvatthiyaṃ mayhaṃ sakhī bhadante, saṅghassa kāresi mahāvihāranti bhante	1970	
PA_atk-s05_06a:1970_1	anuruddha, sāvatthiyā samīpe pācīnapasse mayhaṃ mama sakkhī sahāyikā visākhā mahāupāsikā	1970	
PA_atk-s05_06a:1970_2	āgatāgataṃ cātuddisaṃ bhikkhusaṅghaṃ uddissa navahiraññakoṭipariccāgena pubbārāmaṃ	1970	
PA_atk-s05_06a:1970_3	nāma mahantaṃ vihāraṃ kāresi. Tatthappasannā ahamānumodinti tasmiṃ vihāre katapariyosite	1970	
PA_atk-s05_06a:1970_4	saṅghassa niyyādiyamāne tāya kate pattidāne “aho ṭhāne vata pariccāgo kato”ti pasannā	1970	
PA_atk-s05_06a:1970_5	ratanattaye kammaphale ca sañjātapasādā ahaṃ anumodiṃ. Vatthuvasena tassā anumodanāya	1970	
PA_atk-s05_06a:1970_6	uḷārabhāvaṃ dassetuṃ “disvā agārañca piyañca meta”nti āha. Sahassagabbhaṃ ativiya	1970	
PA_atk-s05_06a:1970_7	ramaṇīyaṃ devavimānasadisaṃ tañca agāraṃ mahantaṃ pāsādaṃ piyañca me buddhappamukhaṃ	1970	
PA_atk-s05_06a:1970_8	saṅghaṃ uddissa tādisaṃ mahantaṃ dhanapariccāgaṃ disvā anumodinti yojanā.	1970	
PA_atk-s05_06a:1971_0	737. Tāyeva me suddhanumodanāyāti yathāvuttāya deyyadhammapariccāgābhāvena suddhāya	1971	
PA_atk-s05_06a:1971_1	kevalāya anumodanāyeva. Laddhaṃ vimānabbhutadassaneyyanti mayhaṃ pubbe īdisassa abhūtapubbatāya	1971	
PA_atk-s05_06a:1971_2	abbhutaṃ samantabhaddakabhāvena ativiya surūpatāya ca dassaneyyaṃ imaṃ vimānaṃ laddhaṃ	1971	
PA_atk-s05_06a:1971_3	adhigataṃ. Evaṃ tassa vimānassa abhirūpataṃ dassetvā idāni pamāṇamahattaṃ pabhāvamahattaṃ	1971	
PA_atk-s05_06a:1971_4	upabhogavatthumahattañca dassetuṃ “samantato soḷasayojanānī”tiādi vuttaṃ. Tattha	1971	
PA_atk-s05_06a:1971_5	iddhiyā mamāti mama puññiddhiyā.	1971	
PA_atk-s05_06a:1972	739. Pokkharaññoti pokkharaṇiyo. Puthulomanisevitāti dibbamacchehi upasevitā.	197	
PA_atk-s05_06a:1973_0	740. Nānāpadumasañchannāti satapattasahassapattādibhedehi nānāvidhehi rattapadumehi	1973	
PA_atk-s05_06a:1973_1	rattakamalehi ca sañchāditā. Puṇḍarīkasamotatāti nānāvidhehi setakamalehi samantato	1973	
PA_atk-s05_06a:1973_2	avatatā, nānārukkhā aropimā surabhī sampavāyantīti yojanā.	1973	
PA_atk-s05_06a:1974	742. Sopīti so supinadassāvīpi. Vittoti tuṭṭho.	197	
PA_atk-s05_06a:1975_0	743. Sabbaso pabhanti samantato obhāsamānaṃ. Kamme hīti kammanimittaṃ. Hīti nipātamattaṃ.	1975	
PA_atk-s05_06a:1975_1	Cetanānaṃ vā aparāparuppattiyā bahubhāvato “kammehī”ti vuttaṃ. Alanti yuttaṃ. Kātaveti kātuṃ.	1975	
PA_atk-s05_06a:1976	Idāni thero visākhāya nibbattaṭṭhānaṃ kathāpetukāmo imaṃ gāthamāha –	197	
PA_atk-s05_06a:1978	“Tāyeva te suddhanumodanāya,	197	
PA_atk-s05_06a:1979	Laddhaṃ vimānabbhutadassaneyyaṃ;	197	
PA_atk-s05_06a:1980	Yā ceva sā dānamadāsi nārī,	198	
PA_atk-s05_06a:1981	Tassā gatiṃ brūhi kuhiṃ uppannā sā”ti.	198	
PA_atk-s05_06a:1982_0	744. Tattha yā ceva sā dānamadāsi nārīti yassa dānassa anumodanāya tvaṃ īdisaṃ sampattiṃ	1982	
PA_atk-s05_06a:1982_1	paṭilabhi, taṃ dānaṃ yā ceva sā nārī adāsīti visākhaṃ mahāupāsikaṃ sandhāya vadati.	1982	
PA_atk-s05_06a:1982_2	Tāya eva devatāya tassā sampattiṃ kathāpetukāmo āha “tassā gatiṃ brūhi kuhiṃ uppannā	1982	
PA_atk-s05_06a:1982_3	sā”ti. Tassā gatinti tāya nibbattadevagatiṃ.	1982	
PA_atk-s05_06a:1983	Idāni therena pucchitamatthaṃ dassentī āha –	198	
PA_atk-s05_06a:1985	“Yā sā ahu mayhaṃ sakhī bhadante, saṅghassa kāresi mahāvihāraṃ;	198	
PA_atk-s05_06a:1986	Viññātadhammā sā adāsi dānaṃ, uppannā nimmānaratīsu devesu.	198	
PA_atk-s05_06a:1988	“Pajāpatī tassa sunimmitassa,	198	
PA_atk-s05_06a:1989	Acintiyo kammavipāka tassā;	198	
PA_atk-s05_06a:1990	Yametaṃ pucchasi ‘kuhiṃ uppannā sā’ti,	199	
PA_atk-s05_06a:1991	Taṃ te viyākāsiṃ anaññathā aha”nti.	199	
PA_atk-s05_06a:1992	745. Tattha viññātadhammāti viññātasāsanadhammā, paṭividdhacatusaccadhammāti attho.	199	
PA_atk-s05_06a:1993_0	746. Sunimmitassāti sunimmitassa devarājassa. Acintiyo kammavipāka tassāti vibhattilopaṃ	1993	
PA_atk-s05_06a:1993_1	katvā niddeso, tassā mama sakhiyā nibbānaratīsu nibbattāya kammavipāko puññakammassa	1993	
PA_atk-s05_06a:1993_2	vipākabhūtā dibbasampatti acintiyā appameyyāti attho. Anaññathāti aviparītaṃ yathāsabhāvato.	1993	
PA_atk-s05_06a:1993_3	Kathaṃ panāyaṃ tassā sampattiṃ aññāsīti? Subhaddā viya bhaddāya, visākhāpi devadhītā	1993	
PA_atk-s05_06a:1993_4	imissā santikaṃ agamāsi.	1993	
PA_atk-s05_06a:1994	Idāni devadhītā theraṃ aññesampi dānasamādapane niyojentī imāhi gāthāhi dhammaṃ desesi –	199	
PA_atk-s05_06a:1996	“Tenahaññepi samādapetha, saṅghassa dānāni dadātha vittā;	199	
PA_atk-s05_06a:1997	Dhammañca suṇātha pasannamānasā, sudullabho laddho manussalābho.	199	
PA_atk-s05_06a:1999	“Yaṃ maggaṃ maggādhipatī adesayi, brahmassaro kañcanasannibhattaco;	199	
PA_atk-s05_06a:2000	Saṅghassa dānāni dadātha vittā, mahapphalā yattha bhavanti dakkhiṇā.	200	
PA_atk-s05_06a:2002	“Ye puggalā aṭṭha sataṃ pasatthā, cattāri etāni yugāni honti;	200	
PA_atk-s05_06a:2003	Te dakkhiṇeyyā sugatassa sāvakā, etesu dinnāni mahapphalāni.	200	
PA_atk-s05_06a:2005	“Cattāro ca paṭipannā, cattāro ca phale ṭhitā;	200	
PA_atk-s05_06a:2006	Esa saṅgho ujubhūto, paññāsīlasamāhito.	200	
PA_atk-s05_06a:2008	“Yajamānānaṃ manussānaṃ, puññapekkhāna pāṇinaṃ;	200	
PA_atk-s05_06a:2009	Karotaṃ opadhikaṃ puññaṃ, saṅghe dinnaṃ mahapphalaṃ.	200	
PA_atk-s05_06a:2011	“Eso hi saṅgho vipulo mahaggato, esappameyyo udadhīva sāgaro;	201	
PA_atk-s05_06a:2012	Ete hi seṭṭhā naravīrasāvakā, pabhaṅkarā dhammamudīrayanti.	201	
PA_atk-s05_06a:2014	“Tesaṃ sudinnaṃ suhutaṃ suyiṭṭhaṃ, ye saṅghamuddissa dadanti dānaṃ;	201	
PA_atk-s05_06a:2015	Sā dakkhiṇā saṅghagatā patiṭṭhitā, mahapphalā lokavidūna vaṇṇitā.	201	
PA_atk-s05_06a:2017	“Etādisaṃ yaññamanussarantā, ye vedajātā vicaranti loke;	201	
PA_atk-s05_06a:2018	Vineyya maccheramalaṃ samūlaṃ, aninditā saggamupenti ṭhāna”nti.	201	
PA_atk-s05_06a:2019_0	747. Tattha tenahaññepīti tenahi aññepi. Tenāti ca tena kāraṇena, hīti nipātamattaṃ.	2019	
PA_atk-s05_06a:2019_1	“Samādapethā”ti vatvā samādapanākāraṃ dassetuṃ “saṅghassa dānāni dadāthā”tiādi vuttaṃ.	2019	
PA_atk-s05_06a:2019_2	Aṭṭhahi akkhaṇehi vajjitaṃ manussabhāvaṃ sandhāyāha “sudullabho laddho manussalābho”ti.	2019	
PA_atk-s05_06a:2019_3	Tattha aṭṭha akkhaṇā nāma tayo apāyā arūpā asaññasattā paccantadeso indriyānaṃ vekallaṃ	2019	
PA_atk-s05_06a:2019_4	niyatamicchādiṭṭhikatā apātubhāvo buddhassāti.	2019	
PA_atk-s05_06a:2020_0	748. Yaṃ magganti yaṃ khettavisese kataṃ dānaṃ, taṃ ekantena sugatisampāpanato sugatigāmimaggaṃ	2020	
PA_atk-s05_06a:2020_1	apāyamaggato jagghamaggādito ca ativiya seṭṭhabhāvena maggādhipanti katvā. Dānampi	2020	
PA_atk-s05_06a:2020_2	hi saddhāhiriyo viya “devalokagāmimaggo”ti vuccati. Yathāha –	2020	
PA_atk-s05_06a:2021	“Saddhā hiriyaṃ kusalañca dānaṃ, dhammā ete sappurisānuyātā;	202	
PA_atk-s05_06a:2022	Etañhi maggaṃ diviyaṃ vadanti, etena hi gacchati devaloka”nti.;	202	
PA_atk-s05_06a:2023_0	“Maggādhipatī”ti vā pāṭho, tassa ariyamaggena sadevakassa lokassa adhipatibhūto satthāti	2023	
PA_atk-s05_06a:2023_1	attho daṭṭhabbo. Saṅghassa dānāni dadāthātiādinā punapi dakkhiṇeyyesu dānasaṃvibhāge niyojentī āha.	2023	
PA_atk-s05_06a:2024_0	749. Idāni taṃ dakkhiṇeyyaṃ ariyasaṅghaṃ sarūpato dassentī “ye puggalā aṭṭha sataṃ	2024	
PA_atk-s05_06a:2024_1	pasatthā”ti gāthamāha. Tattha yeti aniyamitaniddeso. Puggalāti sattā. Aṭṭhāti tesaṃ	2024	
PA_atk-s05_06a:2024_2	gaṇanaparicchedo. Te hi cattāro ca paṭipannā cattāro ca phale ṭhitāti aṭṭha honti.	2024	
PA_atk-s05_06a:2024_3	Sataṃ pasatthāti sappurisehi buddhapaccekabuddhasāvakehi aññehi ca devamanussehi	2024	
PA_atk-s05_06a:2024_4	passatthā. Kasmā? Sahajātasīlādiguṇayogato. Tesañhi campakabakulakusumādīnaṃ viya	2024	
PA_atk-s05_06a:2024_5	sahajātavaṇṇagandhādayo sahajātasīlasamādhiādayo guṇā, tena te vaṇṇagandhādisampannāni	2024	
PA_atk-s05_06a:2024_6	viya pupphāni devamanussānaṃ sataṃ piyā manāpā pāsaṃsiyā ca honti. Tena vuttaṃ “ye	2024	
PA_atk-s05_06a:2024_7	puggalā aṭṭha sataṃ pasatthā”ti. Te pana saṅkhepato sotāpattimaggaṭṭho phalaṭṭhoti	2024	
PA_atk-s05_06a:2024_8	ekaṃ yugaṃ, evaṃ yāva arahattamaggaṭṭho phalaṭṭhoti ekaṃ yuganti cattāri yugāni honti.	2024	
PA_atk-s05_06a:2024_9	Tenāha “cattāri etāni yugāni honti te dakkhiṇeyyā”ti. Teti pubbe aniyamato uddiṭṭhānaṃ	2024	
PA_atk-s05_06a:2024_10	niyametvā dassanaṃ. Te hi sabbepi kammaṃ kammaphalañca saddahitvā dātabbadeyyadhammasaṅkhātaṃ	20241	
PA_atk-s05_06a:2024_11	dakkhiṇaṃ arahantīti dakkhiṇeyyā guṇavisesayogena dānassa mahapphalabhāvasādhanato.	20241	
PA_atk-s05_06a:2024_12	Sugatassa sāvakāti sammāsambuddhassa dhammasavanante ariyāya jātiyā jātatāya taṃ	20241	
PA_atk-s05_06a:2024_13	dhammaṃ suṇantīti sāvakā. Etesu dinnāni mahapphalānīti etesu sugatassa sāvakesu appakānipi	20241	
PA_atk-s05_06a:2024_14	dānāni dinnāni paṭiggāhakato dakkhiṇāvisuddhiyā mahapphalāni honti. Tenāha bhagavā	20241	
PA_atk-s05_06a:2024_15	“yāvatā, bhikkhave, saṅghā vā gaṇā vā, tathāgatasāvakasaṅgho tesaṃ aggamakkhāyatī”tiādi.	20241	
PA_atk-s05_06a:2025	750. Cattāro ca paṭipannātiādi heṭṭhā vuttatthameva.	202	
PA_atk-s05_06a:2026_0	Idha pana āyasmā anuruddho attanā devatāya ca vuttamatthaṃ manussalokaṃ āgantvā bhagavato	2026	
PA_atk-s05_06a:2026_1	ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Sā	2026	
PA_atk-s05_06a:2026_2	desanā mahājanassa sātthikā ahosīti.	2026	
PA_atk-s05_06a:2027	Vihāravimānavaṇṇanā niṭṭhitā.	202	
PA_atk-s05_06a:2028	7. Caturitthivimānavaṇṇanā	202	
PA_atk-s05_06a:2029_0	Abhikkantena vaṇṇenāti caturitthivimānaṃ. Tassa kā uppatti? Bhagavati sāvatthiyaṃ	2029	
PA_atk-s05_06a:2029_1	viharante āyasmā mahāmoggallāno heṭṭhā vuttanayena devacārikaṃ caranto tāvatiṃsabhavanaṃ	2029	
PA_atk-s05_06a:2029_2	gato. So tattha paṭipāṭiyā ṭhitesu catūsu vimānesu catasso devadhītaro paccekaṃ accharāsahassaparivārā	2029	
PA_atk-s05_06a:2029_3	dibbasampattiṃ anubhavantiyo disvā tāhi pubbe katakammaṃ pucchanto –	2029	
PA_atk-s05_06a:2030	755. “Abhikkantena vaṇṇena…pe…vaṇṇo ca te sabbadisā pabhāsatī”ti. –	203	
PA_atk-s05_06a:2031	Imāhi gāthāhi paṭipāṭiyā pucchi. Tāpi tassa pucchānantaraṃ paṭipāṭiyā byākariṃsu. Taṃ dassetuṃ –	203	
PA_atk-s05_06a:2032	758. “Sā devatā attamanā…pe…yassa kammassidaṃ phala”nti. –	203	
PA_atk-s05_06a:2033	Ayaṃ gāthā vuttā.	203	
PA_atk-s05_06a:2034_0	Tā kira kassapassa bhagavato kāle esikānāmake raṭṭhe paṇṇakate nāma nagare kulagehe	2034	
PA_atk-s05_06a:2034_1	nibbattā vayappattā tasmiṃyeva nagare patikulaṃ gatā samaggavāsaṃ vasanti. Tāsu ekā	2034	
PA_atk-s05_06a:2034_2	aññataraṃ piṇḍacārikaṃ bhikkhuṃ disvā pasannacittā indīvarakalāpaṃ adāsi, aparā aññassa	2034	
PA_atk-s05_06a:2034_3	nīluppalahatthakaṃ adāsi, aparā padumahatthakaṃ adāsi, aparā sumanamakuḷāni adāsi.	2034	
PA_atk-s05_06a:2034_4	Tā aparena samayena kālaṃ katvā tāvatiṃsabhavane nibbattiṃsu, tāsaṃ accharāsahassaṃ	2034	
PA_atk-s05_06a:2034_5	parivāro ahosi. Tā tattha yāvatāyukaṃ dibbasampattiṃ anubhavitvā tato cutā tasseva	2034	
PA_atk-s05_06a:2034_6	kammassa vipākāvasesena aparāparaṃ tattheva saṃsarantiyo imasmiṃ buddhuppāde tattheva	2034	
PA_atk-s05_06a:2034_7	uppannā vuttanayena āyasmatā mahāmoggallānena pucchitā. Tāsu ekā attanā kataṃ pubbakammaṃ therassa kathentī –	2034	
PA_atk-s05_06a:2036	“Indīvarānaṃ hatthakaṃ ahamadāsiṃ, bhikkhuno piṇḍāya carantassa;	203	
PA_atk-s05_06a:2037	Esikānaṃ uṇṇatasmiṃ, nagaravare paṇṇakate ramme.	203	
PA_atk-s05_06a:2039	“Tena metādiso vaṇṇo…pe…vaṇṇo ca me sabbadisā pabhāsatī”ti. –	203	
PA_atk-s05_06a:2040	Āha. Aparā –	204	
PA_atk-s05_06a:2042	“Nīluppalahatthakaṃ ahamadāsiṃ, bhikkhuno piṇḍāya carantassa;	204	
PA_atk-s05_06a:2043	Esikānaṃ uṇṇatasmiṃ, nagaravare paṇṇakate ramme.	204	
PA_atk-s05_06a:2044	767. “Tena metādiso vaṇṇo…pe…vaṇṇo ca me sabbadisā pabhāsatī”ti. –	204	
PA_atk-s05_06a:2045	Āha. Aparā –	204	
PA_atk-s05_06a:2047	“Odātamūlakaṃ haritapattaṃ, udakasmiṃ sare jātaṃ ahamadāsiṃ;	204	
PA_atk-s05_06a:2048	Bhikkhuno piṇḍāya carantassa, esikānaṃ uṇṇatasmiṃ;	204	
PA_atk-s05_06a:2049	Nagaravare paṇṇakate ramme.	204	
PA_atk-s05_06a:2050	774. “Tena metādiso vaṇṇo…pe…vaṇṇo ca me sabbadisā pabhāsatī”ti. –	205	
PA_atk-s05_06a:2051	Āha. Aparā –	205	
PA_atk-s05_06a:2053	“Ahaṃ sumanā sumanassa sumanamakuḷāni, dantavaṇṇāni ahamadāsiṃ;	205	
PA_atk-s05_06a:2054	Bhikkhuno piṇḍāya carantassa, esikānaṃ uṇṇatasmiṃ;	205	
PA_atk-s05_06a:2055	Nagaravare paṇṇakate ramme.	205	
PA_atk-s05_06a:2056	781. “Tena metādiso vaṇṇo…pe…vaṇṇo ca me sabbadisā pabhāsatī”ti. –	205	
PA_atk-s05_06a:2057	Āha.	205	
PA_atk-s05_06a:2058_0	759. Tattha indīvarānaṃ hatthakanti uddālakapupphahatthaṃ vātaghātakapupphakalāpaṃ.	2058	
PA_atk-s05_06a:2058_1	Esikānanti esikāraṭṭhassa. Uṇṇatasmiṃ nagaravareti uṇṇate bhūmipadese niviṭṭhe meghodaraṃ	2058	
PA_atk-s05_06a:2058_2	lihantehi viya accuggatehi pāsādakūṭāgārādīhi uṇṇate uttamanagare. Paṇṇakateti evaṃnāmake nagare.	2058	
PA_atk-s05_06a:2059	766. Nīluppalahatthakanti kuvalayakalāpaṃ.	205	
PA_atk-s05_06a:2060_0	773. Odātamūlakanti setamūlaṃ, bhisamūlānaṃ dhavalatāya vuttaṃ, padumakalāpaṃ sandhāya	2060	
PA_atk-s05_06a:2060_1	vadati. Tenāha “haritapatta”ntiādi. Tattha haritapattanti nīlapattaṃ. Avijahitamakuḷapattassa	2060	
PA_atk-s05_06a:2060_2	hi padumassa bāhirapattāni haritavaṇṇāni eva honti. Udakasmiṃ sare jātanti sare udakamhi	2060	
PA_atk-s05_06a:2060_3	jātaṃ, saroruhanti attho.	2060	
PA_atk-s05_06a:2061	780. Sumanāti evaṃnāmā. Sumanassāti sundaracittassa. Sumanamakuḷānīti jātisumanapupphamakuḷāni. Dantavaṇṇānīti sajjukaṃ ullikhitahatthidantasadisavaṇṇāni.	206	
PA_atk-s05_06a:2062_0	Evaṃ tāhi attanā katakamme kathite thero tāsaṃ anupubbiṃ kathaṃ kathetvā saccāni	2062	
PA_atk-s05_06a:2062_1	pakāsesi. Saccapariyosāne sā sabbāpi sahaparivārā sotāpannā ahesuṃ. Thero taṃ pavattiṃ	2062	
PA_atk-s05_06a:2062_2	manussalokaṃ āgantvā bhagavato ārocesi. Bhagavā tamatthaṃ aṭṭhuppattiṃ katvā sampattaparisāya	2062	
PA_atk-s05_06a:2062_3	dhammaṃ desesi. Sā dhammadesanā mahājanassa sātthikā jātāti.	2062	
PA_atk-s05_06a:2063	Caturitthivimānavaṇṇanā niṭṭhitā.	206	
PA_atk-s05_06a:2064	8. Ambavimānavaṇṇanā	206	
PA_atk-s05_06a:2065_0	Dibbaṃ te ambavanaṃ rammanti ambavimānaṃ. Tassa kā uppatti? Bhagavā sāvatthiyaṃ viharati	2065	
PA_atk-s05_06a:2065_1	jetavane. Tena samayena sāvatthiyaṃ aññatarā upāsikā āvāsadānassa mahapphalataṃ mahānisaṃsatañca	2065	
PA_atk-s05_06a:2065_2	sutvā chandajātā bhagavantaṃ abhivādetvā evamāha “ahaṃ, bhante, ekaṃ āvāsaṃ kāretukāmā,	2065	
PA_atk-s05_06a:2065_3	icchāmi tādisaṃ okāsaṃ, ācikkhatū”ti. Bhagavā bhikkhū āṇāpesi, bhikkhū tassā okāsaṃ	2065	
PA_atk-s05_06a:2065_4	dassesuṃ. Sā tattha ramaṇīyaṃ āvāsaṃ kāretvā tassa samantato ambarukkhe ropesi. So	2065	
PA_atk-s05_06a:2065_5	āvāso samantato ambapantīhi parikkhitto chāyūdakasampanno muttājālasadisavālukākiṇṇapaṇḍarabhūmibhāgo	2065	
PA_atk-s05_06a:2065_6	ativiya manoharo ahosi. Sā taṃ vihāraṃ nānāvaṇṇehi vatthehi pupphadāmagandhadāmādīhi	2065	
PA_atk-s05_06a:2065_7	ca devavimānaṃ viya alaṅkaritvā telapadīpaṃ āropetvā ambarukkhe ca ahatehi vatthehi	2065	
PA_atk-s05_06a:2065_8	veṭhetvā saṅghassa niyyādesi.	2065	
PA_atk-s05_06a:2066_0	Sā aparabhāge kālaṃ katvā tāvatiṃsabhavane nibbatti, tassā mahantaṃ vimānaṃ pāturahosi	2066	
PA_atk-s05_06a:2066_1	ambavanaparikkhittaṃ. Sā tattha accharāgaṇaparivāritā dibbasampattiṃ anubhavati.	2066	
PA_atk-s05_06a:2066_2	Taṃ āyasmā mahāmoggallāno upagantvā imāhi gāthāhi pucchi –	2066	
PA_atk-s05_06a:2068	“Dibbaṃ te ambavanaṃ rammaṃ, pāsādettha mahallako;	206	
PA_atk-s05_06a:2069	Nānātūriyasaṅghuṭṭho, accharāgaṇaghosito.	206	
PA_atk-s05_06a:2071	“Padīpo cettha jalati, niccaṃ sovaṇṇayo mahā;	207	
PA_atk-s05_06a:2072	Dussaphalehi rukkhehi, samantā parivārito.	207	
PA_atk-s05_06a:2073	785. “Kena tetādiso vaṇṇo…pe…vaṇṇo ca te sabbadisā pabhāsatī”ti.	207	
PA_atk-s05_06a:2074	787. “Sā devatā attamanā…pe… yassa kammassidaṃ phalaṃ”.	207	
PA_atk-s05_06a:2076	“Ahaṃ manussesu manussabhūtā, purimāya jātiyā manussaloke;	207	
PA_atk-s05_06a:2077	Vihāraṃ saṅghassa kāresiṃ, ambehi parivāritaṃ.	207	
PA_atk-s05_06a:2079	“Pariyosite vihāre, kārente niṭṭhite mahe;	207	
PA_atk-s05_06a:2080	Ambehi chādayitvāna, katvā dussamaye phale.	208	
PA_atk-s05_06a:2082	“Padīpaṃ tattha jāletvā, bhojayitvā gaṇuttamaṃ;	208	
PA_atk-s05_06a:2083	Niyyādesiṃ taṃ saṅghassa, pasannā sehi pāṇibhi.	208	
PA_atk-s05_06a:2085	“Tena me ambavanaṃ rammaṃ, pāsādettha mahallako;	208	
PA_atk-s05_06a:2086	Nānātūriyasaṅghuṭṭho, accharāgaṇaghosito.	208	
PA_atk-s05_06a:2088	“Padīpo cettha jalati, niccaṃ sovaṇṇayo mahā;	208	
PA_atk-s05_06a:2089	Dussaphalehi rukkhehi, samantā parivārito.	208	
PA_atk-s05_06a:2091	“Tena metādiso vaṇṇo…pe…vaṇṇo ca me sabbadisā pabhāsatī”ti. –	209	
PA_atk-s05_06a:2092	Sā devatā byākāsi.	209	
PA_atk-s05_06a:2093_0	783. Tattha mahallakoti mahanto āyāmavitthārehi ubbedhena ca vipulo, uḷāratamoti	2093	
PA_atk-s05_06a:2093_1	attho. Accharāgaṇaghositoti taṃ pamodituṃ saṅgītivasena ceva piyasallāpavasena ca	2093	
PA_atk-s05_06a:2093_2	accharāsaṅghena samugghosito.	2093	
PA_atk-s05_06a:2094_0	784. Padīpo cettha jalatīti sūriyarasmisamujjalakiraṇavitāno ratanappadīpo ca ettha	2094	
PA_atk-s05_06a:2094_1	etasmiṃ pāsāde abhijalati. Dussaphalehīti dussāni phalāni etesanti dussaphalā. Tehi	2094	
PA_atk-s05_06a:2094_2	samuggiriyamānadibbavatthehīti attho.	2094	
PA_atk-s05_06a:2095	789. Kārente niṭṭhite maheti katapariyositassa vihārassa mahe pūjāya karīyamānāya ca. Katvā dussamaye phaleti dusseyeva tesaṃ ambānaṃ phalaṃ katvā.	209	
PA_atk-s05_06a:2096	790. Gaṇuttamanti gaṇānaṃ uttamaṃ bhagavato sāvakasaṅghaṃ. Niyyādesinti sampaṭicchāpesiṃ, adāsinti attho. Sesaṃ vuttanayameva.	209	
PA_atk-s05_06a:2097	Ambavimānavaṇṇanā niṭṭhitā.	209	
PA_atk-s05_06a:2098	9. Pītavimānavaṇṇanā	209	
PA_atk-s05_06a:2099_0	Pītavatthe pītadhajeti pītavimānaṃ. Tassa kā uppatti? Bhagavati parinibbute raññā	2099	
PA_atk-s05_06a:2099_1	ajātasattunā attanā paṭiladdhā bhagavato sarīradhātuyo gahetvā thūpe ca mahe ca kate	2099	
PA_atk-s05_06a:2099_2	rājagahavāsinī aññatarā upāsikā pātova katasarīrapaṭijagganā “satthu thūpaṃ pūjessāmī”ti	2099	
PA_atk-s05_06a:2099_3	yathāladdhāni cattāri kosātakīpupphāni gahetvā saddhāvegena samussāhitamānasā maggaparissayaṃ	2099	
PA_atk-s05_06a:2099_4	anupadhāretvāva thūpābhimukhī gacchati. Atha naṃ taruṇavacchā gāvī abhidhāvantī vegena	2099	
PA_atk-s05_06a:2099_5	āpatitvā siṅgena paharitvā jīvitakkhayaṃ pāpesi. Sā tāvadeva tāvatiṃsabhavane nibbattantī	2099	
PA_atk-s05_06a:2099_6	sakkassa devarañño uyyānakīḷāya gacchantassa parivārabhūtānaṃ aḍḍhatiyānaṃ nāṭakakoṭīnaṃ	2099	
PA_atk-s05_06a:2099_7	majjhe attano sarīrapabhāya tā sabbā abhibhavantī saha rathena pāturahosi. Taṃ disvā	2099	
PA_atk-s05_06a:2099_8	sakko devarājā vimhitacitto acchariyabbhutajāto “kīdisena nu kho oḷārikena kammunā	2099	
PA_atk-s05_06a:2099_9	ayaṃ edisiṃ sumahatiṃ deviddhimupāgatā”ti taṃ imāhi gāthāhi pucchi –	2099	
PA_atk-s05_06a:2101	“Pītavatthe pītadhaje, pītālaṅkārabhūsite;	210	
PA_atk-s05_06a:2102	Pītacandanalittaṅge, pītauppalamālinī.	210	
PA_atk-s05_06a:2104	“Pītapāsādasayane, pītāsane pītabhājane;	210	
PA_atk-s05_06a:2105	Pītachatte pītarathe, pītasse pītabījane.	210	
PA_atk-s05_06a:2107	“Kiṃ kammamakarī bhadde, pubbe mānusake bhave;	210	
PA_atk-s05_06a:2108	Devate pucchitācikkha, kissa kammassidaṃ phala”nti.	210	
PA_atk-s05_06a:2109	Sāpissa imāhi gāthāhi byākāsi –	210	
PA_atk-s05_06a:2111	“Kosātakī nāma latatthi bhante, tittikā anabhicchitā;	211	
PA_atk-s05_06a:2112	Tassā cattāri pupphāni, thūpaṃ abhihariṃ ahaṃ.	211	
PA_atk-s05_06a:2114	“Satthu sarīramuddissa, vippasannena cetasā;	211	
PA_atk-s05_06a:2115	Nāssa maggaṃ avekkhissaṃ, na taggamanasā satī.	211	
PA_atk-s05_06a:2117	“Tato maṃ avadhī gāvī, thūpaṃ apattamānasaṃ;	211	
PA_atk-s05_06a:2118	Tañcāhaṃ abhisañceyyaṃ, bhiyyo nūna ito siyā.	211	
PA_atk-s05_06a:2120	“Tena kammena devinda, maghavā devakuñjara;	212	
PA_atk-s05_06a:2121	Pahāya mānusaṃ dehaṃ, tava sahabyamāgatā”ti.	212	
PA_atk-s05_06a:2122_0	795-6. Tattha pītacandanalittaṅgeti suvaṇṇavaṇṇena candanena anulittasarīre. Pītapāsādasayaneti	2122	
PA_atk-s05_06a:2122_1	sabbasovaṇṇamayena pāsādena suvaṇṇaparikkhittehi sayanehi ca samannāgate. Evaṃ sabbattha	2122	
PA_atk-s05_06a:2122_2	heṭṭhā upari ca pītasaddena suvaṇṇameva gahitanti daṭṭhabbaṃ.	2122	
PA_atk-s05_06a:2123	798. Latatthīti latā atthi. Bhanteti sakkaṃ devarājānaṃ gāravena ālapati. Anabhicchitāti na abhikaṅkhitā.	212	
PA_atk-s05_06a:2124_0	799. Sarīranti sarīrabhūtaṃ dhātuṃ. Avayave cāyaṃ samudāyavohāro yathā “paṭo ḍaḍḍho,	2124	
PA_atk-s05_06a:2124_1	samuddo diṭṭho”ti ca. Assāti gorūpassa. Magganti āgamanamaggaṃ. Na avekkhissanti	2124	
PA_atk-s05_06a:2124_2	na olokayiṃ. Kasmā? Na taggamanasā satīti, tassaṃ gāviyaṃ gatamanā ṭhapitamanā na	2124	
PA_atk-s05_06a:2124_3	hontī, aññadatthu bhagavato thūpagatamanā eva samānāti attho. “Tadaṅgamanasā satī”ti	2124	
PA_atk-s05_06a:2124_4	ca pāṭho, tadaṅge tassa bhagavato dhātuyā aṅge mano etissāti tadaṅgamanasā. Evaṃbhūtā	2124	
PA_atk-s05_06a:2124_5	ahaṃ tadā tassā maggaṃ nāvekkhissanti dasseti.	2124	
PA_atk-s05_06a:2125_0	800. Thūpaṃ apattamānasanti thūpaṃ cetiyaṃ asampattaajjhāsayaṃ, manasi bhavoti hi	2125	
PA_atk-s05_06a:2125_1	mānaso, ajjhāsayo manoratho. “Thūpaṃ upagantvā pupphehi pūjessāmī”ti uppannamanorathassa	2125	
PA_atk-s05_06a:2125_2	asampuṇṇatāya evaṃ vuttaṃ. Thūpaṃ cetiyaṃ pana pupphehi pūjanacittaṃ siddhameva,	2125	
PA_atk-s05_06a:2125_3	yena sā devaloke uppanna. Tañcāhaṃ abhisañceyyanti tañce ahaṃ abhisañcineyyaṃ, pupphapūjanena	2125	
PA_atk-s05_06a:2125_4	hi puññaṃ ahaṃ thūpaṃ abhigantvā yathādhippāyaṃ pūjanena sammadeva cineyyaṃ upacineyyanti	2125	
PA_atk-s05_06a:2125_5	attho. Bhiyyo nūna ito siyāti ito yathāladdhasampattitopi bhiyyo upari uttaritarā	2125	
PA_atk-s05_06a:2125_6	sampatti siyāti maññeti attho.	2125	
PA_atk-s05_06a:2126	801. Maghavā devakuñjarāti ālapanaṃ. Tattha devakuñjarāti sabbabalaparakkamādivisesehi devesu kuñjarasadiso. Sahabyanti sahabhāvaṃ.	212	
PA_atk-s05_06a:2128	“Idaṃ sutvā tidasādhipati, maghavā devakuñjaro;	212	
PA_atk-s05_06a:2129	Tāvatiṃse pasādento, mātaliṃ etadabravī”ti. –	212	
PA_atk-s05_06a:2130	Idaṃ dhammasaṅgāhakavacanaṃ. Tato sakko mātalipamukhassa devagaṇassa imāhi gāthāhi dhammaṃ desesi –	213	
PA_atk-s05_06a:2132	“Passa mātali accheraṃ, cittaṃ kammaphalaṃ idaṃ;	213	
PA_atk-s05_06a:2133	Appakampi kataṃ deyyaṃ, puññaṃ hoti mahapphalaṃ.	213	
PA_atk-s05_06a:2135	“Natthi citte pasannamhi, appakā nāma dakkhiṇā;	213	
PA_atk-s05_06a:2136	Tathāgate vā sambuddhe, atha vā tassa sāvake.	213	
PA_atk-s05_06a:2138	“Ehi mātali amhepi, bhiyyo bhiyyo mahemase;	213	
PA_atk-s05_06a:2139	Tathāgatassa dhātuyo, sukho puññānamuccayo.	213	
PA_atk-s05_06a:2141	“Tiṭṭhante nibbute cāpi, same citte samaṃ phalaṃ;	214	
PA_atk-s05_06a:2142	Cetopaṇidhihetuhi, sattā gacchanti suggatiṃ.	214	
PA_atk-s05_06a:2144	“Bahūnaṃ vata atthāya, uppajjanti tathāgatā;	214	
PA_atk-s05_06a:2145	Yattha kāraṃ karitvāna, saggaṃ gacchanti dāyakā”ti.	214	
PA_atk-s05_06a:2146	802. Tattha pasādentoti pasanne karonto, ratanattaye saddhaṃ uppādentoti attho.	214	
PA_atk-s05_06a:2147_0	803. Cittanti vicittaṃ acinteyyaṃ. Kammaphalanti deyyadhammassa anuḷārattepi khettasampattiyā	2147	
PA_atk-s05_06a:2147_1	ca cittasampattiyā ca uḷārassa puññakammassa phalaṃ passāti yojanā. Appakampi kataṃ	2147	
PA_atk-s05_06a:2147_2	deyyaṃ, puññaṃ hoti mahapphalanti ettha katanti kāravasena sakkāravasena āyatane	2147	
PA_atk-s05_06a:2147_3	viniyuttaṃ. Deyyanti dātabbavatthuṃ. Puññanti tathāpavattaṃ puññakammaṃ.	2147	
PA_atk-s05_06a:2148	804. Idāni yattha appakampi kataṃ puññaṃ mahapphalaṃ hoti, taṃ pākaṭaṃ katvā dassento “natthi citte pasannamhī”ti gāthamāha. Taṃ suviññeyyameva.	214	
PA_atk-s05_06a:2149	805-6. Amhepīti mayampi. Mahemaseti mahāmase pūjāmase. Cetopaṇidhihetu hīti attano cittassa sammadeva ṭhapananimittaṃ, attasammāpaṇidhānenāti attho. Tenāha bhagavā –	214	
PA_atk-s05_06a:2150	“Na taṃ mātāpitā kayirā, aññe vāpi ca ñātakā;	215	
PA_atk-s05_06a:2151	Sammā paṇihitaṃ cittaṃ, seyyaso naṃ tato kare”ti. ;	215	
PA_atk-s05_06a:2152_0	Evañca pana vatvā sakko devānamindo uyyānakīḷāya ussāhaṃ paṭippassambhetvā tatova	2152	
PA_atk-s05_06a:2152_1	paṭinivattitvā attanā abhiṇhaṃ pūjaneyyaṭṭhānabhūte cūḷāmaṇicetiye sattāhaṃ pūjaṃ	2152	
PA_atk-s05_06a:2152_2	akāsi. Atha aparena samayena devacārikaṃ gatassa āyasmato nāradattherassa taṃ pavattiṃ	2152	
PA_atk-s05_06a:2152_3	gāthāheva kathesi, thero dhammasaṅgāhakānaṃ ārocesi, te tathā naṃ saṅgahaṃ āropesunti.	2152	
PA_atk-s05_06a:2153	Pītavimānavaṇṇanā niṭṭhitā.	215	
PA_atk-s05_06a:2154	10. Ucchuvimānavaṇṇanā	215	
PA_atk-s05_06a:2155_0	Obhāsayitvā pathaviṃ sadevakanti ucchuvimānaṃ. Taṃ heṭṭhā ucchuvimānena pāḷito ca	2155	
PA_atk-s05_06a:2155_1	aṭṭhuppattito ca sadisameva. Kevalaṃ tattha sassu suṇisaṃ pīṭhakena paharitvā māresi,	2155	
PA_atk-s05_06a:2155_2	idha pana leḍḍunāti ayameva viseso. Vatthuno pana bhinnattā ubhayampi visuṃyeva saṅgahaṃ	2155	
PA_atk-s05_06a:2155_3	āruḷhanti veditabbaṃ.	2155	
PA_atk-s05_06a:2157	“Obhāsayitvā pathaviṃ sadevakaṃ, atirocasi candimasūriyā viya;	215	
PA_atk-s05_06a:2158	Siriyā ca vaṇṇena yasena tejasā, brahmāva deve tidase sahindake.	215	
PA_atk-s05_06a:2160	“Pucchāmi taṃ uppalamāladhārinī, āveḷinī kañcanasannibhattace;	216	
PA_atk-s05_06a:2161	Alaṅkate uttamavatthadhārinī, kā tvaṃ subhe devate vandase mamaṃ.	216	
PA_atk-s05_06a:2163	“Kiṃ tvaṃ pure kammamakāsi attanā, manussabhūtā purimāya jātiyā;	216	
PA_atk-s05_06a:2164	Dānaṃ suciṇṇaṃ atha sīlasaññamaṃ, kenupapannā sugatiṃ yasassinī;	216	
PA_atk-s05_06a:2165	Devate pucchitācikkha, kissa kammassidaṃ phala”nti. –	216	
PA_atk-s05_06a:2166	Āyasmā mahāmoggallānatthero pucchi. Tato devatā imāhi gāthāhi byākāsi –	216	
PA_atk-s05_06a:2168	“Idāni bhante imameva gāmaṃ, piṇḍāya amhākaṃ gharaṃ upāgami;	216	
PA_atk-s05_06a:2169	Tato te ucchussa adāsiṃ khaṇḍikaṃ, pasannacittā atulāya pītiyā.	216	
PA_atk-s05_06a:2171	“Sassu ca pacchā anuyuñjate mamaṃ, kahaṃ nu ucchuṃ vadhuke avākiri;	217	
PA_atk-s05_06a:2172	Na chaḍḍitaṃ no pana khāditaṃ mayā, santassa bhikkhussa sayaṃ adāsahaṃ.	217	
PA_atk-s05_06a:2174	“‘Tuyhaṃ nvidaṃ issariyaṃ atho mama’, itissā sassu paribhāsate mamaṃ;	217	
PA_atk-s05_06a:2175	Leḍḍuṃ gahetvā pahāraṃ adāsi me, tato cutā kālakatāmhi devatā.	217	
PA_atk-s05_06a:2177	“Tadeva kammaṃ kusalaṃ kataṃ mayā, sukhañca kammaṃ anubhomi attanā;	217	
PA_atk-s05_06a:2178	Devehi saddhiṃ paricārayāmahaṃ, modāmahaṃ kāmaguṇehi pañcahi.	217	
PA_atk-s05_06a:2180	“Tadeva kammaṃ kusalaṃ kataṃ mayā, sukhañca kammaṃ anubhomi attanā;	218	
PA_atk-s05_06a:2181	Devindaguttā tidasehi rakkhitā, samappitā kāmaguṇehi pañcahi.	218	
PA_atk-s05_06a:2183	“Etādisaṃ puññaphalaṃ anappakaṃ, mahāvipākā mama ucchudakkhiṇā;	218	
PA_atk-s05_06a:2184	Devehi saddhiṃ paricārayāmahaṃ, modāmahaṃ kāmaguṇehi pañcahi.	218	
PA_atk-s05_06a:2186	“Etādisaṃ puññaphalaṃ anappakaṃ, mahājutikā mama ucchudakkhiṇā;	218	
PA_atk-s05_06a:2187	Devindaguttā tidasehi rakkhitā, sahassanettoriva nandane vane.	218	
PA_atk-s05_06a:2189	“Tuvañca bhante anukampakaṃ viduṃ, upecca vandiṃ kusalañca pucchisaṃ;	218	
PA_atk-s05_06a:2190	Tato te ucchussa adāsiṃ khaṇḍikaṃ, pasannacittā atulāya pītiyā”ti.	219	
PA_atk-s05_06a:2191	Sesaṃ vuttasadisamevāti.	219	
PA_atk-s05_06a:2192	Ucchuvimānavaṇṇanā niṭṭhitā.	219	
PA_atk-s05_06a:2193	11. Vandanavimānavaṇṇanā	219	
PA_atk-s05_06a:2194_0	Abhikkantena vaṇṇenāti vandanavimānaṃ. Tassa kā uppatti? Bhagavā sāvatthiyaṃ viharati	2194	
PA_atk-s05_06a:2194_1	jetavane anāthapiṇḍikassa ārāme. Tena samayena sambahulā bhikkhū aññatarasmiṃ gāmakāvāse	2194	
PA_atk-s05_06a:2194_2	vassaṃ vasitvā vutthavassā pavāretvā senāsanaṃ paṭisāmetvā pattacīvaramādāya sāvatthiṃ	2194	
PA_atk-s05_06a:2194_3	uddissa bhagavantaṃ dassanatthāya gacchantā aññatarassa gāmassa majjhena atikkamanti.	2194	
PA_atk-s05_06a:2194_4	Tattha aññatarā itthī te bhikkhū disvā pasannacittā sañjātagāravabahumānā pañcapatiṭṭhitena	2194	
PA_atk-s05_06a:2194_5	vanditvā sirasmiṃ añjaliṃ paggayha yāva dassanūpacārā pasādasommāni akkhīni ummīletvā	2194	
PA_atk-s05_06a:2194_6	olokentī aṭṭhāsi. Sā aparena samayena kālaṃ katvā tāvatiṃsesu nibbatti. Atha naṃ	2194	
PA_atk-s05_06a:2194_7	tattha dibbasampattiṃ anubhavantiṃ āyasmā mahāmoggallāno imāhi gāthāhi paṭipucchi –	2194	
PA_atk-s05_06a:2195	819. “Abhikkantena vaṇṇena…pe…vaṇṇo ca te sabbadisā pabhāsatī”ti.	219	
PA_atk-s05_06a:2196	822. “Sā devatā attamanā…pe… yassa kammassidaṃ phalaṃ”.	219	
PA_atk-s05_06a:2198	“Ahaṃ manussesu manussabhūtā, disvāna samaṇe sīlavante;	219	
PA_atk-s05_06a:2199	Pādāni vanditvā manaṃ pasādayiṃ, vittā cahaṃ añjalikaṃ akāsiṃ.	219	
PA_atk-s05_06a:2201	“Tena metādiso vaṇṇo…pe…vaṇṇo ca me sabbadisā pabhāsatī”ti. –	220	
PA_atk-s05_06a:2202	Imāhi gāthāhi byākāsi.	220	
PA_atk-s05_06a:2203_0	823. Tattha samaṇeti samitapāpe. Sīlavanteti sīlaguṇayutte. Manaṃ pasādayinti “sādhurūpā	2203	
PA_atk-s05_06a:2203_1	vatime ayyā dhammacārino samacārino brahmacārino”ti tesaṃ guṇe ārabbha cittaṃ pasādesiṃ.	2203	
PA_atk-s05_06a:2203_2	Vittā cahaṃ añjalikaṃ akāsinti tuṭṭhā somanassajātā ahaṃ vandiṃ. Pesalānaṃ bhikkhūnaṃ	2203	
PA_atk-s05_06a:2203_3	pasādavikasitāni akkhīni ummīletvā dassanamattampi imesaṃ sattānaṃ bahūpakāraṃ, pageva	2203	
PA_atk-s05_06a:2203_4	vandanāti. Tenāha “tena metādiso vaṇṇo”tiādi. Sesaṃ vuttanayameva.	2203	
PA_atk-s05_06a:2204	Vandanavimānavaṇṇanā niṭṭhitā.	220	
PA_atk-s05_06a:2205	12. Rajjumālāvimānavaṇṇanā	220	
PA_atk-s05_06a:2206_0	Abhikkantena vaṇṇenāti rajjumālāvimānaṃ. Tassa kā uppatti? Bhagavā sāvatthiyaṃ viharati	2206	
PA_atk-s05_06a:2206_1	jetavane. Tena samayena gayāgāmake aññatarassa brāhmaṇassa dhītā tasmiṃyeva gāme	2206	
PA_atk-s05_06a:2206_2	ekassa brāhmaṇakumārassa dinnā patikulaṃ gatā, tasmiṃ gehe issariyaṃ vattentī tiṭṭhati.	2206	
PA_atk-s05_06a:2206_3	Sā tasmiṃ gehe dāsiyā dhītaraṃ disvā na sahati. Diṭṭhakālato paṭṭhāya kodhena taṭataṭāyamānā	2206	
PA_atk-s05_06a:2206_4	akkosati paribhāsati, khaṭakañcassā deti. Yadā pana sā vayappattiyā kiccasamatthā	2206	
PA_atk-s05_06a:2206_5	jātā, tadā naṃ jaṇṇukapparamuṭṭhīhi paharateva yathā taṃ purimajātīsu baddhāghātā.	2206	
PA_atk-s05_06a:2207_0	Sā kira dāsī kassapadasabalassa kāle tassā sāminī ahosi, itarā dāsī. Sā taṃ leḍḍudaṇḍādīhi	2207	
PA_atk-s05_06a:2207_1	muṭṭhiādīhi ca abhiṇhaṃ abhihanati. Sā tena nibbinnā yathābalaṃ dānādīni puññāni	2207	
PA_atk-s05_06a:2207_2	katvā “anāgate ahaṃ sāminī hutvā imissā upari issariyaṃ vatteyya”nti patthanaṃ ṭhapesi.	2207	
PA_atk-s05_06a:2207_3	Atha sā dāsī tato cutā aparāparaṃ saṃsarantī imasmiṃ buddhuppāde vuttanayena gayāgāmake	2207	
PA_atk-s05_06a:2207_4	brāhmaṇakule nibbattitvā patikulaṃ gatā, itarāpi tassā dāsī ahosi. Evaṃ baddhāghātatāya sā taṃ viheṭheti.	2207	
PA_atk-s05_06a:2208_0	Evaṃ viheṭhentī akāraṇeneva kesesu gahetvā hatthehi ca pādehi ca suhataṃ hani. Sā	2208	
PA_atk-s05_06a:2208_1	nhāpitasālaṃ gantvā khuramuṇḍaṃ kāretvā agamāsi. Sāminī “kiṃ je duṭṭhadāsi muṇḍanamattena	2208	
PA_atk-s05_06a:2208_2	tava vippamokkho”ti rajjuṃ sīse bandhitvā tattha naṃ gahetvā oṇametvā ghāteti, tassā	2208	
PA_atk-s05_06a:2208_3	tañca rajjuṃ apanetuṃ na deti. Tato paṭṭhāya dāsiyā “rajjumālā”ti nāmaṃ ahosi.	2208	
PA_atk-s05_06a:2209_0	Athekadivasaṃ satthā paccūsasamaye mahākaruṇāsamāpattito vuṭṭhāya lokaṃ volokento	2209	
PA_atk-s05_06a:2209_1	rajjumālāya sotāpattiphalūpanissayaṃ, tassā ca brāhmaṇiyā saraṇesu sīlesu ca patiṭṭhānaṃ	2209	
PA_atk-s05_06a:2209_2	disvā araññaṃ pavisitvā aññatarasmiṃ rukkhamūle nisīdi chabbaṇṇā buddharasmiyo vissajjento.	2209	
PA_atk-s05_06a:2209_3	Rajjumālāpi kho divase divase tāya tathā viheṭhiyamānā “kiṃ me iminā dujjīvitenā”ti	2209	
PA_atk-s05_06a:2209_4	nibbinnarūpā jīvite maritukāmā ghaṭaṃ gahetvā udakatitthaṃ gacchantī viya gehato	2209	
PA_atk-s05_06a:2209_5	nikkhantā anukkamena vanaṃ pavisitvā bhagavato nisinnarukkhassa avidūre aññatarassa	2209	
PA_atk-s05_06a:2209_6	rukkhassa sākhāya rajjuṃ bandhitvā pāsaṃ katvā ubbandhitukāmā ito cito ca olokentī	2209	
PA_atk-s05_06a:2209_7	addasa bhagavantaṃ tattha nisinnaṃ pāsādikaṃ pasādanīyaṃ uttamadamathasamathamanuppattaṃ	2209	
PA_atk-s05_06a:2209_8	chabbaṇṇabuddharasmiyo vissajjentaṃ. Disvā buddhagāravena ākaḍḍhiyamānahadayā “kiṃ	2209	
PA_atk-s05_06a:2209_9	nu kho bhagavā mādisānampi dhammaṃ deseti, yamahaṃ sutvā ito dujjīvitato mucceyya”nti cintesi.	2209	
PA_atk-s05_06a:2210_0	Atha bhagavā tassā cittācāraṃ oloketvā “rajjumāle”ti āha. Sā taṃ sutvā amatena viya	2210	
PA_atk-s05_06a:2210_1	abhisittā pītiyā nirantaraṃ phuṭṭhā bhagavantaṃ upasaṅkamitvā vanditvā ekamantaṃ	2210	
PA_atk-s05_06a:2210_2	aṭṭhāsi. Tassā bhagavā anupubbikathānupubbakaṃ catusaccakathaṃ kathesi, sā sotāpattiphale	2210	
PA_atk-s05_06a:2210_3	patiṭṭhahi. Satthā “vaṭṭati ettako rajjumālāya anuggaho, idānesā kenaci appadhaṃsiyā	2210	
PA_atk-s05_06a:2210_4	jātā”ti araññato nikkhamitvā gāmassa avidūre aññatarasmiṃ rukkhamūle nisīdi. Rajjumālāpi	2210	
PA_atk-s05_06a:2210_5	attānaṃ vinipātetuṃ abhabbatāya khantimettānuddayasampannatāya ca “brāhmaṇī maṃ hanatu	2210	
PA_atk-s05_06a:2210_6	vā viheṭhetu vā yaṃ vā taṃ vā karotū”ti ghaṭena udakaṃ gahetvā gehaṃ agamāsi. Sāmiko	2210	
PA_atk-s05_06a:2210_7	gehadvāre ṭhito taṃ disvā “tvaṃ ajja udakatitthaṃ gatā cirāyitvā āgatā, mukhavaṇṇo	2210	
PA_atk-s05_06a:2210_8	ca te ativiya vippasanno, tvañca aññena ākārena upaṭṭhāsi, kiṃ eta”nti pucchi. Sā	2210	
PA_atk-s05_06a:2210_9	tassa taṃ pavattiṃ ācikkhi.	2210	
PA_atk-s05_06a:2211_0	Brāhmaṇo tassā vacanaṃ sutvā tussitvā gehaṃ gantvā rajjumālāya upari “tayā na kiñci	2211	
PA_atk-s05_06a:2211_1	kātabba”nti suṇisāya vatvā tuṭṭhamānaso sīghataraṃ satthu santikaṃ gantvā vanditvā	2211	
PA_atk-s05_06a:2211_2	sādarena katapaṭisanthāro satthāraṃ nimantetvā attano gehaṃ ānetvā paṇītena khādanīyena	2211	
PA_atk-s05_06a:2211_3	bhojanīyena parivisitvā bhagavantaṃ bhuttāviṃ onītapattapāṇiṃ upasaṅkamitvā ekamantaṃ	2211	
PA_atk-s05_06a:2211_4	nisīdi, suṇisāpissa upasaṅkamitvā vanditvā ekamantaṃ nisīdi. Gayāgāmavāsinopi brāhmaṇagahapatikā	2211	
PA_atk-s05_06a:2211_5	taṃ pavattiṃ sutvā bhagavantaṃ upasaṅkamitvā appekacce abhivādetvā ekamantaṃ nisīdiṃsu,	2211	
PA_atk-s05_06a:2211_6	appekacce sammodanīyaṃ katvā ekamantaṃ nisīdiṃsu.	2211	
PA_atk-s05_06a:2212_0	Satthā rajjumālāya tassā ca brāhmaṇiyā purimajātīsu katakammaṃ vitthārato kathetvā	2212	
PA_atk-s05_06a:2212_1	sampattaparisāya anurūpaṃ dhammaṃ desesi. Taṃ sutvā brāhmaṇī ca mahājano ca tattha	2212	
PA_atk-s05_06a:2212_2	sannipatito saraṇesu ca sīlesu ca patiṭṭhahi. Satthā āsanā uṭṭhahitvā sāvatthimeva	2212	
PA_atk-s05_06a:2212_3	agamāsi. Brāhmaṇo rajjumālaṃ dhītuṭṭhāne ṭhapesi. Tassa suṇisā rajjumālaṃ piyacakkhūhi	2212	
PA_atk-s05_06a:2212_4	olokentī yāvajīvaṃ manāpeneva sinehena parihari. Rajjumālā aparabhāge kālaṃ katvā	2212	
PA_atk-s05_06a:2212_5	tāvatiṃsesu nibbatti, accharāsahassañcassā parivāro ahosi. Sā saṭṭhisakaṭabhārappamāṇehi	2212	
PA_atk-s05_06a:2212_6	dibbābharaṇehi paṭimaṇḍitattabhāvā accharāsahassaparivuttā nandanavanādīsu mahatiṃ	2212	
PA_atk-s05_06a:2212_7	dibbasampattiṃ anubhavamānā pamuditamanā vicarati. Athāyasmā mahāmoggallāno devacārikaṃ	2212	
PA_atk-s05_06a:2212_8	gato taṃ mahantena dibbānubhāvena mahatiyā deviddhiyā vijjotamānaṃ disvā tāya katakammaṃ	2212	
PA_atk-s05_06a:2212_9	imāhi gāthāhi pucchi.	2212	
PA_atk-s05_06a:2214	“Abhikkantena vaṇṇena, yā tvaṃ tiṭṭhasi devate;	221	
PA_atk-s05_06a:2215	Hatthe pāde ca viggayha, naccasi suppavādite.	221	
PA_atk-s05_06a:2217	“Tassā te naccamānāya, aṅgamaṅgehi sabbaso;	221	
PA_atk-s05_06a:2218	Dibbā saddā niccharanti, savanīyā manoramā.	221	
PA_atk-s05_06a:2220	“Tassā te naccamānāya, aṅgamaṅgehi sabbaso;	222	
PA_atk-s05_06a:2221	Dibbā gandhā pavāyanti, sucigandhā manoramā.	222	
PA_atk-s05_06a:2223	“Vivattamānā kāyena, yā veṇīsu piḷandhanā;	222	
PA_atk-s05_06a:2224	Tesaṃ suyyati nigghoso, tūriye pañcaṅgike yathā.	222	
PA_atk-s05_06a:2226	“Vaṭaṃsakā vātadhutā, vātena sampakampitā;	222	
PA_atk-s05_06a:2227	Tesaṃ suyyati nigghoso, tūriye pañcaṅgike yathā.	222	
PA_atk-s05_06a:2229	“Yāpi te sirasmiṃ mālā, sucigandhā manoramā;	222	
PA_atk-s05_06a:2230	Vāti gandho disā sabbā, rukkho mañjūsako yathā.	223	
PA_atk-s05_06a:2232	“Ghāyase taṃ sucigandhaṃ, rūpaṃ passasi amānusaṃ;	223	
PA_atk-s05_06a:2233	Devate pucchitācikkha, kissa kammassidaṃ phala”nti.	223	
PA_atk-s05_06a:2234_0	826. Tattha hatthe pāde ca viggayhāti hatthe ca pāde ca vividhehi ākārehi gahetvā,	2234	
PA_atk-s05_06a:2234_1	pupphamuṭṭhipupphañjaliādibhedassa sākhābhinayassa dassanavasena vividhehi ākārehi	2234	
PA_atk-s05_06a:2234_2	hatthe, ca, samapādādīnampi ṭhānavisesānaṃ dassanavasena vividhehi ākārehi pāde ca	2234	
PA_atk-s05_06a:2234_3	upādiyitvāti attho. Ca-saddena sākhābhinayaṃ saṅgaṇhāti. Naccasīti naṭasi. Yā tvanti	2234	
PA_atk-s05_06a:2234_4	yā vuttanayavasena naccaṃ karosīti attho. Suppavāditeti sundare pavajjane sati tava	2234	
PA_atk-s05_06a:2234_5	naccassa anurūpavasena vīṇāvaṃsamudiṅgatāḷādike vādiyamāne, pañcaṅgike tūriye paggayhamāneti	2234	
PA_atk-s05_06a:2234_6	attho. Sesaṃ heṭṭhāvimāne vuttanayameva.	2234	
PA_atk-s05_06a:2235	Evaṃ therena pucchitā sā devatā attano purimajātiādiṃ imāhi gāthāhi byākāsi –	223	
PA_atk-s05_06a:2237	“Dāsī ahaṃ pure āsiṃ, gayāyaṃ brāhmaṇassahaṃ;	223	
PA_atk-s05_06a:2238	Appapuññā alakkhikā, rajjumālāti maṃ viduṃ.	223	
PA_atk-s05_06a:2240	“Akkosānaṃ vadhānañca, tajjanāya ca uggatā;	224	
PA_atk-s05_06a:2241	Kuṭaṃ gahetvā nikkhamma, agañchiṃ udahāriyā.	224	
PA_atk-s05_06a:2243	“Vipathe kuṭaṃ nikkhipitvā, vanasaṇḍaṃ upāgamiṃ;	224	
PA_atk-s05_06a:2244	‘Idhevāhaṃ marissāmi, ko attho jīvitena me’.	224	
PA_atk-s05_06a:2246	“Daḷhaṃ pāsaṃ karitvāna, āsumbhitvāna pādape;	224	
PA_atk-s05_06a:2247	Tato disā vilokesiṃ, ‘ko nu kho vanamassito’.	224	
PA_atk-s05_06a:2249	“Tatthaddasāsiṃ sambuddhaṃ, sabbalokahitaṃ muniṃ;	224	
PA_atk-s05_06a:2250	Nisinnaṃ rukkhamūlasmiṃ, jhāyantaṃ akutobhayaṃ.	225	
PA_atk-s05_06a:2252	“Tassā me ahu saṃvego, abbhuto lomahaṃsano;	225	
PA_atk-s05_06a:2253	‘Ko nu kho vanamassito, manusso udāhu devatā’.	225	
PA_atk-s05_06a:2255	“Pāsādikaṃ pasādanīyaṃ, vanā nibbanamāgataṃ;	225	
PA_atk-s05_06a:2256	Disvā mano me pasīdi, nāyaṃ yādisakīdiso.	225	
PA_atk-s05_06a:2258	“Guttindriyo jhānarato, abahiggatamānaso;	225	
PA_atk-s05_06a:2259	Hito sabbassa lokassa, buddho ayaṃ bhavissati.	225	
PA_atk-s05_06a:2261	“Bhayabheravo durāsado, sīhova guhamassito;	226	
PA_atk-s05_06a:2262	Dullabhāyaṃ dassanāya, pupphaṃ odumbaraṃ yathā.	226	
PA_atk-s05_06a:2264	“So maṃ mudūhi vācāhi, ālapitvā tathāgato;	226	
PA_atk-s05_06a:2265	Rajjumāleti maṃvoca, saraṇaṃ gaccha tathāgataṃ.	226	
PA_atk-s05_06a:2267	“Tāhaṃ giraṃ suṇitvāna, nelaṃ atthavatiṃ suciṃ;	226	
PA_atk-s05_06a:2268	Saṇhaṃ muduñca vagguñca, sabbasokāpanūdanaṃ.	226	
PA_atk-s05_06a:2270	“Kallacittañca maṃ ñatvā, pasannaṃ suddhamānasaṃ;	227	
PA_atk-s05_06a:2271	Hito sabbassa lokassa, anusāsi tathāgato.	227	
PA_atk-s05_06a:2273	“Idaṃ dukkhanti maṃvoca, ayaṃ dukkhassa sambhavo;	227	
PA_atk-s05_06a:2274	Dukkhanirodho maggo ca, añjaso amatogadho.	227	
PA_atk-s05_06a:2276	“Anukampakassa kusalassa, ovādamhi ahaṃ ṭhitā;	227	
PA_atk-s05_06a:2277	Ajjhagā amataṃ santiṃ, nibbānaṃ padamaccutaṃ.	227	
PA_atk-s05_06a:2279	“Sāhaṃ avaṭṭhitāpemā, dassane avikampinī;	227	
PA_atk-s05_06a:2280	Mūlajātāya saddhāya, dhītā buddhassa orasā.	228	
PA_atk-s05_06a:2282	“Sāhaṃ ramāmi kīḷāmi, modāmi akutobhayā;	228	
PA_atk-s05_06a:2283	Dibbamālaṃ dhārayāmi, pivāmi madhumaddavaṃ.	228	
PA_atk-s05_06a:2285	“Saṭṭhitūriyasahassāni, paṭibodhaṃ karonti me;	228	
PA_atk-s05_06a:2286	Āḷambo gaggaro bhīmo, sādhuvādī ca saṃsayo.	228	
PA_atk-s05_06a:2288	“Pokkharo ca suphasso ca, viṇāmokkhā ca nāriyo;	228	
PA_atk-s05_06a:2289	Nandā ceva sunandā ca, soṇadinnā sucimhitā.	228	
PA_atk-s05_06a:2291	“Alambusā missakesī ca, puṇḍarīkātidāruṇī;	229	
PA_atk-s05_06a:2292	Eṇīphassā suphassā ca, subhaddā muduvādinī.	229	
PA_atk-s05_06a:2294	“Etā caññā ca seyyāse, accharānaṃ pabodhikā;	229	
PA_atk-s05_06a:2295	Tā maṃ kālenupāgantvā, abhibhāsanti devatā.	229	
PA_atk-s05_06a:2297	“Handa naccāma gāyāma, handa taṃ ramayāmase;	229	
PA_atk-s05_06a:2298	Nayidaṃ akatapuññānaṃ, katapuññānamevidaṃ.	229	
PA_atk-s05_06a:2300	“Asokaṃ nandanaṃ rammaṃ, tidasānaṃ mahāvanaṃ;	230	
PA_atk-s05_06a:2301	Sukhaṃ akatapuññānaṃ, idha natthi parattha ca.	230	
PA_atk-s05_06a:2303	“Sukhañca katapuññānaṃ, idha ceva parattha ca;	230	
PA_atk-s05_06a:2304	Tesaṃ sahabyakāmānaṃ, kattabbaṃ kusalaṃ bahuṃ;	230	
PA_atk-s05_06a:2305	Katapuññā hi modanti, sagge bhogasamaṅgino.	230	
PA_atk-s05_06a:2307	“Bahūnaṃ vata atthāya, uppajjanti tathāgatā;	230	
PA_atk-s05_06a:2308	Dakkhiṇeyyā manussānaṃ, puññakkhettānamākarā;	230	
PA_atk-s05_06a:2309	Yattha kāraṃ karitvāna, sagge modanti dāyakā”ti.	230	
PA_atk-s05_06a:2310_0	833. Tattha dāsī ahaṃ pure āsinti pure purimajātiyaṃ ahaṃ antojātā dāsī ahosiṃ. Tattha	2310	
PA_atk-s05_06a:2310_1	kassāti āha “gayāyaṃ brāhmaṇassaha”nti, gayānāmake gāme aññatarassa brāhmaṇassa.	2310	
PA_atk-s05_06a:2310_2	Hanti nipātamattaṃ. Appapuññāti mandabhāgyā apuññā. Alakkhikāti nissirikā kālakaṇṇī.	2310	
PA_atk-s05_06a:2310_3	Rajjumālāti maṃ vidunti, kese gahetvā ākaḍḍhanaparikaḍḍhanadukkhena muṇḍake kate	2310	
PA_atk-s05_06a:2310_4	punapi tadatthameva sīse daḷhaṃ bandhitvā ṭhapitarajjukuṇḍalakavasena “rajjumālā”ti	2310	
PA_atk-s05_06a:2310_5	maṃ manussā jāniṃsu.	2310	
PA_atk-s05_06a:2311	834. Vadhānanti tāḷanānaṃ. Tajjanāyāti bhayasaṃtajjanena. Uggatāti uggatāya domanassuppattiyā. Udahāriyāti udakahārikā, udakaṃ āharantī viya hutvāti adhippāyo.	231	
PA_atk-s05_06a:2312	835. Vipatheti apathe, maggato apakkamitvāti attho. Kvatthoti ko attho. Soyeva vā pāṭho.	231	
PA_atk-s05_06a:2313_0	836. Daḷhaṃ pāsaṃ karitvānāti bandhanapāsaṃ thiraṃ acchijjanakaṃ katvā. Āsumbhitvāna	2313	
PA_atk-s05_06a:2313_1	pādapeti viṭape lagganavasena pādape rukkhe khipitvā. Tato disā vilokesiṃ, ko nu	2313	
PA_atk-s05_06a:2313_2	kho vanamassitoti imaṃ vanaṃ pavisanavasena assito nu kho koci atthi, yato me maraṇantarāyo siyāti adhippāyo.	2313	
PA_atk-s05_06a:2314_0	837. Sambuddhantiādi tadā tassā tādise nicchaye asatipi sabhāvavasena vuttaṃ. Tassattho	2314	
PA_atk-s05_06a:2314_1	– sayameva sammadeva ca sabbassāpi bujjhitabbassa buddhattā sambuddhaṃ, mahākaruṇāyogena	2314	
PA_atk-s05_06a:2314_2	hīnādibhedabhinnassa sabbassāpi lokassa ekantahitattā sabbalokahitaṃ, ubhayalokaṃ	2314	
PA_atk-s05_06a:2314_3	munanato muniṃ, nisajjāvasena kilesābhisaṅkhārehi ṭhānā cāvanābhāvena ca nisinnaṃ,	2314	
PA_atk-s05_06a:2314_4	ārammaṇūpanijjhānena lakkhaṇūpanijjhānena ca jhāyantaṃ, bodhimūleyeva bhayahetūnaṃ	2314	
PA_atk-s05_06a:2314_5	samucchinnattā kutocipi bhayābhāvato akutobhayanti veditabbaṃ.	2314	
PA_atk-s05_06a:2315	838. Saṃvego nāma sahottappaṃ ñāṇaṃ, so tassā bhagavato dassanena uppajji. Tenāha “tassā me ahu saṃvego”ti.	231	
PA_atk-s05_06a:2316_0	839. Pāsādikanti pasādāvahaṃ, dvattiṃsamahāpurisalakkhaṇaasītianubyañjanabyāmappabhāketumālālaṅkatāya	2316	
PA_atk-s05_06a:2316_1	samantapāsādikāya attano sarīrasobhāsampattiyā rūpakāyadassanabyāvaṭassa janassa	2316	
PA_atk-s05_06a:2316_2	sādhubhāvato pasādasaṃvaḍḍhananti attho. Pasādanīyanti dasabala-catuvesārajjachaasādhāraṇañāṇa-aṭṭhārasāveṇika-buddhadhammapabhutiaparimāṇaguṇasamannāgatāya	2316	
PA_atk-s05_06a:2316_3	dhammakāyasampattiyā sarikkhakajanassa pasīditabbayuttaṃ, pāsādikanti attho. Vanāti	2316	
PA_atk-s05_06a:2316_4	kilesavanato apakkamitvā. Nibbanamāgatanti nittaṇhabhāvaṃ nibbānameva upagataṃ adhigataṃ.	2316	
PA_atk-s05_06a:2316_5	Yādisakīdisoti yo vā so vā, pacurajanoti attho.	2316	
PA_atk-s05_06a:2317_0	840-41. Manacchaṭṭhānaṃ indriyānaṃ aggamaggagopanāya gopitattā guttindriyo. Aggaphalajjhānābhiratiyā	2317	
PA_atk-s05_06a:2317_1	jhānarato. Tato eva bahibhūtehi rūpādiārammaṇehi apakkamitvā visayajjhatte nibbāne	2317	
PA_atk-s05_06a:2317_2	ca ogāḷhacittatāya abahiggatamānaso. Micchāgāhamocanabhayena vipallāsavantehi micchādiṭṭhikehi	2317	
PA_atk-s05_06a:2317_3	bhāyitabbato tesañca bhayajananato bhayabheravo. Payogāsayavipannehi anupagamanīyato	2317	
PA_atk-s05_06a:2317_4	ca kenacipi anāsādanīyato ca durāsado. Dullabhāyanti dullabho ayaṃ. Dassanāyāti daṭṭhumpi.	2317	
PA_atk-s05_06a:2317_5	Pupphaṃ odumbaraṃ yathāti yathā nāma udumbare bhavaṃ pupphaṃ dullabhadassanaṃ, kadācideva	2317	
PA_atk-s05_06a:2317_6	bhaveyya, na vā bhaveyya, evaṃ īdisassa uttamapuggalassāti attho.	2317	
PA_atk-s05_06a:2318_0	842. So tathāgato mudūhi vācāhi saṇhāya vācāya “rajjumāle”ti maṃ ālapitvā āmantetvā	2318	
PA_atk-s05_06a:2318_1	saraṇaṃ gaccha tathāgatanti “tathā āgato”tiādinā tathāgataṃ sammāsambuddhaṃ saraṇaṃ	2318	
PA_atk-s05_06a:2318_2	gacchāti maṃ avoca abhāsīti yojanā.	2318	
PA_atk-s05_06a:2319_0	843-4. Tāhanti taṃ ahaṃ. Giranti vācaṃ. Nelanti niddosaṃ. Atthavatinti atthayuttaṃ	2319	
PA_atk-s05_06a:2319_1	sātthaṃ, ekantahitaṃ vā. Vacīsoceyyatāya suciṃ. Akakkhaḷatāya saṇhaṃ. Veneyyānaṃ	2319	
PA_atk-s05_06a:2319_2	mudubhāvakarattā mudu. Savanīyabhāvena vagguṃ. Sabbasokāpanūdananti ñātibyasanādivasena	2319	
PA_atk-s05_06a:2319_3	uppajjanakassa sabbassāpi sokassa vinodanaṃ giraṃ sutvāna pasannacittā ahosinti sambandho.	2319	
PA_atk-s05_06a:2319_4	Sabbametaṃ dānakathaṃ ādiṃ katvā ussakkitvā nekkhamme ānisaṃsaṃ vibhāvanavasena pavattitaṃ	2319	
PA_atk-s05_06a:2319_5	bhagavato anupubbikathaṃ sandhāya vadati. Tenevāha “kallacittañca maṃ ñatvā”tiādi.	2319	
PA_atk-s05_06a:2320_0	Tattha kallacittanti kammaniyacittaṃ, heṭṭhā pavattitadesanāya assaddhiyādīnaṃ cittadosānaṃ	2320	
PA_atk-s05_06a:2320_1	vigatattā uparidesanāya bhājanabhāvūpagamanena kammakkhamacittaṃ, bhāvanākammassa	2320	
PA_atk-s05_06a:2320_2	yoggacittanti attho. Tenevāha “pasannaṃ suddhamānasa”nti. Tattha “pasanna”nti iminā	2320	
PA_atk-s05_06a:2320_3	assaddhiyāpagamamāha, “suddhamānasa”nti iminā kāmacchandādiapagamanena muducittataṃ	2320	
PA_atk-s05_06a:2320_4	udaggacittatañca dasseti. Anusāsīti ovadi, sāmukkaṃsikāya dhammadesanāya saha upāyena	2320	
PA_atk-s05_06a:2320_5	pavattinivattiyo upadisīti attho. Tenevāha “idaṃ dukkha”ntiādi. Anusāsitākāradassanañhetaṃ.	2320	
PA_atk-s05_06a:2321_0	845. Tattha idaṃ dukkhanti maṃvocāti idaṃ taṇhāvajjaṃ tebhūmakaṃ dhammajātaṃ bādhakasabhāvattā	2321	
PA_atk-s05_06a:2321_1	kucchikaṃ hutvā tucchasabhāvattā tathattā ca dukkhaṃ ariyasaccanti mayhaṃ abhāsi.	2321	
PA_atk-s05_06a:2321_2	Ayaṃ dukkhassa sambhavoti ayaṃ āmataṇhādibhedā taṇhā yathāvuttassa dukkhassa sambhavo	2321	
PA_atk-s05_06a:2321_3	pabhavo uppatti hetu samudayo ariyasaccanti. Dukkhanirodhoti dukkhassa santibhāvo	2321	
PA_atk-s05_06a:2321_4	asaṅkhatadhātu nirodho ariyasaccanti. Antadvayassa parivajjanato añjaso nibbānagāminipaṭipadābhāvato	2321	
PA_atk-s05_06a:2321_5	amatogadho maggo ariyasaccanti maṃ avocāti sambandho.	2321	
PA_atk-s05_06a:2322_0	846. Kusalassāti ovādadāne veneyyadamane chekassa, appamādapaṭipattiyā vā matthakappattiyā	2322	
PA_atk-s05_06a:2322_1	anavajjassa. Ovādamhi ahaṃ ṭhitāti yathāvutte ovāde anusiṭṭhiyaṃ sikkhāttayapāripūriyā	2322	
PA_atk-s05_06a:2322_2	saccapaṭivedhena ahaṃ patiṭṭhitā. Tenāha “ajjhagā amataṃ santiṃ, nibbānaṃ padamaccuta”nti,	2322	
PA_atk-s05_06a:2322_3	idaṃ ovāde patiṭṭhānassa kāraṇavacanaṃ. Yā niccatāya maraṇābhāvato amataṃ, sabbadukkhavūpasamatāya	2322	
PA_atk-s05_06a:2322_4	santiṃ, adhigatānaṃ acavanahetutāya accutaṃ nibbānaṃ padaṃ ajjhagā adhigañchi, sā	2322	
PA_atk-s05_06a:2322_5	ekaṃsena satthu ovāde patiṭṭhitā nāmāti.	2322	
PA_atk-s05_06a:2323_0	847. Avaṭṭhitāpemāti daḷhabhattī ratanattaye niccalapasādasinehā. Kasmā? Yasmā dassane	2323	
PA_atk-s05_06a:2323_1	avikampinī, “sammāsambuddho bhagavā, svākkhāto dhammo, suppaṭipanno saṅgho”ti etasmiṃ	2323	
PA_atk-s05_06a:2323_2	sammādassane acalā kenaci acālanīyā. Kena panetaṃ avikampananti āha “mūlajātāya saddhāyā”ti.	2323	
PA_atk-s05_06a:2323_3	Ayaṃ “itipi so bhagavā araha”ntiādinā sammāsambuddhe, “svākkhāto bhagavatā dhammā’tiādinā	2323	
PA_atk-s05_06a:2323_4	tassa dhamme, “suppaṭipanno bhagavato sāvakasaṅgho”tiādinā tassa saṅghe ca saccābhisamayasaṅkhātena	2323	
PA_atk-s05_06a:2323_5	mūlena jātamūlā saddhā, tāya ahaṃ avikampinīti dasseti. Tato eva dhītā buddhassa	2323	
PA_atk-s05_06a:2323_6	orasāti sammāsambuddhassa ure vāyāmajanitābhijātitāya orasaputtī.	2323	
PA_atk-s05_06a:2324_0	848. Sāhaṃ ramāmīti sā ahaṃ tadā ariyāya jātiyā idāni devūpapattiyā āgatā maggaratiyā	2324	
PA_atk-s05_06a:2324_1	phalaratiyā ca ramāmi, kāmaguṇaratiyā kīḷāmi, ubhayenāpi modāmi. Attānuvādabhayādīnaṃ	2324	
PA_atk-s05_06a:2324_2	apagatattā akutobhayā. Madhumaddavanti madhusaṅkhātaṃ maddavakaraṃ, naccanagāyanakālesu	2324	
PA_atk-s05_06a:2324_3	sarīrassa sarassa ca mudubhāvāvahaṃ gandhapānaṃ sandhāya vadati.“Madhumādava”ntipi	2324	
PA_atk-s05_06a:2324_4	paṭhanti, ādavaṃ yāvadavaṃ yāvadeva davatthaṃ madhuraṃ pivāmīti attho.	2324	
PA_atk-s05_06a:2325_0	849. Puññakkhettānamākarāti sadevakassa lokassa puññakkhettabhūtānaṃ ariyānaṃ maggaphalaṭṭhānaṃ	2325	
PA_atk-s05_06a:2325_1	ariyasaṅghassa ākarā uppattiṭṭhānaṃ tathāgatā. Yathāti yasmiṃ puññakkhette. Sesaṃ vuttanayameva.	2325	
PA_atk-s05_06a:2326_0	Athāyasmā mahāmoggallāno attanā ca devatāya ca pavattitaṃ imaṃ kathāsallāpaṃ manussalokaṃ	2326	
PA_atk-s05_06a:2326_1	āgantvā bhagavato ārocesi. Bhagavā tamatthaṃ aṭṭhuppattiṃ katvā sampattaparisāya	2326	
PA_atk-s05_06a:2326_2	dhammaṃ desesi. Sā desanā mahājanassa sātthikā ahosīti.	2326	
PA_atk-s05_06a:2327	Rajjumālāvimānavaṇṇanā niṭṭhitā.	232	
PA_atk-s05_06a:2328	Iti paramatthadīpaniyā khuddaka-aṭṭhakathāya vimānavatthusmiṃ	232	
PA_atk-s05_06a:2329	Dvādasavatthupaṭimaṇḍitassa catutthassa mañjiṭṭhakavaggassa	232	
PA_atk-s05_06a:2330	Atthavaṇṇanā niṭṭhitā.	233	
PA_atk-s05_06a:2331	Niṭṭhitā ca itthivimānavaṇṇanā.	233	
PA_atk-s05_06a:2332	2. Purisavimānaṃ	233	
PA_atk-s05_06a:2333	5. Mahārathavaggo	233	
PA_atk-s05_06a:2334	1. Maṇḍūkadevaputtavimānavaṇṇanā	233	
PA_atk-s05_06a:2335_0	Mahārathavagge ko me vandati pādānīti maṇḍūkadevaputtavimānaṃ. Tassa kā uppatti?	2335	
PA_atk-s05_06a:2335_1	Bhagavā campāyaṃ viharati gaggarāya pokkharaṇiyā tīre. So paccūsavelāyaṃ buddhāciṇṇaṃ	2335	
PA_atk-s05_06a:2335_2	mahākaruṇāsamāpattiṃ samāpajjitvā tato vuṭṭhāya veneyyabandhave satte volokento addasa	2335	
PA_atk-s05_06a:2335_3	“ajja mayi sāyanhasamaye dhammaṃ desente eko maṇḍūko mama sare nimittaṃ gaṇhanto	2335	
PA_atk-s05_06a:2335_4	parūpakkamena maritvā devaloke nibbattitvā mahatā devaparivārena mahājanassa passantasseva	2335	
PA_atk-s05_06a:2335_5	āgamissati, tattha bahūnaṃ dhammābhisamayo bhavissatī”ti disvā pubbaṇhasamayaṃ nivāsetvā	2335	
PA_atk-s05_06a:2335_6	pattacīvaramādāya mahatā bhikkhusaṅghena saddhiṃ campānagaraṃ piṇḍāya pavisitvā,	2335	
PA_atk-s05_06a:2335_7	bhikkhūnaṃ sulabhapiṇḍapātaṃ katvā katabhattakicco vihāraṃ pavisitvā bhikkhūsu vattaṃ	2335	
PA_atk-s05_06a:2335_8	dassetvā, attano attano divāṭṭhānaṃ gatesu gandhakuṭiṃ pavisitvā phalasamāpattisukhena	2335	
PA_atk-s05_06a:2335_9	divasabhāgaṃ khepetvā, sāyanhasamaye catūsu parisāsu sannipatitāsu surabhigandhakuṭito	2335	
PA_atk-s05_06a:2335_10	nikkhamitvā taṅkhaṇānurūpena pāṭihāriyena pokkharaṇitīre dhammasabhāmaṇḍapaṃ pavisitvā	23351	
PA_atk-s05_06a:2335_11	alaṅkatavarabuddhāsane nisinno manosilātale sīhanādaṃ nadanto achambhītakesarasīho	23351	
PA_atk-s05_06a:2335_12	viya aṭṭhaṅgasamannāgataṃ brahmassaraṃ nicchārento acinteyyena buddhānubhāvena anupamāya	23351	
PA_atk-s05_06a:2335_13	buddhalīlāya dhammaṃ desetuṃ ārabhi.	23351	
PA_atk-s05_06a:2336_0	Tasmiñca khaṇe eko maṇḍūko pokkharaṇito āgantvā “dhammo eso vuccatī”ti dhammasaññāya	2336	
PA_atk-s05_06a:2336_1	sare nimittaṃ gaṇhanto parisapariyante nipajji. Atheko vacchapālo taṃ padesaṃ āgato	2336	
PA_atk-s05_06a:2336_2	satthāraṃ dhammaṃ desentaṃ parisañca paramena upasamena dhammaṃ suṇantaṃ disvā taggatamānaso	2336	
PA_atk-s05_06a:2336_3	daṇḍamolubbha tiṭṭhanto maṇḍūkaṃ anoloketvā tassa sīse sannirumbhitvā aṭṭhāsi. So	2336	
PA_atk-s05_06a:2336_4	dhammasaññāya pasannacitto tāvadeva kālaṃ katvā tāvatiṃsabhavane dvādasayojanike	2336	
PA_atk-s05_06a:2336_5	kanakavimāne nibbattitvā suttappabuddho viya tattha accharāsaṅghaparivutaṃ attānaṃ	2336	
PA_atk-s05_06a:2336_6	disvā “kuto nu kho idha ahaṃ nibbatto”ti āvajjento purimajātiṃ disvā “ahampi nāma	2336	
PA_atk-s05_06a:2336_7	idha uppajjiṃ, īdisañca sampattiṃ paṭilabhiṃ, kiṃ nu kho kammaṃ akāsi”nti upadhārento	2336	
PA_atk-s05_06a:2336_8	aññaṃ na addasa aññatra bhagavato sare nimittaggāhā. So tāvadeva saha vimānena āgantvā	2336	
PA_atk-s05_06a:2336_9	vimānato otaritvā, mahājanassa passantasseva mahatā parivārena mahantena dibbānubhāvena	2336	
PA_atk-s05_06a:2336_10	upasaṅkamitvā, bhagavato pāde sirasā vanditvā añjaliṃ paggayha namassamāno aṭṭhāsi.	23361	
PA_atk-s05_06a:2336_11	Atha naṃ bhagavā jānantova mahājanassa kammaphalaṃ buddhānubhāvañca paccakkhaṃ kātuṃ –	23361	
PA_atk-s05_06a:2338	“Ko me vandati pādāni, iddhiyā yasasā jalaṃ;	233	
PA_atk-s05_06a:2339	Abhikkantena vaṇṇena, sabbā obhāsayaṃ disā”ti. –	233	
PA_atk-s05_06a:2340_0	Pucchi. Tattha koti devanāgayakkhamanussādīsu ko, katamoti attho. Meti mama. Pādānīti	2340	
PA_atk-s05_06a:2340_1	pāde. Iddhiyāti imāya īdisāya deviddhiyā. Yasasāti iminā īdisena parivārena paricchedena	2340	
PA_atk-s05_06a:2340_2	ca. Jalanti vijjotamāno. Abhikkantenāti ativiya kantena kamanīyena sundarena. Vaṇṇenāti	2340	
PA_atk-s05_06a:2340_3	chavivaṇṇena, sarīravaṇṇanibhāyāti attho.	2340	
PA_atk-s05_06a:2341	Atha devaputto attano purimajātiādiṃ āvi karonto imāhi gāthāhi byākāsi –	234	
PA_atk-s05_06a:2343	“Maṇḍūkohaṃ pure āsiṃ, udake vārigocaro;	234	
PA_atk-s05_06a:2344	Tava dhammaṃ suṇantassa, avadhī vacchapālako.	234	
PA_atk-s05_06a:2346	“Muhuttaṃ cittapasādassa, iddhiṃ passa yasañca me;	234	
PA_atk-s05_06a:2347	Ānubhāvañca me passa, vaṇṇaṃ passa jutiñca me.	234	
PA_atk-s05_06a:2349	“Ye ca te dīghamaddhānaṃ, dhammaṃ assosuṃ gotama;	234	
PA_atk-s05_06a:2350	Pattā te acalaṭṭhānaṃ, yattha gantvā na socare”ti.	235	
PA_atk-s05_06a:2351_0	858. Tattha pureti purimajātiyaṃ. Udaketi idaṃ tadā attano uppattiṭṭhānadassanaṃ.	2351	
PA_atk-s05_06a:2351_1	Udake maṇḍūkoti etena uddhumāyikādikassa thale maṇḍūkassa nivattanaṃ kataṃ hoti.	2351	
PA_atk-s05_06a:2351_2	Gāvo caranti etthāti gocaro, gocaro viyāti gocaro, ghāsesanaṭṭhānaṃ. Vāri udakaṃ	2351	
PA_atk-s05_06a:2351_3	gocaro etassāti vārigocaro. Udakacārīpi hi koci kacchapādi avārigocaropi hotīti “vārigocaro”ti	2351	
PA_atk-s05_06a:2351_4	visesetvā vuttaṃ. Tava dhammaṃ suṇantassāti brahmassarena karavīkarutamañjunā desentassa	2351	
PA_atk-s05_06a:2351_5	tava dhammaṃ “dhammo eso vuccatī”ti sare nimittaggāhavasena suṇantassa, anādare cetaṃ	2351	
PA_atk-s05_06a:2351_6	sāmivacanaṃ veditabbaṃ. Avadhī vacchapālakoti vacche rakkhanto gopāladārako mama	2351	
PA_atk-s05_06a:2351_7	samīpaṃ āgantvā daṇḍamolubbhitvā tiṭṭhanto mama sīse daṇḍaṃ sannirumbhitvā maṃ māresi.	2351	
PA_atk-s05_06a:2352_0	859. Muhuttaṃ cittapasādassāti tava dhamme muhuttamattaṃ uppannassa cittapasādassa	2352	
PA_atk-s05_06a:2352_1	hetubhūtassa iddhinti samiddhiṃ, dibbavibhūtinti attho. Yasanti parivāraṃ. Ānubhāvanti	2352	
PA_atk-s05_06a:2352_2	kāmavaṇṇitādidibbānubhāvaṃ. Vaṇṇanti sarīravaṇṇasampattiṃ. Jutinti dvādasayojanāni	2352	
PA_atk-s05_06a:2352_3	pharaṇasamatthaṃ pabhāvisesaṃ.	2352	
PA_atk-s05_06a:2353_0	860. Yeti ye sattā. Ca-saddo byatireke. Teti tava. Dīghamaddhānanti bahuvelaṃ. Assosunti	2353	
PA_atk-s05_06a:2353_1	suṇiṃsu. Gotamāti bhagavantaṃ gottena ālapati. Acalaṭṭhānanti nibbānaṃ. Ayañhettha	2353	
PA_atk-s05_06a:2353_2	attho – gotama bhagavā ahaṃ viya ittarameva kālaṃ asuṇitvā ye pana katapuññā ciraṃ	2353	
PA_atk-s05_06a:2353_3	kālaṃ tava dhammaṃ assosuṃ sotuṃ labhiṃsu, te dīgharattaṃ saṃsārabyasanābhibhūtā	2353	
PA_atk-s05_06a:2353_4	ime sattā yattha gantvā na soceyyuṃ, taṃ asokaṃ sassatabhāvena acalaṃ santipadaṃ	2353	
PA_atk-s05_06a:2353_5	pattā eva, na tesaṃ tassa pattiyā antarāyoti.	2353	
PA_atk-s05_06a:2354_0	Athassa bhagavā sampattaparisāya ca upanissayasampattiṃ oloketvā vitthārena dhammaṃ	2354	
PA_atk-s05_06a:2354_1	desesi. Desanāpariyosāne so devaputto sotāpattiphale patiṭṭhahi, caturāsītiyā pāṇasahassānaṃ	2354	
PA_atk-s05_06a:2354_2	dhammābhisamayo ahosi. Devaputto bhagavantaṃ vanditvā tikkhattuṃ padakkhiṇaṃ katvā	2354	
PA_atk-s05_06a:2354_3	bhikkhusaṅghassa ca añjaliṃ katvā saha parivārena devalokameva gatoti.	2354	
PA_atk-s05_06a:2355	Maṇḍūkadevaputtavimānavaṇṇanā niṭṭhitā.	235	
PA_atk-s05_06a:2356	2. Revatīvimānavaṇṇanā	235	
PA_atk-s05_06a:2357_0	Uṭṭhehi revate supāpadhammeti revatīvimānaṃ. Tassa kā uppatti? Bhagavā bārāṇasiyaṃ	2357	
PA_atk-s05_06a:2357_1	viharati isipatane migadāye. Tena samayena bārāṇasiyaṃ saddhāsampannassa kulassa	2357	
PA_atk-s05_06a:2357_2	putto nandiyo nāma upāsako ahosi saddhāsampanno dāyako dānapati saṅghupaṭṭhāko. Athassa	2357	
PA_atk-s05_06a:2357_3	mātāpitaro sammukhagehato mātuladhītaraṃ revatiṃ nāma kaññaṃ ānetukāmā ahesuṃ. Sā	2357	
PA_atk-s05_06a:2357_4	pana assaddhā adānasīlā, nandiyo taṃ na icchi. Tassa mātā revatiṃ āha “amma, tvaṃ	2357	
PA_atk-s05_06a:2357_5	imaṃ gehaṃ āgantvā bhikkhusaṅghassa nisīdanaṭṭhānaṃ haritena gomayena upalimpitvā	2357	
PA_atk-s05_06a:2357_6	āsanāni paññāpehi, ādhārake ṭhapehi, bhikkhūnaṃ āgatakāle vanditvā pattaṃ gahetvā	2357	
PA_atk-s05_06a:2357_7	nisīdāpetvā dhamakaraṇena pānīyaṃ parissāvetvā bhuttakāle pattāni dhovāhi, evaṃ me	2357	
PA_atk-s05_06a:2357_8	puttassa ārādhikā bhavissasī”ti. Sā tathā akāsi. Atha naṃ “ovādakkhamā jātā”ti puttassa	2357	
PA_atk-s05_06a:2357_9	ārocetvā tena “sādhū”ti sampaṭicchite divasaṃ ṭhapetvā āvāhaṃ kariṃsu.	2357	
PA_atk-s05_06a:2358_0	Atha naṃ nandiyo āha “sace bhikkhusaṅghaṃ mātāpitaro ca me upaṭṭhahissasi, evaṃ imasmiṃ	2358	
PA_atk-s05_06a:2358_1	gehe vasituṃ labhissasi, appamattā hohī”ti. Sā “sādhū”ti paṭissuṇitvā kiñci kālaṃ	2358	
PA_atk-s05_06a:2358_2	saddhā viya hutvā bhattāraṃ anavattentī dve putte vijāyi. Nandiyassa mātāpitaro kālamakaṃsu.	2358	
PA_atk-s05_06a:2358_3	Gehe sabbissariyaṃ tassā eva ahosi. Nandiyopi mahādānapati hutvā bhikkhusaṅghassa	2358	
PA_atk-s05_06a:2358_4	dānaṃ paṭṭhapesi, kapaṇaddhikādīnampi gehadvāre pākavattaṃ paṭṭhapesi. Isipatanamahāvihāre	2358	
PA_atk-s05_06a:2358_5	catūhi gabbhehi paṭimaṇḍitaṃ catusālaṃ kāretvā mañcapīṭhādīni attharāpetvā buddhappamukhassa	2358	
PA_atk-s05_06a:2358_6	bhikkhusaṅghassa mahādānaṃ datvā tathāgatassa hatthe dakkhiṇodakaṃ pātetvā niyyādesi,	2358	
PA_atk-s05_06a:2358_7	saha dakkhiṇodakadānena tāvatiṃsabhavane āyāmato ca vitthārato ca samantā dvādasayojaniko	2358	
PA_atk-s05_06a:2358_8	yojanasatubbedho sattaratanamayo accharāgaṇasahassasaṅghuṭṭho dibbapāsādo uggañchi.	2358	
PA_atk-s05_06a:2359_0	Athāyasmā mahāmoggallāno devacārikaṃ caranto taṃ pāsādaṃ disvā attānaṃ vandituṃ āgate	2359	
PA_atk-s05_06a:2359_1	devaputte pucchi “kassāyaṃ pāsādo”ti? “Imassa, bhante, pāsādassa sāmiko manussaloke	2359	
PA_atk-s05_06a:2359_2	bārāṇasiyaṃ nandiyo nāma kuṭumbiyaputto saṅghassa isipatanamahāvihāre catusālaṃ kāresi,	2359	
PA_atk-s05_06a:2359_3	tassāyaṃ nibbatto pāsādo”ti āhaṃsu. Pāsāde nibbattadevaccharāyopi theraṃ vanditvā	2359	
PA_atk-s05_06a:2359_4	“bhante, mayaṃ bārāṇasiyaṃ nandiyassa nāma upāsakassa paricārikā bhavituṃ idha nibbattā,	2359	
PA_atk-s05_06a:2359_5	tassa evaṃ vadetha “tuyhaṃ paricārikā bhavituṃ nibbattā, devatāyo tayi cirāyante	2359	
PA_atk-s05_06a:2359_6	ukkaṇṭhitā, devalokasampatti nāma mattikābhājanaṃ bhinditvā suvaṇṇabhājanassa gahaṇaṃ	2359	
PA_atk-s05_06a:2359_7	viya atimanāpa’nti vatvā idhāgamanatthāya tassa vadethā”ti āhaṃsu. Thero “sādhū”ti	2359	
PA_atk-s05_06a:2359_8	paṭissuṇitvā sahasā devalokato āgantvā catuparisamajjhe bhagavantaṃ pucchi “nibbattati	2359	
PA_atk-s05_06a:2359_9	nu kho, bhante, katapuññānaṃ manussaloke ṭhitānaṃyeva dibbasampattī”ti? “Nanu te,	2359	
PA_atk-s05_06a:2359_10	moggallāna, nandiyassa devaloke nibbattā dibbasampatti sāmaṃ diṭṭhā, kasmā maṃ pucchasī”ti?	23591	
PA_atk-s05_06a:2359_11	“Evaṃ, bhante, nibbattatī”ti. Athassa satthā “yathā ciraṃ vippavasitvā āgataṃ purisaṃ	23591	
PA_atk-s05_06a:2359_12	mittabandhavā abhinandanti sampaṭicchanti, evaṃ katapuññaṃ puggalaṃ ito paralokaṃ	23591	
PA_atk-s05_06a:2359_13	gataṃ sakāni puññāni sampattihatthehi sampaṭicchanti paṭiggaṇhantī”ti dassento –	23591	
PA_atk-s05_06a:2361	“Cirappavāsiṃ purisaṃ, dūrato sotthimāgataṃ;	236	
PA_atk-s05_06a:2362	Ñātimittā suhajjā ca, abhinandanti āgataṃ.	236	
PA_atk-s05_06a:2364	“Tatheva katapuññampi, asmā lokā paraṃ gataṃ;	236	
PA_atk-s05_06a:2365	Puññāni paṭiggaṇhanti, piyaṃ ñātīva āgata”nti. – gāthā abhāsi;	236	
PA_atk-s05_06a:2366_0	Nandiyo taṃ sutvā bhiyyosomattāya dānāni deti, puññāni karoti, so vaṇijjāya gacchanto	2366	
PA_atk-s05_06a:2366_1	revatiṃ āha “bhadde, mayā paṭṭhapitaṃ saṅghassa dānaṃ anāthānaṃ pākavattañca tvaṃ	2366	
PA_atk-s05_06a:2366_2	appamattā pavatteyyāsī”ti. Sā “sādhū”ti paṭissuṇi. So pavāsagatopi yattha yattha	2366	
PA_atk-s05_06a:2366_3	vāsaṃ kappeti, tattha tattha bhikkhūnaṃ anāthānañca yathāvibhavaṃ dānaṃ detiyeva.	2366	
PA_atk-s05_06a:2366_4	Tassa anukampāya khīṇāsavā dūratopi āgantvā dānaṃ sampaṭicchanti. Revatī pana tasmiṃ	2366	
PA_atk-s05_06a:2366_5	gate katipāhameva dānaṃ pavattetvā anāthānaṃ bhattaṃ upacchindi, bhikkhūnampi bhattaṃ	2366	
PA_atk-s05_06a:2366_6	kaṇājakaṃ bilaṅgadutiyaṃ adāsi. Bhikkhūnaṃ bhuttaṭṭhāne attanā bhuttāvasesāni sitthāni	2366	
PA_atk-s05_06a:2366_7	macchamaṃsakhaṇḍamissakāni calakaṭṭhikāni ca pakiritvā manussānaṃ dasseti “passatha	2366	
PA_atk-s05_06a:2366_8	samaṇānaṃ kammaṃ, saddhādeyyaṃ nāma evaṃ chaḍḍentī”ti.	2366	
PA_atk-s05_06a:2367_0	Atha nandiyo vohārakasiddhi yathālābho āgantvā taṃ pavattiṃ sutvā revatiṃ gehato	2367	
PA_atk-s05_06a:2367_1	nīharitvā gehaṃ pāvisi. Dutiyadivase buddhappamukhassa bhikkhusaṅghassa mahādānaṃ	2367	
PA_atk-s05_06a:2367_2	pavattetvā niccabhattaṃ anāthabhattañca sammadeva pavattesi, attano sahāyehi upanītaṃ	2367	
PA_atk-s05_06a:2367_3	revatiṃ ghāsacchādanaparamatāya ṭhapesi. So aparena samayena kālaṃ katvā tāvatiṃsabhavane	2367	
PA_atk-s05_06a:2367_4	attano vimāneyeva nibbatti. Revatī pana sabbaṃ dānaṃ pacchinditvā “imesaṃ vasena	2367	
PA_atk-s05_06a:2367_5	mayhaṃ lābhasakkāro parihāyī”ti bhikkhusaṅghaṃ akkosantī paribhāsantī vicarati. Atha	2367	
PA_atk-s05_06a:2367_6	vessavaṇo dve yakkhe āṇāpesi “gacchatha, bhaṇe, bārāṇasinagare ugghosatha “ito sattame	2367	
PA_atk-s05_06a:2367_7	divase revatī jīvantīyeva niraye pakkhipīyatī’ti”. Taṃ sutvā mahājano saṃvegajāto bhītatasito ahosi.	2367	
PA_atk-s05_06a:2368_0	Atha revatī pana pāsādaṃ abhiruhitvā dvāraṃ thaketvā nisīdi. Sattame divase tassā	2368	
PA_atk-s05_06a:2368_1	pāpakammasañcoditena vessavaṇena raññā āṇattā jalitakapilakesamassukā cipiṭavirūpanāsikā	2368	
PA_atk-s05_06a:2368_2	pariṇatadāṭhā lohitakkhā sajaladharasamānavaṇṇā ativiya bhayānakarūpā dve yakkhā	2368	
PA_atk-s05_06a:2368_3	upagantvā “uṭṭhehi, revate, supāpadhamme”tiādīni vadantā nānābāhāsu gahetvā “mahājano	2368	
PA_atk-s05_06a:2368_4	passatū”ti sakalanagare vīthito vīthiṃ paribbhamāpetvā ākāsaṃ abbhuggantvā tāvatiṃsabhavanaṃ	2368	
PA_atk-s05_06a:2368_5	netvā nandiyassa vimānaṃ sampattiñcassā dassetvā taṃ vilapantiṃyeva ussadanirayasamīpaṃ	2368	
PA_atk-s05_06a:2368_6	pāpesuṃ. Taṃ yamapurisā ussadaniraye khipiṃsu. Tenāha –	2368	
PA_atk-s05_06a:2370	“Uṭṭhehi revate supāpadhamme, apārutadvāre adānasīle;	237	
PA_atk-s05_06a:2371	Nessāma taṃ yattha thunanti duggatā, samappitā nerayikā dukhenā”ti.	237	
PA_atk-s05_06a:2372_0	Tattha uṭṭhehīti uṭṭhaha, na dānesa pāsādo taṃ nirayabhayato rakkhituṃ sakkoti, tasmā	2372	
PA_atk-s05_06a:2372_1	sīghaṃ uṭṭhahitvā āgacchāhīti attho. Revateti taṃ nāmena ālapati. Supāpadhammetiādinā	2372	
PA_atk-s05_06a:2372_2	uṭṭhānassa kāraṇaṃ vadati. Yasmā tvaṃ ariyānaṃ akkosanaparibhāsanādinā suṭṭu lāmakapāpadhammā,	2372	
PA_atk-s05_06a:2372_3	yasmā ca apārutaṃ dvāraṃ nirayassa tava pavesanatthaṃ, tasmā uṭṭhehīti. Adānasīleti	2372	
PA_atk-s05_06a:2372_4	kassaci kiñci na dānasīle kadariye maccharinī, idampi uṭṭhānasseva kāraṇavacanaṃ.	2372	
PA_atk-s05_06a:2372_5	Yasmā dānasīlānaṃ amaccharīnaṃ tava sāmikasadisānaṃ sugatiyaṃ nivāso, tādisānaṃ pana	2372	
PA_atk-s05_06a:2372_6	adānasīlānaṃ maccharīnaṃ niraye nivāso, tasmā uṭṭhehi, muhuttamattampi tava idha	2372	
PA_atk-s05_06a:2372_7	ṭhātuṃ na dassāmīti adhippāyo. Yattha thunanti duggatāti dukkhagatattā duggatā. Nerayikāti	2372	
PA_atk-s05_06a:2372_8	nirayadukkhena samappitā samaṅgībhūtā yasmiṃ niraye thunanti, yāva pāpakammaṃ na	2372	
PA_atk-s05_06a:2372_9	byanti hoti, tāva nikkhamituṃ alabhantā nitthunanti, tattha taṃ nessāma nayissāma	2372	
PA_atk-s05_06a:2372_10	khipissāmāti yojanā.	23721	
PA_atk-s05_06a:2374	“Icceva vatvāna yamassa dūtā, te dve yakkhā lohitakkhā brahantā;	237	
PA_atk-s05_06a:2375	Paccekabāhāsu gahetvā revataṃ, pakkāmayuṃ devagaṇassa santike”ti. –	237	
PA_atk-s05_06a:2376	Idaṃ saṅgītikāravacanaṃ.	237	
PA_atk-s05_06a:2377_0	Tattha icceva vatvānāti iti eva “uṭṭhehī”tiādinā vatvā, vacanasamanantaramevāti attho.	2377	
PA_atk-s05_06a:2377_1	Yamassa dūtāti appaṭisedhaniyatassa yamassa rañño dūtasadisā. Vessavaṇena hi te pesitā.	2377	
PA_atk-s05_06a:2377_2	Tathā hi te tāvatiṃsabhavanaṃ nayiṃsu. Keci “na yamassa dūtā”ti na-kāraṃ “yamassā”ti	2377	
PA_atk-s05_06a:2377_3	padena sambandhitvā “vessavaṇassa dūtā”ti atthaṃ vadanti, taṃ na yujjati. Na hi na	2377	
PA_atk-s05_06a:2377_4	yamadūtatāya vessavaṇassa dūtāti sijjhati. Yajanti tattha baliṃ upaharantīti yakkhā.	2377	
PA_atk-s05_06a:2377_5	Lohitakkhāti rattanayanā. Yakkhānañhi nettāni atilohitāni honti. Brahantāti mahantā.	2377	
PA_atk-s05_06a:2377_6	Paccekabāhāsūti eko ekabāhāyaṃ, itaro itarabāhāyanti paccekaṃ bāhāsu. Revatanti revatiṃ.	2377	
PA_atk-s05_06a:2377_7	Revatātipi tassā nāmameva. Tathā hi “revate”ti vuttaṃ. Pakkāmayunti pakkāmesuṃ, upanesunti	2377	
PA_atk-s05_06a:2377_8	attho. Devagaṇassāti tāvatiṃsabhavane devasaṅghassa.	2377	
PA_atk-s05_06a:2378	Evaṃ tehi yakkhehi tāvatiṃsabhavanaṃ netvā nandiyavimānassa avidūre ṭhapitā revatī taṃ sūriyamaṇḍalasadisaṃ ativiya pabhassaraṃ disvā –	237	
PA_atk-s05_06a:2380	“Ādiccavaṇṇaṃ ruciraṃ pabhassaraṃ, byamhaṃ subhaṃ kañcanajālachannaṃ;	238	
PA_atk-s05_06a:2381	Kassetamākiṇṇajanaṃ vimānaṃ, suriyassa raṃsīriva jotamānaṃ.	238	
PA_atk-s05_06a:2383	“Nārīgaṇā candanasāralittā, ubhato vimānaṃ upasobhayanti;	238	
PA_atk-s05_06a:2384	Taṃ dissati suriyasamānavaṇṇaṃ, ko modati saggapatto vimāne”ti. –	238	
PA_atk-s05_06a:2385	Te yakkhe pucchi. Tepi tassā –	238	
PA_atk-s05_06a:2387	“Bārāṇasiyaṃ nandiyo nāmāsi, upāsako amaccharī dānapati vadaññū;	238	
PA_atk-s05_06a:2388	Tassetamākiṇṇajanaṃ vimānaṃ, sūriyassa raṃsīriva jotamānaṃ.	238	
PA_atk-s05_06a:2390	“Nārīgaṇā candanasāralittā, ubhato vimānaṃ upasobhayanti;	239	
PA_atk-s05_06a:2391	Taṃ dissati sūriyasamānavaṇṇaṃ, so modati saggapatto vimāne”ti. –	239	
PA_atk-s05_06a:2392	Ācikkhiṃsu.	239	
PA_atk-s05_06a:2393	868. Tattha candanasāralittāti sārabhūtena candanagandhena anulittasarīrā. Ubhato vimānanti vimānaṃ ubhato anto ceva bahi ca saṅgītādīhi upecca sobhayanti.	239	
PA_atk-s05_06a:2394	Atha revatī –	239	
PA_atk-s05_06a:2396	“Nandiyassāhaṃ bhariyā, agārinī sabbakulassa issarā;	239	
PA_atk-s05_06a:2397	Bhattu vimāne ramissāmi dānahaṃ, na patthaye nirayaṃ dassanāyā”ti. –	239	
PA_atk-s05_06a:2398_0	Āha. Tattha agārinīti gehasāminī. “Bhariyā sagāminī”tipi paṭhanti, bhariyā sahagāminīti	2398	
PA_atk-s05_06a:2398_1	attho. Sabbakulassa issarā bhattūti mama bhattu nandiyassa sabbakuṭumbikassa issarā	2398	
PA_atk-s05_06a:2398_2	sāminī ahosiṃ, tasmā idānipi vimāne issarā bhavissāmīti āha. Vimāne ramissāmi dānahanti	2398	
PA_atk-s05_06a:2398_3	evaṃ palobhetumeva hi taṃ te tattha nesuṃ. Na patthaye nirayaṃ dassanāyāti yaṃ pana	2398	
PA_atk-s05_06a:2398_4	nirayaṃ maṃ tumhe netukāmā, taṃ nirayaṃ dassanāyapi na patthaye, kuto pavisitunti vadati.	2398	
PA_atk-s05_06a:2399	Evaṃ vadantimeva “tvaṃ taṃ patthehi vā mā vā, kiṃ tava patthanāyā”ti nirayasamīpaṃ netvā –	239	
PA_atk-s05_06a:2401	“Eso te nirayo supāpadhamme, puññaṃ tayā akataṃ jīvaloke;	240	
PA_atk-s05_06a:2402	Na hi maccharī rosako pāpadhammo, saggūpagānaṃ labhati sahabyata”nti. –	240	
PA_atk-s05_06a:2403_0	Gāthamāhaṃsu. Tassattho – eso tava nirayo, tayā dīgharattaṃ mahādukkhaṃ anubhavitabbaṭṭhānabhūto.	2403	
PA_atk-s05_06a:2403_1	Kasmā? Puññaṃ tayā akataṃ jīvaloke, yasmā manussaloke appamattakampi tayā puññaṃ	2403	
PA_atk-s05_06a:2403_2	nāma na kataṃ, evaṃ akatapuñño pana tādiso satto maccharī attano sampattinigūhanalakkhaṇena	2403	
PA_atk-s05_06a:2403_3	maccharena samannāgato, paresaṃ rosuppādanena rosako, lobhādīhi pāpadhammehi samaṅgībhāvato	2403	
PA_atk-s05_06a:2403_4	pāpadhammo saggūpagānaṃ devānaṃ sahabyataṃ sahabhāvaṃ na labhatīti yojanā.	2403	
PA_atk-s05_06a:2404	Evaṃ pana vatvā te dve yakkhā tatthevantaradhāyiṃsu. Taṃsadise pana dve nirayapāle saṃsavake nāma gūthaniraye pakkhipituṃ ākaḍḍhante passitvā –	240	
PA_atk-s05_06a:2406	“Kiṃ nu gūthañca muttañca, asuci paṭidissati;	240	
PA_atk-s05_06a:2407	Duggandhaṃ kimidaṃ mīḷhaṃ, kimetaṃ upavāyatī”ti. –	240	
PA_atk-s05_06a:2408	Taṃ nirayaṃ pucchi.	240	
PA_atk-s05_06a:2410	“Esa saṃsavako nāma, gambhīro sataporiso;	241	
PA_atk-s05_06a:2411	Yattha vassasahassāni, tuvaṃ paccasi revate”ti. –	241	
PA_atk-s05_06a:2412	Tasmiṃ kathite tattha attano nibbattihetubhūtaṃ kammaṃ pucchantī –	241	
PA_atk-s05_06a:2414	“Kiṃ nu kāyena vācāya, manasā dukkaṭaṃ kataṃ;	241	
PA_atk-s05_06a:2415	Kena saṃsavako laddho, gambhīro sataporiso”ti. – āha;	241	
PA_atk-s05_06a:2417	“Samaṇe brāhmaṇe cāpi, aññe vāpi vanibbake;	241	
PA_atk-s05_06a:2418	Musāvādena vañcesi, taṃ pāpaṃ pakataṃ tayā”ti. –	241	
PA_atk-s05_06a:2419	Tassā taṃ kammaṃ kathetvā puna te –	241	
PA_atk-s05_06a:2421	“Tena saṃsavako laddho, gambhīro sataporiso;	242	
PA_atk-s05_06a:2422	Tatthe vassasahassāni, tuvaṃ paccasi revate”ti. –	242	
PA_atk-s05_06a:2423	Āhaṃsu. Tattha saṃsavako nāmāti niccakālaṃ gūthamuttādiasucissa saṃsavanato paggharaṇato saṃsavako nāma.	242	
PA_atk-s05_06a:2424	Na kevalaṃ tuyhaṃ idha saṃsavakalābho eva, atha kho ettha anekāni vassasahassāni paccitvā uttiṇṇāya hatthacchedādilābhopīti dassetuṃ –	242	
PA_atk-s05_06a:2426	“Hatthepi chindanti athopi pāde, kaṇṇepi chindanti athopi nāsaṃ;	242	
PA_atk-s05_06a:2427	Athopi kākoḷagaṇā samecca, saṅgamma khādanti viphandamāna”nti. –	242	
PA_atk-s05_06a:2428_0	Tattha laddhabbakāraṇaṃ āhaṃsu. Tattha kākoḷagaṇāti kākasaṅghā. Te kirassā tigāvutappamāṇe	2428	
PA_atk-s05_06a:2428_1	sarīre anekasatāni anekasahassāni patitvā tālakkhandhaparimāṇehi sunisitaggehi ayomayehi	2428	
PA_atk-s05_06a:2428_2	mukhatuṇḍehi vijjhitvā vijjhitvā khādanti, maṃsaṃ gahitagahitaṭṭhāne kammabalena	2428	
PA_atk-s05_06a:2428_3	pūrateva. Tenāha “kākoḷagaṇā samecca, saṅgamma khādanti viphandamāna”nti.	2428	
PA_atk-s05_06a:2429	Puna sā manussalokaṃ paccānayanāya yācanādivasena taṃ taṃ vippalapi. Tena vuttaṃ –	242	
PA_atk-s05_06a:2431	“Sādhu kho maṃ paṭinetha, kāhāmi kusalaṃ bahuṃ;	243	
PA_atk-s05_06a:2432	Dānena samacariyāya, saṃyamena damena ca;	243	
PA_atk-s05_06a:2433	Yaṃ katvā sukhitā honti, na ca pacchānutappare”ti.	243	
PA_atk-s05_06a:2434	Puna nirayapālā –	243	
PA_atk-s05_06a:2436	“Pure tuvaṃ pamajjitvā, idāni paridevasi;	243	
PA_atk-s05_06a:2437	Sayaṃ katānaṃ kammānaṃ, vipākaṃ anubhossasī”ti. –	243	
PA_atk-s05_06a:2438	Āhaṃsu. Puna sā āha –	243	
PA_atk-s05_06a:2440	“Ko devalokato manussalokaṃ, gantvāna puṭṭho me evaṃ vadeyya;	244	
PA_atk-s05_06a:2441	Nikkhittadaṇḍesu dadātha dānaṃ, acchādanaṃ seyyamathannapānaṃ;	244	
PA_atk-s05_06a:2442	Na hi maccharī rosako pāpadhammo, saggūpagānaṃ labhati sahabyataṃ.	244	
PA_atk-s05_06a:2444	“Sāhaṃ nūna ito gantvā, yoniṃ laddhāna mānusiṃ;	244	
PA_atk-s05_06a:2445	Vadaññū sīlasampannā, kāhāmi kusalaṃ bahuṃ;	244	
PA_atk-s05_06a:2446	Dānena samacariyāya, saṃyamena damena ca.	244	
PA_atk-s05_06a:2448	“Ārāmāni ca ropissaṃ, dugge saṅkamāni ca;	244	
PA_atk-s05_06a:2449	Papañca udapānañca, vippasannena cetasā.	244	
PA_atk-s05_06a:2451	“Cātuddasiṃ pañcadasiṃ, yā ca pakkhassa aṭṭhamī;	245	
PA_atk-s05_06a:2452	Pāṭihāriyapakkhañca, aṭṭhaṅgasusamāgataṃ.	245	
PA_atk-s05_06a:2454	“Uposathaṃ upavasissaṃ, sadā sīlesu saṃvutā;	245	
PA_atk-s05_06a:2455	Na ca dāne pamajjissaṃ, sāmaṃ diṭṭhamidaṃ mayā”ti.	245	
PA_atk-s05_06a:2457	“Iccevaṃ vippalapantiṃ, phandamānaṃ tato tato;	245	
PA_atk-s05_06a:2458	Khipiṃsu niraye ghore, uddhaṃpādaṃ avaṃsira”nti. –	245	
PA_atk-s05_06a:2459	Idaṃ saṅgītikāravacanaṃ. Puna sā –	245	
PA_atk-s05_06a:2461	“Ahaṃ pure maccharinī ahosiṃ, paribhāsikā samaṇabrāhmaṇānaṃ;	246	
PA_atk-s05_06a:2462	Vitathena ca sāmikaṃ vañcayitvā, paccāmahaṃ niraye ghorarūpe”ti. –	246	
PA_atk-s05_06a:2463	Osānagāthamāha. Tattha “ahaṃ pure maccharinī”ti gāthā niraye nibbattāya vuttā, itarā anibbattāya evāti veditabbā. Sesaṃ suviññeyyamevāti.	246	
PA_atk-s05_06a:2464_0	Bhikkhū revatiyā yakkhehi gahetvā nītabhāvaṃ bhagavato ārocesuṃ. Taṃ sutvā bhagavā	2464	
PA_atk-s05_06a:2464_1	ādito paṭṭhāya imaṃ vatthuṃ kathetvā upari vitthārena dhammaṃ desesi, desanāpariyosāne	2464	
PA_atk-s05_06a:2464_2	bahū sotāpattiphalādīni pāpuṇiṃsu. Kāmañcetaṃ revatīpaṭibaddhāya kathāya yebhuyyabhāvato	2464	
PA_atk-s05_06a:2464_3	“revatīvimāna”nti voharīyati, yasmā pana revatī vimānadevatā na hoti, nandiyassa	2464	
PA_atk-s05_06a:2464_4	pana devaputtassa vimānādisampattipaṭisaṃyuttañcetaṃ, tasmā purisavimānesveva saṅgahaṃ	2464	
PA_atk-s05_06a:2464_5	āropitanti daṭṭhabbaṃ.	2464	
PA_atk-s05_06a:2465	Revatīvimānavaṇṇanā niṭṭhitā.	246	
PA_atk-s05_06a:2466	3. Chattamāṇavakavimānavaṇṇanā	246	
PA_atk-s05_06a:2467_0	Yo vadataṃ pavaro manujesūti chattamāṇavakavimānaṃ. Tassa kā uppatti? Bhagavā sāvatthiyaṃ	2467	
PA_atk-s05_06a:2467_1	viharati jetavane. Tena samayena setabyāyaṃ aññatarassa brāhmaṇassa kicchāladdho	2467	
PA_atk-s05_06a:2467_2	putto chatto nāma brāhmaṇamāṇavo ahosi. So vayappatto pitarā pesito ukkaṭṭhaṃ gantvā	2467	
PA_atk-s05_06a:2467_3	brāhmaṇassa pokkharasātissa santike medhāvitāya analasatāya ca na cireneva mante	2467	
PA_atk-s05_06a:2467_4	vijjāṭṭhānāni ca uggahetvā brāhmaṇasippe nipphattiṃ patto. So ācariyaṃ abhivādetvā	2467	
PA_atk-s05_06a:2467_5	“mayā tumhākaṃ santike sippaṃ sikkhitaṃ, kiṃ vo garudakkhiṇaṃ demī”ti āha. Ācariyo	2467	
PA_atk-s05_06a:2467_6	“garudakkhiṇā nāma antevāsikassa vibhavānurūpā, kahāpaṇasahassamānehī”ti āha. Chattamāṇavo	2467	
PA_atk-s05_06a:2467_7	ācariyaṃ abhivādetvā setabyaṃ gantvā mātāpitaro vanditvā tehi abhinandiyamāno katapaṭisanthāro	2467	
PA_atk-s05_06a:2467_8	tamatthaṃ pitu ārocetvā “detha me dātabbayuttakaṃ, ajjeva datvā āgamissāmī”ti āha.	2467	
PA_atk-s05_06a:2467_9	Taṃ mātāpitaro “tāta, ajja vikālo, sve gamissasī”ti vatvā kahāpaṇe nīharitvā bhaṇḍikaṃ	2467	
PA_atk-s05_06a:2467_10	bandhāpetvā ṭhapesuṃ. Corā taṃ pavattiṃ ñatvā chattamāṇavakassa gamanamagge aññatarasmiṃ	24671	
PA_atk-s05_06a:2467_11	vanagahane nilīnā acchiṃsu “māṇavaṃ māretvā kahāpaṇe gaṇhissāmā”ti.	24671	
PA_atk-s05_06a:2468_0	Bhagavā paccūsasamaye mahākaruṇāsamāpattito vuṭṭhāya lokaṃ volokento chattamāṇavakassa	2468	
PA_atk-s05_06a:2468_1	saraṇesu ca sīlesu ca patiṭṭhānaṃ, corehi māritassa devaloke nibbattiṃ, tato saha	2468	
PA_atk-s05_06a:2468_2	vimānena āgatassa tattha sannipatitaparisāya ca dhammābhisamayaṃ disvā paṭhamatarameva	2468	
PA_atk-s05_06a:2468_3	gantvā māṇavakassa gamanamagge aññatarasmiṃ rukkhamūle nisīdi. Māṇavo ācariyadhanaṃ	2468	
PA_atk-s05_06a:2468_4	gahetvā setabyato ukkaṭṭhābhimukho gacchanto antarāmagge bhagavantaṃ nisinnaṃ disvā	2468	
PA_atk-s05_06a:2468_5	upasaṅkamitvā aṭṭhāsi. “Kuhiṃ gamissasī”ti bhagavatā vutto “ukkaṭṭhaṃ, bho gotama,	2468	
PA_atk-s05_06a:2468_6	gamissāmi mayhaṃ ācariyassa pokkharasātissa garudakkhiṇaṃ dātu”nti āha. Atha bhagavā	2468	
PA_atk-s05_06a:2468_7	“jānāsi pana tvaṃ, māṇava, tīṇi saraṇāni, pañca sīlānī”ti vatvā tena “nāhaṃ jānāmi,	2468	
PA_atk-s05_06a:2468_8	kimatthiyāni panetāni kīdisāni cā”ti vutte “idamīdisa”nti saraṇagamanassa sīlasamādānassa	2468	
PA_atk-s05_06a:2468_9	ca phalānisaṃsaṃ vibhāvetvā “uggaṇhāhi tāva, māṇavaka, saraṇagamanavidhi”nti vatvā	2468	
PA_atk-s05_06a:2468_10	“sādhu uggaṇhissāmi, kathetha bhante bhagavā”ti tena yācito tassa ruciyā anurūpaṃ	24681	
PA_atk-s05_06a:2468_11	gāthābandhavasena saraṇagamanavidhiṃ dassento –	24681	
PA_atk-s05_06a:2470	“Yo vadataṃ pavaro manujesu, sakyamunī bhagavā katakicco;	247	
PA_atk-s05_06a:2471	Pāragato balavīriyasamaṅgī, taṃ sugataṃ saraṇatthamupehi.	247	
PA_atk-s05_06a:2473	“Rāgavirāgamanejamasokaṃ, dhammamasaṅkhatamappaṭikūlaṃ;	247	
PA_atk-s05_06a:2474	Madhuramimaṃ paguṇaṃ suvibhattaṃ, dhammamimaṃ saraṇatthamupehi.	247	
PA_atk-s05_06a:2476	“Yattha ca dinna mahapphalamāhu, catūsu sucīsu purisayugesu;	247	
PA_atk-s05_06a:2477	Aṭṭha ca puggala dhammadasā te, saṅghamimaṃ saraṇatthamupehī”ti. –	247	
PA_atk-s05_06a:2478	Tisso gāthāyo abhāsi.	247	
PA_atk-s05_06a:2479_0	886. Tattha yoti aniyamitavacanaṃ, tassa “ta”nti iminā niyamanaṃ veditabbaṃ. Vadatanti	2479	
PA_atk-s05_06a:2479_1	vadantānaṃ. Pavaroti seṭṭho, kathikānaṃ uttamo vādīvaroti attho. Manujesūti ukkaṭṭhaniddeso	2479	
PA_atk-s05_06a:2479_2	yathā “satthā devamanussāna”nti. Bhagavā pana devamanussānampi brahmānampi sabbesampi	2479	
PA_atk-s05_06a:2479_3	sattānaṃ pavaroyeva, bhagavato ca carimabhave manussesu uppannatāya vuttaṃ “manujesū”ti.	2479	
PA_atk-s05_06a:2479_4	Tenevāha “sakyamunī”ti. Sakyakulappasutatāya sakyo, kāyamoneyyādīhi samannāgatato	2479	
PA_atk-s05_06a:2479_5	anavasesassa ca ñeyyassa munanato muni cāti sakyamuni. Bhāgyavantatādīhi catūhi kāraṇehi	2479	
PA_atk-s05_06a:2479_6	bhagavā. Catūhi maggehi kātabbassa pariññādipabhedassa soḷasavidhassa kiccassa katattā	2479	
PA_atk-s05_06a:2479_7	nipphāditattā katakicco. Pāraṃ sakkāyassa paratīraṃ nibbānaṃ gato sayambhuñāṇena	2479	
PA_atk-s05_06a:2479_8	adhigatoti pāragato. Asadisena kāyabalena, anaññasādhāraṇena ñāṇabalena, catubbidhasammappadhānavīriyena	2479	
PA_atk-s05_06a:2479_9	ca samannāgatattā balavīriyasamaṅgī. Sobhanagamanattā, sundaraṃ ṭhānaṃ gatattā, sammā	2479	
PA_atk-s05_06a:2479_10	gatattā, sammā ca gaditattā sugato. Taṃ sugataṃ sammāsambuddhaṃ saraṇatthaṃ saraṇāya	24791	
PA_atk-s05_06a:2479_11	parāyaṇāya apāyadukkhavaṭṭadukkhaparittāṇāya upehi upagaccha, ajja paṭṭhāya ahitanivattanena	24791	
PA_atk-s05_06a:2479_12	hitasaṃvaḍḍhanena “ayaṃ me bhagavā saraṇaṃ tāṇaṃ leṇaṃ parāyaṇaṃ gati paṭisaraṇa”nti	24791	
PA_atk-s05_06a:2479_13	bhaja seva, evaṃ jānāhi vā bujjhassūti attho.	24791	
PA_atk-s05_06a:2480_0	887. Rāgavirāganti ariyamaggamāha. Tena hi ariyā anādikālabhāvitampi rāgaṃ virajjenti.	2480	
PA_atk-s05_06a:2480_1	Anejamasokanti ariyaphalaṃ. Tañhi ejāsaṅkhātāya taṇhāya avasiṭṭhānañca sokanimittānaṃ	2480	
PA_atk-s05_06a:2480_2	kilesānaṃ sabbaso paṭippassambhanato “anejaṃ asoka”nti ca vuccati. Dhammanti sabhāvadhammaṃ.	2480	
PA_atk-s05_06a:2480_3	Sabhāvato gahetabbadhammo hesa yadidaṃ maggaphalanibbānāni, na pariyattidhammo viya	2480	
PA_atk-s05_06a:2480_4	paññattidhammavasena. Dhammanti vā paramatthadhammaṃ, nibbānanti attho. Samecca sambhuyya	2480	
PA_atk-s05_06a:2480_5	paccayehi kataṃ saṅkhataṃ, na saṅkhatanti asaṅkhataṃ. Tadeva nibbānaṃ. Natthi ettha	2480	
PA_atk-s05_06a:2480_6	kiñcipi paṭikūlanti appaṭikūlaṃ. Savanavelāyaṃ upaparikkhaṇavelāyaṃ paṭipajjanavelāyanti	2480	
PA_atk-s05_06a:2480_7	sabbadāpi iṭṭhamevāti madhuraṃ. Sabbaññutaññāṇasannissayāya paṭibhānasampadāya pavattitattā	2480	
PA_atk-s05_06a:2480_8	suppavattibhāvato nipuṇabhāvato ca paguṇaṃ. Vibhajitabbassa atthassa khandhādivasena	2480	
PA_atk-s05_06a:2480_9	kusalādivasena uddesādivasena ca suṭṭhu vibhajanato suvibhattaṃ. Tīhipi padehi pariyattidhammameva	2480	
PA_atk-s05_06a:2480_10	vadati. Teneva hissa āpāthakāle viya vimaddanakālepi kathentassa viya suṇantassāpi	24801	
PA_atk-s05_06a:2480_11	sammukhībhāvato ubhatopaccakkhatāya dassanatthaṃ “ima”nti vuttaṃ. Dhammanti yathāvapaṭipajjante	24801	
PA_atk-s05_06a:2480_12	apāyadukkhapātato dhāraṇatthena dhammaṃ, idaṃ catubbidhassāpi dhammassa sādhāraṇavacanaṃ.	24801	
PA_atk-s05_06a:2480_13	Pariyattidhammopi hi saraṇesu ca sīlesu ca patiṭṭhānamattāyapi yathāvapaṭipattiyā	24801	
PA_atk-s05_06a:2480_14	apāyadukkhapātato dhāreti eva. Imassa ca atthassa idameva vimānaṃ sādhakanti daṭṭhabbaṃ.	24801	
PA_atk-s05_06a:2480_15	Sādhāraṇabhāvena yathāvuttadhammassa paccakkhaṃ katvā dassento puna “ima”nti āha.	24801	
PA_atk-s05_06a:2481_0	888. Yatthāti yasmiṃ ariyasaṅghe. Dinnanti pariccattaṃ annādideyyadhammaṃ. Dinna	2481	
PA_atk-s05_06a:2481_1	mahapphalanti gāthāsukhatthaṃ anunāsikalopo kato. Accantameva kilesāsucito visujjhanena	2481	
PA_atk-s05_06a:2481_2	sucīsu “sotāpanno sotāpattiphalasacchikiriyāya paṭipanno”tiādinā vuttesu catūsu purisayugesu.	2481	
PA_atk-s05_06a:2481_3	Aṭṭhāti maggaṭṭhaphalaṭṭhesu yugaḷe akatvā visuṃ visuṃ gahaṇena aṭṭha puggalā. Gāthāsukhatthameva	2481	
PA_atk-s05_06a:2481_4	cettha “puggala dhammadasā”ti rassaṃ katvā niddeso. Dhammadasāti catusaccadhammassa	2481	
PA_atk-s05_06a:2481_5	nibbānadhammassa ca paccakkhato dassanakā. Diṭṭhisīlasāmaññena saṃhatabhāvena saṅghaṃ.	2481	
PA_atk-s05_06a:2482_0	Evaṃ bhagavatā tīhi gāthāhi saraṇaguṇasandassanena saddhiṃ saraṇagamanavidhimhi vutte	2482	
PA_atk-s05_06a:2482_1	māṇavo taṃtaṃsaraṇaguṇānussaraṇamukhena saraṇagamanavidhino attano hadaye ṭhapitabhāvaṃ	2482	
PA_atk-s05_06a:2482_2	vibhāvento tassā tassā gāthāya anantaraṃ “yo vadataṃ pavaro”tiādinā taṃ taṃ gāthaṃ	2482	
PA_atk-s05_06a:2482_3	paccanubhāsi. Evaṃ paccanubhāsitvā ṭhitassa pañca sikkhāpadāni sarūpato phalānisaṃsato	2482	
PA_atk-s05_06a:2482_4	ca vibhāvetvā tesaṃ samādānavidhiṃ kathesi. So tampi suṭṭhu upadhāretvā pasannamānaso	2482	
PA_atk-s05_06a:2482_5	“handāhaṃ bhagavā gamissāmī”ti vatvā ratanattayaguṇaṃ anussaranto taṃyeva maggaṃ	2482	
PA_atk-s05_06a:2482_6	paṭipajji. Bhagavāpi “alaṃ imassa ettakaṃ kusalaṃ devalokūpapattiyā”ti jetavanameva agamāsi.	2482	
PA_atk-s05_06a:2483_0	Māṇavassa pana pasannacittassa ratanattayaguṇaṃ sallakkhaṇavasena “saraṇaṃ upemī”ti	2483	
PA_atk-s05_06a:2483_1	pavattacittuppādatāya saraṇesu ca, bhagavatā vuttanayena pañcannaṃ sīlānaṃ adhiṭṭhānena	2483	
PA_atk-s05_06a:2483_2	sīlesu ca patiṭṭhitassa teneva nayena ratanattayaguṇe anussarantasseva gacchantassa	2483	
PA_atk-s05_06a:2483_3	corā magge pariyuṭṭhiṃsu. So te agaṇetvā ratanattayaguṇe anussarantoyeva gacchati.	2483	
PA_atk-s05_06a:2483_4	Tañceko coro gumbantaraṃ upanissāya ṭhito visapītena sarena sahasāva vijjhitvā jīvitakkhayaṃ	2483	
PA_atk-s05_06a:2483_5	pāpetvā kahāpaṇabhaṇḍikaṃ gahetvā attano sahāyehi saddhiṃ pakkāmi. Māṇavo pana kālaṃ	2483	
PA_atk-s05_06a:2483_6	katvā tāvatiṃsabhavane tiṃsayojanike kanakavimāne suttappabuddho viya accharāsahassaparivuto	2483	
PA_atk-s05_06a:2483_7	saṭṭhisakaṭabhārālaṅkārapaṭimaṇḍitattabhāvo nibbatti, tassa vimānassa ābhā sātirekāni	2483	
PA_atk-s05_06a:2483_8	vīsatiyojanāni pharitvā tiṭṭhati.	2483	
PA_atk-s05_06a:2484_0	Atha māṇavaṃ kālakataṃ disvā setabyagāmavāsino manussā setabyaṃ gantvā tassa mātāpitūnaṃ	2484	
PA_atk-s05_06a:2484_1	ukkaṭṭhagāmavāsino ca ukkaṭṭhaṃ gantvā brāhmaṇassa pokkharasātissa kathesuṃ. Taṃ	2484	
PA_atk-s05_06a:2484_2	sutvā tassa mātāpitaro ñātimittā brāhmaṇo ca pokkharasāti saparivārā assumukhā rodamānā	2484	
PA_atk-s05_06a:2484_3	taṃ padesaṃ agamaṃsu, yebhuyyena setabyavāsino ca ukkaṭṭhavāsino ca icchānaṅgalavāsino	2484	
PA_atk-s05_06a:2484_4	ca sannipatiṃsu, mahāsamāgamo ahosi. Atha māṇavassa mātāpitaro maggassa avidūre citakaṃ	2484	
PA_atk-s05_06a:2484_5	sajjetvā sarīrakiccaṃ kātuṃ ārabhiṃsu.	2484	
PA_atk-s05_06a:2485_0	Atha bhagavā cintesi “mayi gate chattamāṇavo maṃ vandituṃ āgamissati, āgatañca taṃ	2485	
PA_atk-s05_06a:2485_1	katakammaṃ kathāpento kammaphalaṃ paccakkhaṃ kāretvā dhammaṃ desessāmi, evaṃ mahājanassa	2485	
PA_atk-s05_06a:2485_2	dhammābhisamayo bhavissatī”ti cintetvā mahatā bhikkhusaṅghena saddhiṃ taṃ padesaṃ	2485	
PA_atk-s05_06a:2485_3	upagantvā aññatarasmiṃ rukkhamūle nisīdi chabbaṇṇabuddharaṃsiyo vissajjento. Atha	2485	
PA_atk-s05_06a:2485_4	chattamāṇavadevaputtopi attano sampattiṃ paccavekkhitvā, tassā kāraṇaṃ upadhārento	2485	
PA_atk-s05_06a:2485_5	saraṇagamanañca sīlasamādānañca disvā, vimhayajāto bhagavati sañjātapasādabahumāno	2485	
PA_atk-s05_06a:2485_6	“idānevāhaṃ gantvā bhagavantañca bhikkhusaṅghañca vandissāmi, ratanattayaguṇe ca	2485	
PA_atk-s05_06a:2485_7	mahājanassa pākaṭe karissāmī”ti kataññutaṃ nissāya sakalaṃ taṃ araññapadesaṃ ekālokaṃ	2485	
PA_atk-s05_06a:2485_8	karonto, saha vimānena āgantvā vimānato oruyha mahatā parivārena saddhiṃ dissamānarūpo	2485	
PA_atk-s05_06a:2485_9	upasaṅkamitvā bhagavato pādesu sirasā nipatanto abhivādetvā añjaliṃ paggayha ekamantaṃ	2485	
PA_atk-s05_06a:2485_10	aṭṭhāsi. Taṃ disvā mahājano “ko nu kho ayaṃ devo vā brahmā vā”ti acchariyabbhutajāto	24851	
PA_atk-s05_06a:2485_11	upasaṅkamitvā bhagavantaṃ parivāresi. Bhagavā tena katapuññakammaṃ pākaṭaṃ kātuṃ –	24851	
PA_atk-s05_06a:2487	“Na tathā tapati nabhe sūriyo, cando ca na bhāsati na phusso;	248	
PA_atk-s05_06a:2488	Yathā atulamidaṃ mahappabhāsaṃ, ko nu tvaṃ tidivā mahiṃ upāgā.	248	
PA_atk-s05_06a:2490	“Chindati raṃsī pabhaṅkarassa, sādhikavīsatiyojanāni ābhā;	249	
PA_atk-s05_06a:2491	Rattimapi yathā divaṃ karoti, parisuddhaṃ vimalaṃ subhaṃ vimānaṃ.	249	
PA_atk-s05_06a:2493	“Bahupadumavicitrapuṇḍarīkaṃ, vokiṇṇaṃ kusumehi nekacittaṃ;	249	
PA_atk-s05_06a:2494	Arajavirajahemajālachannaṃ, ākāse tapati yathāpi sūriyo.	249	
PA_atk-s05_06a:2496	“Rattambarapītavāsasāhi, agarupiyaṅgucandanussadāhi;	249	
PA_atk-s05_06a:2497	Kañcanatanusannibhattacāhi, paripūraṃ gaganaṃva tārakāhi.	249	
PA_atk-s05_06a:2499	“Naranāriyo bahuketthanekavaṇṇā, kusumavibhūsitābharaṇettha sumanā;	249	
PA_atk-s05_06a:2500	Anilapamuñcitā pavanti surabhiṃ, tapaniyavitatā suvaṇṇachannā.	250	
PA_atk-s05_06a:2502	“Kissa saṃyamassa ayaṃ vipāko, kenāsi kammaphalenidhūpapanno;	250	
PA_atk-s05_06a:2503	Yathā ca te adhigatamidaṃ vimānaṃ, tadanupadaṃ avacāsi iggha puṭṭho”ti. –	250	
PA_atk-s05_06a:2504	Taṃ devaputtaṃ paṭipucchi.	250	
PA_atk-s05_06a:2505_0	886. Tattha tapatīti dippati. Nabheti ākāse. Phussoti phussatārakā. Atulanti anupamaṃ,	2505	
PA_atk-s05_06a:2505_1	appamāṇaṃ vā. Idaṃ vuttaṃ hoti – yathā idaṃ tava vimānaṃ anupamaṃ appamāṇaṃ pabhassarabhāvena	2505	
PA_atk-s05_06a:2505_2	tato eva mahappabhāsaṃ ākāse dippati, na tathā tārakarūpāni dippanti, na cando, tāni	2505	
PA_atk-s05_06a:2505_3	tāva tiṭṭhantu, nāpi sūriyo dippati, evaṃbhūto ko nu tvaṃ devalokato imaṃ bhūmipadesaṃ	2505	
PA_atk-s05_06a:2505_4	upagato, taṃ pākaṭaṃ katvā imassa mahājanassa kathehīti.	2505	
PA_atk-s05_06a:2506_0	890. Chindatīti vicchindati, pavattituṃ adento paṭihanatīti attho. Raṃsīti rasmiyo.	2506	
PA_atk-s05_06a:2506_1	Pabhaṅkarassāti sūriyassa. Tassa ca vimānassa pabhā samantato pañcavīsati yojanāni	2506	
PA_atk-s05_06a:2506_2	pharitvā tiṭṭhati. Tenāha “sādhikavīsatiyojanāni ābhā”ti. Rattimapi yathā divaṃ karotīti	2506	
PA_atk-s05_06a:2506_3	attano pabhāya andhakāraṃ vidhamantaṃ rattibhāgampi divasabhāgaṃ viya karoti. Parisamantato	2506	
PA_atk-s05_06a:2506_4	anto ceva bahi ca suddhatāya parisuddhaṃ. Sabbaso malābhāvena vimalaṃ. Sundaratāya subhaṃ.	2506	
PA_atk-s05_06a:2507_0	891. Bahupadumavicitrapuṇḍarīkanti bahuvidharattakamalañceva vicittavaṇṇasetakamalañca.	2507	
PA_atk-s05_06a:2507_1	Setakamalaṃ padumaṃ, rattakamalaṃ puṇḍarīkanti vadanti. Vokiṇṇaṃ kusumehīti aññehi	2507	
PA_atk-s05_06a:2507_2	ca nānāvidhehi pupphehi samokiṇṇaṃ. Nekacittanti mālākammalatākammādinānāvidhavicittaṃ.	2507	
PA_atk-s05_06a:2507_3	Arajavirajahemajālachannanti sayaṃ apagatarajaṃ virajena niddosena kañcanajālena chāditaṃ.	2507	
PA_atk-s05_06a:2508_0	892. Rattambarapītavāsasāhīti rattavatthāhi ceva pītavatthāhi ca. Ekā hi rattaṃ dibbavatthaṃ	2508	
PA_atk-s05_06a:2508_1	nivāsetvā pītaṃ uttariyaṃ karoti, aparā pītaṃ nivāsetvā rattaṃ uttariyaṃ karoti.	2508	
PA_atk-s05_06a:2508_2	Taṃ sandhāya vuttaṃ “rattambarapītavāsasāhī”ti. Agarupiyaṅgucandanussadāhīti agarugandhena	2508	
PA_atk-s05_06a:2508_3	piyaṅgumālāhi candanagandhehi ca ussadāhi, ussannadibbāgarugandhādikāhīti attho.	2508	
PA_atk-s05_06a:2508_4	Kañcanatanusannibhattacāhīti kanakasadisasukhumacchavīhi. Paripūranti tahaṃ tahaṃ	2508	
PA_atk-s05_06a:2508_5	vicarantīhi saṅgītipasutāhi ca paripuṇṇaṃ.	2508	
PA_atk-s05_06a:2509_0	893. Bahuketthāti bahukā ettha. Anekavaṇṇāti nānārūpā. Kusamavibhūsitābharaṇāti visesato	2509	
PA_atk-s05_06a:2509_1	surabhivāyanatthaṃ dibbakusumehi alaṅkatadibbābharaṇā. Etthāti etasmiṃ vimāne. Sumanāti	2509	
PA_atk-s05_06a:2509_2	sundaramanā pamuditacittā. Anilapamuñcitā pavanti surabhinti anilena pamuñcitagandhānaṃ	2509	
PA_atk-s05_06a:2509_3	pupphānaṃ vāyunā vimuttapattapuṭaṃ viya vibandhatāya vikasitatāya ca sugandhaṃ pavāyanti.	2509	
PA_atk-s05_06a:2509_4	“Anilapadhūpitā”tipi paṭhanti, vātena mandaṃ āvuyhamānā hemamayapupphāti attho. Kanakacīrakādīhi	2509	
PA_atk-s05_06a:2509_5	veṇiādīsu otatatāya tapaniyavitatā. Yebhuyyena kañcanābharaṇehi acchāditasarīratāya	2509	
PA_atk-s05_06a:2509_6	suvaṇṇachannā. Naranāriyoti devaputtā devadhītaro ca bahukā ettha tava vimāneti dasseti.	2509	
PA_atk-s05_06a:2510	894. Iṅghāti codanatthe nipāto puṭṭhoti pucchito imassa mahājanassa kammaphalapaccakkhabhāvāyāti adhippāyo.	251	
PA_atk-s05_06a:2511	Tato devaputto imāhi gāthāhi byākāsi –	251	
PA_atk-s05_06a:2513	“Sayamidha pathe samecca māṇavena, satthānusāsi anukampamāno;	251	
PA_atk-s05_06a:2514	Tava ratanavarassa dhammaṃ sutvā, karissāmīti ca bravittha chatto.	251	
PA_atk-s05_06a:2516	“Jinavarapavaraṃ upehi saraṇaṃ, dhammañcāpi tatheva bhikkhusaṅghaṃ;	251	
PA_atk-s05_06a:2517	Noti paṭhamaṃ avocahaṃ bhante, pacchā te vacanaṃ tathevakāsiṃ.	251	
PA_atk-s05_06a:2519	“Mā ca pāṇavadhaṃ vividhaṃ carassu asuciṃ,	251	
PA_atk-s05_06a:2520	Na hi pāṇesu asaññataṃ avaṇṇayiṃsu sappaññā;	252	
PA_atk-s05_06a:2521	Noti paṭhamaṃ avocahaṃ bhante, pacchā te vacanaṃ tathevakāsiṃ.	252	
PA_atk-s05_06a:2523	“Mā ca parajanassa rakkhitampi, ādātabbamamaññitho adinnaṃ;	252	
PA_atk-s05_06a:2524	Noti paṭhamaṃ avocahaṃ bhante, pacchā te vacanaṃ tathevakāsiṃ.	252	
PA_atk-s05_06a:2526	“Mā ca parajanassa rakkhitāyo, parabhariyā agamā anariyametaṃ;	252	
PA_atk-s05_06a:2527	Noti paṭhamaṃ avocahaṃ bhante, pacchā te vacanaṃ tathevakāsiṃ.	252	
PA_atk-s05_06a:2529	“Mā ca vitathaṃ aññathā abhāṇi, na hi musāvādaṃ avaṇṇayiṃsu sappaññā;	252	
PA_atk-s05_06a:2530	Noti paṭhamaṃ avocahaṃ bhante, pacchā te vacanaṃ tathevakāsiṃ.	253	
PA_atk-s05_06a:2532	“Yena ca purisassa apeti saññā, taṃ majjaṃ parivajjayassu sabbaṃ;	253	
PA_atk-s05_06a:2533	Noti paṭhamaṃ avocahaṃ bhante, pacchā te vacanaṃ tathevakāsiṃ.	253	
PA_atk-s05_06a:2535	“Svāhaṃ idha pañca sikkhā karitvā, paṭipajjitvā tathāgatassa dhamme;	253	
PA_atk-s05_06a:2536	Dvepathamagamāsiṃ coramajjhe, te maṃ tattha vadhiṃsu bhogahetu.	253	
PA_atk-s05_06a:2538	“Ettakamidaṃ anussarāmi kusalaṃ, tato paraṃ na me vijjati aññaṃ;	253	
PA_atk-s05_06a:2539	Tena sucaritena kammunāhaṃ, uppanno tidivesu kāmakāmī.	253	
PA_atk-s05_06a:2541	“Passa khaṇamuhuttasaññamassa, anudhammappaṭipattiyā vipākaṃ;	254	
PA_atk-s05_06a:2542	Jalamiva yasasā samekkhamānā, bahukāmaṃ pihayanti hīnakammā.	254	
PA_atk-s05_06a:2544	“Passa katipayāya desanāya, sugatiñcamhi gato sukhañca patto;	254	
PA_atk-s05_06a:2545	Ye ca te satataṃ suṇanti dhammaṃ, maññe te amataṃ phusanti khemaṃ.	254	
PA_atk-s05_06a:2547	“Appampi kataṃ mahāvipākaṃ, vipulaṃ hoti tathāgatassa dhamme;	254	
PA_atk-s05_06a:2548	Passa katapuññatāya chatto, obhāseti pathaviṃ yathāpi sūriyo.	254	
PA_atk-s05_06a:2550	“Kimidaṃ kusalaṃ kimācarema, icceke hi samecca mantayanti;	255	
PA_atk-s05_06a:2551	Te mayaṃ punareva laddha mānusattaṃ, paṭipannā viharemu sīlavanto.	255	
PA_atk-s05_06a:2553	“Bahukāro anukampako ca satthā, iti me sati agamā divā divassa;	255	
PA_atk-s05_06a:2554	Svāhaṃ upagatomhi saccanāmaṃ, anukampassu punapi suṇemha dhammaṃ.	255	
PA_atk-s05_06a:2556	“Ye cidha pajahanti kāmarāgaṃ, bhavarāgānusayañca pahāya mohaṃ;	255	
PA_atk-s05_06a:2557	Na ca te puna mupenti gabbhaseyyaṃ, parinibbānagatā hi sītibhūtā”ti.	255	
PA_atk-s05_06a:2558_0	895. Tattha sayamidha pathe samecca māṇavenāti idha imasmiṃ pathe mahāmagge sayameva	2558	
PA_atk-s05_06a:2558_1	upagatena māṇavena brāhmaṇakumārena samecca samāgantvā. Diṭṭhadhammikasamparāyikaparamatthehi	2558	
PA_atk-s05_06a:2558_2	sattānaṃ yathārahamanusāsanato satthā bhagavā, tvaṃ yaṃ māṇavaṃ yathādhammaṃ anusāsi	2558	
PA_atk-s05_06a:2558_3	anukampamāno anuggaṇhanto, tava ratanavarassa aggaratanassa sammāsambuddhassa, taṃ	2558	
PA_atk-s05_06a:2558_4	dhammaṃ sutvā iti evaṃ karissāmi yathānusiṭṭhaṃ paṭipajjissāmīti, so chatto chattanāmako	2558	
PA_atk-s05_06a:2558_5	māṇavo bravittha kathesīti padayojanā.	2558	
PA_atk-s05_06a:2559_0	896. Evaṃ yathāpucchitaṃ kammaṃ kāraṇato dassetvā idāni taṃ sarūpato vibhāgato ca	2559	
PA_atk-s05_06a:2559_1	dassento satthārā samādapitabhāvaṃ attanā ca tattha pacchā patiṭṭhitabhāvaṃ dassetuṃ	2559	
PA_atk-s05_06a:2559_2	“jinavarapavara”ntiādimāha. Tattha noti paṭhamaṃ avocahaṃ bhanteti bhante bhagavā	2559	
PA_atk-s05_06a:2559_3	“saraṇagamanaṃ jānāsī”ti tayā vutto “no”ti na “jānāmī”ti paṭhamaṃ avocaṃ ahaṃ. Pacchā	2559	
PA_atk-s05_06a:2559_4	te vacanaṃ tathevakāsinti pacchā tayā vuttaṃ kathaṃ parivattento tava vacanaṃ tatheva	2559	
PA_atk-s05_06a:2559_5	akāsiṃ paṭipajjiṃ, tīṇipi saraṇāni upagacchinti attho.	2559	
PA_atk-s05_06a:2560_0	897. Vividhanti uccāvacaṃ, appasāvajjaṃ mahāsāvajjañcāti attho. Mā carassūti mā akāsi.	2560	
PA_atk-s05_06a:2560_1	Asucinti kilesāsucimissatāya na suciṃ. Pāṇesu asaññatanti pāṇaghātato avirataṃ. Na	2560	
PA_atk-s05_06a:2560_2	hi avaṇṇayiṃsūti na hi vaṇṇayanti. Paccūppannakālatthe hi idaṃ atītakālavacanaṃ.	2560	
PA_atk-s05_06a:2560_3	Atha vā “avaṇṇayiṃsū”ti ekadesena sakalassa kālassa upalakkhaṇaṃ, tasmā yathā na	2560	
PA_atk-s05_06a:2560_4	vaṇṇayiṃsu atītamaddhānaṃ, evaṃ etarahipi na vaṇṇayanti, anāgatepi na vaṇṇayissantīti vuttaṃ hoti.	2560	
PA_atk-s05_06a:2561_0	898-900. Parajanassa rakkhitanti parapariggahitavatthu. Tenāha “adinna”nti. Mā agamāti	2561	
PA_atk-s05_06a:2561_1	mā ajjhācari. Vitathanti atathaṃ, musāti attho. Aññathāti aññathāva, vitathasaññī	2561	
PA_atk-s05_06a:2561_2	evaṃ vitathanti jānanto evaṃ mā bhaṇīti attho.	2561	
PA_atk-s05_06a:2562	901. Yenāti yena majjena, pītenāti adhippāyo. Apetīti vigacchati. Saññāti dhammasaññā, lokasaññā eva vā. Sabbanti anavasesaṃ, bījato paṭṭhāyāti attho.	256	
PA_atk-s05_06a:2563_0	902. Svāhanti so tadā chattamāṇavabhūto ahaṃ. Idha imasmiṃ maggapadese, imasmiṃ vā	2563	
PA_atk-s05_06a:2563_1	tava sāsane. Tenāha “tathāgatassa dhamme”ti. Pañca sikkhāti pañca sīlāni. Karitvāti	2563	
PA_atk-s05_06a:2563_2	ādiyitvā, adhiṭṭhāyāti attho. Dvepathanti dvinnaṃ gāmasīmānaṃ vemajjhabhūtaṃ pathaṃ,	2563	
PA_atk-s05_06a:2563_3	sīmantarikapathanti attho. Teti te corā. Tatthāti sīmantarikamagge. Bhogahetūti āmisakiñcikkhanimittaṃ.	2563	
PA_atk-s05_06a:2564	903. Tatoti yathāvuttakusalato paraṃ upari aññaṃ kusalaṃ na vijjati na upalabbhati, yamahaṃ anussareyyanti attho. Kāmakāmīti yathicchitakāmaguṇasamaṅgī.	256	
PA_atk-s05_06a:2565_0	904. Khaṇamuhuttasaññamassāti khaṇamuhuttamattaṃ pavattasīlassa. Anudhammappaṭipattiyāti	2565	
PA_atk-s05_06a:2565_1	yathādhigatassa phalassa anurūpadhammaṃ paṭipajjamānassa bhagavā passa, tuyhaṃ ovādadhammassa	2565	
PA_atk-s05_06a:2565_2	vā anurūpāya dhammapaṭipattiyā vuttaniyāmeneva saraṇagamanassa sīlasamādānassa cāti	2565	
PA_atk-s05_06a:2565_3	attho. Jalamiva yasasāti iddhiyā parivārasampattiyā ca jalantaṃ viya. Samekkhamānāti	2565	
PA_atk-s05_06a:2565_4	passantā. Bahukāti bahavo. Pihayantīti “kathaṃ nu kho mayaṃ edisā bhaveyyāmā”ti patthenti.	2565	
PA_atk-s05_06a:2565_5	Hīnakammāti mama sampattito nihīnabhogā.	2565	
PA_atk-s05_06a:2566	905. Katipayāyāti appikāya. Yeti ye bhikkhū ceva upāsakādayo ca. Ca-saddo byatireke. Teti tava. Satatanti divase divase.	256	
PA_atk-s05_06a:2567_0	906. Vipulanti uḷāraphalaṃ vipulānubhāvaṃ. Tathāgatassa dhammeti tathāgatassa sāsane	2567	
PA_atk-s05_06a:2567_1	ovāde ṭhatvā katanti yojanā. Evaṃ anuddesikavasena vuttamevatthaṃ attuddesikavasena	2567	
PA_atk-s05_06a:2567_2	dassento “passā”tiādimāha. Tattha passāti bhagavantaṃ vadati, attānameva vā aññaṃ	2567	
PA_atk-s05_06a:2567_3	viya ca katvā vadati.	2567	
PA_atk-s05_06a:2568_0	907. Kimidaṃ kusalaṃ kimācaremāti kusalaṃ nāmetaṃ kiṃsabhāvaṃ kīdisaṃ, kathaṃ vā	2568	
PA_atk-s05_06a:2568_1	taṃ ācareyyāma. Icceke hi samecca mantayantīti evameke samecca samāgantvā pathaviṃ	2568	
PA_atk-s05_06a:2568_2	parivattentā viya sineruṃ ukkhipantā viya ca sudukkaraṃ katvā mantayanti vicārenti,	2568	
PA_atk-s05_06a:2568_3	mayaṃ pana akiccheneva punapi kusalaṃ ācareyyāmāti adhippāyo. Tenevāha “maya”ntiādi.	2568	
PA_atk-s05_06a:2569_0	908. Bahukāroti bahūpakāro, mahāupakāro vā. Anukampakoti kāruṇiko. Ma-kāro padasandhikaro.	2569	
PA_atk-s05_06a:2569_1	Itīti evaṃ, bhagavato attani paṭipannākāraṃ sandhāya vadati. Me satīti mayi sati	2569	
PA_atk-s05_06a:2569_2	vijjamāne, corehi avadhite evāti attho. Divā divassāti divasassapi divā, kālassevāti	2569	
PA_atk-s05_06a:2569_3	attho. Svāhanti so chattamāṇavabhūto ahaṃ. Saccanāmanti “bhagavā arahaṃ sammāsambuddho”tiādināmehi	2569	
PA_atk-s05_06a:2569_4	avitathanāmaṃ bhūtatthanāmaṃ. Anukampassūti anuggaṇhāhi. Punapīti bhiyyopi suṇemu,	2569	
PA_atk-s05_06a:2569_5	tava dhammaṃ suṇeyyāmayevāti attho.	2569	
PA_atk-s05_06a:2570_0	Evaṃ devaputto sabbametaṃ kataññutābhāve ṭhatvā satthu payirupāsane ca dhammassavane	2570	
PA_atk-s05_06a:2570_1	ca atittimeva dīpento vadati. Bhagavā devaputtassa ca tattha sannipatitaparisāya	2570	
PA_atk-s05_06a:2570_2	ca ajjhāsayaṃ oloketvā anupubbikathaṃ kathesi. Atha nesaṃ allacittataṃ ñatvā sāmukkaṃsikaṃ	2570	
PA_atk-s05_06a:2570_3	dhammadesanaṃ pakāsesi. Desanāpariyosāne devaputto ceva mātāpitaro cassa sotāpattiphale	2570	
PA_atk-s05_06a:2570_4	patiṭṭhahiṃsu, mahato ca janakāyassa dhammābhisamayo ahosi.	2570	
PA_atk-s05_06a:2571_0	909. Paṭhamaphale patiṭṭhito devaputto uparimaggesu attano garucittīkāraṃ, tadadhigamassa	2571	
PA_atk-s05_06a:2571_1	ca mahānisaṃsataṃ vibhāvento “ye cidha pajahanti kāmarāga”nti pariyosānagāthamāha.	2571	
PA_atk-s05_06a:2571_2	Tassattho – ye idha imasmiṃ sāsane ṭhitā pajahanti anavasesato samucchindanti kāmarāgaṃ,	2571	
PA_atk-s05_06a:2571_3	na ca te puna upenti gabbhaseyyaṃ orambhāgiyānaṃ saṃyojanānaṃ samucchinnattā. Ye	2571	
PA_atk-s05_06a:2571_4	ca pana pahāya mohaṃ sabbaso samugghātetvā bhavarāgānusayañca pajahanti, te puna	2571	
PA_atk-s05_06a:2571_5	upenti gabbhaseyyanti vattabbameva natthi. Kasmā? Parinibbānagatā hi sītibhūtā, te	2571	
PA_atk-s05_06a:2571_6	hi uttamapurisā anupādisesāya nibbānadhātuyā parinibbānaṃ gatā evaṃ idheva sabbavedayitānaṃ	2571	
PA_atk-s05_06a:2571_7	sabbapariḷāhānaṃ byantibhāvena sītibhūtā.	2571	
PA_atk-s05_06a:2572_0	Iti devaputto attano ariyasotasamāpannabhāvaṃ pavedento anupādisesāya nibbānadhātuyā	2572	
PA_atk-s05_06a:2572_1	desanāya kūṭaṃ gahetvā bhagavantaṃ vanditvā padakkhiṇaṃ katvā bhikkhusaṅghassa apacitiṃ	2572	
PA_atk-s05_06a:2572_2	dassetvā mātāpitaro āpucchitvā devalokameva gato, satthāpi uṭṭhāyāsanā gato saddhiṃ	2572	
PA_atk-s05_06a:2572_3	bhikkhusaṅghena. Māṇavassa pana mātāpitaro brāhmaṇo pokkharasāti sabbo ca mahājano	2572	
PA_atk-s05_06a:2572_4	bhagavantaṃ anugantvā nivatti. Bhagavā jetavanaṃ gantvā sannipatitāya parisāya imaṃ	2572	
PA_atk-s05_06a:2572_5	vimānaṃ vitthārato kathesi. Sā desanā mahājanassa sātthikā ahosīti.	2572	
PA_atk-s05_06a:2573	Chattamāṇavakavimānavaṇṇanā niṭṭhitā.	257	
PA_atk-s05_06a:2574	4. Kakkaṭakarasadāyakavimānavaṇṇanā	257	
PA_atk-s05_06a:2575_0	Uccamidaṃ maṇithūṇaṃ vimānanti kakkaṭakarasadāyakavimānaṃ. Tassa kā uppatti? Bhagavā	2575	
PA_atk-s05_06a:2575_1	rājagahe viharati veḷuvane. Tena samayena aññataro bhikkhu āraddhavipassako kaṇṇasūlena	2575	
PA_atk-s05_06a:2575_2	pīḷito akallasarīratāya vipassanaṃ ussukkāpetuṃ nāsakkhi, vejjehi vuttavidhinā bhesajje	2575	
PA_atk-s05_06a:2575_3	katepi rogo na vūpasami. So bhagavato etamatthaṃ ārocesi. Athassa bhagavā “kakkaṭakarasabhojanaṃ	2575	
PA_atk-s05_06a:2575_4	sappāya”nti ñatvā āha “gaccha tvaṃ bhikkhu magadhakhette piṇḍāya carāhī”ti.	2575	
PA_atk-s05_06a:2576_0	So bhikkhu “dīghadassinā addhā kiñci diṭṭhaṃ bhavissatī”ti cintetvā “sādhu bhante”ti	2576	
PA_atk-s05_06a:2576_1	bhagavato paṭissuṇitvā bhagavantaṃ vanditvā pattacīvaramādāya magadhakhettaṃ gantvā	2576	
PA_atk-s05_06a:2576_2	aññatarassa khettapālassa kuṭiyā dvāre piṇḍāya aṭṭhāsi. So ca khettapālo kakkaṭakarasaṃ	2576	
PA_atk-s05_06a:2576_3	sampādetvā bhattañca pacitvā “thokaṃ vissamitvā bhuñjissāmī”ti nisinno theraṃ disvā	2576	
PA_atk-s05_06a:2576_4	pattaṃ gahetvā kuṭikāyaṃ nisīdāpetvā kakkaṭakarasabhattaṃ adāsi. Therassa taṃ bhattaṃ	2576	
PA_atk-s05_06a:2576_5	thokaṃ bhuttassayeva kaṇṇasūlaṃ paṭippassambhi, ghaṭasatena nhāto viya ahosi. So	2576	
PA_atk-s05_06a:2576_6	sappāyāhāravasena cittaphāsukaṃ labhitvā vipassanāvasena cittaṃ abhininnāmento apariyositeyeva	2576	
PA_atk-s05_06a:2576_7	bhojane anavasesato āsave khepetvā arahatte patiṭṭhāya khettapālaṃ āha “upāsaka,	2576	
PA_atk-s05_06a:2576_8	tava piṇḍapātabhojanena mayhaṃ rogo vūpasanto, kāyacittaṃ kallaṃ jātaṃ, tvampi imassa	2576	
PA_atk-s05_06a:2576_9	puññassa phalena vigatakāyacittadukkho bhavissasī”ti vatvā anumodanaṃ katvā pakkāmi.	2576	
PA_atk-s05_06a:2577_0	Khettapālo aparena samayena kālaṃ katvā tāvatiṃsabhavane dvādasayojanike maṇithambhe	2577	
PA_atk-s05_06a:2577_1	kanakavimāne sattasatakūṭāgārapaṭimaṇḍite veḷuriyamayagabbhe nibbatti, dvāre cassa	2577	
PA_atk-s05_06a:2577_2	yathūpacitakammasaṃsūcako muttāsikkāgato suvaṇṇakakkaṭako olambamāno aṭṭhāsi. Athāyasmā	2577	
PA_atk-s05_06a:2577_3	mahāmoggallāno pubbe vuttanayena tattha gato taṃ disvā imāhi gāthāhi pucchi –	2577	
PA_atk-s05_06a:2579	“Uccamidaṃ maṇithūṇaṃ vimānaṃ, samantato dvādasa yojanāni;	257	
PA_atk-s05_06a:2580	Kūṭāgārā sattasatā uḷārā, veḷuriyathambhā rucakatthatā subhā.	258	
PA_atk-s05_06a:2582	“Tatthacchasi pivasi khādasi ca, dibbā ca vīṇā pavadanti vagguṃ;	258	
PA_atk-s05_06a:2583	Dibbā rasā kāmaguṇettha pañca, nāriyo ca naccanti suvaṇṇachannā.	258	
PA_atk-s05_06a:2585	“Kena tetādiso vaṇṇo, kena te idha mijjhati;	258	
PA_atk-s05_06a:2586	Uppajjanti ca te bhogā, ye keci manaso piyā.	258	
PA_atk-s05_06a:2588	“Pucchāmi taṃ deva mahānubhāva, manussabhūto kimakāsi puññaṃ;	258	
PA_atk-s05_06a:2589	Kenāsi evaṃ jalitānubhāvo, vaṇṇo ca te sabbadisā pabhāsatī”ti.	258	
PA_atk-s05_06a:2590	Sopissa byākāsi, taṃ dassetuṃ –	259	
PA_atk-s05_06a:2592	“So devaputto attamano, moggallānena pucchito;	259	
PA_atk-s05_06a:2593	Pañhaṃ puṭṭho viyākāsi, yassa kammassidaṃ phala”nti. – vuttaṃ;	259	
PA_atk-s05_06a:2595	“Satisamuppādakaro, dvāre kakkaṭako ṭhito;	259	
PA_atk-s05_06a:2596	Niṭṭhito jātarūpassa, sobhati dasapādako.	259	
PA_atk-s05_06a:2598	“Tena metādiso vaṇṇo, tena me idha mijjhati;	259	
PA_atk-s05_06a:2599	Uppajjanti ca me bhogā, ye keci manaso piyā.	259	
PA_atk-s05_06a:2601	“Akkhāmi te bhikkhu mahānubhāva, manussabhūto yamakāsi puññaṃ;	260	
PA_atk-s05_06a:2602	Tenamhi evaṃ jalitānubhāvo, vaṇṇo ca me sabbadisā pabhāsatī”ti.	260	
PA_atk-s05_06a:2603	910. Tattha uccanti accuggataṃ. Maṇithūṇanti padumarāgādimaṇimayathambhaṃ. Samantatoti catūsupi passesu. Rucakatthatāti tassaṃ tassaṃ bhūmiyaṃ suvaṇṇaphalakehi atthatā.	260	
PA_atk-s05_06a:2604_0	911. Pivasi khādasi cāti kālena kālaṃ upayujjamānaṃ gandhapānaṃ sudhābhojanañca sandhāya	2604	
PA_atk-s05_06a:2604_1	vadati. Pavadantīti pavajjanti. Dibbā rasā kāmaguṇettha pañcāti dibbā rasā anappakā	2604	
PA_atk-s05_06a:2604_2	pañca kāmaguṇā ettha etasmiṃ tava vimāne saṃvijjantīti attho. Suvaṇṇachannāti hemābharaṇavibhūsitā.	2604	
PA_atk-s05_06a:2605_0	915. Satisamuppādakaroti satuppādakaro, yena puññakammena ayaṃ dibbasampatti mayā	2605	
PA_atk-s05_06a:2605_1	laddhā, tattha satuppādassa kārako, “kakkaṭakarasadānena ayaṃ tayā sampatti laddhā”ti	2605	
PA_atk-s05_06a:2605_2	evaṃ satuppādaṃ karontoti attho. Niṭṭhito jātarūpassāti jātarūpena siddho jātarūpamayo.	2605	
PA_atk-s05_06a:2605_3	Ekamekasmiṃ passe pañca pañca katvā dasa pādā etassāti dasapādako dvāre kakkaṭako	2605	
PA_atk-s05_06a:2605_4	ṭhito sobhati. So eva mama puññakammaṃ tādisānaṃ mahesīnaṃ vibhāveti, na ettha mayā	2605	
PA_atk-s05_06a:2605_5	vattabbaṃ atthīti adhippāyo. Tenāha “tena metādiso vaṇṇo”tiādi. Sesaṃ vuttanayameva.	2605	
PA_atk-s05_06a:2606	Kakkaṭakarasadāyakavimānavaṇṇanā niṭṭhitā.	260	
PA_atk-s05_06a:2607	5. Dvārapālakavimānavaṇṇanā	260	
PA_atk-s05_06a:2608_0	Uccamidaṃ maṇithūṇanti dvārapālakavimānaṃ. Tassa kā uppatti? Bhagavā rājagahe viharati	2608	
PA_atk-s05_06a:2608_1	veḷuvane. Tena ca samayena rājagahe aññataro upāsako cattāri niccabhattāni saṅghassa	2608	
PA_atk-s05_06a:2608_2	deti. Tassa pana gehaṃ pariyante ṭhitaṃ corabhayena yebhuyyena pihitadvārameva hoti.	2608	
PA_atk-s05_06a:2608_3	Bhikkhū gantvā kadāci dvārassa pihitattā bhattaṃ aladdhāva paṭigacchanti. Upāsako	2608	
PA_atk-s05_06a:2608_4	bhariyaṃ āha “kiṃ, bhadde, ayyānaṃ sakkaccaṃ bhikkhā dīyatī”ti? Sā āha “ekesu divasesu	2608	
PA_atk-s05_06a:2608_5	ayyā nāgamiṃsū”ti. “Kiṃ kāraṇa”nti? “Dvārassa pihitattā maññe”ti. Taṃ sutvā upāsako	2608	
PA_atk-s05_06a:2608_6	saṃvegappatto hutvā ekaṃ purisaṃ dvārapālaṃ katvā ṭhapesi “tvaṃ ajjato paṭṭhāya dvāraṃ	2608	
PA_atk-s05_06a:2608_7	rakkhanto nisīda, yadā ca ayyā āgamissanti, tadā te pavesetvā paviṭṭhānaṃ nesaṃ pattapaṭiggahaṇaāsanapaññāpanādi	2608	
PA_atk-s05_06a:2608_8	sabbaṃ yuttapayuttaṃ jānāhī”ti. So “sādhū”ti tathā karonto bhikkhūnaṃ santike dhammaṃ	2608	
PA_atk-s05_06a:2608_9	sutvā uppannasaddho kammaphalaṃ saddahitvā saraṇesu ca sīlesu ca patiṭṭhahi, sakkaccaṃ bhikkhū upaṭṭhahi.	2608	
PA_atk-s05_06a:2609_0	Aparabhāge niccabhattadāyako upāsako kālaṃ katvā yāmesu nibbatti. Dvārapālo pana	2609	
PA_atk-s05_06a:2609_1	sakkaccaṃ bhikkhūnaṃ upaṭṭhahitvā parassa pariccāge veyyāvaccakaraṇena anumodanena	2609	
PA_atk-s05_06a:2609_2	ca tāvatiṃsesu uppajji. Tassa dvādasayojanikaṃ kanakavimānantiādi sabbaṃ kakkaṭakavimāne	2609	
PA_atk-s05_06a:2609_3	vuttanayeneva veditabbaṃ. Pucchāvissajjanagāthā evamāgatā –	2609	
PA_atk-s05_06a:2611	“Uccamidaṃ maṇithūṇaṃ vimānaṃ, samantato dvādasa yojanāni;	261	
PA_atk-s05_06a:2612	Kūṭāgārā sattasatā uḷārā, veḷuriyathambhā rucakatthatā subhā.	261	
PA_atk-s05_06a:2614	“Tatthacchasi pivasi khādasi ca, dibbā ca vīṇā pavadanti vagguṃ;	261	
PA_atk-s05_06a:2615	Dibbā rasā kāmaguṇettha pañca, nāriyo ca naccanti suvaṇṇachannā.	261	
PA_atk-s05_06a:2616	920. “Kena tetādiso vaṇṇo…pe… vaṇṇo ca te sabbadisā pabhāsatī”ti.	261	
PA_atk-s05_06a:2617	922. “So devaputto attamano…pe… yassa kammassidaṃ phalaṃ”.	261	
PA_atk-s05_06a:2619	“Dibbaṃ mamaṃ vassasahassamāyu, vācābhigītaṃ manasā pavattitaṃ;	261	
PA_atk-s05_06a:2620	Ettāvatā ṭhassati puññakammo, dibbehi kāmehi samaṅgibhūto.	262	
PA_atk-s05_06a:2622	“Tena metādiso vaṇṇo…pe…	262	
PA_atk-s05_06a:2623	Vaṇṇo ca me sabbadisā pabhāsatī”ti.	262	
PA_atk-s05_06a:2624_0	923. Tattha dibbaṃ mamaṃ vassasahassamāyūti yasmiṃ devanikāye sayaṃ uppanno, tesaṃ	2624	
PA_atk-s05_06a:2624_1	tāvatiṃsadevānaṃ āyuppamāṇameva vadati. Tesañhi manussānaṃ gaṇanāya vassasataṃ eko	2624	
PA_atk-s05_06a:2624_2	rattidivo, tāya rattiyā tiṃsarattiko māso, tena māsena dvādasamāsiko saṃvaccharo,	2624	
PA_atk-s05_06a:2624_3	tena saṃvaccharena sahassasaṃvaccharāni āyu, taṃ manussānaṃ gaṇanāya tisso vassakoṭiyo	2624	
PA_atk-s05_06a:2624_4	saṭṭhi ca vassasatasahassāni honti. Vācābhigītanti vācāya abhigītaṃ, “āgacchantu	2624	
PA_atk-s05_06a:2624_5	ayyā, idaṃ āsanaṃ paññattaṃ, idha nisīdathā”tiādinā, “kiṃ ayyānaṃ sarīrassa ārogyaṃ,	2624	
PA_atk-s05_06a:2624_6	kiṃ vasanaṭṭhānaṃ phāsuka”ntiādinā paṭisanthāravasena ca vācāya kathitamattaṃ. Manasā	2624	
PA_atk-s05_06a:2624_7	pavattitanti “ime ayyā pesalā brahmacārino dhammacārino”tiādinā cittena pavattitaṃ	2624	
PA_atk-s05_06a:2624_8	pasādamattaṃ, na pana mama santakaṃ kiñci pariccattaṃ atthīti dasseti. Ettāvatāti	2624	
PA_atk-s05_06a:2624_9	ettakena evaṃ kathanamattena pasādamattenapi. Ṭhassati puññakammoti katapuñño nāma	2624	
PA_atk-s05_06a:2624_10	hutvā devaloke ṭhassati ciraṃ pavattissati, tiṭṭhanto ca dibbehi kāmehi samaṅgībhūto	26241	
PA_atk-s05_06a:2624_11	tasmiṃ devanikāye devānaṃ valañjaniyāmeneva dibbehi pañcahi kāmaguṇehi samaṅgībhūto	26241	
PA_atk-s05_06a:2624_12	samannāgato hutvā indriyāni paricārento viharatīti attho. Sesaṃ vuttanayameva.	26241	
PA_atk-s05_06a:2625	Dvārapālakavimānavaṇṇanā niṭṭhitā.	262	
PA_atk-s05_06a:2626	6. Paṭhamakaraṇīyavimānavaṇṇanā	262	
PA_atk-s05_06a:2627_0	Uccamidaṃ maṇithūṇanti karaṇīyavimānaṃ. Tassa kā uppatti? Bhagavā sāvatthiyaṃ viharati	2627	
PA_atk-s05_06a:2627_1	jetavane. Tena samayena sāvatthivāsī eko upāsako nhānopakaraṇāni gahetvā aciravatiṃ	2627	
PA_atk-s05_06a:2627_2	gantvā nhatvā āgacchanto bhagavantaṃ sāvatthiṃ piṇḍāya pavisantaṃ disvā upasaṅkamitvā	2627	
PA_atk-s05_06a:2627_3	vanditvā evamāha “bhante kena nimantitā”ti. Bhagavā tuṇhī ahosi. So kenaci animantitabhāvaṃ	2627	
PA_atk-s05_06a:2627_4	ñatvā āha “adhivāsetu me, bhante, bhagavā bhattaṃ anukampaṃ upādāyā”ti. Adhivāsesi	2627	
PA_atk-s05_06a:2627_5	bhagavā tuṇhībhāvena. So bhagavantaṃ attano gehaṃ netvā buddhārahaṃ āsanaṃ paññāpetvā	2627	
PA_atk-s05_06a:2627_6	tattha bhagavantaṃ nisīdāpetvā paṇītena annapānena santappesi. Bhagavā katabhattakicco	2627	
PA_atk-s05_06a:2627_7	tassa anumodanaṃ katvā pakkāmi. Sesaṃ anantaravimānasadisaṃ. Tena vuttaṃ –	2627	
PA_atk-s05_06a:2628	926. “Uccamidaṃ maṇithūṇaṃ vimānaṃ…pe… nāriyo ca naccanti suvaṇṇachannā.	262	
PA_atk-s05_06a:2629	928. “Kena tetādiso vaṇṇo…pe… vaṇṇo ca te sabbadisā pabhāsatī”ti.	262	
PA_atk-s05_06a:2630	930. “So devaputto attamano…pe… yassa kammassidaṃ phalaṃ”.	263	
PA_atk-s05_06a:2632	“Karaṇīyāni puññāni, paṇḍitena vijānatā;	263	
PA_atk-s05_06a:2633	Sammaggatesu buddhesu, yattha dinnaṃ mahapphalaṃ.	263	
PA_atk-s05_06a:2635	“Atthāya vata me buddho, araññā gāmamāgato;	263	
PA_atk-s05_06a:2636	Kattha cittaṃ pasādetvā, tāvatiṃsūpago ahaṃ.	263	
PA_atk-s05_06a:2637	933. “Tena metādiso vaṇṇo…pe… vaṇṇo ca me sabbadisā pabhāsatī”ti.	263	
PA_atk-s05_06a:2638	931. Tattha paṇḍitenāti sappaññena. Vijānatāti attano hitāhitaṃ jānantena. Sammaggatesūti sammāpaṭipannesu, buddhesūti sammāsambuddhesu.	263	
PA_atk-s05_06a:2639_0	932. Atthāyāti hitāya, vuḍḍhiyā vā. Araññāti vihārato, jetavanaṃ sandhāya vadati.	2639	
PA_atk-s05_06a:2639_1	Tāvatiṃsūpagoti tāvatiṃsadevakāyaṃ, tāvatiṃsabhavanaṃ vā uppajjanavasena upagato.	2639	
PA_atk-s05_06a:2639_2	Sesaṃ vuttanayameva.	2639	
PA_atk-s05_06a:2640	Karaṇīyavimānavaṇṇanā niṭṭhitā.	264	
PA_atk-s05_06a:2641	7. Dutiyakaraṇīyavimānavaṇṇanā	264	
PA_atk-s05_06a:2642	Sattamavimānaṃ chaṭṭhavimānasadisaṃ. Kevalaṃ tattha upāsakena bhagavato āhāro dinno, idha aññatarassa therassa. Esaṃ vuttanayameva. Tena vuttaṃ –	264	
PA_atk-s05_06a:2644	“Uccamidaṃ maṇithūṇaṃ vimānaṃ, samantato dvādasa yojanāni;	264	
PA_atk-s05_06a:2645	Kūṭāgārā sattasatā uḷārā, veḷuriyathambhā rucakatthatā subhā.	264	
PA_atk-s05_06a:2647	“Tatthacchasi pivasi khādasi ca, dibbā ca vīṇā pavadanti vagguṃ;	264	
PA_atk-s05_06a:2648	Dibbā rasā kāmaguṇettha pañca, nāriyo ca naccanti suvaṇṇachannā.	264	
PA_atk-s05_06a:2649	937. “Kena tetādiso vaṇṇo…pe… vaṇṇo ca te sabbadisā pabhāsatīti.	264	
PA_atk-s05_06a:2651	“So devaputto attamano…pe… yassa kammassidaṃ phalaṃ”.	265	
PA_atk-s05_06a:2653	“Karaṇīyāni puññāni, paṇḍitena vijānatā;	265	
PA_atk-s05_06a:2654	Sammaggatesu bhikkhūsu, yattha dinnaṃ mahapphalaṃ.	265	
PA_atk-s05_06a:2656	“Atthāya vata me bhikkhu, araññā gāmamāgato;	265	
PA_atk-s05_06a:2657	Tattha cittaṃ pasādetvā, tāvatiṃsūpago ahaṃ.	265	
PA_atk-s05_06a:2658	942. “Tena metādiso vaṇṇo…pe… vaṇṇo ca me sabbadisā pabhāsatī”ti.	265	
PA_atk-s05_06a:2659	Dutiyakaraṇīyavimānavaṇṇanā niṭṭhitā.	265	
PA_atk-s05_06a:2660	8. Paṭhamasūcivimānavaṇṇanā	266	
PA_atk-s05_06a:2661_0	Uccamidaṃ maṇithūṇaṃ vimānanti sūcivimānaṃ. Tassa kā uppatti? Bhagavā rājagahe viharati	2661	
PA_atk-s05_06a:2661_1	veḷuvane. Tena samayena āyasmato sāriputtassa cīvarakammaṃ kātabbaṃ hoti, attho ca	2661	
PA_atk-s05_06a:2661_2	hoti sūciyā. So rājagahe piṇḍāya caranto kammārassa gehadvāre aṭṭhāsi. Taṃ disvā	2661	
PA_atk-s05_06a:2661_3	kammāro āha “kena, bhante, attho”ti? “Cīvarakammaṃ kātabbaṃ atthi, sūciyā attho”ti.	2661	
PA_atk-s05_06a:2661_4	Kammāro pasannamānaso katapariyositā dve sūciyo datvā “punapi, bhante, sūciyā atthe	2661	
PA_atk-s05_06a:2661_5	sati mama ācikkheyyāthā”ti vatvā pañcapatiṭṭhitena vandi. Thero tassa anumodanaṃ	2661	
PA_atk-s05_06a:2661_6	katvā pakkāmi. So aparabhāge kālaṃ katvā tāvatiṃsesu uppajji. Atha āyasmā mahāmoggallāno	2661	
PA_atk-s05_06a:2661_7	devacārikaṃ caranto taṃ devaputtaṃ imāhi gāthāhi pucchi –	2661	
PA_atk-s05_06a:2663	“Uccamidaṃ maṇithūṇaṃ vimānaṃ…pe…	266	
PA_atk-s05_06a:2664	Vaṇṇo ca te sabbadisā pabhāsatī”ti.	266	
PA_atk-s05_06a:2665	948. “So devaputto attamano…pe… yassa kammassidaṃ phalaṃ”.	266	
PA_atk-s05_06a:2667	“Yaṃ dadāti na taṃ hoti, yañceva dajjā tañceva seyyo;	266	
PA_atk-s05_06a:2668	Sūci dinnā sūcimeva seyyo.	266	
PA_atk-s05_06a:2670	“Tena metādiso vaṇṇo…pe…	267	
PA_atk-s05_06a:2671	Vaṇṇo ca me sabbadisā pabhāsatī”ti.	267	
PA_atk-s05_06a:2672_0	949. Tattha yaṃ dadātīti yādisaṃ deyyadhammaṃ dadāti. Na taṃ hotīti tassa tādisameva	2672	
PA_atk-s05_06a:2672_1	phalaṃ na hoti. Atha kho khettasampattiyā ca cittasampattiyā ca tato vipulataraṃ	2672	
PA_atk-s05_06a:2672_2	uḷāratarameva phalaṃ hoti. Tasmā yañceva dajjā tañceva seyyoti yaṃkiñcideva vijjamānaṃ	2672	
PA_atk-s05_06a:2672_3	dajjā dadeyya, tañceva tadeva seyyo, yassa kassaci anavajjassa deyyadhammassa dānameva	2672	
PA_atk-s05_06a:2672_4	seyyo, kasmā? Mayā hi sūci dinnā sūcimeva seyyo, sūcidānameva mayhaṃ seyyaṃ jātaṃ,	2672	
PA_atk-s05_06a:2672_5	yato ayamīdisī sampatti laddhāti adhippāyo.	2672	
PA_atk-s05_06a:2673	Sūcivimānavaṇṇanā niṭṭhitā.	267	
PA_atk-s05_06a:2674	9. Dutiyasūcivimānavaṇṇanā	267	
PA_atk-s05_06a:2675_0	Uccamidaṃ maṇithūṇanti dutiyasūcivimānaṃ. Tassa kā uppatti? Bhagavā rājagahe viharati	2675	
PA_atk-s05_06a:2675_1	veḷuvane. Tena samayena rājagahavāsī eko tunnakārako vihārapekkhako hutvā veḷuvanaṃ	2675	
PA_atk-s05_06a:2675_2	gato. Tattha aññataraṃ bhikkhuṃ veḷuvane katasūciyā cīvaraṃ sibbantaṃ disvā sūcigharena	2675	
PA_atk-s05_06a:2675_3	saddhiṃ sūciyo adāsi. Sesaṃ sabbaṃ vuttanayameva.	2675	
PA_atk-s05_06a:2677	“Uccamidaṃ maṇithūṇaṃ vimānaṃ…pe…	267	
PA_atk-s05_06a:2678	Vaṇṇo ca te sabbadisā pabhāsatī”ti. – pucchi;	267	
PA_atk-s05_06a:2680	“So devaputto attamano…pe… yassa kammassidaṃ phalaṃ”.	268	
PA_atk-s05_06a:2682	“Ahaṃ manussesu manussabhūto, purimajātiyā manussaloke.	268	
PA_atk-s05_06a:2684	“Addasaṃ virajaṃ bhikkhuṃ, vippasannamanāvilaṃ;	268	
PA_atk-s05_06a:2685	Tassa adāsahaṃ sūciṃ, pasanno sehi pāṇibhi.	268	
PA_atk-s05_06a:2687	“Tena metādiso vaṇṇo…pe… vaṇṇo ca me sabbadisā pabhāsatī”ti.	268	
PA_atk-s05_06a:2688	Taṃ sabbaṃ heṭṭhā vuttanayameva.	268	
PA_atk-s05_06a:2689	Dutiyasūcivimānavaṇṇanā niṭṭhitā.	268	
PA_atk-s05_06a:2690	10. Paṭhamanāgavimānavaṇṇanā	269	
PA_atk-s05_06a:2691_0	Susukkakhandhaṃ abhiruyha nāganti nāgavimānaṃ. Tassa kā uppatti? Bhagavā sāvatthiyaṃ	2691	
PA_atk-s05_06a:2691_1	viharati jetavane. Tena samayena āyasmā mahāmoggallāno heṭṭhā vuttanayeneva devacārikaṃ	2691	
PA_atk-s05_06a:2691_2	caranto tāvatiṃsabhavanaṃ upagato. Tattha addasa aññataraṃ devaputtaṃ sabbasetaṃ	2691	
PA_atk-s05_06a:2691_3	mahantaṃ dibbanāgaṃ abhiruyha mahantena parivārena mahatā dibbānubhāvena ākāsena	2691	
PA_atk-s05_06a:2691_4	gacchantaṃ, sabbā disā cando viya sūriyo viya ca obhāsayamānaṃ. Disvā yena so devaputto	2691	
PA_atk-s05_06a:2691_5	tenupasaṅkami. Atha so devaputto tato oruyha āyasmantaṃ mahāmoggallānaṃ abhivādetvā	2691	
PA_atk-s05_06a:2691_6	añjaliṃ paggayha aṭṭhāsi. Atha thero –	2691	
PA_atk-s05_06a:2693	“Susukkakhandhaṃ abhiruyha nāgaṃ, akācinaṃ dantiṃ baliṃ mahājavaṃ;	269	
PA_atk-s05_06a:2694	Abhiruyha gajavaraṃ sukappitaṃ, idhāgamā vehāyasaṃ antalikkhe.	269	
PA_atk-s05_06a:2696	“Nāgassa dantesu duvesu nimmitā, acchodakā paduminiyo suphullā;	269	
PA_atk-s05_06a:2697	Padumesu ca tūriyagaṇā pavajjare, imā ca naccanti manoharāyo.	269	
PA_atk-s05_06a:2699	“Deviddhipattosi mahānubhāvo, manussabhūto kimakāsi puññaṃ;	269	
PA_atk-s05_06a:2700	Kenāsi evaṃ jalitānubhāvo, vaṇṇo ca te sabbadisā pabhāsatī”ti. –	270	
PA_atk-s05_06a:2701	Tassa sampattikittanamukhena katakammaṃ pucchi.	270	
PA_atk-s05_06a:2702_0	961. Tattha susukkakhandhanti suṭṭhu setakhandhaṃ. Kiñcāpi tassa nāgassa cattāro	2702	
PA_atk-s05_06a:2702_1	pādā, vatthikosaṃ, mukhappadeso, ubho kaṇṇā, vāladhīti ettakaṃ muñcitvā sabbo kāyo	2702	
PA_atk-s05_06a:2702_2	setova, khandhappadesassa pana sātisayaṃ dhavalataratāya vuttaṃ “susukkakhandha”nti.	2702	
PA_atk-s05_06a:2702_3	Nāganti dibbaṃ hatthināgaṃ. Akācinanti niddosaṃ, sabalalavaṅkatilakādichavidosavirahitanti	2702	
PA_atk-s05_06a:2702_4	attho. “Ājānīya”ntipi pāḷi, ājānīyalakkhaṇūpetanti attho. Dantinti vipularuciradantavantaṃ.	2702	
PA_atk-s05_06a:2702_5	Balinti balavantaṃ mahābalaṃ. Mahājavanti atijavaṃ sīghagāmiṃ. Puna abhiruyhāti ettha	2702	
PA_atk-s05_06a:2702_6	anunāsikalopo daṭṭhabbo, abhiruyhaṃ ārohanīyanti vuttaṃ hoti. Sesaṃ vuttanayameva.	2702	
PA_atk-s05_06a:2703	Evaṃ pana therena puṭṭho devaputto attanā katakammaṃ kathento –	270	
PA_atk-s05_06a:2705	“Aṭṭheva muttapupphāni, kassapassa mahesino;	270	
PA_atk-s05_06a:2706	Thūpasmiṃ abhiropesiṃ, pasanno sehi pāṇibhi.	270	
PA_atk-s05_06a:2708	“Tena metādiso vaṇṇo…pe…	270	
PA_atk-s05_06a:2709	Vaṇṇo ca me sabbadisā pabhāsatī”ti. – imāhi gāthāhi byākāsi;	270	
PA_atk-s05_06a:2710_0	Tassattho – ahaṃ pubbe kassapasammāsambuddhassa yojanike kanakathūpe vaṇṭato muccitvā	2710	
PA_atk-s05_06a:2710_1	gacchamūle patitāni aṭṭha muttapupphāni labhitvā tāni gahetvā pūjanavasena pasannacitto	2710	
PA_atk-s05_06a:2710_2	hutvā abhiropesiṃ pūjesiṃ.	2710	
PA_atk-s05_06a:2711_0	Atīte kira kassapasammāsambuddhe parinibbute yojanike kanakathūpe ca kārite saparivāro	2711	
PA_atk-s05_06a:2711_1	kikī kāsirājā ca nāgarā ca negamā ca jānapadā ca divase divase pupphapūjaṃ karonti.	2711	
PA_atk-s05_06a:2711_2	Tesu tathā karontesu pupphāni mahagghāni dullabhāni ca ahesuṃ. Atheko upāsako mālākāravīthiyaṃ	2711	
PA_atk-s05_06a:2711_3	vicaritvā ekamekena kahāpaṇena ekamekampi pupphaṃ alabhanto aṭṭha kahāpaṇāni gahetvā	2711	
PA_atk-s05_06a:2711_4	pupphārāmaṃ gantvā mālākāraṃ āha “imehi aṭṭhahi kahāpaṇehi aṭṭha pupphāni dehī”ti.	2711	
PA_atk-s05_06a:2711_5	“Natthayyo pupphāni, sammadeva upadhāretvā ocinitvā dinnānī”ti. “Ahaṃ oloketvā gaṇhāmī”ti.	2711	
PA_atk-s05_06a:2711_6	“Yadi evaṃ, ārāmaṃ pavisitvā gavesāhī”ti. So pavisitvā gavesanto patitāni aṭṭha pupphāni	2711	
PA_atk-s05_06a:2711_7	labhitvā mālākāraṃ āha “gaṇha, tāta, kahāpaṇānī”ti. “Tava puññena laddhāni, nāhaṃ	2711	
PA_atk-s05_06a:2711_8	kahāpaṇāni gaṇhāmī”ti āha. Itaro “nāhaṃ mudhā pupphāni gahetvā bhagavato pūjaṃ karissāmī”ti	2711	
PA_atk-s05_06a:2711_9	kahāpaṇāni tassa purato ṭhapetvā pupphāni gahetvā cetiyaṅgaṇaṃ gantvā pasannacitto	2711	
PA_atk-s05_06a:2711_10	pūjaṃ akāsi. So aparabhāge kālaṃ katvā tāvatiṃsesu uppajjitvā tattha yāvatāyukaṃ	27111	
PA_atk-s05_06a:2711_11	ṭhatvā punapi devaloke, punapi devaloketi evaṃ aparāparaṃ devesuyeva saṃsaranto tasseva	27111	
PA_atk-s05_06a:2711_12	kammassa vipākāvasesena imasmimpi buddhuppāde tāvatiṃsesuyeva uppajji. Taṃ sandhāya	27111	
PA_atk-s05_06a:2711_13	heṭṭhā vuttaṃ “tattha addasa aññataraṃ devaputta”ntiādi.	27111	
PA_atk-s05_06a:2712_0	Taṃ panetaṃ pavattiṃ āyasmā mahāmoggallāno manussalokaṃ āgantvā bhagavato ārocesi.	2712	
PA_atk-s05_06a:2712_1	Bhagavā tamatthaṃ aṭṭhuppattiṃ katvā sampattaparisāya vitthārena dhammaṃ desesi.	2712	
PA_atk-s05_06a:2712_2	Sā desanā mahājanassa sātthikā ahosīti.	2712	
PA_atk-s05_06a:2713	Nāgavimānavaṇṇanā niṭṭhitā.	271	
PA_atk-s05_06a:2714	11. Dutiyanāgavimānavaṇṇanā	271	
PA_atk-s05_06a:2715_0	Mahantaṃ nāgaṃ abhiruyhāti dutiyanāgavimānaṃ. Tassa kā uppatti? Bhagavā rājagahe	2715	
PA_atk-s05_06a:2715_1	viharati veḷuvane. Tena samayena rājagahe aññataro upāsako saddho pasanno pañcasu	2715	
PA_atk-s05_06a:2715_2	sīlesu patiṭṭhito uposathadivasesu uposathasīlaṃ samādiyitvā purebhattaṃ attano vibhavānurūpaṃ	2715	
PA_atk-s05_06a:2715_3	bhikkhūnaṃ dānāni datvā sayaṃ bhuñjitvā suddhavatthanivattho suddhuttarāsaṅgo pacchābhattaṃ	2715	
PA_atk-s05_06a:2715_4	yebhuyyena aṭṭha pānāni gāhāpetvā vihāraṃ gantvā bhikkhusaṅghassa niyyādetvā bhagavantaṃ	2715	
PA_atk-s05_06a:2715_5	upasaṅkamitvā dhammaṃ suṇāti. Evaṃ so sakkaccaṃ dānamayaṃ sīlamayañca bahuṃ sucaritaṃ	2715	
PA_atk-s05_06a:2715_6	upacinitvā ito cuto tāvatiṃsesu uppajji. Tassa puññānubhāvena sabbaseto mahanto dibbo	2715	
PA_atk-s05_06a:2715_7	hatthināgo pāturahosi. So taṃ abhiruyha mahantena parivārena mahantena dibbānubhāvena	2715	
PA_atk-s05_06a:2715_8	kālena kālaṃ uyyānakīḷaṃ gacchati.	2715	
PA_atk-s05_06a:2716_0	Athekadivasaṃ kataññutāya codiyamāno aḍḍharattisamaye taṃ dibbanāgaṃ abhiruyha mahatā	2716	
PA_atk-s05_06a:2716_1	parivārena “bhagavantaṃ vandissāmī”ti devalokato āgantvā kevalakappaṃ veḷuvanaṃ obhāsetvā	2716	
PA_atk-s05_06a:2716_2	hatthikkhandhato oruyha bhagavantaṃ upasaṅkamitvā abhivādetvā añjaliṃ paggayha ekamantaṃ	2716	
PA_atk-s05_06a:2716_3	aṭṭhāsi. Taṃ bhagavato samīpe ṭhito āyasmā vaṅgīso bhagavato anuññāya imāhi gāthāhi pucchi –	2716	
PA_atk-s05_06a:2718	“Mahantaṃ nāgaṃ abhiruyha, sabbasetaṃ gajuttamaṃ;	271	
PA_atk-s05_06a:2719	Vanā vanaṃ anupariyāsi, nārīgaṇapurakkhato;	271	
PA_atk-s05_06a:2720	Obhāsento disā sabbā, osadhī viya tārakā.	272	
PA_atk-s05_06a:2722	“Kena tetādiso vaṇṇo…pe…	272	
PA_atk-s05_06a:2723	Vaṇṇo ca te sabbadisā pabhāsatī”ti.	272	
PA_atk-s05_06a:2724	Tatthā pucchito sopi tassa gāthāhi eva byākāsi.	272	
PA_atk-s05_06a:2726	“So devaputto attamano, vaṅgīseneva pucchito;	272	
PA_atk-s05_06a:2727	Pañhaṃ puṭṭho viyākāsi, yassa kammassidaṃ phalaṃ”.	272	
PA_atk-s05_06a:2729	“Ahaṃ manussesu manussabhūto, upāsako cakkhumato ahosiṃ;	272	
PA_atk-s05_06a:2730	Pāṇātipātā virato ahosiṃ, loke adinnaṃ parivajjayissaṃ.	273	
PA_atk-s05_06a:2732	“Amajjapo no ca musā abhāṇiṃ, sakena dārena ca tuṭṭho ahosiṃ;	273	
PA_atk-s05_06a:2733	Annañca pānañca pasannacitto, sakkacca dānaṃ vipulaṃ adāsiṃ.	273	
PA_atk-s05_06a:2735	“Tena metādiso vaṇṇo…pe…	273	
PA_atk-s05_06a:2736	Vaṇṇo ca me sabbadisā pabhāsatī”ti.	273	
PA_atk-s05_06a:2737	Tattha apubbaṃ natthi, sesaṃ heṭṭhā vuttanayameva.	273	
PA_atk-s05_06a:2738	Dutiyanāgavimānavaṇṇanā niṭṭhitā.	273	
PA_atk-s05_06a:2739	12. Tatiyanāgavimānavaṇṇanā	273	
PA_atk-s05_06a:2740_0	Ko nu dibbena yānenāti tatiyanāgavimānaṃ. Tassa kā uppatti? Bhagavā rājagahe viharati	2740	
PA_atk-s05_06a:2740_1	veḷuvane kalandakanivāpe. Tena samayena tayo khīṇāsavattherā gāmakāvāse vassaṃ upagacchiṃsu.	2740	
PA_atk-s05_06a:2740_2	Te vutthavassā pavāretvā “bhagavantaṃ vandissāmā”ti rājagahaṃ uddissa gacchantā antarāmagge	2740	
PA_atk-s05_06a:2740_3	sāyaṃ aññatarasmiṃ gāmake micchādiṭṭhikabrāhmaṇassa ucchukhettasamīpaṃ gantvā ucchupālaṃ	2740	
PA_atk-s05_06a:2740_4	pucchiṃsu “āvuso, sakkā ajja rājagahaṃ pāpuṇitu”nti. “Na sakkā, bhante, ito aḍḍhayojane	2740	
PA_atk-s05_06a:2740_5	rājagahaṃ, idheva vasitvā sve gacchathā”ti āha. “Atthettha koci vasanayoggo āvāso”ti?	2740	
PA_atk-s05_06a:2740_6	“Natthi, bhante, ahaṃ pana vo vasanaṭṭhānaṃ jānissāmī”ti. Therā adhivāsesuṃ.	2740	
PA_atk-s05_06a:2741_0	So ucchūsuyeva yathāṭhitesu sākhāmaṇḍapākārena daṇḍakāni bandhitvā ucchupaṇṇehi chādetvā	2741	
PA_atk-s05_06a:2741_1	heṭṭhā palālaṃ attharitvā ekassa therassa adāsi, dutiyassa therassa tīhi ucchūhi	2741	
PA_atk-s05_06a:2741_2	daṇḍakasaṅkhepena bandhitvā tiṇena chādetvā heṭṭhā ca tiṇasantharaṃ katvā adāsi,	2741	
PA_atk-s05_06a:2741_3	itarassa attano kuṭiyaṃ dve tayo daṇḍake sākhāyo ca nīharitvā cīvarena paṭicchādento	2741	
PA_atk-s05_06a:2741_4	cīvarakuṭiṃ katvā adāsi. Te tattha vasiṃsu. Atha vibhātāya rattiyā kālasseva bhattaṃ	2741	
PA_atk-s05_06a:2741_5	pacitvā dantakaṭṭhañca mukhodakañca datvā saha ucchurasena bhattaṃ adāsi. Tesaṃ bhuñjitvā	2741	
PA_atk-s05_06a:2741_6	anumodanaṃ katvā gacchantānaṃ ekekaṃ ucchuṃ adāsi “mayhaṃ bhāgo bhavissatī”ti. So	2741	
PA_atk-s05_06a:2741_7	thokaṃ maggaṃ there anugantvā nivattanto attano veyyāvaccañca dānañca ārabbha uḷāraṃ	2741	
PA_atk-s05_06a:2741_8	pītisomanassaṃ paṭisaṃvedento nivatti.	2741	
PA_atk-s05_06a:2742_0	Khettasāmiko pana gacchantānaṃ bhikkhūnaṃ paṭipathena āgacchanto bhikkhū pucchi “kuto	2742	
PA_atk-s05_06a:2742_1	vo ucchu laddhā”ti? “Ucchupālakena dinnā”ti. Taṃ sutvā brāhmaṇo kupito anattamano	2742	
PA_atk-s05_06a:2742_2	taṭataṭāyamāno kodhābhibhūto tassa piṭṭhito upadhāvitvā muggarena taṃ paharanto ekappahāreneva	2742	
PA_atk-s05_06a:2742_3	jīvitā voropesi. So attanā katapuññakammameva anussaranto kālaṃ katvā sudhammādevasabhāyaṃ	2742	
PA_atk-s05_06a:2742_4	nibbatti. Tassa puññānubhāvena sabbaseto mahanto dibbavaravāraṇo nibbatti.	2742	
PA_atk-s05_06a:2743_0	Ucchupālakassa maraṇaṃ sutvā tassa mātāpitaro ceva ñātimittā ca assumukhā rodamānā	2743	
PA_atk-s05_06a:2743_1	taṃ ṭhānaṃ agamaṃsu, sabbe ca gāmavāsino sannipatiṃsu. Tatrassa mātāpitaro sarīrakiccaṃ	2743	
PA_atk-s05_06a:2743_2	kātuṃ ārabhiṃsu. Tasmiṃ khaṇe so devaputto taṃ dibbahatthiṃ abhiruhitvā sabbatāḷāvacaraparivuto	2743	
PA_atk-s05_06a:2743_3	pañcaṅgikena tūriyena pavajjamānena mahantena parivārena mahatiyā deviddhiyā devalokato	2743	
PA_atk-s05_06a:2743_4	āgantvā tāya parisāya dissamānarūpo ākāse aṭṭhāsi. Atha naṃ tattha paṇḍitajātiko	2743	
PA_atk-s05_06a:2743_5	puriso imāhi gāthāhi tena katapuññakammaṃ pucchi –	2743	
PA_atk-s05_06a:2745	“Ko nu dibbena yānena, sabbasetena hatthinā;	274	
PA_atk-s05_06a:2746	Tūriyatāḷitanigghoso, antalikkhe mahīyati.	274	
PA_atk-s05_06a:2748	“Devatā nusi gandhabbo, adu sakko purindado;	274	
PA_atk-s05_06a:2749	Ajānantā taṃ pucchāma, kathaṃ jānemu taṃ maya”nti.	274	
PA_atk-s05_06a:2750	Sopissa imāhi gāthāhi etamatthaṃ byākāsi –	275	
PA_atk-s05_06a:2752	“Nāmhi devo na gandhabbo, nāpi sakko purindado;	275	
PA_atk-s05_06a:2753	Sudhammā nāma ye devā, tesaṃ aññataro aha”nti.	275	
PA_atk-s05_06a:2755	“Pucchāma devaṃ sudhammaṃ, puthuṃ katvāna añjaliṃ;	275	
PA_atk-s05_06a:2756	Kiṃ katvā mānuse kammaṃ, sudhammaṃ upapajjatī”ti – punapi pucchi;	275	
PA_atk-s05_06a:2758	“Ucchāgāraṃ tiṇāgāraṃ, vatthāgārañca yo dade;	275	
PA_atk-s05_06a:2759	Tiṇṇaṃ aññataraṃ datvā, sudhammaṃ upapajjatī”ti. – punapi byākāsi;	275	
PA_atk-s05_06a:2760_0	976. Tattha tūriyatāḷitanigghosoti tāḷitapañcaṅgitadibbatūriyanigghoso attānaṃ uddissa	2760	
PA_atk-s05_06a:2760_1	pavajjamānadibbatūriyasaddo. Antalikkhe mahīyatīti ākāse ṭhatvā ākāsaṭṭheneva mahatā	2760	
PA_atk-s05_06a:2760_2	parivārena pūjīyati.	2760	
PA_atk-s05_06a:2761_0	977. Devatā nusīti devatā nu asi, kiṃ nu tvaṃ devosīti attho. Gandhabboti gandhabbakāyikadevo	2761	
PA_atk-s05_06a:2761_1	asīti attho. Adu sakko purindadoti udāhu pure dadātīti “purindado”ti vissuto sakko	2761	
PA_atk-s05_06a:2761_2	nusi, atha sakko devarājā asīti attho. Ettha ca satipi sakkagandhabbānaṃ devabhāve	2761	
PA_atk-s05_06a:2761_3	tesaṃ visuṃ gahitattā gobalibaddhañāyena tadaññadevavācako devasaddo daṭṭhabbo.	2761	
PA_atk-s05_06a:2762_0	978. Atha devaputto “vissajjanaṃ nāma pucchāsabhāgena hotī”ti tehi pucchitaṃ devagandhabbasakkabhāvaṃ	2762	
PA_atk-s05_06a:2762_1	paṭikkhipitvā attānaṃ ācikkhanto “namhi devo na gandhabbo”tiādimāha. Tattha namhi	2762	
PA_atk-s05_06a:2762_2	devoti tayā āsaṅkito yo koci devo na homi na gandhabbo na sakko, apica kho sudhammā	2762	
PA_atk-s05_06a:2762_3	nāma ye devā, tesaṃ aññataro ahaṃ, sudhammā devatā nāma tāvatiṃsadevanikāyasseva	2762	
PA_atk-s05_06a:2762_4	aññataradevanikāyo. So kira ucchupālo tesaṃ devānaṃ sampattiṃ sutvā pageva tattha	2762	
PA_atk-s05_06a:2762_5	cittaṃ paṇidhāya ṭhitoti keci vadanti.	2762	
PA_atk-s05_06a:2763	979. Puthunti mahantaṃ, paripuṇṇaṃ katvāti attho. Sakkaccakiriyādīpanatthañhetaṃ vuttaṃ.	276	
PA_atk-s05_06a:2764_0	980. Sudhammādevayānaṃ puṭṭho devaputto kakaṇṭakanimittaṃ vadanto viya diṭṭhamattameva	2764	
PA_atk-s05_06a:2764_1	gahetvā attanā katapuññaṃ ācikkhanto “ucchāgāra”nti gāthamāha. Tattha tiṇṇaṃ aññataraṃ	2764	
PA_atk-s05_06a:2764_2	datvāti yadipi mayā tīṇi agārāni dinnāni, tīsu pana aññatarenāti ayamatthopi sijjhatīti	2764	
PA_atk-s05_06a:2764_3	nayaggāhena devaputto evamāha. Sesaṃ suviññeyyameva.	2764	
PA_atk-s05_06a:2765_0	Evaṃ so tena pucchi tamatthaṃ vissajjetvā ratanattayaguṇaṃ pakāsento mātāpitūhi saddhiṃ	2765	
PA_atk-s05_06a:2765_1	sammodanaṃ katvā devalokameva gato. Manussā devaputtassa vacanaṃ sutvā bhagavati	2765	
PA_atk-s05_06a:2765_2	bhikkhusaṅghe ca sañjātapasādabahumānā bahuṃ dānūpakaraṇaṃ sajjetvā sakaṭānaṃ pūretvā	2765	
PA_atk-s05_06a:2765_3	veḷuvanaṃ gantvā buddhappamukhassa bhikkhusaṅghassa mahādānaṃ datvā satthu taṃ pavattiṃ	2765	
PA_atk-s05_06a:2765_4	ārocayiṃsu. Satthā taṃ pucchāvissajjanaṃ tatheva vatvā tameva atthaṃ aṭṭhuppattiṃ	2765	
PA_atk-s05_06a:2765_5	katvā vitthārena dhammaṃ desetvā te saraṇesu ca sīlesu ca patiṭṭhāpesi. Te ca patiṭṭhitasaddhā	2765	
PA_atk-s05_06a:2765_6	bhagavantaṃ vanditvā attano gāmaṃ upagantvā ucchupālassa mataṭṭhāne vihāraṃ kārayiṃsūti.	2765	
PA_atk-s05_06a:2766	Tatiyanāgavimānavaṇṇanā niṭṭhitā.	276	
PA_atk-s05_06a:2767	13. Cūḷarathavimānavaṇṇanā	276	
PA_atk-s05_06a:2768_0	Daḷhadhammā nisārassāti cūḷarathavimānaṃ. Tassa kā uppatti? Bhagavati parinibbute	2768	
PA_atk-s05_06a:2768_1	dhātuvibhāgaṃ katvā tattha tattha satthu thūpesu patiṭṭhāpiyamānesu mahākassapattherappamukhesu	2768	
PA_atk-s05_06a:2768_2	dhammaṃ saṅgāyituṃ uccinitvā gahitesu sāvakesu yāva vassūpagamanā veneyyāpekkhāya	2768	
PA_atk-s05_06a:2768_3	attano attano parisāya saddhiṃ tattha tattha vasantesu āyasmā mahākaccāyano paccantadese	2768	
PA_atk-s05_06a:2768_4	aññatarasmiṃ araññāyatane viharati. Tena samayena assakaraṭṭhe potalinagare assakarājā	2768	
PA_atk-s05_06a:2768_5	rajjaṃ kāreti, tassa jeṭṭhāya deviyā putto sujāto nāma kumāro soḷasavassuddesiko	2768	
PA_atk-s05_06a:2768_6	kaniṭṭhāya deviyā nibandhanena pitarā raṭṭhato pabbājito araññaṃ pavisitvā vanacarake	2768	
PA_atk-s05_06a:2768_7	nissāya araññe vasati. So kira kassapassa bhagavato sāsane pabbajitvā sīlamatte patiṭṭhito	2768	
PA_atk-s05_06a:2768_8	puthujjanakālakiriyaṃ katvā tāvatiṃsesu nibbattitvā tattha yāvatāyukaṃ ṭhatvā aparāparaṃ	2768	
PA_atk-s05_06a:2768_9	sugatiyaṃyeva paribbhamanto imasmiṃ buddhuppāde bhagavato abhisambodhito tiṃsavasse	2768	
PA_atk-s05_06a:2768_10	assakaraṭṭhe assakarañño aggamahesiyā kucchismiṃ nibbatti, “sujāto”tissa nāmaṃ ahosi.	27681	
PA_atk-s05_06a:2768_11	So mahantena parivārena vaḍḍhati.	27681	
PA_atk-s05_06a:2769_0	Tassa pana mātari kālakatāya rājā aññaṃ rājadhītaraṃ aggamahesiṭṭhāne ṭhapesi. Sāpi	2769	
PA_atk-s05_06a:2769_1	aparena samayena puttaṃ vijāyi. Tassā rājā puttaṃ disvā pasanno “bhadde, tayā icchitaṃ	2769	
PA_atk-s05_06a:2769_2	varaṃ gaṇhāhī”ti varaṃ adāsi. Sā gahitakaṃ katvā ṭhapetvā yadā sujātakumāro soḷasavassuddesiko	2769	
PA_atk-s05_06a:2769_3	jāto, tadā rājānaṃ āha “deva, tumhehi mama puttaṃ disvā tuṭṭhacittehi varo dinno,	2769	
PA_atk-s05_06a:2769_4	taṃ idāni dethā”ti. “Gaṇha, devī”ti. “Mayhaṃ puttassa rajjaṃ dethā”ti. “Nassa, vasali,	2769	
PA_atk-s05_06a:2769_5	mama jeṭṭhaputte devakumārasadise sujātakumāre ṭhite kasmā evaṃ vadasī”ti paṭikkhipi.	2769	
PA_atk-s05_06a:2769_6	Devī punappunaṃ nibandhanaṃ karontī manaṃ alabhitvā ekadivasaṃ āha “deva, yadi sacce	2769	
PA_atk-s05_06a:2769_7	tiṭṭhasi, dehi evā”ti. Rājā “anupadhāretvā mayā imissā varo dinno, ayañca evaṃ vadatī”ti	2769	
PA_atk-s05_06a:2769_8	vippaṭisārī hutvā sujātakumāraṃ pakkositvā tamatthaṃ ārocetvā assūni pavattesi. Kumāro	2769	
PA_atk-s05_06a:2769_9	pitaraṃ socamānaṃ disvā domanassappatto assūni pavattetvā “anujānāhi, deva, ahaṃ	2769	
PA_atk-s05_06a:2769_10	aññattha gamissāmī”ti āha. Taṃ sutvā raññā “aññaṃ te nagaraṃ māpessāmi, tattha vaseyyāsī”ti	27691	
PA_atk-s05_06a:2769_11	vutte kumāro na icchi. “Mama sahāyānaṃ rājūnaṃ santike pesessāmī”ti ca vutte tampi	27691	
PA_atk-s05_06a:2769_12	nānujāni. Kevalaṃ “deva, araññaṃ gamissāmī”ti āha. Rājā puttaṃ āliṅgitvā sīse cumbitvā	27691	
PA_atk-s05_06a:2769_13	“mamaccayena idhāgantvā rajje patiṭṭhahā”ti vatvā vissajjesi.	27691	
PA_atk-s05_06a:2770_0	So araññaṃ pavisitvā vanacarake nissāya vasanto ekadivasaṃ migavaṃ gato. Tassa samaṇakāle	2770	
PA_atk-s05_06a:2770_1	sahāyavaro eko devaputto hitesitāya migarūpena taṃ palobhento dhāvitvā āyasmato mahākaccāyanassa	2770	
PA_atk-s05_06a:2770_2	vasanaṭṭhānasamīpaṃ patvā antaradhāyi. So “imaṃ migaṃ idāni gaṇhissāmī”ti upadhāvanto	2770	
PA_atk-s05_06a:2770_3	therassa vasanaṭṭhānaṃ patvā taṃ apassanto bahi paṇṇasālāya theraṃ nisinnaṃ disvā	2770	
PA_atk-s05_06a:2770_4	tassa samīpe cāpakoṭiṃ olubbha aṭṭhāsi. Thero taṃ oloketvā ādito paṭṭhāya sabbaṃ	2770	
PA_atk-s05_06a:2770_5	tassa pavattiṃ ñatvā anuggaṇhanto ajānanto viya saṅgahaṃ karonto –	2770	
PA_atk-s05_06a:2772	“Daḷhadhammā nisārassa, dhanuṃ olubbha tiṭṭhasi;	277	
PA_atk-s05_06a:2773	Khattiyo nusi rājañño, adu luddo vanecaro”ti. –	277	
PA_atk-s05_06a:2774_0	Pucchi. Tattha daḷhadhammāti daḷhadhanu. Daḷhadhanu nāma dvisahassathāmaṃ vuccati.	2774	
PA_atk-s05_06a:2774_1	Dvisahassathāmanti ca yassa āropitassa jiyāya baddho lohasīsādīnaṃ bhāro daṇḍe gahetvā	2774	
PA_atk-s05_06a:2774_2	yāva kaṇḍappamāṇā ukkhittassa pathavito muccati. Nisārassāti niratisayasārassa visiṭṭhasārassa	2774	
PA_atk-s05_06a:2774_3	rukkhassa dhanuṃ, sāratararukkhamayaṃ dhanunti attho. Olubbhāti sannirumbhitvā. Rājaññoti	2774	
PA_atk-s05_06a:2774_4	rājakumāro. Vanecaroti vanacaro.	2774	
PA_atk-s05_06a:2775	Atha so attānaṃ āvikaronto –	277	
PA_atk-s05_06a:2777	“Assakādhipatissāhaṃ, bhante putto vanecaro;	277	
PA_atk-s05_06a:2778	Nāmaṃ me bhikkhu te brūmi, sujāto iti maṃ vidū.	277	
PA_atk-s05_06a:2780	“Mige gavesamānohaṃ, ogāhanto brahāvanaṃ;	278	
PA_atk-s05_06a:2781	Migaṃ tañceva nāddakkhiṃ, tañca disvā ṭhito aha”nti. –	278	
PA_atk-s05_06a:2782	Āha. Tattha assakādhipatissāti assakaraṭṭhādhipatino assakarājassa. Bhikkhūti theraṃ ālapati. Mige gavesamānoti migasūkarādike gavesanto, migavaṃ carantoti attho.	278	
PA_atk-s05_06a:2783	Taṃ sutvā thero tena saddhiṃ paṭisanthāraṃ karonto –	278	
PA_atk-s05_06a:2785	“Svāgataṃ te mahāpuñña, atho te adurāgataṃ;	278	
PA_atk-s05_06a:2786	Etto udakamādāya, pāde pakkhālayassu te.	278	
PA_atk-s05_06a:2788	“Idampi pānīyaṃ sītaṃ, ābhataṃ girigabbharā;	278	
PA_atk-s05_06a:2789	Rājaputta tato pitvā, santhatasmiṃ upāvisā”ti. – āha;	278	
PA_atk-s05_06a:2790_0	984. Tattha adurāgatanti durāgamanavajjitaṃ, mahāpuñña, te idhāgamanaṃ svāgataṃ,	2790	
PA_atk-s05_06a:2790_1	na te appakampi durāgamanaṃ atthi tuyhañca mayhañca pītisomanassajananatoti adhippāyo.	2790	
PA_atk-s05_06a:2790_2	“Adhunāgata”ntipi pāṭho, idāni āgamananti attho.	2790	
PA_atk-s05_06a:2791	985. Santhatasmiṃ upāvisāti anantarahitāya bhūmiyā anisīditvā amukasmiṃ tiṇasanthārake nisīdāti.	279	
PA_atk-s05_06a:2792	Tato rājakumāro therassa paṭisanthāraṃ sampaṭicchanto āha –	279	
PA_atk-s05_06a:2794	“Kalyāṇī vata te vācā, savanīyā mahāmuni;	279	
PA_atk-s05_06a:2795	Nelā atthavatī vaggu, mantvā atthañca bhāsasi.	279	
PA_atk-s05_06a:2797	“Kā te rati vane viharato, isinisabha vadehi puṭṭho;	279	
PA_atk-s05_06a:2798	Tava vacanapathaṃ nisāmayitvā, atthadhammapadaṃ samācaremase”ti.	279	
PA_atk-s05_06a:2799_0	986. Tattha kalyāṇīti sundarā sobhanā. Savanīyāti sotuṃ yuttā. Nelāti niddosā. Atthavatīti	2799	
PA_atk-s05_06a:2799_1	atthayuttā diṭṭhadhammikādinā hitena upetā. Vaggūti madhurā. Mantvāti jānitvā paññāya	2799	
PA_atk-s05_06a:2799_2	paricchinditvā. Atthanti atthato anapetaṃ ekantahitāvahaṃ.	2799	
PA_atk-s05_06a:2800_0	987. Isinisabhāti isīsu nisabha ājānīyasadisa. Vacanapathanti vacanaṃ. Vacanameva	2800	
PA_atk-s05_06a:2800_1	hi atthādhigamassa upāyabhāvato “vacanapatha”nti vuttaṃ. Atthadhammapadaṃ samācaremaseti	2800	
PA_atk-s05_06a:2800_2	idha ceva samparāye ca atthāvahaṃ sīlādidhammakoṭṭhāsaṃ paṭipajjāmase.	2800	
PA_atk-s05_06a:2801	Idāni thero attano sammāpaṭipattiṃ tassa anucchavikaṃ vadanto –	280	
PA_atk-s05_06a:2803	“Ahiṃsā sabbapāṇīnaṃ, kumāramhāka ruccati;	280	
PA_atk-s05_06a:2804	Theyyā ca aticārā ca, majjapānā ca ārati.	280	
PA_atk-s05_06a:2806	“Ārati samacariyā ca, bāhusaccaṃ kataññutā;	280	
PA_atk-s05_06a:2807	Diṭṭheva dhamme pāsaṃsā, dhammā ete pasaṃsiyā”ti. – āha;	280	
PA_atk-s05_06a:2808_0	989. Tattha ārati samacariyā cāti yathāvuttā ca pāpadhammato ārati, paṭivirati kāyasamatādisamacariyā	2808	
PA_atk-s05_06a:2808_1	ca. Bāhusaccanti pariyattibāhusaccaṃ. Kataññutāti parehi attano katassa upakārassa	2808	
PA_atk-s05_06a:2808_2	jānanā. Pāsaṃsāti atthakāmehi kulaputtehi pakārato āsaṃsitabbā. Dhammā eteti ete	2808	
PA_atk-s05_06a:2808_3	yathāvuttā ahiṃsādidhammā. Pasaṃsiyāti viññūhi pasaṃsitabbā.	2808	
PA_atk-s05_06a:2809_0	Evaṃ thero tassa anucchavikaṃ sammāpaṭipattiṃ vatvā anāgataṃsañāṇena āyusaṅkhāre	2809	
PA_atk-s05_06a:2809_1	olokento “pañcamāsamattamevā”ti disvā taṃ saṃvejetvā daḷhaṃ tattha sammāpaṭipattiyaṃ	2809	
PA_atk-s05_06a:2809_2	patiṭṭhāpetuṃ imaṃ gāthamāha –	2809	
PA_atk-s05_06a:2811	“Santike maraṇaṃ tuyhaṃ, oraṃ māsehi pañcahi;	281	
PA_atk-s05_06a:2812	Rājaputta vijānāhi, attānaṃ parimocayā”ti.	281	
PA_atk-s05_06a:2813	Tattha attānaṃ parimocayāti attānaṃ apāyadukkhato mocehi.	281	
PA_atk-s05_06a:2814	Tato kumāro attano muttiyā upāyaṃ pucchanto āha –	281	
PA_atk-s05_06a:2816	“Katamaṃ svāhaṃ janapadaṃ gantvā, kiṃ kammaṃ kiñca porisaṃ;	281	
PA_atk-s05_06a:2817	Kāya vā pana vijjāya, bhaveyyaṃ ajarāmaro”ti.	281	
PA_atk-s05_06a:2818	Tattha katamaṃ svāhanti katamaṃ su ahaṃ, katamaṃ nūti attho. Kiṃ kammaṃ kiñca porisanti katvāti vacanaseso. Porisanti purisakiccaṃ.	281	
PA_atk-s05_06a:2819	Tato thero tassa dhammaṃ desetuṃ imā gāthāyo avoca –	281	
PA_atk-s05_06a:2821	“Na vijjate so padeso, kammaṃ vijjā ca porisaṃ;	282	
PA_atk-s05_06a:2822	Yattha gantvā bhave macco, rājaputtājarāmaro.	282	
PA_atk-s05_06a:2824	“Mahaddhanā mahābhogā, raṭṭhavantopi khattiyā;	282	
PA_atk-s05_06a:2825	Pahūtadhanadhaññāse, tepi no ajarāmarā.	282	
PA_atk-s05_06a:2827	“Yadi te sutā andhakaveṇḍuputtā, sūrā vīrā vikkantappahārino;	282	
PA_atk-s05_06a:2828	Tepi āyukkhayaṃ pattā, viddhastā sassatīsamā.	282	
PA_atk-s05_06a:2830	“Khattiyā brāhmaṇā vessā, suddā caṇḍālapukkusā;	283	
PA_atk-s05_06a:2831	Ete caññe ca jātiyā, tepi no ajarāmarā.	283	
PA_atk-s05_06a:2833	“Ye mantaṃ parivattenti, chaḷaṅgaṃ brahmacintitaṃ;	283	
PA_atk-s05_06a:2834	Ete caññe ca vijjāya, tepi no ajarāmarā.	283	
PA_atk-s05_06a:2836	“Isayo cāpi ye santā, saññatattā tapassino;	283	
PA_atk-s05_06a:2837	Sarīraṃ tepi kālena, vijahanti tapassino.	283	
PA_atk-s05_06a:2839	“Bhāvitattāpi arahanto, katakiccā anāsavā;	283	
PA_atk-s05_06a:2840	Nikkhipanti imaṃ dehaṃ, puññapāpaparikkhayā”ti.	284	
PA_atk-s05_06a:2841	992. Tattha yattha gantvāti yaṃ padesaṃ gantvā kammaṃ vijjaṃ porisañca kāyapayogena itarapayogena ca upagantvā pāpuṇitvā bhaveyya ajarāmaroti attho.	284	
PA_atk-s05_06a:2842_0	993. Heṭṭhimakoṭiyā koṭisatādiparimāṇaṃ saṃharitvā ṭhapitaṃ mahantaṃ dhanaṃ etesanti	2842	
PA_atk-s05_06a:2842_1	mahaddhanā. Kumbhattayādikahāpaṇaparibbayo mahanto bhogo etesanti mahābhogā. Raṭṭhavantoti	2842	
PA_atk-s05_06a:2842_2	raṭṭhasāmikā, anekayojanaparimāṇaṃ raṭṭhaṃ pasāsantāti adhippāyo. Khattiyāti khattiyajātikā.	2842	
PA_atk-s05_06a:2842_3	Pahūtadhanadhaññāseti mahādhanadhaññasannicayā, attano parisāya ca sattaṭṭhasaṃvaccharapahonakadhanadhaññasannicayā.	2842	
PA_atk-s05_06a:2842_4	Tepi no ajarāmarāti jarāmaraṇadhammā eva, mahaddhanatādīnipi tesaṃ upari nipatantaṃ	2842	
PA_atk-s05_06a:2842_5	jarāmaraṇaṃ nivattetuṃ na sakkontīti attho.	2842	
PA_atk-s05_06a:2843_0	994. Andhakaveṇḍuputtāti andhakaveṇḍussa puttāti paññātā. Sūrāti sattimanto. Vīrāti	2843	
PA_atk-s05_06a:2843_1	vīriyavanto. Vikkantappahārinoti sūravīrabhāveneva paṭisattubalaṃ vikkamma pasayha	2843	
PA_atk-s05_06a:2843_2	paharaṇasīlā. Viddhastāti vinaṭṭhā. Sassatīsamāti kulaparamparāya sassatīhi candasūriyādīhi	2843	
PA_atk-s05_06a:2843_3	samānā, tepi acirakālapavattakulanvayāti attho.	2843	
PA_atk-s05_06a:2844	995. Jātiyāti attano jātiyā, visiṭṭhatarā pana jātipi nesaṃ jarāmaraṇaṃ nivattetuṃ na sakkotīti attho.	284	
PA_atk-s05_06a:2845_0	996. Mantanti vedaṃ. Chaḷaṅganti kappabyākaraṇaniruttisikkhāchandovicitijotisatthasaṅkhātehi	2845	
PA_atk-s05_06a:2845_1	chahi aṅgehi chaḷaṅgaṃ. Brahmacintitanti brahmehi aṭṭhakādīhi cintitaṃ paññācakkhunā diṭṭhaṃ.	2845	
PA_atk-s05_06a:2846	997. Santāti upasantakāyavacīkammantā. Saññatattāti saññatacittā. Tapassinoti tapanissitā.	284	
PA_atk-s05_06a:2847	Idāni kumāro attanā kattabbaṃ vadanto –	284	
PA_atk-s05_06a:2849	“Subhāsitā atthavatī, gāthāyo te mahāmuni;	284	
PA_atk-s05_06a:2850	Nijjhattomhi subhaṭṭhena, tvañca me saraṇaṃ bhavā”ti. –	285	
PA_atk-s05_06a:2851	Āha. Tattha nijjhattomhīti nijjhāpito dhammojasaññāya saññattigato amhi. Subhaṭṭhenāti suṭṭhu bhāsitena.	285	
PA_atk-s05_06a:2852	Tato thero taṃ anusāsanto imaṃ gāthaṃ abhāsi –	285	
PA_atk-s05_06a:2854	“Mā maṃ tvaṃ saraṇaṃ gaccha, tameva saraṇaṃ vaja;	285	
PA_atk-s05_06a:2855	Sakyaputtaṃ mahāvīraṃ, yamahaṃ saraṇaṃ gato”ti.	285	
PA_atk-s05_06a:2856	Tato rājakumāro āha –	285	
PA_atk-s05_06a:2858	“Katarasmiṃ so janapade, satthā tumhāka mārisa;	285	
PA_atk-s05_06a:2859	Ahampi daṭṭhuṃ gacchissaṃ, jinaṃ appaṭipuggala”nti.	285	
PA_atk-s05_06a:2860	Puna thero āha –	286	
PA_atk-s05_06a:2862	“Puratthimasmiṃ janapade, okkākakulasambhavo;	286	
PA_atk-s05_06a:2863	Tatthāsi purisājañño, so ca kho parinibbuto”ti.	286	
PA_atk-s05_06a:2864	Tattha therena nisinnapadesato majjhimadesassa pācīnadisābhāgattā vuttaṃ “puratthimasmiṃ janapade”ti.	286	
PA_atk-s05_06a:2865	Evaṃ so rājaputto therassa dhammadesanaṃ sutvā pasannamānaso saraṇesu ca sīlesu ca patiṭṭhahi. Tena vuttaṃ –	286	
PA_atk-s05_06a:2867	“Sace hi buddho tiṭṭheyya, satthā tumhāka mārisa;	286	
PA_atk-s05_06a:2868	Yojanāni sahassāni, gaccheyyaṃ payirupāsituṃ.	286	
PA_atk-s05_06a:2870	“Yato ca kho parinibbuto, satthā tumhāka mārisa;	287	
PA_atk-s05_06a:2871	Nibbutampi mahāvīraṃ, gacchāmi saraṇaṃ ahaṃ.	287	
PA_atk-s05_06a:2873	“Upemi saraṇaṃ buddhaṃ, dhammañcāpi anuttaraṃ;	287	
PA_atk-s05_06a:2874	Saṅghañca naradevassa, gacchāmi saraṇaṃ ahaṃ.	287	
PA_atk-s05_06a:2876	“Pāṇātipātā viramāmi khippaṃ, loke adinnaṃ parivajjayāmi;	287	
PA_atk-s05_06a:2877	Amajjapo no ca musā bhaṇāmi, sakena dārena ca homi tuṭṭho”ti.	287	
PA_atk-s05_06a:2878_0	Evaṃ pana taṃ saraṇesu ca sīlesu ca patiṭṭhitaṃ thero evamāha “rājakumāra, tuyhaṃ	2878	
PA_atk-s05_06a:2878_1	idha araññavāsena attho natthi, na ciraṃ tava jīvitaṃ, pañcamāsabbhantare eva kālaṃ	2878	
PA_atk-s05_06a:2878_2	karissasi, tasmā tava pitu santikameva gantvā dānādīni puññāni katvā saggaparāyaṇo	2878	
PA_atk-s05_06a:2878_3	bhaveyyāsī”ti vatvā attano santike dhātuyo datvā vissajjesi. So gacchanto “ahaṃ,	2878	
PA_atk-s05_06a:2878_4	bhante, tumhākaṃ vacanena ito gamissāmi, tumhehipi mayhaṃ anukampāya tattha āgantabba”nti	2878	
PA_atk-s05_06a:2878_5	vatvā therassa adhivāsanaṃ viditvā vanditvā padakkhiṇaṃ katvā pitu nagaraṃ gantvā	2878	
PA_atk-s05_06a:2878_6	uyyānaṃ pavisitvā attano āgatabhāvaṃ rañño nivedesi.	2878	
PA_atk-s05_06a:2879_0	Taṃ sutvā rājā saparivāro uyyānaṃ gantvā kumāraṃ āliṅgitvā antepuraṃ netvā abhisiñcitukāmo	2879	
PA_atk-s05_06a:2879_1	ahosi. Kumāro “deva, mayhaṃ appakaṃ āyu, ito catunnaṃ māsānaṃ accayena maraṇaṃ bhavissati,	2879	
PA_atk-s05_06a:2879_2	kiṃ me rajjena, tumhe nissāya puññameva karissāmī”ti vatvā therassa guṇaṃ ratanattayassa	2879	
PA_atk-s05_06a:2879_3	ca ānubhāvaṃ pavedesi. Taṃ sutvā rājā saṃvegappatto ratanattaye ca there ca pasannamānaso	2879	
PA_atk-s05_06a:2879_4	mahantaṃ vihāraṃ kāretvā mahākaccāyanattherassa santike dūtaṃ pāhesi. Theropi rājānaṃ	2879	
PA_atk-s05_06a:2879_5	mahājanañca anuggaṇhanto āgacchi. Rājā ca saparivāro dūratova paccuggamanaṃ katvā	2879	
PA_atk-s05_06a:2879_6	theraṃ vihāraṃ pavesetvā catūhi paccayehi sakkaccaṃ upaṭṭhahanto saraṇesu ca sīlesu	2879	
PA_atk-s05_06a:2879_7	ca patiṭṭhahi. Kumāro ca sīlāni samādiyitvā theraṃ bhikkhū ceva sakkaccaṃ upaṭṭhahanto	2879	
PA_atk-s05_06a:2879_8	dānāni dadanto dhammaṃ suṇanto catunnaṃ māsānaṃ accayena kālaṃ katvā tāvatiṃsabhavane	2879	
PA_atk-s05_06a:2879_9	nibbatti. Tassa puññānubhāvena sattaratanapaṭimaṇḍito sattayojanappamāṇo ratho uppajji,	2879	
PA_atk-s05_06a:2879_10	anekāni cassa accharāsahassāni parivāro ahosi.	28791	
PA_atk-s05_06a:2880_0	Rājā kumārassa sarīrasakkāraṃ katvā bhikkhusaṅghassa ca mahādānaṃ pavattetvā cetiyassa	2880	
PA_atk-s05_06a:2880_1	pūjaṃ akāsi, tattha mahājano sannipati, theropi saparivāro taṃ padesaṃ upagañchi.	2880	
PA_atk-s05_06a:2880_2	Atha devaputto attanā katakusalakammaṃ oloketvā kataññutāya “gantvā theraṃ vandissāmi,	2880	
PA_atk-s05_06a:2880_3	sāsanaguṇe ca pākaṭe karissāmī”ti cintetvā dibbarathaṃ āruyha mahatā parivārena dissamānarūpo	2880	
PA_atk-s05_06a:2880_4	āgantvā rathā oruyha therassa pāde vanditvā pitarā saddhiṃ paṭisanthāraṃ katvā theraṃ	2880	
PA_atk-s05_06a:2880_5	payirupāsamāno añjaliṃ paggayha aṭṭhāsi. Taṃ thero imāhi gāthāhi pucchi –	2880	
PA_atk-s05_06a:2882	“Sahassaraṃsīva yathāmahappabho, disaṃ yathā bhāti nabhe anukkamaṃ;	288	
PA_atk-s05_06a:2883	Tathāpakāro tavāyaṃ mahāratho, samantato yojanasattamāyato.	288	
PA_atk-s05_06a:2885	“Suvaṇṇapaṭṭehi samantamotthaṭo, urassa muttāhi maṇīhi cittito;	288	
PA_atk-s05_06a:2886	Lekhā suvaṇṇassa ca rūpiyassa ca, sobhenti veḷuriyamayā sunimmitā.	288	
PA_atk-s05_06a:2888	“Sīsañcidaṃ veḷuriyassa nimmitaṃ, yugañcidaṃ lohitakāya cittitaṃ;	288	
PA_atk-s05_06a:2889	Yuttā suvaṇṇassa ca rūpiyassa ca, sobhanti assā ca ime manojavā.	288	
PA_atk-s05_06a:2891	“So tiṭṭhasi hemarathe adhiṭṭhito, devānamindova sahassavāhano;	289	
PA_atk-s05_06a:2892	Pucchāmi tāhaṃ yasavanta kovidaṃ, kathaṃ tayā laddho ayaṃ uḷāro”ti.	289	
PA_atk-s05_06a:2893_0	1007. Tattha sahassaraṃsīti sūriyo. So hi anekasahassaraṃsimantatāya “sahassaraṃsī”ti	2893	
PA_atk-s05_06a:2893_1	vuccati. Yathāmahappabhoti attano mahattassa anurūpappabho. Yathā hi mahattena sūriyamaṇḍalena	2893	
PA_atk-s05_06a:2893_2	sadisaṃ jotimaṇḍalaṃ natthi, evaṃ pabhāyapi. Tathā hi taṃ ekasmiṃ khaṇe tīsu mahādīpesu	2893	
PA_atk-s05_06a:2893_3	ālokaṃ pharantaṃ tiṭṭhati. Disaṃ yathā bhāti nabhe anukkamanti nabhe ākāse yatheva	2893	
PA_atk-s05_06a:2893_4	disaṃ anukkamanto gacchanto yathā yena pakārena bhāti dibbati jotati. Tathāpakāroti	2893	
PA_atk-s05_06a:2893_5	tādisākāro. Tavāyanti tava ayaṃ.	2893	
PA_atk-s05_06a:2894_0	1008. Suvaṇṇapaṭṭehīti suvaṇṇamayehi paṭṭehi. Samantamotthaṭo samantato chādito.	2894	
PA_atk-s05_06a:2894_1	Urassāti uro assa, rathassa uroti ca īsāmūlaṃ vadati. Lekhāti veḷuriyamayā mālākammalatākammādilekhā.	2894	
PA_atk-s05_06a:2894_2	Tāsaṃ suvaṇṇapaṭṭesu ca rajatapaṭṭesu ca dissamānattā vuttaṃ “suvaṇṇassa ca rūpiyassa	2894	
PA_atk-s05_06a:2894_3	cā”ti. Sobhentīti rathaṃ sobhayanti.	2894	
PA_atk-s05_06a:2895_0	1009. Sīsanti rathakubbarasīsaṃ. Veḷuriyassa nimmitanti veḷuriyena nimmitaṃ, veḷuriyamaṇimayanti	2895	
PA_atk-s05_06a:2895_1	attho. Lohitakāyāti lohitakamaṇinā, yena kenaci rattamaṇinā vā. Yuttāti yojitā, atha	2895	
PA_atk-s05_06a:2895_2	vā yottā suvaṇṇassa ca rūpiyassa cāti suvaṇṇamayā ca rūpiyamayā ca yottā, saṅkhalikāti attho.	2895	
PA_atk-s05_06a:2896_0	1010. Adhiṭṭhitoti attano deviddhiyā sakalamidaṃ ṭhānaṃ abhibhavitvā ṭhito. Sahassavāhanoti	2896	
PA_atk-s05_06a:2896_1	sahassayuttavāhano, sahassaājānīyayuttaratho devānamindo yathāti adhippāyo. Yasavantāti	2896	
PA_atk-s05_06a:2896_2	ālapanaṃ, yasassīti attho. Kovidanti kusalañāṇavantaṃ, rathārohane vā chekaṃ. Ayaṃ	2896	
PA_atk-s05_06a:2896_3	uḷāroti ayaṃ uḷāro mahanto yasoti adhippāyo.	2896	
PA_atk-s05_06a:2897	Evaṃ therena puṭṭho devaputto imāhi gāthāhi byākāsi –	289	
PA_atk-s05_06a:2899	“Sujāto nāmahaṃ bhante, rājaputto pure ahuṃ;	289	
PA_atk-s05_06a:2900	Tvañca maṃ anukampāya, saññamasmiṃ nivesayi.	290	
PA_atk-s05_06a:2902	“Khīṇāyukañca maṃ ñatvā, sarīraṃ pādāsi satthuno;	290	
PA_atk-s05_06a:2903	Imaṃ sujāta pūjehi, taṃ te atthāya hehiti.	290	
PA_atk-s05_06a:2905	“Tāhaṃ gandhehi mālehi, pūjayitvā samuyyuto;	290	
PA_atk-s05_06a:2906	Pahāya mānusaṃ dehaṃ, upapannomhi nandanaṃ.	290	
PA_atk-s05_06a:2908	“Nandane ca vane ramme, nānādijagaṇāyute;	290	
PA_atk-s05_06a:2909	Ramāmi naccagītehi, accharāhi purakkhato”ti.	290	
PA_atk-s05_06a:2910	1012-3. Tattha sarīrantī sarīradhātuṃ. Hehitīti bhavissati. Samuyyutoti sammā uyyutto, yuttappayuttoti attho.	291	
PA_atk-s05_06a:2911_0	Evaṃ devaputto therena pucchitamatthaṃ kathetvā theraṃ vanditvā padakkhiṇaṃ katvā	2911	
PA_atk-s05_06a:2911_1	pitaraṃ āpucchitvā rathaṃ āruyha devalokameva gato. Theropi tamatthaṃ aṭṭhuppattiṃ	2911	
PA_atk-s05_06a:2911_2	katvā sampattaparisāya vitthārena dhammakathaṃ kathesi. Sā dhammakathā mahājanassa	2911	
PA_atk-s05_06a:2911_3	sātthikā ahosi. Atha thero taṃ sabbaṃ attanā ca tena ca kathitaniyāmeneva saṅgītikāle	2911	
PA_atk-s05_06a:2911_4	dhammasaṅgāhakānaṃ ārocesi, te ca taṃ tathā saṅgahaṃ āropesunti.	2911	
PA_atk-s05_06a:2912	Cūḷarathavimānavaṇṇanā niṭṭhitā.	291	
PA_atk-s05_06a:2913	14. Mahārathavimānavaṇṇanā	291	
PA_atk-s05_06a:2914_0	Sahassayuttaṃ hayavāhanaṃ subhanti mahārathavimānaṃ. Tassa kā uppatti? Bhagavā sāvatthiyaṃ	2914	
PA_atk-s05_06a:2914_1	viharati jetavane. Tena ca samayena āyasmā mahāmoggallāno heṭṭhā vuttanayena devacārikaṃ	2914	
PA_atk-s05_06a:2914_2	caranto tāvatiṃsabhavane gopālassa nāma devaputtassa attano vimānato nikkhamitvā	2914	
PA_atk-s05_06a:2914_3	sahassayuttaṃ mahantaṃ dibbarathaṃ abhiruyha mahantena parivārena mahatiyā deviddhiyā	2914	
PA_atk-s05_06a:2914_4	uyyānakīḷanatthaṃ gacchantassa avidūre pāturahosi. Taṃ disvā devaputto sañjātagāravabahumāno	2914	
PA_atk-s05_06a:2914_5	sahasā rathato oruyha upasaṅkamitvā pañcapatiṭṭhitena vanditvā añjaliṃ sirasi paggayha aṭṭhāsi.	2914	
PA_atk-s05_06a:2915_0	Tassidaṃ pubbakammaṃ – so kira vipassiṃ bhagavantaṃ suvaṇṇamālāya pūjetvā “imassa	2915	
PA_atk-s05_06a:2915_1	puññassa ānubhāvena mayhaṃ bhave bhave sovaṇṇamayā uracchadamālā nibbattatū”ti katapaṇidhānāya	2915	
PA_atk-s05_06a:2915_2	anekakappesu sugatīsuyeva saṃsarantiyā kassapassa bhagavato kāle kikissa kāsirañño	2915	
PA_atk-s05_06a:2915_3	aggamahesiyā kucchimhi nibbattāya yathāpaṇidhānaṃ suvaṇṇamālālābhena “uracchadamālā”ti	2915	
PA_atk-s05_06a:2915_4	laddhanāmāya devakaññāsadisāya rājadhītāya ācariyo gopālo nāma brāhmaṇo hutvā sasāvakasaṅghassa	2915	
PA_atk-s05_06a:2915_5	kassapassa bhagavato asadisadānādīni mahādānāni pavattetvā indriyānaṃ aparipakkabhāvena	2915	
PA_atk-s05_06a:2915_6	attānaṃ rājadhītarañca uddissa satthārā desitaṃ dhammaṃ sutvāpi visesaṃ nibbattetuṃ	2915	
PA_atk-s05_06a:2915_7	asakkonto puthujjanakālakiriyameva katvā yathūpacitapuññānubhāvena tāvatiṃsesu yojanasatike	2915	
PA_atk-s05_06a:2915_8	kanakavimāne nibbatti, anekakoṭiaccharāparivāro ahosi, sattaratanamayo cassa sahassayutto	2915	
PA_atk-s05_06a:2915_9	suvibhattabhittivicitto siniddhamadhuranigghoso attano pabhāsamudayena avahasanto	2915	
PA_atk-s05_06a:2915_10	viya divaṅkaramaṇḍalaṃ dibbo ājaññaratho nibbatti.	29151	
PA_atk-s05_06a:2916_0	So tattha yāvatāyukaṃ dibbasampattiṃ anubhavitvā aparāparaṃ devesuyeva saṃsaranto	2916	
PA_atk-s05_06a:2916_1	imasmiṃ buddhuppāde tasseva kammassa vipākāvasesena yathāvuttasampattivibhavo gopālo	2916	
PA_atk-s05_06a:2916_2	eva nāma devaputto hutvā tāvatiṃsesuyeva nibbatti. Taṃ sandhāya vuttaṃ “tena ca samayena	2916	
PA_atk-s05_06a:2916_3	āyasmā mahāmoggallāno…pe… añjaliṃ sirasi paggayha aṭṭhāsī”ti.	2916	
PA_atk-s05_06a:2917	Evaṃ pana upasaṅkamitvā ṭhitaṃ taṃ devaputtaṃ āyasmā mahāmoggallāno imāhi gāthāhi pucchi –	291	
PA_atk-s05_06a:2919	“Sahassayuttaṃ hayavāhanaṃ subhaṃ, āruyhimaṃ sandanaṃ nekacittaṃ;	291	
PA_atk-s05_06a:2920	Uyyānabhūmiṃ abhito anukkamaṃ, purindado bhūtapatīva vāsavo.	292	
PA_atk-s05_06a:2922	“Sovaṇṇamayā te rathakubbarā ubho, phalehi aṃsehi atīva saṅgatā;	292	
PA_atk-s05_06a:2923	Sujātagumbā naravīraniṭṭhitā, virocati pannaraseva cando.	292	
PA_atk-s05_06a:2925	“Suvaṇṇajālāvatato ratho ayaṃ, bahūhi nānāratanehi cittito;	292	
PA_atk-s05_06a:2926	Sunandighoso ca subhassaro ca, virocatī cāmarahatthabāhubhi.	292	
PA_atk-s05_06a:2928	“Imā ca nābhyo manasābhinimmitā, rathassa pādantaramajjhabhūsitā;	292	
PA_atk-s05_06a:2929	Imā ca nābhyo satarājicittitā, sateratā vijjurivappabhāsare.	292	
PA_atk-s05_06a:2931	“Anekacittāvatato ratho ayaṃ, puthū ca nemī ca sahassaraṃsiko;	293	
PA_atk-s05_06a:2932	Tesaṃ saro suyyati vaggurūpo, pañcaṅgikaṃ tūriyamivappavāditaṃ.	293	
PA_atk-s05_06a:2934	“Sirasmiṃ cittaṃ maṇicandakappitaṃ, sadā visuddhaṃ ruciraṃ pabhassaraṃ;	293	
PA_atk-s05_06a:2935	Suvaṇṇarājīhi atīva saṅgataṃ, veḷuriyarājīva atīva sobhati.	293	
PA_atk-s05_06a:2937	“Ime ca vāḷī maṇicandakappitā, ārohakambū sujavā brahūpamā;	293	
PA_atk-s05_06a:2938	Brahā mahantā balino mahājavā, mano tavaññāya tatheva siṃsare.	293	
PA_atk-s05_06a:2940	“Ime ca sabbe sahitā catukkamā, mano tavaññāya tatheva siṃsare;	294	
PA_atk-s05_06a:2941	Samaṃ vahantī mudukā anuddhatā, āmodamānā turagānamuttamā.	294	
PA_atk-s05_06a:2943	“Dhunanti vagganti patanti cambare, abbhuddhunantā sukate piḷandhane;	294	
PA_atk-s05_06a:2944	Tesaṃ saro suyyati vaggurūpo, pañcaṅgikaṃ tūriyamivappavāditaṃ.	294	
PA_atk-s05_06a:2946	“Rathassa ghoso apiḷandhanāna ca, khurassa nādo abhihiṃsanāya ca;	294	
PA_atk-s05_06a:2947	Ghoso suvaggū samitassa suyyati, gandhabbatūriyāni vicitrasaṃvane.	294	
PA_atk-s05_06a:2949	“Rathe ṭhitātā migamandalocanā, āḷārapamhā hasitā piyaṃvadā;	294	
PA_atk-s05_06a:2950	Veḷuriyajālāvatatā tanucchavā, sadeva gandhabbasūraggapūjitā.	295	
PA_atk-s05_06a:2952	“Tā rattarattambarapītavāsasā, visālanettā abhirattalocanā;	295	
PA_atk-s05_06a:2953	Kule sujātā sutanū sucimhitā, rathe ṭhitā pañjalikā upaṭṭhitā.	295	
PA_atk-s05_06a:2955	“Tā kambukeyūradharā suvāsasā, sumajjhimā ūruthanūpapannā;	295	
PA_atk-s05_06a:2956	Vaṭṭaṅguliyo sumukhā sudassanā, rathe ṭhitā pañjalikā upaṭṭhitā.	295	
PA_atk-s05_06a:2958	“Aññā suveṇī susu missakesiyo, samaṃ vibhattāhi pabhassarāhi ca;	295	
PA_atk-s05_06a:2959	Anubbatā tā tava mānase ratā, rathe ṭhitā pañjalikā upaṭṭhitā.	295	
PA_atk-s05_06a:2961	“Āveḷiniyo padumuppalacchadā, alaṅkatā candanasāravāsitā;	296	
PA_atk-s05_06a:2962	Anubbatā tā tava mānase ratā, rathe ṭhitā pañjalikā upaṭṭhitā.	296	
PA_atk-s05_06a:2964	“Tā māliniyo padumuppalacchadā, alaṅkatā candanasāravāsitā;	296	
PA_atk-s05_06a:2965	Anubbatā tā tava mānase ratā, rathe ṭhitā pañjalikā upaṭṭhitā.	296	
PA_atk-s05_06a:2967	“Kaṇṭhesu te yāni piḷandhanāni, hatthesu pādesu tatheva sīse;	296	
PA_atk-s05_06a:2968	Obhāsayantī dasa sabbaso disā, abbhuddayaṃ sāradikova bhāṇumā.	296	
PA_atk-s05_06a:2970	“Vātassa vegena ca sampakampitā, bhujesu mālā apiḷandhanāni ca;	297	
PA_atk-s05_06a:2971	Muñcanti ghosaṃ ruciraṃ suciṃ subhaṃ, sabbehi viññūhi sutabbarūpaṃ.	297	
PA_atk-s05_06a:2973	“Uyyānabhūmyā ca duvaddhato ṭhitā, rathā ca nāgā tūriyāni ca saro;	297	
PA_atk-s05_06a:2974	Tameva devinda pamodayanti, vīṇā yathā pokkharapattabāhubhi.	297	
PA_atk-s05_06a:2976	“Imāsu vīṇāsu bahūsu vaggūsu, manuññarūpāsu hadayeritaṃ pītiṃ;	297	
PA_atk-s05_06a:2977	Pavajjamānāsu atīva accharā, bhamanti kaññā padumesu sikkhitā.	297	
PA_atk-s05_06a:2979	“Yadā ca gītāni ca vāditāni ca, naccāni cimāni samenti ekato;	297	
PA_atk-s05_06a:2980	Athettha naccanti athettha accharā, obhāsayantī ubhato varitthiyo.	298	
PA_atk-s05_06a:2982	“So modasi tūriyagaṇappabodhano, mahīyamāno vajirāvudhoriva;	298	
PA_atk-s05_06a:2983	Imāsu vīṇāsu bahūsu vaggūsu, manuññarūpāsu hadayeritaṃ pītiṃ.	298	
PA_atk-s05_06a:2985	“Kiṃ tvaṃ pure kammamakāsi attanā, manussabhūto purimāya jātiyā;	298	
PA_atk-s05_06a:2986	Uposathaṃ kaṃ vā tuvaṃ upāvasi, kaṃ dhammacariyaṃ vatamābhirocayi.	298	
PA_atk-s05_06a:2988	“Nayīdamappassa katassa kammuno, pubbe suciṇṇassa uposathassa vā;	298	
PA_atk-s05_06a:2989	Iddhānubhāvo vipulo ayaṃ tava, yaṃ devasaṅghaṃ abhirocase bhusaṃ.	298	
PA_atk-s05_06a:2991	“Dānassa te idaṃ phalaṃ, atho sīlassa vā pana;	299	
PA_atk-s05_06a:2992	Atho añjalikammassa, taṃ me akkhāhi pucchito”ti.	299	
PA_atk-s05_06a:2993_0	1015. Tattha sahassayuttanti sahassena yuttaṃ, sahassaṃ vā yuttaṃ yojitaṃ etasminti	2993	
PA_atk-s05_06a:2993_1	sahassayuttaṃ. Kassa panetaṃ sahassanti? “Hayavāhana”nti anantaraṃ vuccamānattā hayānanti	2993	
PA_atk-s05_06a:2993_2	ayamattho viññāyateva. Hayā vāhanaṃ etassāti hayavāhanaṃ. Keci pana “sahassayuttahayavāhana”nti	2993	
PA_atk-s05_06a:2993_3	anunāsikalopaṃ ekameva samāsapadaṃ katvā vaṇṇenti, etasmiṃ pakkhe hayavāhanaṃ viya	2993	
PA_atk-s05_06a:2993_4	vāhananti attho yujjati. Hayavāhanasahassayuttaṃ yuttahayavāhanasahassanti hi attho.	2993	
PA_atk-s05_06a:2993_5	Apare pana “sahassayuttanti sahassadibbājaññayutta”nti vadanti. Sandananti rathaṃ.	2993	
PA_atk-s05_06a:2993_6	Nekacittanti anekacittaṃ nānāvidhavicittavantaṃ. Uyyānabhūmiṃ abhitoti uyyānabhūmiyā	2993	
PA_atk-s05_06a:2993_7	samīpe. “Abhito”ti hi padaṃ apekkhitvā sāmiatthe etaṃ upayogavacanaṃ. Keci pana “uyyānabhūmyā”tipi	2993	
PA_atk-s05_06a:2993_8	paṭhanti, te saddanayampi anupadhārentā paṭhanti. Anukkamanti gacchanto purindado	2993	
PA_atk-s05_06a:2993_9	bhūtapatīva vāsavo virocasīti sambandho.	2993	
PA_atk-s05_06a:2994_0	1016. Sovaṇṇamayāti suvaṇṇamayā. Teti tava. Rathakubbarā ubhoti rathassa ubhosu passesu	2994	
PA_atk-s05_06a:2994_1	vedikā. Yo hi rathassa sobhanatthañceva upari ṭhitānaṃ guttatthañca ubhosu passesu	2994	
PA_atk-s05_06a:2994_2	vedikākārena parikkhepo karīyati, tassa purimabhāge ubhosu passesu yāva rathīsā,	2994	
PA_atk-s05_06a:2994_3	tāva hatthehi gahaṇayoggo rathassa avayavaviseso, idha so eva kubbaroti adhippeto.	2994	
PA_atk-s05_06a:2994_4	Tenevāha “ubho”ti. Aññattha pana rathīsā kubbaroti vuccati. Phalehīti rathūpatthambhassa	2994	
PA_atk-s05_06a:2994_5	dakkhiṇavāmabhedehi dvīhi phalehi, pariyantāvettha phalāti vuttā. Aṃsehīti kubbaraphale	2994	
PA_atk-s05_06a:2994_6	patiṭṭhitehi heṭṭhimaaṃsehi. Atīva saṅgatāti ativiya suṭṭhu saṅgatā suphassitā nibbivarā.	2994	
PA_atk-s05_06a:2994_7	Idañca sippiviracite kittimarathe labbhamānavisesaṃ tattha āropetvā vuttaṃ. So pana	2994	
PA_atk-s05_06a:2994_8	aporisatāya akittimo sayaṃjāto kenaci aghaṭitoyeva. Sujātagumbāti susaṇṭhitathambhakasamudāyā.	2994	
PA_atk-s05_06a:2994_9	Ye hi vedikāya nirantaraṃ ṭhitā susaṇṭhitaghaṭakādiavayavavisesavanto thambhakasamudāyā,	2994	
PA_atk-s05_06a:2994_10	tesaṃ vasenevaṃ vuttaṃ “sujātagumbā”ti. Naravīraniṭṭhitāti sippācariyehi niṭṭhāpitasadisā.	29941	
PA_atk-s05_06a:2994_11	Sippācariyā hi attano sarīrakhedaṃ acintetvā vīriyabalena sippassa suṭṭhu vicāraṇato	29941	
PA_atk-s05_06a:2994_12	naresu vīriyavantoti idha “naravīrā”ti vuttā. Naravīrāti vā devaputtassa ālapanaṃ.	29941	
PA_atk-s05_06a:2994_13	Niṭṭhitāti pariyositā paripuṇṇasobhātisayā. “Naravīranimmitā”ti vā pāṭho, naresu	29941	
PA_atk-s05_06a:2994_14	dhitisampannehi nimmitasadisāti attho. Evaṃvidhakubbaratāya ayaṃ tava ratho virocati.	29941	
PA_atk-s05_06a:2994_15	Kiṃ viya? Pannaraseva cando, sukkapakkhe pannarasiyaṃ paripuṇṇakāle candimā viya.	29941	
PA_atk-s05_06a:2995_0	1017. Suvaṇṇajālāvatatoti suvaṇṇajālakehi avatato chādito. “Suvaṇṇajālāvitato”tipi	2995	
PA_atk-s05_06a:2995_1	pāṭho, gavacchitoti attho. Bahūhīti anekehi. Nānāratanehīti padumarāgaphussarāgādinānāvidharatanehi.	2995	
PA_atk-s05_06a:2995_2	Sunandighosoti suṭṭhu nanditabbaghoso, savanīyamadhuraninnādoti attho. Sunandighosoti	2995	
PA_atk-s05_06a:2995_3	vā suṭṭhu katanandighoso, naccanādīnaṃ dassanādīsu pavattitasādhukārasaddādivasena	2995	
PA_atk-s05_06a:2995_4	katapamodaninnādoti attho, “kālena kālaṃ āsīvādanavasena suṭṭhu payuttanandighoso”ti	2995	
PA_atk-s05_06a:2995_5	ca vadanti. Subhassaroti suṭṭhu ativiya obhāsanasabhāvo, tattha vā pavattamānānaṃ	2995	
PA_atk-s05_06a:2995_6	devatānaṃ sobhanena gītavāditassarena subhassaro. Cāmarahatthabāhubhīti cāmarahatthayuttabāhūhi	2995	
PA_atk-s05_06a:2995_7	ito cito ca bījayamāna cāmarakalāpehi devatānaṃ bhujehi, tathābhūtāhi devatāhi vā virocati.	2995	
PA_atk-s05_06a:2996_0	1018. Nābhyoti rathacakkānaṃ nābhiyo. Manasābhinimmitāti “ime īdisā hontū”ti cittena	2996	
PA_atk-s05_06a:2996_1	nimmitasadisā. Rathassa pādantaramajjhabhūsitāti rathassa pādānaṃ rathacakkānaṃ antena	2996	
PA_atk-s05_06a:2996_2	neminā nānāratanasamujjalena arānaṃ vemajjhena ca maṇḍitā. Satarājicittitāti anekavaṇṇāhi	2996	
PA_atk-s05_06a:2996_3	anekasatāhi rājīhi lekhāhi cittitā vicittabhāvaṃ gatā. Sateratā vijjurivāti sateratasaṅkhātavijjulatā	2996	
PA_atk-s05_06a:2996_4	viya pabhāsare vijjotanti.	2996	
PA_atk-s05_06a:2997_0	1019. Anekacittāvatatoti anekehi mālākammādicittehi avatato samokiṇṇo. “Anekacittāvitato”tipi	2997	
PA_atk-s05_06a:2997_1	paṭhanti, soyeva attho, gāthāsukhatthaṃ pana dīghakaraṇaṃ. Puthū ca nemī cāti puthulanemi	2997	
PA_atk-s05_06a:2997_2	ca, eko ca-kāro nipātamattaṃ. Sahassaraṃsikoti anekasahassaraṃsiko. “Sahassaraṃsiyo”tipi	2997	
PA_atk-s05_06a:2997_3	pāḷi. Apare pana “natā raṃsiyo”ti ca paṭhanti, tattha natāti ajiyadhanudaṇḍako viya	2997	
PA_atk-s05_06a:2997_4	oṇatā nemippadesā. Sahassaraṃsiyoti sūriyamaṇḍalaṃ viya vipphurantakiraṇajālā. Tesanti	2997	
PA_atk-s05_06a:2997_5	olambamānakiṅkiṇikajālānaṃ nemippadesānaṃ.	2997	
PA_atk-s05_06a:2998_0	1020. Sirasminti sīse, rathassa sīseti attho. Siro vā asmiṃ rathe. Cittanti vicittaṃ.	2998	
PA_atk-s05_06a:2998_1	Maṇicandakappitanti maṇimayamaṇḍalānuviddhaṃ candamaṇḍalasadisena maṇinā anuviddhaṃ.	2998	
PA_atk-s05_06a:2998_2	Ruciraṃ pabhassaranti iminā tassa candamaṇḍalasadisataṃyeva vibhāveti, sadā visuddhanti	2998	
PA_atk-s05_06a:2998_3	iminā panassa candamaṇḍalatopi visesaṃ dasseti. Suvaṇṇarājīhīti antarantarā vaṭṭākārena	2998	
PA_atk-s05_06a:2998_4	saṇṭhitāhi suvaṇṇalekhāhi. Saṅgatanti sahitaṃ. Veḷuriyarājīvāti antarantarā suvaṇṇarājīhi	2998	
PA_atk-s05_06a:2998_5	khacitamaṇimaṇḍalattā veḷuriyarājīhi viya sobhati. “Veḷuriyarājīhī”ti ca paṭhanti.	2998	
PA_atk-s05_06a:2999_0	1021. Vāḷīti vāḷavanto sampannavāḷadhino, asse sandhāya vadati. “Vājī”ti vā pāṭho.	2999	
PA_atk-s05_06a:2999_1	Maṇicandakappitāti cāmarolambanaṭṭhānesu maṇimayacandakānuviddhā. Ārohakambūti uccā	2999	
PA_atk-s05_06a:2999_2	ceva tadanurūpapariṇāhā ca, ārohapariṇāhasampannāti attho. Sujavāti sundarajavā javavanto	2999	
PA_atk-s05_06a:2999_3	mahājavā, sobhanagatikāti attho. Brahūpamāti brahā viya paminitabbā, attano pamāṇato	2999	
PA_atk-s05_06a:2999_4	adhikā viya paññāyantāti attho. Brahāti vuḍḍhā pavaḍḍhasabbaṅgapaccaṅgā. Mahantāti	2999	
PA_atk-s05_06a:2999_5	mahānubhāvā mahiddhikā. Balinoti sarīrabalena ca ussāhabalena ca balavanto. Mahājavāti	2999	
PA_atk-s05_06a:2999_6	sīghavegā. Mano tavaññāyāti tava cittaṃ ñatvā. Tathevāti cittānurūpameva. Siṃsareti	2999	
PA_atk-s05_06a:2999_7	saṃsappare, pavattareti attho.	2999	
PA_atk-s05_06a:3000_0	1022. Imeti yathāvuttaasse sandhāyāha. Sabbeti sahassamattāpi. Sahitāti samānajavatāya	3000	
PA_atk-s05_06a:3000_1	samānagamanatāya ca gatiyaṃ sahitā, aññamaññaṃ anūnādhikagamanāti attho. Catūhi pādehi	3000	
PA_atk-s05_06a:3000_2	kamanti gacchantīti catukkamā. Samaṃ vahantīti “sahitā”ti padena vuttamevatthaṃ pākaṭataraṃ	3000	
PA_atk-s05_06a:3000_3	karoti. Mudukāti mudusabhāvā, bhadrā ājānīyāti attho. Tenāha “anuddhatā”ti, uddhatarahitā	3000	
PA_atk-s05_06a:3000_4	khobhaṃ akarontāti attho. Āmodamānāti pamodamānā, akhaḷuṅkatāya aññamaññaṃ rathikādīnañca	3000	
PA_atk-s05_06a:3000_5	tuṭṭhiṃ pavedayantāti attho.	3000	
PA_atk-s05_06a:3001_0	1023. Dhunantīti cāmarabhāraṃ kesarabhāraṃ vāladhiñca vidhunanti. Vaggantīti kadāci	3001	
PA_atk-s05_06a:3001_1	pade padaṃ nikkhipantā vagganena gamanena gacchanti. Patantīti kadāci pavattanti,	3001	
PA_atk-s05_06a:3001_2	laṅghantīti attho. “Plavantī”ti ca keci paṭhanti, soyevattho. Abbhuddhunantāti kammasippinā	3001	
PA_atk-s05_06a:3001_3	sukate suṭṭhu nimmite khuddakaghaṇṭādiassālaṅkāre abhiuddhunantā adhikaṃ uddhunantā.	3001	
PA_atk-s05_06a:3001_4	Tesanti tesaṃ piḷandhanānaṃ.	3001	
PA_atk-s05_06a:3002_0	1024. Rathassa ghosoti yathāvutto rathanigghoso. Apiḷandhanāna cāti a-kāro nipātamattaṃ.	3002	
PA_atk-s05_06a:3002_1	Piḷandhanānaṃ ābharaṇānaṃ. Apiḷandhananti ca ābharaṇapariyāyoti vā vadanti, rathassānaṃ	3002	
PA_atk-s05_06a:3002_2	ābharaṇānañcaghosoti attho. Khurassanādoti turaṅgānaṃ khuranipātasaddo. Kiñcāpi assā	3002	
PA_atk-s05_06a:3002_3	ākāsena gacchanti, madhurassa pana khuranipātasaddassa upaladdhihetubhūtena kammunā	3002	
PA_atk-s05_06a:3002_4	tesaṃ khuranikkhepe khuranikkhepe paṭighāto labbhatīti vadanti. Abhihiṃsanāya cāti	3002	
PA_atk-s05_06a:3002_5	assānaṃ adhikahiṃsanena ca, antarantarā assehi pavattitahesanena cāti attho. “Abhihesanāya	3002	
PA_atk-s05_06a:3002_6	cā”ti keci paṭhanti. Samitassāti samuditassa dibbajanassa ghoso ca suvaggu sumadhuraṃ	3002	
PA_atk-s05_06a:3002_7	suyyati. Kiṃ viyāti āha “gandhabbatūriyāni vicitrasaṃvane”ti, citralatāvane gandhabbadevaputtānaṃ	3002	
PA_atk-s05_06a:3002_8	pañcaṅgikatūriyāni viya. Tūriyasannissito hi saddo “tūriyānī”ti vutto nissayavohārena.	3002	
PA_atk-s05_06a:3002_9	“Gandhabbatūriyāna ca vicitrasaṃvane”ti ca pāṭho, “tūriyānañca”iti anunāsikaṃ ānetvā	3002	
PA_atk-s05_06a:3002_10	yojetabbaṃ. Apare “gandhabbatūriyāni vicitrapavane”ti paṭhanti.	30021	
PA_atk-s05_06a:3003_0	1025. Rathe ṭhitātāti rathe ṭhitā etā. Migamandalocanāti migacchāpikānaṃ viya mudusiniddhadiṭṭhinipātā.	3003	
PA_atk-s05_06a:3003_1	Āḷārapamhāti bahalasaṅgatapakhumā, gopakhumāti attho. Hasitāti pahasitā, pahaṃsitamukhāti	3003	
PA_atk-s05_06a:3003_2	attho. Piyaṃvadāti piyavādiniyo. Veḷuriyajālāvatatāti veḷuriyamaṇimayena jālena chāditasarīrā.	3003	
PA_atk-s05_06a:3003_3	Tanucchavāti sukhumacchaviyo. Sadevāti sadā eva sabbakālameva. Gandhabbasūraggapūjitāti	3003	
PA_atk-s05_06a:3003_4	gandhabbadevatāhi ceva aparāhi ca aggadevatāhi laddhapūjā.	3003	
PA_atk-s05_06a:3004_0	1026. Tā rattarattambarapītavāsasāti rajanīyarūpā ca rattapītavatthā ca. Abhirattalocanāti	3004	
PA_atk-s05_06a:3004_1	visesato rattarājīhi upasobhitanayanā. Kule sujātāti sindhavakule sujātā visiṭṭhadevanikāye	3004	
PA_atk-s05_06a:3004_2	sambhavā. Sutanūti sundarasarīrā. Sucimhitāti suddhasitakaraṇā.	3004	
PA_atk-s05_06a:3005_0	1027. Tā kambukeyūradharāti suvaṇṇamayakeyūradharā. Sumajjhimāti vilaggamajjhā. Ūruthanūpapannāti	3005	
PA_atk-s05_06a:3005_1	sampannaūruthanā, kadalikkhandhasadisaūru ceva samuggasadisathanā ca. Vaṭṭaṅguliyoti	3005	
PA_atk-s05_06a:3005_2	anupubbato vaṭṭaṅguliyo. Sumukhāti sundaramukhā, pamuditamukhā vā. Sudassanāti dassanīyā.	3005	
PA_atk-s05_06a:3006_0	1028. Aññāti ekaccā. Suveṇīti sundarakesaveṇiyo. Susūti daharā. Missakesiyoti rattamālādīhi	3006	
PA_atk-s05_06a:3006_1	missitakesavaṭṭiyo. Kathaṃ? Samaṃ vibhattāhi pabhassarāhi cāti, samaṃ aññamaññasadisaṃ	3006	
PA_atk-s05_06a:3006_2	nānāvibhattivasena vibhattāhi suvaṇṇacīrādikhacitāhi indanīlamaṇiādayo viya pabhassarāhi	3006	
PA_atk-s05_06a:3006_3	kesavaṭṭīhi missitakesiyoti yojanā. Anubbatāti anukūlakiriyā. Tāti accharāyo.	3006	
PA_atk-s05_06a:3007	1029. Candanasāravositāti sārabhūtena dibbacandanena ullittā vicchuritā.	300	
PA_atk-s05_06a:3008_0	1031. Kaṇṭhesūtiādinā gīvūpagahatthūpagapādūpagasīsūpagādiābharaṇāni dasseti. Obhāsayantīti	3008	
PA_atk-s05_06a:3008_1	kaṇṭhesu yāni piḷandhanāni, tehi obhāsayantīti yojanā. Evaṃ sesesupi. Abbhuddayanti	3008	
PA_atk-s05_06a:3008_2	abhiuggacchanto, “abbhuddasa”ntipi pāṭho, soyevattho. Sāradikoti saradakāliko. Bhāṇumāti	3008	
PA_atk-s05_06a:3008_3	sūriyo. So hi abbhādidosavirahena dasapi disā suṭṭhu obhāseti.	3008	
PA_atk-s05_06a:3009_0	1032. Vātassa vegena cāti manuññagandhūpahāraṃ saddūpahārañca karontena upaharantena	3009	
PA_atk-s05_06a:3009_1	viya vāyantena vātassa vegena rathaturaṅgavegena ca. Muñcantīti vissajjenti. Ruciranti	3009	
PA_atk-s05_06a:3009_2	pañcaṅgikatūriyāni viya uparūpari rucidāyakaṃ. Sucinti suddhaṃ asaṃsaṭṭhaṃ. Subhanti	3009	
PA_atk-s05_06a:3009_3	manuññaṃ. Sabbehi viññūhi sutabbarūpanti sabbehipi viññujātikehi gandhabbasamayaññūhi	3009	
PA_atk-s05_06a:3009_4	sotabbaṃ savanīyaṃ uttamasabhāvaṃ ghosaṃ muñcantīti yojanā.	3009	
PA_atk-s05_06a:3010_0	1033. Uyyānabhūmyāti uyyānabhūmiyaṃ. Duvaddhatoti dvīhi addhapassehi. “Dubhato ca	3010	
PA_atk-s05_06a:3010_1	ṭhitā”tipi paṭhanti, soyevattho. Rathāti rathe. Nāgāti nāge. Upayogatthe hi etaṃ	3010	
PA_atk-s05_06a:3010_2	paccattavacanaṃ. Saroti rathanāgatūriyāni paṭicca nibbatto saro. Devindāti devaputtaṃ	3010	
PA_atk-s05_06a:3010_3	ālapati. Vīṇā yathā pokkharapattabāhubhīti yathā vīṇā sammadeva yojitehi doṇipattabāhudaṇḍehi	3010	
PA_atk-s05_06a:3010_4	taṃtaṃmucchanānurūpaṃ avaṭṭhitehi vādiyamānā suṇantaṃ janaṃ pamodeti, evaṃ taṃ rathādayo	3010	
PA_atk-s05_06a:3010_5	attano sarena pamodayanti. Susikkhitabhāvena pokkharabhāvaṃ sundarabhāvaṃ pattehi	3010	
PA_atk-s05_06a:3010_6	vīṇāvādakassa hatthehi pavāditā vīṇā yathā mahājanaṃ pamodeti, evaṃ taṃ rathādayo	3010	
PA_atk-s05_06a:3010_7	attano sarena pamodayantīti.	3010	
PA_atk-s05_06a:3011_0	1034. Imāsu vīṇāsūti gāthāya ayaṃ saṅkhepattho – imāsu ujukoṭivaṅkabrahatīnandinītisaraādibhedāsu	3011	
PA_atk-s05_06a:3011_1	bahūsu vīṇāsu siniddhamadhurassaratāya vaggūsu tato eva manuññarūpāsu hadayeritaṃ	3011	
PA_atk-s05_06a:3011_2	hadayaṅgamaṃ hadayahāriniṃ pītiṃ pītinimittaṃ pavajjamānāsu pavādiyamānāsu accharā	3011	
PA_atk-s05_06a:3011_3	devakaññā pītivegukkhittatāya attano susikkhitatāya ca dibbapadumesu bhamanti naccaṃ	3011	
PA_atk-s05_06a:3011_4	dassentiyo sañcaranti.	3011	
PA_atk-s05_06a:3012_0	1035. Imānīti idaṃ paccekaṃ yojetabbaṃ “imāni gītāni, imāni vāditāni, imāni naccāni	3012	
PA_atk-s05_06a:3012_1	cā”ti. Samenti ekatoti ekajjhaṃ samarasāni honti. Atha vā samenti ekatoti ekato ekajjhaṃ	3012	
PA_atk-s05_06a:3012_2	samāni samarasāni karonti, tantissaraṃ gītassarena, gītassarañca tantissarena saṃsandantiyo	3012	
PA_atk-s05_06a:3012_3	naccanena yathādhigate hassādirase aparihāpentiyo samenti samānentīti attho. Atthettha	3012	
PA_atk-s05_06a:3012_4	naccanti athettha accharā obhāsayantīti evaṃ gītādīni samarase karontiyo atha aññā	3012	
PA_atk-s05_06a:3012_5	ekaccā accharā ettha etasmiṃ tava rathe naccanti, atha aññā varitthiyo uttamitthiyo	3012	
PA_atk-s05_06a:3012_6	naccaṃ passantiyo attano sarīrobhāsena ceva vatthābharaṇaobhāsena ca ettha etasmiṃ	3012	
PA_atk-s05_06a:3012_7	padese ubhato dvīsu passesu dasapi disā kevalaṃ obhāsayanti vijjotayantīti attho.	3012	
PA_atk-s05_06a:3013	1036. Soti so tvaṃ evaṃbhūto. Tūriyagaṇappabodhanoti dibbatūriyasamūhena katapītipabodhano. Mahīyamānoti pūjīyamāno. Vajirāvudhorivāti indo viya.	301	
PA_atk-s05_06a:3014_0	1037. Uposathaṃ kaṃ vā tuvaṃ upāvasīti aññehipi uposatho upavasīyati, tvaṃ kaṃ vā	3014	
PA_atk-s05_06a:3014_1	kīdisaṃ nāma uposathaṃ upavasīti pucchati. Dhammacariyanti dānādipuññapaṭipattiṃ.	3014	
PA_atk-s05_06a:3014_2	Vatanti vatasamādānaṃ. Abhirocayīti abhirocesi, ruccitvā pūresīti attho. “Abhirādhayī”tipi	3014	
PA_atk-s05_06a:3014_3	pāṭho, sādhesi nipphādesīti attho.	3014	
PA_atk-s05_06a:3015	1038. Idanti nipātamattaṃ, idaṃ vā phalanti adhippāyo. Abhirocaseti abhibhavitvā vijjotasi.	301	
PA_atk-s05_06a:3016	Evaṃ mahātherena puṭṭho devaputto tamatthaṃ ācikkhi. Tena vuttaṃ –	301	
PA_atk-s05_06a:3018	“So devaputto attamano, moggallānena pucchito;	301	
PA_atk-s05_06a:3019	Pañhaṃ puṭṭho viyākāsi, yassa kammassidaṃ phala”nti.	301	
PA_atk-s05_06a:3021	“Jitindriyaṃ buddhamanomanikkamaṃ, naruttamaṃ kassapamaggapuggalaṃ;	302	
PA_atk-s05_06a:3022	Avāpurantaṃ amatassa dvāraṃ, devātidevaṃ satapuññalakkhaṇaṃ.	302	
PA_atk-s05_06a:3024	“Tamaddasaṃ kuñjaramoghatiṇṇaṃ, suvaṇṇasiṅgīnadabimbasādisaṃ;	302	
PA_atk-s05_06a:3025	Disvāna taṃ khippamahuṃ sucīmano, tameva disvāna subhāsitaddhajaṃ.	302	
PA_atk-s05_06a:3027	“Tamannapānaṃ athavāpi cīvaraṃ, suciṃ paṇītaṃ rasasā upetaṃ;	302	
PA_atk-s05_06a:3028	Pupphābhikiṇṇamhi sake nivesane, patiṭṭhapesiṃ sa asaṅgamānaso.	302	
PA_atk-s05_06a:3030	“Tamannapānena ca cīvarena ca, khajjena bhojjena ca sāyanena ca;	303	
PA_atk-s05_06a:3031	Santappayitvā dvipadānamuttamaṃ, so saggaso devapure ramāmahaṃ.	303	
PA_atk-s05_06a:3033	“Etenupāyena imaṃ niraggaḷaṃ, yaññaṃ yajitvā tividhaṃ visuddhaṃ;	303	
PA_atk-s05_06a:3034	Pahāyahaṃ mānusakaṃ samussayaṃ, indūpamo devapure ramāmahaṃ.	303	
PA_atk-s05_06a:3036	“Āyuñca vaṇṇañca sukhaṃ balañca, paṇītarūpaṃ atikaṅkhatā muni;	303	
PA_atk-s05_06a:3037	Annañca pānañca bahuṃ susaṅkhataṃ, patiṭṭhapetabbamasaṅgamānase.	303	
PA_atk-s05_06a:3039	“Nayimasmiṃ loke parasmiṃ vā pana, buddhena seṭṭho va samo va vijjati;	303	
PA_atk-s05_06a:3040	Āhuneyyānaṃ paramāhutiṃ gato, puññatthikānaṃ vipulapphalesina”nti.	304	
PA_atk-s05_06a:3041_0	1041. Tattha jitindriyanti manacchaṭṭhānaṃ indriyānaṃ bodhimūleyeva aggamaggena jitattā	3041	
PA_atk-s05_06a:3041_1	nibbisevanabhāvassa katattā jitindriyaṃ. Abhiññeyyādīnaṃ abhiññeyyādibhāvato anavasesato	3041	
PA_atk-s05_06a:3041_2	abhisambuddhattā buddhaṃ. Puripuṇṇavīriyatāya anomanikkamaṃ caturaṅgasamannāgatassa	3041	
PA_atk-s05_06a:3041_3	vīriyassa catubbidhasammappadhānassa ca pāripūriyāti attho. Naruttamanti narānaṃ	3041	
PA_atk-s05_06a:3041_4	uttamaṃ dvipaduttamaṃ. Kassapanti bhagavantaṃ gottena vadati. Avāpurantaṃ amatassa	3041	
PA_atk-s05_06a:3041_5	dvāranti koṇāgamanassa bhagavato sāsanantaradhānato pabhuti pihitaṃ nibbānamahānagarassa	3041	
PA_atk-s05_06a:3041_6	dvāraṃ ariyamaggaṃ vivarantaṃ. Devātidevanti sabbesampi devānaṃ atidevaṃ. Satapuññalakkhaṇanti	3041	
PA_atk-s05_06a:3041_7	anekasatapuññavasena nibbattamahāpurisalakkhaṇaṃ.	3041	
PA_atk-s05_06a:3042_0	1042. Kuñjaranti kilesapaṭisattunimmaddanena kuñjarasadisaṃ, mahānāganti attho. Catunnaṃ	3042	
PA_atk-s05_06a:3042_1	oghānaṃ saṃsāramahoghassa taritattā oghatiṇṇaṃ. Suvaṇṇasiṅgīnadabimbasādisanti siṅgīsuvaṇṇajambunadasuvaṇṇarūpasadisaṃ,	3042	
PA_atk-s05_06a:3042_2	kañcanasannibhattacanti attho. Disvāna taṃ khippamahuṃ sucīmanoti taṃ kassapasammāsambuddhaṃ	3042	
PA_atk-s05_06a:3042_3	disvā khippaṃ tāvadeva “sammāsambuddho bhagavā”ti pasādavasena kilesamalāpagamanena	3042	
PA_atk-s05_06a:3042_4	sucimano visuddhamano ahosiṃ, tañca kho tameva disvāna taṃ disvā eva. Subhāsitaddhajanti dhammaddhajaṃ.	3042	
PA_atk-s05_06a:3043_0	1043. Tamannapānanti tamhi bhagavati annañca pānañca. Athavāpi cīvaranti atha cīvarampi.	3043	
PA_atk-s05_06a:3043_1	Rasasā upetanti rasena upetaṃ sādurasaṃ, uḷāranti attho. Pupphābhikiṇṇamhīti ganthitehi	3043	
PA_atk-s05_06a:3043_2	ca aganthikehi ca pupphehi olambanavasena santharaṇavasena ca abhikiṇṇe. Patiṭṭhapesinti	3043	
PA_atk-s05_06a:3043_3	paṭipādesiṃ adāsiṃ. Asaṅgamānasoti katthaci alaggacitto so ahanti yojanā.	3043	
PA_atk-s05_06a:3044	1044. Saggasoti aparāparūpapattivasena sagge sagge, tatthāpi ca devapure sudassanamahānagare. Ramāmīti kīḷāmi modāmi.	304	
PA_atk-s05_06a:3045_0	1045. Etenupāyenāti gopālabrāhmaṇakāle sasāvakasaṅghassa kassapabhagavato yathā asadisadānaṃ	3045	
PA_atk-s05_06a:3045_1	adāsiṃ, etena upāyena. Imaṃ niraggaḷaṃ yaññaṃ yajitvā tividhaṃ visuddhanti anāvaṭadvāratāya	3045	
PA_atk-s05_06a:3045_2	muttacāgatāya ca niraggaḷaṃ, tīsupi kālesu tīhi dvārehi karaṇakārāpanānussaraṇavidhīhi	3045	
PA_atk-s05_06a:3045_3	sampannatāya tividhaṃ, tattha saṃkilesābhāvena visuddhaṃ aparimitadhanapariccāgabhāvena	3045	
PA_atk-s05_06a:3045_4	mahācāgatāya yaññaṃ yajitvā, mahādānaṃ datvāti attho. Taṃ pana dānaṃ cirakatampi	3045	
PA_atk-s05_06a:3045_5	khettavatthucittānaṃ uḷāratāya antarantarā anussaraṇena attano pākaṭaṃ āsannaṃ paccakkhaṃ	3045	
PA_atk-s05_06a:3045_6	viya upaṭṭhitaṃ gahetvā āha “ima”nti.	3045	
PA_atk-s05_06a:3046_0	1046. Evaṃ devaputto attanā katakammaṃ therassa kathetvā idāni tādisāya sampattiyā	3046	
PA_atk-s05_06a:3046_1	parepi patiṭṭhāpetukāmataṃ tathāgate ca uttamaṃ attano pasādabahumānaṃ pavedento	3046	
PA_atk-s05_06a:3046_2	“āyuñca vaṇṇañcā”tiādinā gāthādvayamāha. Tattha abhikaṅkhatāti icchantena. Munīti theraṃ ālapati.	3046	
PA_atk-s05_06a:3047_0	1047. Nayimasmiṃ loketi devaputto attano paccakkhabhūtaṃ lokaṃ vadati. Parasminti	3047	
PA_atk-s05_06a:3047_1	tato aññasmiṃ. Etena sabbepi sadevake loke dasseti. Samo ca vijjatīti seṭṭho tāva	3047	
PA_atk-s05_06a:3047_2	tiṭṭhatu, samo eva na vijjatīti attho. Āhuneyyānaṃ paramāhutiṃ gatoti imasmiṃ loke	3047	
PA_atk-s05_06a:3047_3	yattakā āhuneyyā nāma, tesu sabbesu paramāhutiṃ paramaṃ āhuneyyabhāvaṃ gato. “Dakkhiṇeyyānaṃ	3047	
PA_atk-s05_06a:3047_4	paramaggataṃ gato”ti vā pāṭho, tattha paramaggatanti paramaṃ aggabhāvaṃ, aggadakkhiṇeyyabhāvanti	3047	
PA_atk-s05_06a:3047_5	attho. Kesanti āha “puññatthikānaṃ vipulapphalesina”nti, puññena atthikānaṃ vipulaṃ	3047	
PA_atk-s05_06a:3047_6	mahantaṃ puññaphalaṃ icchantānaṃ, tathāgato eva lokassa puññakkhettanti dasseti.	3047	
PA_atk-s05_06a:3047_7	Keci pana “āhuneyyānaṃ paramaggataṃ gato”ti paṭhanti, soyevattho.	3047	
PA_atk-s05_06a:3048_0	Evaṃ kathentameva taṃ thero kallacittaṃ muducittaṃ vinīvaraṇacittaṃ udaggacittaṃ	3048	
PA_atk-s05_06a:3048_1	pasannacittañca ñatvā saccāni pakāsesi. So saccapariyosāne sotāpattiphale patiṭṭhahi.	3048	
PA_atk-s05_06a:3048_2	Atha thero manussalokaṃ āgantvā bhagavato tamatthaṃ attanā ca devaputtena ca kathitaniyāmeneva	3048	
PA_atk-s05_06a:3048_3	ārocesi. Satthā tamatthaṃ aṭṭhuppattiṃ katvā sampattapariyāya dhammaṃ desesi. Sā	3048	
PA_atk-s05_06a:3048_4	desanā mahājanassa sātthikā ahosīti.	3048	
PA_atk-s05_06a:3049	Mahārathavimānavaṇṇanā niṭṭhitā.	304	
PA_atk-s05_06a:3050	Iti paramatthadīpaniyā khuddakaṭṭhakathāya vimānavatthusmiṃ	305	
PA_atk-s05_06a:3051	Cuddasavatthupaṭimaṇḍitassa pañcamassa mahārathavaggassa	305	
PA_atk-s05_06a:3052	Atthavaṇṇanā niṭṭhitā.	305	
PA_atk-s05_06a:3053	6. Pāyāsivaggo	305	
PA_atk-s05_06a:3054	1. Paṭhamaagāriyavimānavaṇṇanā	305	
PA_atk-s05_06a:3055_0	Yathā vanaṃ cittalataṃ pabhāsatīti agāriyavimānaṃ. Tassa kā uppatti? Bhagavā rājagahe	3055	
PA_atk-s05_06a:3055_1	viharati veḷuvane. Tena samayena rājagahe ekaṃ kulaṃ ubhatopasannaṃ hoti sīlācārasampannaṃ	3055	
PA_atk-s05_06a:3055_2	opānabhūtaṃ bhikkhūnaṃ bhikkhunīnaṃ. Te dve jayampatikā ratanattayaṃ uddissa yāvajīvaṃ	3055	
PA_atk-s05_06a:3055_3	puññāni katvā tato cutā tāvatiṃsesu nibbattiṃsu, tesaṃ dvādasayojanikaṃ kanakavimānaṃ	3055	
PA_atk-s05_06a:3055_4	nibbatti. Te tattha dibbasampattiṃ anubhavanti. Athāyasmā mahāmoggallānotiādi heṭṭhā	3055	
PA_atk-s05_06a:3055_5	vuttanayeneva veditabbaṃ.	3055	
PA_atk-s05_06a:3057	“Yathā vanaṃ cittalataṃ pabhāsati, uyyānaseṭṭhaṃ tidasānamuttamaṃ;	305	
PA_atk-s05_06a:3058	Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.	305	
PA_atk-s05_06a:3060	“Deviddhipattosi mahānubhāvo, manussabhūto kimakāsi puññaṃ;	306	
PA_atk-s05_06a:3061	Kenāsi evaṃ jalitānubhāvo, vaṇṇo ca te sabbadisā pabhāsatī”ti. –	306	
PA_atk-s05_06a:3062	Thero pucchi.	306	
PA_atk-s05_06a:3064	“So devaputto attamano, moggallānena pucchito;	306	
PA_atk-s05_06a:3065	Pañhaṃ puṭṭho viyākāsi, yassa kammassidaṃ phalaṃ”.	306	
PA_atk-s05_06a:3067	“Ahañca bhariyā ca manussaloke, opānabhūtā gharamāvasimha;	306	
PA_atk-s05_06a:3068	Annañca pānañca pasannacittā, sakkacca dānaṃ vipulaṃ adamha.	306	
PA_atk-s05_06a:3070	“Tena metādiso vaṇṇo…pe…	307	
PA_atk-s05_06a:3071	Vaṇṇo ca me sabbadisā pabhāsatī”ti. –	307	
PA_atk-s05_06a:3072	Attano sampattiṃ byākāsi. Gāthāsupi apubbaṃ natthi.	307	
PA_atk-s05_06a:3073	Paṭhamaagāriyavimānavaṇṇanā niṭṭhitā.	307	
PA_atk-s05_06a:3074	2. Dutiyaagāriyavimānavaṇṇanā	307	
PA_atk-s05_06a:3075	Yathā vanaṃ cittalatanti dutiyaagāriyavimānaṃ. Etthāpi aṭṭhuppatti anantarasadisāva.	307	
PA_atk-s05_06a:3077	“Yathā vanaṃ cittalataṃ pabhāsati, uyyānaseṭṭhaṃ tidasānamuttamaṃ;	307	
PA_atk-s05_06a:3078	Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.	307	
PA_atk-s05_06a:3080	“Deviddhipattosi mahānubhāvo,	308	
PA_atk-s05_06a:3081	Manussabhūto kimakāsi puññaṃ;	308	
PA_atk-s05_06a:3082	Kenāsi evaṃ jalitānubhāvo,	308	
PA_atk-s05_06a:3083	Vaṇṇo ca te sabbadisā pabhāsatī”ti. – pucchi;	308	
PA_atk-s05_06a:3085	“So devaputto attamano…pe… yassa kammassidaṃ phalaṃ”.	308	
PA_atk-s05_06a:3087	“Ahañca bhariyā ca manussaloke, opānabhūtā gharamāvasimha;	308	
PA_atk-s05_06a:3088	Annañca pānañca pasannacittā, sakkacca dānaṃ vipulaṃ adamha.	308	
PA_atk-s05_06a:3090	“Tena metādiso vaṇṇo…pe…	309	
PA_atk-s05_06a:3091	Vaṇṇo ca me sabbadisā pabhāsatī”ti. –	309	
PA_atk-s05_06a:3092	Attano sampattiṃ byākāsi. Gāthāsupi apubbaṃ natthi.	309	
PA_atk-s05_06a:3093	Dutiyaagāriyavimānavaṇṇanā niṭṭhitā.	309	
PA_atk-s05_06a:3094	3. Phaladāyakavimānavaṇṇanā	309	
PA_atk-s05_06a:3095_0	Uccamidaṃ maṇithūṇanti phaladāyakavimānaṃ. Tassa kā uppatti? Bhagavā rājagahe viharati	3095	
PA_atk-s05_06a:3095_1	veḷuvane. Tena samayena rañño bimbisārassa akāle ambaphalāni paribhuñjituṃ icchā	3095	
PA_atk-s05_06a:3095_2	uppajji. So ārāmapālaṃ āha – “mayhaṃ kho, bhaṇe, ambaphalesu icchā uppannā, tasmā	3095	
PA_atk-s05_06a:3095_3	ambāni me ānetvā dehī”ti. “Deva, natthi ambesu ambaphalaṃ, apicāhaṃ tathā karomi,	3095	
PA_atk-s05_06a:3095_4	sace devo kiñci kālaṃ āgameti, yathā ambā na cirasseva phalaṃ gaṇhantī”ti. “Sādhu,	3095	
PA_atk-s05_06a:3095_5	bhaṇe, tathā karohī”ti. Ārāmapālo ārāmaṃ gantvā ambarukkhamūlesu paṃsuṃ apanetvā	3095	
PA_atk-s05_06a:3095_6	tādisaṃ paṃsuṃ ākiri, tādisañca udakaṃ āsiñci, yathā na cirasseva ambarukkhā sacchinnapattā	3095	
PA_atk-s05_06a:3095_7	ahesuṃ. Atha naṃ paṃsuṃ apanetvā phārusakakasaṭamissakaṃ pākatikaṃ paṃsuṃ ākiritvā	3095	
PA_atk-s05_06a:3095_8	sādhukaṃ udakaṃ adāsi. Tadā ambarukkhā na cireneva korakitā pallavitā kuṭamalakajātā	3095	
PA_atk-s05_06a:3095_9	hutvā pupphiṃsu, atha salāṭukajātā hutvā phalāni gaṇhiṃsu. Tatthekasmiṃ ambarukkhe	3095	
PA_atk-s05_06a:3095_10	paṭhamataraṃ cattāri phalāni manosilācuṇṇapiñjaravaṇṇāni sampannagandharasāni pariṇatāni ahesuṃ.	30951	
PA_atk-s05_06a:3096_0	So tāni gahetvā “rañño dassāmī”ti gacchanto antarāmagge āyasmantaṃ mahāmoggallānaṃ	3096	
PA_atk-s05_06a:3096_1	piṇḍāya caramānaṃ disvā cintesi “imāni ambāni aggaphalabhūtāni imassa ayyassa dassāmi,	3096	
PA_atk-s05_06a:3096_2	kāmaṃ maṃ rājā hanatu vā pabbājetu vā, rañño hi dinne diṭṭhadhamme pūjāmattaṃ appamattakaṃ	3096	
PA_atk-s05_06a:3096_3	phalaṃ, ayyassa dinne pana diṭṭhadhammikampi samparāyikampi aparimāṇaṃ phalaṃ bhavissatī”ti.	3096	
PA_atk-s05_06a:3096_4	Evaṃ pana cintetvā tāni phalāni therassa datvā rājānaṃ upasaṅkamitvā rañño tamatthaṃ	3096	
PA_atk-s05_06a:3096_5	ārocesi. Taṃ sutvā rājā rājapurise āṇāpesi “vīmaṃsatha tāva, bhaṇe, yathāyaṃ āhā”ti.	3096	
PA_atk-s05_06a:3096_6	Thero pana tāni phalāni bhagavato upanāmesi. Bhagavā tesu ekaṃ sāriputtattherassa,	3096	
PA_atk-s05_06a:3096_7	ekaṃ mahāmoggallānattherassa, ekaṃ mahākassapattherassa datvā ekaṃ attanā paribhuñji.	3096	
PA_atk-s05_06a:3096_8	Purisā taṃ pavattiṃ rañño ārocesuṃ.	3096	
PA_atk-s05_06a:3097_0	Rājā taṃ sutvā “dhīro vatāyaṃ puriso, yo attano jīvitampi pariccajitvā puññapasuto	3097	
PA_atk-s05_06a:3097_1	ahosi, attano parissamañca ṭhānagatameva akāsī”ti tuṭṭhacitto tassa ekaṃ gāmavaraṃ	3097	
PA_atk-s05_06a:3097_2	vatthālaṅkārādīni ca datvā “yaṃ tayā bhaṇe ambaphaladānena puññaṃ pasutaṃ, tato me	3097	
PA_atk-s05_06a:3097_3	pattiṃ dehī”ti āha. So “demi, deva, yathāsukhaṃ pattiṃ gaṇhāhī”ti avoca. Ārāmapālo	3097	
PA_atk-s05_06a:3097_4	aparabhāge kālaṃ katvā tāvatiṃsesu uppajji, tassa soḷasayojanikaṃ kanakavimānaṃ nibbatti	3097	
PA_atk-s05_06a:3097_5	sattasatakūṭāgārapaṭimaṇḍitaṃ. Taṃ disvā āyasmā mahāmoggallāno pucchi –	3097	
PA_atk-s05_06a:3099	“Uccamidaṃ maṇithūṇaṃ vimānaṃ, samantato soḷasa yojanāni;	309	
PA_atk-s05_06a:3100	Kūṭāgārā sattasatā uḷārā, veḷuriyathambhā rucakatthatā subhā.	310	
PA_atk-s05_06a:3102	“Tatthacchasi pivasi khādasi ca, dibbā ca vīṇā pavadanti vagguṃ;	310	
PA_atk-s05_06a:3103	Aṭṭhaṭṭhakā sikkhitā sādhurūpā, dibbā ca kaññā tidasacarā uḷārā;	310	
PA_atk-s05_06a:3104	Naccanti gāyanti pamodayanti.	310	
PA_atk-s05_06a:3106	“Deviddhipattosi mahānubhāvo…pe…	310	
PA_atk-s05_06a:3107	Vaṇṇo ca te sabbadisā pabhāsatī”ti.	310	
PA_atk-s05_06a:3109	“So devaputto attamano…pe… yassa kammassidaṃ phalaṃ”.	310	
PA_atk-s05_06a:3111	“Phaladāyī phalaṃ vipulaṃ labhati, dadamujugatesu pasannamānaso;	311	
PA_atk-s05_06a:3112	So hi pamodati saggagato tidive, anubhoti ca puññaphalaṃ vipulaṃ.	311	
PA_atk-s05_06a:3114	“Tavevāhaṃ mahāmuni, adāsiṃ caturo phale.	311	
PA_atk-s05_06a:3116	“Tasmā hi phalaṃ alameva dātuṃ, niccaṃ manussena sukhatthikena;	311	
PA_atk-s05_06a:3117	Dibbāni vā patthayatā sukhāni, manussasobhaggatamicchatā vā.	311	
PA_atk-s05_06a:3119	“Tena metādiso vaṇṇo…pe…	311	
PA_atk-s05_06a:3120	Vaṇṇo ca me sabbadisā pabhāsatī”ti. – sopissa byākāsi;	312	
PA_atk-s05_06a:3121_0	1061. Tattha aṭṭhaṭṭhakāti ekekasmiṃ kūṭāgāre aṭṭhaṭṭhakā catusaṭṭhiparimāṇā. Sādhurūpāti	3121	
PA_atk-s05_06a:3121_1	rūpasampattiyā ca sīlācārasampattiyā ca sikkhāsampattiyā ca sundarasabhāvā. Dibbā	3121	
PA_atk-s05_06a:3121_2	ca kaññāti devaccharāyo. Tidasacarāti tidasesu sukhācārā sukhavihāriniyo. Uḷārāti uḷāravibhavā.	3121	
PA_atk-s05_06a:3122_0	1064. Phaladāyīti attanā ambaphalassa dinnattā attānaṃ sandhāya vadati. Phalanti	3122	
PA_atk-s05_06a:3122_1	puññaphalaṃ. Vipulanti mahantaṃ labhati manussaloke patiṭṭhitoti adhippāyo. Dadanti	3122	
PA_atk-s05_06a:3122_2	dadanto dānahetu. Ujugatesūti ujupaṭipannesu. Saggagatoti uppajjanavasena saggaṃ	3122	
PA_atk-s05_06a:3122_3	gato, tatthāpi tidive tāvatiṃsabhavane anubhoti ca puññaphalaṃ vipulaṃ yathāhaṃ,	3122	
PA_atk-s05_06a:3122_4	evaṃ aññopīti attho.	3122	
PA_atk-s05_06a:3123_0	1066. Tasmāti yasmā catunnaṃ phalānaṃ dānamattena īdisī sampatti adhigatā, tasmā.	3123	
PA_atk-s05_06a:3123_1	Alameva yuttameva. Niccanti sabbakālaṃ. Dibbānīti devalokapariyāpannāni. Manussasobhaggatanti	3123	
PA_atk-s05_06a:3123_2	manussesu subhagabhāvaṃ. Sesaṃ vuttanayameva.	3123	
PA_atk-s05_06a:3124	Phaladāyakavimānavaṇṇanā niṭṭhitā.	312	
PA_atk-s05_06a:3125	4. Paṭhamaupassayadāyakavimānavaṇṇanā	312	
PA_atk-s05_06a:3126_0	Cando yathā vigatavalāhake nabheti upassayadāyakavimānaṃ. Tassa kā uppatti? Bhagavā	3126	
PA_atk-s05_06a:3126_1	rājagahe viharati veḷuvane. Tena samayena aññataro bhikkhu gāmakāvāse vassaṃ vasitvā	3126	
PA_atk-s05_06a:3126_2	vutthavasso pavāretvā bhagavantaṃ vandituṃ rājagahaṃ gacchanto antarāmagge sāyaṃ	3126	
PA_atk-s05_06a:3126_3	aññataraṃ gāmaṃ pavisitvā vasanaṭṭhānaṃ pariyesanto aññataraṃ upāsakaṃ disvā pucchi	3126	
PA_atk-s05_06a:3126_4	– “upāsaka, imasmiṃ gāme atthi kiñci pabbajitānaṃ vasanayoggaṭṭhāna”nti. Upāsako	3126	
PA_atk-s05_06a:3126_5	pasannacitto gehaṃ gantvā bhariyāya saddhiṃ mantetvā therassa vasanayoggaṃ ṭhānaṃ	3126	
PA_atk-s05_06a:3126_6	paricchinditvā tattha āsanaṃ paññāpetvā pādodakaṃ pādapīṭhaṃ upaṭṭhapetvā theraṃ	3126	
PA_atk-s05_06a:3126_7	pavesetvā tasmiṃ pāde dhovante padīpaṃ ujjāletvā mañce paccattharaṇāni paññāpetvā	3126	
PA_atk-s05_06a:3126_8	adāsi. Svātanāya ca nimantetvā therassa dutiyadivase bhojetvā pānakatthāya guḷapiṇḍañca	3126	
PA_atk-s05_06a:3126_9	datvā theraṃ gacchantaṃ anugantvā nivatti. So aparena samayena saha bhariyāya kālaṃ	3126	
PA_atk-s05_06a:3126_10	katvā tāvatiṃsabhavane dvādasayojanike kanakavimāne nibbatti. Taṃ āyasmā mahāmoggallāno	31261	
PA_atk-s05_06a:3126_11	dvīhi gāthāhi paṭipucchi –	31261	
PA_atk-s05_06a:3128	“Cando yathā vigatavalāhake nabhe, obhāsayaṃ gacchati antalikkhe;	312	
PA_atk-s05_06a:3129	Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.	312	
PA_atk-s05_06a:3131	“Deviddhipattosi mahānubhāvo, manussabhūto kimakāsi puññaṃ;	313	
PA_atk-s05_06a:3132	Kenāsi evaṃ jalitānubhāvo, vaṇṇo ca te sabbadisā pabhāsatī”ti.	313	
PA_atk-s05_06a:3133	So devaputto imāhi gāthāhi byākāsi –	313	
PA_atk-s05_06a:3135	“So devaputto attamano…pe… yassa kammassidaṃ phalaṃ”.	313	
PA_atk-s05_06a:3137	“Ahañca bhariyā ca manussaloke, upassayaṃ arahato adamha;	313	
PA_atk-s05_06a:3138	Annañca pānañca pasannacittā, sakkacca dānaṃ vipulaṃ adamha.	313	
PA_atk-s05_06a:3140	“Tena metādiso vaṇṇo…pe… vaṇṇo ca me sabbadisā pabhāsatī”ti.	314	
PA_atk-s05_06a:3141	Tattha gāthāsu yaṃ vattabbaṃ, taṃ heṭṭhā vuttanayameva;	314	
PA_atk-s05_06a:3142	Paṭhamaupassayadāyakavimānavaṇṇanā niṭṭhitā.	314	
PA_atk-s05_06a:3143	5. Dutiyaupassayadāyakavimānavaṇṇanā	314	
PA_atk-s05_06a:3144_0	Sūriyo yathā vigatavalāhake nabheti dutiyaupassayadāyakavimānaṃ. Tassa kā uppatti?	3144	
PA_atk-s05_06a:3144_1	Bhagavā rājagahe viharati veḷuvane. Tena samayena sambahulā bhikkhū gāmakāvāse vassaṃ	3144	
PA_atk-s05_06a:3144_2	vasitvā bhagavantaṃ dassanāya rājagahaṃ uddissa gacchantā sāyaṃ aññataraṃ gāmaṃ sampāpuṇiṃsu.	3144	
PA_atk-s05_06a:3144_3	Sesaṃ anantaravimānasadisameva.	3144	
PA_atk-s05_06a:3146	“Sūriyo yathā vigatavalāhake nabhe…pe….	314	
PA_atk-s05_06a:3147	(Yathā purimavimānaṃ, tathā vitthāretabbaṃ;)	314	
PA_atk-s05_06a:3149	“Vaṇṇo ca me sabbadisā pabhāsatī”ti.	314	
PA_atk-s05_06a:3150	Tattha gāthāsupi apubbaṃ natthi;	315	
PA_atk-s05_06a:3151	Dutiyaupassayadāyakavimānavaṇṇanā niṭṭhitā.	315	
PA_atk-s05_06a:3152	6. Bhikkhādāyakavimānavaṇṇanā	315	
PA_atk-s05_06a:3153_0	Uccamidaṃ maṇithūṇaṃ vimānanti bhikkhādāyakavimānaṃ. Tassa kā uppatti? Bhagavā rājagahe	3153	
PA_atk-s05_06a:3153_1	viharati veḷuvane. Tena samayena aññataro bhikkhu addhānamaggapaṭipanno aññataraṃ	3153	
PA_atk-s05_06a:3153_2	gāmaṃ piṇḍāya paviṭṭho ekassa gharaddhāre aṭṭhāsi. Tattha aññataro puriso dhotahatthapādo	3153	
PA_atk-s05_06a:3153_3	“bhuñjissāmī”ti nisinno bhojanaṃ upanetvā pātiyā pakkhitte taṃ bhikkhuṃ disvā pātiyā	3153	
PA_atk-s05_06a:3153_4	bhattaṃ tassa bhikkhuno patte ākiranto tena “ekadesameva dehī”ti vuttopi sabbameva	3153	
PA_atk-s05_06a:3153_5	ākiri. So bhikkhu anumodanaṃ vatvā pakkāmi. So puriso “chātajjhattassa bhikkhuno	3153	
PA_atk-s05_06a:3153_6	mayā abhuñjitvā bhattaṃ dinna”nti anussaranto uḷāraṃ pītisomanassaṃ paṭilabhi. So	3153	
PA_atk-s05_06a:3153_7	aparabhāge kālaṃ katvā tāvatiṃsesu dvādasayojanike kanakavimāne nibbatti. Taṃ āyasmā	3153	
PA_atk-s05_06a:3153_8	mahāmoggallānatthero devacārikaṃ caranto mahatiyā deviddhiyā virocamānaṃ disvā imāhi	3153	
PA_atk-s05_06a:3153_9	gāthāhi paṭipucchi –	3153	
PA_atk-s05_06a:3155	“Uccamidaṃ maṇithūṇaṃ vimānaṃ, samantato dvādasa yojanāni;	315	
PA_atk-s05_06a:3156	Kūṭāgārā sattasatā uḷārā, veḷuriyathambhā rucakatthatā subhā.	315	
PA_atk-s05_06a:3158	“Deviddhipattosi mahānubhāvo…pe…	315	
PA_atk-s05_06a:3159	Vaṇṇo ca te sabbadisā pabhāsatī”ti.	315	
PA_atk-s05_06a:3160	Sopi tassa imāhi gāthāhi byākāsi –	316	
PA_atk-s05_06a:3162	“So devaputto attamano…pe… yassa kammassidaṃ phalaṃ”.	316	
PA_atk-s05_06a:3164	“Ahaṃ manussesu manussabhūto, disvāna bhikkhuṃ tasitaṃ kilantaṃ;	316	
PA_atk-s05_06a:3165	Ekāhaṃ bhikkhaṃ paṭipādayissaṃ, samaṅgi bhattena tadā akāsiṃ.	316	
PA_atk-s05_06a:3167	“Tena metādiso vaṇṇo…pe… vaṇṇo ca me sabbadisā pabhāsatī”ti.	316	
PA_atk-s05_06a:3168_0	1084. Tattha ekāhaṃ bhikkhanti ekaṃ ahaṃ bhikkhāmattaṃ, ekaṃ bhattavaḍḍhitakanti	3168	
PA_atk-s05_06a:3168_1	attho. Paṭipādayissanti paṭipādesiṃ adāsiṃ. Samaṅgi bhattenāti bhattena samaṅgībhūtaṃ,	3168	
PA_atk-s05_06a:3168_2	laddhabhikkhanti attho. Evaṃ mahāthero tena devaputtena attano sucaritakamme pakāsite	3168	
PA_atk-s05_06a:3168_3	saparivārassa tassa dhammaṃ desetvā manussalokamāgato, taṃ pavattiṃ sammāsambuddhassa	3168	
PA_atk-s05_06a:3168_4	kathesi. Satthā taṃ aṭṭhuppattiṃ katvā sampattamahājanassa dhammaṃ desesi. Sā desanā	3168	
PA_atk-s05_06a:3168_5	mahājanassa sātthikā ahosīti.	3168	
PA_atk-s05_06a:3169	Bhikkhādāyakavimānavaṇṇanā niṭṭhitā.	316	
PA_atk-s05_06a:3170	7. Yavapālakavimānavaṇṇanā	317	
PA_atk-s05_06a:3171_0	Uccamidaṃ maṇithūṇaṃ vimānanti yavapālakavimānaṃ. Tassa kā uppatti? Bhagavā rājagahe	3171	
PA_atk-s05_06a:3171_1	viharati veḷuvane. Tena samayena rājagahe aññataro duggatadārako yavakhettaṃ rakkhati.	3171	
PA_atk-s05_06a:3171_2	So ekadivasaṃ pātarāsatthāya kummāsaṃ labhitvā “khettaṃ gantvā bhuñjissāmī”ti taṃ	3171	
PA_atk-s05_06a:3171_3	kummāsaṃ gahetvā yavakhettaṃ gantvā rukkhamūle nisīdi. Tasmiṃ khaṇe aññataro khīṇāsavatthero	3171	
PA_atk-s05_06a:3171_4	maggappaṭipanno upakaṭṭhe kāle taṃ ṭhānaṃ patvā yavapālakena nisinnaṃ rukkhamūlaṃ	3171	
PA_atk-s05_06a:3171_5	upasaṅkami. Yavapālako velaṃ oloketvā “kacci, bhante, āhāro laddho”ti āha. Thero	3171	
PA_atk-s05_06a:3171_6	tuṇhī ahosi. So aladdhabhāvaṃ ñatvā “bhante, upakaṭṭhā velā, piṇḍāya caritvā bhuñjituṃ	3171	
PA_atk-s05_06a:3171_7	na sakkā, mayhaṃ anukampāya imaṃ kummāsaṃ paribhuñjathā”ti vatvā therassa taṃ kummāsaṃ	3171	
PA_atk-s05_06a:3171_8	adāsi. Thero taṃ anukampanto tassa passantasseva taṃ paribhuñjitvā anumodanaṃ vatvā	3171	
PA_atk-s05_06a:3171_9	pakkāmi. Sopi dārako “sudinnaṃ vata mayā īdisassa kummāsadānaṃ dadantenā”ti cittaṃ	3171	
PA_atk-s05_06a:3171_10	pasādetvā aparabhāge kālaṃ katvā tāvatiṃsabhavane vuttanayeneva vimāne nibbatti.	31711	
PA_atk-s05_06a:3171_11	Taṃ āyasmā mahāmoggallānatthero imāhi gāthāhi paṭipucchi –	31711	
PA_atk-s05_06a:3173	“Uccamidaṃ maṇithūṇaṃ vimānaṃ…pe…	317	
PA_atk-s05_06a:3174	Vaṇṇo ca te sabbadisā pabhāsatī”ti.	317	
PA_atk-s05_06a:3175	Sopi tassa imāhi gāthāhi byākāsi –	317	
PA_atk-s05_06a:3176	1089. “So devaputto attamano…pe… yassa kammassidaṃ phalaṃ”.	317	
PA_atk-s05_06a:3178	“Ahaṃ manussesu manussabhūto, ahosiṃ yavapālako;	317	
PA_atk-s05_06a:3179	Addasaṃ virajaṃ bhikkhuṃ, vippasannamanāvilaṃ.	317	
PA_atk-s05_06a:3181	“Tassa adāsahaṃ bhāgaṃ, pasanno sehi pāṇibhi;	318	
PA_atk-s05_06a:3182	Kummāsapiṇḍaṃ datvāna, modāmi nandane vane.	318	
PA_atk-s05_06a:3184	“Tena metādiso vaṇṇo…pe…	318	
PA_atk-s05_06a:3185	Vaṇṇo ca me sabbadisā pabhāsatī”ti.	318	
PA_atk-s05_06a:3186	Tattha gāthāsupi apubbaṃ natthi.	318	
PA_atk-s05_06a:3187	Yavapālakavimānavaṇṇanā niṭṭhitā.	318	
PA_atk-s05_06a:3188	8. Paṭhamakuṇḍalīvimānavaṇṇanā	318	
PA_atk-s05_06a:3189_0	Alaṅkato malyadharo suvatthoti kuṇḍalīvimānaṃ. Tassa kā upatti? Bhagavā sāvatthiyaṃ	3189	
PA_atk-s05_06a:3189_1	viharati jetavane. Tena samayena dve aggasāvakā saparivārā kāsīsu cārikaṃ carantā	3189	
PA_atk-s05_06a:3189_2	sūriyatthaṅgamanavelāyaṃ aññataraṃ vihāraṃ pāpuṇiṃsu. Taṃ pavattiṃ sutvā tassa vihārassa	3189	
PA_atk-s05_06a:3189_3	gocaragāme aññataro upāsako there upasaṅkamitvā vanditvā pādadhovanaṃ pādabbhañjanatelaṃ	3189	
PA_atk-s05_06a:3189_4	mañcapīṭhaṃ paccattharaṇaṃ padīpiyañca upanetvā svātanāya ca nimantetvā dutiyadivase	3189	
PA_atk-s05_06a:3189_5	mahādānaṃ pavattesi, therā tassa anumodanaṃ vatvā pakkamiṃsu. So aparena samayena	3189	
PA_atk-s05_06a:3189_6	kālaṃ katvā tāvatiṃsesu dvādasayojanike kanakavimāne nibbatti. Taṃ āyasmā mahāmoggallānatthero	3189	
PA_atk-s05_06a:3189_7	imāhi gāthāhi paṭipucchi –	3189	
PA_atk-s05_06a:3191	“Alaṅkato malyadharo suvattho, sukuṇḍalī kappitakesamassu;	319	
PA_atk-s05_06a:3192	Āmuttahatthābharaṇo yasassī, dibbe vimānamhi yathāpi candimā.	319	
PA_atk-s05_06a:3194	“Dibbā ca vīṇā pavadanti vagguṃ, aṭṭhaṭṭhakā sikkhitā sādhurūpā;	319	
PA_atk-s05_06a:3195	Dibbā ca kaññā tidasacarā uḷārā, naccanti gāyanti pamodayanti.	319	
PA_atk-s05_06a:3197	“Deviddhipattosi mahānubhāvo…pe…	319	
PA_atk-s05_06a:3198	Vaṇṇo ca te sabbadisā pabhāsatī”ti.	319	
PA_atk-s05_06a:3199	Sopi tassa imāhi gāthāhi byākāsi –	319	
PA_atk-s05_06a:3200	1097. “So devaputto attamano…pe… yassa kammassidaṃ phalaṃ”.	320	
PA_atk-s05_06a:3202	“Ahaṃ manussesu manussabhūto, disvāna samaṇe sīlavante;	320	
PA_atk-s05_06a:3203	Sampannavijjācaraṇe yasassī, bahussute taṇhakkhayūpapanne;	320	
PA_atk-s05_06a:3204	Annañca pānañca pasannacitto, sakkacca dānaṃ vipulaṃ adāsiṃ.	320	
PA_atk-s05_06a:3206	“Tena metādiso vaṇṇo…pe…	320	
PA_atk-s05_06a:3207	Vaṇṇo ca me sabbadisā pabhāsatī”ti.	320	
PA_atk-s05_06a:3208_0	1094. Tattha sukuṇḍalīti sundarehi kuṇḍalehi alaṅkatakaṇṇo. “Sakuṇḍalī”tipi pāṭho,	3208	
PA_atk-s05_06a:3208_1	sadisaṃ kuṇḍalaṃ sakuṇḍalaṃ, taṃ assa atthīti sakuṇḍalī, yuttakuṇḍalī aññamaññañca	3208	
PA_atk-s05_06a:3208_2	tuyhañca anucchavikakuṇḍalīti attho. Kappitakesamassūti sammākappitakesamassu. Āmuttahatthābharaṇoti	3208	
PA_atk-s05_06a:3208_3	paṭimukkaaṅguliyādihatthābharaṇo.	3208	
PA_atk-s05_06a:3209	1098. Taṇhakkhayūpapanneti taṇhakkhayaṃ arahattaṃ, nibbānameva vā upagate, adhigatavanteti attho. Sesaṃ vuttanayameva.	320	
PA_atk-s05_06a:3210	Paṭhamakuṇḍalīvimānavaṇṇanā niṭṭhitā.	321	
PA_atk-s05_06a:3211	9. Dutiyakuṇḍalīvimānavaṇṇanā	321	
PA_atk-s05_06a:3212_0	Alaṅkato malyadharo suvatthoti dutiyakuṇḍalīvimānaṃ. Tassa kā uppatti? Bhagavā sāvatthiyaṃ	3212	
PA_atk-s05_06a:3212_1	viharati jetavane. Tena samayena dve aggasāvakā kāsīsu janapadacārikaṃ carantātiādi	3212	
PA_atk-s05_06a:3212_2	sabbaṃ anantarasadisameva.	3212	
PA_atk-s05_06a:3214	“Alaṅkato malyadharo suvattho, sukuṇḍalī kappitakesamassu;	321	
PA_atk-s05_06a:3215	Āmuttahatthābharaṇo yasassī, dibbe vimānamhi yathāpi candimā.	321	
PA_atk-s05_06a:3217	“Dibbā ca vīṇā pavadanti vagguṃ;	321	
PA_atk-s05_06a:3218	Aṭṭhaṭṭhakā sikkhitā sādhurūpā;	321	
PA_atk-s05_06a:3219	Dibbā ca kaññā tidasacarā uḷārā, naccanti gāyanti pamodayanti.	321	
PA_atk-s05_06a:3221	“Deviddhipattosi mahānubhāvo…pe…	322	
PA_atk-s05_06a:3222	Vaṇṇo ca te sabbadisā pabhāsatī”ti. – pucchi;	322	
PA_atk-s05_06a:3224	“So devaputto attamano…pe… yassa kammassidaṃ phalaṃ”.	322	
PA_atk-s05_06a:3226	“Ahaṃ manussesu manussabhūto, disvāna samaṇe sādhurūpe;	322	
PA_atk-s05_06a:3227	Sampannavijjācaraṇe yasassī, bahussute sīlavante pasanne;	322	
PA_atk-s05_06a:3228	Annañca pānañca pasannacitto, sakkacca dānaṃ vipulaṃ adāsiṃ.	322	
PA_atk-s05_06a:3230	“Tena metādiso vaṇṇo…pe…	323	
PA_atk-s05_06a:3231	Vaṇṇo ca me sabbadisā pabhāsatī”ti.	323	
PA_atk-s05_06a:3232	Gāthāsupi apubbaṃ natthi.	323	
PA_atk-s05_06a:3233	Dutiyakuṇḍalīvimānavaṇṇanā niṭṭhitā.	323	
PA_atk-s05_06a:3234	10. (Uttara) pāyāsivimānavaṇṇanā	323	
PA_atk-s05_06a:3235_0	Yā devarājassa sabhā sudhammāti uttaravimānaṃ. Tassa kā uppatti? Bhagavati parinibbute	3235	
PA_atk-s05_06a:3235_1	dhātuvibhāge ca kate tattha tattha thūpesu patiṭṭhāpiyamānesu dhammavinayaṃ saṅgāyituṃ	3235	
PA_atk-s05_06a:3235_2	uccinitvā gahitesu mahākassapappamukhesu mahātheresu yāva vassūpagamanā aññesu ca	3235	
PA_atk-s05_06a:3235_3	theresu attano attano parisāya saddhiṃ tattha tattha vasantesu āyasmā kumārakassapo	3235	
PA_atk-s05_06a:3235_4	pañcahi bhikkhusatehi saddhiṃ setabyanagaraṃ gantvā siṃsapāvane vasi. Atha pāyāsi	3235	
PA_atk-s05_06a:3235_5	rājañño therassa tattha vasanabhāvaṃ sutvā mahatā janakāyena parivuto taṃ upasaṅkamitvā	3235	
PA_atk-s05_06a:3235_6	paṭisanthāraṃ katvā nisinno attano diṭṭhigataṃ pavedesi. Atha naṃ thero candimasūriyūdāharaṇādīhi	3235	
PA_atk-s05_06a:3235_7	paralokassa atthibhāvaṃ pakāsento anekavihitahetūpamālaṅkataṃ diṭṭhigaṇṭhiviniveṭhanaṃ	3235	
PA_atk-s05_06a:3235_8	nānānayavicittaṃ pāyāsisuttaṃ desetvā taṃ diṭṭhisampadāyaṃ patiṭṭhāpesi.	3235	
PA_atk-s05_06a:3236_0	So visuddhadiṭṭhiko hutvā samaṇabrāhmaṇakapaṇaddhikādīnaṃ dānaṃ dento anuḷārajjhāsayatāya	3236	
PA_atk-s05_06a:3236_1	lūkhaṃ adāsi ghāsacchādanamattaṃ kaṇājakaṃ bilaṅgadutiyaṃ sāṇāni ca vatthāni. Evaṃ	3236	
PA_atk-s05_06a:3236_2	pana asakkaccadānaṃ datvā kāyassa bhedā hīnakāyaṃ upapajji cātumahārājikānaṃ sahabyataṃ.	3236	
PA_atk-s05_06a:3236_3	Tassa pana kiccākiccesu yuttappayutto uttaro nāma māṇavo ahosi dāne byāvaṭo. So sakkaccadānaṃ	3236	
PA_atk-s05_06a:3236_4	datvā tāvatiṃsakāyaṃ upapanno, tassa dvādasayojanikaṃ vimānaṃ nibbatti. So kataññutaṃ	3236	
PA_atk-s05_06a:3236_5	vibhāvento saha vimānena kumārakassapattheraṃ upasaṅkamitvā vimānato oruyha pañcapatiṭṭhitena	3236	
PA_atk-s05_06a:3236_6	vanditvā añjaliṃ paggayha aṭṭhāsi. Taṃ thero –	3236	
PA_atk-s05_06a:3238	“Yā devarājassa sabhā sudhammā, yatthacchati devasaṅgho samaggo;	323	
PA_atk-s05_06a:3239	Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.	323	
PA_atk-s05_06a:3241	“Deviddhipattosi mahānubhāvo…pe…	324	
PA_atk-s05_06a:3242	Vaṇṇo ca te sabbadisā pabhāsatī”ti. – gāthāhi paṭipucchi;	324	
PA_atk-s05_06a:3244	“So devaputto attamano…pe… yassa kammassidaṃ phalaṃ”.	324	
PA_atk-s05_06a:3246	“Ahaṃ manussesu manussabhūto, rañño pāyāsissa ahosiṃ māṇavo;	324	
PA_atk-s05_06a:3247	Laddhā dhanaṃ saṃvibhāgaṃ akāsiṃ, piyā ca me sīlavanto ahesuṃ;	324	
PA_atk-s05_06a:3248	Annañca pānañca pasannacitto, sakkacca dānaṃ vipulaṃ adāsiṃ.	324	
PA_atk-s05_06a:3250	“Tena metādiso vaṇṇo…pe…	325	
PA_atk-s05_06a:3251	Vaṇṇo ca me sabbadisā pabhāsatī”ti. –	325	
PA_atk-s05_06a:3252	So devaputto tassa imāhi gāthāhi byākāsi.	325	
PA_atk-s05_06a:3253_0	1108. Tattha devarājassāti sakkassa. Sabhā sudhammāti evaṃnāmakaṃ santhāgāraṃ. Yatthāti	3253	
PA_atk-s05_06a:3253_1	yassaṃ sabhāyaṃ. Acchatīti nisīdati. Devasaṅghoti tāvatiṃsadevakāyo. Samaggoti sahito sannipatito.	3253	
PA_atk-s05_06a:3254_0	1111. Pāyāsissa ahosiṃ māṇavoti pāyāsirājaññassa kiccākiccakaro daharatāya māṇavo,	3254	
PA_atk-s05_06a:3254_1	nāmena pana uttaro nāma ahosiṃ. Saṃvibhāgaṃ akāsinti ahameva abhuñjitvā yathāladdhaṃ	3254	
PA_atk-s05_06a:3254_2	dhanaṃ dānamukhe pariccajanavasena saṃvibhajanaṃ akāsiṃ. Annañca pānañca pariccajantoti	3254	
PA_atk-s05_06a:3254_3	vacanaseso. Atha vā dānaṃ vipulaṃ adāsiṃ. Kathaṃ? Sakkaccaṃ. Kīdisaṃ? Annañca pānañcāti yojetabbaṃ.	3254	
PA_atk-s05_06a:3255	(Uttara) pāyāsivimānavaṇṇanā niṭṭhitā.	325	
PA_atk-s05_06a:3256	Iti paramatthadīpaniyā khuddaka-aṭṭhakathāya vimānavatthusmiṃ	325	
PA_atk-s05_06a:3257	Dasavatthupaṭimaṇḍitassa chaṭṭhassa pāyāsivaggassa	325	
PA_atk-s05_06a:3258	Atthavaṇṇanā niṭṭhitā.	325	
PA_atk-s05_06a:3259	7. Sunikkhittavimānavaggo	325	
PA_atk-s05_06a:3260	1. Cittalatāvimānavaṇṇanā	326	
PA_atk-s05_06a:3261_0	Yathā vanaṃ cittalataṃ pabhāsatīti cittalatāvimānaṃ. Tassa kā uppatti? Bhagavā sāvatthiyaṃ	3261	
PA_atk-s05_06a:3261_1	viharati jetavane. Tena samayena sāvatthiyaṃ aññataro upāsako daliddo appabhogo paresaṃ	3261	
PA_atk-s05_06a:3261_2	kammaṃ katvā jīvati. So saddho pasanno jiṇṇe vuḍḍhe mātāpitaro posento “itthiyo nāma	3261	
PA_atk-s05_06a:3261_3	patikule ṭhitā issariyaṃ karonti, sassusasurānaṃ manāpacāriniyo dullabhā”ti mātāpitūnaṃ	3261	
PA_atk-s05_06a:3261_4	cittadukkhaṃ pariharanto dārapariggahaṃ akatvā sayameva ne upaṭṭhahati, sīlāni rakkhati,	3261	
PA_atk-s05_06a:3261_5	uposathaṃ upavasati, yathāvibhavaṃ dānāni deti. So aparabhāge kālaṃ katvā tāvatiṃsesu	3261	
PA_atk-s05_06a:3261_6	dvādasayojanike vimāne nibbatti. Taṃ āyasmā mahāmoggallāno heṭṭhā vuttanayena gantvā	3261	
PA_atk-s05_06a:3261_7	katakammaṃ imāhi gāthāhi paṭipucchi –	3261	
PA_atk-s05_06a:3263	“Yathā vanaṃ cittalataṃ pabhāsati, uyyānaseṭṭhaṃ tidasānamuttamaṃ;	326	
PA_atk-s05_06a:3264	Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.	326	
PA_atk-s05_06a:3266	“Deviddhipattosi mahānubhāvo…pe…	326	
PA_atk-s05_06a:3267	Vaṇṇo ca te sabbadisā pabhāsatī”ti.	326	
PA_atk-s05_06a:3269	“So devaputto attamano…pe… yassa kammassidaṃ phalaṃ”.	326	
PA_atk-s05_06a:3271	“Ahaṃ manussesu manussabhūto, daliddo atāṇo kapaṇo kammakaro ahosiṃ;	327	
PA_atk-s05_06a:3272	Jiṇṇe ca mātāpitaro abhāriṃ, piyā ca me sīlavanto ahesuṃ;	327	
PA_atk-s05_06a:3273	Annañca pānañca pasannacitto, sakkacca dānaṃ vipulaṃ adāsiṃ.	327	
PA_atk-s05_06a:3275	“Tena metādiso vaṇṇo…pe…vaṇṇo ca me sabbadisā pabhāsatī”ti. –	327	
PA_atk-s05_06a:3276	Sopi tassa byākāsi. Sesaṃ vuttanayameva.	327	
PA_atk-s05_06a:3277	Cittalatāvimānavaṇṇanā niṭṭhitā.	327	
PA_atk-s05_06a:3278	2. Nandanavimānavaṇṇanā	327	
PA_atk-s05_06a:3279_0	Yathā vanaṃ nandanaṃ pabhāsatīti nandanavimānaṃ. Tassa kā uppatti? Bhagavā sāvatthiyaṃ	3279	
PA_atk-s05_06a:3279_1	viharati jetavane. Tena samayena sāvatthiyaṃ aññataro upāsakotiādi sabbaṃ anantaravimānasadisaṃ.	3279	
PA_atk-s05_06a:3279_2	Ayaṃ pana dārapariggahaṃ katvā mātāpitaro posesīti ayameva viseso.	3279	
PA_atk-s05_06a:3281	Yathā vanaṃ nandanaṃ pabhāsati, uyyānaseṭṭhaṃ tidasānamuttamaṃ;	328	
PA_atk-s05_06a:3282	Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.	328	
PA_atk-s05_06a:3284	“Deviddhipattosi mahānubhāvo…pe…vaṇṇo ca te sabbadisā pabhāsatīti.	328	
PA_atk-s05_06a:3286	“So devaputto attamano…pe… yassa kammassidaṃ phalaṃ”.	328	
PA_atk-s05_06a:3288	“Ahaṃ manussesu manussabhūto, daliddo atāṇo kapaṇo kammakaro ahosiṃ;	328	
PA_atk-s05_06a:3289	Jiṇṇe ca mātāpitaro abhāriṃ, piyā ca me sīlavanto ahesuṃ;	328	
PA_atk-s05_06a:3290	Annañca pānañca pasannacitto, sakkacca dānaṃ vipulaṃ adāsiṃ.	329	
PA_atk-s05_06a:3292	“Tena metādiso vaṇṇo…pe…vaṇṇo ca me sabbadisā pabhāsatī”ti. –	329	
PA_atk-s05_06a:3293	Gāthāhi byākāsi. Tattha gāthāsupi apubbaṃ natthi.	329	
PA_atk-s05_06a:3294	Nandanavimānavaṇṇanā niṭṭhitā.	329	
PA_atk-s05_06a:3295	3. Maṇithūṇavimānavaṇṇanā	329	
PA_atk-s05_06a:3296_0	Uccamidaṃ maṇithūṇaṃ vimānanti maṇithūṇavimānaṃ. Tassa kā uppatti? Bhagavā sāvatthiyaṃ	3296	
PA_atk-s05_06a:3296_1	viharati jetavane. Tena samayena sambahulā therā bhikkhū araññāyatane viharanti.	3296	
PA_atk-s05_06a:3296_2	Tesaṃ gāmaṃ piṇḍāya gamanamagge eko upāsako visamaṃ samaṃ karoti, kaṇṭake nīharati,	3296	
PA_atk-s05_06a:3296_3	gacchagumbe apaneti, udakakāle mātikāsu setuṃ bandhati, vivanaṭṭhānesu chāyārukkhe	3296	
PA_atk-s05_06a:3296_4	ropeti, jalāsayesu mattikaṃ uddharitvā te puthulagambhīre karoti, titthe sampādeti,	3296	
PA_atk-s05_06a:3296_5	yathāvibhavaṃ dānaṃ deti, sīlaṃ rakkhati. So aparabhāge kālaṃ katvā tāvatiṃsesu dvādasayojanike	3296	
PA_atk-s05_06a:3296_6	kanakavimāne nibbatti. Taṃ āyasmā mahāmoggallānatthero upasaṅkamitvā imāhi gāthāhi paṭipucchi –	3296	
PA_atk-s05_06a:3298	“Uccamidaṃ maṇithūṇaṃ vimānaṃ, samantato dvādasa yojanāni;	329	
PA_atk-s05_06a:3299	Kūṭāgārā sattasatā uḷārā, veḷuriyathambhā rucakatthatā subhā.	329	
PA_atk-s05_06a:3301	“Tatthacchasi pivasi khādasi ca, dibbā ca vīṇā pavadanti vagguṃ;	330	
PA_atk-s05_06a:3302	Dibbā rasā kāmaguṇettha pañca, nāriyo ca naccanti suvaṇṇacchannā.	330	
PA_atk-s05_06a:3304	“Kena tetādiso vaṇṇo…pe…vaṇṇo ca te sabbadisā pabhāsatī”ti.	330	
PA_atk-s05_06a:3305	Sopi tassa gāthāhi byākāsi –	330	
PA_atk-s05_06a:3307	“So devaputto attamano…pe… yassa kammassidaṃ phalaṃ”.	330	
PA_atk-s05_06a:3309	“Ahaṃ manussesu manussabhūto, vivane pathe saṅkamanaṃ akāsiṃ;	330	
PA_atk-s05_06a:3310	Ārāmarukkhāni ca ropayissaṃ, piyā ca me sīlavanto ahesuṃ;	331	
PA_atk-s05_06a:3311	Annañca pānañca pasannacitto, sakkacca dānaṃ vipulaṃ adāsiṃ.	331	
PA_atk-s05_06a:3313	“Tena metādiso vaṇṇo…pe…vaṇṇo ca me sabbadisā pabhāsatī”ti.	331	
PA_atk-s05_06a:3314	1131. Tattha vivaneti araññe. Ārāmarukkhāni cā ārāmabhūte rukkhe, ārāmaṃ katvā tattha rukkhe ropesinti attho. Sesaṃ sabbaṃ vuttanayameva.	331	
PA_atk-s05_06a:3315	Maṇithūṇavimānavaṇṇanā niṭṭhitā.	331	
PA_atk-s05_06a:3316	4. Suvaṇṇavimānavaṇṇanā	331	
PA_atk-s05_06a:3317_0	Sovaṇṇamaye pabbatasminti suvaṇṇavimānaṃ. Tassa kā uppatti? Bhagavā andhakavinde	3317	
PA_atk-s05_06a:3317_1	viharati. Tena samayena aññataro upāsako saddho pasanno vibhavasampanno tassa gāmassa	3317	
PA_atk-s05_06a:3317_2	avidūre aññatarasmiṃ muṇḍakapabbate sabbākārasampannaṃ bhagavato vasanānucchavikaṃ	3317	
PA_atk-s05_06a:3317_3	gandhakuṭiṃ kāretvā tattha bhagavantaṃ vasāpento sakkaccaṃ upaṭṭhahi, sayañca niccasīle	3317	
PA_atk-s05_06a:3317_4	patiṭṭhito suvisuddhasīlasaṃvaro hutvā kālaṃ katvā tāvatiṃsabhavane nibbatti. Tassa	3317	
PA_atk-s05_06a:3317_5	kammānubhāvasaṃsūcakaṃ nānāratanaraṃsijālasamujjalaṃ vicittavedikāparikkhittaṃ vividhavipulālaṅkāropasobhitaṃ	3317	
PA_atk-s05_06a:3317_6	suvibhattabhittitthambhasopānaṃ ārāmaramaṇīyakaṃ kañcanapabbatamuddhani vimānaṃ uppajji.	3317	
PA_atk-s05_06a:3317_7	Taṃ āyasmā mahāmoggallāno devacārikaṃ caranto disvā imāhi gāthāhi paṭipucchi –	3317	
PA_atk-s05_06a:3319	“Sovaṇṇamaye pabbatasmiṃ, vimānaṃ sabbatopabhaṃ;	331	
PA_atk-s05_06a:3320	Hemajālapaṭicchannaṃ, kiṅkiṇijālakappitaṃ.	332	
PA_atk-s05_06a:3322	“Aṭṭhaṃsā sukatā thambhā, sabbe veḷuriyāmayā;	332	
PA_atk-s05_06a:3323	Ekamekāya aṃsiyā, ratanā satta nimmitā.	332	
PA_atk-s05_06a:3325	“Veḷūriyasuvaṇṇassa, phalikā rūpiyassa ca;	332	
PA_atk-s05_06a:3326	Masāragallamuttāhi, lohitaṅgamaṇīhi ca.	332	
PA_atk-s05_06a:3328	“Citrā manoramā bhūmi, na tatthuddhaṃsatī rajo;	332	
PA_atk-s05_06a:3329	Gopānasīgaṇā pītā, kūṭaṃ dārenti nimmitā.	332	
PA_atk-s05_06a:3331	“Sopānāni ca cattāri, nimmitā caturo disā;	333	
PA_atk-s05_06a:3332	Nānāratanagabbhehi, ādiccova virocati.	333	
PA_atk-s05_06a:3334	“Vediyā catasso tattha, vibhattā bhāgaso mitā;	333	
PA_atk-s05_06a:3335	Daddallamānā ābhanti, samantā caturo disā.	333	
PA_atk-s05_06a:3337	“Tasmiṃ vimāne pavare, devaputto mahappabho;	333	
PA_atk-s05_06a:3338	Atirocasi vaṇṇena, udayantova bhāṇumā.	333	
PA_atk-s05_06a:3340	“Dānassa te idaṃ phalaṃ, atho sīlassa vā pana;	334	
PA_atk-s05_06a:3341	Atho añjalikammassa, taṃ me akkhāhi pucchito”ti.	334	
PA_atk-s05_06a:3342	Sopissa imāhi gāthāhi byākāsi –	334	
PA_atk-s05_06a:3343	1142. “So devaputto attamano…pe… yassa kammassidaṃ phalaṃ”.	334	
PA_atk-s05_06a:3345	“Ahaṃ andhakavindasmiṃ, buddhassādiccabandhuno;	334	
PA_atk-s05_06a:3346	Vihāraṃ satthu kāresiṃ, pasanno sehi pāṇibhi.	334	
PA_atk-s05_06a:3348	“Tattha gandhañca mālañca, paccayañca vilepanaṃ;	334	
PA_atk-s05_06a:3349	Vihāraṃ satthu adāsiṃ, vippasannena cetasā;	334	
PA_atk-s05_06a:3350	Tena mayhaṃ idaṃ laddhaṃ, vasaṃ vattemi nandane.	335	
PA_atk-s05_06a:3352	“Nandane ca vane ramme, nānādijagaṇāyute;	335	
PA_atk-s05_06a:3353	Ramāmi naccagītehi, accharāhi purakkhato”ti.	335	
PA_atk-s05_06a:3354	1134. Tattha sabbatopabhanti sabbabhāgehi pabhāsantaṃ pabhāmuñcanakaṃ. Kiṅkiṇijālakappitanti kappitakiṅkiṇikajālaṃ.	335	
PA_atk-s05_06a:3355_0	1135. Sabbe veḷuriyāmayāti sabbe thambhā veḷuriyamaṇimayā. Tattha pana ekamekāya	3355	
PA_atk-s05_06a:3355_1	aṃsiyāti aṭṭhaṃsesu thambhesu ekamekasmiṃ aṃsabhāge. Ratanā satta nimmitāti sattaratanakammanimmitā,	3355	
PA_atk-s05_06a:3355_2	ekeko aṃso sattaratanamayoti attho.	3355	
PA_atk-s05_06a:3356_0	1136. “Veḷūriyasuvaṇṇassā”tiādinā nānāratanāni dasseti. Tattha veḷūriyasuvaṇṇassāti	3356	
PA_atk-s05_06a:3356_1	veḷuriyena ca suvaṇṇena ca nimmitā, citrāti vā yojanā. Karaṇatthe hi idaṃ sāmivacanaṃ.	3356	
PA_atk-s05_06a:3356_2	Phalikā rūpiyassa cāti etthāpi eseva nayo. Masāragallamuttāhīti kabaramaṇīhi. Lohitaṅgamaṇīhi cāti rattamaṇīhi.	3356	
PA_atk-s05_06a:3357_0	1137. Na tatthuddhaṃsatī rajoti maṇimayabhūmikattā na tasmiṃ vimāne rajo uggacchati.	3357	
PA_atk-s05_06a:3357_1	Gopānasīgaṇāti gopānasīsamūhā. Pītāti pītavaṇṇā, suvaṇṇamayā ceva phussarāgādimaṇimayā	3357	
PA_atk-s05_06a:3357_2	cāti attho. Kūṭaṃ dhārentīti sattaratanamayaṃ kaṇṇikaṃ dhārenti.	3357	
PA_atk-s05_06a:3358	1138-9. Nānāratanagabbhehīti nānāratanamayehi ovarakehi. Vediyāti vedikā. Catassoti catūsu disāsu catasso. Tenāha “samantā caturo disā”ti.	335	
PA_atk-s05_06a:3359	1140. Mahappabhoti mahājutiko. Udayantoti uggacchanto. Bhāṇumāti ādicco.	335	
PA_atk-s05_06a:3360_0	1143. Sehi pāṇibhīti kāyasāraṃ puññaṃ pasavanto attano pāṇīhi taṃ taṃ kiccaṃ karonto	3360	
PA_atk-s05_06a:3360_1	vihāraṃ satthu kāresinti yojanā. Atha vā sehi pāṇibhīti tattha andhakavindasmiṃ gandhañca	3360	
PA_atk-s05_06a:3360_2	mālañca paccayañca vilepanañca pūjāvasena. Yathā kathaṃ? Vihārañca vippasannena cetasā	3360	
PA_atk-s05_06a:3360_3	satthuno adāsiṃ pūjesiṃ niyyādesiṃ cāti evamettha yojanā veditabbā.	3360	
PA_atk-s05_06a:3361	1144. Tenāti tena yathāvuttena puññakammena kāraṇabhūtena. Mayhanti mayā. Idanti idaṃ puññaphalaṃ, idaṃ vā dibbaṃ ādhipateyyaṃ. Tenāha “vasaṃ vattemī”ti.	336	
PA_atk-s05_06a:3362_0	1145. Nandaneti nandiyā dibbasamiddhiyā uppajjanaṭṭhāne imasmiṃ devaloke, tatthāpi	3362	
PA_atk-s05_06a:3362_1	visesato nandane vane ramme, evaṃ ramaṇīye imasmiṃ nandane vane ramāmīti yojanā.	3362	
PA_atk-s05_06a:3362_2	Sesaṃ vuttanayameva.	3362	
PA_atk-s05_06a:3363_0	Evaṃ devatāya attano puññakamme āvikate thero saparivārassa tassa devaputtassa dhammaṃ	3363	
PA_atk-s05_06a:3363_1	desetvā bhagavato tamatthaṃ nivedesi. Bhagavā taṃ aṭṭhuppattiṃ katvā sampattaparisāya	3363	
PA_atk-s05_06a:3363_2	dhammaṃ desesi. Sā desanā mahājanassa sātthikā ahosīti.	3363	
PA_atk-s05_06a:3364	Suvaṇṇavimānavaṇṇanā niṭṭhitā.	336	
PA_atk-s05_06a:3365	5. Ambavimānavaṇṇanā	336	
PA_atk-s05_06a:3366_0	Uccamidaṃ maṇithūṇanti ambavimānaṃ. Tassa kā uppatti? Bhagavā rājagahe viharati veḷuvane.	3366	
PA_atk-s05_06a:3366_1	Tena samayena rājagahe aññataro duggatapuriso paresaṃ bhattavetanabhato hutvā ambavanaṃ	3366	
PA_atk-s05_06a:3366_2	rakkhati. So ekadivasaṃ āyasmantaṃ sāriputtaṃ gimhasamaye sūriyātapasantatte uṇhavālikānippīḷite	3366	
PA_atk-s05_06a:3366_3	vipphandamānamarīcijālavitthate bhūmippadese tassa ambārāmassa avidūrena maggena	3366	
PA_atk-s05_06a:3366_4	sedāgatena gattena gacchantaṃ disvā sañjātagāravabahumāno upasaṅkamitvā evamāha “mahā	3366	
PA_atk-s05_06a:3366_5	ayaṃ, bhante, ghammapariḷāho, ativiya parissantarūpo viya dissati, sādhu, bhante,	3366	
PA_atk-s05_06a:3366_6	ayyo imaṃ ambārāmaṃ pavisitvā muhuttaṃ vissamitvā addhānaparissamaṃ paṭivinodetvā	3366	
PA_atk-s05_06a:3366_7	gacchatha anukampaṃ upādāyā”ti. Thero visesato tassa cittappasādaṃ paribrūhetukāmo	3366	
PA_atk-s05_06a:3366_8	taṃ ārāmaṃ pavisitvā aññatarassa ambarukkhassa mūle nisīdi.	3366	
PA_atk-s05_06a:3367_0	Puna so puriso āha “sace, bhante, nhāyitukāmattha, ahaṃ ito kūpato udakaṃ uddharitvā	3367	
PA_atk-s05_06a:3367_1	tumhe nhāpessāmi, pānīyañca dassāmī”ti. Theropi adhivāsesi tuṇhībhāvena. So kūpato	3367	
PA_atk-s05_06a:3367_2	udakaṃ uddharitvā parissāvetvā theraṃ nhāpesi, nhāpetvā ca hatthapāde dhovitvā nisinnassa	3367	
PA_atk-s05_06a:3367_3	pānīyaṃ upanesi. Thero pānīyaṃ pivitvā paṭippassaddhadaratho tassa purisassa udakadāne	3367	
PA_atk-s05_06a:3367_4	ceva nhāpane ca anumodanaṃ vatvā pakkāmi. Atha so puriso “ghammābhitattassa vata	3367	
PA_atk-s05_06a:3367_5	therassa ghammapariḷāhaṃ paṭippassambhesiṃ, bahuṃ vata mayā puññaṃ pasuta”nti uḷārapītisomanassaṃ	3367	
PA_atk-s05_06a:3367_6	paṭisaṃvedesi. So aparabhāge kālaṃ katvā tāvatiṃsesu uppajji. Taṃ āyasmā mahāmoggallāno	3367	
PA_atk-s05_06a:3367_7	upasaṅkamitvā imāhi gāthāhi katapuññaṃ pucchi.	3367	
PA_atk-s05_06a:3369	“Uccamidaṃ maṇithūṇaṃ vimānaṃ, samantato dvādasa yojanāni;	336	
PA_atk-s05_06a:3370	Kūṭāgārā sattasatā uḷārā, veḷuriyathambhā rucakatthatā subhā.	337	
PA_atk-s05_06a:3372	“Tatthacchasi pivasi khādasi ca, dibbā ca vīṇā pavadanti vagguṃ;	337	
PA_atk-s05_06a:3373	Dibbā rasā kāmaguṇettha pañca, nāriyo ca naccanti suvaṇṇachannā.	337	
PA_atk-s05_06a:3375	“Kena tetādiso vaṇṇo…pe…	337	
PA_atk-s05_06a:3376	Vaṇṇo ca te sabbadisā pabhāsatī”ti.	337	
PA_atk-s05_06a:3378	“So devaputto attamano…pe…	337	
PA_atk-s05_06a:3379	Yassa kammassidaṃ phalaṃ”.	337	
PA_atk-s05_06a:3381	“Gimhānaṃ pacchime māse, patapante divaṅkare;	338	
PA_atk-s05_06a:3382	Paresaṃ bhatako poso, ambārāmamasiñcati.	338	
PA_atk-s05_06a:3384	“Atha tenāgamā bhikkhu, sāriputtoti vissuto;	338	
PA_atk-s05_06a:3385	Kilantarūpo kāyena, akilantova cetasā.	338	
PA_atk-s05_06a:3387	“Tañca disvāna āyantaṃ, avocaṃ ambasiñcako;	338	
PA_atk-s05_06a:3388	Sādhu taṃ bhante nhāpeyyaṃ, yaṃ mamassa sukhāvahaṃ.	338	
PA_atk-s05_06a:3390	“Tassa me anukampāya, nikkhipi pattacīvaraṃ;	339	
PA_atk-s05_06a:3391	Nisīdi rukkhamūlasmiṃ, chāyāya ekacīvaro.	339	
PA_atk-s05_06a:3393	“Tañca acchena vārinā, pasannamānaso naro;	339	
PA_atk-s05_06a:3394	Nhāpayī rukkhamūlasmiṃ, chāyāya ekacīvaraṃ.	339	
PA_atk-s05_06a:3396	“Ambo ca sitto samaṇo ca nhāpito,	339	
PA_atk-s05_06a:3397	Mayā ca puññaṃ pasutaṃ anappakaṃ;	339	
PA_atk-s05_06a:3398	Iti so pītiyā kāyaṃ, sabbaṃ pharati attano.	339	
PA_atk-s05_06a:3400	“Tadeva ettakaṃ kammaṃ, akāsiṃ tāya jātiyā;	340	
PA_atk-s05_06a:3401	Pahāya mānusaṃ dehaṃ, upapannomhi nandanaṃ.	340	
PA_atk-s05_06a:3403	“Nandane ca vane ramme, nānādijagaṇāyute;	340	
PA_atk-s05_06a:3404	Ramāmi naccagītehi, accharāhi purakkhato”ti. –	340	
PA_atk-s05_06a:3405	Sopi tassa imāhi gāthāhi byākāsi.	340	
PA_atk-s05_06a:3406_0	1151. Tattha gimhānaṃ pacchime māseti āsāḷhimāse. Patapanteti ativiya dippante, sabbaso	3406	
PA_atk-s05_06a:3406_1	uṇhaṃ vissajjenteti attho. Divaṅkareti divākare, ayameva vā pāṭho. Asiñcatīti siñcati,	3406	
PA_atk-s05_06a:3406_2	-kāro nipātamattaṃ, siñcati ambarukkhamūlesu dhuvaṃ jalasekaṃ karotīti attho. “Asiñcathā”ti	3406	
PA_atk-s05_06a:3406_3	ca pāṭho, siñcitthāti attho. “Asiñcaha”nti ca paṭhanti, paresaṃ bhatako poso hutvā	3406	
PA_atk-s05_06a:3406_4	tadā ambārāmaṃ asiñciṃ ahanti attho.	3406	
PA_atk-s05_06a:3407_0	1152. Tenāti yena disābhāgena so ambārāmo, tena agamā agañchi. Akilantova cetasāti	3407	
PA_atk-s05_06a:3407_1	cetodukkhassa maggeneva pahīnattā cetasā akilantopi samāno kilanturūpo kāyena tena	3407	
PA_atk-s05_06a:3407_2	maggena agamāti yojanā.	3407	
PA_atk-s05_06a:3408	1153-4. Avocaṃ ahaṃ tadā ambasiñcako hutvāti yojanā. Ekacīvaroti nhāyitukāmoti adhippāyo.	340	
PA_atk-s05_06a:3409_0	1156. Itīti evaṃ “ambo ca sitto, samaṇo ca nhāpito, mayā ca puññaṃ pasutaṃ anappakaṃ,	3409	
PA_atk-s05_06a:3409_1	ekeneva payogena tividhopi attho sādhito”ti iminākārena pavattāya pītiyā so puriso	3409	
PA_atk-s05_06a:3409_2	attano sabbaṃ kāyaṃ pharati, nirantaraṃ phuṭaṃ karotīti yojanā. Atītatthe cetaṃ vattamānavacanaṃ, pharīti attho.	3409	
PA_atk-s05_06a:3410	1157. Tadeva ettakaṃ kammanti taṃ ettakaṃ evaṃ pānīyadānamattakaṃ kammaṃ akāsiṃ, tāya tassaṃ jātiyaṃ aññaṃ nānussarāmīti adhippāyo. Tesaṃ vuttanayameva.	341	
PA_atk-s05_06a:3411	Ambavimānavaṇṇanā niṭṭhitā.	341	
PA_atk-s05_06a:3412	6. Gopālavimānavaṇṇanā	341	
PA_atk-s05_06a:3413_0	Disvāna devaṃ paṭipucchi bhikkhūti gopālavimānaṃ. Tassa kā uppatti? Bhagavā rājagahe	3413	
PA_atk-s05_06a:3413_1	viharati veḷuvane. Tena samayena rājagahavāsī aññataro gopālako pātarāsatthāya pilotikāya	3413	
PA_atk-s05_06a:3413_2	puṭabaddhaṃ kummāsaṃ gahetvā nagarato nikkhamitvā gāvīnaṃ caraṇaṭṭhānabhūtaṃ gocarabhūmiṃ	3413	
PA_atk-s05_06a:3413_3	sampāpuṇi. Taṃ āyasmā mahāmoggallāno “ayaṃ idāneva kālaṃ karissati, mayhañca kummāsaṃ	3413	
PA_atk-s05_06a:3413_4	datvā tāvatiṃsesu uppajjissatī”ti ca ñatvā tassa samīpaṃ agamāsi. So velaṃ oloketvā	3413	
PA_atk-s05_06a:3413_5	therassa kummāsaṃ dātukāmo ahosi. Tena ca samayena gāviyo māsakkhettaṃ pavisanti.	3413	
PA_atk-s05_06a:3413_6	Atha so gopālo cintesi “kiṃ nu kho therassa kummāsaṃ dadeyyaṃ, udāhu gāviyo māsakkhettato	3413	
PA_atk-s05_06a:3413_7	nīhareyya”nti. Athassa etadahosi “māsasāmikā maṃ yaṃ icchanti, taṃ karontu, there	3413	
PA_atk-s05_06a:3413_8	pana gate kummāsadānantarāyo me siyā, handāhaṃ paṭhamaṃ ayyassa kummāsaṃ dassāmī”ti	3413	
PA_atk-s05_06a:3413_9	taṃ therassa upanesi. Paṭiggahesi thero anukampaṃ upādāya.	3413	
PA_atk-s05_06a:3414_0	Atha naṃ gāviyo nivattetuṃ parissayaṃ anoloketvā vegena upadhāvantaṃ pādena phuṭṭho	3414	
PA_atk-s05_06a:3414_1	āsīviso ḍaṃsi. Theropi taṃ anukampamāno taṃ kummāsaṃ paribhuñjituṃ ārabhi. Gopālakopi	3414	
PA_atk-s05_06a:3414_2	gāviyo nivattetvā āgato theraṃ kummāsaṃ paribhuñjantaṃ disvā pasannacitto uḷāraṃ	3414	
PA_atk-s05_06a:3414_3	pītisomanassaṃ paṭisaṃvedento nisīdi. Tāvadevassa sakalasarīraṃ visaṃ ajjhotthari.	3414	
PA_atk-s05_06a:3414_4	Muhuttameva vege muddhapatte kālamakāsi, kālakato ca tāvatiṃsesu dvādasayojanike	3414	
PA_atk-s05_06a:3414_5	kanakavimāne nibbatti. Taṃ āyasmā mahāmoggallāno disvā imāhi gāthāhi paṭipucchi –	3414	
PA_atk-s05_06a:3416	“Disvāna devaṃ paṭipucchi bhikkhu, ucce vimānamhi ciraṭṭhitike;	341	
PA_atk-s05_06a:3417	Āmuttahatthābharaṇaṃ yasassiṃ, dibbe vimānamhi yathāpi candimā.	341	
PA_atk-s05_06a:3419	“Alaṅkato malyadharo suvattho, sukuṇḍalī kappitakesamassu;	341	
PA_atk-s05_06a:3420	Āmuttahatthābharaṇo yasassī, dibbe vimānamhi yathāpi candimā.	342	
PA_atk-s05_06a:3422	“Dibbā ca vīṇā pavadanti vagguṃ; Aṭṭhaṭṭhakā sikkhitā sādhurūpā;	342	
PA_atk-s05_06a:3423	Dibbā ca kaññā tidasacarā uḷārā, naccanti gāyanti pamodayanti.	342	
PA_atk-s05_06a:3425	“Deviddhipattosi mahānubhāvo…pe…	342	
PA_atk-s05_06a:3426	Vaṇṇo ca te sabbadisā pabhāsatī”ti.	342	
PA_atk-s05_06a:3427	Sopi tassa byākāsi –	342	
PA_atk-s05_06a:3428	1163. “So devaputto attamano…pe…yassa kammassidaṃ phalaṃ”.	342	
PA_atk-s05_06a:3430	“Ahaṃ manussesu manussabhūto, saṅgamma rakkhissaṃ paresaṃ dhenuyo;	343	
PA_atk-s05_06a:3431	Tato ca āgā samaṇo mamantike, gāvo ca māse agamaṃsu khādituṃ.	343	
PA_atk-s05_06a:3433	“Dvayajja kiccaṃ ubhayañca kāriyaṃ, iccevahaṃ bhante tadā vicintayiṃ;	343	
PA_atk-s05_06a:3434	Tato ca saññaṃ paṭiladdha yoniso, ‘dadāmi bhante’ti khipiṃ anantakaṃ.	343	
PA_atk-s05_06a:3436	“So māsakhettaṃ turito avāsariṃ, purā ayaṃ bhañjati yassidaṃ dhanaṃ;	343	
PA_atk-s05_06a:3437	Tato ca kaṇho urago mahāviso, aḍaṃsi pāde turitassa me sato.	343	
PA_atk-s05_06a:3439	“Svāhaṃ aṭṭomhi dukkhena pīḷito, bhikkhu ca taṃ sāmaṃ muñcitvānantakaṃ;	343	
PA_atk-s05_06a:3440	Ahāsi kummāsaṃ mamānukampayā, tato cuto kālakatomhi devatā.	344	
PA_atk-s05_06a:3442	“Tadeva kammaṃ kusalaṃ kataṃ mayā, sukhañca kammaṃ anubhomi attanā;	344	
PA_atk-s05_06a:3443	Tayā hi bhante anukampito bhusaṃ, kataññutāya abhivādayāmi taṃ.	344	
PA_atk-s05_06a:3445	“Sadevake loke samārake ca, añño muni natthi tayānukampako;	344	
PA_atk-s05_06a:3446	Tayā hi bhante anukampito bhusaṃ, kataññutāya abhivādayāmi taṃ.	344	
PA_atk-s05_06a:3448	“Imasmiṃ loke parasmiṃ vā pana, añño munī natthi tayānukampako;	344	
PA_atk-s05_06a:3449	Tayā hi bhante anukampito bhusaṃ, kataññutāya abhivādayāmi ta”nti.	344	
PA_atk-s05_06a:3450_0	Athāyasmā mahāmoggallāno attanā ca devatāya ca kathitaniyāmeneva taṃ bhagavato ārocesi.	3450	
PA_atk-s05_06a:3450_1	Satthā tamatthaṃ paccanubhāsitvā taṃ aṭṭhuppattiṃ katvā sampattaparisāya dhammaṃ	3450	
PA_atk-s05_06a:3450_2	desetuṃ “disvāna devaṃ paṭipucchi bhikkhū”tiādimāha.	3450	
PA_atk-s05_06a:3451_0	1159. Tattha devanti gopāladevaputtaṃ. Bhikkhūti āyasmantaṃ mahāmoggallānaṃ sandhāya	3451	
PA_atk-s05_06a:3451_1	satthā vadati. So hi sabbaso bhinnakilesatāya bhikkhu. Vimānassa bahukālāvaṭṭhāyitāya	3451	
PA_atk-s05_06a:3451_2	kappaṭṭhitikatāya eva vā “ciraṭṭhitike”ti vuttaṃ, “ciraṭṭhitika”ntipi keci paṭhanti.	3451	
PA_atk-s05_06a:3451_3	Tañhi “deva”nti iminā sambandhitabbaṃ. Sopi hi saṭṭhisatasahassādhikā tisso vassakoṭiyo	3451	
PA_atk-s05_06a:3451_4	tattha avaṭṭhānato “ciraṭṭhitike”ti vattabbataṃ labhati. Yathāpi candimāti yathā	3451	
PA_atk-s05_06a:3451_5	candimā devaputto kantasītalamanoharakiraṇajālasamujjale attano dibbe vimānamhi virocati,	3451	
PA_atk-s05_06a:3451_6	evaṃ virocamānanti vacanasesā.	3451	
PA_atk-s05_06a:3452	1160. Alaṅkatotiādi tassa devaputtassa therena pucchitākāradassanaṃ, taṃ heṭṭhā vuttatthameva.	345	
PA_atk-s05_06a:3453	1164. Saṅgammāti saṅgametvā, saṅgammāti vā saṅgahetvā. Hetvatthopi hi idha antonīto, bahū ekato hutvāti attho. Āgāti āgañchi. Māseti māsasassāni.	345	
PA_atk-s05_06a:3454_0	1165. Dvayajjāti dvayaṃ ajja etarahi kiccaṃ kātabbaṃ. Ubhayañca kāriyanti vuttassevatthassa	3454	
PA_atk-s05_06a:3454_1	pariyāyavacanaṃ. Saññanti dhammasaññaṃ. Tenāha “yoniso”ti paṭiladdhāti paṭilabhitvā.	3454	
PA_atk-s05_06a:3454_2	Khipinti paniggāhāpanavasena hatthe khipiṃ. Anantakanti nantakaṃ kummāsaṃ pakkhipitvā	3454	
PA_atk-s05_06a:3454_3	bandhitvā ṭhapitaṃ pilotikaṃ. A-kāro cettha nipātamattaṃ.	3454	
PA_atk-s05_06a:3455_0	1166. Soti so ahaṃ. Turitoti turito sambhamanto. Avāsarinti upagacchi, pāvisiṃ vā.	3455	
PA_atk-s05_06a:3455_1	Purā ayaṃ bhañjati yassidaṃ dhananti yassa khettasāmikassa idaṃ māsasassaṃ dhanaṃ,	3455	
PA_atk-s05_06a:3455_2	taṃ ayaṃ gogaṇo bhañjati purā tassa bhañjanato, āmaddanato puretaramevāti attho.	3455	
PA_atk-s05_06a:3455_3	Tatoti tattha. Turitassa me satoti sambhamantassa me samānassa, sahasā gamanena magge	3455	
PA_atk-s05_06a:3455_4	kaṇhasappaṃ anoloketvā gatassāti adhippāyo.	3455	
PA_atk-s05_06a:3456_0	1167. Aṭṭomhi dukkhena pīḷitoti tena āsīvisaḍaṃsanena aṭṭo aṭṭito upadduto maraṇadukkhena	3456	
PA_atk-s05_06a:3456_1	bādhito bhavāmi. Ahāsīti ajjhohari, paribhuñjīti attho. Tato cuto kālakatomhi devatāti	3456	
PA_atk-s05_06a:3456_2	tato manussattabhāvato cuto maraṇakālappattiyā, tattha vā āyusaṅkhārassa khepanasaṅkhātassa	3456	
PA_atk-s05_06a:3456_3	kālassa katattā kālakato, tadanantarameva ca amhi devatā devattabhāvappattiyā devatā homīti attho.	3456	
PA_atk-s05_06a:3457	1169. Tayāti tayā sadiso añño muni moneyyaguṇayutto isi natthi. Tayāti vā nissakke idaṃ karaṇavacanaṃ. Sesaṃ vuttanayameva.	345	
PA_atk-s05_06a:3458	Gopālavimānavaṇṇanā niṭṭhitā.	345	
PA_atk-s05_06a:3459	7. Kaṇḍakavimānavaṇṇanā	345	
PA_atk-s05_06a:3460_0	Puṇṇamāse yathā candoti kaṇḍakavimānaṃ. Tassa kā uppatti? Bhagavā sāvatthiyaṃ viharati	3460	
PA_atk-s05_06a:3460_1	jetavane. Tena ca samayena āyasmā mahāmoggallāno heṭṭhā vuttanayeneva devacārikaṃ	3460	
PA_atk-s05_06a:3460_2	caranto tāvatiṃsabhavanaṃ gato. Tasmiṃ khaṇe kaṇḍako devaputto sakabhavanato nikkhamitvā	3460	
PA_atk-s05_06a:3460_3	dibbayānaṃ abhiruhitvā mahantena parivārena mahatiyā deviddhiyā uyyānaṃ gacchanto	3460	
PA_atk-s05_06a:3460_4	āyasmantaṃ mahāmoggallānaṃ disvā sañjātagāravabahumāno sahasā yānato oruyha theraṃ	3460	
PA_atk-s05_06a:3460_5	upasaṅkamitvā pañcapatiṭṭhitena vanditvā sirasmiṃ añjaliṃ paggayha aṭṭhāsi. Atha naṃ thero –	3460	
PA_atk-s05_06a:3462	“Puṇṇamāse yathā cando, nakkhattaparivārito;	346	
PA_atk-s05_06a:3463	Samantā anupariyāti, tārakādhipatī sasī.	346	
PA_atk-s05_06a:3465	“Tathūpamaṃ idaṃ byamhaṃ, dibbaṃ devapuramhi ca;	346	
PA_atk-s05_06a:3466	Atirocati vaṇṇena, udayantova raṃsimā.	346	
PA_atk-s05_06a:3468	“Veḷūriyasuvaṇṇassa, phalikā rūpiyassa ca;	346	
PA_atk-s05_06a:3469	Masāragallamuttāhi, lohitaṅgamaṇīhi ca.	346	
PA_atk-s05_06a:3471	“Citrā manoramā bhūmi, veḷūriyassa santhatā;	347	
PA_atk-s05_06a:3472	Kūṭāgārā subhā rammā, pāsādo te sumāpito.	347	
PA_atk-s05_06a:3474	“Rammā ca te pokkharaṇī, puthulomanisevitā;	347	
PA_atk-s05_06a:3475	Acchodakā vippasannā, soṇṇavālukasanthatā.	347	
PA_atk-s05_06a:3477	“Nānāpadumasañchannā, puṇḍarīkasamotatā;	347	
PA_atk-s05_06a:3478	Surabhiṃ sampavāyanti, manuññā mātuteritā.	347	
PA_atk-s05_06a:3480	“Tassā te ubhato passe, vanagumbā sumāpitā;	348	
PA_atk-s05_06a:3481	Upetā puppharukkhehi, phalarukkhehi cūbhayaṃ.	348	
PA_atk-s05_06a:3483	“Sovaṇṇapāde pallaṅke, muduke gonakatthate;	348	
PA_atk-s05_06a:3484	Nisinnaṃ devarājaṃva, upatiṭṭhanti accharā.	348	
PA_atk-s05_06a:3486	“Sabbābharaṇasañchannā, nānāmālāvibhūsitā;	348	
PA_atk-s05_06a:3487	Ramenti taṃ mahiddhikaṃ, vasavattīva modasi.	348	
PA_atk-s05_06a:3489	“Bherisaṅkhamudiṅgāhi, vīṇāhi paṇavehi ca;	348	
PA_atk-s05_06a:3490	Ramasi ratisampanno, naccagīte suvādite.	349	
PA_atk-s05_06a:3492	“Dibbā te vividhā rūpā, dibbā saddā atho rasā;	349	
PA_atk-s05_06a:3493	Gandhā ca te adhippetā, phoṭṭhabbā ca manoramā.	349	
PA_atk-s05_06a:3495	“Tasmiṃ vimāne pavare, devaputta mahappabho;	349	
PA_atk-s05_06a:3496	Atirocasi vaṇṇena, udayantova bhāṇumā.	349	
PA_atk-s05_06a:3498	“Dānassa te idaṃ phalaṃ, atho sīlassa vā pana;	349	
PA_atk-s05_06a:3499	Atho añjalikammassa, taṃ me akkhāhi pucchito”ti. –	349	
PA_atk-s05_06a:3500	Adhigatasampattikittanamukhena katakammaṃ pucchi.	350	
PA_atk-s05_06a:3502	“So devaputto attamano, moggallānena pucchito;	350	
PA_atk-s05_06a:3503	Pañhaṃ puṭṭho viyākāsi, yassa kammassidaṃ phalaṃ”.	350	
PA_atk-s05_06a:3505	“Ahaṃ kapilavatthusmiṃ, sākiyānaṃ puruttame;	350	
PA_atk-s05_06a:3506	Suddhodanassa puttassa, kaṇḍako sahajo ahaṃ.	350	
PA_atk-s05_06a:3508	“Yadā so aḍḍharattāyaṃ, bodhāya mabhinikkhami;	350	
PA_atk-s05_06a:3509	So maṃ mudūhi pāṇīhi, jālitambanakhehi ca.	350	
PA_atk-s05_06a:3511	“Satthiṃ ākoṭayitvāna, vaha sammāti cabravi;	351	
PA_atk-s05_06a:3512	‘Ahaṃ lokaṃ tārayissaṃ, patto sambodhimuttamaṃ’.	351	
PA_atk-s05_06a:3514	“Taṃ me giraṃ suṇantassa, hāso me vipulo ahu;	351	
PA_atk-s05_06a:3515	Udaggacitto sumano, abhisīsiṃ tadā ahaṃ.	351	
PA_atk-s05_06a:3517	“Abhirūḷhañca maṃ ñatvā, sakyaputtaṃ mahāyasaṃ;	351	
PA_atk-s05_06a:3518	Udaggacitto mudito, vahissaṃ purisuttamaṃ.	351	
PA_atk-s05_06a:3520	“Paresaṃ vijitaṃ gantvā, uggatasmiṃ divākare;	352	
PA_atk-s05_06a:3521	Mamaṃ channañca ohāya, anapekkho so apakkami.	352	
PA_atk-s05_06a:3523	“Tassa tambanakhe pāde, jivhāya parilehisaṃ;	352	
PA_atk-s05_06a:3524	Gacchantañca mahāvīraṃ, rudamāno udikkhisaṃ.	352	
PA_atk-s05_06a:3526	“Adassanenahaṃ tassa, sakyaputtassa sirīmato;	352	
PA_atk-s05_06a:3527	Alatthaṃ garukābādhaṃ, khippaṃ me maraṇaṃ ahu.	352	
PA_atk-s05_06a:3529	“Tasseva ānubhāvena, vimānaṃ āvasāmidaṃ;	352	
PA_atk-s05_06a:3530	Sabbakāmaguṇopetaṃ, devo devapuramhiva.	353	
PA_atk-s05_06a:3532	“Yañca me ahuvā hāso, saddaṃ sutvāna bodhiyā;	353	
PA_atk-s05_06a:3533	Teneva kusalamūlena, phusissaṃ āsavakkhayaṃ.	353	
PA_atk-s05_06a:3535	“Sace hi bhante gaccheyyāsi, satthu buddhassa santike;	353	
PA_atk-s05_06a:3536	Mamāpi naṃ vacanena, sirasā vajjāsi vandanaṃ.	353	
PA_atk-s05_06a:3538	“Ahampi daṭṭhuṃ gacchissaṃ, jinaṃ appaṭipuggalaṃ;	353	
PA_atk-s05_06a:3539	Dullabhaṃ dassanaṃ hoti, lokanāthāna tādina”nti. –	353	
PA_atk-s05_06a:3540_0	Sopi attanā katakammaṃ kathesi. Ayañhi anantare attabhāve amhākaṃ bodhisattena sahajāto	3540	
PA_atk-s05_06a:3540_1	kaṇḍako assarājā ahosi. So abhinikkhamanasamaye abhiruḷho teneva rattāvasesena tīṇi	3540	
PA_atk-s05_06a:3540_2	rajjāni mahāpurisaṃ atikkamāpetvā anomānadītīraṃ sampāpesi. Atha so mahāsattena sūriye	3540	
PA_atk-s05_06a:3540_3	uggate ghaṭikāramahābrahmunā upanītāni pattacīvarāni gahetvā pabbajitvā channena	3540	
PA_atk-s05_06a:3540_4	saddhiṃ kapilavatthuṃ uddissa vissajjito. Sinehabhārikena hadayena mahāpurisassa	3540	
PA_atk-s05_06a:3540_5	pāde attano jivhāya lehitvā pasādasommāni akkhīni ummīletvā yāva dassanapathā olokento	3540	
PA_atk-s05_06a:3540_6	dassanūpacāraṃ pana atikkante lokanāthe “evaṃvidhaṃ nāma lokagganāyakaṃ mahāpurisaṃ	3540	
PA_atk-s05_06a:3540_7	ahaṃ vahiṃ, saphalaṃ vata me sarīraṃ ahosī”ti pasannamānaso hutvā puna cirakālaṃ	3540	
PA_atk-s05_06a:3540_8	saṅgatassa pemassa vasena viyogadukkhaṃ asahanto bhāviniyā dibbasampattiyā vasena	3540	
PA_atk-s05_06a:3540_9	dhammatāya codiyamāno kālaṃ katvā tāvatiṃsabhavane nibbatti. Taṃ sandhāya vuttaṃ	3540	
PA_atk-s05_06a:3540_10	“puṇṇamāse yathā cando…pe… ahaṃ kapilavatthusmi”ntiādi.	35401	
PA_atk-s05_06a:3541_0	1171. Tattha puṇṇamāseti puṇṇamāsiyaṃ sukkapakkhe pannarasiyaṃ. Tārakādhipatīti tārakānaṃ	3541	
PA_atk-s05_06a:3541_1	adhipati. Sasīti sasalañchanavā. “Tārakādhipa dissatī”ti keci paṭhanti, tesaṃ tārakādhipāti	3541	
PA_atk-s05_06a:3541_2	avibhattikaniddeso, tārakānaṃ adhipo hutvā dissati anupariyāti cāti yojanā kātabbā.	3541	
PA_atk-s05_06a:3542_0	1172. Dibbaṃ devapuramhi cāti devapurasmimpi dibbaṃ. Yathā manussānaṃ ṭhānato devapuraṃ	3542	
PA_atk-s05_06a:3542_1	uttamaṃ, evaṃ devapurato cāpi idaṃ tava vimānaṃ uttamanti dasseti. Tenāha “atirocati	3542	
PA_atk-s05_06a:3542_2	vaṇṇena, udayantova raṃsimā”ti, uggacchanto sūriyo viyāti attho.	3542	
PA_atk-s05_06a:3543	1173. Veḷūriyasuvaṇṇassāti veḷuriyena suvaṇṇena ca idaṃ byamhaṃ nimmitanti vacanasesena yojanā. Phalikāti phalikamaṇinā.	354	
PA_atk-s05_06a:3544	1175. Pokkharaṇīti pokkharaṇiyo.	354	
PA_atk-s05_06a:3545	1177-8. Tassāti tassā pokkharaṇiyā. Vanagumbāti uyyāne supupphagacche sandhāya vadati. Devarājaṃvāti sakkaṃ viya. Upatiṭṭhantīti upaṭṭhānaṃ karonti.	354	
PA_atk-s05_06a:3546	1179. Sabbābharaṇasañchannāti sabbehi itthālaṅkārehi paṭicchāditā, sabbaso vibhūsitasarīrāti attho. Vasavattīvāti vasavattidevarājā viya.	354	
PA_atk-s05_06a:3547_0	1180. Bherisaṅkhamudiṅgāhīti liṅgavipallāsena vuttaṃ, bherīhi ca saṅkhehi ca mudiṅgehi	3547	
PA_atk-s05_06a:3547_1	cāti yojanā. Ratisampannoti dibbāya ratiyā samaṅgībhūto. Naccagīte suvāditeti nacce	3547	
PA_atk-s05_06a:3547_2	ca gīte ca sundare vādite ca, naccane ca gāyane ca sundare vādite ca hetubhūte. Nimittatthe	3547	
PA_atk-s05_06a:3547_3	hi etaṃ bhummaṃ, pavattiteti vā vacanaseso.	3547	
PA_atk-s05_06a:3548_0	1181. Dibbā te vividhā rūpāti devalokapariyāpannā nānappakārā cakkhuviññeyyā rūpā	3548	
PA_atk-s05_06a:3548_1	tuyhaṃ adhippetā yathādhippetā manoramā vijjantīti kiriyāpadaṃ ānetvā yojetabbaṃ.	3548	
PA_atk-s05_06a:3548_2	Dibbā saddātiādīsupi eseva nayo.	3548	
PA_atk-s05_06a:3549	1185. Kaṇḍako sahajo ahanti ettha ahanti nipātamattaṃ. “Ahū”ti keci paṭṭhanti, kaṇḍako nāma assarājā mahāsattena saha ekasmiṃyeva divase jātattā sahajo ahosinti attho.	354	
PA_atk-s05_06a:3550_0	1186. Aḍḍharattāyanti aḍḍharattiyaṃ, majjhimayāmasamayeti attho. Bodhāya mabhinikkhamīti	3550	
PA_atk-s05_06a:3550_1	ma-kāro padasandhikaro, abhisambodhiatthaṃ mahābhinikkhamanaṃ nikkhamīti attho. Mudūhi	3550	
PA_atk-s05_06a:3550_2	pāṇīhīti muduhatthataṃ mahāpurisalakkhaṇaṃ vadati. Jālitambanakhehīti jālavantehi	3550	
PA_atk-s05_06a:3550_3	abhilohitanakhehi. Tena jālahatthataṃ mahāpurisalakkhaṇaṃ tambanakhataṃ anubyañjanañca dasseti.	3550	
PA_atk-s05_06a:3551_0	1187. Satthi nāma jaṅghā, idha pana satthino āsannaṭṭhānabhūto ūruppadeso “satthī”ti	3551	
PA_atk-s05_06a:3551_1	vutto. Ākoṭayitvānāti appoṭhetvā. “Vaha sammā”ti cabravīti “samma kaṇḍaka, ajjekarattiṃ	3551	
PA_atk-s05_06a:3551_2	maṃ vaha, mayhaṃ opavuyhaṃ hohī”ti ca kathesi. Vahane pana payojanaṃ tadā mahāsattena	3551	
PA_atk-s05_06a:3551_3	dassitaṃ vadanto “ahaṃ lokaṃ tārayissaṃ, patto sambodhimuttama”nti āha. Tena “ahaṃ	3551	
PA_atk-s05_06a:3551_4	uttamaṃ anuttaraṃ sammāsambodhiṃ patto adhigato hutvā sadevakaṃ lokaṃ saṃsāramahoghato	3551	
PA_atk-s05_06a:3551_5	tārayissāmi, tasmā nayidaṃ gamanaṃ yaṃkiñcīti cinteyyāsī”ti gamane payojanassa anuttarabhāvaṃ dasseti.	3551	
PA_atk-s05_06a:3552_0	1188-9. Hāsoti tuṭṭhi. Vipuloti mahāuḷāro. Abhisīsinti āsisiṃ icchiṃ sampaṭicchiṃ.	3552	
PA_atk-s05_06a:3552_1	Abhirūḷhañca maṃ ñatvā, sakyaputtaṃ mahāyasanti patthaṭavipulayasaṃ sakyarājaputtaṃ	3552	
PA_atk-s05_06a:3552_2	mahāsattaṃ maṃ abhiruyha nisinnaṃ jānitvā. Vahissanti nesiṃ.	3552	
PA_atk-s05_06a:3553_0	1190-91. Paresanti pararājūnaṃ. Vijitanti desaṃ pararajjaṃ. Ohāyāti vissajjitvā.	3553	
PA_atk-s05_06a:3553_1	Apakkamīti apakkamituṃ ārabhi. “Paribbajī”ti ca paṭhanti. Parilehisanti parito lehiṃ.	3553	
PA_atk-s05_06a:3553_2	Udikkhisanti olokesiṃ.	3553	
PA_atk-s05_06a:3554_0	1192-3. Garukābādhanti garukaṃ bāḷhaṃ ābādhaṃ, maraṇantikaṃ dukkhanti attho. Tenāha	3554	
PA_atk-s05_06a:3554_1	“khippaṃ me maraṇaṃ ahū”ti. So hi anekāsu jātīsu mahāsattena daḷhabhattiko hutvā	3554	
PA_atk-s05_06a:3554_2	āgato, tasmā viyogadukkhaṃ sahituṃ nāsakkhi, “sammāsambodhiṃ adhigantuṃ nikkhanto”ti	3554	
PA_atk-s05_06a:3554_3	pana sutvā nirāmisaṃ uḷāraṃ pītisomanassañca uppajji, tena maraṇānantaraṃ tāvatiṃsesu	3554	
PA_atk-s05_06a:3554_4	nibbatti, uḷārā cassa dibbasampattiyo pāturahesuṃ. Tena vuttaṃ “tasseva ānubhāvenā”ti,	3554	
PA_atk-s05_06a:3554_5	ṭhānagatassa pasādamayapuññassa balena. Devo devapuramhivāti tāvatiṃsabhavane sakko devarājā viya.	3554	
PA_atk-s05_06a:3555_0	1194. Yañca me ahuvā hāso, saddaṃ sutvāna bodhiyāti “patto sambodhimuttama”nti paṭhamataraṃ	3555	
PA_atk-s05_06a:3555_1	bodhisaddaṃ sutvā tadā mayhaṃ hāso ahu, yaṃ hāsassa bhavanaṃ sussanaṃ, teneva kusalamūlena	3555	
PA_atk-s05_06a:3555_2	teneva kusalabījena phusissanti phusissāmi pāpuṇissāmi.	3555	
PA_atk-s05_06a:3556_0	1195. Evaṃ devaputto yathādhigatāya anāgatāya bhavasampattiyā kāraṇabhūtaṃ attano	3556	
PA_atk-s05_06a:3556_1	kusalakammaṃ kathento idāni attanā bhagavato santikaṃ gantukāmopi puretaraṃ therena	3556	
PA_atk-s05_06a:3556_2	satthu vandanaṃ pesento “sace”ti gāthamāha. Tattha sace gaccheyyāsīti yadi gamissasi.	3556	
PA_atk-s05_06a:3556_3	“Sace gacchasī”ti keci paṭhanti, so evattho. Mamāpi naṃ vacanenāti na kevalaṃ tava	3556	
PA_atk-s05_06a:3556_4	sabhāveneva, atha kho mamāpi vacanena bhagavantaṃ. Vajjāsīti vadeyyāsi, mamāpi sirasā vandananti yojanā.	3556	
PA_atk-s05_06a:3557_0	1196. Yadipi dāni vandanañca pesemi, pesetvā eva pana na tiṭṭhāmīti dassento āha	3557	
PA_atk-s05_06a:3557_1	“ahampi daṭṭhuṃ gacchissaṃ, jinaṃ appaṭipuggala”nti. Gamane pana daḷhataraṃ kāraṇaṃ	3557	
PA_atk-s05_06a:3557_2	dassetuṃ “dullabhaṃ dassanaṃ hoti, lokanāthāna tādina”nti āha.	3557	
PA_atk-s05_06a:3559	“So kataññū katavedī, satthāraṃ upasaṅkami;	355	
PA_atk-s05_06a:3560	Sutvā giraṃ cakkhumato, dhammacakkhuṃ visodhayi.	356	
PA_atk-s05_06a:3562	“Visodhetvā diṭṭhigataṃ, vicikicchaṃ vatāni ca;	356	
PA_atk-s05_06a:3563	Vanditvā satthuno pāde, tatthevantaradhāyathā”ti. –	356	
PA_atk-s05_06a:3564	Imā dve gāthā saṅgītikārehi ṭhapitā.	356	
PA_atk-s05_06a:3565_0	1197. Tattha sutvā giraṃ cakkhumatoti pañcahi cakkhūhi cakkhumato sammāsambuddhassa	3565	
PA_atk-s05_06a:3565_1	vacanaṃ sutvā. Dhammacakkhunti sotāpattimaggaṃ. Visodhayīti adhigacchi. Adhigamoyeva	3565	
PA_atk-s05_06a:3565_2	hi tassa visodhanaṃ.	3565	
PA_atk-s05_06a:3566_0	1198. Visodhetvā diṭṭhigatanti diṭṭhigataṃ samugghātetvā. Vicikicchaṃ vatāni cāti	3566	
PA_atk-s05_06a:3566_1	soḷasavatthukaṃ aṭṭhavatthukañca vicikicchañca “sīlabbatehi suddhī”ti pavattanakasīlabbataparāmāse	3566	
PA_atk-s05_06a:3566_2	ca visodhayīti yojanā. Tattha hi saha pariyāyehi tathā pavattā parāmāsā “vatānī”ti	3566	
PA_atk-s05_06a:3566_3	vuttaṃ. Sesaṃ vuttanayameva.	3566	
PA_atk-s05_06a:3567	Kaṇḍakavimānavaṇṇanā niṭṭhitā.	356	
PA_atk-s05_06a:3568	8. Anekavaṇṇavimānavaṇṇanā	356	
PA_atk-s05_06a:3569_0	Anekavaṇṇaṃ darasokanāsananti anekavaṇṇavimānaṃ. Tassa kā uppatti? Bhagavā sāvatthiyaṃ	3569	
PA_atk-s05_06a:3569_1	viharati jetavane. Tena samayena āyasmā mahāmoggallāno heṭṭhā vuttanayena devacārikaṃ	3569	
PA_atk-s05_06a:3569_2	caranto tāvatiṃsabhavanaṃ agamāsi. Atha naṃ anekavaṇṇo devaputto disvā sañjātagāravabahumāno	3569	
PA_atk-s05_06a:3569_3	upasaṅkamitvā añjaliṃ paggayha aṭṭhāsi. Thero –	3569	
PA_atk-s05_06a:3571	“Anekavaṇṇaṃ darasokanāsanaṃ, vimānamāruyha anekacittaṃ;	357	
PA_atk-s05_06a:3572	Parivārito accharāsaṅgaṇena, sunimmito bhūtapatīva modasi.	357	
PA_atk-s05_06a:3574	“Samassamo natthi kuto panuttaro, yasena puññena ca iddhiyā ca;	357	
PA_atk-s05_06a:3575	Sabbe ca devā tidasagaṇā samecca, taṃ taṃ namassanti sasiṃva devā;	357	
PA_atk-s05_06a:3576	Imā ca te accharāyo samantato, naccanti gāyanti pamodayanti.	357	
PA_atk-s05_06a:3578	“Deviddhipattosi mahānubhāvo,	357	
PA_atk-s05_06a:3579	Manussabhūto kimakāsi puññaṃ;	357	
PA_atk-s05_06a:3580	Kenāsi evaṃ jalitānubhāvo,	358	
PA_atk-s05_06a:3581	Vaṇṇo ca te sabbadisā pabhāsatī”ti. –	358	
PA_atk-s05_06a:3582	Adhigatasampattikittanamukhena katakammaṃ pucchi. Taṃ dassetuṃ –	358	
PA_atk-s05_06a:3583	1202. “So devaputto attamano…pe…yassa kammassidaṃ phala”nti. –	358	
PA_atk-s05_06a:3584	Vuttaṃ. Sopi –	358	
PA_atk-s05_06a:3586	“Ahaṃ bhadante ahuvāsi pubbe, sumedhanāmassa jinassa sāvako;	358	
PA_atk-s05_06a:3587	Puthujjano ananubodhohamasmi, so satta vassāni paribbajissahaṃ.	358	
PA_atk-s05_06a:3589	“Sohaṃ sumedhassa jinassa satthuno, parinibbutassoghatiṇṇassa tādino;	358	
PA_atk-s05_06a:3590	Ratanuccayaṃ hemajālena channaṃ, vanditvā thūpasmiṃ manaṃ pasādayiṃ.	359	
PA_atk-s05_06a:3592	“Na māsi dānaṃ na ca matthi dātuṃ, pare ca kho tattha samādapesiṃ;	359	
PA_atk-s05_06a:3593	Pūjetha naṃ pūjanīyassa dhātuṃ, evaṃ kira saggamito gamissatha.	359	
PA_atk-s05_06a:3595	“Tadeva kammaṃ kusalaṃ kataṃ mayā,	359	
PA_atk-s05_06a:3596	Sukhañca dibbaṃ anubhomi attanā;	359	
PA_atk-s05_06a:3597	Modāmahaṃ tidasagaṇassa majjhe,	359	
PA_atk-s05_06a:3598	Na tassa puññassa khayampi ajjhaga”nti. – kathesi;	359	
PA_atk-s05_06a:3599_0	Ito kira tiṃsakappasahasse sumedho nāma sammāsambuddho loke uppajjitvā sadevakaṃ	3599	
PA_atk-s05_06a:3599_1	lokaṃ ekobhāsaṃ katvā katabuddhakicco parinibbuto, manussehi ca bhagavato dhātuṃ	3599	
PA_atk-s05_06a:3599_2	gahetvā ratanacetiye kate aññataro puriso satthu sāsane pabbajitvā satta vassāni	3599	
PA_atk-s05_06a:3599_3	brahmacariyaṃ caritvā anavaṭṭhitacittatāya kukkuccako hutvā uppabbaji. Uppabbajito	3599	
PA_atk-s05_06a:3599_4	ca saṃvegabahulatāya dhammacchandavantatāya ca cetiyaṅgaṇe sammajjanaparibhaṇḍādīni	3599	
PA_atk-s05_06a:3599_5	karonto niccasīlauposathasīlāni rakkhanto dhammaṃ suṇanto aññe ca puññakiriyāya samādapento	3599	
PA_atk-s05_06a:3599_6	vicari. So āyupariyosāne kālakato tāvatiṃsesu nibbatti. So puññakammassa uḷārabhāvena	3599	
PA_atk-s05_06a:3599_7	mahesakkho mahānubhāvo sakkādīhi devatāhi sakkatapūjito hutvā tattha yāvatāyukaṃ	3599	
PA_atk-s05_06a:3599_8	ṭhatvā tato cuto aparāparaṃ devamanussesu saṃsaranto imasmiṃ buddhuppāde tasseva	3599	
PA_atk-s05_06a:3599_9	kammassa vipākāvasesena tāvatiṃsabhavane nibbatti, “anekavaṇṇo”ti naṃ devatā sañjāniṃsu.	3599	
PA_atk-s05_06a:3599_10	Taṃ sandhāya vuttaṃ “atha naṃ anekavaṇṇo devaputto…pe… na tassa puññassa khayampi	35991	
PA_atk-s05_06a:3599_11	ajjhaganti kathesī”ti.	35991	
PA_atk-s05_06a:3600_0	1199. Tattha anekavaṇṇanti nīlapītādivasena vividhavaṇṇatāya anantaravimānādīnaṃ	3600	
PA_atk-s05_06a:3600_1	vividhasaṇṭhānatāya ca nānāvidhavaṇṇaṃ. Darasokanāsananti sītalabhāvena darathapariḷāhānaṃ	3600	
PA_atk-s05_06a:3600_2	vinodanato manuññatāya dassanīyatāya ca sokassa anokāsato darasokanāsanaṃ. Anekacittanti	3600	
PA_atk-s05_06a:3600_3	nānāvidhacittarūpaṃ. Sunimmito bhūtapatīvāti tāvatiṃsakāyikopi uḷāradibbabhogatāya	3600	
PA_atk-s05_06a:3600_4	sunimmitadevarājā viya modasi tussasi abhiramasi.	3600	
PA_atk-s05_06a:3601_0	1200. Samassamoti samo eva hutvā samo, nibbariyāyena sadiso te tuyhaṃ natthi, kuto	3601	
PA_atk-s05_06a:3601_1	pana kena kāraṇena uttari adhiko ko nāma siyā. Kena pana samatā uttaritaratā cāti	3601	
PA_atk-s05_06a:3601_2	āha “yasena puññena ca iddhiyā cā”ti. Tattha yasenāti parivārena. Iddhiyāti ānubhāvena.	3601	
PA_atk-s05_06a:3601_3	Yasenāti vā issariyena, iddhiyāti deviddhiyā. Yasenāti vā vibhavasampattiyā, iddhiyāti	3601	
PA_atk-s05_06a:3601_4	yathicchi tassa kāmaguṇassa ijjhanena. Yasenāti vā kittighosena, iddhiyāti samiddhiyā.	3601	
PA_atk-s05_06a:3601_5	Puññenāti tattha tattha vuttāvasiṭṭhapuññaphalena, puññakammeneva vā.	3601	
PA_atk-s05_06a:3602_0	“Sabbe ca devā”ti sāmaññato gahitamatthaṃ “tidasagaṇā”ti iminā visesetvā vuttaṃ.	3602	
PA_atk-s05_06a:3602_1	Ekaccassa paccekaṃ nipaccakāraṃ karontāpi pamuditā na karonti, na evametassa. Etassa	3602	
PA_atk-s05_06a:3602_2	pana pamuditāpi karontiyevāti dassetuṃ “sameccā”ti vuttaṃ. Taṃ tanti taṃ tvaṃ. Sasiṃva	3602	
PA_atk-s05_06a:3602_3	devāti yathā nāma sukkapakkhapāṭipadiyaṃ dissamānaṃ sasiṃ candaṃ manussā devā ca	3602	
PA_atk-s05_06a:3602_4	ādarajātā namassanti, evaṃ taṃ sabbepi tidasagaṇā namassantīti attho.	3602	
PA_atk-s05_06a:3603_0	1203. Bhadanteti theraṃ gāravabahumānena samudācarati. Ahuvāsinti ahosiṃ. Pubbeti	3603	
PA_atk-s05_06a:3603_1	purimajātiyaṃ. Sumedhanāmassa jinassa sāvakoti sumedhoti evaṃ pākaṭanāmassa sammāsambuddassa	3603	
PA_atk-s05_06a:3603_2	sāsane pabbajitabhāvena sāvako. Puthūjjanoti anariyo. Tatthāpi saccānaṃ anubodhamattassāpi	3603	
PA_atk-s05_06a:3603_3	abhāvena ananubodho. So satta vassāni paribbajissahanti so ahaṃ satta saṃvaccharāni	3603	
PA_atk-s05_06a:3603_4	pabbajjāguṇamattena vicariṃ, uttarimanussadhammaṃ nādhigacchinti adhippāyo.	3603	
PA_atk-s05_06a:3604_0	1204. Ratanuccayanti maṇikanakādiratanehi uccitaṃ ussitaratanacetiyaṃ. Hemajālena	3604	
PA_atk-s05_06a:3604_1	channanti samantato upari ca kañcanajālena paṭicchāditaṃ. Vanditvāti pañcapatiṭṭhitena	3604	
PA_atk-s05_06a:3604_2	tattha tattha paṇāmaṃ katvā. Thūpasmiṃ manaṃ pasādayinti “sabbaññuguṇādhiṭṭhānāya	3604	
PA_atk-s05_06a:3604_3	vata dhātuyā ayaṃ thūpo”ti thūpasmiṃ cittaṃ pasādesiṃ.	3604	
PA_atk-s05_06a:3605_0	1205. Na māsi dānanti me mayā kataṃ dānaṃ nāsi nāhosi. Kasmā pana? Na ca metthi dātunti	3605	
PA_atk-s05_06a:3605_1	me mama pariggahabhūtaṃ dānaṃ dātuṃ na atthi, na kiñci deyyavatthu vijjati, pare	3605	
PA_atk-s05_06a:3605_2	ca kho satte tattha dāne samādapesiṃ. “Paresañca tattha samādapesi”nti ca paṭhanti,	3605	
PA_atk-s05_06a:3605_3	tattha paresanti upayogatthe sāmivacanaṃ daṭṭhabbaṃ. Pūjetha nantiādi samādapanākāradassanaṃ,	3605	
PA_atk-s05_06a:3605_4	taṃ dhātunti yojanā. Evaṃ kirāti kira-saddo anussavattho.	3605	
PA_atk-s05_06a:3606_0	1206. Na tassa puññassa khayampi ajjhaganti tassa tadā sumedhaṃ bhagavantaṃ uddissa	3606	
PA_atk-s05_06a:3606_1	katassa puññakammassa parikkhayaṃ nādhigacchiṃ, tasseva kammassa vipākāvasesaṃ paccanubhomīti	3606	
PA_atk-s05_06a:3606_2	dasseti. Yaṃ panettha na vuttaṃ, taṃ heṭṭhā vuttanayattā suviññeyyamevāti daṭṭhabbaṃ.	3606	
PA_atk-s05_06a:3607	Anekavaṇṇavimānavaṇṇanā niṭṭhitā.	360	
PA_atk-s05_06a:3608	9. Maṭṭhakuṇḍalīvimānavaṇṇanā	360	
PA_atk-s05_06a:3609_0	Alaṅkato maṭṭhakuṇḍalīti maṭṭhakuṇḍalīvimānaṃ. Tassa kā uppatti? Bhagavā sāvatthiyaṃ	3609	
PA_atk-s05_06a:3609_1	viharati jetavane. Tena samayena sāvatthivāsī eko brāhmaṇo addho mahaddhano mahābhogo	3609	
PA_atk-s05_06a:3609_2	assaddho appasanno micchādiṭṭhiko kassaci kiñci na deti, adānato eva “adinnapubbako”ti	3609	
PA_atk-s05_06a:3609_3	paññāyittha. So micchādiṭṭhibhāvena ca luddhabhāvena ca tathāgataṃ vā tathāgatasāvakaṃ	3609	
PA_atk-s05_06a:3609_4	vā daṭṭhumpi na icchati. Maṭṭhakuṇḍalaṃ nāma attano puttañca sikkhāpesi “tāta, tayā	3609	
PA_atk-s05_06a:3609_5	samaṇo gotamo tassa sāvakā ca na upasaṅkamitabbā na daṭṭhabbā”ti. Sopi tathā akāsi.	3609	
PA_atk-s05_06a:3609_6	Athassa putto gilāno ahosi, brāhmaṇo dhanakkhayabhayena bhesajjaṃ na kāresi, roge	3609	
PA_atk-s05_06a:3609_7	pana vaḍḍhiteva vejje pakkositvā dassesi. Vejjā tassa sarīraṃ oloketvā “atekiccho”ti	3609	
PA_atk-s05_06a:3609_8	taṃ ñatvā apakkamiṃsu. Brāhmaṇo “putte abbhantare mate nīharaṇaṃ dukkha”nti puttaṃ	3609	
PA_atk-s05_06a:3609_9	bahidvārakoṭṭhake nipajjāpesi.	3609	
PA_atk-s05_06a:3610_0	Bhagavā rattiyā paccūsasamaye mahākaruṇāsamāpattito vuṭṭhāya lokaṃ volokento addasa	3610	
PA_atk-s05_06a:3610_1	maṭṭhakuṇḍalīmāṇavaṃ khīṇāyukaṃ tadaheva cavanadhammaṃ, nirayasaṃvattanikañcassa	3610	
PA_atk-s05_06a:3610_2	kammaṃ katokāsaṃ. “Sace panāhaṃ tattha gamissāmi, so mayi cittaṃ pasādetvā devaloke	3610	
PA_atk-s05_06a:3610_3	nibbattitvā pitaraṃ āḷāhane rodamānaṃ upagantvā saṃvejessati, evaṃ so ca tassa pitā	3610	
PA_atk-s05_06a:3610_4	ca mama santikaṃ āgamissati, mahājanakāyo sannipatissati tattha mayā dhamme desite	3610	
PA_atk-s05_06a:3610_5	mahādhammābhisamayo bhavissatī”ti evaṃ pana ñatvā pubbaṇhasamayaṃ nivāsetvā pattacīvaramādāya	3610	
PA_atk-s05_06a:3610_6	mahatā bhikkhusaṅghena saddhiṃ sāvatthiṃ piṇḍāya paviṭṭho maṭṭhakuṇḍalīmāṇavassa	3610	
PA_atk-s05_06a:3610_7	pitu gehasamīpe ṭhatvā chabbaṇṇabuddharaṃsiyo vissajjesi. Tā disvā māṇavo “kimeta”nti	3610	
PA_atk-s05_06a:3610_8	ito cito ca vilokento addasa bhagavantaṃ dantaṃ guttaṃ santindriyaṃ dvattiṃsāya mahāpurisalakkhaṇehi	3610	
PA_atk-s05_06a:3610_9	asītiyā anubyañjanehi byāmappabhāya ketumālāya ca vijjotamānaṃ anupamāya buddhasiriyā	3610	
PA_atk-s05_06a:3610_10	acinteyyena buddhānubhāvena virocamānaṃ. Disvā tassa etadahosi “buddho nu kho bhagavā	36101	
PA_atk-s05_06a:3610_11	idhānuppatto, yassāyaṃ rūpasampadā attano tejasā sūriyampi abhibhavati, kantabhāvena	36101	
PA_atk-s05_06a:3610_12	candimaṃ, upasantabhāvena sabbepi samaṇabrāhmaṇe, upasamena nāma ettheva bhavitabbaṃ,	36101	
PA_atk-s05_06a:3610_13	ayameva ca maññe imasmiṃ loke aggapuggalo, mameva ca anukampāya idhānuppatto”ti buddhārammaṇāya	36101	
PA_atk-s05_06a:3610_14	pītiyā nirantaraṃ phuṭasarīro anappakaṃ pītisomanassaṃ paṭisaṃvedento pasannacitto	36101	
PA_atk-s05_06a:3610_15	añjaliṃ paggayha nipajji. Taṃ disvā bhagavā “alaṃ imassa ettakena saggūpapattiyā”ti pakkāmi.	36101	
PA_atk-s05_06a:3611_0	Sopi taṃ pītisomanassaṃ avijahantova kālaṃ katvā tāvatiṃsesu dvādasayojanike vimāne	3611	
PA_atk-s05_06a:3611_1	nibbatti. Pitā panassa sarīrasakkāraṃ karitvā dutiyadivase paccūsavelāyaṃ āḷāhanaṃ	3611	
PA_atk-s05_06a:3611_2	gantvā “hā hā maṭṭhakuṇḍali, hā hā maṭṭhakuṇḍalī”ti paridevamāno āḷāhanaṃ anuparikkamanto	3611	
PA_atk-s05_06a:3611_3	rodati. Devaputto attano vibhavasampattiṃ oloketvā “kuto nu kho ahaṃ idhāgato kiñca	3611	
PA_atk-s05_06a:3611_4	kammaṃ katvā”ti upadhārento attano purimattabhāvaṃ ñatvā tattha ca maraṇakāle bhagavati	3611	
PA_atk-s05_06a:3611_5	pavattitaṃ cittappasādaṃ manoharaṃ añjalikaraṇamattaṃ disvā “aho mahānubhāvā buddhā	3611	
PA_atk-s05_06a:3611_6	bhagavanto”ti sātisayaṃ tathāgate sañjātappasādabahumāno “adinnapubbakabrāhmaṇo nu	3611	
PA_atk-s05_06a:3611_7	kho kiṃ karotī”ti upadhārento āḷāhane rodamānaṃ disvā “ayaṃ mayhaṃ pubbe bhesajjamattampi	3611	
PA_atk-s05_06a:3611_8	akatvā idāni niratthakaṃ āḷāhane rodati, handa naṃ saṃvejetvā kusale patiṭṭhāpessāmī”ti	3611	
PA_atk-s05_06a:3611_9	devalokato āgantvā maṭṭhakuṇḍalīrūpena rodamāno “hā hā canda, hā hā sūriyā”ti bāhā	3611	
PA_atk-s05_06a:3611_10	paggayha kandanto pitu samīpe aṭṭhāsi. Atha naṃ brāhmaṇo “ayaṃ maṭṭhakuṇḍalī āgato”ti	36111	
PA_atk-s05_06a:3611_11	cintetvā gāthāya ajjhabhāsi –	36111	
PA_atk-s05_06a:3613	“Alaṅkato maṭṭhakuṇḍalī, māladhārī haricandanussado;	361	
PA_atk-s05_06a:3614	Bāhā paggayha kandasi, vanamajjhe kiṃ dukkhito tuva”nti.	361	
PA_atk-s05_06a:3615_0	Tattha alaṅkatoti vibhūsito. Maṭṭhakuṇḍalīti sarīrappadesassa aghaṃsanatthaṃ mālālatādayo	3615	
PA_atk-s05_06a:3615_1	adassetvā maṭṭhākāreneva katakuṇḍalo. Atha vā maṭṭhakuṇḍalīti visuddhakuṇḍalo, tāpetvā	3615	
PA_atk-s05_06a:3615_2	jātihiṅgulikāya majjitvā dhovitvā sūkaralomena majjitakuṇḍaloti attho. Māladhārīti	3615	
PA_atk-s05_06a:3615_3	mālaṃ dhārento, piḷandhitamāloti attho. Haricandanussadoti rattacandanena sabbaso	3615	
PA_atk-s05_06a:3615_4	anulittagatto. Kinti pucchāvacanaṃ. Dukkhitoti dukkhappatto. Kiṃdukkhitoti vā ekameva	3615	
PA_atk-s05_06a:3615_5	padaṃ, kena dukkhena dukkhitoti attho.	3615	
PA_atk-s05_06a:3616	Atha naṃ devaputto āha –	361	
PA_atk-s05_06a:3618	“Sovaṇṇamayo pabhassaro, uppanno rathapañjaro mama;	361	
PA_atk-s05_06a:3619	Tassa cakkayugaṃ na vindāmi, tena dukkhena jahāmi jīvita”nti.	361	
PA_atk-s05_06a:3620	Atha naṃ brāhmaṇo āha –	362	
PA_atk-s05_06a:3622	“Sovaṇṇamayaṃ maṇimayaṃ, lohitakamayaṃ atha rūpiyamayaṃ;	362	
PA_atk-s05_06a:3623	Ācikkha me bhaddamāṇava, cakkayugaṃ paṭipādayāmi te”ti.	362	
PA_atk-s05_06a:3624_0	Taṃ sutvā māṇavo “ayaṃ puttassa bhesajjaṃ akatvā puttapatirūpakaṃ maṃ disvā rodanto	3624	
PA_atk-s05_06a:3624_1	‘suvaṇṇādimayaṃ rathacakkaṃ karomī’ti vadati, hotu niggaṇhissāmi na”nti cintetvā	3624	
PA_atk-s05_06a:3624_2	“kīva mahantaṃ me cakkayugaṃ karissasī”ti vatvā “yāva mahantaṃ ākaṅkhasī”ti vutte	3624	
PA_atk-s05_06a:3624_3	“candimasūriyehi me attho, te me dehī”ti yācanto –	3624	
PA_atk-s05_06a:3626	“So māṇavo tassa pāvadi, candasūriyā ubhayettha dissare;	362	
PA_atk-s05_06a:3627	Sovaṇṇamayo ratho mama, tena cakkayugena sobhatī”ti.	362	
PA_atk-s05_06a:3628	Atha naṃ brāhmaṇo āha –	362	
PA_atk-s05_06a:3630	“Bālo kho tvaṃ asi māṇava, yo tvaṃ patthayase apatthiyaṃ;	363	
PA_atk-s05_06a:3631	Maññāmi tuvaṃ marissasi, na hi tvaṃ lacchasi candasūriye”ti.	363	
PA_atk-s05_06a:3632	Atha naṃ māṇavo “kiṃ pana paññāyamānassatthāya rodanto bālo hoti, udāhu apaññāyamānassā”ti vatvā –	363	
PA_atk-s05_06a:3634	“Gamanāgamanampi dissati, vaṇṇadhātu ubhayattha vīthiyā;	363	
PA_atk-s05_06a:3635	Peto kālakato na dissati, ko nidha kandataṃ bālyataro”ti.	363	
PA_atk-s05_06a:3636	Taṃ sutvā brāhmaṇo “yuttaṃ esa vadatī”ti sallakkhetvā –	363	
PA_atk-s05_06a:3638	“Saccaṃ kho vadesi māṇava, ahameva kandataṃ bālyataro;	363	
PA_atk-s05_06a:3639	Candaṃ viya dārako rudaṃ, petaṃ kālakatābhipatthayi”nti. –	363	
PA_atk-s05_06a:3640	Vatvā tassa kathāya nissoko hutvā māṇavassa thutiṃ karonto imā gāthā abhāsi –	364	
PA_atk-s05_06a:3642	“Ādittaṃ vata maṃ santaṃ, ghatasittaṃva pāvakaṃ;	364	
PA_atk-s05_06a:3643	Vārinā viya osiñcaṃ, sabbaṃ nibbāpaye daraṃ.	364	
PA_atk-s05_06a:3645	“Abbahī vata me sallaṃ, sokaṃ hadayanissitaṃ;	364	
PA_atk-s05_06a:3646	Yo me sokaparetassa, puttasokaṃ apānudi.	364	
PA_atk-s05_06a:3648	“Svāhaṃ abbūḷhasallosmi, sītibhūtosmi nibbuto;	364	
PA_atk-s05_06a:3649	Na socāmi na rodāmi, tava sutvāna māṇavā”ti.	364	
PA_atk-s05_06a:3650_0	1208-10. Tattha rathapañjaroti rathūpatthaṃ. Na vindāmīti na labhāmi. Bhaddamāṇavāti	3650	
PA_atk-s05_06a:3650_1	ālapanaṃ. Paṭipādayāmīti sampādetvā dadāmi, mā cakkayugābhāvena jīvitaṃ jahīti adhippāyo.	3650	
PA_atk-s05_06a:3650_2	Ubhayettha dissareti ubhopi ettha candasūriyā ākāse dissanti. Ya-kāro padasandhikaro,	3650	
PA_atk-s05_06a:3650_3	ubhaye etthāti vā padavibhāgo.	3650	
PA_atk-s05_06a:3651_0	1212. Gamanāgamananti divase divase ogamanuggamanavasena candasūriyānaṃ gamanaṃ āgamanañca	3651	
PA_atk-s05_06a:3651_1	dissati. “Gamanogamana”ntipi pāḷi, uggamanaṃ ogamanañcāti attho. Vaṇṇadhātūti sītibhāvavisiṭṭhā	3651	
PA_atk-s05_06a:3651_2	kantabhāvabhāsurā, uṇhabhāvavisiṭṭhā tikkhabhāvabhāsurā ca vaṇṇanibhā. Ubhayatthāti	3651	
PA_atk-s05_06a:3651_3	cande sūriye cāti dvīsupi vaṇṇadhātu dissatīti yojetabbaṃ. Vīthiyāti pavattanavīthiyaṃ	3651	
PA_atk-s05_06a:3651_4	ākāse, nāgavīthiyādivīthiyaṃ vā. “Ubhayetthā”tipi pāṭho, ubhaye etthāti padavisandhi.	3651	
PA_atk-s05_06a:3651_5	Bālyataroti bālataro atisayena bālo.	3651	
PA_atk-s05_06a:3652_0	1213. Imaṃ pana kathaṃ sutvā “alabbhanīyavatthuṃ vatāhaṃ patthetvā kevalaṃ sokagginā	3652	
PA_atk-s05_06a:3652_1	ḍayhāmi, kiṃ me niratthakena anayabyasanenā”ti paṭisaṅkhāne aṭṭhāsi. Atha devaputto	3652	
PA_atk-s05_06a:3652_2	maṭṭhakuṇḍalīrūpaṃ paṭisaṃharitvā attano dibbarūpeneva aṭṭhāsi. Brāhmaṇo pana taṃ	3652	
PA_atk-s05_06a:3652_3	anoloketvā māṇavavohāreneva voharanto “saccaṃ kho vadesi māṇavā”tiādimāha. Tattha	3652	
PA_atk-s05_06a:3652_4	candaṃ viya dārako rudanti candaṃ abhipatthayaṃ rudanto dārako viyāti attho. Kālakatābhipatthayinti	3652	
PA_atk-s05_06a:3652_5	kālakataṃ abhipatthayiṃ. “Abhipatthaya”ntipi pāṭho.	3652	
PA_atk-s05_06a:3653	1214-5. Ādittanti sokagginā ādittaṃ. Nibbāpaye daranti nibbāpayi darathaṃ sokapariḷāhaṃ. Abbahīti uddhari.	365	
PA_atk-s05_06a:3654	Atha brāhmaṇo sokaṃ vinodetvā attano upadesadāyakaṃ dibbarūpena ṭhitaṃ disvā “ko nāma tva”nti pucchanto –	365	
PA_atk-s05_06a:3656	“Devatā nusi gandhabbo, adu sakko purindado;	365	
PA_atk-s05_06a:3657	Ko vā tvaṃ kassa vā putto, kathaṃ jānemu taṃ maya”nti. –	365	
PA_atk-s05_06a:3658	Āha. Sopi tassa –	365	
PA_atk-s05_06a:3660	“Yañca kandasi yañca rodasi, puttaṃ āḷāhane sayaṃ dahitvā;	366	
PA_atk-s05_06a:3661	Svāhaṃ kusalaṃ karitvā kammaṃ, tidasānaṃ sahabyataṃ gato”ti. –	366	
PA_atk-s05_06a:3662	Attānaṃ kathesi. Tattha yañca kandasi yañca rodasīti yaṃ tava puttaṃ maṭṭhakuṇḍaliṃ uddissa rodasi, assūni muñcasi.	366	
PA_atk-s05_06a:3663	Atha naṃ brāhmaṇo āha –	366	
PA_atk-s05_06a:3665	“Appaṃ vā bahuṃ vā nāddasāma, dānaṃ dadantassa sake agāre;	366	
PA_atk-s05_06a:3666	Uposathakammaṃ vā tādisaṃ, kena kammena gatosi devaloka”nti.	366	
PA_atk-s05_06a:3667	Tattha “uposathakammaṃ vā tādisaṃ nāddasāmā”ti yojanā.	366	
PA_atk-s05_06a:3668	Atha naṃ māṇavo āha –	366	
PA_atk-s05_06a:3670	“Ābādhikohaṃ dukkhito gilāno, āturarūpomhi sake nivesane;	367	
PA_atk-s05_06a:3671	Buddhaṃ vigatarajaṃ vitiṇṇakaṅkhaṃ, addakkhiṃ sugataṃ anomapaññaṃ.	367	
PA_atk-s05_06a:3673	“Svāhaṃ muditamano pasannacitto, añjaliṃ akariṃ tathāgatassa;	367	
PA_atk-s05_06a:3674	Tāhaṃ kusalaṃ karitvāna kammaṃ, tidasānaṃ sahabyataṃ gato”ti.	367	
PA_atk-s05_06a:3675_0	1220-21. Tattha ābādhikoti ābādhasamaṅgī. Dukkhitoti teneva ābādhikabhāvena jātadukkho.	3675	
PA_atk-s05_06a:3675_1	Gilānoti gilāyamānoti attho. Āturarūpoti dukkhavedanābhitunnakāyo. Vigatarajanti	3675	
PA_atk-s05_06a:3675_2	vigatarāgādirajaṃ. Vitiṇṇakaṅkhanti sabbaso saṃsayānaṃ samucchinnattā tiṇṇavicikicchaṃ.	3675	
PA_atk-s05_06a:3675_3	Anomapaññanti paripuṇṇapaññaṃ, sabbaññunti attho. Akarinti akāsiṃ. Tāhanti taṃ ahaṃ.	3675	
PA_atk-s05_06a:3676	Evaṃ tasmiṃ kathenteyeva brāhmaṇassa sakalasarīraṃ pītiyā paripūri. So taṃ pītiṃ pavedento –	367	
PA_atk-s05_06a:3678	“Acchariyaṃ vata abbhutaṃ vata,	367	
PA_atk-s05_06a:3679	Añjalikammassa ayamīdiso vipāko;	367	
PA_atk-s05_06a:3680	Ahampi muditamano pasannacitto,	368	
PA_atk-s05_06a:3681	Ajjeva buddhaṃ saraṇaṃ vajāmī”ti. – āha;	368	
PA_atk-s05_06a:3682_0	Tattha anabhiṇhappavattitāya accharaṃ paharituṃ yogganti acchariyaṃ, abhūtapubbatāya	3682	
PA_atk-s05_06a:3682_1	abbhutaṃ. Ubhayenapi vimhayāvahataṃyeva dassetvā “ahampi muditamano pasannacitto,	3682	
PA_atk-s05_06a:3682_2	ajjeva buddhaṃ saraṇaṃ vajāmī”ti āha.	3682	
PA_atk-s05_06a:3683	Atha naṃ devaputto saraṇagamane sīlasamādāne ca niyojento –	368	
PA_atk-s05_06a:3685	“Ajjeva buddhaṃ saraṇaṃ vajāhi, dhammañca saṅghañca pasannacitto;	368	
PA_atk-s05_06a:3686	Tatheva sikkhāya padāni pañca, akhaṇḍaphullāni samādiyassu.	368	
PA_atk-s05_06a:3688	“Pāṇātipātā viramassu khippaṃ, loke adinnaṃ parivajjayassu;	368	
PA_atk-s05_06a:3689	Amajjapo mā ca musā bhaṇāhi, sakena dārena ca hohi tuṭṭho”ti. –	368	
PA_atk-s05_06a:3690	Gāthādvayamāha.	369	
PA_atk-s05_06a:3691_0	1223. Tattha tathevāti yathā pasannacitto “sammāsambuddho bhagavā”ti buddhaṃ saraṇaṃ	3691	
PA_atk-s05_06a:3691_1	vajesi, tatheva “svākkhāto dhammo, suppaṭipanno saṅgho”ti pasannacitto dhammañca	3691	
PA_atk-s05_06a:3691_2	saṅghañca saraṇaṃ vajāhi. Yathā vā pasannacitto ratanattayaṃ saraṇaṃ vajesi, tatheva	3691	
PA_atk-s05_06a:3691_3	“ayaṃ ekaṃsato diṭṭheva dhamme abhisamparāyañca hitasukhāvaho”ti pasannacitto sikkhāya	3691	
PA_atk-s05_06a:3691_4	adhisīlasikkhāya padāni koṭṭhāsabhūtāni adhicittaadhipaññāsikkhāya vā upāyabhūtāni	3691	
PA_atk-s05_06a:3691_5	pañcasīlāni avikopanato ca asaṃkilissanato ca akhaṇḍaphullāni samādiyassu, samādāya vattassūti attho.	3691	
PA_atk-s05_06a:3692	Evaṃ devaputtena saraṇagamane sīlasamādāne ca niyojito brāhmaṇo tassa vacanaṃ sirasā sampaṭicchanto –	369	
PA_atk-s05_06a:3694	“Atthakāmosi me yakkha, hitakāmosi devate;	369	
PA_atk-s05_06a:3695	Karomi tuyhaṃ vacanaṃ, tvaṃsi ācariyo mamā”ti. –	369	
PA_atk-s05_06a:3696	Gāthaṃ vatvā tattha patiṭṭhahanto –	369	
PA_atk-s05_06a:3698	“Upemi saraṇaṃ buddhaṃ, dhammañcāpi anuttaraṃ;	369	
PA_atk-s05_06a:3699	Saṅghañca naradevassa, gacchāmi saraṇaṃ ahaṃ.	369	
PA_atk-s05_06a:3701	“Pāṇātipātā viramāmi khippaṃ, loke adinnaṃ parivajjayāmi;	370	
PA_atk-s05_06a:3702	Amajjapo no ca musā bhaṇāmi, sakena dārena ca homi tuṭṭho”ti. –	370	
PA_atk-s05_06a:3703	Gāthādvayamāha. Tampi suviññeyyameva.	370	
PA_atk-s05_06a:3704_0	Tato devaputto “kataṃ mayā brāhmaṇassa kattabbayuttakaṃ, idāni sayameva bhagavantaṃ	3704	
PA_atk-s05_06a:3704_1	upasaṅkamissatī”ti tattheva antaradhāyi. Brāhmaṇopi kho bhagavati sañjātapasādabahumāno	3704	
PA_atk-s05_06a:3704_2	devatāya ca codiyamāno “samaṇaṃ gotamaṃ upasaṅkamissāmī”ti vihārābhimukho gacchati.	3704	
PA_atk-s05_06a:3704_3	Taṃ disvā mahājano “ayaṃ brāhmaṇo ettakaṃ kālaṃ tathāgataṃ anupasaṅkamitvā ajja puttasokena	3704	
PA_atk-s05_06a:3704_4	upasaṅkamati, kīdisī nu kho dhammadesanā bhavissatī”ti taṃ anubandhi.	3704	
PA_atk-s05_06a:3705_0	Brāhmaṇo bhagavantaṃ upasaṅkamitvā paṭisanthāraṃ katvā evamāha “sakkā nu kho bho	3705	
PA_atk-s05_06a:3705_1	gotama kiñci dānaṃ adatvā sīlaṃ vā arakkhitvā kevalaṃ tumhesu pasādamattena sagge	3705	
PA_atk-s05_06a:3705_2	nibbattitu”nti. “Nanu, brāhmaṇa, ajja paccūsavelāyaṃ maṭṭhakuṇḍalinā devaputtena	3705	
PA_atk-s05_06a:3705_3	attano devalokūpapattikāraṇaṃ tuyhaṃ kathika”nti bhagavā avoca. Tasmiṃ khaṇe maṭṭhakuṇḍalīdevaputto	3705	
PA_atk-s05_06a:3705_4	saha vimānena āgantvā dissamānarūpo vimānato oruyha bhagavantaṃ abhivādetvā añjaliṃ	3705	
PA_atk-s05_06a:3705_5	paggayha ekamantaṃ aṭṭhāsi. Atha bhagavā tassaṃ parisati tena devaputtena katasucaritaṃ	3705	
PA_atk-s05_06a:3705_6	kathetvā parisāya cittakallataṃ ñatvā sāmukkaṃsikaṃ dhammadesanaṃ akāsi. Desanāpariyosāne	3705	
PA_atk-s05_06a:3705_7	devaputto ca brāhmaṇo ca sannipatitaparisā cāti caturāsītiyā pāṇasahassānaṃ dhammābhisamayo ahosīti.	3705	
PA_atk-s05_06a:3706	Maṭṭhakuṇḍalīvimānavaṇṇanā niṭṭhitā.	370	
PA_atk-s05_06a:3707	10. Serīsakavimānavaṇṇanā	370	
PA_atk-s05_06a:3708_0	Suṇotha yakkhassa ca vāṇijāna cāti serīsakavimānaṃ. Tassa kā uppatti? Bhagavati parinibbute	3708	
PA_atk-s05_06a:3708_1	āyasmā kumārakassapo pañcahi bhikkhusatehi saddhiṃ setabyanagaraṃ sampatto. Tattha	3708	
PA_atk-s05_06a:3708_2	pāyāsirājaññaṃ attano santikaṃ upagataṃ viparītaggāhato vivecetvā sammādassane patiṭṭhāpesi.	3708	
PA_atk-s05_06a:3708_3	So tato paṭṭhāya puññapasuto hutvā samaṇabrāhmaṇānaṃ dānaṃ dento tattha akataparicayatāya	3708	
PA_atk-s05_06a:3708_4	asakkaccaṃ dānaṃ datvā aparabhāge kālaṃ katvā cātumahārājikabhavane suññe serīsake vimāne nibbatti.	3708	
PA_atk-s05_06a:3709_0	Atīte kira kassapassa bhagavato kāle eko khīṇāsavatthero aññatarasmiṃ gāme piṇḍāya	3709	
PA_atk-s05_06a:3709_1	caritvā bahigāme devasikaṃ ekasmiṃ padese bhattakiccaṃ akāsi. Taṃ disvā eko gopālako	3709	
PA_atk-s05_06a:3709_2	“ayyo sūriyātapena kilamatī”ti pasannacitto catūhi sirīsathambhehi sākhāmaṇḍapaṃ	3709	
PA_atk-s05_06a:3709_3	katvā adāsi, maṇḍapassa samīpe sirīsarukkhaṃ ropesīti ca vadanti. So kālaṃ katvā	3709	
PA_atk-s05_06a:3709_4	teneva puññakammena cātumahārājikesu nibbatti, tassa purimakammassa sūcakaṃ vimānadvāre	3709	
PA_atk-s05_06a:3709_5	sirīsavanaṃ nibbatti vaṇṇagandhasampannehi pupphehi sabbakālaṃ upasobhamānaṃ, tena	3709	
PA_atk-s05_06a:3709_6	taṃ vimānaṃ “serīsaka”nti paññāyittha. So ca devaputto ekaṃ buddhantaraṃ devesu ceva	3709	
PA_atk-s05_06a:3709_7	manussesu ca saṃsaranto imasmiṃ buddhuppāde yasattherassa catūsu vimalādīsu gihisahāyesu	3709	
PA_atk-s05_06a:3709_8	gavampati nāma hutvā bhagavato dhammadesanāya arahatte patiṭṭhito pubbāciṇṇavasena	3709	
PA_atk-s05_06a:3709_9	taṃ suññavimānaṃ disvā abhiṇhaṃ divāvihāraṃ gacchati.	3709	
PA_atk-s05_06a:3710_0	So aparabhāge pāyāsidevaputtaṃ tattha disvā “kosi tvaṃ, āvuso”ti pucchitvā tena “ahaṃ,	3710	
PA_atk-s05_06a:3710_1	bhante, pāyāsirājañño idhūpapanno”ti vutte “nanu tvaṃ micchādiṭṭhiko viparītadassano	3710	
PA_atk-s05_06a:3710_2	kathamidhūpapanno”ti āha. Atha naṃ pāyāsidevaputto “ayyenamhi kumārakassapattherena	3710	
PA_atk-s05_06a:3710_3	micchādassanato vivecito, puññakiriyānaṃ asakkaccakāritāya pana suññe vimāne nibbatto.	3710	
PA_atk-s05_06a:3710_4	Sādhu, bhante, manussalokaṃ gatakāle mama parijanassa ārocetha ‘pāyāsirājañño asakkaccaṃ	3710	
PA_atk-s05_06a:3710_5	dānaṃ datvā suññaṃ serīsakavimānaṃ upapanno, tumhe pana sakkaccaṃ puññāni katvā tatrūpapattiyā	3710	
PA_atk-s05_06a:3710_6	cittaṃ paṇidahathā”ti. Thero tassānukampāya tathā akāsi. Tepi therassa vacanaṃ sutvā	3710	
PA_atk-s05_06a:3710_7	tathā cittaṃ paṇidhāya puññāni katvā serīsake vimāne nibbattiṃsu. Serīsakadevaputtaṃ	3710	
PA_atk-s05_06a:3710_8	pana vessavaṇamahārājā marubhūmiyaṃ chāyūdakarahite magge maggapaṭipannānaṃ manussānaṃ	3710	
PA_atk-s05_06a:3710_9	amanussaparipantha mocanatthaṃ maggarakkhakaṃ ṭhapesi.	3710	
PA_atk-s05_06a:3711_0	Atha aparena samayena aṅgamagadhavāsino vāṇijā sakaṭasahassaṃ bhaṇḍassa pūretvā sindhusovīradesaṃ	3711	
PA_atk-s05_06a:3711_1	gacchantā marukantāre divā uṇhabhayena maggaṃ appaṭipajjitvā rattiṃ nakkhattasaññāya	3711	
PA_atk-s05_06a:3711_2	maggaṃ paṭipajjiṃsu. Te maggamūḷhā hutvā aññaṃ disaṃ agamaṃsu. Tesaṃ antare eko upāsako	3711	
PA_atk-s05_06a:3711_3	ahosi saddho pasanno sīlasampanno arahattappattiyā upanissayasampanno mātāpitūnaṃ	3711	
PA_atk-s05_06a:3711_4	upaṭṭhānatthaṃ vaṇijjāya gato. Taṃ anuggaṇhanto serīsakadevaputto saha vimānena attānaṃ	3711	
PA_atk-s05_06a:3711_5	dassesi. Dassetvā ca pana “kasmā tumhe imaṃ chāyūdakarahitaṃ vālukākantāraṃ paṭipannā”ti	3711	
PA_atk-s05_06a:3711_6	pucchi. Te cassa tattha attano āgatappakāraṃ kathesuṃ, tadatthadīpanā devaputtassa	3711	
PA_atk-s05_06a:3711_7	vāṇijānañca vacanapaṭivacanagāthā honti. Ādito pana dve gāthā tāsaṃ sambandhadassanatthaṃ	3711	
PA_atk-s05_06a:3711_8	dhammasaṅgāhakehi ṭhapitā –	3711	
PA_atk-s05_06a:3713	“Suṇotha yakkhassa ca vāṇijāna ca, samāgamo yattha tadā ahosi;	371	
PA_atk-s05_06a:3714	Yathā kathaṃ itaritarena cāpi, subhāsitaṃ tañca suṇātha sabbe.	371	
PA_atk-s05_06a:3716	“Yo so ahu rājā pāyāsi nāma, bhummānaṃ sahabyagato yasassī;	371	
PA_atk-s05_06a:3717	So modamānova sake vimāne, amānuso mānuse ajjhabhāsī”ti.	371	
PA_atk-s05_06a:3718_0	1228-9. Tattha suṇothāti savanāṇattikavacanaṃ. Yaṃ mayaṃ idāni bhaṇāma, taṃ suṇothāti.	3718	
PA_atk-s05_06a:3718_1	Yakkhassāti devassa. Devo hi manussānaṃ ekaccānaṃ devānañca pūjanīyabhāvato “yakkho”ti	3718	
PA_atk-s05_06a:3718_2	vuccati. Apica sakkopi cattāro mahārājānopi vessavaṇapārisajjāpi purisopi “yakkho”ti	3718	
PA_atk-s05_06a:3718_3	vuccati. Tathā hi “atibāḷhaṃ kho ayaṃ yakkho pamatto viharati, yaṃnūnāhaṃ imaṃ yakkhaṃ	3718	
PA_atk-s05_06a:3718_4	saṃvejeyya”ntiādīsu sakko “yakkho”ti vutto. “Cattāro yakkhā khaggahatthā”tiādīsu	3718	
PA_atk-s05_06a:3718_5	mahārājāno. “Santi hi, bhante, uḷārā yakkhā bhagavato appasannā”tiādīsu vessavaṇapārisajjā.	3718	
PA_atk-s05_06a:3718_6	“Ettāvatā yakkhassa suddhī”tiādīsu puriso. Idha pana vessavaṇapārisajjo adhippeto.	3718	
PA_atk-s05_06a:3718_7	Vāṇijāna cāti gāthābandhasukhatthaṃ anunāsikalopaṃ katvā vuttaṃ. Samāgamoti samodhānaṃ.	3718	
PA_atk-s05_06a:3718_8	Yatthāti yasmiṃ vaṇṇupathe. Tadāti tasmiṃ maggamūḷhā hutvā gamanakāle. Itaritarena	3718	
PA_atk-s05_06a:3718_9	cāpīti itarītarañcāpi, idaṃ yathāti iminā yojetabbaṃ. Ayañhettha attho – serīsakadevaputtassa	3718	
PA_atk-s05_06a:3718_10	vāṇijānañca tadā yattha samāgamo ahosi, taṃ suṇotha, yathā vāpi tehi aññamaññaṃ subhāsitaṃ	37181	
PA_atk-s05_06a:3718_11	sulapitaṃ kathaṃ pavattitaṃ, tañca sabbe ohitacittā suṇāthāti. Bhummānanti bhummadevānaṃ.	37181	
PA_atk-s05_06a:3719	Idāni yakkhassa pucchāgāthāyo honti –	371	
PA_atk-s05_06a:3721	“Vaṅke araññe amanussaṭṭhāne, kantāre appodake appabhakkhe;	372	
PA_atk-s05_06a:3722	Suduggame vaṇṇupathassa majjhe, vaṅkaṃbhayā naṭṭhamanā manussā.	372	
PA_atk-s05_06a:3724	“Nayidha phalā mūlamayā ca santi, upādānaṃ natthi kutodha bhakkho;	372	
PA_atk-s05_06a:3725	Aññatra paṃsūhi ca vālukāhi ca, tattāhi uṇhāhi ca dāruṇāhi ca.	372	
PA_atk-s05_06a:3727	“Ujjaṅgalaṃ tattamivaṃ kapālaṃ, anāyasaṃ paralokena tulyaṃ;	372	
PA_atk-s05_06a:3728	Luddānamāvāsamidaṃ purāṇaṃ, bhūmippadeso abhisattarūpo.	372	
PA_atk-s05_06a:3730	“Atha tumhe kena vaṇṇena, kimāsamānā imaṃ padesañhi;	373	
PA_atk-s05_06a:3731	Anupaviṭṭhā sahasā samecca, lobhā bhayā atha vā sampamūḷhā”ti.	373	
PA_atk-s05_06a:3732_0	1230. Tattha vaṅketi saṃsayaṭṭhāne. Yattha paviṭṭhānaṃ “jīvissāma nu kho, marissāma	3732	
PA_atk-s05_06a:3732_1	nu kho”ti jīvite saṃsayo hoti, tādise araññe. Amanussaṭṭhāneti amanussānaṃ pisācādīnaṃ	3732	
PA_atk-s05_06a:3732_2	sañcaraṇaṭṭhāne, manussānaṃ vā agocaraṭṭhāne. Kantāreti nirudake iriṇe, kaṃ tārenti	3732	
PA_atk-s05_06a:3732_3	nayanti etthāti hi kantāro, udakaṃ gahetvā taritabbaṭṭhānaṃ. Tenāha “appodake”ti.	3732	
PA_atk-s05_06a:3732_4	Appa-saddo hettha abhāvattho “appiccho appanigghoso”tiādīsu viya. Vaṇṇupathassa majjheti	3732	
PA_atk-s05_06a:3732_5	vālukākantāramajjheti attho. Vaṅkaṃbhayāti vaṅkehi bhītā. Vaṅkehi bhayaṃ etesanti	3732	
PA_atk-s05_06a:3732_6	“vaṅkabhayā”ti vattabbe gāthāsukhatthaṃ sānunāsikaṃ katvā “vaṅkaṃbhayā”ti vuttaṃ.	3732	
PA_atk-s05_06a:3732_7	Idañca vālukākantārapavesanato pubbe tesaṃ uppannabhayaṃ sandhāya vuttaṃ. Naṭṭhamanāti	3732	
PA_atk-s05_06a:3732_8	maggasativippavāsena naṭṭhamānasā, maggamūḷhāti attho. Manussāti tesaṃ ālapanaṃ.	3732	
PA_atk-s05_06a:3733_0	1231. Idhāti imasmiṃ marukantāre. Phalāti ambajambutālanāḷikerādiphalāni na santīti	3733	
PA_atk-s05_06a:3733_1	yojanā. Mūlamayā cāti mūlāniyeva mūlamayā, vallikandādīni sandhāya vadati. Upādānaṃ	3733	
PA_atk-s05_06a:3733_2	natthīti kiñcāpi kiñci bhakkhaṃ natthi, upādānaṃ vā indhanaṃ, aggissa indhanamattampi	3733	
PA_atk-s05_06a:3733_3	natthi, kuto kena kāraṇena idha marukantāre bhakkho siyāti attho. Yaṃ pana atthi	3733	
PA_atk-s05_06a:3733_4	tattha, taṃ dassetuṃ “aññatra paṃsūhī”tiādi vuttaṃ.	3733	
PA_atk-s05_06a:3734_0	1232. Ujjaṅgalanti jaṅgalaṃ vuccati lūkhadhūsaro anudako bhūmippadeso, taṃ pana ṭhānaṃ	3734	
PA_atk-s05_06a:3734_1	jaṅgalatopi ukkaṃsena jaṅgalanti āha “ujjaṅgala”nti. Tenāha “tattamivaṃ kapāla”nti,	3734	
PA_atk-s05_06a:3734_2	tattaṃ ayokapālasadisanti attho. Gāthāsukhatthañcettha sānunāsikaṃ katvā vuttaṃ,	3734	
PA_atk-s05_06a:3734_3	tattamivaicceva daṭṭhabbaṃ. Anāyasanti natthi ettha āyo sukhanti anāyaṃ, tato eva	3734	
PA_atk-s05_06a:3734_4	jīvitaṃ sīyati vināsetīti anāyasaṃ. Atha vā na āyasanti anāyasaṃ. Paralokenāti narakena	3734	
PA_atk-s05_06a:3734_5	tulyaṃ. Narakañhi sattānaṃ ekantānatthatāya parabhūto paṭisattubhūto lokoti visesato	3734	
PA_atk-s05_06a:3734_6	“paraloko”ti vuccati, samantato ayomayattā āyasañca, idaṃ pana tadabhāvato anāyasaṃ,	3734	
PA_atk-s05_06a:3734_7	mahato dukkhassa uppattiṭṭhānatāya paralokasadisanti dasseti, “anassaya”nti ca keci	3734	
PA_atk-s05_06a:3734_8	paṭhanti, sukhassa appatiṭṭhānabhūtanti attho. Luddānamāvāsamidaṃ purāṇanti idaṃ	3734	
PA_atk-s05_06a:3734_9	ṭhānaṃ cirakālato paṭṭhāya luddānaṃ dāruṇānaṃ pisācādīnaṃ āvāsabhūtaṃ. Abhisattarūpoti	3734	
PA_atk-s05_06a:3734_10	“evaṃ lūkho ghorākāro hotū”ti porāṇehi isīhi sapitasadiso, dinnasapo viyāti attho.	37341	
PA_atk-s05_06a:3735_0	1233. Kena vaṇṇenāti kena kāraṇena. Kimāsamānāti kiṃ paccāsīsantā. Hīti nipātamattaṃ.	3735	
PA_atk-s05_06a:3735_1	“Padesampī”ti ca paṭhanti, imampi nāma padesanti attho. Sahasā sameccāti sahasā ādīnavānisaṃse	3735	
PA_atk-s05_06a:3735_2	avicāretvā samavāyena anupaviṭṭhā sappaviṭṭhā. Lobhā bhayā atha vā kenaci anatthakāmena	3735	
PA_atk-s05_06a:3735_3	palobhitā lobhato kenaci amanussādinā paripātitā bhayā vā. Atha vā sampamūḷhāti maggavippanaṭṭhā	3735	
PA_atk-s05_06a:3735_4	imaṃ padesaṃ anupaviṭṭhāti yojanā.	3735	
PA_atk-s05_06a:3736	Idāni vāṇijā āhaṃsu –	373	
PA_atk-s05_06a:3738	“Magadhesu aṅgesu ca satthavāhā, āropayitvā paṇiyaṃ puthuttaṃ;	373	
PA_atk-s05_06a:3739	Te yāmase sindhusovīrabhūmiṃ, dhanatthikā uddayaṃ patthayānā.	373	
PA_atk-s05_06a:3741	“Divā pipāsaṃnadhivāsayantā, yoggānukampañca samekkhamānā;	374	
PA_atk-s05_06a:3742	Etena vegena āyāma sabbe, rattiṃ maggaṃ paṭipannā vikāle.	374	
PA_atk-s05_06a:3744	“Te duppayātā aparaddhamaggā, andhākulā vippanaṭṭhā araññe;	374	
PA_atk-s05_06a:3745	Suduggame vaṇṇupathassa majjhe, disaṃ na jānāma pamūḷhacittā.	374	
PA_atk-s05_06a:3747	“Idañca disvāna adiṭṭhapubbaṃ, vimānaseṭṭhañca tavañca yakkha;	374	
PA_atk-s05_06a:3748	Tatuttariṃ jīvitamāsamānā, disvā patītā sumanā udaggā”ti.	374	
PA_atk-s05_06a:3749_0	1234. Tattha magadhesu aṅgesu ca satthavāhāti magadharaṭṭhe ca aṅgaraṭṭhe ca jātā	3749	
PA_atk-s05_06a:3749_1	saṃvaḍḍhā taṃnivāsino satthe satthassa ca vāhanakā satthakā ceva satthasāmikā ca.	3749	
PA_atk-s05_06a:3749_2	Paṇiyanti bhaṇḍaṃ. Teti te mayaṃ. Yāmaseti gacchāma. Sindhusovīrabhūminti sindhudesaṃ	3749	
PA_atk-s05_06a:3749_3	sovīradesañca. Uddayanti ānisaṃsaṃ atirekalābhaṃ.	3749	
PA_atk-s05_06a:3750_0	1235. Anadhivāsayantāti adhivāsetuṃ asakkontā. Yoggānukampanti goṇādīnaṃ sattānaṃ	3750	
PA_atk-s05_06a:3750_1	anuggahaṃ. Etena vegenāti iminā javena, yena tava dassanato pubbe āyāma āgatamha.	3750	
PA_atk-s05_06a:3750_2	Rattiṃ maggaṃ paṭipannāti rattiyaṃ maggaṃ paṭipannā. Vikāleti akāle avelāyaṃ.	3750	
PA_atk-s05_06a:3751_0	1236. Duppayātāti duṭṭhu payātā apathe gatā, tato eva aparaddhamaggā. Andhākulāti	3751	
PA_atk-s05_06a:3751_1	andhā viya ākulā, maggajānanasamatthassa paññācakkhuno abhāvena andhā, tato eva ākulā,	3751	
PA_atk-s05_06a:3751_2	vippanaṭṭhā ca maggasammūḷhatāya. Disanti gantabbadisaṃ, yassaṃ disāyaṃ sindhusovīradeso,	3751	
PA_atk-s05_06a:3751_3	taṃ disaṃ. Pamūḷhacittāti disāsaṃsayasumūḷhacittā.	3751	
PA_atk-s05_06a:3752_0	1237. Tavañcāti tuvañca. Yakkhāti ālapanaṃ. Tatuttariṃ jīvitamāsamānāti yo “ito paraṃ	3752	
PA_atk-s05_06a:3752_1	amhākaṃ jīvitaṃ natthī”ti jīvitasaṃsayo uppanno, idāni tato uttarimpi jīvitaṃ āsīsantā.	3752	
PA_atk-s05_06a:3752_2	Disvāti dassanahetu. Patītāti pahaṭṭhā. Sumanāti somanassappattā. Udaggāti udaggāya pītiyā udaggacittā.	3752	
PA_atk-s05_06a:3753	Evaṃ vāṇijehi attano pavattiyā pakāsitāya puna devaputto dvīhi gāthāhi pucchi –	375	
PA_atk-s05_06a:3755	“Pāraṃ samuddassa imañca vaṇṇuṃ, vettācaraṃ saṅkupathañca maggaṃ;	375	
PA_atk-s05_06a:3756	Nadiyo pana pabbatānañca duggā, puthuddisā gacchatha bhogahetu.	375	
PA_atk-s05_06a:3758	“Pakkhandiyāna vijitaṃ paresaṃ, verajjake mānuse pekkhamānā;	375	
PA_atk-s05_06a:3759	Yaṃ vo sutaṃ vā atha vāpi diṭṭhaṃ, accherakaṃ taṃ vo suṇoma tātā”ti.	375	
PA_atk-s05_06a:3760_0	Tassattho – pāraṃ samuddassāti samuddassa paratīraṃ, imañca īdisaṃ, vaṇṇuṃ vaṇṇupathaṃ	3760	
PA_atk-s05_06a:3760_1	vettalatā bandhitvā ācaritabbato vettācaraṃ maggaṃ, saṅkuke khāṇuke koṭṭetvā gantabbato	3760	
PA_atk-s05_06a:3760_2	saṅkupathaṃ maggaṃ, nadiyo pana candabhāgādikā, pabbatānañca visamappadesāti evaṃ	3760	
PA_atk-s05_06a:3760_3	duggā puthuddisā bhoganimittaṃ gacchatha, evaṃ gacchantā ca pakkhandiyāna pakkhanditvā	3760	
PA_atk-s05_06a:3760_4	anupavisitvā, paresaṃ rājūnaṃ vijitaṃ tattha verajjake videsavāsike manusse pekkhamānā	3760	
PA_atk-s05_06a:3760_5	gacchatha, evaṃbhūtehi vo tumhehi yaṃ sutaṃ vā atha vā diṭṭhaṃ vā accherakaṃ acchariyaṃ,	3760	
PA_atk-s05_06a:3760_6	taṃ vo santike tātā vāṇijā suṇomāti attano vimānassa acchariyabhāvaṃ tehi kathāpetukāmo pucchati.	3760	
PA_atk-s05_06a:3761	Evaṃ devaputtena puṭṭhā vāṇijā āhaṃsu –	376	
PA_atk-s05_06a:3763	“Itopi accherataraṃ kumāra, na no sutaṃ vā atha vāpi diṭṭhaṃ;	376	
PA_atk-s05_06a:3764	Atītamānusakameva sabbaṃ, disvā na tappāma anomavaṇṇaṃ.	376	
PA_atk-s05_06a:3766	“Vehāyasaṃ pokkharañño savanti, pahūtamalyā bahupuṇḍarīkā;	376	
PA_atk-s05_06a:3767	Dumā cime niccaphalūpapannā, atīva gandhā surabhiṃ pavāyanti.	376	
PA_atk-s05_06a:3769	“Veḷūriyathambhā satamussitāse, silāpavāḷassa ca āyataṃsā;	376	
PA_atk-s05_06a:3770	Masāragallā sahalohitaṅgā, thambhā ime jotirasāmayāse.	377	
PA_atk-s05_06a:3772	“Sahassathambhaṃ atulānubhāvaṃ, tesūpari sādhumidaṃ vimānaṃ;	377	
PA_atk-s05_06a:3773	Ratanantaraṃ kañcanavedimissaṃ, tapanīyapaṭṭehi ca sādhuchannaṃ.	377	
PA_atk-s05_06a:3775	“Jambonaduttattamidaṃ sumaṭṭho, pāsādasopānaphalūpapanno;	377	
PA_atk-s05_06a:3776	Daḷho ca vaggu ca susaṅgato ca, atīva nijjhānakhamo manuñño.	377	
PA_atk-s05_06a:3778	“Ratanantarasmiṃ bahuannapānaṃ, parivārito accharāsaṅgaṇena;	377	
PA_atk-s05_06a:3779	Murajaālambaratūriyaghuṭṭho, abhivanditosi thutivandanāya.	377	
PA_atk-s05_06a:3781	“So modasi nārigaṇappabodhano, vimānapāsādavare manorame;	378	
PA_atk-s05_06a:3782	Acintiyo sabbaguṇūpapanno, rājā yathā vessavaṇo naḷinyā.	378	
PA_atk-s05_06a:3784	“Devo nu āsi udavāsi yakkho,	378	
PA_atk-s05_06a:3785	Udāhu devindo manussabhūto;	378	
PA_atk-s05_06a:3786	Pucchanti taṃ vāṇijā satthavāhā,	378	
PA_atk-s05_06a:3787	Ācikkha ko nāma tuvaṃsi yakkho”ti.	378	
PA_atk-s05_06a:3788_0	1240-2. Tattha kumārāti paṭhamavaye ṭhitattā devaputtaṃ ālapati. Sabbanti devaputtaṃ	3788	
PA_atk-s05_06a:3788_1	tassa vimānapaṭibaddhañca sandhāya vadati. Pokkharaññoti pokkharaṇiyo. Satamussitāseti	3788	
PA_atk-s05_06a:3788_2	sataratanubbedhā. Silāpavāḷassāti silāya pavāḷassa ca, silāmayā pavāḷamayāti attho.	3788	
PA_atk-s05_06a:3788_3	Āyataṃsāti dīghaṃsā. Atha vā āyatā hutvā aṭṭhasoḷasadvattiṃsādiaṃsavanto.	3788	
PA_atk-s05_06a:3789_0	1242. Tesūparīti tesaṃ thambhānaṃ upari. Sādhumidanti sundaraṃ idaṃ tava vimānaṃ.	3789	
PA_atk-s05_06a:3789_1	Ratanantaranti ratanantaravantaṃ, bhittithambhasopānādīsu nānāvidhehi aññehi ratanehi	3789	
PA_atk-s05_06a:3789_2	yuttaṃ. Kañcanavedimissanti suvaṇṇamayāya vedikāya sahitaṃ parikkhittaṃ. Tapanīyapaṭṭehi	3789	
PA_atk-s05_06a:3789_3	ca sādhuchannanti tapanīyamayehi anekaratanamayehi ca chadanehi tattha tattha suṭṭhu chāditaṃ.	3789	
PA_atk-s05_06a:3790_0	1244. Jambonaduttattamidanti idaṃ tava vimānaṃ yebhuyyena uttattajambunadabhāsuraṃ.	3790	
PA_atk-s05_06a:3790_1	Sumaṭṭho pāsādasopānaphalūpapannoti tassa ca so so padeso sumaṭṭho suṭṭhu majjito,	3790	
PA_atk-s05_06a:3790_2	tehi tehi anantarapāsādehi sopānavisesehi ramaṇīyehi phalakehi ca yutto. Daḷhoti	3790	
PA_atk-s05_06a:3790_3	thiro. Vaggūti abhirūpo samuggato. Susaṅgatoti suṭṭhu saṅgatāvayavo aññamaññānurūpapāsādāvayavo.	3790	
PA_atk-s05_06a:3790_4	Atīva nijjhānakhamoti pabhassarabhāvepi ativiya olokanakkhamo. Manuññoti manoramo.	3790	
PA_atk-s05_06a:3791_0	1245. Ratanantarasminti ratanamaye, ratanabhūte vā sārabhūte vimānassa abbhantare.	3791	
PA_atk-s05_06a:3791_1	Bahuannapānanti pesalaṃ pahūtaṃ annañca pānañca vijjati, upalabbhatīti adhippāyo.	3791	
PA_atk-s05_06a:3791_2	Murajaālambaratūriyaghuṭṭhoti mudiṅgānaṃ ālambarānaṃ avasiṭṭhatūriyānañca saddehi	3791	
PA_atk-s05_06a:3791_3	niccaghosito. Abhivanditosīti namassito, thomito vā asi. Tenāha “thūtivandanāyā”ti.	3791	
PA_atk-s05_06a:3792	1246. Acintiyoti acinteyyānubhāvo. Naḷinyāti evaṃnāmake kīḷanaṭṭhāne yathā vessavaṇo mahārājā, evaṃ tvaṃ modasīti yojanā.	379	
PA_atk-s05_06a:3793	1247. Āsīti asi bhavasi. Devindoti sakko devarājā. Manussabhūtoti manussesu bhūto manussajātiko. Yakkhoti devādibhāvaṃ pucchitvāpi yakkhabhāvaṃ āsaṅkantā vadanti.	379	
PA_atk-s05_06a:3794	Idāni so devaputto attānaṃ jānāpento –	379	
PA_atk-s05_06a:3796	“Serīsako nāma ahamhi yakkho, kantāriyo vaṇṇupathamhi gutto;	379	
PA_atk-s05_06a:3797	Imaṃ padesaṃ abhipālayāmi, vacanakaro vessavaṇassa rañño”ti. –	379	
PA_atk-s05_06a:3798	Āha. Tattha ahamhī yakkhoti ahaṃ yakkho amhi. Kantāriyoti ārakkhaṇatthaṃ kantāre niyutto. Guttoti gopako. Tenāha “abhipālayāmī”ti.	379	
PA_atk-s05_06a:3799	Idāni vāṇijā tassa kammādīni pucchantā āhaṃsu –	379	
PA_atk-s05_06a:3801	“Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;	380	
PA_atk-s05_06a:3802	Pucchanti taṃ vāṇijā satthavāhā, kathaṃ tayā laddhamidaṃ manuñña”nti.	380	
PA_atk-s05_06a:3803_0	Tattha adhiccaladdhanti adhiccasamuppattikaṃ, yadicchakaṃ laddhanti attho. Pariṇāmajaṃ	3803	
PA_atk-s05_06a:3803_1	teti niyatisaṅgatibhāvapariṇataṃ, kālapariṇataṃ vā. Sayaṃkatanti tayā sayameva kataṃ,	3803	
PA_atk-s05_06a:3803_2	deviddhiyā tayā sayameva nibbattitanti attho. Udāhu devehi dinnanti tayā ārādhitehi	3803	
PA_atk-s05_06a:3803_3	devehi pasādavasena nissaṭṭhaṃ.	3803	
PA_atk-s05_06a:3804	Idāni devaputto caturopi pakāre paṭikkhipitvā puññameva apadisanto –	380	
PA_atk-s05_06a:3806	“Nādhiccaladdhaṃ na pariṇāmajaṃ me, na sayaṃkataṃ na hi devehi dinnaṃ;	380	
PA_atk-s05_06a:3807	Sakehi kammehi apāpakehi, puññehi me laddhamidaṃ manuñña”nti. –	380	
PA_atk-s05_06a:3808	Gāthamāha.	380	
PA_atk-s05_06a:3809	Taṃ sutvā vāṇijā puna “nādhiccaladdha”nti gāthāyaṃ puññādhikameva te caturo pakāre āropetvā puññassa ca sarūpaṃ pucchiṃsu –	380	
PA_atk-s05_06a:3811	“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;	381	
PA_atk-s05_06a:3812	Pucchanti taṃ vāṇijā satthavāhā, kathaṃ tayā laddhamidaṃ vimāna”nti.	381	
PA_atk-s05_06a:3813	Tattha vatanti vatasamādānaṃ. Brahmacariyanti seṭṭhacariyaṃ.	381	
PA_atk-s05_06a:3814	Puna devaputto te paṭikkhipitvā attānaṃ yathūpacitaṃ puññañca dassento –	381	
PA_atk-s05_06a:3816	“Mamaṃ pāyāsīti ahu samaññā, rajjaṃ yadā kārayiṃ kosalānaṃ;	381	
PA_atk-s05_06a:3817	Natthikadiṭṭhi kadariyo pāpadhammo, ucchedavādī ca tadā ahosiṃ.	381	
PA_atk-s05_06a:3819	“Samaṇo ca kho āsi kumārakassapo, bahussuto cittakathī uḷāro;	381	
PA_atk-s05_06a:3820	So me tadā dhammakathaṃ abhāsi, diṭṭhivisūkāni vinodayī me.	382	
PA_atk-s05_06a:3822	“Tāhaṃ tassa dhammakathaṃ suṇitvā, upāsakattaṃ paṭivedayissaṃ;	382	
PA_atk-s05_06a:3823	Pāṇātipātā virato ahosiṃ, loke adinnaṃ parivajjayissaṃ;	382	
PA_atk-s05_06a:3824	Amajjapo no ca musā abhāṇiṃ, sakena dārena ca ahosiṃ tuṭṭho.	382	
PA_atk-s05_06a:3826	“Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;	382	
PA_atk-s05_06a:3827	Teheva kammehi apāpakehi, puññehi me laddhamidaṃ vimāna”nti. –	382	
PA_atk-s05_06a:3828	Āha. Taṃ suviññeyyameva.	382	
PA_atk-s05_06a:3829	Atha vāṇijā devaputtaṃ vimānañcassa paccakkhato disvā kammaphalaṃ saddahitvā attano kammaphale saddhaṃ pavedentā –	382	
PA_atk-s05_06a:3831	“Saccaṃ kirāhaṃsu narā sapaññā, anaññathā vacanaṃ paṇḍitānaṃ;	383	
PA_atk-s05_06a:3832	Yahiṃ yahiṃ gacchati puññakammo, tahiṃ tahiṃ modati kāmakāmī.	383	
PA_atk-s05_06a:3834	“Yahiṃ yahiṃ sokapariddavo ca, vadho ca bandho ca parikkileso;	383	
PA_atk-s05_06a:3835	Tahiṃ tahiṃ gacchati pāpakammo, na muccati duggatiyā kadācī”ti. –	383	
PA_atk-s05_06a:3836	Gāthādvayaṃ avocuṃ. Tattha sokapariddavoti soko ca paridevo ca. Parikkilesoti vuttā anatthuppatti.	383	
PA_atk-s05_06a:3837	Evaṃ tesu kathentesuyeva vimānadvāre sirīsarukkhato paripākena muttabandhanā paripakkā sipāṭikā pati, tena devaputto saparijano domanassappatto ahosi. Taṃ disvā vāṇijā –	383	
PA_atk-s05_06a:3839	“Sammūḷharūpova jano ahosi, asmiṃ muhutte kalalīkatova;	383	
PA_atk-s05_06a:3840	Janassimassa tuyhañca kumāra, appaccayo kena nu kho ahosī”ti. –	384	
PA_atk-s05_06a:3841_0	Gāthamāhaṃsu. Tattha sammūḷharūpovāti sokavasena sabbaso mūḷhasabhāvo viya. Janoti	3841	
PA_atk-s05_06a:3841_1	devajano. Asmiṃ muhutteti imasmiṃ muhuttamatte. Kalalīkatoti kalalaṃ viya kato, kalalanissitaudakībhūto	3841	
PA_atk-s05_06a:3841_2	viya āviloti adhippāyo. Janassimassa tuyhañcāti imassa tava parijanassa tuyhañca.	3841	
PA_atk-s05_06a:3841_3	Appaccayoti domanassaṃ.	3841	
PA_atk-s05_06a:3842	Taṃ sutvā devaputto –	384	
PA_atk-s05_06a:3844	“Ime ca sirīsavanā tātā, dibbā gandhā surabhī sampavanti;	384	
PA_atk-s05_06a:3845	Te sampavāyanti imaṃ vimānaṃ, divā ca ratto ca tamaṃ nihantvā.	384	
PA_atk-s05_06a:3847	“Imesañca kho vassasataccayena, sipāṭikā phalati ekamekā;	384	
PA_atk-s05_06a:3848	Mānussakaṃ vassasataṃ atītaṃ, yadagge kāyamhi idhūpapanno.	384	
PA_atk-s05_06a:3850	“Disvānahaṃ vassasatāni pañca,	385	
PA_atk-s05_06a:3851	Asmiṃ vimāne ṭhatvāna tātā;	385	
PA_atk-s05_06a:3852	Āyukkhayā puññakkhayā cavissaṃ,	385	
PA_atk-s05_06a:3853	Teneva sokena pamucchitosmī”ti. – āha;	385	
PA_atk-s05_06a:3854_0	1256. Tattha sirīsavanāti sirīsavipinato. Tātāti vāṇije ālapati. Ime tumhākaṃ mayhañca	3854	
PA_atk-s05_06a:3854_1	paccakkhabhūtā dibbā gandhā surabhī ativiya sugandhāyeva samantato pavanti pavāyanti.	3854	
PA_atk-s05_06a:3854_2	Te dibbā gandhā evaṃ vāyantā imaṃ vimānaṃ sampavāyanti sammadeva gandhaṃ gāhāpenti,	3854	
PA_atk-s05_06a:3854_3	na kevalaṃ sampavāyanameva, atha kho attano pabhāya tamampi nihanti. Tenāha “divā	3854	
PA_atk-s05_06a:3854_4	ca ratto ca tamaṃ nihantvā”ti.	3854	
PA_atk-s05_06a:3855_0	1260-61. Imesanti sirīsānaṃ. Sipāṭikāti phalakuṭṭhilikā. Phalatīti paccitvā vaṇṭato	3855	
PA_atk-s05_06a:3855_1	muccati, puṭabhedaṃ vā patvā sissati. Mānussakaṃ vassasataṃ atītanti yasmā vassasatassa	3855	
PA_atk-s05_06a:3855_2	accayena imassa sirīsassa sipāṭikā phalati, ayañca phalitā, tasmā mayhaṃ mānussakaṃ	3855	
PA_atk-s05_06a:3855_3	vassasataṃ atītaṃ. Yadagge yato paṭṭhāya, kāyamhi idha imasmiṃ devanikāye upapanno	3855	
PA_atk-s05_06a:3855_4	nibbatto. Mayhañca devagaṇanāya pañca vassasatāni āyu, tasmā khīyati me āyūti sokavasena	3855	
PA_atk-s05_06a:3855_5	sampamūḷhoti dasseti. Tenāha “disvānahaṃ vassasatāni pañca…pe… teneva sokena pamucchitosmī”ti.	3855	
PA_atk-s05_06a:3856	Atha naṃ vāṇijā samassāsento –	385	
PA_atk-s05_06a:3858	“Kathaṃ nu soceyya tathāvidho so, laddhā vimānaṃ atulaṃ cirāya;	385	
PA_atk-s05_06a:3859	Ye cāpi kho ittaramupapannā, te nūna soceyyuṃ parittapuññā”ti. –	385	
PA_atk-s05_06a:3860_0	Āhaṃsu. Tattha yādisehi appāyukehi maraṇaṃ paṭicca socitabbaṃ siyā, tādiso pana evaṃ	3860	
PA_atk-s05_06a:3860_1	dibbānubhāvasampanno navutivassasatasahassāyuko kathaṃ nu soceyya, na socitabbamevāti adhippāyo.	3860	
PA_atk-s05_06a:3861	Devaputto tattakeneva samassāsetvā tesaṃ vacanaṃ sampaṭicchanto tesañca upadesaṃ dento –	386	
PA_atk-s05_06a:3863	“Anucchaviṃ ovadiyañca metaṃ, yaṃ maṃ tumhe peyyavācaṃ vadetha;	386	
PA_atk-s05_06a:3864	Tumhe ca kho tātā mayānuguttā, yehicchakaṃ tena paletha sotthi”nti. –	386	
PA_atk-s05_06a:3865_0	Gāthamāha. Tattha anucchavinti anucchavikaṃ, tumhākameva taṃ yuttarūpaṃ. Ovadiyañca	3865	
PA_atk-s05_06a:3865_1	metanti me mayhaṃ tumhehi ovadiyaṃ ovādavasena vattabbametaṃ. Yaṃ yasmā, maṃ mayhaṃ,	3865	
PA_atk-s05_06a:3865_2	tumhe “kathaṃ nu soceyya”ntiādinā peyyavācaṃ piyavacanaṃ vadetha. Yaṃ vā peyyavācāya	3865	
PA_atk-s05_06a:3865_3	vadanaṃ kathanaṃ, taṃ tumhākameva anucchavikanti yojanā. Atha vā yaṃ yasmā tumhe	3865	
PA_atk-s05_06a:3865_4	peyyavācaṃ vadetha, tasmā anucchavikaṃ ovadiyañca ovaditabbaṃ ovādānurūpaṃ kātabbañca	3865	
PA_atk-s05_06a:3865_5	me mayā kataṃ, kiṃ pana tanti āha “tumhe ca kho tātā”tiādi. Tattha mayānuguttāti	3865	
PA_atk-s05_06a:3865_6	imasmiṃ amanussapariggahe marukantāre yāva kantārātikkamā mayā anuguttā rakkhitā,	3865	
PA_atk-s05_06a:3865_7	yenicchakaṃ yathārucitena, sotthiṃ khemena, paletha gacchathāti attho.	3865	
PA_atk-s05_06a:3866	Atha vāṇijā kataññubhāvaṃ pakāsentā –	386	
PA_atk-s05_06a:3868	“Gantvā mayaṃ sindhusovīrabhūmiṃ, dhanatthikā uddayaṃ patthayānā;	386	
PA_atk-s05_06a:3869	Yathāpayogā paripuṇṇacāgā, kāhāma serīsamahaṃ uḷāranti. –	386	
PA_atk-s05_06a:3870	Gāthamāhaṃsu. Tattha yathāpayogāti idāni katapaṭiññānurūpapayogā. Paripuṇṇacāgāti samattacāgā, uḷārassa mahassa pariyattapariccāgā. Mahanti ussavapūjaṃ.	387	
PA_atk-s05_06a:3871	Puna devaputto mahakaraṇaṃ paṭikkhipanto kattabbesu ca te niyojento –	387	
PA_atk-s05_06a:3873	“Mā ceva serīsamahaṃ akattha, sabbañca vo bhavissati yaṃ vadetha;	387	
PA_atk-s05_06a:3874	Pāpāni kammāni vivajjayātha, dhammānuyogañca adhiṭṭhahāthā”ti. –	387	
PA_atk-s05_06a:3875_0	Gāthamāha. Tattha yaṃ vadethāti yaṃ tumhe khemena sindhusovīradesapattiṃ tattha ca	3875	
PA_atk-s05_06a:3875_1	vipulaṃ uddayaṃ lābhaṃ paccāsīsantā “gantvā maya”ntiādīni vadatha. Sabbaṃ taṃ vo	3875	
PA_atk-s05_06a:3875_2	tumhākaṃ tatheva bhavissati, tattha nikkaṅkhā hotha, tumhe pana ito paṭṭhāya pāpāni	3875	
PA_atk-s05_06a:3875_3	kammāni pāṇātipātādīni vivajjayātha parivajjetha. Dhammānuyoganti dānādikusaladhammassa	3875	
PA_atk-s05_06a:3875_4	anuyuñjanaṃ. Adhiṭṭhahāthāti anusikkhatha idaṃ serīsakamahanti dasseti.	3875	
PA_atk-s05_06a:3876	Yaṃ pana upāsakaṃ anuggaṇhanto tesaṃ rakkhāvaraṇaṃ kātukāmo ahosi, tassa guṇaṃ kittetvā taṃ tesaṃ uddisanto imā gāthāyo āha –	387	
PA_atk-s05_06a:3878	“Upāsako atthi imamhi saṅghe, bahussuto sīlavatūpapanno;	387	
PA_atk-s05_06a:3879	Saddho ca cāgī ca supesalo ca, vicakkhaṇo santusito mutīmā.	387	
PA_atk-s05_06a:3881	“Sañjānamāno na musā bhaṇeyya, parūpaghātāya na cetayeyya;	388	
PA_atk-s05_06a:3882	Vebhūtikaṃ pesuṇaṃ no kareyya, saṇhañca vācaṃ sakhilaṃ bhaṇeyya.	388	
PA_atk-s05_06a:3884	“Sagāravo sappatisso vinīto, apāpako adhisīle visuddho;	388	
PA_atk-s05_06a:3885	So mātaraṃ pitarañcāpi jantu, dhammena poseti ariyavutti.	388	
PA_atk-s05_06a:3887	“Maññe so mātāpitūnaṃ kāraṇā, bhogāni pariyesati na attahetu;	388	
PA_atk-s05_06a:3888	Mātāpitūnañca yo accayena, nekkhammapoṇo carissati brahmacariyaṃ.	388	
PA_atk-s05_06a:3890	“Ujū avaṅko asaṭho amāyo, na lesakappena ca vohareyya;	389	
PA_atk-s05_06a:3891	So tādiso sukatakammakārī, dhamme ṭhito kinti labhetha dukkhaṃ.	389	
PA_atk-s05_06a:3893	“Taṃkāraṇā pātukatomhi attanā, tasmā dhammaṃ passatha vāṇijāse;	389	
PA_atk-s05_06a:3894	Aññatra teniha bhasmī bhavetha, andhākulā vippanaṭṭhā araññe;	389	
PA_atk-s05_06a:3895	Taṃ khippamānena lahuṃ parena, sukho have sappurisena saṅgamo”ti.	389	
PA_atk-s05_06a:3896	1266. Tattha saṅgheti sattasamūhe. Vicakkhaṇoti tattha tattha kattabbatāya kusalo. Santusitoti santuṭṭho. Mutīmāti kammassakatañāṇādinā idhalokaparalokahitānaṃ munanato mutimā.	389	
PA_atk-s05_06a:3897	1267. Sañjānamāno na musā bhaṇeyyāti sampajānamusā na bhāseyya. Vebhūtikanti sahitānaṃ vinābhāvakaraṇato “vebhūtika”nti laddhanāmaṃ pisuṇaṃ, no kareyya na vadeyya.	389	
PA_atk-s05_06a:3898	1268. Sappatissoti patissayo garuṭṭhāniyesu nivātavuttikattā soraccaṃ, saha patissenāti sappatisso. Adhisīleti upāsakena rakkhitabbaadhisīlasikkhāya. Ariyavuttīti parisuddhavutti.	389	
PA_atk-s05_06a:3899	1269. Nekkhammapoṇoti nibbānaninno. Carissati brahmacariyanti pabbajjaṃ sāsanabrahmacariyaṃ carissati.	389	
PA_atk-s05_06a:3900_0	1270. Lesakappenāti kappiyalesena. Na ca vohareyyāti māyāsāṭheyyavasena vacanaṃ na	3900	
PA_atk-s05_06a:3900_1	nicchāreyya. Dhamme ṭhito kinti labhetha dukkhanti evaṃ vuttanayena dhamme ṭhito	3900	
PA_atk-s05_06a:3900_2	dhammacārī samacārī kinti kena pakārena dukkhaṃ labhetha pāpuṇeyya.	3900	
PA_atk-s05_06a:3901_0	1271. Taṃkāraṇāti tannimittaṃ tassa upāsakassa hetu. Pātukatomhi attanāti sayameva	3901	
PA_atk-s05_06a:3901_1	tumhākaṃ ahaṃ pāturahosiṃ. “Attāna”ntipi pāṭho, mama attānaṃ tumhākaṃ pātvākāsinti	3901	
PA_atk-s05_06a:3901_2	attho. Tasmāti yasmā ahaṃ dhammaṃ apacāyamāno taṃ rakkhanto tumhepi rakkhāmi, tasmā	3901	
PA_atk-s05_06a:3901_3	dhammaṃ passatha dhammameva caritabbaṃ katvā oloketha. Aññatra teniha bhasmī bhavethāti	3901	
PA_atk-s05_06a:3901_4	tena upāsakena vinā ce āgatā, imasmiṃ marukantāre anāthā appaṭisaraṇā bhasmabhāvaṃ	3901	
PA_atk-s05_06a:3901_5	gaccheyyātha. Khippamānenāti evaṃ khippantena vambhantena pīḷantena. Lahunti sukaraṃ.	3901	
PA_atk-s05_06a:3901_6	Parenāti adhikaṃ, aññena vā. Tasmā sukho have sappurisena saṅgamoti. So hi khantisoracce	3901	
PA_atk-s05_06a:3901_7	niviṭṭho kenaci kiñci vuttopi na paṭippharatīti adhippāyo.	3901	
PA_atk-s05_06a:3902	Evaṃ sāmaññato kittitaṃ sarūpato ñātukāmā vāṇijā –	390	
PA_atk-s05_06a:3904	“Kiṃ nāma so kiñca karoti kammaṃ,	390	
PA_atk-s05_06a:3905	Kiṃ nāmadheyyaṃ kiṃ pana tassa gottaṃ;	390	
PA_atk-s05_06a:3906	Mayampi naṃ daṭṭhukāmamha yakkha, yassānukampāya idhāgatosi;	390	
PA_atk-s05_06a:3907	Lābhā hi tassa yassa tuvaṃ pihesī”ti. –	390	
PA_atk-s05_06a:3908_0	Gāthamāhaṃsu. Tattha kiṃ nāma soti nāmato so jantu satto ko nāma. Kiñca karoti kammanti	3908	
PA_atk-s05_06a:3908_1	kasivaṇijjādīsu kīdisaṃ kammaṃ karoti. Kiṃ nāmadheyyanti mātāpitūhi kataṃ pana “tisso	3908	
PA_atk-s05_06a:3908_2	phusso”tiādīsu tassa kiṃ nāmadheyyaṃ, “bhaggavo bhāradvājo”tiādīsu kiṃ vā tassa gottaṃ.	3908	
PA_atk-s05_06a:3908_3	Yassa tuvaṃ pihesīti yaṃ tuvaṃ piyāyasi.	3908	
PA_atk-s05_06a:3909	Idāni devaputto taṃ nāmagottādivasena dassento –	390	
PA_atk-s05_06a:3911	“Yo kappako sambhavanāmadheyyo,	391	
PA_atk-s05_06a:3912	Upāsako kocchaphalūpajīvī;	391	
PA_atk-s05_06a:3913	Jānātha naṃ tumhākaṃ pesiyo so,	391	
PA_atk-s05_06a:3914	Mā kho naṃ hīḷittha supesalo so”ti. –	391	
PA_atk-s05_06a:3915_0	Āha. Tattha kappakoti nhāpito. Sambhavanāmadheyyoti sambhavoti evaṃnāmo. Kocchaphalūpajīvīti	3915	
PA_atk-s05_06a:3915_1	kocchañca phalañca upanissāya jīvanako. Tattha kocchaṃ nāma āḷakādisaṇṭhāpanatthaṃ	3915	
PA_atk-s05_06a:3915_2	kesādīnaṃ ullikhanasādhanaṃ. Pesiyo pesanakārako veyyāvaccakaro.	3915	
PA_atk-s05_06a:3916	Idāni vāṇijā taṃ sañjānitvā āhaṃsu –	391	
PA_atk-s05_06a:3918	“Jānāmase yaṃ tvaṃ pavadesi yakkha, na kho naṃ jānāma sa edisoti;	391	
PA_atk-s05_06a:3919	Mayampi naṃ pūjayissāma yakkha, sutvāna tuyhaṃ vacanaṃ uḷāra”nti.	391	
PA_atk-s05_06a:3920	Tattha jānāmaseti yaṃ tvaṃ vadesi, taṃ mayaṃ sarūpato jānāma. Edisoti guṇato pana yathā tayā kittitaṃ, evaṃ edisoti taṃ na kho jānāma, yathā taṃ aviddasunoti adhippāyo.	392	
PA_atk-s05_06a:3921	Idāni devaputto te attano vimānaṃ āropetvā anusāsanatthaṃ –	392	
PA_atk-s05_06a:3923	“Ye keci imasmiṃ satthe manussā, daharā mahantā athavāpi majjhimā;	392	
PA_atk-s05_06a:3924	Sabbeva te ālambantu vimānaṃ, passantu puññānaṃ phalaṃ kadariyā”ti. –	392	
PA_atk-s05_06a:3925	Gāthamāha. Tattha mahantāti vuḍḍhā. Ālambantūti ārohantu. Kadariyāti maccharino adānasīlā.	392	
PA_atk-s05_06a:3926	Idāni pariyosāne cha gāthā dhammasaṅgāhakehi vuttā –	392	
PA_atk-s05_06a:3928	“Te tattha sabbeva ahaṃ pureti, taṃ kappakaṃ tattha purakkhatvā;	392	
PA_atk-s05_06a:3929	Sabbeva te ālambiṃsu vimānaṃ, masakkasāraṃ viya vāsavassa.	392	
PA_atk-s05_06a:3931	“Te tattha sabbeva ahaṃ pureti, upāsakattaṃ paṭivedayiṃsu;	393	
PA_atk-s05_06a:3932	Pāṇātipātā viratā ahesuṃ, loke adinnaṃ parivajjayiṃsu;	393	
PA_atk-s05_06a:3933	Amajjapā no ca musā bhaṇiṃsu, sakena dārena ca ahesuṃ tuṭṭhā.	393	
PA_atk-s05_06a:3935	“Te tattha sabbeva ahaṃ pureti, upāsakattaṃ paṭivedayitvā;	393	
PA_atk-s05_06a:3936	Pakkāmi sattho anumodamāno, yakkhiddhiyā anumato punappunaṃ.	393	
PA_atk-s05_06a:3938	“Gantvāna te sindhusovīrabhūmiṃ, dhanatthikā uddayaṃ patthayānā;	393	
PA_atk-s05_06a:3939	Yathāpayogā paripuṇṇalābhā, paccāgamuṃ pāṭaliputtamakkhataṃ.	393	
PA_atk-s05_06a:3941	“Gantvāna te saṅgharaṃ sotthivanto, puttehi dārehi samaṅgibhūtā;	394	
PA_atk-s05_06a:3942	Ānandī vittā sumanā patītā, akaṃsu serīsamahaṃ uḷāraṃ;	394	
PA_atk-s05_06a:3943	Serīsakaṃ te pariveṇaṃ māpayiṃsu.	394	
PA_atk-s05_06a:3945	“Etādisā sappurisāna sevanā, mahatthikā dhammaguṇāna sevanā;	394	
PA_atk-s05_06a:3946	Ekassa atthāya upāsakassa, sabbeva sattā sukhitā ahesu”nti.	394	
PA_atk-s05_06a:3947_0	1276. Tattha ahaṃ pureti ahaṃ purimaṃ ahaṃ purimanti ahamahaṃkarāti attho. “Te tattha	3947	
PA_atk-s05_06a:3947_1	sabbevā”ti vatvā puna “sabbeva te”ti vacanaṃ “sabbeva te yathā vimānassa āruhane	3947	
PA_atk-s05_06a:3947_2	ussukkajātā ahesuṃ, tathā sabbeva taṃ āruhiṃsu, na kassaci āruhane antarāyo ahosī”ti	3947	
PA_atk-s05_06a:3947_3	dassanatthaṃ vuttaṃ. Masakkasāraṃ viya vāsavassāti “masakkasāra”nti ca tāvatiṃsabhavanaṃ	3947	
PA_atk-s05_06a:3947_4	vuccati, sabbaṃ vā devabhavanaṃ, idha pana sakkabhavanaṃ veditabbaṃ. Tenāha “masakkasāraṃ viya vāsavassā”ti.	3947	
PA_atk-s05_06a:3948_0	1277-8. Atha te vāṇijā vimānaṃ passitvā pasannacittā tassa devaputtassa ovāde ṭhatvā	3948	
PA_atk-s05_06a:3948_1	saraṇesu ca sīlesu ca patiṭṭhāya tassa ānubhāvena sotthinā icchitaṃ desaṃ agamaṃsu.	3948	
PA_atk-s05_06a:3948_2	Tena vuttaṃ “te tattha sabbevā”tiādi. Tattha anumato pakkāmi sattho yakkhiddhiyā	3948	
PA_atk-s05_06a:3948_3	punappunaṃ anumodamānoti yojanā. Kena pana anumatoti? Yakkhenāti pākaṭoyamattho.	3948	
PA_atk-s05_06a:3949	1279. Yathāpayogāti yathāajjhāsayaṃ katapayogā. Paripuṇṇalābhāti samiddhalābhā. Akkhatanti anupaddutaṃ pāṭaliputtaṃ. Akkhatanti vā anābādhaṃ anuppīḷaṃ, anantarāyenāti attho.	394	
PA_atk-s05_06a:3950_0	1280. Saṅgharanti sakaṃ gehaṃ. Sotthivantoti sotthibhāvena yuttā khemino. Ānandītiādīhi	3950	
PA_atk-s05_06a:3950_1	catūhi padehi somanassitabhāvameva vadati. Serīsakaṃ te pariveṇaṃ māpayiṃsūti kataññutāya	3950	
PA_atk-s05_06a:3950_2	ṭhatvā paṭissavamocanatthañca devaputtassa nāmena serīsakaṃ nāma paricchedavasena	3950	
PA_atk-s05_06a:3950_3	veṇiyato pekkhitabbato pariveṇaṃ pāsādakūṭāgārarattiṭṭhānādisampannaṃ pākāraparikkhittaṃ	3950	
PA_atk-s05_06a:3950_4	dvārakoṭṭhakayuttaṃ āvāsaṃ akaṃsu.	3950	
PA_atk-s05_06a:3951_0	1281. Etādisāti edisī, evaṃ anatthapaṭibāhinī atthasādhikā ca. Mahatthikāti mahāpayojanā	3951	
PA_atk-s05_06a:3951_1	mahānisaṃsā. Dhammaguṇānanti aviparītaguṇānaṃ. Ekassa sattassa hitatthaṃ sabbeva	3951	
PA_atk-s05_06a:3951_2	sattā sabbe eva te satthapariyāpannā sattā, sukhitā sukhappattā khemappattā ahesuṃ.	3951	
PA_atk-s05_06a:3952_0	Sambhavo pana upāsako pāyāsissa devaputtassa tesañca vāṇijānaṃ vacanapaṭivacanavasena	3952	
PA_atk-s05_06a:3952_1	pavattaṃ gāthābandhaṃ sutaniyāmeneva uggahetvā therānaṃ ārocesi. Pāyāsidevaputto	3952	
PA_atk-s05_06a:3952_2	āyasmato sambhavattherassa kathesīti apare. Taṃ yasattherappamukhā mahātherā dutiyasaṅgītiyaṃ	3952	
PA_atk-s05_06a:3952_3	saṅgahaṃ āropesuṃ. Sambhavo pana upāsako mātāpitūnaṃ accayena pabbajitvā arahatte patiṭṭhāsi.	3952	
PA_atk-s05_06a:3953	Serīsakavimānavaṇṇanā niṭṭhitā.	395	
PA_atk-s05_06a:3954	11. Sunikkhittavimānavaṇṇanā	395	
PA_atk-s05_06a:3955_0	Uccamidaṃ maṇithūṇaṃ vimānanti sunikkhittavimānaṃ. Tassa kā uppatti? Bhagavā sāvatthiyaṃ	3955	
PA_atk-s05_06a:3955_1	viharati jetavane. Tena samayena āyasmā mahāmoggallāno heṭṭhā vuttanayeneva devacārikaṃ	3955	
PA_atk-s05_06a:3955_2	caranto tāvatiṃsabhavanaṃ upagato. Tasmiñca khaṇe aññataro devaputto attano vimānadvāre	3955	
PA_atk-s05_06a:3955_3	ṭhito āyasmantaṃ mahāmoggallānaṃ disvā sañjātagāravabahumāno upasaṅkamitvā pañcapatiṭṭhitena	3955	
PA_atk-s05_06a:3955_4	vanditvā añjaliṃ paggayha aṭṭhāsi.	3955	
PA_atk-s05_06a:3956_0	So kira atīte kassapasammāsambuddhe parinibbute tassa sarīradhātuyo pakkhipitvā yojanike	3956	
PA_atk-s05_06a:3956_1	kanakathūpe ca kate catasso parisā kālena kālaṃ upasaṅkamitvā gandhapupphadhūpādīhi	3956	
PA_atk-s05_06a:3956_2	cetiye pūjaṃ karonti, tattha aññataro upāsako aññesu pupphapūjaṃ katvā gatesu tehi	3956	
PA_atk-s05_06a:3956_3	pūjitaṭṭhāne dunnikkhittāni pupphāni disvā tattheva tāni sammadeva ṭhapento sannivesavasena	3956	
PA_atk-s05_06a:3956_4	dassanīyaṃ pāsādikaṃ vibhattivisesayuttaṃ pupphapūjaṃ akāsi. Katvā ca pana etaṃ ārammaṇaṃ	3956	
PA_atk-s05_06a:3956_5	gaṇhanto satthu guṇe anussaritvā pasannacitto taṃ puññaṃ hadaye ṭhapesi.	3956	
PA_atk-s05_06a:3957_0	So aparabhāge kālaṃ katvā tasseva kammassa ānubhāvena tāvatiṃsabhavane dvādasayojanike	3957	
PA_atk-s05_06a:3957_1	kanakavimāne nibbatti, mahānubhāvo mahā cassa parivāro ahosi. Taṃ sandhāya vuttaṃ	3957	
PA_atk-s05_06a:3957_2	“tasmiñca khaṇe aññataro devaputto…pe… aṭṭhāsī”ti. Atha naṃ āyasmā mahāmoggallāno	3957	
PA_atk-s05_06a:3957_3	yathāladdhasampattikittanamukhena katasucaritakammaṃ imāhi gāthāhi pucchi –	3957	
PA_atk-s05_06a:3959	“Uccamidaṃ maṇithūṇaṃ vimānaṃ, samantato dvādasayojanāni;	395	
PA_atk-s05_06a:3960	Kūṭāgārā sattasatā uḷārā, veḷuriyathambhā rucakatthatā subhā.	396	
PA_atk-s05_06a:3962	“Tatthacchasi pivasi khādasi ca, dibbā ca vīṇā pavadanti vagguṃ;	396	
PA_atk-s05_06a:3963	Dibbā rasā kāmaguṇettha pañca, nāriyo ca naccanti suvaṇṇachannā.	396	
PA_atk-s05_06a:3965	“Kena tetādiso vaṇṇo, kena te idha mijjhati;	396	
PA_atk-s05_06a:3966	Uppajjanti ca te bhogā, ye keci manaso piyā.	396	
PA_atk-s05_06a:3968	“Pucchāmi taṃ deva mahānubhāva, manussabhūto kimakāsi puññaṃ;	396	
PA_atk-s05_06a:3969	Kenāsi evaṃ jalitānubhāvo, vaṇṇo ca te sabbadisā pabhāsatī”ti.	396	
PA_atk-s05_06a:3970	Sopi tassa attano katakammaṃ imāhi gāthāhi kathesi. Taṃ dassentā saṅgītikārā āhaṃsu –	397	
PA_atk-s05_06a:3972	“So devaputto attamano, moggallānena pucchito;	397	
PA_atk-s05_06a:3973	Pañhaṃ puṭṭho viyākāsi, yassa kammassidaṃ phalaṃ”.	397	
PA_atk-s05_06a:3975	“Dunnikkhittaṃ mālaṃ sunikkhipitvā, patiṭṭhapetvā sugatassa thūpe;	397	
PA_atk-s05_06a:3976	Mahiddhiko camhi mahānubhāvo, dibbehi kāmehi samaṅgibhūto.	397	
PA_atk-s05_06a:3978	“Tena metādiso vaṇṇo, tena me idha mijjhati;	397	
PA_atk-s05_06a:3979	Uppajjanti ca me bhogā, ye keci manaso piyā.	397	
PA_atk-s05_06a:3981	“Akkhāmi te bhikkhu mahānubhāva, manussabhūto yamahaṃ akāsiṃ;	398	
PA_atk-s05_06a:3982	Tenamhi evaṃ jalitānubhāvo, vaṇṇo ca me sabbadisā pabhāsatī”ti.	398	
PA_atk-s05_06a:3983_0	1287. Tattha dunnikkhittaṃ mālanti cetiye pūjākaraṇaṭṭhāne nirantaraṭṭhapanādinā	3983	
PA_atk-s05_06a:3983_1	racanāvisesena aṭṭhapetvā yathānikkhittatāya na suṭṭhu nikkhittaṃ, vātena vā paharitvā	3983	
PA_atk-s05_06a:3983_2	dunnikkhittaṃ pupphaṃ. Sunikkhipitvāti suṭṭhu nikkhipitvā racanāvisesena dassanīyaṃ	3983	
PA_atk-s05_06a:3983_3	pāsādikaṃ katvā nikkhipiya. Patiṭṭhapetvāti vibhattivisesādivasena pupphaṃ patiṭṭhāpetvā.	3983	
PA_atk-s05_06a:3983_4	Taṃ vā pupphaṃ nikkhipanto satthu cetiyaṃ uddissa mama santāne kusaladhammaṃ patiṭṭhāpetvāti	3983	
PA_atk-s05_06a:3983_5	evaṃ ettha attho daṭṭhabbo. Sesaṃ vuttanayameva.	3983	
PA_atk-s05_06a:3984_0	Evaṃ devaputtena attano sucaritakamme pakāsite thero tassa dhammaṃ desetvā āgantvā	3984	
PA_atk-s05_06a:3984_1	bhagavato tamatthaṃ nivedesi. Bhagavā taṃ aṭṭhuppattiṃ katvā sampattamahājanassa	3984	
PA_atk-s05_06a:3984_2	dhammaṃ desesi. Desanā mahājanassa sātthikā ahosīti.	3984	
PA_atk-s05_06a:3985	Sunikkhittavimānavaṇṇanā niṭṭhitā.	398	
PA_atk-s05_06a:3986	Iti paramatthadīpaniyā khuddaka-aṭṭhakathāya vimānavatthusmiṃ	398	
PA_atk-s05_06a:3987	Ekādasavatthupaṭimaṇḍitassa sattamassa	398	
PA_atk-s05_06a:3988	Sunikkhittavaggassa atthavaṇṇanā niṭṭhitā.	398	
PA_atk-s05_06a:3989	Niṭṭhitā ca purisavimānavaṇṇanā.	398	
PA_atk-s05_06a:3990	Nigamanakathā	399	
PA_atk-s05_06a:3991	Ettāvatā ca –	399	
PA_atk-s05_06a:3992	Devatānaṃ vimānādi-sampattiṃ tassa kāraṇaṃ;	399	
PA_atk-s05_06a:3993	Pakāsayantī sattānaṃ, sabbalokahitāvahā.	399	
PA_atk-s05_06a:3994	Appakānampi kārānaṃ, yā vibhāveti desanā;	399	
PA_atk-s05_06a:3995	Uḷāraphalataṃ citta-khettasampattiyogato.	399	
PA_atk-s05_06a:3996	Yaṃ kathāvatthukusalā, supariññātavatthukā;	399	
PA_atk-s05_06a:3997	Vimānavatthuicceva, saṅgāyiṃsu mahesayo.	399	
PA_atk-s05_06a:3998	Tassa atthaṃ pakāsetuṃ, porāṇaṭṭhakathānayaṃ;	399	
PA_atk-s05_06a:3999	Sannissāya samāraddhā, atthasaṃvaṇṇanā mayā.	399	
PA_atk-s05_06a:4000	Yā tattha paramatthānaṃ, tattha tattha yathārahaṃ;	400	
PA_atk-s05_06a:4001	Pakāsanā paramattha-dīpanī nāma nāmato.	400	
PA_atk-s05_06a:4002	Sampattā pariniṭṭhānaṃ, anākulavinicchayā;	400	
PA_atk-s05_06a:4003	Sā sattarasamattāya, pāḷiyā bhāṇavārato.	400	
PA_atk-s05_06a:4004	Iti taṃ saṅkharontena, yaṃ taṃ adhigataṃ mayā;	400	
PA_atk-s05_06a:4005	Puññaṃ tassānubhāvena, lokanāthassa sāsanaṃ.	400	
PA_atk-s05_06a:4006	Ogāhetvā visuddhāya, sīlādipaṭipattiyā;	400	
PA_atk-s05_06a:4007	Sabbepi dehino hontu, vimuttirasabhāgino.	400	
PA_atk-s05_06a:4008	Ciraṃ tiṭṭhatu lokasmiṃ, sammāsambuddhasāsanaṃ;	400	
PA_atk-s05_06a:4009	Tasmiṃ sagāravā niccaṃ, hontu sabbepi pāṇino.	400	
PA_atk-s05_06a:4010	Sammā vassatu kālena, devopi jagatīpati;	401	
PA_atk-s05_06a:4011	Saddhammanirato lokaṃ, dhammeneva pasāsatūti.	401	
PA_atk-s05_06a:4012	Iti badaratitthavihāravāsinā ācariyadhammapālena	401	
PA_atk-s05_06a:4013	Katāya	401	
PA_atk-s05_06a:4014	Paramatthadīpaniyā khuddaka-aṭṭhakathāya	401	
PA_atk-s05_06a:4015	Vimānavatthuatthavaṇṇanā niṭṭhitā.	401	
PA_atk-s05_06a:4016	Vimānavatthu-aṭṭhakathā samattā.	401	
