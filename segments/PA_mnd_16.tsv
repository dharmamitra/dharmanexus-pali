segmentnr	original	folio	analyzed
PA_mnd_16:0.1	Mahāniddesa	0	
PA_mnd_16:0.2	Aṭṭhakavagga	0	
PA_mnd_16:0.3	16. Sāriputtasuttaniddesa	0	
PA_mnd_16:1.1	Atha sāriputtasuttaniddesaṁ vakkhati—	1	
PA_mnd_16:2.1	Na me diṭṭho ito pubbe,	2	
PA_mnd_16:2.2	(iccāyasmā sāriputto)	2	
PA_mnd_16:2.3	Na suto uda kassaci;	2	
PA_mnd_16:2.4	Evaṁ vagguvado satthā,	2	
PA_mnd_16:2.5	Tusitā gaṇimāgato.	2	
PA_mnd_16:3.1	Na me diṭṭho ito pubbeti.	3	
PA_mnd_16:3.2	Ito pubbe me mayā na diṭṭhapubbo so bhagavā iminā cakkhunā iminā attabhāvena.	3	
PA_mnd_16:3.3	Yadā bhagavā tāvatiṁsabhavane pāricchattakamūle paṇḍukambalasilāyaṁ vassaṁvuṭṭho devagaṇaparivuto majjhe maṇimayena sopāṇena saṅkassanagaraṁ otiṇṇo imaṁ dassanaṁ pubbe na diṭṭhoti—	3	
PA_mnd_16:3.4	na me diṭṭho ito pubbe.	3	
PA_mnd_16:4.1	Iccāyasmā sāriputtoti.	4	
PA_mnd_16:4.2	Iccāti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—	4	
PA_mnd_16:4.3	iccāti.	4	
PA_mnd_16:4.4	Āyasmāti piyavacanaṁ garuvacanaṁ sagāravasappatissavacanametaṁ—	4	
PA_mnd_16:4.5	āyasmāti.	4	
PA_mnd_16:4.6	Sāriputtoti tassa therassa nāmaṁ saṅkhā samaññā paññatti vohāro nāmaṁ nāmakammaṁ nāmadheyyaṁ nirutti byañjanaṁ abhilāpoti—	4	
PA_mnd_16:4.7	iccāyasmā sāriputto.	4	
PA_mnd_16:5.1	Na suto uda kassacīti.	5	
PA_mnd_16:5.2	Nāti paṭikkhepo.	5	
PA_mnd_16:5.3	Udāti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—	5	
PA_mnd_16:5.4	udāti.	5	
PA_mnd_16:5.5	Kassacīti khattiyassa vā brāhmaṇassa vā vessassa vā suddassa vā gahaṭṭhassa vā pabbajitassa vā devassa vā manussassa vāti—	5	
PA_mnd_16:5.6	na suto uda kassaci.	5	
PA_mnd_16:6.1	Evaṁ vagguvado satthāti.	6	
PA_mnd_16:6.2	Evaṁ vagguvado madhuravado pemanīyavado hadayaṅgamavado karavīkarutamañjughoso.	6	
PA_mnd_16:6.3	Aṭṭhaṅgasamannāgato kho pana tassa bhagavato mukhato ghoso niccharati—	6	
PA_mnd_16:6.4	visaṭṭho ca viññeyyo ca mañju ca savanīyo ca bindu ca avisārī ca gambhīro ca ninnādī ca.	6	
PA_mnd_16:6.5	Yathā parisaṁ kho pana so bhagavā sarena viññāpeti, na assa bahiddhā parisāya ghoso niccharati, brahmassaro kho pana so bhagavā karavīkabhāṇīti—	6	
PA_mnd_16:6.6	evaṁ vagguvado.	6	
PA_mnd_16:7.1	Satthāti satthā bhagavā satthavāho.	7	
PA_mnd_16:7.2_0	Yathā satthavāho satte kantāraṁ tāreti, corakantāraṁ tāreti, vāḷakantāraṁ tāreti,	7	
PA_mnd_16:7.2_1	dubbhikkhakantāraṁ tāreti, nirudakakantāraṁ tāreti uttāreti nittāreti patāreti khemantabhūmiṁ sampāpeti;	7	
PA_mnd_16:7.3_0	evamevaṁ bhagavā satthavāho satte kantāraṁ tāreti, jātikantāraṁ tāreti, jarākantāraṁ	7	
PA_mnd_16:7.3_1	tāreti, byādhikantāraṁ …pe… maraṇakantāraṁ … sokaparidevadukkhadomanassupāyāsakantāraṁ	7	
PA_mnd_16:7.3_2	tāreti, rāgakantāraṁ tāreti, dosakantāraṁ … mohakantāraṁ … mānakantāraṁ … diṭṭhikantāraṁ	7	
PA_mnd_16:7.3_3	… kilesakantāraṁ … duccaritakantāraṁ tāreti, rāgagahanaṁ tāreti, dosagahanaṁ … mohagahanaṁ	7	
PA_mnd_16:7.3_4	… mānagahanaṁ … diṭṭhigahanaṁ … kilesagahanaṁ … duccaritagahanaṁ tāreti uttāreti	7	
PA_mnd_16:7.3_5	nittāreti patāreti khemantaṁ amataṁ nibbānaṁ sampāpetīti.	7	
PA_mnd_16:7.4	Evampi bhagavā satthavāho.	7	
PA_mnd_16:8.1	Atha vā bhagavā netā vinetā anunetā paññāpetā nijjhāpetā pekkhetā pasādetāti.	8	
PA_mnd_16:8.2	Evampi bhagavā satthavāho.	8	
PA_mnd_16:9.1_0	Atha vā bhagavā anuppannassa maggassa uppādetā, asañjātassa maggassa sañjanetā, anakkhātassa	9	
PA_mnd_16:9.1_1	maggassa akkhātā, maggaññū maggavidū maggakovido maggānugā ca pana etarahi sāvakā	9	
PA_mnd_16:9.1_2	viharanti pacchā samannāgatāti.	9	
PA_mnd_16:9.2	Evampi bhagavā satthavāhoti—	9	
PA_mnd_16:9.3	evaṁ vagguvado satthā.	9	
PA_mnd_16:10.1	Tusitā gaṇimāgatoti.	10	
PA_mnd_16:10.2	Bhagavā tusitakāyā cavitvā sato sampajāno mātukucchiṁ okkantoti.	10	
PA_mnd_16:10.3	Evampi tusitā gaṇimāgato.	10	
PA_mnd_16:11.1	Atha vā devā vuccanti tusitā.	11	
PA_mnd_16:11.2	Te tuṭṭhā santuṭṭhā attamanā pamuditā pītisomanassajātā devalokato gaṇiṁ āgatoti.	11	
PA_mnd_16:11.3	Evampi tusitā gaṇimāgato.	11	
PA_mnd_16:11.4	Atha vā arahanto vuccanti tusitā.	11	
PA_mnd_16:11.5	Te tuṭṭhā santuṭṭhā attamanā paripuṇṇasaṅkappā arahantānaṁ gaṇiṁ āgatoti.	11	
PA_mnd_16:11.6	Evampi tusitā gaṇimāgato.	11	
PA_mnd_16:11.7	Gaṇīti gaṇī bhagavā.	11	
PA_mnd_16:11.8_0	Gaṇācariyoti gaṇī, gaṇassa satthāti gaṇī, gaṇaṁ pariharatīti gaṇī, gaṇaṁ ovadatīti	11	
PA_mnd_16:11.8_1	gaṇī, gaṇamanusāsatīti gaṇī, visārado gaṇaṁ upasaṅkamatīti gaṇī, gaṇassa sussūsati	11	
PA_mnd_16:11.8_2	sotaṁ odahati aññā cittaṁ upaṭṭhapetīti gaṇī, gaṇaṁ akusalā vuṭṭhāpetvā kusale patiṭṭhāpetīti	11	
PA_mnd_16:11.8_3	gaṇī, bhikkhugaṇassa gaṇī, bhikkhunigaṇassa gaṇī, upāsakagaṇassa gaṇī, upāsikāgaṇassa	11	
PA_mnd_16:11.8_4	gaṇī, rājagaṇassa gaṇī, khattiyagaṇassa … brāhmaṇagaṇassa … vessagaṇassa … suddagaṇassa	11	
PA_mnd_16:11.8_5	… devagaṇassa … brahmagaṇassa gaṇī, saṅghī gaṇī gaṇācariyo.	11	
PA_mnd_16:11.9	Āgatoti upagato samupagato samupapanno saṅkassanagaranti—	11	
PA_mnd_16:11.10	tusitā gaṇimāgato.	11	
PA_mnd_16:12.1	Tenāha thero sāriputto—	12	
PA_mnd_16:13.1	“Na me diṭṭho ito pubbe,	13	
PA_mnd_16:13.2	(iccāyasmā sāriputto)	13	
PA_mnd_16:13.3	Na suto uda kassaci;	13	
PA_mnd_16:13.4	Evaṁ vagguvado satthā,	13	
PA_mnd_16:13.5	Tusitā gaṇimāgato”ti.	13	
PA_mnd_16:14.1	Sadevakassa lokassa,	14	
PA_mnd_16:14.2	yathā dissati cakkhumā;	14	
PA_mnd_16:14.3	Sabbaṁ tamaṁ vinodetvā,	14	
PA_mnd_16:14.4	ekova ratimajjhagā.	14	
PA_mnd_16:15.1	Sadevakassa lokassāti sadevakassa lokassa samārakassa sabrahmakassa sassamaṇabrāhmaṇiyā pajāya sadevamanussāyāti—	15	
PA_mnd_16:15.2	sadevakassa lokassa.	15	
PA_mnd_16:16.1	Yathā dissati cakkhumāti yathā bhagavantaṁ tāvatiṁsabhavane pāricchattakamūle paṇḍukambalasilāyaṁ nisinnaṁ dhammaṁ desentaṁ devatā passanti tathā manussā passanti.	16	
PA_mnd_16:16.2	Yathā manussā passanti tathā devatā passanti.	16	
PA_mnd_16:16.3	Yathā devānaṁ dissati tathā manussānaṁ dissati.	16	
PA_mnd_16:16.4	Yathā manussānaṁ dissati tathā devānaṁ dissatīti.	16	
PA_mnd_16:16.5	Evampi yathā dissati cakkhumā.	16	
PA_mnd_16:16.6	Yathā vā paneke bhonto samaṇabrāhmaṇā adantā dantavaṇṇena dissanti, asantā santavaṇṇena dissanti, anupasantā upasantavaṇṇena dissanti, anibbutā nibbutavaṇṇena dissanti.	16	
PA_mnd_16:17.1	“Patirūpako mattikākuṇḍalova,	17	
PA_mnd_16:17.2	Lohaḍḍhamāsova suvaṇṇachanno;	17	
PA_mnd_16:17.3	Caranti loke parivārachannā,	17	
PA_mnd_16:17.4	Anto asuddhā bahi sobhamānā”ti.	17	
PA_mnd_16:18.1	Na bhagavā evaṁ dissati.	18	
PA_mnd_16:18.2_0	Bhagavā bhūtena tacchena tathena yāthāvena aviparītena sabhāvena danto dantavaṇṇena	18	
PA_mnd_16:18.2_1	dissati, santo santavaṇṇena dissati, upasanto upasantavaṇṇena dissati, nibbuto nibbutavaṇṇena	18	
PA_mnd_16:18.2_2	dissati, akappitairiyāpathā ca buddhā bhagavanto paṇidhisampannāti.	18	
PA_mnd_16:18.3	Evampi yathā dissati cakkhumā.	18	
PA_mnd_16:19.1_0	Atha vā bhagavā visuddhasaddo gatakittisaddasiloko nāgabhavane ca supaṇṇabhavane	19	
PA_mnd_16:19.1_1	ca yakkhabhavane ca asurabhavane ca gandhabbabhavane ca mahārājabhavane ca indabhavane	19	
PA_mnd_16:19.1_2	ca brahmabhavane ca devabhavane ca ediso ca tādiso ca tato ca bhiyyoti.	19	
PA_mnd_16:19.2	Evampi yathā dissati cakkhumā.	19	
PA_mnd_16:20.1_0	Atha vā bhagavā dasahi balehi samannāgato, catūhi vesārajjehi, catūhi paṭisambhidāhi,	20	
PA_mnd_16:20.1_1	chahi abhiññāhi, chahi buddhadhammehi, tejena ca balena ca guṇena ca vīriyena ca	20	
PA_mnd_16:20.1_2	paññāya ca dissati ñāyati paññāyati.	20	
PA_mnd_16:21.1	“Dūre santo pakāsenti,	21	
PA_mnd_16:21.2	himavantova pabbato;	21	
PA_mnd_16:21.3	Asantettha na dissanti,	21	
PA_mnd_16:21.4	rattiṁ khittā yathā sarā”ti.	21	
PA_mnd_16:22.1	Evampi yathā dissati cakkhumā.	22	
PA_mnd_16:23.1	Cakkhumāti bhagavā pañcahi cakkhūhi cakkhumā—	23	
PA_mnd_16:23.2	maṁsacakkhunāpi cakkhumā, dibbacakkhunāpi cakkhumā, paññācakkhunāpi cakkhumā, buddhacakkhunāpi cakkhumā, samantacakkhunāpi cakkhumā.	23	
PA_mnd_16:24.1	Kathaṁ bhagavā maṁsacakkhunāpi cakkhumā?	24	
PA_mnd_16:24.2	Maṁsacakkhumhi bhagavato pañca vaṇṇā saṁvijjanti—	24	
PA_mnd_16:24.3	nīlo ca vaṇṇo, pītako ca vaṇṇo, lohitako ca vaṇṇo, kaṇho ca vaṇṇo, odāto ca vaṇṇo.	24	
PA_mnd_16:24.4	Akkhilomāni ca bhagavato.	24	
PA_mnd_16:24.5	Yattha ca akkhilomāni patiṭṭhitāni taṁ nīlaṁ hoti sunīlaṁ pāsādikaṁ dassaneyyaṁ umāpupphasamānaṁ.	24	
PA_mnd_16:24.6	Tassa parato pītakaṁ hoti supītakaṁ suvaṇṇavaṇṇaṁ pāsādikaṁ dassaneyyaṁ kaṇikārapupphasamānaṁ.	24	
PA_mnd_16:24.7	Ubhato ca akkhikūṭāni bhagavato lohitakāni honti sulohitakāni pāsādikāni dassaneyyāni indagopakasamānāni.	24	
PA_mnd_16:24.8	Majjhe kaṇhaṁ hoti sukaṇhaṁ alūkhaṁ suddhaṁ pāsādikaṁ dassaneyyaṁ addāriṭṭhakasamānaṁ.	24	
PA_mnd_16:24.9	Tassa parato odātaṁ hoti suodātaṁ setaṁ paṇḍaraṁ pāsādikaṁ dassaneyyaṁ osadhitārakasamānaṁ.	24	
PA_mnd_16:24.10	Tena bhagavā pākatikena maṁsacakkhunā attabhāvapariyāpannena purimasucaritakammābhinibbattena samantā yojanaṁ passati divā ceva rattiñca.	24	
PA_mnd_16:24.11	Yadāpi caturaṅgasamannāgato andhakāro hoti sūriyo ca atthaṅgato hoti;	24	
PA_mnd_16:24.12	kāḷapakkho ca uposatho hoti, tibbo ca vanasaṇḍo hoti, mahā ca kāḷamegho abbhuṭṭhito hoti.	24	
PA_mnd_16:24.13	Evarūpepi caturaṅgasamannāgate andhakāre samantā yojanaṁ passati.	24	
PA_mnd_16:24.14	Natthi so kuṭṭo vā kavāṭaṁ vā pākāro vā pabbato vā gaccho vā latā vā āvaraṇaṁ rūpānaṁ dassanāya.	24	
PA_mnd_16:24.15	Ekañce tilaphalaṁ nimittaṁ katvā tilavāhe pakkhipeyya, taññeva tilaphalaṁ uddhareyya.	24	
PA_mnd_16:24.16	Evaṁ parisuddhaṁ bhagavato pākatikamaṁsacakkhu.	24	
PA_mnd_16:24.17	Evaṁ bhagavā maṁsacakkhunāpi cakkhumā.	24	
PA_mnd_16:25.1	Kathaṁ bhagavā dibbena cakkhunāpi cakkhumā?	25	
PA_mnd_16:25.2	Bhagavā dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate;	25	
PA_mnd_16:25.3	yathākammūpage satte pajānāti—	25	
PA_mnd_16:25.4_0	“ime vata bhonto sattā kāyaduccaritena samannāgatā vacīduccaritena samannāgatā manoduccaritena	25	
PA_mnd_16:25.4_1	samannāgatā ariyānaṁ upavādakā micchādiṭṭhikā micchādiṭṭhikammasamādānā, te kāyassa	25	
PA_mnd_16:25.4_2	bhedā paraṁ maraṇā apāyaṁ duggatiṁ vinipātaṁ nirayaṁ upapannā;	25	
PA_mnd_16:25.5_0	ime vā pana bhonto sattā kāyasucaritena samannāgatā vacīsucaritena samannāgatā manosucaritena	25	
PA_mnd_16:25.5_1	samannāgatā ariyānaṁ anupavādakā sammādiṭṭhikā sammādiṭṭhikammasamādānā, te kāyassa	25	
PA_mnd_16:25.5_2	bhedā paraṁ maraṇā sugatiṁ saggaṁ lokaṁ upapannā”ti.	25	
PA_mnd_16:25.6	Iti dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate;	25	
PA_mnd_16:25.7	yathākammūpage satte pajānāti.	25	
PA_mnd_16:25.8_0	Ākaṅkhamāno ca bhagavā ekampi lokadhātuṁ passeyya, dvepi lokadhātuyo passeyya, tissopi	25	
PA_mnd_16:25.8_1	lokadhātuyo passeyya, catassopi lokadhātuyo passeyya, pañcapi lokadhātuyo passeyya,	25	
PA_mnd_16:25.8_2	dasapi lokadhātuyo passeyya, vīsampi lokadhātuyo passeyya, tiṁsampi lokadhātuyo passeyya,	25	
PA_mnd_16:25.8_3	cattālīsampi lokadhātuyo passeyya, paññāsampi lokadhātuyo passeyya, satampi lokadhātuṁ	25	
PA_mnd_16:25.8_4	passeyya, sahassimpi cūḷanikaṁ lokadhātuṁ passeyya, dvisahassimpi majjhimikaṁ lokadhātuṁ	25	
PA_mnd_16:25.8_5	passeyya, tisahassimpi lokadhātuṁ passeyya, mahāsahassimpi lokadhātuṁ passeyya, yāvatakaṁ	25	
PA_mnd_16:25.8_6	pana ākaṅkheyya tāvatakaṁ passeyya.	25	
PA_mnd_16:25.9	Evaṁ parisuddhaṁ bhagavato dibbacakkhu.	25	
PA_mnd_16:25.10	Evaṁ bhagavā dibbena cakkhunāpi cakkhumā.	25	
PA_mnd_16:26.1	Kathaṁ bhagavā paññācakkhunāpi cakkhumā?	26	
PA_mnd_16:26.2_0	Bhagavā mahāpañño puthupañño hāsapañño javanapañño tikkhapañño nibbedhikapañño paññāpabhedakusalo	26	
PA_mnd_16:26.2_1	pabhinnañāṇo adhigatapaṭisambhido catuvesārajjappatto dasabaladhārī purisāsabho purisasīho	26	
PA_mnd_16:26.2_2	purisanāgo purisājañño purisadhorayho anantañāṇo anantatejo anantayaso aḍḍho mahaddhano	26	
PA_mnd_16:26.2_3	dhanavā netā vinetā anunetā paññāpetā nijjhāpetā pekkhetā pasādetā.	26	
PA_mnd_16:26.3_0	So hi bhagavā anuppannassa maggassa uppādetā, asañjātassa maggassa sañjanetā, anakkhātassa	26	
PA_mnd_16:26.3_1	maggassa akkhātā, maggaññū maggavidū maggakovido maggānugā ca pana etarahi sāvakā	26	
PA_mnd_16:26.3_2	viharanti pacchā samannāgatā.	26	
PA_mnd_16:27.1	So hi bhagavā jānaṁ jānāti, passaṁ passati, cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato.	27	
PA_mnd_16:27.2	Natthi tassa bhagavato aññātaṁ adiṭṭhaṁ aviditaṁ asacchikataṁ aphassitaṁ paññāya.	27	
PA_mnd_16:27.3	Atītaṁ anāgataṁ paccuppannaṁ upādāya sabbe dhammā sabbākārena buddhassa bhagavato ñāṇamukhe āpāthaṁ āgacchanti.	27	
PA_mnd_16:27.4_0	Yaṁ kiñci neyyaṁ nāma atthi jānitabbaṁ attattho vā, parattho vā, ubhayattho vā, diṭṭhadhammiko	27	
PA_mnd_16:27.4_1	vā attho, samparāyiko vā attho, uttāno vā attho, gambhīro vā attho, gūḷho vā attho,	27	
PA_mnd_16:27.4_2	paṭicchanno vā attho, neyyo vā attho, nīto vā attho, anavajjo vā attho, nikkileso	27	
PA_mnd_16:27.4_3	vā attho, vodāno vā attho, paramattho vā attho, sabbaṁ taṁ antobuddhañāṇe parivattati.	27	
PA_mnd_16:28.1	Atīte buddhassa bhagavato appaṭihataṁ ñāṇaṁ, anāgate appaṭihataṁ ñāṇaṁ, paccuppanne appaṭihataṁ ñāṇaṁ.	28	
PA_mnd_16:28.2	Sabbaṁ kāyakammaṁ buddhassa bhagavato ñāṇānuparivatti.	28	
PA_mnd_16:28.3	Sabbaṁ vacīkammaṁ …	28	
PA_mnd_16:28.4	sabbaṁ manokammaṁ buddhassa bhagavato ñāṇānuparivatti.	28	
PA_mnd_16:28.5	Yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ;	28	
PA_mnd_16:28.6	neyyapariyantikaṁ ñāṇaṁ, ñāṇapariyantikaṁ neyyaṁ;	28	
PA_mnd_16:28.7	neyyaṁ atikkamitvā ñāṇaṁ nappavattati, ñāṇaṁ atikkamitvā neyyapatho natthi;	28	
PA_mnd_16:28.8	aññamaññapariyantaṭṭhāyino te dhammā.	28	
PA_mnd_16:28.9	Yathā dvinnaṁ samuggapaṭalānaṁ sammāphusitānaṁ heṭṭhimaṁ samuggapaṭalaṁ uparimaṁ nātivattati, uparimaṁ samuggapaṭalaṁ heṭṭhimaṁ nātivattati, aññamaññapariyantaṭṭhāyino;	28	
PA_mnd_16:28.10	evamevaṁ buddhassa bhagavato neyyañca ñāṇañca aññamaññapariyantaṭṭhāyino.	28	
PA_mnd_16:28.11	Yāvatakaṁ neyyaṁ tāvatakaṁ ñāṇaṁ, yāvatakaṁ ñāṇaṁ tāvatakaṁ neyyaṁ, neyyapariyantikaṁ ñāṇaṁ, ñāṇapariyantikaṁ neyyaṁ;	28	
PA_mnd_16:28.12	neyyaṁ atikkamitvā ñāṇaṁ na pavattati, ñāṇaṁ atikkamitvā neyyapatho natthi;	28	
PA_mnd_16:28.13	aññamaññapariyantaṭṭhāyino te dhammā.	28	
PA_mnd_16:29.1	Sabbadhammesu buddhassa bhagavato ñāṇaṁ pavattati.	29	
PA_mnd_16:29.2	Sabbe dhammā buddhassa bhagavato āvajjanapaṭibaddhā ākaṅkhapaṭibaddhā manasikārapaṭibaddhā cittuppādapaṭibaddhā.	29	
PA_mnd_16:29.3	Sabbasattesu buddhassa bhagavato ñāṇaṁ pavattati.	29	
PA_mnd_16:29.4_0	Sabbesaṁ sattānaṁ bhagavā āsayaṁ jānāti, anusayaṁ jānāti, caritaṁ jānāti, adhimuttiṁ	29	
PA_mnd_16:29.4_1	jānāti, apparajakkhe mahārajakkhe tikkhindriye mudindriye svākāre dvākāre suviññāpaye	29	
PA_mnd_16:29.4_2	duviññāpaye bhabbābhabbe satte pajānāti.	29	
PA_mnd_16:29.5	Sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati.	29	
PA_mnd_16:30.1	Yathā ye keci macchakacchapā antamaso timitimiṅgalaṁ upādāya antomahāsamudde parivattanti;	30	
PA_mnd_16:30.2	evamevaṁ sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati.	30	
PA_mnd_16:30.3	Yathā ye keci pakkhī antamaso garuḷaṁ venateyyaṁ upādāya ākāsassa padese parivattanti;	30	
PA_mnd_16:30.4	evamevaṁ yepi te sāriputtasamā paññāya tepi buddhañāṇassa padese parivattanti;	30	
PA_mnd_16:30.5	buddhañāṇaṁ devamanussānaṁ paññaṁ pharitvā abhibhavitvā tiṭṭhati.	30	
PA_mnd_16:30.6_0	Yepi te khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā nipuṇā kataparappavādā	30	
PA_mnd_16:30.6_1	vālavedhirūpā vobhindantā maññe caranti paññāgatena diṭṭhigatāni, te pañhe abhisaṅkharitvā	30	
PA_mnd_16:30.6_2	abhisaṅkharitvā tathāgataṁ upasaṅkamitvā pucchanti gūḷhāni ca paṭicchannāni ca.	30	
PA_mnd_16:30.7	Kathitā visajjitāva te pañhā bhagavatā honti niddiṭṭhakāraṇā upakkhittakā ca.	30	
PA_mnd_16:30.8	Te bhagavato sampajjanti.	30	
PA_mnd_16:30.9	Atha kho bhagavāva tattha atirocati, yadidaṁ paññāyāti.	30	
PA_mnd_16:30.10	Evaṁ bhagavā paññācakkhunāpi cakkhumā.	30	
PA_mnd_16:31.1	Kathaṁ bhagavā buddhacakkhunāpi cakkhumā?	31	
PA_mnd_16:31.2_0	Bhagavā buddhacakkhunā lokaṁ volokento addasa satte apparajakkhe mahārajakkhe tikkhindriye	31	
PA_mnd_16:31.2_1	mudindriye svākāre dvākāre suviññāpaye duviññāpaye appekacce paralokavajjabhayadassāvino	31	
PA_mnd_16:31.2_2	viharante appekacce naparalokavajjabhayadassāvino viharante.	31	
PA_mnd_16:31.3_0	Seyyathāpi nāma uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni	31	
PA_mnd_16:31.3_1	vā padumāni vā puṇḍarīkāni vā udake jātāni udake saṁvaḍḍhāni udakānuggatāni antonimuggaposīni,	31	
PA_mnd_16:31.3_2	appekaccāni uppalāni vā padumāni vā puṇḍarīkāni vā udake jātāni udake saṁvaḍḍhāni	31	
PA_mnd_16:31.3_3	samodakaṁ ṭhitāni, appekaccāni uppalāni vā padumāni vā puṇḍarīkāni vā udake jātāni	31	
PA_mnd_16:31.3_4	udake saṁvaḍḍhāni udakaṁ accuggamma tiṭṭhanti anupalittāni udakena;	31	
PA_mnd_16:31.4_0	evamevaṁ bhagavā buddhacakkhunā lokaṁ volokento addasa satte apparajakkhe mahārajakkhe	31	
PA_mnd_16:31.4_1	tikkhindriye mudindriye svākāre dvākāre suviññāpaye duviññāpaye appekacce paralokavajjabhayadassāvino	31	
PA_mnd_16:31.4_2	viharante appekacce naparalokavajjabhayadassāvino viharante.	31	
PA_mnd_16:31.5	Jānāti bhagavā—	31	
PA_mnd_16:31.6	“ayaṁ puggalo rāgacarito, ayaṁ dosacarito, ayaṁ mohacarito, ayaṁ vitakkacarito, ayaṁ saddhācarito, ayaṁ ñāṇacarito”ti.	31	
PA_mnd_16:31.7	Rāgacaritassa bhagavā puggalassa asubhakathaṁ katheti;	31	
PA_mnd_16:31.8	dosacaritassa bhagavā puggalassa mettābhāvanaṁ ācikkhati;	31	
PA_mnd_16:31.9	mohacaritassa bhagavā puggalassa uddese paripucchāya kālena dhammassavane kālena dhammasākacchāya garusaṁvāse niveseti;	31	
PA_mnd_16:31.10	vitakkacaritassa bhagavā puggalassa ānāpānassatiṁ ācikkhati;	31	
PA_mnd_16:31.11	saddhācaritassa bhagavā puggalassa pasādanīyaṁ nimittaṁ ācikkhati buddhasubodhiṁ dhammasudhammataṁ saṅghasuppaṭipattiṁ sīlāni ca attano;	31	
PA_mnd_16:31.12	ñāṇacaritassa bhagavā puggalassa vipassanānimittaṁ ācikkhati aniccākāraṁ dukkhākāraṁ anattākāraṁ.	31	
PA_mnd_16:32.1	“Sele yathā pabbatamuddhaniṭṭhito,	32	
PA_mnd_16:32.2	Yathāpi passe janataṁ samantato;	32	
PA_mnd_16:32.3	Tathūpamaṁ dhammamayaṁ sumedha,	32	
PA_mnd_16:32.4	Pāsādamāruyha samantacakkhu;	32	
PA_mnd_16:32.5	Sokāvatiṇṇaṁ janatamapetasoko,	32	
PA_mnd_16:32.6	Avekkhassu jātijarābhibhūtan”ti.	32	
PA_mnd_16:33.1	Evaṁ bhagavā buddhacakkhunāpi cakkhumā.	33	
PA_mnd_16:34.1	Kathaṁ bhagavā samantacakkhunāpi cakkhumā?	34	
PA_mnd_16:34.2	Samantacakkhu vuccati sabbaññutañāṇaṁ.	34	
PA_mnd_16:34.3	Bhagavā sabbaññutañāṇena upeto samupeto upagato samupagato upapanno samupapanno samannāgato.	34	
PA_mnd_16:35.1	“Na tassa adiṭṭhamidhatthi kiñci,	35	
PA_mnd_16:35.2	Atho aviññātamajānitabbaṁ;	35	
PA_mnd_16:35.3	Sabbaṁ abhiññāsi yadatthi neyyaṁ,	35	
PA_mnd_16:35.4	Tathāgato tena samantacakkhū”ti.	35	
PA_mnd_16:36.1	Evaṁ bhagavā samantacakkhunāpi cakkhumāti—	36	
PA_mnd_16:36.2	yathā dissati cakkhumā.	36	
PA_mnd_16:37.1_0	Sabbaṁ tamaṁ vinodetvāti sabbaṁ rāgatamaṁ dosatamaṁ mohatamaṁ mānatamaṁ diṭṭhitamaṁ	37	
PA_mnd_16:37.1_1	kilesatamaṁ duccaritatamaṁ andhakaraṇaṁ acakkhukaraṇaṁ aññāṇakaraṇaṁ paññānirodhikaṁ	37	
PA_mnd_16:37.1_2	vighātapakkhikaṁ anibbānasaṁvattanikaṁ nuditvā panuditvā jahitvā pajahitvā vinodetvā	37	
PA_mnd_16:37.1_3	byantiṁ karitvā anabhāvaṁ gametvāti—	37	
PA_mnd_16:37.2	sabbaṁ tamaṁ vinodetvā.	37	
PA_mnd_16:38.1	Ekova ratimajjhagāti.	38	
PA_mnd_16:38.2_0	Ekoti bhagavā pabbajjāsaṅkhātena eko, adutiyaṭṭhena eko, taṇhāya pahānaṭṭhena eko,	38	
PA_mnd_16:38.2_1	ekantavītarāgoti eko, ekantavītadosoti eko, ekantavītamohoti eko, ekantanikkilesoti	38	
PA_mnd_16:38.2_2	eko, ekāyanamaggaṁ gatoti eko, anuttaraṁ sammāsambodhiṁ abhisambuddhoti eko.	38	
PA_mnd_16:39.1	Kathaṁ bhagavā pabbajjāsaṅkhātena eko?	39	
PA_mnd_16:39.2_0	Bhagavā daharova samāno susu kāḷakeso bhadrena yobbanena samannāgato paṭhamena vayasā	39	
PA_mnd_16:39.2_1	akāmakānaṁ mātāpitūnaṁ assumukhānaṁ rudantānaṁ vilapantānaṁ ñātisaṅghaṁ pahāya sabbaṁ	39	
PA_mnd_16:39.2_2	gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ chinditvā	39	
PA_mnd_16:39.2_3	mittāmaccapalibodhaṁ chinditvā sannidhipalibodhaṁ chinditvā kesamassuṁ ohāretvā kāsāyāni	39	
PA_mnd_16:39.2_4	vatthāni acchādetvā agārasmā anagāriyaṁ pabbajitvā akiñcanabhāvaṁ upagantvā eko carati	39	
PA_mnd_16:39.2_5	viharati iriyati vattati pāleti yapeti yāpeti—	39	
PA_mnd_16:39.3	evaṁ bhagavā pabbajjāsaṅkhātena eko.	39	
PA_mnd_16:40.1	Kathaṁ bhagavā adutiyaṭṭhena eko?	40	
PA_mnd_16:40.2	So evaṁ pabbajito samāno eko araññavanapatthāni pantāni senāsanāni paṭisevati appasaddāni appanigghosāni vijanavātāni manussarāhasseyyakāni paṭisallānasāruppāni.	40	
PA_mnd_16:40.3_0	So eko carati, eko gacchati, eko tiṭṭhati, eko nisīdati, eko seyyaṁ kappeti, eko	40	
PA_mnd_16:40.3_1	gāmaṁ piṇḍāya pavisati, eko paṭikkamati, eko raho nisīdati, eko caṅkamaṁ adhiṭṭhāti,	40	
PA_mnd_16:40.3_2	eko carati viharati iriyati vattati pāleti yapeti yāpeti—	40	
PA_mnd_16:40.4	evaṁ bhagavā adutiyaṭṭhena eko.	40	
PA_mnd_16:41.1	Kathaṁ bhagavā taṇhāya pahānaṭṭhena eko?	41	
PA_mnd_16:41.2_0	So evaṁ eko adutiyo appamatto ātāpī pahitatto viharanto najjā nerañjarāya tīre bodhirukkhamūle	41	
PA_mnd_16:41.2_1	mahāpadhānaṁ padahanto māraṁ sasenaṁ kaṇhaṁ namuciṁ pamattabandhuṁ vidhamitvā taṇhājāliniṁ	41	
PA_mnd_16:41.2_2	visaritaṁ visattikaṁ pajahasi vinodesi byantiṁ akāsi anabhāvaṁ gamesi.	41	
PA_mnd_16:42.1	“Taṇhādutiyo puriso,	42	
PA_mnd_16:42.2	dīghamaddhānasaṁsaraṁ;	42	
PA_mnd_16:42.3	Itthabhāvaññathābhāvaṁ,	42	
PA_mnd_16:42.4	saṁsāraṁ nātivattati.	42	
PA_mnd_16:43.1	Etamādīnavaṁ ñatvā,	43	
PA_mnd_16:43.2	Taṇhaṁ dukkhassa sambhavaṁ;	43	
PA_mnd_16:43.3	Vītataṇho anādāno,	43	
PA_mnd_16:43.4	Sato bhikkhu paribbaje”ti.	43	
PA_mnd_16:44.1	Evaṁ bhagavā taṇhāya pahānaṭṭhena eko.	44	
PA_mnd_16:45.1	Kathaṁ bhagavā ekantavītarāgoti eko?	45	
PA_mnd_16:45.2	Rāgassa pahīnattā ekantavītarāgoti eko, dosassa pahīnattā ekantavītadosoti eko, mohassa pahīnattā ekantavītamohoti eko, kilesānaṁ pahīnattā ekantanikkilesoti eko.	45	
PA_mnd_16:46.1	Kathaṁ bhagavā ekāyanamaggaṁ gatoti eko?	46	
PA_mnd_16:46.2	Ekāyanamaggo vuccati cattāro satipaṭṭhānā cattāro sammappadhānā cattāro iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo.	46	
PA_mnd_16:47.1	“Ekāyanaṁ jātikhayantadassī,	47	
PA_mnd_16:47.2	Maggaṁ pajānāti hitānukampī;	47	
PA_mnd_16:47.3	Etena maggena tariṁsu pubbe,	47	
PA_mnd_16:47.4	Tarissanti ye ca taranti oghan”ti.	47	
PA_mnd_16:48.1	Evaṁ bhagavā ekāyanamaggaṁ gatoti eko.	48	
PA_mnd_16:49.1	Kathaṁ bhagavā eko anuttaraṁ sammāsambodhiṁ abhisambuddhoti eko?	49	
PA_mnd_16:49.2	Bodhi vuccati catūsu maggesu ñāṇaṁ paññindriyaṁ paññābalaṁ dhammavicayasambojjhaṅgo vīmaṁsā vipassanā sammādiṭṭhi.	49	
PA_mnd_16:49.3	Bhagavā tena bodhiñāṇena “sabbe saṅkhārā aniccā”ti bujjhi,	49	
PA_mnd_16:49.4	“sabbe saṅkhārā dukkhā”ti bujjhi,	49	
PA_mnd_16:49.5	“sabbe dhammā anattā”ti bujjhi,	49	
PA_mnd_16:49.6	“avijjāpaccayā saṅkhārā”ti bujjhi …pe…	49	
PA_mnd_16:49.7	“jātipaccayā jarāmaraṇan”ti bujjhi;	49	
PA_mnd_16:49.8	“avijjānirodhā saṅkhāranirodho”ti bujjhi …pe…	49	
PA_mnd_16:49.9	“jātinirodhā jarāmaraṇanirodho”ti bujjhi;	49	
PA_mnd_16:49.10	“idaṁ dukkhan”ti bujjhi,	49	
PA_mnd_16:49.11	“ayaṁ dukkhasamudayo”ti bujjhi,	49	
PA_mnd_16:49.12	“ayaṁ dukkhanirodho”ti bujjhi,	49	
PA_mnd_16:49.13	“ayaṁ dukkhanirodhagāminī paṭipadā”ti bujjhi;	49	
PA_mnd_16:49.14	“ime āsavā”ti bujjhi …pe…	49	
PA_mnd_16:49.15	“ayaṁ āsavanirodhagāminī paṭipadā”ti bujjhi;	49	
PA_mnd_16:49.16	“ime dhammā pariññeyyā”ti bujjhi …	49	
PA_mnd_16:49.17	pahātabbāti …	49	
PA_mnd_16:49.18	bhāvetabbāti …	49	
PA_mnd_16:49.19	sacchikātabbāti bujjhi,	49	
PA_mnd_16:49.20	channaṁ phassāyatanānaṁ samudayañca atthaṅgamañca assādañca ādīnavañca nissaraṇañca bujjhi,	49	
PA_mnd_16:49.21	pañcannaṁ upādānakkhandhānaṁ samudayañca atthaṅgamañca assādañca ādīnavañca nissaraṇañca bujjhi,	49	
PA_mnd_16:49.22	catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca bujjhi,	49	
PA_mnd_16:49.23	“yaṁ kiñci samudayadhammaṁ,	49	
PA_mnd_16:49.24	sabbaṁ taṁ nirodhadhamman”ti bujjhi.	49	
PA_mnd_16:50.1_0	Atha vā yaṁ kiñci bujjhitabbaṁ anubujjhitabbaṁ paṭibujjhitabbaṁ sambujjhitabbaṁ adhigantabbaṁ	50	
PA_mnd_16:50.1_1	phassitabbaṁ sacchikātabbaṁ, sabbaṁ taṁ tena bodhiñāṇena bujjhi anubujjhi paṭibujjhi	50	
PA_mnd_16:50.1_2	sambujjhi sammābujjhi adhigacchi phassesi sacchākāsi.	50	
PA_mnd_16:50.2	Evaṁ bhagavā eko anuttaraṁ sammāsambodhiṁ abhisambuddhoti eko.	50	
PA_mnd_16:51.1	Ratimajjhagāti.	51	
PA_mnd_16:51.2	Ratinti nekkhammaratiṁ vivekaratiṁ upasamaratiṁ sambodhiratiṁ ajjhagā samajjhagā adhigacchi phassesi sacchākāsīti—	51	
PA_mnd_16:51.3	ekova ratimajjhagā.	51	
PA_mnd_16:52.1	Tenāha thero sāriputto—	52	
PA_mnd_16:53.1	“Sadevakassa lokassa,	53	
PA_mnd_16:53.2	yathā dissati cakkhumā;	53	
PA_mnd_16:53.3	Sabbaṁ tamaṁ vinodetvā,	53	
PA_mnd_16:53.4	ekova ratimajjhagā”ti.	53	
PA_mnd_16:54.1	Taṁ buddhaṁ asitaṁ tādiṁ,	54	
PA_mnd_16:54.2	Akuhaṁ gaṇimāgataṁ;	54	
PA_mnd_16:54.3	Bahūnamidha baddhānaṁ,	54	
PA_mnd_16:54.4	Atthi pañhena āgamaṁ.	54	
PA_mnd_16:55.1	Taṁ buddhaṁ asitaṁ tādinti.	55	
PA_mnd_16:55.2	Buddhoti yo so bhagavā sayambhū anācariyako pubbe ananussutesu dhammesu sāmaṁ saccāni abhisambujjhi, tattha ca sabbaññutaṁ pāpuṇi balesu ca vasībhāvaṁ.	55	
PA_mnd_16:55.3	Buddhoti kenaṭṭhena buddho?	55	
PA_mnd_16:55.4	Bujjhitā saccānīti buddho,	55	
PA_mnd_16:55.5	bodhetā pajāyāti buddho,	55	
PA_mnd_16:55.6	sabbaññutāya buddho,	55	
PA_mnd_16:55.7	sabbadassāvitāya buddho,	55	
PA_mnd_16:55.8	anaññaneyyatāya buddho,	55	
PA_mnd_16:55.9	visavitāya buddho,	55	
PA_mnd_16:55.10	khīṇāsavasaṅkhātena buddho,	55	
PA_mnd_16:55.11	nirupalepasaṅkhātena buddho,	55	
PA_mnd_16:55.12	ekantavītarāgoti buddho,	55	
PA_mnd_16:55.13	ekantavītadosoti buddho,	55	
PA_mnd_16:55.14	ekantavītamohoti buddho,	55	
PA_mnd_16:55.15	ekantanikkilesoti buddho,	55	
PA_mnd_16:55.16	ekāyanamaggaṁ gatoti buddho,	55	
PA_mnd_16:55.17	eko anuttaraṁ sammāsambodhiṁ abhisambuddhoti buddho,	55	
PA_mnd_16:55.18	abuddhivihatattā buddhipaṭilābhattā buddho.	55	
PA_mnd_16:55.19	Buddhoti netaṁ nāmaṁ mātarā kataṁ na pitarā kataṁ,	55	
PA_mnd_16:55.20	na bhātarā kataṁ,	55	
PA_mnd_16:55.21	na bhaginiyā kataṁ,	55	
PA_mnd_16:55.22	na mittāmaccehi kataṁ,	55	
PA_mnd_16:55.23	na ñātisālohitehi kataṁ,	55	
PA_mnd_16:55.24	na samaṇabrāhmaṇehi kataṁ,	55	
PA_mnd_16:55.25	na devatāhi kataṁ.	55	
PA_mnd_16:55.26	Vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti, yadidaṁ buddhoti—	55	
PA_mnd_16:55.27	taṁ buddhaṁ.	55	
PA_mnd_16:55.28	Asitanti dve nissayā—	55	
PA_mnd_16:55.29	taṇhānissayo ca diṭṭhinissayo ca.	55	
PA_mnd_16:55.30	Katamo taṇhānissayo?	55	
PA_mnd_16:55.31	Yāva taṇhāsaṅkhātena sīmakataṁ odhikataṁ pariyantakataṁ pariggahitaṁ mamāyitaṁ—	55	
PA_mnd_16:55.32_0	idaṁ mama, etaṁ mama, ettakaṁ mama, ettāvatā mama, mama rūpā saddā gandhā rasā phoṭṭhabbā,	55	
PA_mnd_16:55.32_1	attharaṇā pāvuraṇā dāsidāsā ajeḷakā kukkuṭasūkarā hatthigavāssavaḷavā, khettaṁ vatthuṁ	55	
PA_mnd_16:55.32_2	hiraññaṁ suvaṇṇaṁ, gāmanigamarājadhāniyo raṭṭhañca janapado ca koso ca koṭṭhāgārañca,	55	
PA_mnd_16:55.32_3	kevalampi mahāpathaviṁ taṇhāvasena mamāyati, yāvatā aṭṭhasataṁ taṇhāvicaritaṁ—	55	
PA_mnd_16:55.33	ayaṁ taṇhānissayo.	55	
PA_mnd_16:56.1	Katamo diṭṭhinissayo?	56	
PA_mnd_16:56.2	Vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi.	56	
PA_mnd_16:56.3_0	Yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisukāyikaṁ diṭṭhivipphanditaṁ	56	
PA_mnd_16:56.3_1	diṭṭhisaṁyojanaṁ gāho paṭiggāho abhiniveso parāmāso kummaggo micchāpatho micchattaṁ	56	
PA_mnd_16:56.3_2	titthāyatanaṁ vipariyesaggāho viparītaggāho vipallāsaggāho micchāgāho “ayāthāvakasmiṁ	56	
PA_mnd_16:56.3_3	yāthāvakan”ti gāho yāvatā dvāsaṭṭhi diṭṭhigatāni—	56	
PA_mnd_16:56.4	ayaṁ diṭṭhinissayo.	56	
PA_mnd_16:57.1	Buddhassa bhagavato taṇhānissayo pahīno, diṭṭhinissayo paṭinissaṭṭho;	57	
PA_mnd_16:57.2	taṇhānissayassa pahīnattā diṭṭhinissayassa paṭinissaṭṭhattā bhagavā cakkhuṁ asito, sotaṁ … ghānaṁ … jivhaṁ … kāyaṁ … manaṁ asito,	57	
PA_mnd_16:57.3	rūpe … sadde … gandhe … rase … phoṭṭhabbe …	57	
PA_mnd_16:57.4	kulaṁ … gaṇaṁ … āvāsaṁ … lābhaṁ … yasaṁ … pasaṁsaṁ … sukhaṁ … cīvaraṁ … piṇḍapātaṁ … senāsanaṁ … gilānapaccayabhesajjaparikkhāraṁ …	57	
PA_mnd_16:57.5	kāmadhātuṁ … rūpadhātuṁ … arūpadhātuṁ … kāmabhavaṁ … rūpabhavaṁ … arūpabhavaṁ … saññābhavaṁ … asaññābhavaṁ … nevasaññānāsaññābhavaṁ …	57	
PA_mnd_16:57.6	ekavokārabhavaṁ … catuvokārabhavaṁ … pañcavokārabhavaṁ …	57	
PA_mnd_16:57.7	atītaṁ … anāgataṁ … paccuppannaṁ …	57	
PA_mnd_16:57.8	diṭṭhasutamutaviññātabbe dhamme asito anissito anallīno anupagato anajjhosito anadhimutto nikkhanto nissaṭo vippamutto visaññutto vimariyādikatena cetasā viharatīti—	57	
PA_mnd_16:57.9	taṁ buddhaṁ asitaṁ.	57	
PA_mnd_16:58.1	Tādinti bhagavā pañcahākārehi tādī—	58	
PA_mnd_16:58.2	iṭṭhāniṭṭhe tādī, cattāvīti tādī, tiṇṇāvīti tādī, muttāvīti tādī, taṁniddesā tādī.	58	
PA_mnd_16:59.1	Kathaṁ bhagavā iṭṭhāniṭṭhe tādī?	59	
PA_mnd_16:59.2	Bhagavā lābhepi tādī, alābhepi tādī, yasepi tādī, ayasepi tādī, pasaṁsāyapi tādī nindāyapi tādī, sukhepi tādī, dukkhepi tādī;	59	
PA_mnd_16:59.3_0	ekacce bāhaṁ gandhena limpeyyuṁ, ekacce bāhaṁ vāsiyā taccheyyuṁ, amukasmiṁ natthi	59	
PA_mnd_16:59.3_1	rāgo, amukasmiṁ natthi paṭighaṁ, anunayapaṭighavippahīno ugghātinigghātivītivatto	59	
PA_mnd_16:59.3_2	anurodhavirodhaṁ samatikkanto.	59	
PA_mnd_16:59.4	Evaṁ bhagavā iṭṭhāniṭṭhe tādī.	59	
PA_mnd_16:60.1	Kathaṁ bhagavā cattāvīti tādī?	60	
PA_mnd_16:60.2_0	Bhagavato rāgo catto vanto mutto pahīno paṭinissaṭṭho, doso … moho … kodho … upanāho	60	
PA_mnd_16:60.2_1	… makkho … paḷāso … issā … macchariyaṁ … māyā … sāṭheyyaṁ … thambho … sārambho …	60	
PA_mnd_16:60.2_2	māno … atimāno … mado … pamādo … sabbe kilesā … sabbe duccaritā … sabbe darathā …	60	
PA_mnd_16:60.2_3	sabbe pariḷāhā … sabbe santāpā … sabbākusalābhisaṅkhārā cattā vantā muttā pahīnā paṭinissaṭṭhā.	60	
PA_mnd_16:60.3	Evaṁ bhagavā cattāvīti tādī.	60	
PA_mnd_16:61.1	Kathaṁ bhagavā tiṇṇāvīti tādī?	61	
PA_mnd_16:61.2	Bhagavā kāmoghaṁ tiṇṇo, bhavoghaṁ tiṇṇo, diṭṭhoghaṁ tiṇṇo, avijjoghaṁ tiṇṇo, sabbaṁ saṁsārapathaṁ tiṇṇo uttiṇṇo nittiṇṇo atikkanto samatikkanto vītivatto.	61	
PA_mnd_16:61.3	So vuṭṭhavāso ciṇṇacaraṇo gataddho gatadiso gatakoṭiyo pālitabrahmacariyo uttamadiṭṭhippatto bhāvitamaggo pahīnakileso paṭividdhākuppo sacchikatanirodho.	61	
PA_mnd_16:61.4_0	Dukkhaṁ tassa pariññātaṁ, samudayo pahīno, maggo bhāvito, nirodho sacchikato, abhiññeyyaṁ	61	
PA_mnd_16:61.4_1	abhiññātaṁ, pariññeyyaṁ pariññātaṁ, pahātabbaṁ pahīnaṁ, bhāvetabbaṁ bhāvitaṁ, sacchikātabbaṁ sacchikataṁ.	61	
PA_mnd_16:61.5_0	So ukkhittapaligho saṅkiṇṇaparikkho abbūḷhesiko niraggaḷo ariyo pannaddhajo pannabhāro	61	
PA_mnd_16:61.5_1	visaññutto pañcaṅgavippahīno chaḷaṅgasamannāgato ekārakkho caturāpasseno panuṇṇapaccekasacco	61	
PA_mnd_16:61.5_2	samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapañño	61	
PA_mnd_16:61.5_3	kevalī vusitavā uttamapuriso paramapuriso paramapattippatto.	61	
PA_mnd_16:61.6	So nevācinati, nāpacinati;	61	
PA_mnd_16:61.7	apacinitvā ṭhito neva pajahati, na upādiyati;	61	
PA_mnd_16:61.8	pajahitvā ṭhito neva saṁsibbati, na ussineti;	61	
PA_mnd_16:61.9	visinetvā ṭhito neva vidhūpeti, na sandhūpeti;	61	
PA_mnd_16:61.10_0	vidhūpetvā ṭhito, asekhena sīlakkhandhena samannāgatattā ṭhito, asekhena samādhikkhandhena	61	
PA_mnd_16:61.10_1	samannāgatattā ṭhito, asekhena paññākkhandhena samannāgatattā ṭhito, asekhena vimuttikkhandhena	61	
PA_mnd_16:61.10_2	samannāgatattā ṭhito, asekhena vimuttiñāṇadassanakkhandhena samannāgatattā ṭhito,	61	
PA_mnd_16:61.10_3	saccaṁ sampaṭipādiyitvā ṭhito, ejaṁ samatikkamitvā ṭhito, kilesaggiṁ pariyādiyitvā	61	
PA_mnd_16:61.10_4	ṭhito, aparigamanatāya ṭhito, kaṭaṁ samādāya ṭhito, muttipaṭisevanatāya ṭhito, mettāya	61	
PA_mnd_16:61.10_5	pārisuddhiyā ṭhito, karuṇāya pārisuddhiyā ṭhito, muditāya pārisuddhiyā ṭhito, upekkhāya	61	
PA_mnd_16:61.10_6	pārisuddhiyā ṭhito, accantapārisuddhiyā ṭhito, atammayatāya pārisuddhiyā ṭhito, vimuttattā	61	
PA_mnd_16:61.10_7	ṭhito, santusitattā ṭhito, khandhapariyante ṭhito, dhātupariyante ṭhito, āyatanapariyante	61	
PA_mnd_16:61.10_8	ṭhito, gatipariyante ṭhito, upapattipariyante ṭhito, paṭisandhipariyante ṭhito, bhavapariyante	61	
PA_mnd_16:61.10_9	ṭhito, saṁsārapariyante ṭhito, vaṭṭapariyante ṭhito, antime bhave ṭhito, antime samussaye	61	
PA_mnd_16:61.10_10	ṭhito, antimadehadharo bhagavā.	61	
PA_mnd_16:62.1	“Tassāyaṁ pacchimako bhavo,	62	
PA_mnd_16:62.2	carimoyaṁ samussayo;	62	
PA_mnd_16:62.3	Jātimaraṇasaṁsāro,	62	
PA_mnd_16:62.4	natthi tassa punabbhavo”ti.	62	
PA_mnd_16:63.1	Evaṁ bhagavā tiṇṇāvīti tādī.	63	
PA_mnd_16:64.1	Kathaṁ bhagavā muttāvīti tādī?	64	
PA_mnd_16:64.2_0	Bhagavato rāgā cittaṁ muttaṁ vimuttaṁ suvimuttaṁ, dosā cittaṁ … mohā cittaṁ … kodhā	64	
PA_mnd_16:64.2_1	… upanāhā … makkhā … paḷāsā … issāya … macchariyā … māyāya … sāṭheyyā … thambhā …	64	
PA_mnd_16:64.2_2	sārambhā … mānā … atimānā … madā … pamādā … sabbakilesehi … sabbaduccaritehi … sabbadarathehi	64	
PA_mnd_16:64.2_3	… sabbapariḷāhehi … sabbasantāpehi … sabbākusalābhisaṅkhārehi cittaṁ muttaṁ vimuttaṁ suvimuttaṁ.	64	
PA_mnd_16:64.3	Evaṁ bhagavā muttāvīti tādī.	64	
PA_mnd_16:65.1	Kathaṁ bhagavā taṁniddesā tādī?	65	
PA_mnd_16:65.2_0	Bhagavā sīle sati sīlavāti taṁniddesā tādī, saddhāya sati saddhoti taṁniddesā tādī,	65	
PA_mnd_16:65.2_1	vīriye sati vīriyavāti taṁniddesā tādī, satiyā sati satimāti taṁniddesā tādī, samādhismiṁ	65	
PA_mnd_16:65.2_2	sati samāhitoti taṁniddesā tādī, paññāya sati paññavāti taṁniddesā tādī, vijjāya	65	
PA_mnd_16:65.2_3	sati tevijjoti taṁniddesā tādī, abhiññāya sati chaḷabhiññoti taṁniddesā tādī, dasabale	65	
PA_mnd_16:65.2_4	sati dasabaloti taṁniddesā tādī.	65	
PA_mnd_16:65.3	Evaṁ bhagavā taṁniddesā tādīti—	65	
PA_mnd_16:65.4	taṁ buddhaṁ asitaṁ tādiṁ.	65	
PA_mnd_16:66.1	Akuhaṁ gaṇimāgatanti.	66	
PA_mnd_16:66.2	Akuhoti tīṇi kuhanavatthūni—	66	
PA_mnd_16:66.3	paccayapaṭisevanasaṅkhātaṁ kuhanavatthu, iriyāpathasaṅkhātaṁ kuhanavatthu, sāmantajappanasaṅkhātaṁ kuhanavatthu.	66	
PA_mnd_16:67.1	Katamaṁ paccayapaṭisevanasaṅkhātaṁ kuhanavatthu?	67	
PA_mnd_16:67.2	Idha gahapatikā bhikkhuṁ nimantenti cīvarapiṇḍapātasenāsanagilānapaccayabhesajjaparikkhārehi.	67	
PA_mnd_16:67.3_0	So pāpiccho icchāpakato atthiko cīvarapiṇḍapātasenāsanagilānapaccayabhesajjaparikkhārānaṁ	67	
PA_mnd_16:67.3_1	bhiyyokamyataṁ upādāya cīvaraṁ paccakkhāti, piṇḍapātaṁ paccakkhāti, senāsanaṁ paccakkhāti,	67	
PA_mnd_16:67.3_2	gilānapaccayabhesajjaparikkhāraṁ paccakkhāti.	67	
PA_mnd_16:67.4	So evamāha—	67	
PA_mnd_16:67.5	“kiṁ samaṇassa mahagghena cīvarena.	67	
PA_mnd_16:67.6	Etaṁ sāruppaṁ, yaṁ samaṇo susānā vā saṅkārakūṭā vā pāpaṇikā vā nantakāni uccinitvā saṅghāṭiṁ karitvā dhāreyya.	67	
PA_mnd_16:67.7	Kiṁ samaṇassa mahagghena piṇḍapātena.	67	
PA_mnd_16:67.8	Etaṁ sāruppaṁ, yaṁ samaṇo uñchācariyāya piṇḍiyālopena jīvitaṁ kappeyya.	67	
PA_mnd_16:67.9	Kiṁ samaṇassa mahagghena senāsanena.	67	
PA_mnd_16:67.10	Etaṁ sāruppaṁ, yaṁ samaṇo rukkhamūliko vā assa sosāniko vā abbhokāsiko vā.	67	
PA_mnd_16:67.11	Kiṁ samaṇassa mahagghena gilānapaccayabhesajjaparikkhārena.	67	
PA_mnd_16:67.12_0	Etaṁ sāruppaṁ, yaṁ samaṇo pūtimuttena haritakīkhaṇḍena osadhaṁ kareyyā”ti tadupādāya	67	
PA_mnd_16:67.12_1	lūkhaṁ cīvaraṁ dhāreti, lūkhaṁ piṇḍapātaṁ paribhuñjati, lūkhaṁ senāsanaṁ paṭisevati,	67	
PA_mnd_16:67.12_2	lūkhaṁ gilānapaccayabhesajjaparikkhāraṁ paṭisevati.	67	
PA_mnd_16:67.13	Tamenaṁ gahapatikā evaṁ jānanti—	67	
PA_mnd_16:67.14	“ayaṁ samaṇo appiccho santuṭṭho pavivitto asaṁsaṭṭho āraddhavīriyo dhutavādo”ti bhiyyo bhiyyo nimantenti cīvarapiṇḍapātasenāsanagilānapaccayabhesajjaparikkhārehi.	67	
PA_mnd_16:67.15	So evamāha—	67	
PA_mnd_16:67.16_0	“tiṇṇaṁ sammukhībhāvā saddho kulaputto bahuṁ puññaṁ pasavati, saddhāya sammukhībhāvā	67	
PA_mnd_16:67.16_1	saddho kulaputto bahuṁ puññaṁ pasavati, deyyadhammassa sammukhībhāvā saddho kulaputto	67	
PA_mnd_16:67.16_2	bahuṁ puññaṁ pasavati, dakkhiṇeyyānaṁ sammukhībhāvā saddho kulaputto bahuṁ puññaṁ pasavati.	67	
PA_mnd_16:67.17	Tumhākañcevāyaṁ saddhā atthi, deyyadhammo ca saṁvijjati, ahañca paṭiggāhako.	67	
PA_mnd_16:67.18	Sace ahaṁ na paṭiggahessāmi, evaṁ tumhe puññena paribāhirā bhavissatha, na mayhaṁ iminā attho, api ca tumhākaṁyeva anukampāya paṭiggaṇhāmī”ti.	67	
PA_mnd_16:67.19	Tadupādāya bahumpi cīvaraṁ paṭiggaṇhāti, bahumpi piṇḍapātaṁ paṭiggaṇhāti, bahumpi senāsanaṁ paṭiggaṇhāti, bahumpi gilānapaccayabhesajjaparikkhāraṁ paṭiggaṇhāti.	67	
PA_mnd_16:67.20	Yā evarūpā bhākuṭikā bhākuṭiyaṁ kuhanā kuhāyanā kuhitattaṁ—	67	
PA_mnd_16:67.21	idaṁ paccayapaṭisevanasaṅkhātaṁ kuhanavatthu.	67	
PA_mnd_16:68.1	Katamaṁ iriyāpathasaṅkhātaṁ kuhanavatthu?	68	
PA_mnd_16:68.2_0	Idhekacco pāpiccho icchāpakato sambhāvanādhippāyo, “evaṁ maṁ jano sambhāvessatī”ti	68	
PA_mnd_16:68.2_1	gamanaṁ saṇṭhapeti, ṭhānaṁ saṇṭhapeti, nisajjaṁ saṇṭhapeti, sayanaṁ saṇṭhapeti, paṇidhāya	68	
PA_mnd_16:68.2_2	gacchati, paṇidhāya tiṭṭhati, paṇidhāya nisīdati, paṇidhāya seyyaṁ kappeti, samāhito	68	
PA_mnd_16:68.2_3	viya gacchati, samāhito viya tiṭṭhati, samāhito viya nisīdati, samāhito viya seyyaṁ	68	
PA_mnd_16:68.2_4	kappeti, āpāthakajjhāyīva hoti.	68	
PA_mnd_16:68.3	Yā evarūpā iriyāpathassa āṭhapanā ṭhapanā saṇṭhapanā bhākuṭikā bhākuṭiyaṁ kuhanā kuhāyanā kuhitattaṁ—	68	
PA_mnd_16:68.4	idaṁ iriyāpathasaṅkhātaṁ kuhanavatthu.	68	
PA_mnd_16:69.1	Katamaṁ sāmantajappanasaṅkhātaṁ kuhanavatthu?	69	
PA_mnd_16:69.2	Idhekacco pāpiccho icchāpakato sambhāvanādhippāyo “evaṁ maṁ jano sambhāvessatī”ti, ariyadhammasannissitaṁ vācaṁ bhāsati.	69	
PA_mnd_16:69.3	“Yo evarūpaṁ cīvaraṁ dhāreti so samaṇo mahesakkho”ti bhaṇati;	69	
PA_mnd_16:69.4	“yo evarūpaṁ pattaṁ dhāreti …	69	
PA_mnd_16:69.5	lohathālakaṁ dhāreti …	69	
PA_mnd_16:69.6	dhammakaraṇaṁ dhāreti …	69	
PA_mnd_16:69.7	parissāvanaṁ dhāreti …	69	
PA_mnd_16:69.8	kuñcikaṁ dhāreti …	69	
PA_mnd_16:69.9	upāhanaṁ dhāreti …	69	
PA_mnd_16:69.10	kāyabandhanaṁ dhāreti …	69	
PA_mnd_16:69.11	āyogaṁ dhāreti, so samaṇo mahesakkho”ti bhaṇati;	69	
PA_mnd_16:69.12	“yassa evarūpo upajjhāyo so samaṇo mahesakkho”ti bhaṇati;	69	
PA_mnd_16:69.13	“yassa evarūpo ācariyo …	69	
PA_mnd_16:69.14	evarūpā samānupajjhāyakā …	69	
PA_mnd_16:69.15	samānācariyakā …	69	
PA_mnd_16:69.16	mittā …	69	
PA_mnd_16:69.17	sandiṭṭhā …	69	
PA_mnd_16:69.18	sambhattā …	69	
PA_mnd_16:69.19	sahāyā, so samaṇo mahesakkho”ti bhaṇati;	69	
PA_mnd_16:69.20	“yo evarūpe vihāre vasati, so samaṇo mahesakkho”ti bhaṇati;	69	
PA_mnd_16:69.21	“yo evarūpe aḍḍhayoge vasati …	69	
PA_mnd_16:69.22	pāsāde vasati …	69	
PA_mnd_16:69.23	hammiye vasati …	69	
PA_mnd_16:69.24	guhāyaṁ vasati …	69	
PA_mnd_16:69.25	leṇe vasati …	69	
PA_mnd_16:69.26	kuṭiyā vasati …	69	
PA_mnd_16:69.27	kūṭāgāre vasati …	69	
PA_mnd_16:69.28	aṭṭe vasati …	69	
PA_mnd_16:69.29	māḷe vasati …	69	
PA_mnd_16:69.30	uddaṇḍe vasati …	69	
PA_mnd_16:69.31	upaṭṭhānasālāyaṁ vasati …	69	
PA_mnd_16:69.32	maṇḍape vasati …	69	
PA_mnd_16:69.33	rukkhamūle vasati, so samaṇo mahesakkho”ti bhaṇati.	69	
PA_mnd_16:70.1	Atha vā korajikakorajiko, bhākuṭikabhākuṭiko, kuhakakuhako, lapakalapako, mukhasambhāvito “ayaṁ samaṇo imāsaṁ evarūpānaṁ vihārasamāpattīnaṁ lābhī”ti.	70	
PA_mnd_16:70.2	Tādisaṁ gambhīraṁ gūḷhaṁ nipuṇaṁ paṭicchannaṁ lokuttaraṁ suññatāpaṭisaññuttaṁ kathaṁ katheti.	70	
PA_mnd_16:70.3	Yā evarūpā bhākuṭikā bhākuṭiyaṁ kuhanā kuhāyanā kuhitattaṁ—	70	
PA_mnd_16:70.4	idaṁ sāmantajappanasaṅkhātaṁ kuhanavatthu.	70	
PA_mnd_16:70.5	Buddhassa bhagavato imāni tīṇi kuhanavatthūni pahīnāni samucchinnāni vūpasantāni paṭipassaddhāni abhabbuppattikāni ñāṇagginā daḍḍhāni.	70	
PA_mnd_16:70.6	Tasmā buddho akuhoti—	70	
PA_mnd_16:70.7	akuhaṁ.	70	
PA_mnd_16:71.1	Gaṇimāgatanti.	71	
PA_mnd_16:71.2	Gaṇīti gaṇī bhagavā.	71	
PA_mnd_16:71.3_0	Gaṇācariyoti gaṇī, gaṇassa satthāti gaṇī, gaṇaṁ pariharatīti gaṇī, gaṇaṁ ovadatīti	71	
PA_mnd_16:71.3_1	gaṇī, gaṇaṁ anusāsatīti gaṇī, visārado gaṇaṁ upasaṅkamatīti gaṇī, gaṇassa sussūsati	71	
PA_mnd_16:71.3_2	sotaṁ odahati aññā cittaṁ upaṭṭhapetīti gaṇī, gaṇaṁ akusalā vuṭṭhāpetvā kusale patiṭṭhāpetīti	71	
PA_mnd_16:71.3_3	gaṇī, bhikkhugaṇassa gaṇī, bhikkhunigaṇassa gaṇī, upāsakagaṇassa gaṇī, upāsikāgaṇassa	71	
PA_mnd_16:71.3_4	gaṇī, rājagaṇassa gaṇī, khattiyagaṇassa gaṇī, brāhmaṇagaṇassa gaṇī, vessagaṇassa	71	
PA_mnd_16:71.3_5	gaṇī, suddagaṇassa gaṇī, brahmagaṇassa gaṇī, devagaṇassa gaṇī, saṅghiṁ gaṇiṁ gaṇācariyaṁ.	71	
PA_mnd_16:71.4	Āgatanti upagataṁ samupagataṁ samupapannaṁ saṅkassanagaranti—	71	
PA_mnd_16:71.5	akuhaṁ gaṇimāgataṁ.	71	
PA_mnd_16:72.1	Bahūnamidha baddhānanti.	72	
PA_mnd_16:72.2	Bahūnaṁ khattiyānaṁ brāhmaṇānaṁ vessānaṁ suddānaṁ gahaṭṭhānaṁ pabbajitānaṁ devānaṁ manussānaṁ.	72	
PA_mnd_16:72.3	Baddhānanti baddhānaṁ baddhacarānaṁ paricārakānaṁ sissānanti—	72	
PA_mnd_16:72.4	bahūnamidha baddhānaṁ.	72	
PA_mnd_16:73.1	Atthi pañhena āgamanti.	73	
PA_mnd_16:73.2	Pañhena atthiko āgatomhi, pañhaṁ pucchitukāmo āgatomhi, pañhaṁ sotukāmo āgatomhīti.	73	
PA_mnd_16:73.3	Evampi atthi pañhena āgamaṁ.	73	
PA_mnd_16:73.4	Atha vā pañhatthikānaṁ pañhaṁ pucchitukāmānaṁ pañhaṁ sotukāmānaṁ āgamanaṁ abhikkamanaṁ upasaṅkamanaṁ payirupāsanaṁ siyā atthīti.	73	
PA_mnd_16:73.5	Evampi atthi pañhena āgamaṁ.	73	
PA_mnd_16:73.6	Atha vā pañhāgamo tuyhaṁ atthi, tvampi pahu, tvamasi alamattho mayā pucchitaṁ kathetuṁ visajjetuṁ “vahassetaṁ bhāran”ti.	73	
PA_mnd_16:73.7	Evampi atthi pañhena āgamaṁ.	73	
PA_mnd_16:74.1	Tenāha thero sāriputto—	74	
PA_mnd_16:75.1	“Taṁ buddhaṁ asitaṁ tādiṁ,	75	
PA_mnd_16:75.2	akuhaṁ gaṇimāgataṁ;	75	
PA_mnd_16:75.3	Bahūnamidha baddhānaṁ,	75	
PA_mnd_16:75.4	atthi pañhena āgaman”ti.	75	
PA_mnd_16:76.1	Bhikkhuno vijigucchato,	76	
PA_mnd_16:76.2	bhajato rittamāsanaṁ;	76	
PA_mnd_16:76.3	Rukkhamūlaṁ susānaṁ vā,	76	
PA_mnd_16:76.4	pabbatānaṁ guhāsu vā.	76	
PA_mnd_16:77.1	Bhikkhuno vijigucchatoti.	77	
PA_mnd_16:77.2	Bhikkhunoti puthujjanakalyāṇassa vā bhikkhuno sekkhassa vā bhikkhuno.	77	
PA_mnd_16:77.3_0	Vijigucchatoti jātiyā vijigucchato, jarāya … byādhinā … maraṇena … sokehi … paridevehi	77	
PA_mnd_16:77.3_1	… dukkhehi … domanassehi … upāyāsehi vijigucchato, nerayikena dukkhena … tiracchānayonikena	77	
PA_mnd_16:77.3_2	dukkhena … pettivisayikena dukkhena … mānusikena dukkhena … gabbhokkantimūlakena	77	
PA_mnd_16:77.3_3	dukkhena … gabbhaṭṭhitimūlakena dukkhena … gabbhavuṭṭhānamūlakena dukkhena … jātassūpanibandhakena	77	
PA_mnd_16:77.3_4	dukkhena … jātassa parādheyyakena dukkhena … attūpakkamena dukkhena … parūpakkamena	77	
PA_mnd_16:77.3_5	dukkhena … dukkhadukkhena … saṅkhāradukkhena … vipariṇāmadukkhena … cakkhurogena	77	
PA_mnd_16:77.3_6	dukkhena … sotarogena dukkhena … ghānarogena dukkhena … jivhārogena dukkhena … kāyarogena	77	
PA_mnd_16:77.3_7	dukkhena … sīsarogena dukkhena … kaṇṇarogena dukkhena … mukharogena dukkhena … dantarogena	77	
PA_mnd_16:77.3_8	dukkhena … kāsena … sāsena … pināsena … ḍāhena … jarena … kucchirogena … mucchāya	77	
PA_mnd_16:77.3_9	… pakkhandikāya … sūlāya … visūcikāya … kuṭṭhena … gaṇḍena … kilāsena … sosena …	77	
PA_mnd_16:77.3_10	apamārena … dadduyā … kaṇḍuyā … kacchuyā … rakhasāya … vitacchikāya … lohitena …	77	
PA_mnd_16:77.3_11	pittena … madhumehena … aṁsāya … piḷakāya … bhagandalāya … pittasamuṭṭhānena ābādhena	77	
PA_mnd_16:77.3_12	… semhasamuṭṭhānena ābādhena … vātasamuṭṭhānena ābādhena … sannipātikena ābādhena	77	
PA_mnd_16:77.3_13	… utupariṇāmajena ābādhena … visamaparihārajena ābādhena … opakkamikena ābādhena	77	
PA_mnd_16:77.3_14	… kammavipākajena ābādhena … sītena … uṇhena … jighacchāya … pipāsāya … uccārena	77	
PA_mnd_16:77.3_15	… passāvena … ḍaṁsamakasavātātapasarīsapasamphassena dukkhena … mātumaraṇena dukkhena	77	
PA_mnd_16:77.3_16	… pitumaraṇena dukkhena … bhātumaraṇena … bhaginimaraṇena … puttamaraṇena … dhītumaraṇena	77	
PA_mnd_16:77.3_17	… ñātibyasanena … bhogabyasanena … rogabyasanena … sīlabyasanena … diṭṭhibyasanena	77	
PA_mnd_16:77.3_18	dukkhena vijigucchato aṭṭīyato harāyato jigucchatoti—	77	
PA_mnd_16:77.4	bhikkhuno vijigucchato.	77	
PA_mnd_16:78.1	Bhajato rittamāsananti.	78	
PA_mnd_16:78.2	Āsanaṁ vuccati yattha nisīdati—	78	
PA_mnd_16:78.3	mañco pīṭhaṁ bhisi taṭṭikā cammakhaṇḍo tiṇasanthāro paṇṇasanthāro palālasanthāro.	78	
PA_mnd_16:78.4	Taṁ āsanaṁ asappāyarūpadassanena rittaṁ vivittaṁ pavivittaṁ, asappāyasaddassavanena rittaṁ vivittaṁ pavivittaṁ, asappāyehi pañcahi kāmaguṇehi rittaṁ vivittaṁ pavivittaṁ.	78	
PA_mnd_16:78.5	Taṁ pavivittaṁ āsanaṁ bhajato sambhajato sevato nisevato saṁsevato paṭisevatoti—	78	
PA_mnd_16:78.6	bhajato rittamāsanaṁ.	78	
PA_mnd_16:79.1	Rukkhamūlaṁ susānaṁ vāti.	79	
PA_mnd_16:79.2	Rukkhamūlaṁyeva rukkhamūlaṁ, susānaṁyeva susānanti—	79	
PA_mnd_16:79.3	rukkhamūlaṁ susānaṁ vā.	79	
PA_mnd_16:79.4	Pabbatānaṁ guhāsu vāti.	79	
PA_mnd_16:79.5	Pabbatāyeva pabbatā, kandarāyeva kandarā, giriguhāyeva giriguhā.	79	
PA_mnd_16:79.6	Pabbatantarikāyo vuccanti pabbatapabbhārāti—	79	
PA_mnd_16:79.7	pabbatānaṁ guhāsu vā.	79	
PA_mnd_16:80.1	Tenāha thero sāriputto—	80	
PA_mnd_16:81.1	“Bhikkhuno vijigucchato,	81	
PA_mnd_16:81.2	bhajato rittamāsanaṁ;	81	
PA_mnd_16:81.3	Rukkhamūlaṁ susānaṁ vā,	81	
PA_mnd_16:81.4	pabbatānaṁ guhāsu vā”ti.	81	
PA_mnd_16:82.1	Uccāvacesu sayanesu,	82	
PA_mnd_16:82.2	kīvanto tattha bheravā;	82	
PA_mnd_16:82.3	Ye hi bhikkhu na vedheyya,	82	
PA_mnd_16:82.4	nigghose sayanāsane.	82	
PA_mnd_16:83.1	Uccāvacesu sayanesūti.	83	
PA_mnd_16:83.2	Uccāvacesūti uccāvacesu hīnappaṇītesu chekapāpakesu.	83	
PA_mnd_16:83.3	Sayanaṁ vuccati senāsanaṁ vihāro aḍḍhayogo pāsādo hammiyaṁ guhāti—	83	
PA_mnd_16:83.4	uccāvacesu sayanesu.	83	
PA_mnd_16:83.5	Kīvanto tattha bheravāti.	83	
PA_mnd_16:83.6	Kīvantoti kīvanto kūjanto nadanto saddaṁ karonto.	83	
PA_mnd_16:83.7	Atha vā kīvantoti kati kittakā kīvatakā kīvabahukā te.	83	
PA_mnd_16:83.8	Bheravāti sīhā byagghā dīpī acchā taracchā kokā mahiṁsā hatthī ahī vicchikā satapadī, corā vā assu mānavā vā katakammā vā akatakammā vāti—	83	
PA_mnd_16:83.9	kīvanto tattha bheravā.	83	
PA_mnd_16:84.1	Ye hi bhikkhu na vedheyyāti.	84	
PA_mnd_16:84.2_0	Ye hīti ye hi bherave passitvā vā suṇitvā vā na vedheyya nappavedheyya na sampavedheyya	84	
PA_mnd_16:84.2_1	na taseyya na uttaseyya na parittaseyya na bhāyeyya na santāsaṁ āpajjeyya, abhīrū	84	
PA_mnd_16:84.2_2	assa acchambhī anutrāsī apalāyī, pahīnabhayabheravo vigatalomahaṁso vihareyyāti—	84	
PA_mnd_16:84.3	ye hi bhikkhu na vedheyya.	84	
PA_mnd_16:85.1	Nigghose sayanāsaneti.	85	
PA_mnd_16:85.2	Appasadde appanigghose vijanavāte manussarāhasseyyake paṭisallānasāruppe senāsaneti—	85	
PA_mnd_16:85.3	nigghose sayanāsane.	85	
PA_mnd_16:86.1	Tenāha thero sāriputto—	86	
PA_mnd_16:87.1	“Uccāvacesu sayanesu,	87	
PA_mnd_16:87.2	kīvanto tattha bheravā;	87	
PA_mnd_16:87.3	Ye hi bhikkhu na vedheyya,	87	
PA_mnd_16:87.4	nigghose sayanāsane”ti.	87	
PA_mnd_16:88.1	Kati parissayā loke,	88	
PA_mnd_16:88.2	gacchato agataṁ disaṁ;	88	
PA_mnd_16:88.3	Ye bhikkhu abhisambhave,	88	
PA_mnd_16:88.4	pantamhi sayanāsane.	88	
PA_mnd_16:89.1	Kati parissayā loketi.	89	
PA_mnd_16:89.2	Katīti kati kittakā kīvatakā kīvabahukā.	89	
PA_mnd_16:89.3	Parissayāti dve parissayā—	89	
PA_mnd_16:89.4	pākaṭaparissayā ca paṭicchannaparissayā ca.	89	
PA_mnd_16:89.5	Katame pākaṭaparissayā?	89	
PA_mnd_16:89.6_0	Sīhā byagghā dīpī acchā taracchā kokā mahiṁsā hatthī ahī vicchikā satapadī, corā	89	
PA_mnd_16:89.6_1	vā assu mānavā vā katakammā vā akatakammā vā, cakkhurogo sotarogo ghānarogo jivhārogo	89	
PA_mnd_16:89.6_2	kāyarogo sīsarogo kaṇṇarogo mukharogo dantarogo kāso sāso pināso ḍāho jaro kucchirogo	89	
PA_mnd_16:89.6_3	mucchā pakkhandikā sūlā visūcikā kuṭṭhaṁ gaṇḍo kilāso soso apamāro daddu kaṇḍu kacchu	89	
PA_mnd_16:89.6_4	rakhasā vitacchikā lohitaṁ pittaṁ madhumeho aṁsā piḷakā bhagandalā, pittasamuṭṭhānā ābādhā …pe…	89	
PA_mnd_16:89.7	sītaṁ uṇhaṁ jighacchā pipāsā uccāro passāvo ḍaṁsamakasavātātapasarīsapasamphassā—	89	
PA_mnd_16:89.8	ime vuccanti pākaṭaparissayā.	89	
PA_mnd_16:90.1	Katame paṭicchannaparissayā?	90	
PA_mnd_16:90.2_0	Kāyaduccaritaṁ vacīduccaritaṁ manoduccaritaṁ kāmacchandanīvaraṇaṁ byāpādanīvaraṇaṁ	90	
PA_mnd_16:90.2_1	thinamiddhanīvaraṇaṁ uddhaccakukkuccanīvaraṇaṁ vicikicchānīvaraṇaṁ rāgo doso moho	90	
PA_mnd_16:90.2_2	kodho upanāho makkho paḷāso issā macchariyaṁ māyā sāṭheyyaṁ thambho sārambho māno	90	
PA_mnd_16:90.2_3	atimāno mado pamādo, sabbe kilesā sabbe duccaritā sabbe darathā sabbe pariḷāhā sabbe	90	
PA_mnd_16:90.2_4	santāpā sabbākusalābhisaṅkhārā—	90	
PA_mnd_16:90.3	ime vuccanti paṭicchannaparissayā.	90	
PA_mnd_16:91.1	Parissayāti kenaṭṭhena parissayā?	91	
PA_mnd_16:91.2	Parisahantīti parissayā, parihānāya saṁvattantīti parissayā, tatrāsayāti parissayā.	91	
PA_mnd_16:92.1	Kathaṁ parisahantīti parissayā?	92	
PA_mnd_16:92.2	Te parissayā taṁ puggalaṁ sahanti parisahanti abhibhavanti ajjhottharanti pariyādiyanti maddanti.	92	
PA_mnd_16:92.3	Evaṁ parisahantīti—	92	
PA_mnd_16:92.4	parissayā.	92	
PA_mnd_16:93.1	Kathaṁ parihānāya saṁvattantīti parissayā?	93	
PA_mnd_16:93.2	Te parissayā kusalānaṁ dhammānaṁ antarāyāya parihānāya saṁvattanti.	93	
PA_mnd_16:93.3	Katamesaṁ kusalānaṁ dhammānaṁ?	93	
PA_mnd_16:93.4_0	Sammāpaṭipadāya anulomapaṭipadāya apaccanīkapaṭipadāya aviruddhapaṭipadāya anvatthapaṭipadāya	93	
PA_mnd_16:93.4_1	dhammānudhammapaṭipadāya sīlesu paripūrakāritāya indriyesu guttadvāratāya bhojane	93	
PA_mnd_16:93.4_2	mattaññutāya jāgariyānuyogassa satisampajaññassa catunnaṁ satipaṭṭhānānaṁ bhāvanānuyogassa	93	
PA_mnd_16:93.4_3	catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ balānaṁ	93	
PA_mnd_16:93.4_4	sattannaṁ bojjhaṅgānaṁ ariyassa aṭṭhaṅgikassa maggassa bhāvanānuyogassa—	93	
PA_mnd_16:93.5	imesaṁ kusalānaṁ dhammānaṁ antarāyāya parihānāya saṁvattanti.	93	
PA_mnd_16:93.6	Evaṁ parihānāya saṁvattantīti—	93	
PA_mnd_16:93.7	parissayā.	93	
PA_mnd_16:94.1	Kathaṁ tatrāsayāti parissayā?	94	
PA_mnd_16:94.2	Tatthete pāpakā akusalā dhammā uppajjanti attabhāvasannissayā.	94	
PA_mnd_16:94.3	Yathā bile bilāsayā pāṇā sayanti, dake dakāsayā pāṇā sayanti, vane vanāsayā pāṇā sayanti, rukkhe rukkhāsayā pāṇā sayanti;	94	
PA_mnd_16:94.4	evamevaṁ tatthete pāpakā akusalā dhammā uppajjanti attabhāvasannissayāti.	94	
PA_mnd_16:94.5	Evampi tatrāsayāti—	94	
PA_mnd_16:94.6	parissayā.	94	
PA_mnd_16:95.1	Vuttañhetaṁ bhagavatā—	95	
PA_mnd_16:96.1	“Sāntevāsiko, bhikkhave, bhikkhu sācariyako dukkhaṁ na phāsu viharati.	96	
PA_mnd_16:96.2	Kathañca, bhikkhave, bhikkhu sāntevāsiko sācariyako dukkhaṁ na phāsu viharati?	96	
PA_mnd_16:96.3	Idha, bhikkhave, bhikkhuno cakkhunā rūpaṁ disvā uppajjanti pāpakā akusalā dhammā sarasaṅkappā saṁyojaniyā, tyassa anto vasanti anvāssavanti pāpakā akusalā dhammāti.	96	
PA_mnd_16:96.4	Tasmā sāntevāsikoti vuccati.	96	
PA_mnd_16:96.5	Te naṁ samudācaranti, samudācaranti naṁ pāpakā akusalā dhammāti.	96	
PA_mnd_16:96.6	Tasmā sācariyakoti vuccati.	96	
PA_mnd_16:97.1	Puna caparaṁ, bhikkhave, bhikkhuno sotena saddaṁ sutvā …pe…	97	
PA_mnd_16:97.2	ghānena gandhaṁ ghāyitvā …	97	
PA_mnd_16:97.3	jivhāya rasaṁ sāyitvā …	97	
PA_mnd_16:97.4	kāyena phoṭṭhabbaṁ phusitvā …	97	
PA_mnd_16:97.5	manasā dhammaṁ viññāya uppajjanti pāpakā akusalā dhammā sarasaṅkappā saṁyojaniyā, tyassa anto vasanti anvāssavanti pāpakā akusalā dhammāti.	97	
PA_mnd_16:97.6	Tasmā sāntevāsikoti vuccati.	97	
PA_mnd_16:97.7	Te naṁ samudācaranti, samudācaranti naṁ pāpakā akusalā dhammāti.	97	
PA_mnd_16:97.8	Tasmā sācariyakoti vuccati.	97	
PA_mnd_16:97.9	Evaṁ kho, bhikkhave, bhikkhu sāntevāsiko sācariyako dukkhaṁ na phāsu viharatī”ti.	97	
PA_mnd_16:97.10	Evampi tatrāsayāti—	97	
PA_mnd_16:97.11	parissayā.	97	
PA_mnd_16:98.1	Vuttañhetaṁ bhagavatā—	98	
PA_mnd_16:99.1	“Tayome, bhikkhave, antarāmalā antarāamittā antarāsapattā antarāvadhakā antarāpaccatthikā.	99	
PA_mnd_16:99.2	Katame tayo?	99	
PA_mnd_16:99.3	Lobho, bhikkhave, antarāmalo antarāamitto antarāsapatto antarāvadhako antarāpaccatthiko;	99	
PA_mnd_16:99.4	doso, bhikkhave …pe…	99	
PA_mnd_16:99.5	moho, bhikkhave, antarāmalo antarāamitto antarāsapatto antarāvadhako antarāpaccatthiko.	99	
PA_mnd_16:99.6	Ime kho, bhikkhave, tayo antarāmalā antarāamittā antarāsapattā antarāvadhakā antarāpaccatthikā.	99	
PA_mnd_16:100.1	Anatthajanano lobho,	100	
PA_mnd_16:100.2	lobho cittappakopano;	100	
PA_mnd_16:100.3	Bhayamantarato jātaṁ,	100	
PA_mnd_16:100.4	taṁ jano nāvabujjhati.	100	
PA_mnd_16:101.1	Luddho atthaṁ na jānāti,	101	
PA_mnd_16:101.2	luddho dhammaṁ na passati;	101	
PA_mnd_16:101.3	Andhantamaṁ tadā hoti,	101	
PA_mnd_16:101.4	yaṁ lobho sahate naraṁ.	101	
PA_mnd_16:102.1	Anatthajanano doso,	102	
PA_mnd_16:102.2	doso cittappakopano;	102	
PA_mnd_16:102.3	Bhayamantarato jātaṁ,	102	
PA_mnd_16:102.4	taṁ jano nāvabujjhati.	102	
PA_mnd_16:103.1	Kuddho atthaṁ na jānāti,	103	
PA_mnd_16:103.2	kuddho dhammaṁ na passati;	103	
PA_mnd_16:103.3	Andhantamaṁ tadā hoti,	103	
PA_mnd_16:103.4	yaṁ doso sahate naraṁ.	103	
PA_mnd_16:104.1	Anatthajanano moho,	104	
PA_mnd_16:104.2	moho cittappakopano;	104	
PA_mnd_16:104.3	Bhayamantarato jātaṁ,	104	
PA_mnd_16:104.4	taṁ jano nāvabujjhati.	104	
PA_mnd_16:105.1	Mūḷho atthaṁ na jānāti,	105	
PA_mnd_16:105.2	mūḷho dhammaṁ na passati;	105	
PA_mnd_16:105.3	Andhantamaṁ tadā hoti,	105	
PA_mnd_16:105.4	yaṁ moho sahate naran”ti.	105	
PA_mnd_16:106.1	Evampi tatrāsayāti—	106	
PA_mnd_16:106.2	parissayā.	106	
PA_mnd_16:106.3	Vuttañhetaṁ bhagavatā—	106	
PA_mnd_16:107.1	“Tayo kho, mahārāja, purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāya.	107	
PA_mnd_16:107.2	Katame tayo?	107	
PA_mnd_16:107.3	Lobho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya;	107	
PA_mnd_16:107.4	doso kho, mahārāja …pe…	107	
PA_mnd_16:107.5	moho kho, mahārāja, purisassa dhammo ajjhattaṁ uppajjamāno uppajjati ahitāya dukkhāya aphāsuvihārāya.	107	
PA_mnd_16:107.6	Ime kho, mahārāja, tayo purisassa dhammā ajjhattaṁ uppajjamānā uppajjanti ahitāya dukkhāya aphāsuvihārāyāti.	107	
PA_mnd_16:108.1	Lobho doso ca moho ca,	108	
PA_mnd_16:108.2	purisaṁ pāpacetasaṁ;	108	
PA_mnd_16:108.3	Hiṁsanti attasambhūtā,	108	
PA_mnd_16:108.4	tacasāraṁva samphalan”ti.	108	
PA_mnd_16:109.1	Evampi tatrāsayāti—	109	
PA_mnd_16:109.2	parissayā.	109	
PA_mnd_16:110.1	Vuttañhetaṁ bhagavatā—	110	
PA_mnd_16:111.1	“Rāgo ca doso ca itonidānā,	111	
PA_mnd_16:111.2	Aratī ratī lomahaṁso itojā;	111	
PA_mnd_16:111.3	Ito samuṭṭhāya manovitakkā,	111	
PA_mnd_16:111.4	Kumārakā dhaṅkamivossajantī”ti.	111	
PA_mnd_16:112.1	Evampi tatrāsayāti—	112	
PA_mnd_16:112.2	parissayā.	112	
PA_mnd_16:112.3	Loketi manussaloketi—	112	
PA_mnd_16:112.4	kati parissayā loke.	112	
PA_mnd_16:113.1	Gacchato agataṁ disanti.	113	
PA_mnd_16:113.2	Agatā disā vuccati amataṁ nibbānaṁ.	113	
PA_mnd_16:113.3	Yo so sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṁ.	113	
PA_mnd_16:113.4	Agatapubbā sā disā na sā disā gatapubbā iminā dīghena addhunā.	113	
PA_mnd_16:114.1	“Samatittikaṁ anavasesaṁ,	114	
PA_mnd_16:114.2	Telapattaṁ yathā parihareyya;	114	
PA_mnd_16:114.3	Evaṁ sacittamanurakkhe,	114	
PA_mnd_16:114.4	Patthayāno disaṁ agatapubbaṁ”.	114	
PA_mnd_16:115.1	Agatapubbaṁ disaṁ vajato gacchato abhikkamatoti—	115	
PA_mnd_16:115.2	gacchato agataṁ disaṁ.	115	
PA_mnd_16:116.1	Ye bhikkhu abhisambhaveti.	116	
PA_mnd_16:116.2	Yeti ye parissaye abhisambhaveyya abhibhaveyya ajjhotthareyya pariyādiyeyya maddeyyāti—	116	
PA_mnd_16:116.3	ye bhikkhu abhisambhave.	116	
PA_mnd_16:117.1	Pantamhi sayanāsaneti.	117	
PA_mnd_16:117.2	Ante pante pariyante selante vā vanante vā nadante vā udakante vā yattha na kasīyati na vapīyati, janantaṁ atikkamitvā manussānaṁ anupacāre senāsaneti—	117	
PA_mnd_16:117.3	pantamhi sayanāsane.	117	
PA_mnd_16:118.1	Tenāha thero sāriputto—	118	
PA_mnd_16:119.1	“Kati parissayā loke,	119	
PA_mnd_16:119.2	gacchato agataṁ disaṁ;	119	
PA_mnd_16:119.3	Ye bhikkhu abhisambhave,	119	
PA_mnd_16:119.4	pantamhi sayanāsane”ti.	119	
PA_mnd_16:120.1	Kyāssa byappathayo assu,	120	
PA_mnd_16:120.2	kyāssassu idha gocarā;	120	
PA_mnd_16:120.3	Kāni sīlabbatānāssu,	120	
PA_mnd_16:120.4	pahitattassa bhikkhuno.	120	
PA_mnd_16:121.1	Kyāssa byappathayo assūti.	121	
PA_mnd_16:121.2	Kīdisena byappathena samannāgato assa kiṁsaṇṭhitena kiṁpakārena kiṁpaṭibhāgenāti vacīpārisuddhiṁ pucchati.	121	
PA_mnd_16:121.3	Katamā vacīpārisuddhi?	121	
PA_mnd_16:121.4	Idha bhikkhu musāvādaṁ pahāya musāvādā paṭivirato hoti saccavādī saccasandho theto paccayiko avisaṁvādako lokassa.	121	
PA_mnd_16:121.5_0	Pisuṇaṁ vācaṁ pahāya pisuṇāya vācāya paṭivirato hoti, ito sutvā na amutra akkhātā	121	
PA_mnd_16:121.5_1	imesaṁ bhedāya, amutra vā sutvā na imesaṁ akkhātā amūsaṁ bhedāya, iti bhinnānaṁ vā	121	
PA_mnd_16:121.5_2	sandhātā, sahitānaṁ vā anuppadātā samaggārāmo samaggarato samagganandī samaggakaraṇiṁ vācaṁ bhāsitā hoti.	121	
PA_mnd_16:121.6	Pharusaṁ vācaṁ pahāya pharusāya vācāya paṭivirato hoti;	121	
PA_mnd_16:121.7	yā sā vācā nelā kaṇṇasukhā pemanīyā hadayaṅgamā porī bahujanakantā bahujanamanāpā tathārūpiṁ vācaṁ bhāsitā hoti.	121	
PA_mnd_16:121.8_0	Samphappalāpaṁ pahāya samphappalāpā paṭivirato hoti kālavādī bhūtavādī atthavādī	121	
PA_mnd_16:121.8_1	dhammavādī vinayavādī, nidhānavatiṁ vācaṁ bhāsitā hoti kālena sāpadesaṁ pariyantavatiṁ atthasaṁhitaṁ.	121	
PA_mnd_16:121.9_0	Catūhi vacīsucaritehi samannāgato catudosāpagataṁ vācaṁ bhāsati, bāttiṁsāya tiracchānakathāya	121	
PA_mnd_16:121.9_1	ārato assa virato paṭivirato nikkhanto nissaṭo vippamutto visaññutto vimariyādikatena cetasā viharati.	121	
PA_mnd_16:121.10	Dasa kathāvatthūni katheti, seyyathidaṁ—	121	
PA_mnd_16:121.11_0	appicchakathaṁ santuṭṭhikathaṁ pavivekakathaṁ asaṁsaggakathaṁ vīriyārambhakathaṁ	121	
PA_mnd_16:121.11_1	sīlakathaṁ samādhikathaṁ paññākathaṁ vimuttikathaṁ vimuttiñāṇadassanakathaṁ satipaṭṭhānakathaṁ	121	
PA_mnd_16:121.11_2	sammappadhānakathaṁ iddhipādakathaṁ indriyakathaṁ balakathaṁ bojjhaṅgakathaṁ maggakathaṁ	121	
PA_mnd_16:121.11_3	phalakathaṁ nibbānakathaṁ katheti.	121	
PA_mnd_16:121.12	Vācāya yato yatto paṭiyatto gutto gopito rakkhito saṁvuto—	121	
PA_mnd_16:121.13	ayaṁ vacīpārisuddhi.	121	
PA_mnd_16:121.14	Edisāya vacīpārisuddhiyā samannāgato assāti—	121	
PA_mnd_16:121.15	kyāssa byappathayo assu.	121	
PA_mnd_16:122.1	Kyāssassu idha gocarāti.	122	
PA_mnd_16:122.2	Kīdisena gocarena samannāgato assa kiṁsaṇṭhitena kiṁpakārena kiṁpaṭibhāgenāti gocaraṁ pucchati.	122	
PA_mnd_16:122.3	Atthi gocaro, atthi agocaro.	122	
PA_mnd_16:123.1	Katamo agocaro?	123	
PA_mnd_16:123.2_0	Idhekacco vesiyāgocaro vā hoti, vidhavāgocaro vā hoti, thullakumārīgocaro vā hoti,	123	
PA_mnd_16:123.2_1	paṇḍakagocaro vā hoti, bhikkhunīgocaro vā hoti, pānāgāragocaro vā hoti, saṁsaṭṭho	123	
PA_mnd_16:123.2_2	viharati rājūhi rājamahāmattehi titthiyehi titthiyasāvakehi ananulomikena saṁsaggena.	123	
PA_mnd_16:123.3_0	Yāni vā pana tāni kulāni assaddhāni appasannāni anopānabhūtāni akkosakaparibhāsakāni	123	
PA_mnd_16:123.3_1	anatthakāmāni ahitakāmāni aphāsukāmāni ayogakkhemakāmāni bhikkhūnaṁ bhikkhunīnaṁ	123	
PA_mnd_16:123.3_2	upāsakānaṁ upāsikānaṁ, tathārūpāni kulāni sevati bhajati payirupāsati—	123	
PA_mnd_16:123.4	ayaṁ vuccati agocaro.	123	
PA_mnd_16:124.1_0	Atha vā antaragharaṁ paviṭṭho vīthiṁ paṭipanno asaṁvuto gacchati, hatthiṁ olokento,	124	
PA_mnd_16:124.1_1	assaṁ olokento, rathaṁ olokento, pattiṁ olokento, itthiyo olokento, purise olokento,	124	
PA_mnd_16:124.1_2	kumārikāyo olokento, kumārake olokento, antarāpaṇaṁ olokento, gharamukhāni olokento,	124	
PA_mnd_16:124.1_3	uddhaṁ olokento, adho olokento, disāvidisaṁ vipekkhamāno gacchati—	124	
PA_mnd_16:124.2	ayampi vuccati agocaro.	124	
PA_mnd_16:125.1	Atha vā cakkhunā rūpaṁ disvā nimittaggāhī hoti anubyañjanaggāhī.	125	
PA_mnd_16:125.2	Yatvādhikaraṇamenaṁ …pe…	125	
PA_mnd_16:125.3	manindriyaṁ asaṁvutaṁ viharantaṁ abhijjhā domanassā pāpakā akusalā dhammā anvāssaveyyuṁ, tassa na saṁvarāya paṭipajjati, na rakkhati manindriyaṁ manindriye na saṁvaraṁ āpajjati—	125	
PA_mnd_16:125.4	ayampi vuccati agocaro.	125	
PA_mnd_16:126.1	Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti, seyyathidaṁ—	126	
PA_mnd_16:126.2_0	naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūṇaṁ sobhanakaṁ	126	
PA_mnd_16:126.2_1	caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahiṁsayuddhaṁ usabhayuddhaṁ ajayuddhaṁ	126	
PA_mnd_16:126.2_2	meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ	126	
PA_mnd_16:126.2_3	uyyodhikaṁ balaggaṁ senābyūhaṁ anīkadassanaṁ iti vā iti, evarūpaṁ visūkadassanaṁ anuyutto hoti—	126	
PA_mnd_16:126.3	ayampi vuccati agocaro.	126	
PA_mnd_16:127.1	Pañcapi kāmaguṇā agocarā.	127	
PA_mnd_16:127.2	Vuttañhetaṁ bhagavatā—	127	
PA_mnd_16:127.3	“mā, bhikkhave, agocare caratha paravisaye.	127	
PA_mnd_16:127.4	Agocare, bhikkhave, carataṁ paravisaye lacchati māro otāraṁ, lacchati māro ārammaṇaṁ.	127	
PA_mnd_16:127.5	Ko ca, bhikkhave, bhikkhuno agocaro paravisayo?	127	
PA_mnd_16:127.6	Yadidaṁ pañca kāmaguṇā.	127	
PA_mnd_16:127.7	Katame pañca?	127	
PA_mnd_16:127.8	Cakkhuviññeyyā rūpā iṭṭhā kantā manāpā piyarūpā kāmūpasaṁhitā rajanīyā,	127	
PA_mnd_16:127.9	sotaviññeyyā saddā …	127	
PA_mnd_16:127.10	ghānaviññeyyā gandhā …	127	
PA_mnd_16:127.11	jivhāviññeyyā rasā …	127	
PA_mnd_16:127.12	kāyaviññeyyā phoṭṭhabbā iṭṭhā kantā manāpā piyarūpā kāmūpasaṁhitā rajanīyā.	127	
PA_mnd_16:127.13	Ayaṁ vuccati, bhikkhave, bhikkhuno agocaro paravisayo”—	127	
PA_mnd_16:127.14	ayampi vuccati agocaro.	127	
PA_mnd_16:128.1	Katamo gocaro?	128	
PA_mnd_16:128.2_0	Idha bhikkhu na vesiyāgocaro hoti, na vidhavāgocaro hoti, na thullakumārīgocaro hoti,	128	
PA_mnd_16:128.2_1	na paṇḍakagocaro hoti, na bhikkhunīgocaro hoti, na pānāgāragocaro hoti, asaṁsaṭṭho	128	
PA_mnd_16:128.2_2	viharati rājūhi rājamahāmattehi titthiyehi titthiyasāvakehi ananulomikena saṁsaggena.	128	
PA_mnd_16:128.3_0	Yāni vā pana tāni kulāni saddhāni pasannāni opānabhūtāni kāsāvapajjotāni isivātapaṭivātāni	128	
PA_mnd_16:128.3_1	atthakāmāni hitakāmāni phāsukāmāni yogakkhemakāmāni bhikkhūnaṁ bhikkhunīnaṁ upāsakānaṁ	128	
PA_mnd_16:128.3_2	upāsikānaṁ, tathārūpāni kulāni sevati bhajati payirupāsati—	128	
PA_mnd_16:128.4	ayampi vuccati gocaro.	128	
PA_mnd_16:129.1	Atha vā bhikkhu antaragharaṁ paviṭṭho vīthiṁ paṭipanno saṁvuto gacchati, na hatthiṁ olokento, na assaṁ olokento, na rathaṁ olokento, na pattiṁ olokento …pe…	129	
PA_mnd_16:129.2	na disāvidisaṁ vipekkhamāno gacchati—	129	
PA_mnd_16:129.3	ayampi vuccati gocaro.	129	
PA_mnd_16:130.1	Atha vā bhikkhu cakkhunā rūpaṁ disvā na nimittaggāhī hoti …pe…	130	
PA_mnd_16:130.2	manindriye saṁvaraṁ āpajjati—	130	
PA_mnd_16:130.3	ayampi vuccati gocaro.	130	
PA_mnd_16:131.1	Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ ananuyuttā viharanti, seyyathidaṁ—	131	
PA_mnd_16:131.2	naccaṁ gītaṁ vāditaṁ …pe… anīkadassanaṁ iti vā iti, evarūpā visūkadassanā paṭivirato hoti—	131	
PA_mnd_16:131.3	ayampi vuccati gocaro.	131	
PA_mnd_16:132.1	Cattāropi satipaṭṭhānā gocaro.	132	
PA_mnd_16:132.2	Vuttañhetaṁ bhagavatā—	132	
PA_mnd_16:132.3	“gocare, bhikkhave, caratha sake pettike visaye.	132	
PA_mnd_16:132.4	Gocare, bhikkhave, carataṁ sake pettike visaye na lacchati māro otāraṁ, na lacchati māro ārammaṇaṁ.	132	
PA_mnd_16:132.5	Ko ca, bhikkhave, bhikkhuno gocaro sako pettiko visayo?	132	
PA_mnd_16:132.6	Yadidaṁ cattāro satipaṭṭhānā.	132	
PA_mnd_16:132.7	Katame cattāro?	132	
PA_mnd_16:132.8	Idha, bhikkhave, bhikkhu kāye kāyānupassī viharati,	132	
PA_mnd_16:132.9	vedanāsu …pe…	132	
PA_mnd_16:132.10	citte …pe…	132	
PA_mnd_16:132.11	dhammesu dhammānupassī viharati ātāpī sampajāno satimā vineyya loke abhijjhādomanassaṁ.	132	
PA_mnd_16:132.12	Ayaṁ vuccati, bhikkhave, bhikkhuno gocaro sako pettiko visayo—	132	
PA_mnd_16:132.13	ayampi vuccati gocaro.	132	
PA_mnd_16:132.14	Edisena gocarena samannāgato assā”ti—	132	
PA_mnd_16:132.15	kyāssassu idha gocarā.	132	
PA_mnd_16:133.1	Kāni sīlabbatānāssūti.	133	
PA_mnd_16:133.2	Kīdisena sīlabbatena samannāgato assa kiṁsaṇṭhitena kiṁpakārena kiṁpaṭibhāgenāti sīlabbatapārisuddhiṁ pucchati.	133	
PA_mnd_16:133.3	Katamā sīlabbatapārisuddhi?	133	
PA_mnd_16:133.4	Atthi sīlañceva vatañca, atthi vataṁ na sīlaṁ.	133	
PA_mnd_16:133.5	Katamaṁ sīlañceva vatañca?	133	
PA_mnd_16:133.6	Idha bhikkhu sīlavā hoti, pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu.	133	
PA_mnd_16:133.7	Yo tattha saññamo saṁvaro avītikkamo—	133	
PA_mnd_16:133.8	idaṁ sīlaṁ.	133	
PA_mnd_16:133.9	Yaṁ samādānaṁ—	133	
PA_mnd_16:133.10	taṁ vataṁ.	133	
PA_mnd_16:133.11	Saṁvaraṭṭhena sīlaṁ, samādānaṭṭhena vataṁ—	133	
PA_mnd_16:133.12	idaṁ vuccati sīlañceva vatañca.	133	
PA_mnd_16:134.1	Katamaṁ vataṁ na sīlaṁ?	134	
PA_mnd_16:134.2	Aṭṭha dhutaṅgāni—	134	
PA_mnd_16:134.3	āraññikaṅgaṁ, piṇḍapātikaṅgaṁ, paṁsukūlikaṅgaṁ, tecīvarikaṅgaṁ, sapadānacārikaṅgaṁ, khalupacchābhattikaṅgaṁ, nesajjikaṅgaṁ, yathāsanthatikaṅgaṁ—	134	
PA_mnd_16:134.4	idaṁ vuccati vataṁ na sīlaṁ.	134	
PA_mnd_16:134.5	Vīriyasamādānampi vuccati vataṁ na sīlaṁ.	134	
PA_mnd_16:134.6_0	Kāmaṁ taco ca nhāru ca aṭṭhi ca avasissatu, sarīre upassussatu maṁsalohitaṁ, yaṁ	134	
PA_mnd_16:134.6_1	taṁ purisathāmena purisabalena purisavīriyena purisaparakkamena pattabbaṁ na taṁ	134	
PA_mnd_16:134.6_2	apāpuṇitvā vīriyassa saṇṭhānaṁ bhavissatīti—	134	
PA_mnd_16:134.7	cittaṁ paggaṇhāti padahati.	134	
PA_mnd_16:134.8	Evarūpampi vīriyasamādānaṁ vuccati vataṁ na sīlaṁ.	134	
PA_mnd_16:135.1	“Nāsissaṁ na pivissāmi,	135	
PA_mnd_16:135.2	vihārato na nikkhame;	135	
PA_mnd_16:135.3	Napi passaṁ nipātessaṁ,	135	
PA_mnd_16:135.4	taṇhāsalle anūhate”ti.	135	
PA_mnd_16:136.1	Cittaṁ paggaṇhāti padahati.	136	
PA_mnd_16:136.2	Evarūpampi vīriyasamādānaṁ vuccati vataṁ na sīlaṁ.	136	
PA_mnd_16:136.3	Na tāvāhaṁ imaṁ pallaṅkaṁ bhindissāmi yāva me na anupādāya āsavehi cittaṁ vimuccissatīti—	136	
PA_mnd_16:136.4	cittaṁ paggaṇhāti padahati.	136	
PA_mnd_16:136.5	Evarūpampi vīriyasamādānaṁ vuccati vataṁ, na sīlaṁ.	136	
PA_mnd_16:136.6	Na tāvāhaṁ imamhā āsanā vuṭṭhahissāmi …	136	
PA_mnd_16:136.7	na tāvāhaṁ imamhā caṅkamā orohissāmi …	136	
PA_mnd_16:136.8	vihārā nikkhamissāmi …	136	
PA_mnd_16:136.9	aḍḍhayogā nikkhamissāmi …	136	
PA_mnd_16:136.10	pāsādā nikkhamissāmi …	136	
PA_mnd_16:136.11	hammiyā …	136	
PA_mnd_16:136.12	guhāya …	136	
PA_mnd_16:136.13	leṇā …	136	
PA_mnd_16:136.14	kuṭiyā …	136	
PA_mnd_16:136.15	kūṭāgārā …	136	
PA_mnd_16:136.16	aṭṭā …	136	
PA_mnd_16:136.17	māḷā …	136	
PA_mnd_16:136.18	uddaṇḍā …	136	
PA_mnd_16:136.19	upaṭṭhānasālāya …	136	
PA_mnd_16:136.20	maṇḍapā …	136	
PA_mnd_16:136.21	rukkhamūlā nikkhamissāmi yāva me na anupādāya āsavehi cittaṁ vimuccissatīti—	136	
PA_mnd_16:136.22	cittaṁ paggaṇhāti padahati.	136	
PA_mnd_16:136.23	Evarūpampi vīriyasamādānaṁ vuccati vataṁ, na sīlaṁ.	136	
PA_mnd_16:136.24	Imasmiññeva pubbaṇhasamayaṁ ariyadhammaṁ āharissāmi samāharissāmi adhigacchissāmi phassayissāmi sacchikarissāmīti—	136	
PA_mnd_16:136.25	cittaṁ paggaṇhāti padahati.	136	
PA_mnd_16:136.26	Evarūpampi vīriyasamādānaṁ vuccati vataṁ, na sīlaṁ.	136	
PA_mnd_16:136.27	Imasmiññeva majjhanhikasamayaṁ …	136	
PA_mnd_16:136.28	sāyanhasamayaṁ …	136	
PA_mnd_16:136.29	purebhattaṁ …	136	
PA_mnd_16:136.30	pacchābhattaṁ …	136	
PA_mnd_16:136.31	purimayāmaṁ …	136	
PA_mnd_16:136.32	majjhimayāmaṁ …	136	
PA_mnd_16:136.33	pacchimayāmaṁ …	136	
PA_mnd_16:136.34	kāḷe …	136	
PA_mnd_16:136.35	juṇhe …	136	
PA_mnd_16:136.36	vasse …	136	
PA_mnd_16:136.37	hemante …	136	
PA_mnd_16:136.38	gimhe …	136	
PA_mnd_16:136.39	purime vayokhandhe …	136	
PA_mnd_16:136.40	majjhime vayokhandhe …	136	
PA_mnd_16:136.41	pacchime vayokhandhe ariyadhammaṁ āharissāmi samāharissāmi adhigacchissāmi phassayissāmi sacchikarissāmīti—	136	
PA_mnd_16:136.42	cittaṁ paggaṇhāti padahati.	136	
PA_mnd_16:136.43	Evarūpampi vīriyasamādānaṁ vuccati vataṁ, na sīlaṁ—	136	
PA_mnd_16:136.44	ayaṁ sīlabbatapārisuddhi.	136	
PA_mnd_16:136.45	Edisāya sīlabbatapārisuddhiyā samannāgato assāti—	136	
PA_mnd_16:136.46	kāni sīlabbatānāssu.	136	
PA_mnd_16:137.1	Pahitattassa bhikkhunoti.	137	
PA_mnd_16:137.2	Pahitattassāti āraddhavīriyassa thāmagatassa daḷhaparakkamassa anikkhittacchandassa anikkhittadhurassa kusalesu dhammesu.	137	
PA_mnd_16:137.3	Atha vā pesitattassa yassatthāya pesito attatthe ca ñāye ca lakkhaṇe ca kāraṇe ca ṭhānāṭhāne ca.	137	
PA_mnd_16:137.4	“Sabbe saṅkhārā aniccā”ti pesitattassa,	137	
PA_mnd_16:137.5	“sabbe saṅkhārā dukkhā”ti pesitattassa,	137	
PA_mnd_16:137.6	“sabbe dhammā anattā”ti pesitattassa,	137	
PA_mnd_16:137.7	“avijjāpaccayā saṅkhārā”ti pesitattassa …pe…	137	
PA_mnd_16:137.8	“jātipaccayā jarāmaraṇan”ti pesitattassa,	137	
PA_mnd_16:137.9	“avijjānirodhā saṅkhāranirodho”ti pesitattassa …pe…	137	
PA_mnd_16:137.10	“jātinirodhā jarāmaraṇanirodho”ti pesitattassa,	137	
PA_mnd_16:137.11	“idaṁ dukkhan”ti pesitattassa …pe…	137	
PA_mnd_16:137.12	“ayaṁ dukkhanirodhagāminī paṭipadā”ti pesitattassa,	137	
PA_mnd_16:137.13	“ime āsavā”ti pesitattassa …pe…	137	
PA_mnd_16:137.14	“ayaṁ āsavanirodhagāminī paṭipadā”ti pesitattassa,	137	
PA_mnd_16:137.15	“ime dhammā abhiññeyyā”ti pesitattassa …pe…	137	
PA_mnd_16:137.16	“ime dhammā sacchikātabbā”ti pesitattassa,	137	
PA_mnd_16:137.17	channaṁ phassāyatanānaṁ samudayañca atthaṅgamañca assādañca ādīnavañca nissaraṇañca pesitattassa,	137	
PA_mnd_16:137.18	pañcannaṁ upādānakkhandhānaṁ …	137	
PA_mnd_16:137.19	catunnaṁ mahābhūtānaṁ samudayañca atthaṅgamañca assādañca ādīnavañca nissaraṇañca pesitattassa,	137	
PA_mnd_16:137.20	“yaṁ kiñci samudayadhammaṁ, sabbaṁ taṁ nirodhadhamman”ti pesitattassa.	137	
PA_mnd_16:137.21	Bhikkhunoti puthujjanakalyāṇakassa vā bhikkhuno sekkhassa vā bhikkhunoti—	137	
PA_mnd_16:137.22	pahitattassa bhikkhuno.	137	
PA_mnd_16:138.1	Tenāha thero sāriputto—	138	
PA_mnd_16:139.1	“Kyāssa byappathayo assu,	139	
PA_mnd_16:139.2	kyāssassu idha gocarā;	139	
PA_mnd_16:139.3	Kāni sīlabbatānāssu,	139	
PA_mnd_16:139.4	pahitattassa bhikkhuno”ti.	139	
PA_mnd_16:140.1	Kaṁ so sikkhaṁ samādāya,	140	
PA_mnd_16:140.2	ekodi nipako sato;	140	
PA_mnd_16:140.3	Kammāro rajatasseva,	140	
PA_mnd_16:140.4	niddhame malamattano.	140	
PA_mnd_16:141.1	Kaṁ so sikkhaṁ samādāyāti kaṁ so sikkhaṁ ādāya samādāya ādiyitvā samādiyitvā gaṇhitvā parāmasitvā abhinivisitvāti—	141	
PA_mnd_16:141.2	kaṁ so sikkhaṁ samādāya.	141	
PA_mnd_16:142.1	Ekodi nipako satoti.	142	
PA_mnd_16:142.2	Ekodīti ekaggacitto avikkhittacitto avisāhaṭamānaso samatho samādhindriyaṁ samādhibalaṁ …pe…	142	
PA_mnd_16:142.3	sammāsamādhi.	142	
PA_mnd_16:142.4	Nipakoti nipako paṇḍito paññavā buddhimā ñāṇī vibhāvī medhāvī.	142	
PA_mnd_16:142.5	Satoti catūhi kāraṇehi sato—	142	
PA_mnd_16:142.6	kāye kāyānupassanāsatipaṭṭhānaṁ bhāvento sato,	142	
PA_mnd_16:142.7	vedanāsu …pe…	142	
PA_mnd_16:142.8	citte …pe…	142	
PA_mnd_16:142.9	dhammesu dhammānupassanāsatipaṭṭhānaṁ bhāvento sato.	142	
PA_mnd_16:142.10	So vuccati satoti—	142	
PA_mnd_16:142.11	sato.	142	
PA_mnd_16:142.12	Kaṁ so sikkhaṁ samādāyāti adhisīlasikkhaṁ pucchati.	142	
PA_mnd_16:142.13	Ekodīti adhicittasikkhaṁ pucchati.	142	
PA_mnd_16:142.14	Nipakoti adhipaññāsikkhaṁ pucchati.	142	
PA_mnd_16:142.15	Satoti pārisuddhiṁ pucchatīti—	142	
PA_mnd_16:142.16	kaṁ so sikkhaṁ samādāya, ekodi nipako sato.	142	
PA_mnd_16:143.1	Kammāro rajatasseva, niddhame malamattanoti.	143	
PA_mnd_16:143.2	Kammāro vuccati suvaṇṇakāro, rajataṁ vuccati jātarūpaṁ.	143	
PA_mnd_16:143.3	Yathā suvaṇṇakāro jātarūpassa oḷārikampi malaṁ dhamati sandhamati niddhamati, majjhimakampi malaṁ dhamati sandhamati niddhamati, sukhumakampi malaṁ dhamati sandhamati niddhamati;	143	
PA_mnd_16:143.4_0	evamevaṁ bhikkhu attano oḷārikepi kilese dhamati sandhamati niddhamati pajahati vinodeti	143	
PA_mnd_16:143.4_1	byantiṁ karoti anabhāvaṁ gameti, majjhimakepi kilese … sukhumakepi kilese dhamati	143	
PA_mnd_16:143.4_2	sandhamati niddhamati pajahati vinodeti byantiṁ karoti anabhāvaṁ gameti.	143	
PA_mnd_16:144.1_0	Atha vā bhikkhu attano rāgamalaṁ dosamalaṁ mohamalaṁ mānamalaṁ diṭṭhimalaṁ kilesamalaṁ	144	
PA_mnd_16:144.1_1	duccaritamalaṁ andhakaraṇaṁ acakkhukaraṇaṁ aññāṇakaraṇaṁ paññānirodhikaṁ vighātapakkhikaṁ	144	
PA_mnd_16:144.1_2	anibbānasaṁvattanikaṁ dhamati sandhamati niddhamati pajahati vinodeti byantiṁ karoti anabhāvaṁ gameti.	144	
PA_mnd_16:145.1	Atha vā sammādiṭṭhiyā micchādiṭṭhiṁ dhamati sandhamati niddhamati pajahati vinodeti byantiṁ karoti anabhāvaṁ gameti.	145	
PA_mnd_16:145.2	Sammāsaṅkappena micchāsaṅkappaṁ …pe…	145	
PA_mnd_16:145.3	sammāvācāya micchāvācaṁ …	145	
PA_mnd_16:145.4	sammākammantena micchākammantaṁ …	145	
PA_mnd_16:145.5	sammāājīvena micchāājīvaṁ …	145	
PA_mnd_16:145.6	sammāvāyāmena micchāvāyāmaṁ …	145	
PA_mnd_16:145.7	sammāsatiyā micchāsatiṁ …	145	
PA_mnd_16:145.8	sammāsamādhinā micchāsamādhiṁ …	145	
PA_mnd_16:145.9	sammāñāṇena micchāñāṇaṁ …	145	
PA_mnd_16:145.10	sammāvimuttiyā micchāvimuttiṁ dhamati sandhamati niddhamati pajahati vinodeti byantiṁ karoti anabhāvaṁ gameti.	145	
PA_mnd_16:146.1_0	Atha vā ariyena aṭṭhaṅgikena maggena sabbe kilese sabbe duccarite sabbe darathe sabbe	146	
PA_mnd_16:146.1_1	pariḷāhe sabbe santāpe sabbākusalābhisaṅkhāre dhamati sandhamati niddhamati pajahati	146	
PA_mnd_16:146.1_2	vinodeti byantiṁ karoti anabhāvaṁ gametīti—	146	
PA_mnd_16:146.2	kammāro rajatasseva niddhame malamattano.	146	
PA_mnd_16:147.1	Tenāha thero sāriputto—	147	
PA_mnd_16:148.1	“Kaṁ so sikkhaṁ samādāya,	148	
PA_mnd_16:148.2	ekodi nipako sato;	148	
PA_mnd_16:148.3	Kammāro rajatasseva,	148	
PA_mnd_16:148.4	niddhame malamattano”ti.	148	
PA_mnd_16:149.1	Vijigucchamānassa yadidaṁ phāsu,	149	
PA_mnd_16:149.2	(sāriputtāti bhagavā)	149	
PA_mnd_16:149.3	Rittāsanaṁ sayanaṁ sevato ve;	149	
PA_mnd_16:149.4	Sambodhikāmassa yathānudhammaṁ,	149	
PA_mnd_16:149.5	Taṁ te pavakkhāmi yathā pajānaṁ.	149	
PA_mnd_16:150.1	Vijigucchamānassa yadidaṁ phāsūti.	150	
PA_mnd_16:150.2	Vijigucchamānassāti jātiyā vijigucchamānassa, jarāya … byādhinā … maraṇena … sokehi … paridevehi … dukkhehi … domanassehi … upāyāsehi …pe…	150	
PA_mnd_16:150.3	diṭṭhibyasanena dukkhena vijigucchamānassa aṭṭīyamānassa harāyamānassāti—	150	
PA_mnd_16:150.4	vijigucchamānassa.	150	
PA_mnd_16:150.5	Yadidaṁ phāsūti yaṁ phāsuvihāraṁ taṁ kathayissāmi.	150	
PA_mnd_16:150.6	Katamo phāsuvihāro?	150	
PA_mnd_16:150.7_0	Sammāpaṭipadā anulomapaṭipadā apaccanīkapaṭipadā aviruddhapaṭipadā anvatthapaṭipadā	150	
PA_mnd_16:150.7_1	dhammānudhammapaṭipadā sīlesu paripūrakāritā indriyesu guttadvāratā bhojane mattaññutā	150	
PA_mnd_16:150.7_2	jāgariyānuyogo satisampajaññaṁ cattāro satipaṭṭhānā cattāro sammappadhānā cattāro	150	
PA_mnd_16:150.7_3	iddhipādā pañcindriyāni pañca balāni satta bojjhaṅgā ariyo aṭṭhaṅgiko maggo nibbānañca	150	
PA_mnd_16:150.7_4	nibbānagāminī ca paṭipadā—	150	
PA_mnd_16:150.8	ayaṁ phāsuvihāroti—	150	
PA_mnd_16:150.9	vijigucchamānassa yadidaṁ phāsu.	150	
PA_mnd_16:151.1	Sāriputtāti bhagavāti.	151	
PA_mnd_16:151.2	Taṁ theraṁ nāmenālapati.	151	
PA_mnd_16:151.3	Bhagavāti gāravādhivacanaṁ.	151	
PA_mnd_16:151.4	Api ca bhaggarāgoti bhagavā,	151	
PA_mnd_16:151.5	bhaggadosoti bhagavā,	151	
PA_mnd_16:151.6	bhaggamohoti bhagavā,	151	
PA_mnd_16:151.7	bhaggamānoti bhagavā,	151	
PA_mnd_16:151.8	bhaggadiṭṭhīti bhagavā,	151	
PA_mnd_16:151.9	bhaggakaṇḍakoti bhagavā,	151	
PA_mnd_16:151.10	bhaggakilesoti bhagavā,	151	
PA_mnd_16:151.11	bhaji vibhaji pavibhaji dhammaratananti bhagavā,	151	
PA_mnd_16:151.12	bhavānaṁ antakaroti bhagavā,	151	
PA_mnd_16:151.13	bhāvitakāyo bhāvitasīlo bhāvitacitto bhāvitapaññoti bhagavā;	151	
PA_mnd_16:151.14	bhaji vā bhagavā araññavanapatthāni pantāni senāsanāni appasaddāni appanigghosāni vijanavātāni manussarāhasseyyakāni paṭisallānasāruppānīti bhagavā,	151	
PA_mnd_16:151.15	bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti bhagavā,	151	
PA_mnd_16:151.16	bhāgī vā bhagavā attharasassa dhammarasassa vimuttirasassa adhisīlassa adhicittassa adhipaññāyāti bhagavā,	151	
PA_mnd_16:151.17	bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ āruppasamāpattīnanti bhagavā,	151	
PA_mnd_16:151.18	bhāgī vā bhagavā aṭṭhannaṁ vimokkhānaṁ aṭṭhannaṁ abhiññāyatanānaṁ navannaṁ anupubbavihārasamāpattīnanti bhagavā,	151	
PA_mnd_16:151.19	bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ ānāpānassatisamādhissa asubhasamāpattiyāti bhagavā,	151	
PA_mnd_16:151.20_0	bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ	151	
PA_mnd_16:151.20_1	pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassāti bhagavā,	151	
PA_mnd_16:151.21	bhāgī vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā;	151	
PA_mnd_16:151.22_0	bhagavāti netaṁ nāmaṁ mātarā kataṁ, na pitarā kataṁ, na bhātarā kataṁ, na bhaginiyā	151	
PA_mnd_16:151.22_1	kataṁ, na mittāmaccehi kataṁ, na ñātisālohitehi kataṁ, na samaṇabrāhmaṇehi kataṁ, na devatāhi kataṁ;	151	
PA_mnd_16:151.23	vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti—	151	
PA_mnd_16:151.24	sāriputtāti bhagavā.	151	
PA_mnd_16:152.1	Rittāsanaṁ sayanaṁ sevato veti.	152	
PA_mnd_16:152.2	Āsanaṁ vuccati yattha nisīdati—	152	
PA_mnd_16:152.3	mañco pīṭhaṁ bhisi taṭṭikā cammakhaṇḍo tiṇasanthāro paṇṇasanthāro palālasanthāro.	152	
PA_mnd_16:152.4	Sayanaṁ vuccati senāsanaṁ vihāro aḍḍhayogo pāsādo hammiyaṁ guhā.	152	
PA_mnd_16:152.5	Taṁ sayanāsanaṁ asappāyarūpadassanena rittaṁ vivittaṁ pavivittaṁ, asappāyasaddassavanena …pe…	152	
PA_mnd_16:152.6	asappāyehi pañcahi kāmaguṇehi rittaṁ vivittaṁ pavivittaṁ.	152	
PA_mnd_16:152.7	Taṁ sayanāsanaṁ sevato nisevato saṁsevato paṭisevatoti—	152	
PA_mnd_16:152.8	rittāsanaṁ sayanaṁ sevato ve.	152	
PA_mnd_16:153.1	Sambodhikāmassa yathānudhammanti.	153	
PA_mnd_16:153.2	Sambodhi vuccati catūsu maggesu ñāṇaṁ paññā paññindriyaṁ paññābalaṁ …pe…	153	
PA_mnd_16:153.3	dhammavicayasambojjhaṅgo vīmaṁsā vipassanā sammādiṭṭhi.	153	
PA_mnd_16:153.4	Taṁ sambodhiṁ bujjhitukāmassa anubujjhitukāmassa paṭibujjhitukāmassa sambujjhitukāmassa adhigantukāmassa phassitukāmassa sacchikātukāmassāti—	153	
PA_mnd_16:153.5	sambodhikāmassa.	153	
PA_mnd_16:154.1	Yathānudhammanti katame bodhiyā anudhammā?	154	
PA_mnd_16:154.2_0	Sammāpaṭipadā anulomapaṭipadā apaccanīkapaṭipadā aviruddhapaṭipadā anvatthapaṭipadā	154	
PA_mnd_16:154.2_1	dhammānudhammapaṭipadā sīlesu paripūrakāritā indriyesu guttadvāratā bhojane mattaññutā	154	
PA_mnd_16:154.2_2	jāgariyānuyogo satisampajaññaṁ—	154	
PA_mnd_16:154.3	ime vuccanti bodhiyā anudhammā.	154	
PA_mnd_16:154.4	Atha vā catunnaṁ maggānaṁ pubbabhāge vipassanā—	154	
PA_mnd_16:154.5	ime vuccanti bodhiyā anudhammāti—	154	
PA_mnd_16:154.6	sambodhikāmassa yathānudhammaṁ.	154	
PA_mnd_16:155.1	Taṁ te pavakkhāmi yathā pajānanti.	155	
PA_mnd_16:155.2	Tanti bodhiyā anudhammaṁ.	155	
PA_mnd_16:155.3	Pavakkhāmīti pavakkhāmi ācikkhissāmi desessāmi paññapessāmi paṭṭhapessāmi vivarissāmi vibhajissāmi uttānīkarissāmi pakāsissāmi.	155	
PA_mnd_16:155.4_0	Yathā pajānanti yathā pajānaṁ yathā pajānanto ājānanto vijānanto paṭivijānanto paṭivijjhanto	155	
PA_mnd_16:155.4_1	na itihitihaṁ na itikirāya na paramparāya na piṭakasampadāya na takkahetu na nayahetu	155	
PA_mnd_16:155.4_2	na ākāraparivitakkena na diṭṭhinijjhānakkhantiyā sāmaṁ sayamabhiññātaṁ attapaccakkhaṁ	155	
PA_mnd_16:155.4_3	dhammaṁ, taṁ kathayissāmīti—	155	
PA_mnd_16:155.5	taṁ te pavakkhāmi yathā pajānaṁ.	155	
PA_mnd_16:156.1	Tenāha bhagavā—	156	
PA_mnd_16:157.1	“Vijigucchamānassa yadidaṁ phāsu,	157	
PA_mnd_16:157.2	(sāriputtāti bhagavā)	157	
PA_mnd_16:157.3	Rittāsanaṁ sayanaṁ sevato ve;	157	
PA_mnd_16:157.4	Sambodhikāmassa yathānudhammaṁ,	157	
PA_mnd_16:157.5	Taṁ te pavakkhāmi yathā pajānan”ti.	157	
PA_mnd_16:158.1	Pañcannaṁ dhīro bhayānaṁ na bhāye,	158	
PA_mnd_16:158.2	Bhikkhu sato sapariyantacārī;	158	
PA_mnd_16:158.3	Ḍaṁsādhipātānaṁ sarīsapānaṁ,	158	
PA_mnd_16:158.4	Manussaphassānaṁ catuppadānaṁ.	158	
PA_mnd_16:159.1	Pañcannaṁ dhīro bhayānaṁ na bhāyeti.	159	
PA_mnd_16:159.2	Dhīroti dhīro paṇḍito paññavā buddhimā ñāṇī vibhāvī medhāvī.	159	
PA_mnd_16:159.3_0	Dhīro pañcannaṁ bhayānaṁ na bhāyeyya na taseyya na santaseyya na uttaseyya na parittaseyya	159	
PA_mnd_16:159.3_1	na santāsaṁ āpajjeyya, abhīrū assa acchambhī anutrāsī apalāyī pahīnabhayabheravo	159	
PA_mnd_16:159.3_2	vigatalomahaṁso vihareyyāti—	159	
PA_mnd_16:159.4	pañcannaṁ dhīro bhayānaṁ na bhāye.	159	
PA_mnd_16:160.1	Bhikkhu sato sapariyantacārīti.	160	
PA_mnd_16:160.2	Bhikkhūti puthujjanakalyāṇako vā bhikkhu sekkho vā bhikkhu.	160	
PA_mnd_16:160.3	Satoti catūhi kāraṇehi sato—	160	
PA_mnd_16:160.4	kāye kāyānupassanāsatipaṭṭhānaṁ bhāvento sato,	160	
PA_mnd_16:160.5	vedanāsu …pe…	160	
PA_mnd_16:160.6	citte …	160	
PA_mnd_16:160.7	dhammesu dhammānupassanāsatipaṭṭhānaṁ bhāvento sato—	160	
PA_mnd_16:160.8	so vuccati sato.	160	
PA_mnd_16:160.9	Sapariyantacārīti cattāro pariyantā—	160	
PA_mnd_16:160.10	sīlasaṁvarapariyanto, indriyasaṁvarapariyanto, bhojane mattaññutāpariyanto, jāgariyānuyogapariyanto.	160	
PA_mnd_16:161.1	Katamo sīlasaṁvarapariyanto?	161	
PA_mnd_16:161.2	Idha bhikkhu sīlavā hoti, pātimokkhasaṁvarasaṁvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu.	161	
PA_mnd_16:161.3	Antopūtibhāvaṁ paccavekkhamāno anto sīlasaṁvarapariyante carati, mariyādaṁ na bhindati—	161	
PA_mnd_16:161.4	ayaṁ sīlasaṁvarapariyanto.	161	
PA_mnd_16:162.1	Katamo indriyasaṁvarapariyanto?	162	
PA_mnd_16:162.2	Idha bhikkhu cakkhunā rūpaṁ disvā na nimittaggāhī hoti nānubyañjanaggāhī.	162	
PA_mnd_16:162.3	Yatvādhikaraṇamenaṁ …pe…	162	
PA_mnd_16:162.4	cakkhundriye saṁvaraṁ āpajjati.	162	
PA_mnd_16:162.5	Sotena saddaṁ sutvā … ghānena gandhaṁ ghāyitvā … jivhāya rasaṁ sāyitvā … kāyena phoṭṭhabbaṁ phusitvā … manasā dhammaṁ viññāya na nimittaggāhī hoti nānubyañjanaggāhī.	162	
PA_mnd_16:162.6_0	Yatvādhikaraṇamenaṁ manindriyaṁ susaṁvutaṁ viharantaṁ abhijjhādomanassā pāpakā akusalā	162	
PA_mnd_16:162.6_1	dhammā nānvāssaveyyuṁ, tassa saṁvarāya paṭipajjati, rakkhati manindriyaṁ, manindriye saṁvaraṁ āpajjati.	162	
PA_mnd_16:162.7	Ādittapariyāyaṁ paccavekkhamāno anto indriyasaṁvarapariyante carati, mariyādaṁ na bhindati—	162	
PA_mnd_16:162.8	ayaṁ indriyasaṁvarapariyanto.	162	
PA_mnd_16:163.1	Katamo bhojane mattaññutāpariyanto?	163	
PA_mnd_16:163.2	Idha bhikkhu paṭisaṅkhā yoniso āhāraṁ āhāreti neva davāya na madāya na maṇḍanāya na vibhūsanāya, yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya.	163	
PA_mnd_16:163.3	Iti purāṇañca vedanaṁ paṭihaṅkhāmi navañca vedanaṁ na uppādessāmi, yātrā ca me bhavissati anavajjatā ca phāsuvihāro cāti.	163	
PA_mnd_16:163.4	Akkhabbhañjanavaṇapaṭicchādanaputtamaṁsūpamaṁ paccavekkhamāno anto bhojane mattaññutāpariyante carati, mariyādaṁ na bhindati—	163	
PA_mnd_16:163.5	ayaṁ bhojane mattaññutāpariyanto.	163	
PA_mnd_16:164.1	Katamo jāgariyānuyogapariyanto?	164	
PA_mnd_16:164.2_0	Idha bhikkhu divasaṁ caṅkamena nisajjāya āvaraṇīyehi dhammehi cittaṁ parisodheti,	164	
PA_mnd_16:164.2_1	rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodheti,	164	
PA_mnd_16:164.2_2	rattiyā majjhimaṁ yāmaṁ dakkhiṇena passena sīhaseyyaṁ kappeti pāde pādaṁ accādhāya	164	
PA_mnd_16:164.2_3	sato sampajāno uṭṭhānasaññaṁ manasi karitvā, rattiyā pacchimaṁ yāmaṁ paccuṭṭhāya	164	
PA_mnd_16:164.2_4	caṅkamena nisajjāya āvaraṇīyehi dhammehi cittaṁ parisodheti.	164	
PA_mnd_16:164.3	Bhaddekarattavihāraṁ paccavekkhamāno anto jāgariyānuyogapariyante carati, mariyādaṁ na bhindati—	164	
PA_mnd_16:164.4	ayaṁ jāgariyānuyogapariyantoti—	164	
PA_mnd_16:164.5	bhikkhu sato sapariyantacārī.	164	
PA_mnd_16:165.1	Ḍaṁsādhipātānaṁ sarīsapānanti.	165	
PA_mnd_16:165.2	Ḍaṁsā vuccanti piṅgalamakkhikāyo.	165	
PA_mnd_16:165.3	Adhipātakā vuccanti sabbāpi makkhikāyo.	165	
PA_mnd_16:165.4	Kiṅkāraṇā adhipātakā vuccanti sabbāpi makkhikāyo?	165	
PA_mnd_16:165.5	Tā uppatitvā uppatitvā khādanti;	165	
PA_mnd_16:165.6	taṅkāraṇā adhipātakā vuccanti sabbāpi makkhikāyo.	165	
PA_mnd_16:165.7	Sarīsapā vuccanti ahīti—	165	
PA_mnd_16:165.8	ḍaṁsādhipātānaṁ sarīsapānaṁ.	165	
PA_mnd_16:166.1	Manussaphassānaṁ catuppadānanti.	166	
PA_mnd_16:166.2	Manussaphassā vuccanti corā vā assu mānavā vā katakammā vā akatakammā vā.	166	
PA_mnd_16:166.3_0	Te bhikkhuṁ pañhaṁ vā puccheyyuṁ vādaṁ vā āropeyyuṁ akkoseyyuṁ paribhāseyyuṁ roseyyuṁ	166	
PA_mnd_16:166.3_1	viroseyyuṁ hiṁseyyuṁ vihiṁseyyuṁ heṭheyyuṁ viheṭheyyuṁ ghāteyyuṁ upaghāteyyuṁ upaghātaṁ vā kareyyuṁ.	166	
PA_mnd_16:166.4	Yo koci manussato upaghāto—	166	
PA_mnd_16:166.5	manussaphasso.	166	
PA_mnd_16:166.6	Catuppadānanti sīhā byagghā dīpī acchā taracchā kokā mahiṁsā hatthī.	166	
PA_mnd_16:166.7	Te bhikkhuṁ maddeyyuṁ khādeyyuṁ hiṁseyyuṁ vihiṁseyyuṁ heṭheyyuṁ viheṭheyyuṁ ghāteyyuṁ upaghāteyyuṁ upaghātaṁ vā kareyyuṁ.	166	
PA_mnd_16:166.8	Catuppadato upaghāto yaṁ kiñci catuppadabhayanti—	166	
PA_mnd_16:166.9	manussaphassānaṁ catuppadānaṁ.	166	
PA_mnd_16:167.1	Tenāha bhagavā—	167	
PA_mnd_16:168.1	“Pañcannaṁ dhīro bhayānaṁ na bhāye,	168	
PA_mnd_16:168.2	Bhikkhu sato sapariyantacārī;	168	
PA_mnd_16:168.3	Ḍaṁsādhipātānaṁ sarīsapānaṁ,	168	
PA_mnd_16:168.4	Manussaphassānaṁ catuppadānan”ti.	168	
PA_mnd_16:169.1	Paradhammikānampi na santaseyya,	169	
PA_mnd_16:169.2	Disvāpi tesaṁ bahubheravāni;	169	
PA_mnd_16:169.3	Athāparāni abhisambhaveyya,	169	
PA_mnd_16:169.4	Parissayāni kusalānuesī.	169	
PA_mnd_16:170.1	Paradhammikānampi na santaseyya, disvāpi tesaṁ bahubheravānīti.	170	
PA_mnd_16:170.2	Paradhammikā vuccanti satta sahadhammike ṭhapetvā ye keci buddhe dhamme saṅghe appasannā.	170	
PA_mnd_16:170.3_0	Te bhikkhuṁ pañhaṁ vā puccheyyuṁ vādaṁ vā āropeyyuṁ akkoseyyuṁ paribhāseyyuṁ roseyyuṁ	170	
PA_mnd_16:170.3_1	viroseyyuṁ hiṁseyyuṁ vihiṁseyyuṁ heṭheyyuṁ viheṭheyyuṁ ghāteyyuṁ upaghāteyyuṁ upaghātaṁ vā kareyyuṁ.	170	
PA_mnd_16:170.4_0	Tesaṁ bahubherave passitvā vā suṇitvā vā na vedheyya na pavedheyya na sampavedheyya	170	
PA_mnd_16:170.4_1	na taseyya na santaseyya na uttaseyya na parittaseyya na bhāyeyya na santāsaṁ āpajjeyya,	170	
PA_mnd_16:170.4_2	abhīrū assa acchambhī anutrāsī apalāyī pahīnabhayabheravo vigatalomahaṁso vihareyyāti—	170	
PA_mnd_16:170.5	paradhammikānampi na santaseyya disvāpi tesaṁ bahubheravāni.	170	
PA_mnd_16:171.1	Athāparāni abhisambhaveyya, parissayāni kusalānuesīti.	171	
PA_mnd_16:171.2	Athāparānipi atthi abhisambhotabbāni abhibhavitabbāni ajjhottharitabbāni pariyādiyitabbāni madditabbāni.	171	
PA_mnd_16:171.3	Parissayāti dve parissayā—	171	
PA_mnd_16:171.4	pākaṭaparissayā ca paṭicchannaparissayā ca …pe…	171	
PA_mnd_16:171.5	evampi tatrāsayāti—	171	
PA_mnd_16:171.6	parissayā.	171	
PA_mnd_16:171.7	Kusalānuesīti sammāpaṭipadaṁ anulomapaṭipadaṁ apaccanīkapaṭipadaṁ aviruddhapaṭipadaṁ anvatthapaṭipadaṁ …pe…	171	
PA_mnd_16:171.8_0	ariyaṁ aṭṭhaṅgikaṁ maggaṁ nibbānañca nibbānagāminiñca paṭipadaṁ esantena gavesantena	171	
PA_mnd_16:171.8_1	pariyesantena parissayā abhisambhotabbā abhibhavitabbā ajjhottharitabbā pariyādiyitabbā madditabbāti—	171	
PA_mnd_16:171.9	athāparāni abhisambhaveyya parissayāni kusalānuesī.	171	
PA_mnd_16:172.1	Tenāha bhagavā—	172	
PA_mnd_16:173.1	“Paradhammikānampi na santaseyya,	173	
PA_mnd_16:173.2	Disvāpi tesaṁ bahubheravāni;	173	
PA_mnd_16:173.3	Athāparāni abhisambhaveyya,	173	
PA_mnd_16:173.4	Parissayāni kusalānuesī”ti.	173	
PA_mnd_16:174.1	Ātaṅkaphassena khudāya phuṭṭho,	174	
PA_mnd_16:174.2	Sītaṁ athuṇhaṁ adhivāsayeyya;	174	
PA_mnd_16:174.3	So tehi phuṭṭho bahudhā anoko,	174	
PA_mnd_16:174.4	Vīriyaparakkamaṁ daḷhaṁ kareyya.	174	
PA_mnd_16:175.1	Ātaṅkaphassena khudāya phuṭṭhoti.	175	
PA_mnd_16:175.2	Ātaṅkaphasso vuccati rogaphasso.	175	
PA_mnd_16:175.3	Rogaphassena phuṭṭho pareto samohito samannāgato assa;	175	
PA_mnd_16:175.4	cakkhurogena phuṭṭho pareto samohito samannāgato assa,	175	
PA_mnd_16:175.5	sotarogena,	175	
PA_mnd_16:175.6	ghānarogena,	175	
PA_mnd_16:175.7	jivhārogena,	175	
PA_mnd_16:175.8	kāyarogena …pe…	175	
PA_mnd_16:175.9	ḍaṁsamakasavātātapasarīsapasamphassena phuṭṭho pareto samohito samannāgato assa.	175	
PA_mnd_16:175.10	Khudā vuccati chātako.	175	
PA_mnd_16:175.11	Chātakena phuṭṭho pareto samohito samannāgato assāti—	175	
PA_mnd_16:175.12	ātaṅkaphassena khudāya phuṭṭho.	175	
PA_mnd_16:176.1	Sītaṁ athuṇhaṁ adhivāsayeyyāti.	176	
PA_mnd_16:176.2	Sītanti dvīhi kāraṇehi sītaṁ hoti—	176	
PA_mnd_16:176.3	abbhantaradhātuppakopavasena vā sītaṁ hoti, bahiddhā utuvasena vā sītaṁ hoti.	176	
PA_mnd_16:176.4	Uṇhanti dvīhi kāraṇehi uṇhaṁ hoti—	176	
PA_mnd_16:176.5	abbhantaradhātuppakopavasena vā uṇhaṁ hoti, bahiddhā utuvasena vā uṇhaṁ hotīti—	176	
PA_mnd_16:176.6	sītaṁ athuṇhaṁ.	176	
PA_mnd_16:176.7_0	Adhivāsayeyyāti khamo assa sītassa uṇhassa jighacchāya pipāsāya ḍaṁsamakasavātātapasarīsapasamphassānaṁ	176	
PA_mnd_16:176.7_1	duruttānaṁ durāgatānaṁ vacanapathānaṁ uppannānaṁ sārīrikānaṁ vedanānaṁ dukkhānaṁ	176	
PA_mnd_16:176.7_2	tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko assāti—	176	
PA_mnd_16:176.8	sītaṁ athuṇhaṁ adhivāsayeyya.	176	
PA_mnd_16:177.1	So tehi phuṭṭho bahudhā anokoti.	177	
PA_mnd_16:177.2	So tehīti ātaṅkaphassena ca khudāya ca sītena ca uṇhena ca phuṭṭho pareto samohito samannāgato assāti—	177	
PA_mnd_16:177.3	so tehi phuṭṭho.	177	
PA_mnd_16:177.4	Bahudhāti anekavidhehi ākārehi phuṭṭho pareto samohito samannāgato assāti—	177	
PA_mnd_16:177.5	so tehi phuṭṭho bahudhā.	177	
PA_mnd_16:177.6	Anokoti abhisaṅkhārasahagataviññāṇassa okāsaṁ na karotītipi—	177	
PA_mnd_16:177.7	anoko.	177	
PA_mnd_16:177.8	Atha vā kāyaduccaritassa vacīduccaritassa manoduccaritassa okāsaṁ na karotītipi—	177	
PA_mnd_16:177.9	anokoti—	177	
PA_mnd_16:177.10	so tehi phuṭṭho bahudhā anoko.	177	
PA_mnd_16:178.1	Vīriyaparakkamaṁ daḷhaṁ kareyyāti.	178	
PA_mnd_16:178.2_0	Vīriyaparakkamo vuccati yo cetasiko vīriyārambho nikkamo parakkamo uyyāmo vāyāmo	178	
PA_mnd_16:178.2_1	ussāho ussoḷhī appaṭivānī thāmo dhiti asithilaparakkamatā anikkhittacchandatā anikkhittadhuratā	178	
PA_mnd_16:178.2_2	dhurasampaggāho vīriyaṁ vīriyindriyaṁ vīriyabalaṁ sammāvāyāmo.	178	
PA_mnd_16:178.3	Vīriyaparakkamaṁ daḷhaṁ kareyyāti.	178	
PA_mnd_16:178.4	Vīriyaṁ parakkamaṁ daḷhaṁ kareyya thiraṁ kareyya, daḷhasamādāno assa avatthitasamādānoti—	178	
PA_mnd_16:178.5	vīriyaṁ parakkamaṁ daḷhaṁ kareyya.	178	
PA_mnd_16:179.1	Tenāha bhagavā—	179	
PA_mnd_16:180.1	“Ātaṅkaphassena khudāya phuṭṭho,	180	
PA_mnd_16:180.2	Sītaṁ athuṇhaṁ adhivāsayeyya;	180	
PA_mnd_16:180.3	So tehi phuṭṭho bahudhā anoko,	180	
PA_mnd_16:180.4	Vīriyaparakkamaṁ daḷhaṁ kareyyā”ti.	180	
PA_mnd_16:181.1	Theyyaṁ na kāre na musā bhaṇeyya,	181	
PA_mnd_16:181.2	Mettāya phasse tasathāvarāni;	181	
PA_mnd_16:181.3	Yadāvilattaṁ manaso vijaññā,	181	
PA_mnd_16:181.4	Kaṇhassa pakkhoti vinodayeyya.	181	
PA_mnd_16:182.1	Theyyaṁ na kāre na musā bhaṇeyyāti.	182	
PA_mnd_16:182.2	Theyyaṁ na kāreti idha bhikkhu adinnādānaṁ pahāya adinnādānā paṭivirato assa dinnādāyī dinnapāṭikaṅkhī, athenena sucibhūtena attanā vihareyyāti—	182	
PA_mnd_16:182.3	theyyaṁ na kāre.	182	
PA_mnd_16:182.4	Na musā bhaṇeyyāti idha bhikkhu musāvādaṁ pahāya musāvādā paṭivirato assa saccavādī saccasandho theto paccayiko avisaṁvādako lokassāti—	182	
PA_mnd_16:182.5	theyyaṁ na kāre na musā bhaṇeyya.	182	
PA_mnd_16:183.1	Mettāya phasse tasathāvarānīti.	183	
PA_mnd_16:183.2	Mettāti yā sattesu metti mettāyanā mettāyitattaṁ anudā anudāyanā anudāyitattaṁ hitesitā anukampā abyāpādo abyāpajjo adoso kusalamūlaṁ.	183	
PA_mnd_16:183.3	Tasāti yesaṁ tasitā taṇhā appahīnā, yesañca bhayabheravā appahīnā.	183	
PA_mnd_16:183.4	Kiṅkāraṇā vuccanti tasā?	183	
PA_mnd_16:183.5	Te tasanti uttasanti paritasanti bhāyanti santāsaṁ āpajjanti;	183	
PA_mnd_16:183.6	taṅkāraṇā vuccanti tasā.	183	
PA_mnd_16:183.7	Thāvarāti yesaṁ tasitā taṇhā pahīnā, yesañca bhayabheravā pahīnā.	183	
PA_mnd_16:183.8	Kiṅkāraṇā vuccanti thāvarā?	183	
PA_mnd_16:183.9	Te na tasanti na uttasanti na paritasanti na bhāyanti santāsaṁ na āpajjanti;	183	
PA_mnd_16:183.10	taṅkāraṇā vuccanti thāvarā.	183	
PA_mnd_16:183.11	Mettāya phasse tasathāvarānīti.	183	
PA_mnd_16:183.12	Tase ca thāvare ca mettāya phasseyya phareyya, mettāsahagatena cetasā vipulena mahaggatena appamāṇena averena abyāpajjena pharitvā vihareyyāti—	183	
PA_mnd_16:183.13	mettāya phasse tasathāvarāni.	183	
PA_mnd_16:184.1	Yadāvilattaṁ manaso vijaññāti.	184	
PA_mnd_16:184.2	Yadāti yadā.	184	
PA_mnd_16:184.3	Manasoti yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho tajjā manoviññāṇadhātu.	184	
PA_mnd_16:184.4	Kāyaduccaritena cittaṁ āvilaṁ hoti luḷitaṁ eritaṁ ghaṭṭitaṁ calitaṁ bhantaṁ avūpasantaṁ.	184	
PA_mnd_16:184.5	Vacīduccaritena …pe…	184	
PA_mnd_16:184.6	manoduccaritena …	184	
PA_mnd_16:184.7	rāgena …	184	
PA_mnd_16:184.8	dosena …	184	
PA_mnd_16:184.9	mohena …	184	
PA_mnd_16:184.10	kodhena …	184	
PA_mnd_16:184.11	upanāhena …	184	
PA_mnd_16:184.12	makkhena …	184	
PA_mnd_16:184.13	paḷāsena …	184	
PA_mnd_16:184.14	issāya …	184	
PA_mnd_16:184.15	macchariyena …	184	
PA_mnd_16:184.16	māyāya …	184	
PA_mnd_16:184.17	sāṭheyyena …	184	
PA_mnd_16:184.18	thambhena …	184	
PA_mnd_16:184.19	sārambhena …	184	
PA_mnd_16:184.20	mānena …	184	
PA_mnd_16:184.21	atimānena …	184	
PA_mnd_16:184.22	madena …	184	
PA_mnd_16:184.23	pamādena …	184	
PA_mnd_16:184.24	sabbakilesehi …	184	
PA_mnd_16:184.25	sabbaduccaritehi …	184	
PA_mnd_16:184.26	sabbadarathehi …	184	
PA_mnd_16:184.27	sabbapariḷāhehi …	184	
PA_mnd_16:184.28	sabbasantāpehi …	184	
PA_mnd_16:184.29	sabbākusalābhisaṅkhārehi cittaṁ āvilaṁ hoti luḷitaṁ eritaṁ ghaṭṭitaṁ calitaṁ bhantaṁ avūpasantaṁ.	184	
PA_mnd_16:184.30	Yadāvilattaṁ manaso vijaññāti.	184	
PA_mnd_16:184.31	Cittassa āvilabhāvaṁ jāneyya ājāneyya vijāneyya paṭivijāneyya paṭivijjheyyāti—	184	
PA_mnd_16:184.32	yadāvilattaṁ manaso vijaññā.	184	
PA_mnd_16:185.1	Kaṇhassa pakkhoti vinodayeyyāti.	185	
PA_mnd_16:185.2	Kaṇhoti yo so māro kaṇho adhipati antagu namuci pamattabandhu.	185	
PA_mnd_16:185.3	Kaṇhassa pakkho mārapakkho mārapāso mārabaḷisaṁ mārāmisaṁ māravisayo māranivāso māragocaro mārabandhananti pajaheyya vinodeyya byantiṁ kareyya anabhāvaṁ gameyyāti.	185	
PA_mnd_16:185.4	Evampi kaṇhassa pakkhoti vinodayeyya.	185	
PA_mnd_16:185.5_0	Atha vā kaṇhassa pakkho mārapakkho akusalapakkho dukkhuddayo dukkhavipāko nirayasaṁvattaniko	185	
PA_mnd_16:185.5_1	tiracchānayonisaṁvattaniko pettivisayasaṁvattanikoti pajaheyya vinodeyya byantiṁ	185	
PA_mnd_16:185.5_2	kareyya anabhāvaṁ gameyyāti.	185	
PA_mnd_16:185.6	Evampi kaṇhassa pakkhoti vinodayeyya.	185	
PA_mnd_16:186.1	Tenāha bhagavā—	186	
PA_mnd_16:187.1	“Theyyaṁ na kāre na musā bhaṇeyya,	187	
PA_mnd_16:187.2	Mettāya phasse tasathāvarāni;	187	
PA_mnd_16:187.3	Yadāvilattaṁ manaso vijaññā,	187	
PA_mnd_16:187.4	Kaṇhassa pakkhoti vinodayeyyā”ti.	187	
PA_mnd_16:188.1	Kodhātimānassa vasaṁ na gacche,	188	
PA_mnd_16:188.2	Mūlampi tesaṁ palikhañña tiṭṭhe;	188	
PA_mnd_16:188.3	Athappiyaṁ vā pana appiyaṁ vā,	188	
PA_mnd_16:188.4	Addhā bhavanto abhisambhaveyya.	188	
PA_mnd_16:189.1	Kodhātimānassa vasaṁ na gaccheti.	189	
PA_mnd_16:189.2	Kodhoti yo cittassa āghāto paṭighāto …pe…	189	
PA_mnd_16:189.3	caṇḍikkaṁ asuropo anattamanatā cittassa.	189	
PA_mnd_16:189.4	Atimānoti idhekacco paraṁ atimaññati jātiyā vā gottena vā …pe… aññataraññatarena vā vatthunā.	189	
PA_mnd_16:189.5	Kodhātimānassa vasaṁ na gaccheti.	189	
PA_mnd_16:189.6	Kodhassa ca atimānassa ca vasaṁ na gaccheyya, kodhañca atimānañca pajaheyya vinodeyya byantiṁ kareyya anabhāvaṁ gameyyāti—	189	
PA_mnd_16:189.7	kodhātimānassa vasaṁ na gacche.	189	
PA_mnd_16:190.1	Mūlampi tesaṁ palikhañña tiṭṭheti.	190	
PA_mnd_16:190.2	Katamaṁ kodhassa mūlaṁ?	190	
PA_mnd_16:190.3	Avijjā mūlaṁ, ayoniso manasikāro mūlaṁ, asmimāno mūlaṁ, ahirikaṁ mūlaṁ, anottappaṁ mūlaṁ, uddhaccaṁ mūlaṁ—	190	
PA_mnd_16:190.4	idaṁ kodhassa mūlaṁ.	190	
PA_mnd_16:190.5	Katamaṁ atimānassa mūlaṁ?	190	
PA_mnd_16:190.6	Avijjā mūlaṁ, ayoniso manasikāro mūlaṁ, asmimāno mūlaṁ, ahirikaṁ mūlaṁ, anottappaṁ mūlaṁ, uddhaccaṁ mūlaṁ—	190	
PA_mnd_16:190.7	idaṁ atimānassa mūlaṁ.	190	
PA_mnd_16:190.8	Mūlampi tesaṁ palikhañña tiṭṭheti.	190	
PA_mnd_16:190.9	Kodhassa ca atimānassa ca mūlaṁ palikhaṇitvā uddharitvā samuddharitvā uppāṭayitvā samuppāṭayitvā pajahitvā vinodetvā byantiṁ karitvā anabhāvaṁ gametvā tiṭṭheyya santiṭṭheyyāti—	190	
PA_mnd_16:190.10	mūlampi tesaṁ palikhañña tiṭṭhe.	190	
PA_mnd_16:191.1	Athappiyaṁ vā pana appiyaṁ vā, addhā bhavanto abhisambhaveyyāti.	191	
PA_mnd_16:191.2	Athāti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—	191	
PA_mnd_16:191.3	athāti.	191	
PA_mnd_16:191.4	Piyāti dve piyā—	191	
PA_mnd_16:191.5	sattā vā saṅkhārā vā.	191	
PA_mnd_16:191.6	Katame sattā piyā?	191	
PA_mnd_16:191.7	Idha yāssa te honti atthakāmā hitakāmā phāsukāmā yogakkhemakāmā mātā vā pitā vā bhātā vā bhaginī vā puttā vā dhītā vā mittā vā amaccā vā ñātī vā sālohitā vā—	191	
PA_mnd_16:191.8	ime sattā piyā.	191	
PA_mnd_16:191.9	Katame saṅkhārā piyā?	191	
PA_mnd_16:191.10	Manāpikā rūpā manāpikā saddā …	191	
PA_mnd_16:191.11	gandhā …	191	
PA_mnd_16:191.12	rasā …	191	
PA_mnd_16:191.13	phoṭṭhabbā—	191	
PA_mnd_16:191.14	ime saṅkhārā piyā.	191	
PA_mnd_16:191.15	Appiyāti dve appiyā—	191	
PA_mnd_16:191.16	sattā vā saṅkhārā vā.	191	
PA_mnd_16:191.17	Katame sattā appiyā?	191	
PA_mnd_16:191.18	Idha yāssa te honti anatthakāmā ahitakāmā aphāsukāmā ayogakkhemakāmā jīvitā voropetukāmā—	191	
PA_mnd_16:191.19	ime sattā appiyā.	191	
PA_mnd_16:191.20	Katame saṅkhārā appiyā?	191	
PA_mnd_16:191.21	Amanāpikā rūpā amanāpikā saddā, gandhā …	191	
PA_mnd_16:191.22	rasā …	191	
PA_mnd_16:191.23	phoṭṭhabbā—	191	
PA_mnd_16:191.24	ime saṅkhārā appiyā.	191	
PA_mnd_16:191.25	Addhāti ekaṁsavacanaṁ nissaṁsayavacanaṁ nikkaṅkhavacanaṁ advejjhavacanaṁ adveḷhakavacanaṁ niyyānikavacanaṁ apaṇṇakavacanaṁ avatthāpanavacanametaṁ—	191	
PA_mnd_16:191.26	addhāti.	191	
PA_mnd_16:191.27	Athappiyaṁ vā pana appiyaṁ vā, addhā bhavanto abhisambhaveyyāti.	191	
PA_mnd_16:191.28	Piyāppiyaṁ sātāsātaṁ sukhadukkhaṁ somanassadomanassaṁ iṭṭhāniṭṭhaṁ abhisambhavanto vā abhibhaveyya adhibhavanto vā abhisambhaveyyāti—	191	
PA_mnd_16:191.29	athappiyaṁ vā pana appiyaṁ vā addhā bhavanto abhisambhaveyya.	191	
PA_mnd_16:192.1	Tenāha bhagavā—	192	
PA_mnd_16:193.1	“Kodhātimānassa vasaṁ na gacche,	193	
PA_mnd_16:193.2	Mūlampi tesaṁ palikhañña tiṭṭhe;	193	
PA_mnd_16:193.3	Athappiyaṁ vā pana appiyaṁ vā,	193	
PA_mnd_16:193.4	Addhā bhavanto abhisambhaveyyā”ti.	193	
PA_mnd_16:194.1	Paññaṁ purakkhatvā kalyāṇapīti,	194	
PA_mnd_16:194.2	Vikkhambhaye tāni parissayāni;	194	
PA_mnd_16:194.3	Aratiṁ sahetha sayanamhi pante,	194	
PA_mnd_16:194.4	Caturo sahetha paridevadhamme.	194	
PA_mnd_16:195.1	Paññaṁ purakkhatvā kalyāṇapītīti.	195	
PA_mnd_16:195.2	Paññāti yā paññā pajānanā vicayo pavicayo dhammavicayo …pe…	195	
PA_mnd_16:195.3	amoho sammādiṭṭhi.	195	
PA_mnd_16:195.4_0	Paññaṁ purakkhatvāti idhekacco paññaṁ purato katvā carati paññādhajo paññāketu paññādhipateyyo	195	
PA_mnd_16:195.4_1	vicayabahulo pavicayabahulo pekkhāyanabahulo sampekkhāyanabahulo vibhūtavihārī taccariko	195	
PA_mnd_16:195.4_2	tabbahulo taggaruko tanninno tappoṇo tappabbhāro tadadhimutto tadadhipateyyoti.	195	
PA_mnd_16:195.5	Evampi paññaṁ purakkhatvā.	195	
PA_mnd_16:196.1_0	Atha vā gacchanto vā “gacchāmī”ti pajānāti, ṭhito vā “ṭhitomhī”ti pajānāti, nisinno	196	
PA_mnd_16:196.1_1	vā “nisinnomhī”ti pajānāti, sayāno vā “sayānomhī”ti pajānāti, yathā yathā vā panassa	196	
PA_mnd_16:196.1_2	kāyo paṇihito hoti tathā tathā naṁ pajānātīti.	196	
PA_mnd_16:196.2	Evampi paññaṁ purakkhatvā.	196	
PA_mnd_16:197.1_0	Atha vā abhikkante paṭikkante sampajānakārī hoti, ālokite vilokite sampajānakārī	197	
PA_mnd_16:197.1_1	hoti, samiñjite pasārite sampajānakārī hoti, saṅghāṭipattacīvaradhāraṇe sampajānakārī	197	
PA_mnd_16:197.1_2	hoti, asite pīte khāyite sāyite sampajānakārī hoti, uccārapassāvakamme sampajānakārī	197	
PA_mnd_16:197.1_3	hoti, gate ṭhite nisinne sutte jāgarite bhāsite tuṇhibhāve sampajānakārī hotīti.	197	
PA_mnd_16:197.2	Evampi paññaṁ purakkhatvā.	197	
PA_mnd_16:198.1	Kalyāṇapītīti buddhānussativasena uppajjati pīti pāmojjaṁ—	198	
PA_mnd_16:198.2	kalyāṇapītīti.	198	
PA_mnd_16:198.3	Dhammānussati saṅghānussati sīlānussati cāgānussati devatānussati ānāpānassati maraṇassati kāyagatāsativasena upasamānussativasena uppajjati pīti pāmojjaṁ—	198	
PA_mnd_16:198.4	kalyāṇapītīti—	198	
PA_mnd_16:198.5	paññaṁ purakkhatvā kalyāṇapīti.	198	
PA_mnd_16:199.1	Vikkhambhaye tāni parissayānīti.	199	
PA_mnd_16:199.2	Parissayāti dve parissayā—	199	
PA_mnd_16:199.3	pākaṭaparissayā ca paṭicchannaparissayā ca …pe…	199	
PA_mnd_16:199.4	ime vuccanti pākaṭaparissayā …pe…	199	
PA_mnd_16:199.5	ime vuccanti paṭicchannaparissayā …pe…	199	
PA_mnd_16:199.6	evampi tatrāsayāti—	199	
PA_mnd_16:199.7	parissayā.	199	
PA_mnd_16:199.8	Vikkhambhaye tāni parissayānīti.	199	
PA_mnd_16:199.9	Tāni parissayāni vikkhambheyya abhibhaveyya ajjhotthareyya pariyādiyeyya maddeyyāti—	199	
PA_mnd_16:199.10	vikkhambhaye tāni parissayāni.	199	
PA_mnd_16:200.1	Aratiṁ sahetha sayanamhi panteti.	200	
PA_mnd_16:200.2	Aratīti yā arati aratitā anabhirati anabhiramaṇā ukkaṇṭhitā paritassitā.	200	
PA_mnd_16:200.3	Sayanamhi panteti pantesu vā senāsanesu aññataraññataresu vā adhikusalesu dhammesu aratiṁ saheyya abhibhaveyya ajjhotthareyya pariyādiyeyya maddeyyāti—	200	
PA_mnd_16:200.4	aratiṁ sahetha sayanamhi pante.	200	
PA_mnd_16:201.1	Caturo sahetha paridevadhammeti.	201	
PA_mnd_16:201.2	Cattāro paridevanīye dhamme saheyya parisaheyya abhibhaveyya ajjhotthareyya pariyādiyeyya maddeyyāti—	201	
PA_mnd_16:201.3	caturo sahetha paridevadhamme.	201	
PA_mnd_16:202.1	Tenāha bhagavā—	202	
PA_mnd_16:203.1	“Paññaṁ purakkhatvā kalyāṇapīti,	203	
PA_mnd_16:203.2	Vikkhambhaye tāni parissayāni;	203	
PA_mnd_16:203.3	Aratiṁ sahetha sayanamhi pante,	203	
PA_mnd_16:203.4	Caturo sahetha paridevadhamme”ti.	203	
PA_mnd_16:204.1	Kiṁsū asissaṁ kuva vā asissaṁ,	204	
PA_mnd_16:204.2	Dukkhaṁ vata settha kuvajja sessaṁ;	204	
PA_mnd_16:204.3	Ete vitakke paridevaneyye,	204	
PA_mnd_16:204.4	Vinayetha sekho aniketacārī.	204	
PA_mnd_16:205.1	Kiṁsū asissaṁ kuva vā asissanti.	205	
PA_mnd_16:205.2	Kiṁsū asissāmīti kiṁ bhuñjissāmi odanaṁ vā kummāsaṁ vā sattuṁ vā macchaṁ vā maṁsaṁ vāti—	205	
PA_mnd_16:205.3	kiṁsū asissaṁ.	205	
PA_mnd_16:205.4	Kuva vā asissanti kattha bhuñjissāmi khattiyakule vā brāhmaṇakule vā vessakule vā suddakule vāti—	205	
PA_mnd_16:205.5	kiṁsū asissaṁ kuva vā asissaṁ.	205	
PA_mnd_16:206.1	Dukkhaṁ vata settha kuvajja sessanti imaṁ rattiṁ dukkhaṁ sayittha phalake vā taṭṭikāya vā cammakhaṇḍe vā tiṇasanthāre vā paṇṇasanthāre vā palālasanthāre vā.	206	
PA_mnd_16:206.2	Āgāmirattiṁ kattha sukhaṁ sayissāmi mañce vā pīṭhe vā bhisiyā vā bimbohane vā vihāre vā aḍḍhayoge vā pāsāde vā hammiye vā guhāya vāti—	206	
PA_mnd_16:206.3	dukkhaṁ vata settha kuvajja sessaṁ.	206	
PA_mnd_16:207.1	Ete vitakke paridevaneyyeti.	207	
PA_mnd_16:207.2	Ete vitakketi dve piṇḍapātapaṭisaññutte vitakke, dve senāsanapaṭisaññutte vitakke.	207	
PA_mnd_16:207.3	Paridevaneyyeti ādevaneyye paridevaneyyeti—	207	
PA_mnd_16:207.4	ete vitakke paridevaneyye.	207	
PA_mnd_16:208.1	Vinayetha sekho aniketacārīti.	208	
PA_mnd_16:208.2	Sekhoti kiṅkāraṇā vuccati sekho?	208	
PA_mnd_16:208.3	Sikkhatīti—	208	
PA_mnd_16:208.4	sekho.	208	
PA_mnd_16:208.5	Kiñca sikkhati?	208	
PA_mnd_16:208.6	Adhisīlampi sikkhati, adhicittampi sikkhati, adhipaññampi sikkhati.	208	
PA_mnd_16:208.7	Katamā adhisīlasikkhā …pe…	208	
PA_mnd_16:208.8	ayaṁ adhipaññāsikkhā.	208	
PA_mnd_16:208.9_0	Imā tisso sikkhāyo āvajjanto sikkhati, jānanto passanto paccavekkhanto cittaṁ adhiṭṭhahanto	208	
PA_mnd_16:208.9_1	sikkhati, saddhāya adhimuccanto sikkhati, vīriyaṁ paggaṇhanto, satiṁ upaṭṭhapento,	208	
PA_mnd_16:208.9_2	cittaṁ samādahanto, paññāya pajānanto sikkhati, abhiññeyyaṁ abhijānanto sikkhati,	208	
PA_mnd_16:208.9_3	pariññeyyaṁ parijānanto, pahātabbaṁ pajahanto, bhāvetabbaṁ bhāvento, sacchikātabbaṁ	208	
PA_mnd_16:208.9_4	sacchikaronto sikkhati ācarati samācarati samādāya sikkhati.	208	
PA_mnd_16:208.10	Taṅkāraṇā vuccati—	208	
PA_mnd_16:208.11	sekho.	208	
PA_mnd_16:208.12	Vinayāya paṭivinayāya pahānāya vūpasamāya paṭinissaggāya paṭipassaddhiyā adhisīlampi sikkheyya, adhicittampi sikkheyya, adhipaññampi sikkheyya.	208	
PA_mnd_16:208.13	Imā tisso sikkhāyo āvajjanto sikkheyya jānanto …pe…	208	
PA_mnd_16:208.14	sacchikātabbaṁ sacchikaronto sikkheyya ācareyya samācareyya samādāya vatteyyāti—	208	
PA_mnd_16:208.15	vinayetha sekho.	208	
PA_mnd_16:209.1	Aniketacārīti.	209	
PA_mnd_16:209.2	Kathaṁ niketacārī hoti?	209	
PA_mnd_16:209.3_0	Idhekacco kulapalibodhena samannāgato hoti, gaṇapalibodhena … āvāsapalibodhena …	209	
PA_mnd_16:209.3_1	cīvarapalibodhena … piṇḍapātapalibodhena … senāsanapalibodhena … gilānapaccayabhesajjaparikkhārapalibodhena samannāgato hoti.	209	
PA_mnd_16:209.4	Evaṁ niketacārī hoti.	209	
PA_mnd_16:209.5	Kathaṁ aniketacārī hoti?	209	
PA_mnd_16:209.6_0	Idha bhikkhu na kulapalibodhena samannāgato hoti, na gaṇapalibodhena … na āvāsapalibodhena	209	
PA_mnd_16:209.6_1	… na cīvarapalibodhena … na piṇḍapātapalibodhena … na senāsanapalibodhena … na gilānapaccayabhesajjaparikkhārapalibodhena samannāgato hoti.	209	
PA_mnd_16:209.7	Evaṁ aniketacārī hoti.	209	
PA_mnd_16:210.1	“Magadhaṁ gatā kosalaṁ gatā,	210	
PA_mnd_16:210.2	Ekacciyā pana vajjibhūmiyā;	210	
PA_mnd_16:210.3	Migā viya asaṅghacārino,	210	
PA_mnd_16:210.4	Aniketā viharanti bhikkhavo.	210	
PA_mnd_16:211.1	Sādhu caritakaṁ sādhu sucaritaṁ,	211	
PA_mnd_16:211.2	Sādhu sadā aniketavihāro;	211	
PA_mnd_16:211.3	Atthapucchanaṁ padakkhiṇaṁ kammaṁ,	211	
PA_mnd_16:211.4	Etaṁ sāmaññaṁ akiñcanassā”ti.	211	
PA_mnd_16:212.1	Vinayetha sekho aniketacārī.	212	
PA_mnd_16:212.2	Tenāha bhagavā—	212	
PA_mnd_16:213.1	“Kiṁsū asissaṁ kuva vā asissaṁ,	213	
PA_mnd_16:213.2	Dukkhaṁ vata settha kuvajja sessaṁ;	213	
PA_mnd_16:213.3	Ete vitakke paridevaneyye,	213	
PA_mnd_16:213.4	Vinayetha sekho aniketacārī”ti.	213	
PA_mnd_16:214.1	Annañca laddhā vasanañca kāle,	214	
PA_mnd_16:214.2	Mattaṁ sa jaññā idha tosanatthaṁ;	214	
PA_mnd_16:214.3	So tesu gutto yatacāri gāme,	214	
PA_mnd_16:214.4	Rusitopi vācaṁ pharusaṁ na vajjā.	214	
PA_mnd_16:215.1	Annañca laddhā vasanañca kāleti.	215	
PA_mnd_16:215.2	Annanti odano kummāso sattu maccho maṁsaṁ.	215	
PA_mnd_16:215.3	Vasananti cha cīvarāni—	215	
PA_mnd_16:215.4	khomaṁ, kappāsikaṁ, koseyyaṁ, kambalaṁ, sāṇaṁ, bhaṅgaṁ.	215	
PA_mnd_16:215.5	Annañca laddhā vasanañca kāleti.	215	
PA_mnd_16:215.6_0	Cīvaraṁ labhitvā piṇḍapātaṁ labhitvā na kuhanāya, na lapanāya, na nemittikatāya,	215	
PA_mnd_16:215.6_1	na nippesikatāya, na lābhena lābhaṁ nijigīsanatāya, na dārudānena, na veḷudānena,	215	
PA_mnd_16:215.6_2	na pattadānena, na pupphadānena, na phaladānena, na sinānadānena, na cuṇṇadānena,	215	
PA_mnd_16:215.6_3	na mattikādānena, na dantakaṭṭhadānena, na mukhodakadānena, na cāṭukamyatāya, na	215	
PA_mnd_16:215.6_4	muggasūpyatāya, na pāribhaṭyatāya, na pīṭhamaddikatāya, na vatthuvijjāya, na tiracchānavijjāya,	215	
PA_mnd_16:215.6_5	na aṅgavijjāya, na nakkhattavijjāya, na dūtagamanena, na pahiṇagamanena, na jaṅghapesaniyena,	215	
PA_mnd_16:215.6_6	na vejjakammena, na piṇḍapaṭipiṇḍakena, na dānānuppadānena, dhammena samena laddhā	215	
PA_mnd_16:215.6_7	labhitvā adhigantvā vinditvā paṭilabhitvāti—	215	
PA_mnd_16:215.7	annañca laddhā vasanañca kāle.	215	
PA_mnd_16:216.1	Mattaṁ sa jaññā idha tosanatthanti.	216	
PA_mnd_16:216.2	Mattaṁ sa jaññāti dvīhi kāraṇehi mattaṁ jāneyya—	216	
PA_mnd_16:216.3	paṭiggahaṇato vā paribhogato vā.	216	
PA_mnd_16:216.4	Kathaṁ paṭiggahaṇato mattaṁ jānāti?	216	
PA_mnd_16:216.5	Thokepi diyyamāne kulānudayāya kulānurakkhāya kulānukampāya paṭiggaṇhāti, bahukepi diyyamāne kāyaparihārikaṁ cīvaraṁ paṭiggaṇhāti kucchiparihārikaṁ piṇḍapātaṁ paṭiggaṇhāti.	216	
PA_mnd_16:216.6	Evaṁ paṭiggahaṇato mattaṁ jānāti.	216	
PA_mnd_16:216.7	Kathaṁ paribhogato mattaṁ jānāti?	216	
PA_mnd_16:217.1	Paṭisaṅkhā yoniso cīvaraṁ paṭisevati yāvadeva sītassa paṭighātāya uṇhassa paṭighātāya ḍaṁsamakasavātātapasarīsapasamphassānaṁ paṭighātāya, yāvadeva hirikopīnapaṭicchādanatthaṁ.	217	
PA_mnd_16:218.1	Paṭisaṅkhā yoniso piṇḍapātaṁ paṭisevati neva davāya na madāya na maṇḍanāya na vibhūsanāya, yāvadeva imassa kāyassa ṭhitiyā yāpanāya vihiṁsūparatiyā brahmacariyānuggahāya.	218	
PA_mnd_16:218.2	Iti purāṇañca vedanaṁ paṭihaṅkhāmi navañca vedanaṁ na uppādessāmi, yātrā ca me bhavissati anavajjatā ca phāsuvihāro ca.	218	
PA_mnd_16:219.1_0	Paṭisaṅkhā yoniso senāsanaṁ paṭisevati yāvadeva sītassa paṭighātāya uṇhassa paṭighātāya	219	
PA_mnd_16:219.1_1	ḍaṁsamakasavātātapasarīsapasamphassānaṁ paṭighātāya, yāvadeva utuparissayavinodanapaṭisallānārāmatthaṁ.	219	
PA_mnd_16:220.1	Paṭisaṅkhā yoniso gilānapaccayabhesajjaparikkhāraṁ paṭisevati yāvadeva uppannānaṁ veyyābādhikānaṁ vedanānaṁ paṭighātāya abyāpajjaparamatāya.	220	
PA_mnd_16:221.1	Evaṁ paribhogato mattaṁ jānāti.	221	
PA_mnd_16:221.2	Mattaṁ sa jaññāti.	221	
PA_mnd_16:221.3	Imehi dvīhi kāraṇehi mattaṁ jāneyya ājāneyya paṭivijāneyya paṭivijjheyyāti—	221	
PA_mnd_16:221.4	mattaṁ sa jaññā.	221	
PA_mnd_16:222.1	Idha tosanatthanti.	222	
PA_mnd_16:222.2	Idha bhikkhu santuṭṭho hoti itarītarena cīvarena itarītaracīvarasantuṭṭhiyā ca vaṇṇavādī, na ca cīvarahetu anesanaṁ appatirūpaṁ āpajjati;	222	
PA_mnd_16:222.3	aladdhā ca cīvaraṁ na paritassati, laddhā ca cīvaraṁ agadhito amucchito anajjhosanno, ādīnavadassāvī nissaraṇapañño paribhuñjati;	222	
PA_mnd_16:222.4	tāya ca pana itarītaracīvarasantuṭṭhiyā nevattānukkaṁseti, na paraṁ vambheti.	222	
PA_mnd_16:222.5	Yo hi tattha dakkho analaso sampajāno paṭissato—	222	
PA_mnd_16:222.6	ayaṁ vuccati bhikkhu porāṇe aggaññe ariyavaṁse ṭhito.	222	
PA_mnd_16:223.1_0	Puna caparaṁ bhikkhu santuṭṭho hoti itarītarena piṇḍapātena itarītarapiṇḍapātasantuṭṭhiyā	223	
PA_mnd_16:223.1_1	ca vaṇṇavādī, na ca piṇḍapātahetu anesanaṁ appatirūpaṁ āpajjati, aladdhā ca piṇḍapātaṁ	223	
PA_mnd_16:223.1_2	na paritassati, laddhā ca piṇḍapātaṁ agadhito amucchito anajjhosanno, ādīnavadassāvī	223	
PA_mnd_16:223.1_3	nissaraṇapañño paribhuñjati;	223	
PA_mnd_16:223.2	tāya ca pana itarītarapiṇḍapātasantuṭṭhiyā nevattānukkaṁseti, na paraṁ vambheti.	223	
PA_mnd_16:223.3	Yo hi tattha dakkho analaso sampajāno paṭissato—	223	
PA_mnd_16:223.4	ayaṁ vuccati bhikkhu porāṇe aggaññe ariyavaṁse ṭhito.	223	
PA_mnd_16:224.1_0	Puna caparaṁ bhikkhu santuṭṭho hoti itarītarena senāsanena itarītarasenāsanasantuṭṭhiyā	224	
PA_mnd_16:224.1_1	ca vaṇṇavādī, na ca senāsanahetu anesanaṁ appatirūpaṁ āpajjati, aladdhā ca senāsanaṁ	224	
PA_mnd_16:224.1_2	na paritassati, laddhā ca senāsanaṁ agadhito amucchito anajjhosanno, ādīnavadassāvī	224	
PA_mnd_16:224.1_3	nissaraṇapañño paribhuñjati;	224	
PA_mnd_16:224.2	tāya ca pana itarītarasenāsanasantuṭṭhiyā nevattānukkaṁseti, na paraṁ vambheti.	224	
PA_mnd_16:224.3	Yo hi tattha dakkho analaso sampajāno paṭissato—	224	
PA_mnd_16:224.4	ayaṁ vuccati bhikkhu porāṇe aggaññe ariyavaṁse ṭhito.	224	
PA_mnd_16:225.1_0	Puna caparaṁ bhikkhu santuṭṭho hoti itarītarena gilānapaccayabhesajjaparikkhārena,	225	
PA_mnd_16:225.1_1	itarītaragilānapaccayabhesajjaparikkhārasantuṭṭhiyā ca vaṇṇavādī, na ca gilānapaccayabhesajjaparikkhārahetu	225	
PA_mnd_16:225.1_2	anesanaṁ appatirūpaṁ āpajjati, aladdhā ca gilānapaccayabhesajjaparikkhāraṁ na paritassati,	225	
PA_mnd_16:225.1_3	laddhā ca gilānapaccayabhesajjaparikkhāraṁ agadhito amucchito anajjhosanno, ādīnavadassāvī	225	
PA_mnd_16:225.1_4	nissaraṇapañño paribhuñjati;	225	
PA_mnd_16:225.2	tāya ca pana itarītaragilānapaccayabhesajjaparikkhārasantuṭṭhiyā nevattānukkaṁseti, na paraṁ vambheti.	225	
PA_mnd_16:225.3	Yo hi tattha dakkho analaso sampajāno paṭissato—	225	
PA_mnd_16:225.4	ayaṁ vuccati bhikkhu porāṇe aggaññe ariyavaṁse ṭhitoti—	225	
PA_mnd_16:225.5	mattaṁ sa jaññā idha tosanatthaṁ.	225	
PA_mnd_16:226.1	So tesu gutto yatacāri gāmeti.	226	
PA_mnd_16:226.2	So tesu guttoti cīvare piṇḍapāte senāsane gilānapaccayabhesajjaparikkhāre gutto gopito rakkhito saṁvutoti.	226	
PA_mnd_16:226.3	Evampi so tesu gutto.	226	
PA_mnd_16:226.4	Atha vā āyatanesu gutto gopito rakkhito saṁvutoti.	226	
PA_mnd_16:226.5	Evampi so tesu gutto.	226	
PA_mnd_16:227.1	Yatacāri gāmeti gāme yato yatto paṭiyatto gutto gopito rakkhito saṁvutoti—	227	
PA_mnd_16:227.2	so tesu gutto yatacāri gāme.	227	
PA_mnd_16:228.1	Rusitopi vācaṁ pharusaṁ na vajjāti.	228	
PA_mnd_16:228.2_0	Dūsito khuṁsito vambhito ghaṭṭito garahito upavadito pharusena kakkhaḷena nappaṭivajjā	228	
PA_mnd_16:228.2_1	nappaṭibhaṇeyya, akkosantaṁ na paccakkoseyya, rosantaṁ nappaṭiroseyya, bhaṇḍantaṁ	228	
PA_mnd_16:228.2_2	na paṭibhaṇḍeyya, na kalahaṁ kareyya, na bhaṇḍanaṁ kareyya, na viggahaṁ kareyya,	228	
PA_mnd_16:228.2_3	na vivādaṁ kareyya, na medhagaṁ kareyya, kalahaṁ bhaṇḍanaṁ viggahaṁ vivādaṁ medhagaṁ	228	
PA_mnd_16:228.2_4	pajaheyya vinodeyya byantiṁ kareyya anabhāvaṁ gameyya, kalahabhaṇḍanaviggahavivādamedhagā	228	
PA_mnd_16:228.2_5	ārato assa virato paṭivirato nikkhanto nissaṭo vippamutto visaññutto vimariyādikatena cetasā vihareyyāti—	228	
PA_mnd_16:228.3	rusitopi vācaṁ pharusaṁ na vajjā.	228	
PA_mnd_16:229.1	Tenāha bhagavā—	229	
PA_mnd_16:230.1	“Annañca laddhā vasanañca kāle,	230	
PA_mnd_16:230.2	Mattaṁ sa jaññā idha tosanatthaṁ;	230	
PA_mnd_16:230.3	So tesu gutto yatacāri gāme,	230	
PA_mnd_16:230.4	Rusitopi vācaṁ pharusaṁ na vajjā”ti.	230	
PA_mnd_16:231.1	Okkhittacakkhu na ca pādalolo,	231	
PA_mnd_16:231.2	Jhānānuyutto bahujāgarassa;	231	
PA_mnd_16:231.3	Upekkhamārabbha samāhitatto,	231	
PA_mnd_16:231.4	Takkāsayaṁ kukkuccañcupacchinde.	231	
PA_mnd_16:232.1	Okkhittacakkhu na ca pādaloloti.	232	
PA_mnd_16:232.2	Kathaṁ khittacakkhu hoti?	232	
PA_mnd_16:232.3_0	Idhekacco bhikkhu cakkhulolo, cakkhuloliyena samannāgato hoti, “adiṭṭhaṁ dakkhitabbaṁ,	232	
PA_mnd_16:232.3_1	diṭṭhaṁ samatikkamitabban”ti ārāmena ārāmaṁ uyyānena uyyānaṁ gāmena gāmaṁ nigamena	232	
PA_mnd_16:232.3_2	nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ anavaṭṭhitacārikaṁ	232	
PA_mnd_16:232.3_3	anuyutto ca hoti rūpadassanāya.	232	
PA_mnd_16:232.4	Evampi khittacakkhu hoti.	232	
PA_mnd_16:233.1_0	Atha vā bhikkhu antaragharaṁ paviṭṭho vīthiṁ paṭipanno asaṁvuto gacchati hatthiṁ	233	
PA_mnd_16:233.1_1	olokento, assaṁ olokento, rathaṁ olokento, pattiṁ olokento, itthiyo olokento, purise	233	
PA_mnd_16:233.1_2	olokento, kumārake olokento, kumārikāyo olokento, antarāpaṇaṁ olokento, gharamukhāni	233	
PA_mnd_16:233.1_3	olokento, uddhaṁ olokento, adho olokento, disāvidisaṁ vipekkhamāno gacchati.	233	
PA_mnd_16:233.2	Evampi khittacakkhu hoti.	233	
PA_mnd_16:234.1	Atha vā bhikkhu cakkhunā rūpaṁ disvā nimittaggāhī hoti anubyañjanaggāhī.	234	
PA_mnd_16:234.2_0	Yatvādhikaraṇamenaṁ cakkhundriyaṁ asaṁvutaṁ viharantaṁ abhijjhādomanassā pāpakā akusalā	234	
PA_mnd_16:234.2_1	dhammā anvāssaveyyuṁ, tassa saṁvarāya nappaṭipajjati, na rakkhati cakkhundriyaṁ,	234	
PA_mnd_16:234.2_2	cakkhundriye na saṁvaraṁ āpajjati.	234	
PA_mnd_16:234.3	Evampi khittacakkhu hoti.	234	
PA_mnd_16:235.1	Yathā vā paneke bhonto samaṇabrāhmaṇā saddhādeyyāni bhojanāni bhuñjitvā te evarūpaṁ visūkadassanaṁ anuyuttā viharanti, seyyathidaṁ—	235	
PA_mnd_16:235.2_0	naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūṇaṁ sobhanakaṁ	235	
PA_mnd_16:235.2_1	caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahiṁsayuddhaṁ usabhayuddhaṁ ajayuddhaṁ	235	
PA_mnd_16:235.2_2	meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ	235	
PA_mnd_16:235.2_3	uyyodhikaṁ balaggaṁ senābyūhaṁ anīkadassanaṁ iti vā.	235	
PA_mnd_16:235.3	Evampi khittacakkhu hoti.	235	
PA_mnd_16:236.1	Kathaṁ na khittacakkhu hoti?	236	
PA_mnd_16:236.2_0	Idhekacco bhikkhu na cakkhulolo na cakkhuloliyena samannāgato hoti “adiṭṭhaṁ dakkhitabbaṁ	236	
PA_mnd_16:236.2_1	diṭṭhaṁ samatikkamitabban”ti na ārāmena ārāmaṁ na uyyānena uyyānaṁ na gāmena gāmaṁ	236	
PA_mnd_16:236.2_2	na nigamena nigamaṁ na nagarena nagaraṁ na raṭṭhena raṭṭhaṁ na janapadena janapadaṁ	236	
PA_mnd_16:236.2_3	dīghacārikaṁ anavaṭṭhitacārikaṁ ananuyutto ca hoti rūpadassanāya.	236	
PA_mnd_16:236.3	Evampi na khittacakkhu hoti.	236	
PA_mnd_16:237.1	Atha vā bhikkhu antaragharaṁ paviṭṭho vīthiṁ paṭipanno saṁvuto gacchati na hatthiṁ olokento …pe… na disāvidisaṁ vipekkhamāno gacchati.	237	
PA_mnd_16:237.2	Evampi na khittacakkhu hoti.	237	
PA_mnd_16:238.1	Atha vā bhikkhu cakkhunā rūpaṁ disvā na nimittaggāhī hoti …pe… cakkhundriye saṁvaraṁ āpajjati.	238	
PA_mnd_16:238.2	Evampi na khittacakkhu hoti.	238	
PA_mnd_16:239.1	Yathā vā paneke bhonto samaṇabrāhmaṇā saddhādeyyāni bhojanāni bhuñjitvā …pe… anīkadassanaṁ iti vā.	239	
PA_mnd_16:239.2	Evarūpā visūkadassanānuyogā paṭivirato hoti.	239	
PA_mnd_16:239.3	Evampi na khittacakkhu hotīti—	239	
PA_mnd_16:239.4	okkhittacakkhu.	239	
PA_mnd_16:240.1	Na ca pādaloloti.	240	
PA_mnd_16:240.2	Kathaṁ pādalolo hoti?	240	
PA_mnd_16:240.3	Idhekacco bhikkhu pādalolo pādaloliyena samannāgato hoti, ārāmena ārāmaṁ …pe… dīghacārikaṁ anavaṭṭhitacārikaṁ anuyutto hoti rūpadassanāya.	240	
PA_mnd_16:240.4	Evampi pādalolo hoti.	240	
PA_mnd_16:241.1	Atha vā bhikkhu antopi saṅghārāme pādalolo pādaloliyena samannāgato hoti, na atthahetu na kāraṇahetu uddhato avūpasantacitto pariveṇato pariveṇaṁ gacchati.	241	
PA_mnd_16:241.2	Vihārato …pe…	241	
PA_mnd_16:241.3	iti bhavābhavakathaṁ katheti.	241	
PA_mnd_16:241.4	Evampi pādalolo hoti.	241	
PA_mnd_16:242.1	Na ca pādaloloti.	242	
PA_mnd_16:242.2_0	Pādaloliyaṁ pajaheyya vinodeyya byantiṁ kareyya anabhāvaṁ gameyya, pādaloliyā ārato	242	
PA_mnd_16:242.2_1	assa virato paṭivirato nikkhanto nissaṭo vippamutto visaññutto vimariyādikatena cetasā	242	
PA_mnd_16:242.2_2	vihareyya, paṭisallānārāmo assa paṭisallānarato ajjhattaṁ cetosamathamanuyutto anirākatajjhāno	242	
PA_mnd_16:242.2_3	vipassanāya samannāgato brūhetā suññāgāraṁ jhāyī jhānarato ekattamanuyutto sadatthagarukoti—	242	
PA_mnd_16:242.3	okkhittacakkhu na ca pādalolo.	242	
PA_mnd_16:243.1	Jhānānuyutto bahujāgarassāti.	243	
PA_mnd_16:243.2	Jhānānuyuttoti dvīhi kāraṇehi jhānānuyutto—	243	
PA_mnd_16:243.3	anuppannassa vā paṭhamassa jhānassa uppādāya yutto payutto āyutto samāyutto,	243	
PA_mnd_16:243.4	anuppannassa vā dutiyassa jhānassa …	243	
PA_mnd_16:243.5	tatiyassa jhānassa …	243	
PA_mnd_16:243.6	catutthassa jhānassa uppādāya yutto payutto āyutto samāyuttoti.	243	
PA_mnd_16:243.7	Evampi jhānānuyutto.	243	
PA_mnd_16:243.8	Atha vā uppannaṁ vā paṭhamaṁ jhānaṁ āsevati bhāveti bahulīkaroti,	243	
PA_mnd_16:243.9	uppannaṁ vā dutiyaṁ jhānaṁ …	243	
PA_mnd_16:243.10	tatiyaṁ jhānaṁ …	243	
PA_mnd_16:243.11	catutthaṁ jhānaṁ āsevati bhāveti bahulīkarotīti.	243	
PA_mnd_16:243.12	Evampi jhānānuyutto.	243	
PA_mnd_16:244.1_0	Bahujāgarassāti idha bhikkhu divasaṁ caṅkamena nisajjāya āvaraṇīyehi dhammehi cittaṁ	244	
PA_mnd_16:244.1_1	parisodheti, rattiyā paṭhamaṁ yāmaṁ caṅkamena nisajjāya āvaraṇīyehi dhammehi cittaṁ	244	
PA_mnd_16:244.1_2	parisodheti, rattiyā majjhimaṁ yāmaṁ dakkhiṇena passena sīhaseyyaṁ kappeti pāde pādaṁ	244	
PA_mnd_16:244.1_3	accādhāya sato sampajāno uṭṭhānasaññaṁ manasi katvā, rattiyā pacchimaṁ yāmaṁ paccuṭṭhāya	244	
PA_mnd_16:244.1_4	caṅkamena nisajjāya āvaraṇīyehi dhammehi cittaṁ parisodhetīti—	244	
PA_mnd_16:244.2	jhānānuyutto bahujāgarassa.	244	
PA_mnd_16:245.1	Upekkhamārabbha samāhitattoti.	245	
PA_mnd_16:245.2	Upekkhāti yā catutthe jhāne upekkhā upekkhanā ajjhupekkhanā cittasamatā cittappassaddhatā majjhattatā cittassa.	245	
PA_mnd_16:245.3	Samāhitattoti yā cittassa ṭhiti saṇṭhiti avaṭṭhiti avisāhāro avikkhepo avisāhaṭamānasatā samatho samādhindriyaṁ samādhibalaṁ sammāsamādhi.	245	
PA_mnd_16:245.4	Upekkhamārabbha samāhitattoti.	245	
PA_mnd_16:245.5	Catutthe jhāne upekkhaṁ ārabbha ekaggacitto avikkhittacitto avisāhaṭamānasoti—	245	
PA_mnd_16:245.6	upekkhamārabbha samāhitatto.	245	
PA_mnd_16:246.1	Takkāsayaṁ kukkuccañcupacchindeti.	246	
PA_mnd_16:246.2	Takkāti nava vitakkā—	246	
PA_mnd_16:246.3_0	kāmavitakko, byāpādavitakko, vihiṁsāvitakko, ñātivitakko, janapadavitakko, amaravitakko,	246	
PA_mnd_16:246.3_1	parānudayatāpaṭisaññutto vitakko, lābhasakkārasilokapaṭisaññutto vitakko, anavaññattipaṭisaññutto vitakko—	246	
PA_mnd_16:246.4	ime vuccanti nava vitakkā.	246	
PA_mnd_16:246.5	Kāmavitakkānaṁ kāmasaññāsayo, byāpādavitakkānaṁ byāpādasaññāsayo, vihiṁsāvitakkānaṁ vihiṁsāsaññāsayo.	246	
PA_mnd_16:246.6	Atha vā takkānaṁ vitakkānaṁ saṅkappānaṁ avijjāsayo, ayoniso manasikāro āsayo, asmimāno āsayo, anottappaṁ āsayo, uddhaccaṁ āsayo.	246	
PA_mnd_16:247.1_0	Kukkuccanti hatthakukkuccampi kukkuccaṁ pādakukkuccampi kukkuccaṁ hatthapādakukkuccampi	247	
PA_mnd_16:247.1_1	kukkuccaṁ, akappiye kappiyasaññitā kappiye akappiyasaññitā, vikāle kālasaññitā, kāle	247	
PA_mnd_16:247.1_2	vikālasaññitā, avajje vajjasaññitā, vajje avajjasaññitā.	247	
PA_mnd_16:247.2	Yaṁ evarūpaṁ kukkuccaṁ kukkuccāyanā kukkuccāyitattaṁ cetaso vippaṭisāro manovilekho—	247	
PA_mnd_16:247.3	idaṁ vuccati kukkuccaṁ.	247	
PA_mnd_16:248.1	Api ca dvīhi kāraṇehi uppajjati kukkuccaṁ cetaso vippaṭisāro manovilekho—	248	
PA_mnd_16:248.2	katattā ca akatattā ca.	248	
PA_mnd_16:248.3	Kathaṁ katattā ca akatattā ca uppajjati kukkuccaṁ cetaso vippaṭisāro manovilekho?	248	
PA_mnd_16:248.4	“Kataṁ me kāyaduccaritaṁ, akataṁ me kāyasucaritan”ti uppajjati kukkuccaṁ cetaso vippaṭisāro manovilekho.	248	
PA_mnd_16:248.5	“Kataṁ me vacīduccaritaṁ …	248	
PA_mnd_16:248.6	kataṁ me manoduccaritaṁ …	248	
PA_mnd_16:248.7	kato me pāṇātipāto, akatā me pāṇātipātā veramaṇī”ti uppajjati kukkuccaṁ cetaso vippaṭisāro manovilekho.	248	
PA_mnd_16:248.8	“Kataṁ me adinnādānaṁ …	248	
PA_mnd_16:248.9	kato me kāmesumicchācāro …	248	
PA_mnd_16:248.10	kato me musāvādo …	248	
PA_mnd_16:248.11	katā me pisuṇā vācā …	248	
PA_mnd_16:248.12	katā me pharusā vācā …	248	
PA_mnd_16:248.13	kato me samphappalāpo …	248	
PA_mnd_16:248.14	katā me abhijjhā …	248	
PA_mnd_16:248.15	kato me byāpādo …	248	
PA_mnd_16:248.16	katā me micchādiṭṭhi, akatā me sammādiṭṭhī”ti uppajjati kukkuccaṁ cetaso vippaṭisāro manovilekho.	248	
PA_mnd_16:248.17	Evaṁ katattā ca akatattā ca uppajjati kukkuccaṁ cetaso vippaṭisāro manovilekho.	248	
PA_mnd_16:249.1	Atha vā “sīlesumhi na paripūrakārī”ti uppajjati kukkuccaṁ cetaso vippaṭisāro manovilekho;	249	
PA_mnd_16:249.2	“indriyesumhi aguttadvāro”ti …	249	
PA_mnd_16:249.3	“bhojane amattaññūmhī”ti …	249	
PA_mnd_16:249.4	“jāgariyaṁ ananuyuttomhī”ti …	249	
PA_mnd_16:249.5	“na satisampajaññena samannāgatomhī”ti …	249	
PA_mnd_16:249.6	“abhāvitā me cattāro satipaṭṭhānā”ti …	249	
PA_mnd_16:249.7	“abhāvitā me cattāro sammappadhānā”ti …	249	
PA_mnd_16:249.8	“abhāvitā me cattāro iddhipādā”ti …	249	
PA_mnd_16:249.9	“abhāvitāni me pañcindriyānī”ti …	249	
PA_mnd_16:249.10	“abhāvitāni me pañca balānī”ti …	249	
PA_mnd_16:249.11	“abhāvitā me satta bojjhaṅgā”ti …	249	
PA_mnd_16:249.12	“abhāvito me ariyo aṭṭhaṅgiko maggo”ti …	249	
PA_mnd_16:249.13	“dukkhaṁ me apariññātan”ti …	249	
PA_mnd_16:249.14	“dukkhasamudayo me appahīno”ti …	249	
PA_mnd_16:249.15	“maggo me abhāvito”ti …	249	
PA_mnd_16:249.16	“nirodho me asacchikato”ti uppajjati kukkuccaṁ cetaso vippaṭisāro manovilekho.	249	
PA_mnd_16:249.17	Takkāsayaṁ kukkuccañcupacchindeti.	249	
PA_mnd_16:249.18	Takkañca takkāsayañca kukkuccañca upacchindeyya chindeyya ucchindeyya samucchindeyya pajaheyya vinodeyya byantiṁ kareyya anabhāvaṁ gameyyāti—	249	
PA_mnd_16:249.19	takkāsayaṁ kukkuccañcupacchinde.	249	
PA_mnd_16:250.1	Tenāha bhagavā—	250	
PA_mnd_16:251.1	“Okkhittacakkhu na ca pādalolo,	251	
PA_mnd_16:251.2	Jhānānuyutto bahujāgarassa;	251	
PA_mnd_16:251.3	Upekkhamārabbha samāhitatto,	251	
PA_mnd_16:251.4	Takkāsayaṁ kukkuccañcupacchinde”ti.	251	
PA_mnd_16:252.1	Cudito vacībhi satimābhinande,	252	
PA_mnd_16:252.2	Sabrahmacārīsu khilaṁ pabhinde;	252	
PA_mnd_16:252.3	Vācaṁ pamuñce kusalaṁ nātivelaṁ,	252	
PA_mnd_16:252.4	Janavādadhammāya na cetayeyya.	252	
PA_mnd_16:253.1	Cudito vacībhi satimābhinandeti.	253	
PA_mnd_16:253.2	Cuditoti upajjhāyā vā ācariyā vā samānupajjhāyakā vā samānācariyakā vā mittā vā sandiṭṭhā vā sambhattā vā sahāyā vā codenti—	253	
PA_mnd_16:253.3	“idaṁ te, āvuso, ayuttaṁ, idaṁ te appattaṁ, idaṁ te asāruppaṁ, idaṁ te asīlaṭṭhan”ti.	253	
PA_mnd_16:253.4	Satiṁ upaṭṭhapetvā taṁ codanaṁ nandeyya abhinandeyya modeyya anumodeyya iccheyya sādiyeyya patthayeyya pihayeyya abhijappeyya.	253	
PA_mnd_16:253.5_0	Yathā itthī vā puriso vā daharo yuvā maṇḍanakajātiko sīsaṁnhāto uppalamālaṁ vā vassikamālaṁ	253	
PA_mnd_16:253.5_1	vā adhimuttakamālaṁ vā labhitvā ubhohi hatthehi paṭiggahetvā uttamaṅge sirasmiṁ patiṭṭhāpetvā	253	
PA_mnd_16:253.5_2	nandeyya abhinandeyya modeyya anumodeyya iccheyya sādiyeyya patthayeyya pihayeyya abhijappeyya;	253	
PA_mnd_16:253.6	evamevaṁ satiṁ upaṭṭhapetvā taṁ codanaṁ nandeyya abhinandeyya modeyya anumodeyya iccheyya sādiyeyya patthayeyya pihayeyya abhijappeyya.	253	
PA_mnd_16:254.1	“Nidhīnaṁva pavattāraṁ,	254	
PA_mnd_16:254.2	yaṁ passe vajjadassinaṁ;	254	
PA_mnd_16:254.3	Niggayhavādiṁ medhāviṁ,	254	
PA_mnd_16:254.4	tādisaṁ paṇḍitaṁ bhaje.	254	
PA_mnd_16:255.1	Tādisaṁ bhajamānassa,	255	
PA_mnd_16:255.2	seyyo hoti na pāpiyo;	255	
PA_mnd_16:255.3	Ovadeyyānusāseyya,	255	
PA_mnd_16:255.4	asabbhā ca nivāraye;	255	
PA_mnd_16:255.5	Satañhi so piyo hoti,	255	
PA_mnd_16:255.6	asataṁ hoti appiyo”ti.	255	
PA_mnd_16:256.1	Cudito vacībhi satimābhinande, sabrahmacārīsu khilaṁ pabhindeti.	256	
PA_mnd_16:256.2	Sabrahmacārīti ekakammaṁ ekuddeso samasikkhatā.	256	
PA_mnd_16:256.3	Sabrahmacārīsu khilaṁ pabhindeti.	256	
PA_mnd_16:256.4_0	Sabrahmacārīsu āhatacittataṁ khilajātataṁ pabhindeyya, pañcapi cetokhile bhindeyya,	256	
PA_mnd_16:256.4_1	tayopi cetokhile bhindeyya, rāgakhilaṁ dosakhilaṁ mohakhilaṁ bhindeyya pabhindeyya sambhindeyyāti—	256	
PA_mnd_16:256.5	sabrahmacārīsu khilaṁ pabhinde.	256	
PA_mnd_16:257.1	Vācaṁ pamuñce kusalaṁ nātivelanti.	257	
PA_mnd_16:257.2	Ñāṇasamuṭṭhitaṁ vācaṁ muñceyya, atthūpasaṁhitaṁ dhammūpasaṁhitaṁ kālena sāpadesaṁ pariyantavatiṁ vācaṁ muñceyya pamuñceyyāti—	257	
PA_mnd_16:257.3	vācaṁ pamuñce kusalaṁ.	257	
PA_mnd_16:257.4	Nātivelanti.	257	
PA_mnd_16:257.5	Velāti dve velā—	257	
PA_mnd_16:257.6	kālavelā ca sīlavelā ca.	257	
PA_mnd_16:257.7	Katamā kālavelā?	257	
PA_mnd_16:257.8_0	Kālātikkantaṁ vācaṁ na bhāseyya, velātikkantaṁ vācaṁ na bhāseyya, kālavelātikkantaṁ	257	
PA_mnd_16:257.8_1	vācaṁ na bhāseyya, kālaṁ asampattaṁ vācaṁ na bhāseyya, velaṁ asampattaṁ vācaṁ na	257	
PA_mnd_16:257.8_2	bhāseyya, kālavelaṁ asampattaṁ vācaṁ na bhāseyya.	257	
PA_mnd_16:258.1	“Yo ve kāle asampatte,	258	
PA_mnd_16:258.2	ativelañca bhāsati;	258	
PA_mnd_16:258.3	Evaṁ so nihato seti,	258	
PA_mnd_16:258.4	kokilāyeva atrajo”ti.	258	
PA_mnd_16:259.1	Ayaṁ kālavelā.	259	
PA_mnd_16:259.2	Katamā sīlavelā?	259	
PA_mnd_16:259.3_0	Ratto vācaṁ na bhāseyya, duṭṭho vācaṁ na bhāseyya, mūḷho vācaṁ na bhāseyya, musāvādaṁ	259	
PA_mnd_16:259.3_1	na bhāseyya, pisuṇavācaṁ na bhāseyya, pharusavācaṁ na bhāseyya, samphappalāpaṁ na	259	
PA_mnd_16:259.3_2	bhāseyya na katheyya na bhaṇeyya na dīpayeyya na vohareyya.	259	
PA_mnd_16:259.4	Ayaṁ sīlavelāti—	259	
PA_mnd_16:259.5	vācaṁ pamuñce kusalaṁ nātivelaṁ.	259	
PA_mnd_16:260.1	Janavādadhammāya na cetayeyyāti.	260	
PA_mnd_16:260.2	Janāti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca.	260	
PA_mnd_16:260.3_0	Janassa vādāya upavādāya nindāya garahāya akittiyā avaṇṇahārikāya sīlavipattiyā vā	260	
PA_mnd_16:260.3_1	ācāravipattiyā vā diṭṭhivipattiyā vā ājīvavipattiyā vā na cetayeyya cetanaṁ na uppādeyya	260	
PA_mnd_16:260.3_2	cittaṁ na uppādeyya saṅkappaṁ na uppādeyya manasikāraṁ na uppādeyyāti—	260	
PA_mnd_16:260.4	janavādadhammāya na cetayeyya.	260	
PA_mnd_16:261.1	Tenāha bhagavā—	261	
PA_mnd_16:262.1	“Cudito vacībhi satimābhinande,	262	
PA_mnd_16:262.2	Sabrahmacārīsu khilaṁ pabhinde;	262	
PA_mnd_16:262.3	Vācaṁ pamuñce kusalaṁ nātivelaṁ,	262	
PA_mnd_16:262.4	Janavādadhammāya na cetayeyyā”ti.	262	
PA_mnd_16:263.1	Athāparaṁ pañca rajāni loke,	263	
PA_mnd_16:263.2	Yesaṁ satīmā vinayāya sikkhe;	263	
PA_mnd_16:263.3	Rūpesu saddesu atho rasesu,	263	
PA_mnd_16:263.4	Gandhesu phassesu sahetha rāgaṁ.	263	
PA_mnd_16:264.1	Athāparaṁ pañca rajāni loketi.	264	
PA_mnd_16:264.2	Athāti padasandhi padasaṁsaggo padapāripūrī akkharasamavāyo byañjanasiliṭṭhatā padānupubbatāpetaṁ—	264	
PA_mnd_16:264.3	athāti.	264	
PA_mnd_16:264.4	Pañca rajānīti rūparajo, saddarajo, gandharajo, rasarajo, phoṭṭhabbarajo.	264	
PA_mnd_16:265.1	“Rāgo rajo na ca pana reṇu vuccati,	265	
PA_mnd_16:265.2	Rāgassetaṁ adhivacanaṁ rajoti;	265	
PA_mnd_16:265.3	Etaṁ rajaṁ vippajahitvā paṇḍitā,	265	
PA_mnd_16:265.4	Viharanti te vigatarajassa sāsane.	265	
PA_mnd_16:266.1	Doso rajo na ca pana reṇu vuccati,	266	
PA_mnd_16:266.2	…pe…	266	
PA_mnd_16:266.3	Viharanti te vigatarajassa sāsane.	266	
PA_mnd_16:267.1	Moho rajo na ca pana reṇu vuccati,	267	
PA_mnd_16:267.2	…pe…	267	
PA_mnd_16:267.3	Viharanti te vigatarajassa sāsane”.	267	
PA_mnd_16:268.1	Loketi apāyaloke manussaloke devaloke khandhaloke dhātuloke āyatanaloketi—	268	
PA_mnd_16:268.2	athāparaṁ pañca rajāni loke.	268	
PA_mnd_16:269.1	Yesaṁ satīmā vinayāya sikkheti.	269	
PA_mnd_16:269.2	Yesanti rūparāgassa saddarāgassa gandharāgassa rasarāgassa phoṭṭhabbarāgassa.	269	
PA_mnd_16:269.3	Satīmāti yā sati anussati paṭissati sati saraṇatā dhāraṇatā apilāpanatā asammussanatā satindriyaṁ satibalaṁ sammāsati satisambojjhaṅgo ekāyanamaggo—	269	
PA_mnd_16:269.4	ayaṁ vuccati sati.	269	
PA_mnd_16:269.5	Imāya satiyā upeto samupeto upagato samupagato upapanno samupapanno samannāgato.	269	
PA_mnd_16:269.6	So vuccati satimā.	269	
PA_mnd_16:269.7	Sikkheti tisso sikkhā—	269	
PA_mnd_16:269.8	adhisīlasikkhā, adhicittasikkhā, adhipaññāsikkhā.	269	
PA_mnd_16:269.9	Katamā adhisīlasikkhā …pe…	269	
PA_mnd_16:269.10	ayaṁ adhipaññāsikkhā.	269	
PA_mnd_16:269.11	Yesaṁ satīmā vinayāya sikkheti.	269	
PA_mnd_16:269.12_0	Satimā puggalo yesaṁ rūparāgassa saddarāgassa gandharāgassa rasarāgassa phoṭṭhabbarāgassa	269	
PA_mnd_16:269.12_1	vinayāya paṭivinayāya pahānāya vūpasamāya paṭinissaggāya paṭipassaddhiyā adhisīlampi	269	
PA_mnd_16:269.12_2	sikkheyya adhicittampi sikkheyya adhipaññampi sikkheyya, imā tisso sikkhāyo āvajjanto	269	
PA_mnd_16:269.12_3	sikkheyya, jānanto sikkheyya …pe…	269	
PA_mnd_16:269.13	sacchikātabbaṁ sacchikaronto sikkheyya ācareyya samācareyya samādāya vatteyyāti—	269	
PA_mnd_16:269.14	yesaṁ satīmā vinayāya sikkhe.	269	
PA_mnd_16:270.1	Rūpesu saddesu atho rasesu, gandhesu phassesu sahetha rāganti.	270	
PA_mnd_16:270.2	Rūpesu saddesu gandhesu rasesu phoṭṭhabbesu rāgaṁ saheyya parisaheyya abhibhaveyya ajjhotthareyya pariyādiyeyya maddeyyāti—	270	
PA_mnd_16:270.3	rūpesu saddesu atho rasesu, gandhesu phassesu sahetha rāgaṁ.	270	
PA_mnd_16:271.1	Tenāha bhagavā—	271	
PA_mnd_16:272.1	“Athāparaṁ pañca rajāni loke,	272	
PA_mnd_16:272.2	Yesaṁ satīmā vinayāya sikkhe;	272	
PA_mnd_16:272.3	Rūpesu saddesu atho rasesu,	272	
PA_mnd_16:272.4	Gandhesu phassesu sahetha rāgan”ti.	272	
PA_mnd_16:273.1	Etesu dhammesu vineyya chandaṁ,	273	
PA_mnd_16:273.2	Bhikkhu satimā suvimuttacitto;	273	
PA_mnd_16:273.3	Kālena so sammā dhammaṁ parivīmaṁsamāno,	273	
PA_mnd_16:273.4	Ekodibhūto vihane tamaṁ so.	273	
PA_mnd_16:273.5	(Iti bhagavā.)	273	
PA_mnd_16:274.1	Etesu dhammesu vineyya chandanti.	274	
PA_mnd_16:274.2	Etesūti rūpesu saddesu gandhesu rasesu phoṭṭhabbesu.	274	
PA_mnd_16:274.3	Chandoti yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṁ kāmogho kāmayogo kāmupādānaṁ …pe…	274	
PA_mnd_16:274.4	kāmacchandanīvaraṇaṁ.	274	
PA_mnd_16:274.5	Etesu dhammesu vineyya chandanti.	274	
PA_mnd_16:274.6	Etesu dhammesu chandaṁ vineyya paṭivineyya pajaheyya vinodeyya byantiṁ kareyya anabhāvaṁ gameyyāti—	274	
PA_mnd_16:274.7	etesu dhammesu vineyya chandaṁ.	274	
PA_mnd_16:275.1	Bhikkhu satimā suvimuttacittoti.	275	
PA_mnd_16:275.2	Bhikkhūti puthujjanakalyāṇako vā bhikkhu, sekho vā bhikkhu.	275	
PA_mnd_16:275.3	Satimāti yā sati anussati …pe… sammāsati satisambojjhaṅgo ekāyanamaggo—	275	
PA_mnd_16:275.4	ayaṁ vuccati sati.	275	
PA_mnd_16:275.5	Imāya satiyā upeto samupeto …pe…	275	
PA_mnd_16:275.6	so vuccati satimā.	275	
PA_mnd_16:276.1	Bhikkhu satimā suvimuttacittoti.	276	
PA_mnd_16:276.2	Paṭhamaṁ jhānaṁ samāpannassa nīvaraṇehi cittaṁ muttaṁ vimuttaṁ suvimuttaṁ,	276	
PA_mnd_16:276.3	dutiyaṁ jhānaṁ samāpannassa vitakkavicārehi cittaṁ muttaṁ vimuttaṁ suvimuttaṁ,	276	
PA_mnd_16:276.4	tatiyaṁ jhānaṁ samāpannassa pītiyā ca cittaṁ muttaṁ vimuttaṁ suvimuttaṁ,	276	
PA_mnd_16:276.5	catutthaṁ jhānaṁ samāpannassa sukhadukkhehi cittaṁ muttaṁ vimuttaṁ suvimuttaṁ;	276	
PA_mnd_16:276.6	ākāsānañcāyatanaṁ samāpannassa rūpasaññāya paṭighasaññāya nānattasaññāya cittaṁ muttaṁ vimuttaṁ suvimuttaṁ,	276	
PA_mnd_16:276.7	viññāṇañcāyatanaṁ samāpannassa ākāsānañcāyatanasaññāya cittaṁ …	276	
PA_mnd_16:276.8	ākiñcaññāyatanaṁ samāpannassa viññāṇañcāyatanasaññāya cittaṁ …	276	
PA_mnd_16:276.9	nevasaññānāsaññāyatanaṁ samāpannassa ākiñcaññāyatanasaññāya cittaṁ muttaṁ vimuttaṁ suvimuttaṁ;	276	
PA_mnd_16:276.10	sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā tadekaṭṭhehi ca kilesehi cittaṁ muttaṁ vimuttaṁ suvimuttaṁ,	276	
PA_mnd_16:276.11	sakadāgāmissa oḷārikā kāmarāgānusayā paṭighānusayā tadekaṭṭhehi ca kilesehi cittaṁ muttaṁ vimuttaṁ suvimuttaṁ,	276	
PA_mnd_16:276.12	anāgāmissa anusahagatā kāmarāgasaṁyojanā paṭighasaṁyojanā anusahagatā kāmarāgānusayā paṭighānusayā tadekaṭṭhehi ca kilesehi cittaṁ muttaṁ vimuttaṁ suvimuttaṁ,	276	
PA_mnd_16:276.13	arahato rūparāgā arūparāgā mānā uddhaccā avijjāya mānānusayā bhavarāgānusayā avijjānusayā tadekaṭṭhehi ca kilesehi bahiddhā ca sabbanimittehi cittaṁ muttaṁ vimuttaṁ suvimuttanti—	276	
PA_mnd_16:276.14	bhikkhu satimā suvimuttacitto.	276	
PA_mnd_16:277.1	Kālena so sammā dhammaṁ parivīmaṁsamānoti.	277	
PA_mnd_16:277.2	Kālenāti uddhate citte samathassa kālo, samāhite citte vipassanāya kālo.	277	
PA_mnd_16:278.1	“Kāle paggaṇhati cittaṁ,	278	
PA_mnd_16:278.2	niggaṇhati punāpare;	278	
PA_mnd_16:278.3	Sampahaṁsati kālena,	278	
PA_mnd_16:278.4	kāle cittaṁ samādahe.	278	
PA_mnd_16:279.1	Ajjhupekkhati kālena,	279	
PA_mnd_16:279.2	so yogī kālakovido;	279	
PA_mnd_16:279.3	Kimhi kālamhi paggāho,	279	
PA_mnd_16:279.4	kimhi kāle viniggaho.	279	
PA_mnd_16:280.1	Kimhi pahaṁsanākālo,	280	
PA_mnd_16:280.2	samathakālo ca kīdiso;	280	
PA_mnd_16:280.3	Upekkhākālaṁ cittassa,	280	
PA_mnd_16:280.4	kathaṁ dasseti yogino.	280	
PA_mnd_16:281.1	Līne cittamhi paggāho,	281	
PA_mnd_16:281.2	uddhatasmiṁ viniggaho;	281	
PA_mnd_16:281.3	Nirassādagataṁ cittaṁ,	281	
PA_mnd_16:281.4	sampahaṁseyya tāvade.	281	
PA_mnd_16:282.1	Sampahaṭṭhaṁ yadā cittaṁ,	282	
PA_mnd_16:282.2	alīnaṁ bhavatinuddhataṁ;	282	
PA_mnd_16:282.3	Samathassa ca so kālo,	282	
PA_mnd_16:282.4	ajjhattaṁ ramaye mano.	282	
PA_mnd_16:283.1	Etena mevupāyena,	283	
PA_mnd_16:283.2	yadā hoti samāhitaṁ;	283	
PA_mnd_16:283.3	Samāhitacittamaññāya,	283	
PA_mnd_16:283.4	ajjhupekkheyya tāvade.	283	
PA_mnd_16:284.1	Evaṁ kālavidū dhīro,	284	
PA_mnd_16:284.2	kālaññū kālakovido;	284	
PA_mnd_16:284.3	Kālena kālaṁ cittassa,	284	
PA_mnd_16:284.4	nimittamupalakkhaye”ti.	284	
PA_mnd_16:285.1	Kālena so sammā dhammaṁ parivīmaṁsamānoti.	285	
PA_mnd_16:285.2	“Sabbe saṅkhārā aniccā”ti sammā dhammaṁ parivīmaṁsamāno,	285	
PA_mnd_16:285.3	“sabbe saṅkhārā dukkhā”ti sammā dhammaṁ parivīmaṁsamāno,	285	
PA_mnd_16:285.4	“sabbe dhammā anattā”ti sammā dhammaṁ parivīmaṁsamāno …pe…	285	
PA_mnd_16:285.5	“yaṁ kiñci samudayadhammaṁ sabbaṁ taṁ nirodhadhamman”ti—	285	
PA_mnd_16:285.6	sammā dhammaṁ parivīmaṁsamāno.	285	
PA_mnd_16:286.1	Ekodibhūto vihane tamaṁ so, iti bhagavāti.	286	
PA_mnd_16:286.2	Ekodīti ekaggacitto avikkhittacitto avisāhaṭamānaso samatho samādhindriyaṁ samādhibalaṁ sammāsamādhīti—	286	
PA_mnd_16:286.3	ekodibhūto.	286	
PA_mnd_16:286.4_0	Vihane tamaṁ soti rāgatamaṁ dosatamaṁ mohatamaṁ diṭṭhitamaṁ mānatamaṁ kilesatamaṁ	286	
PA_mnd_16:286.4_1	duccaritatamaṁ andhakaraṇaṁ acakkhukaraṇaṁ aññāṇakaraṇaṁ paññānirodhikaṁ vighātapakkhikaṁ	286	
PA_mnd_16:286.4_2	anibbānasaṁvattanikaṁ haneyya vihaneyya pajaheyya vinodeyya byantiṁ kareyya anabhāvaṁ gameyya.	286	
PA_mnd_16:287.1	Bhagavāti gāravādhivacanaṁ.	287	
PA_mnd_16:287.2_0	Api ca bhaggarāgoti bhagavā, bhaggadosoti bhagavā, bhaggamohoti bhagavā, bhaggamānoti	287	
PA_mnd_16:287.2_1	bhagavā, bhaggadiṭṭhīti bhagavā, bhaggakaṇḍakoti bhagavā, bhaggakilesoti bhagavā,	287	
PA_mnd_16:287.2_2	bhaji vibhaji pavibhaji dhammaratananti bhagavā, bhavānaṁ antakaroti bhagavā, bhāvitakāyo	287	
PA_mnd_16:287.2_3	bhāvitasīlo bhāvitacitto bhāvitapaññoti bhagavā, bhaji vā bhagavā araññavanapatthāni	287	
PA_mnd_16:287.2_4	pantāni senāsanāni appasaddāni appanigghosāni vijanavātāni manussarāhasseyyakāni	287	
PA_mnd_16:287.2_5	paṭisallānasāruppānīti bhagavā, bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti	287	
PA_mnd_16:287.2_6	bhagavā, bhāgī vā bhagavā attharasassa dhammarasassa vimuttirasassa adhisīlassa adhicittassa	287	
PA_mnd_16:287.2_7	adhipaññāyāti bhagavā, bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ	287	
PA_mnd_16:287.2_8	arūpasamāpattīnanti bhagavā, bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ	287	
PA_mnd_16:287.2_9	navannaṁ anupubbavihārasamāpattīnanti bhagavā, bhāgī vā bhagavā dasannaṁ saññābhāvanānaṁ	287	
PA_mnd_16:287.2_10	dasannaṁ kasiṇasamāpattīnaṁ ānāpānassatisamādhissa asubhasamāpattiyāti bhagavā, bhāgī	287	
PA_mnd_16:287.2_11	vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ	287	
PA_mnd_16:287.2_12	pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa	287	
PA_mnd_16:287.2_13	maggassāti bhagavā, bhāgī vā bhagavā dasannaṁ tathāgatabalānaṁ catunnaṁ vesārajjānaṁ	287	
PA_mnd_16:287.2_14	catunnaṁ paṭisambhidānaṁ channaṁ abhiññānaṁ channaṁ buddhadhammānanti bhagavā, bhagavāti	287	
PA_mnd_16:287.2_15	netaṁ nāmaṁ mātarā kataṁ na pitarā kataṁ na bhātarā kataṁ na bhaginiyā kataṁ na mittāmaccehi	287	
PA_mnd_16:287.2_16	kataṁ na ñātisālohitehi kataṁ na samaṇabrāhmaṇehi kataṁ na devatāhi kataṁ;	287	
PA_mnd_16:287.3	vimokkhantikametaṁ buddhānaṁ bhagavantānaṁ bodhiyā mūle saha sabbaññutañāṇassa paṭilābhā sacchikā paññatti yadidaṁ bhagavāti—	287	
PA_mnd_16:287.4	ekodibhūto vihane tamaṁ so iti bhagavā.	287	
PA_mnd_16:288.1	Tenāha bhagavā—	288	
PA_mnd_16:289.1	“Etesu dhammesu vineyya chandaṁ,	289	
PA_mnd_16:289.2	Bhikkhu satimā suvimuttacitto;	289	
PA_mnd_16:289.3	Kālena so sammā dhammaṁ parivīmaṁsamāno,	289	
PA_mnd_16:289.4	Ekodibhūto vihane tamaṁ so”.	289	
PA_mnd_16:289.5	(Iti bhagavāti.)	289	
PA_mnd_16:290.1	Sāriputtasuttaniddeso soḷasamo.	290	
PA_mnd_16:291.1	Aṭṭhakavaggamhi soḷasa suttaniddesā samattā.	291	
PA_mnd_16:292.1	Mahāniddesapāḷi niṭṭhitā.	292	
