segmentnr	original	folio	analyzed
PA_atk-s05_16a:0	Namo tassa bhagavato arahato sammāsambuddhassa	0	
PA_atk-s05_16a:1	Khuddakanikāye	0	
PA_atk-s05_16a:2	Cūḷaniddesa-aṭṭhakathā	0	
PA_atk-s05_16a:3	Pārāyanavagganiddeso	0	
PA_atk-s05_16a:4	1. Ajitamāṇavasuttaniddesavaṇṇanā	0	
PA_atk-s05_16a:5	Pārāyanavaggassa paṭhame ajitasuttaniddese –	0	
PA_atk-s05_16a:7	“Kenassu nivuto loko, (iccāyasmā ajito,)	0	
PA_atk-s05_16a:8	Kenassu nappakāsati;	0	
PA_atk-s05_16a:9	Kissābhilepanaṃ brūsi, kiṃsu tassa mahabbhaya”nti. –	0	
PA_atk-s05_16a:10_0	Ajitamāṇavassa pucchite paṭhamapañhe ca uparūparipañhe ca niddesesu ca vuttañca uttānañca	10	
PA_atk-s05_16a:10_1	vajjetvā visesameva vakkhāma. Tattha nivutoti paṭicchādito. Kissābhilepanaṃ brūsīti	10	
PA_atk-s05_16a:10_2	kiṃ assa lokassa abhilepanaṃ vadesi?	10	
PA_atk-s05_16a:11	Āvutoti āvarito. Nivutoti paṭicchādito. Ovutoti heṭṭhā paṭicchādito. Pihitoti uparibhāgena chādito. Paṭicchannoti avivaṭo. Paṭikujjitoti adhomukhaṃ chādito.	1	
PA_atk-s05_16a:12_0	Nappakāsatīti nappakāso hoti. Nappabhāsatīti ñāṇappabhāsaṃ na karoti. Na tapatīti	12	
PA_atk-s05_16a:12_1	ñāṇatapaṃ na karoti. Na virocatīti ñāṇavirocanaṃ na karoti. Na ñāyatīti na jānīyati.	12	
PA_atk-s05_16a:12_2	Na paññāyatīti nappaññāyate.	12	
PA_atk-s05_16a:13_0	Kena littoti kena limpito. Saṃlitto upalittoti upasaggena padaṃ vaḍḍhitaṃ. Ācikkhasi	13	
PA_atk-s05_16a:13_1	niddesavasena. Desesi paṭiniddesavasena. Paññapesi tena tena pakārena. Atthaṃ bodhento	13	
PA_atk-s05_16a:13_2	paṭṭhapesi. Tassatthassa kāraṇaṃ dassento vivarasi. Byañjanabhāvaṃ dassento vibhajasi.	13	
PA_atk-s05_16a:13_3	Nikujjitabhāvaṃ gambhīrabhāvañca haritvā sotūnaṃ ñāṇassa patiṭṭhaṃ janayanto uttānīkarosi.	13	
PA_atk-s05_16a:13_4	Sabbehipi imehi ākārehi sotūnaṃ aññāṇandhakāraṃ vidhamento pakāsesīti evaṃ attho daṭṭhabbo.	13	
PA_atk-s05_16a:14_0	2. Vevicchā pamādā nappakāsatīti macchariyahetu ca pamādahetu ca nappakāsati. Macchariyaṃ	14	
PA_atk-s05_16a:14_1	hissa dānādīhi guṇehi pakāsituṃ na deti, pamādo sīlādīhi. Jappābhilepananti taṇhā	14	
PA_atk-s05_16a:14_2	assa lokassa makkaṭalepo viya makkaṭassa abhilepanaṃ. Dukkhanti jātiādikaṃ dukkhaṃ.	14	
PA_atk-s05_16a:15_0	Yesaṃ dhammānanti yesaṃ rūpādidhammānaṃ. Ādito samudāgamanaṃ paññāyatīti paṭhamato	15	
PA_atk-s05_16a:15_1	uppādo paññāyati. Atthaṅgamato nirodho paññāyatīti bhaṅgato nirujjhanaṃ paññāyati.	15	
PA_atk-s05_16a:15_2	Kammasannissito vipākoti kusalākusalavipāko kammaṃ amuñcitvā pavattanato kammasannissito	15	
PA_atk-s05_16a:15_3	vipākoti vuccati. Vipākasannissitaṃ kammanti kusalākusalaṃ kammaṃ vipākassa okāsaṃ	15	
PA_atk-s05_16a:15_4	katvā ṭhitattā vipākasannissitaṃ kammanti vuccati. Nāmasannissitaṃ rūpanti pañcavokāre	15	
PA_atk-s05_16a:15_5	rūpaṃ nāmaṃ amuñcitvā pavattanato nāmasannissitaṃ rūpanti vuccati. Rūpasannissitaṃ	15	
PA_atk-s05_16a:15_6	nāmanti pañcavokāre nāmaṃ rūpaṃ amuñcitvā pavattanato rūpasannissitaṃ nāmanti vuccati.	15	
PA_atk-s05_16a:16_0	3. Savanti sabbadhi sotāti sabbesu rūpādiāyatanesu taṇhādikā sotā sandanti. Kiṃ nivāraṇanti	16	
PA_atk-s05_16a:16_1	tesaṃ kiṃ āvaraṇaṃ kā rakkhā. Saṃvaraṃ brūhīti taṃ tesaṃ nivāraṇasaṅkhātaṃ saṃvaraṃ	16	
PA_atk-s05_16a:16_2	brūhi. Etena sāvasesappahānaṃ pucchati. Kena sotā pidhīyareti kena dhammena ete sotā	16	
PA_atk-s05_16a:16_3	pidhīyanti pacchijjanti. Etena anavasesappahānaṃ pucchati.	16	
PA_atk-s05_16a:17	Savantīti uppajjanti. Āsavantīti adhogāmino hutvā savanti. Sandantīti nirantaragāmino hutvā sandamānā pavattanti. Pavattantīti punappunaṃ vattanti.	1	
PA_atk-s05_16a:18_0	4. Sati tesaṃ nivāraṇanti vipassanāyuttā kusalākusaladhammānaṃ gatiyo samanvesamānā	18	
PA_atk-s05_16a:18_1	sati tesaṃ sotānaṃ nivāraṇaṃ. Sotānaṃ saṃvaraṃ brūmīti tamevāhaṃ satiṃ sotānaṃ saṃvaraṃ	18	
PA_atk-s05_16a:18_2	brūmīti adhippāyo. Paññāyete pidhīyareti rūpādīsu pana aniccatādipaṭivedhasādhikāya	18	
PA_atk-s05_16a:18_3	maggapaññāya ete sotā sabbaso pidhīyanti.	18	
PA_atk-s05_16a:19_0	Pacchijjantīti ucchijjanti. Samudayañcāti paccayañca. Atthaṅgamañcāti uppannānaṃ	19	
PA_atk-s05_16a:19_1	abhāvagamanañca, anuppannānaṃ anuppādaṃ vā. Assādañcāti ānisaṃsañca. Ādīnavañcāti	19	
PA_atk-s05_16a:19_2	dosañca. Nissaraṇañcāti nikkhamanañca.	19	
PA_atk-s05_16a:20_0	5. Paññā cevāti pañhāgāthāya yā cāyaṃ tayā vuttā paññā, yā ca sati, yañca tadavasesaṃ	20	
PA_atk-s05_16a:20_1	nāmarūpaṃ, etaṃ sabbampi kattha nirujjhati. Etaṃ me pañhaṃ puṭṭho pabrūhīti evaṃ	20	
PA_atk-s05_16a:20_2	saṅkhepattho veditabbo.	20	
PA_atk-s05_16a:21	Katthetaṃ uparujjhatīti etaṃ nāmarūpaṃ kattha na bhavati. Vūpasammatīti nibbāti. Atthaṃ gacchatīti abhāvaṃ gacchati. Paṭippassambhatīti sannisīdati.	2	
PA_atk-s05_16a:22_0	6. Vissajjanagāthāya panassa yasmā paññāsatiyo nāmeneva saṅgahaṃ gacchanti, tasmā	22	
PA_atk-s05_16a:22_1	tā visuṃ na vuttā. Ayamettha saṅkhepattho – yaṃ maṃ tvaṃ, ajita, etaṃ pañhaṃ apucchi	22	
PA_atk-s05_16a:22_2	– “katthetaṃ uparujjhatī”ti, tadetaṃ yattha nāmañca rūpañca asesaṃ uparujjhati, taṃ	22	
PA_atk-s05_16a:22_3	te vadāmi. Tassa tassa hi viññāṇassa nirodhena saheva apubbaṃ acarimaṃ etthetaṃ uparujjhati,	22	
PA_atk-s05_16a:22_4	ettheva viññāṇanirodhena nirujjhati etaṃ, viññāṇanirodhā tassa tassa nirodho hoti,	22	
PA_atk-s05_16a:22_5	taṃ nātivattatīti vuttaṃ hoti.	22	
PA_atk-s05_16a:23_0	Sotāpattimaggañāṇena abhisaṅkhāraviññāṇassa nirodhenāti sotāpattimaggasampayuttapaññāya	23	
PA_atk-s05_16a:23_1	kusalākusalacetanāsampayuttacittassa abhabbuppattikavasena nirujjhanena. Tattha duvidho	23	
PA_atk-s05_16a:23_2	nirodho anupādinnakanirodho upādinnakanirodhoti. Sotāpattimaggena hi cattāri diṭṭhisampayuttāni	23	
PA_atk-s05_16a:23_3	vicikicchāsahagatanti pañca cittāni nirujjhanti, tāni rūpaṃ samuṭṭhāpenti. Taṃ anupādinnakarūpakkhandho,	23	
PA_atk-s05_16a:23_4	tāni cittāni viññāṇakkhandho, taṃsampayuttā vedanā saññā saṅkhārā tayo arūpakkhandhā.	23	
PA_atk-s05_16a:23_5	Tattha sace sotāpannassa sotāpattimaggo abhāvito abhavissā, tāni pañca cittāni chasu	23	
PA_atk-s05_16a:23_6	ārammaṇesu pariyuṭṭhānaṃ pāpuṇeyyuṃ. Sotāpattimaggo pana nesaṃ pariyuṭṭhānuppattiṃ	23	
PA_atk-s05_16a:23_7	vārayamāno setusamugghātaṃ abhabbuppattikabhāvaṃ kurumāno anupādinnakaṃ nirodheti	23	
PA_atk-s05_16a:23_8	nāma. Sakadāgāmimaggena cattāri diṭṭhivippayuttāni dve domanassasahagatānīti oḷārikakāmarāgabyāpādavasena	23	
PA_atk-s05_16a:23_9	cha cittāni nirujjhanti. Anāgāmimaggena aṇusahagatakāmarāgabyāpādavasena tāni eva	23	
PA_atk-s05_16a:23_10	cha cittāni nirujjhanti. Arahattamaggena cattāri diṭṭhivippayuttāni uddhaccasahagatañcāti	231	
PA_atk-s05_16a:23_11	pañca akusalacittāni nirujjhanti. Tattha sace tesaṃ ariyānaṃ te maggā abhāvitā assu,	231	
PA_atk-s05_16a:23_12	tāni cittāni chasu ārammaṇesu pariyuṭṭhānaṃ pāpuṇeyyuṃ. Te pana tesaṃ maggā pariyuṭṭhānuppattiṃ	231	
PA_atk-s05_16a:23_13	vārayamānā setusamugghātaṃ abhabbuppattikabhāvaṃ kurumānā anupādinnakaṃ nirodhenti	231	
PA_atk-s05_16a:23_14	nāma. Evaṃ anupādinnakanirodho veditabbo.	231	
PA_atk-s05_16a:24_0	Sace pana sotāpannassa sotāpattimaggo abhāvito abhavissā, ṭhapetvā satta bhave anamatagge	24	
PA_atk-s05_16a:24_1	saṃsāravaṭṭe upādinnakakkhandhappavattaṃ pavatteyya. Kasmā? Tassa pavattiyā hetūnaṃ	24	
PA_atk-s05_16a:24_2	atthitāya. Tīṇi saṃyojanāni diṭṭhānusayo vicikicchānusayoti ime pana pañca kilese	24	
PA_atk-s05_16a:24_3	so maggo uppajjamānova samugghāteti. Idāni kuto sotāpannassa satta bhave ṭhapetvā	24	
PA_atk-s05_16a:24_4	anamatagge saṃsāravaṭṭe upādinnakappavattaṃ pavattissati. Evaṃ sotāpattimaggo upādinnakappavattaṃ	24	
PA_atk-s05_16a:24_5	appavattaṃ kurumāno upādinnakaṃ nirodheti nāma.	24	
PA_atk-s05_16a:25_0	Sace sakadāgāmissa sakadāgāmimaggo abhāvito abhavissā, ṭhapetvā dve bhave pañcasu	25	
PA_atk-s05_16a:25_1	bhavesu upādinnakappavattaṃ pavatteyya. Kasmā? Tassa pavattiyā hetūnaṃ atthitāya.	25	
PA_atk-s05_16a:25_2	Oḷārikāni kāmarāgapaṭighasaṃyojanāni oḷāriko kāmarāgānusayo paṭighānusayoti ime pana	25	
PA_atk-s05_16a:25_3	cattāro kilese so maggo uppajjamānova samugghāteti. Idāni kuto sakadāgāmissa dve	25	
PA_atk-s05_16a:25_4	bhave ṭhapetvā pañcasu bhavesu upādinnakappavattaṃ pavattissati. Evaṃ sakadāgāmimaggo	25	
PA_atk-s05_16a:25_5	upādinnakappavattaṃ appavattaṃ kurumāno upādinnakaṃ nirodheti nāma.	25	
PA_atk-s05_16a:26_0	Sace anāgāmissa anāgāmimaggo abhāvito abhavissā, ṭhapetvā ekaṃ bhavaṃ dutiyabhave	26	
PA_atk-s05_16a:26_1	upādinnakappavattaṃ pavatteyya. Kasmā? Tassa pavattiyā hetūnaṃ atthitāya. Aṇusahagatāni	26	
PA_atk-s05_16a:26_2	kāmarāgapaṭighasaññojanāni aṇusahagato kāmarāgānusayo paṭighānusayoti ime pana cattāro	26	
PA_atk-s05_16a:26_3	kilese so maggo uppajjamānova samugghāteti. Idāni kuto anāgāmissa ekaṃ bhavaṃ ṭhapetvā	26	
PA_atk-s05_16a:26_4	dutiyabhave upādinnakappavattaṃ pavattissati. Evaṃ anāgāmimaggo upādinnakappavattaṃ	26	
PA_atk-s05_16a:26_5	appavattaṃ kurumāno upādinnakaṃ nirodheti nāma.	26	
PA_atk-s05_16a:27_0	Sace arahato arahattamaggo abhāvito abhavissā, rūpārūpabhavesu upādinnakappavattaṃ	27	
PA_atk-s05_16a:27_1	pavatteyya. Kasmā? Tassa pavattiyā hetūnaṃ atthitāya. Rūparāgo arūparāgo māno uddhaccaṃ	27	
PA_atk-s05_16a:27_2	avijjā mānānusayo bhavarāgānusayo avijjānusayoti ime pana aṭṭha kilese so maggo uppajjamānova	27	
PA_atk-s05_16a:27_3	samugghāteti. Idāni kuto khīṇāsavassa punabbhave upādinnakappavattaṃ pavattissati?	27	
PA_atk-s05_16a:27_4	Evaṃ arahattamaggo upādinnakappavattaṃ appavattaṃ kurumāno upādinnakaṃ nirodheti nāma.	27	
PA_atk-s05_16a:28_0	Sotāpattimaggo cettha apāyabhavaṃ nirodheti. Sakadāgāmimaggo sugatikāmabhavekadesaṃ.	28	
PA_atk-s05_16a:28_1	Anāgāmimaggo kāmabhavaṃ. Arahattamaggo rūpārūpabhavaṃ, sabbabhavepi nirodheti evāti	28	
PA_atk-s05_16a:28_2	vadanti. Evaṃ upādinnakanirodho veditabbo.	28	
PA_atk-s05_16a:29	Tattha “abhisaṅkhāraviññāṇassa nirodhenā”ti etena anupādinnakanirodhaṃ dasseti. “Ye uppajjeyyuṃ nāmañca rūpañca, etthete nirujjhantī”ti iminā pana upādinnakanirodhaṃ dasseti.	2	
PA_atk-s05_16a:30	Tattha satta bhave ṭhapetvāti kāmabhavato kāmabhavaṃ saṃsarantassa satta bhave vajjetvā. Anamatagge saṃsāreti –	3	
PA_atk-s05_16a:31	“Khandhānañca paṭipāṭi, dhātuāyatanāna ca;	3	
PA_atk-s05_16a:32	Abbocchinnaṃ vattamānā, ‘saṃsāro’ti pavuccatī”ti. –	3	
PA_atk-s05_16a:33_0	Evaṃ vaṇṇite saṃsāravaṭṭe. Ye uppajjeyyuṃ nāmañca rūpañcāti namanalakkhaṇaṃ catukkhandhasaṅkhātaṃ	33	
PA_atk-s05_16a:33_1	nāmañca ruppanalakkhaṇaṃ bhūtopādāyasaṅkhātaṃ rūpañca ete dhammā uppajjeyyuṃ. Etthete	33	
PA_atk-s05_16a:33_2	nirujjhantīti etasmiṃ sotāpattimagge ete nāmarūpadhammā abhabbuppattikavasena nirodhaṃ	33	
PA_atk-s05_16a:33_3	gacchanti. Sakadāgāmimaggañāṇenāti ettha paṭisandhivasena sakiṃyeva imaṃ lokaṃ āgacchatīti	33	
PA_atk-s05_16a:33_4	sakadāgāmī, tassa maggo sakadāgāmimaggo. Tena maggena sampayuttañāṇena. Dve bhave	33	
PA_atk-s05_16a:33_5	ṭhapetvāti kāmadhātuyāyeva paṭisandhivasena dve bhave vajjetvā. Pañcasu bhavesūti	33	
PA_atk-s05_16a:33_6	tadavasiṭṭhesu pañcasu bhavesu. Etthete nirujjhantīti ettha sakadāgāmimagge ete dhammā	33	
PA_atk-s05_16a:33_7	vuttanayena nirujjhanti. Ekaṃ bhavaṃ ṭhapetvāti ukkaṭṭhavasena rūpadhātuyā vā arūpadhātuyā	33	
PA_atk-s05_16a:33_8	vā ekaṃ bhavaṃ vajjetvā. Rūpadhātuyā vā arūpadhātuyā vāti dutiyakabhave rūpadhātuyā	33	
PA_atk-s05_16a:33_9	ceva arūpadhātuyā ca. Nāmañca rūpañcāti ettha rūpabhave nāmarūpaṃ, arūpabhave nāmameva.	33	
PA_atk-s05_16a:33_10	Etthete nirujjhantīti ettha anāgāmimagge ete nāmarūpadhammā vuttanayena nirujjhanti.	331	
PA_atk-s05_16a:34_0	Arahatoti kilesehi ārakattā “arahā”ti laddhanāmassa khīṇāsavassa. Anupādisesāya nibbānadhātuyāti	34	
PA_atk-s05_16a:34_1	duvidhā hi nibbānadhātu saupādisesā ca anupādisesā ca. Tattha upādīyati “ahaṃ mamā”ti	34	
PA_atk-s05_16a:34_2	bhusaṃ gaṇhīyatīti upādi, khandhapañcakassetaṃ adhivacanaṃ. Upādiyeva seso avasiṭṭho	34	
PA_atk-s05_16a:34_3	upādiseso, saha upādisesena vattatīti saupādisesā. Natthettha upādisesoti anupādisesā.	34	
PA_atk-s05_16a:34_4	Tāya anupādisesāya nibbānadhātuyā. Parinibbāyantassāti nirindhanassa viya jātavedassa	34	
PA_atk-s05_16a:34_5	nibbāyantassa appavattaṃ pavisantassa. Carimaviññāṇassa nirodhenāti ettha assāsapassāsānaṃ	34	
PA_atk-s05_16a:34_6	nirodhavasena. Tayo carimā bhavacarimo jhānacarimo cuticarimoti. Bhavesu hi kāmabhave	34	
PA_atk-s05_16a:34_7	assāsapassāsā pavattanti, rūpārūpabhavesu nappavattanti. Tasmā so bhavacarimo. Jhānesu	34	
PA_atk-s05_16a:34_8	purimajhānattayeva pavattanti, catutthe nappavattanti. Tasmā so jhānacarimo. Ye pana	34	
PA_atk-s05_16a:34_9	cuticittassa purato soḷasamena cittena sahuppannā, te cuticittena saha nirujjhanti.	34	
PA_atk-s05_16a:34_10	So cuticarimo nāma. Ayaṃ idha carimoti adhippeto. Ye hi keci buddhā vā paccekabuddhā	341	
PA_atk-s05_16a:34_11	vā ariyasāvakā vā antamaso kunthakipillikaṃ upādāya sabbe bhavaṅgacitteneva abyākatena	341	
PA_atk-s05_16a:34_12	dukkhasaccena kālaṃ karonti. Tasmā carimaviññāṇassa nirodhenāti cuticittassa nirodhenāti attho.	341	
PA_atk-s05_16a:35_0	Paññā ca sati ca nāmañcāti etehi catunnaṃ arūpakkhandhānaṃ gahaṇaṃ paccetabbaṃ. Rūpañcāti	35	
PA_atk-s05_16a:35_1	etena catunnaṃ mahābhūtānaṃ catuvīsatiupādārūpānañca gahaṇaṃ paccetabbaṃ. Idāni tassa	35	
PA_atk-s05_16a:35_2	nirujjhanūpāyaṃ dassento “viññāṇassa nirodhena, etthetaṃ uparujjhatī”ti āha. Tattha	35	
PA_atk-s05_16a:35_3	viññāṇanti carimaviññāṇampi abhisaṅkhāraviññāṇampi. Abhisaṅkhāraviññāṇassa pahīnanirodhena	35	
PA_atk-s05_16a:35_4	etthetaṃ uparujjhati nirujjhati dīpasikhā viya apaṇṇattikabhāvaṃ yāti, carimaviññāṇassa	35	
PA_atk-s05_16a:35_5	anuppādapaccayattā anuppādanirodhena anuppādavaseneva uparujjhatīti.	35	
PA_atk-s05_16a:36_0	7. Ettāvatā ca “dukkhamassa mahabbhaya”nti iminā pakāsitaṃ dukkhasaccaṃ, “yāni sotānī”ti	36	
PA_atk-s05_16a:36_1	iminā samudayasaccaṃ, “paññāyete pidhīyare”ti iminā maggasaccaṃ, “asesaṃ uparujjhatī”ti	36	
PA_atk-s05_16a:36_2	iminā nirodhasaccanti evaṃ cattāri saccāni sutvāpi ariyabhūmiṃ anadhigato puna sekkhāsekkhapaṭipadaṃ	36	
PA_atk-s05_16a:36_3	pucchanto “ye ca saṅkhātadhammāse”ti gāthamāha. Tattha saṅkhātadhammāti aniccādivasena	36	
PA_atk-s05_16a:36_4	parivīmaṃsitadhammā, arahantānametaṃ adhivacanaṃ. Sekkhāti sīlādīni sikkhamānā avasesā	36	
PA_atk-s05_16a:36_5	ariyapuggalā. Puthūti bahū sattajanā. Tesaṃ me nipako iriyaṃ puṭṭho pabrūhīti tesaṃ	36	
PA_atk-s05_16a:36_6	me sekkhāsekkhānaṃ nipako paṇḍito tvaṃ puṭṭho paṭipattiṃ brūhīti.	36	
PA_atk-s05_16a:37_0	Tesaṃ khandhā saṅkhātāti tesaṃ pañcakkhandhā appaṭisandhikaṃ katvā desitā, saṅkhepaṃ	37	
PA_atk-s05_16a:37_1	katvā ṭhapitā vā. Dhātuādīsupi eseva nayo. Iriyanti payogaṃ. Cariyanti kiriyaṃ. Vuttinti	37	
PA_atk-s05_16a:37_2	pavattiṃ. Ācaranti caraṇaṃ. Gocaranti paccayaṃ. Vihāranti iriyāpathapavattanaṃ. Paṭipadanti vipassanaṃ.	37	
PA_atk-s05_16a:38_0	8. Athassa bhagavā yasmā sekkhena kāmacchandanīvaraṇaṃ ādiṃ katvā sabbakilesā pahātabbā	38	
PA_atk-s05_16a:38_1	eva, tasmā “kāmesūti upaḍḍhagāthāya sekkhapaṭipadaṃ dasseti. Tassattho – vatthukāmesu	38	
PA_atk-s05_16a:38_2	kilesakāmena nābhigijjheyya, kāyaduccaritādayo ca manaso āvilabhāvakare dhamme pajahanto	38	
PA_atk-s05_16a:38_3	manasānāvilo siyāti. Yasmā pana asekkho aniccādivasena sabbasaṅkhārādīnaṃ paritulitattā	38	
PA_atk-s05_16a:38_4	kusalo sabbadhammesu kāyānupassanāsatiādīhi ca sato sakkāyadiṭṭhiādīnaṃ bhinnattā	38	
PA_atk-s05_16a:38_5	bhikkhubhāvaṃ patto hutvā sabbairiyāpathesu paribbajati, tasmā “kusalo”ti upaḍḍhagāthāya	38	
PA_atk-s05_16a:38_6	asekkhapaṭipadaṃ dasseti.	38	
PA_atk-s05_16a:39	Nābhigijjheyyāti gedhaṃ nāpajjeyya. Na paligijjheyyāti lobhaṃ nāpajjeyya. Na palibundheyyāti lobhavasena na allīyeyya.	3	
PA_atk-s05_16a:40	Āvilakare kilese jaheyyāti cittāluḷakare upatāpasaṅkhāte kilese jaheyya.	4	
PA_atk-s05_16a:41	Sabbe dhammā anattāti nibbānaṃ antokaritvā vuttaṃ. Yaṃ kiñci samudayadhammanti yaṃ kiñci sappaccayasabhāvaṃ.	4	
PA_atk-s05_16a:42_0	Saha gāthāpariyosānāti gāthāvasāneneva saddhiṃ. Yete brāhmaṇena saddhiṃ ekacchandāti	42	
PA_atk-s05_16a:42_1	ye ete ajitamāṇavena kalyāṇachandena ekajjhāsayā. Ekappayogāti kāyavacīmanopayogehi	42	
PA_atk-s05_16a:42_2	ekappayogā. Ekādhippāyāti eko adhippāyo ruci etesanti ekādhippāyā, ekarucikāti attho.	42	
PA_atk-s05_16a:42_3	Ekavāsanavāsitāti atītabuddhasāsane tena saddhiṃ bhāvitabhāvanā. Anekapāṇasahassānanti	42	
PA_atk-s05_16a:42_4	anekesaṃ devamanussasaṅkhātānaṃ pāṇasahassānaṃ. Virajaṃ vītamalanti rāgādirajavirahitaṃ	42	
PA_atk-s05_16a:42_5	rāgādimalavirahitañca.	42	
PA_atk-s05_16a:43_0	Dhammacakkhunti idha sotāpattimaggo adhippeto. Aññattha heṭṭhāmaggattayaṃ. Tassa	43	
PA_atk-s05_16a:43_1	uppattikāraṇadassanatthaṃ “yaṃ kiñci samudayadhammaṃ, sabbaṃ taṃ nirodhadhamma”nti	43	
PA_atk-s05_16a:43_2	āha. Tañhi nirodhaṃ ārammaṇaṃ katvā kiccavasena evaṃ sabbasaṅkhataṃ paṭivijjhantaṃ	43	
PA_atk-s05_16a:43_3	uppajjati. Tassa brāhmaṇassa anupādāya āsavehi cittaṃ vimuccīti tassa ca ajitabrāhmaṇassa	43	
PA_atk-s05_16a:43_4	antevāsikasahassānañca taṇhādīhi aggahetvā kāmāsavādīhi maggakkhaṇe cittaṃ vimuccamānaṃ	43	
PA_atk-s05_16a:43_5	phalakkhaṇe vimucci. Saha arahattappattāti arahattappattiyā ca saheva āyasmato ajitassa	43	
PA_atk-s05_16a:43_6	ca antevāsikasahassassa ca ajinajaṭāvākacīratidaṇḍakamaṇḍaluādayo antaradhāyiṃsu.	43	
PA_atk-s05_16a:43_7	Sabbeva iddhimayapattacīvaradharā dvaṅgulakesā ehibhikkhū hutvā bhagavantaṃ namassamānā	43	
PA_atk-s05_16a:43_8	pañjalikā nisīdiṃsu. Pāḷiyaṃ pana ajitattherova paññāyati. Tattha anvatthapaṭipattiyāti	43	
PA_atk-s05_16a:43_9	sayaṃ paccāsīsitaladdhapaṭipattiyā, nibbānaladdhabhāvenāti attho. Sesaṃ sabbattha	43	
PA_atk-s05_16a:43_10	pākaṭameva. Evaṃ bhagavā arahattanikūṭena desanaṃ niṭṭhāpesīti.	431	
PA_atk-s05_16a:44	Saddhammappajjotikāya cūḷaniddesa-aṭṭhakathāya	4	
PA_atk-s05_16a:45	Ajitamāṇavasuttaniddesavaṇṇanā niṭṭhitā.	4	
PA_atk-s05_16a:46	2. Tissametteyyamāṇavasuttaniddesavaṇṇanā	4	
PA_atk-s05_16a:47_0	9. Dutiye tissametteyyasuttaniddese – kodha santusitoti niṭṭhite pana ajitasutte	47	
PA_atk-s05_16a:47_1	“kathaṃ lokaṃ avekkhantaṃ, maccurājā na passatī”ti evaṃ mogharājā pucchituṃ ārabhi.	47	
PA_atk-s05_16a:47_2	“Na tāvassa indriyāni paripākaṃ gatānī”ti ñatvā bhagavā “tiṭṭha tvaṃ, mogharāja,	47	
PA_atk-s05_16a:47_3	añño pucchatū”ti paṭikkhipi. Tato tissametteyyo attano saṃsayaṃ pucchanto “kodhāti	47	
PA_atk-s05_16a:47_4	gāthamāha. Tattha kodha santusitoti ko idha satto tuṭṭho. Iñjitāti taṇhādiṭṭhivipphanditāni.	47	
PA_atk-s05_16a:47_5	Ubhantamabhiññāyāti ubho ante abhijānitvā. Mantā na lippatīti paññāya na lippati.	47	
PA_atk-s05_16a:48	Paripuṇṇasaṅkappoti nekkhammādivitakkehi paripuṇṇasaṅkappattā paripuṇṇamanoratho.	4	
PA_atk-s05_16a:49	Taṇhiñjitanti taṇhāya calitaṃ. Diṭṭhiñjitādīsupi eseva nayo. Kāmiñjitanti kilesakāmehi iñjitaṃ phanditaṃ. “Kammiñjita”ntipi pāṭho, taṃ na sundaraṃ.	4	
PA_atk-s05_16a:50_0	Mahanto purisoti mahāpuriso. Uttamo purisoti aggapuriso. Padhāno purisoti seṭṭhapuriso.	50	
PA_atk-s05_16a:50_1	Alāmako purisoti visiṭṭhapuriso. Jeṭṭhako purisoti pāmokkhapuriso. Na heṭṭhimako	50	
PA_atk-s05_16a:50_2	purisoti uttamapuriso. Purisānaṃ koṭippatto purisoti padhānapuriso. Sabbesaṃ icchito	50	
PA_atk-s05_16a:50_3	purisoti pavarapuriso.	50	
PA_atk-s05_16a:51	Sibbinimaccagāti taṇhaṃ atiagā, atikkamitvā ṭhito. Upaccagāti bhusaṃ atiagā.	5	
PA_atk-s05_16a:52_0	10. Tassetamatthaṃ bhagavā byākaronto “kāmesū”ti gāthādvayamāha. Tattha kāmesu brahmacariyavāti	52	
PA_atk-s05_16a:52_1	kāmanimittaṃ brahmacariyavā, kāmesu ādīnavaṃ disvā maggabrahmacariyena samannāgatoti	52	
PA_atk-s05_16a:52_2	vuttaṃ hoti. Ettāvatā santusitataṃ dasseti. “Vītataṇho”tiādīhi aniñjitataṃ. Tattha	52	
PA_atk-s05_16a:52_3	saṅkhāya nibbutoti aniccādivasena dhamme vīmaṃsitvā rāgādinibbānena nibbuto.	52	
PA_atk-s05_16a:53_0	Asaddhammasamāpattiyāti nīcadhammasamāyogato. Āratīti ārakā ramanaṃ. Viratīti tāya	53	
PA_atk-s05_16a:53_1	vinā ramanaṃ. Paṭiviratīti paṭinivattitvā tāya vinā ramanaṃ. Veramaṇīti veravināsanaṃ.	53	
PA_atk-s05_16a:53_2	Akiriyāti kiriyāpacchindanaṃ. Akaraṇanti karaṇaparicchindanaṃ. Anajjhāpattīti anāpajjanatā.	53	
PA_atk-s05_16a:53_3	Velāanatikkamoti sīmāanatikkamo. Sesaṃ tattha tattha vuttanayattā pākaṭameva.	53	
PA_atk-s05_16a:54_0	Evaṃ bhagavā idampi suttaṃ arahattanikūṭeneva desesi. Desanāpariyosāne ayampi brāhmaṇo	54	
PA_atk-s05_16a:54_1	arahatte patiṭṭhāsi saddhiṃ antevāsikasahassena, aññesañca anekasahassānaṃ dhammacakkhuṃ	54	
PA_atk-s05_16a:54_2	udapādi. Sesaṃ pubbasadisameva.	54	
PA_atk-s05_16a:55	Saddhammappajjotikāya cūḷaniddesa-aṭṭhakathāya	5	
PA_atk-s05_16a:56	Tissametteyyamāṇavasuttaniddesavaṇṇanā niṭṭhitā.	5	
PA_atk-s05_16a:57	3. Puṇṇakamāṇavasuttaniddesavaṇṇanā	5	
PA_atk-s05_16a:58_0	12. Tatiye puṇṇakasuttaniddese – anejanti idampi purimanayeneva mogharājānaṃ paṭikkhipitvā	58	
PA_atk-s05_16a:58_1	vuttaṃ. Tattha mūladassāvinti akusalamūlādidassāviṃ. Isayoti isināmakā jaṭilā. Yaññanti	58	
PA_atk-s05_16a:58_2	deyyadhammaṃ. Akappayiṃsūti pariyesiṃsu.	58	
PA_atk-s05_16a:59_0	Hetudassāvītiādīni sabbāni kāraṇavevacanāneva. Kāraṇañhi yasmā attano phalatthāya	59	
PA_atk-s05_16a:59_1	hinoti pavattati, tasmā hetūti vuccati. Yasmā taṃ phalaṃ nideti ‘handa, gaṇhatha	59	
PA_atk-s05_16a:59_2	na’nti appeti viya, tasmā nidānanti vuccati. Sambhavadassāvītiādīni pañca padāni	59	
PA_atk-s05_16a:59_3	heṭṭhā dassitanayāni eva. Yasmā taṃ paṭicca eti pavattati, tañca phalaṃ tato samudeti	59	
PA_atk-s05_16a:59_4	uppajjati, tasmā paccayoti ca samudayoti ca vuccati.	59	
PA_atk-s05_16a:60_0	Yā vā panaññāpi kāci sugatiyoti catuapāyavinimuttakā uttaramātādayo appesakkhā kapaṇamanussā	60	
PA_atk-s05_16a:60_1	ca dullabhaghāsacchādanā dukkhapīḷitā veditabbā. Yā vā panaññāpi kāci duggatiyoti	60	
PA_atk-s05_16a:60_2	yamarājanāgasupaṇṇapetamahiddhikādayo paccetabbā. Attabhāvābhinibbattiyāti tīsu ṭhānesu	60	
PA_atk-s05_16a:60_3	paṭisandhivasena attabhāvapaṭilābhatthāya. Jānātīti sabbaññutaññāṇena jānāti. Passatīti	60	
PA_atk-s05_16a:60_4	samantacakkhunā passati.	60	
PA_atk-s05_16a:61_0	Akusalāti akosallasambhūtā. Akusalaṃ bhajantīti akusalabhāgiyā. Akusalapakkhe bhavāti	61	
PA_atk-s05_16a:61_1	akusalapakkhikā. Sabbe te avijjā mūlaṃ kāraṇaṃ etesanti avijjāmūlakā. Avijjāya samosaranti	61	
PA_atk-s05_16a:61_2	sammā osaranti gacchantīti avijjāsamosaraṇā. Avijjāsamugghātāti arahattamaggena avijjāya	61	
PA_atk-s05_16a:61_3	hatāya. Sabbe te samugghātaṃ gacchantīti vuttappakārā akusaladhammā, te sabbe hatabhāvaṃ pāpuṇanti.	61	
PA_atk-s05_16a:62_0	Appamādamūlakāti satiavippavāso appamādo mūlaṃ kāraṇaṃ etesanti appamādamūlakā. Appamādesu	62	
PA_atk-s05_16a:62_1	sammā osaranti gacchantīti appamādasamosaraṇā. Appamādo tesaṃ dhammānaṃ aggamakkhāyatīti	62	
PA_atk-s05_16a:62_2	sayaṃ kāmāvacaropi samāno catubhūmakadhammānaṃ patiṭṭhābhāvena aggo nāma jāto.	62	
PA_atk-s05_16a:63	Alamattoti samatthacitto. Mayā pucchitanti mayā puṭṭhaṃ. Vahassetaṃ bhāranti etaṃ ābhatabhāraṃ vahassu. Ye keci isipabbajjaṃ pabbajitā. “Isipabbajjā pabbajitā”tipi pāṭho.	6	
PA_atk-s05_16a:64_0	Ājīvakasāvakānaṃ ājīvakā devatāti ye ājīvakavacanaṃ suṇanti sussusanti, te ājīvakasāvakā,	64	
PA_atk-s05_16a:64_1	tesaṃ ājīvakasāvakānaṃ. Ājīvakā ca tesaṃ deyyadhammaṃ paṭiggaṇhanti, te eva ājīvakā	64	
PA_atk-s05_16a:64_2	devatā. Evaṃ sabbattha. Ye yesaṃ dakkhiṇeyyāti ye ājīvakādayo disāpariyosānā yesaṃ	64	
PA_atk-s05_16a:64_3	khattiyādīnaṃ deyyadhammānucchavikā. Te tesaṃ devatāti te ājīvakādayo tesaṃ khattiyādīnaṃ devatā.	64	
PA_atk-s05_16a:65_0	Yepi yaññaṃ esantīti deyyadhammaṃ icchanti. Gavesantīti olokenti. Pariyesantīti uppādenti.	65	
PA_atk-s05_16a:65_1	Yaññā vā ete puthūti yaññā eva vā ete puthukā. Yaññayājakā vā ete puthūti deyyadhammassa	65	
PA_atk-s05_16a:65_2	yājanakā eva vā ete puthukā. Dakkhiṇeyyā vā ete puthūti deyyadhammānucchavikā eva	65	
PA_atk-s05_16a:65_3	vā ete puthukā. Te vitthārato dassetuṃ “kathaṃ yaññā vā ete puthū”tiādinā nayena vitthārena dasseti.	65	
PA_atk-s05_16a:66_0	13. Āsīsamānāti rūpādīni patthayamānā. Itthattanti itthabhāvañca patthayamānā, manussādibhāvaṃ	66	
PA_atk-s05_16a:66_1	icchantāti vuttaṃ hoti. Jaraṃ sitāti jaraṃ nissitā. Jarāmukhena cettha sabbaṃ vaṭṭadukkhaṃ	66	
PA_atk-s05_16a:66_2	vuttaṃ. Tena vaṭṭadukkhanissitā tato aparimuccamānāyeva kappayiṃsūti dīpeti.	66	
PA_atk-s05_16a:67_0	Rūpapaṭilābhaṃ āsīsamānāti vaṇṇāyatanasampattilābhaṃ patthayamānā. Saddādīsupi eseva	67	
PA_atk-s05_16a:67_1	nayo. Khattiyamahāsālakule attabhāvapaṭilābhanti sārappatte khattiyānaṃ mahāsālakule	67	
PA_atk-s05_16a:67_2	attabhāvalābhaṃ paṭisandhiṃ patthayamānā. Brāhmaṇamahāsālakulādīsupi eseva nayo.	67	
PA_atk-s05_16a:67_3	Brahmakāyikesu devesūti ettha pubbabhavaṃ sandhāya vuttaṃ. Etthāti khattiyakulādīsu.	67	
PA_atk-s05_16a:68	Jarānissitāti jaraṃ assitā. Byādhinissitātiādīsupi eseva nayo. Etehi sabbaṃ vaṭṭadukkhaṃ pariyādiyitvā dassitaṃ hoti.	6	
PA_atk-s05_16a:69_0	14. Kaccisu te bhagavā yaññapathe appamattā, atāru jātiñca jarañca mārisāti ettha	69	
PA_atk-s05_16a:69_1	yañño eva yaññapatho. Idaṃ vuttaṃ hoti – kacci te yaññe appamattā hutvā yaññaṃ kappayantā	69	
PA_atk-s05_16a:69_2	vaṭṭadukkhamuttariṃsūti.	69	
PA_atk-s05_16a:70	Yepi yaññaṃ denti yajantīti deyyadhammadānavasena yajanti. Pariccajantīti vissajjenti.	7	
PA_atk-s05_16a:71_0	15. Āsīsantīti rūpapaṭilābhādayo patthenti. Thomayantīti “suciṃ dinna”ntiādinā nayena	71	
PA_atk-s05_16a:71_1	yaññādīni pasaṃsanti. Abhijappantīti rūpādipaṭilābhāya vācaṃ gīranti. Juhantīti denti.	71	
PA_atk-s05_16a:71_2	Kāmābhijappanti paṭicca lābhanti rūpādilābhaṃ paṭicca punappunaṃ kāme eva abhijappanti,	71	
PA_atk-s05_16a:71_3	“aho vata amhākampi siyyu”nti vadanti, taṇhañca tattha vaḍḍhentīti vuttaṃ hoti. Yājayogāti	71	
PA_atk-s05_16a:71_4	yāgādhimuttā. Bhavarāgarattāti evamimehi āsīsanādīhi bhavarāgeneva rattā, bhavarāgarattā	71	
PA_atk-s05_16a:71_5	vā hutvā etāni āsīsanādīni karontā nātariṃsu jātiādivaṭṭadukkhaṃ na uttariṃsu.	71	
PA_atk-s05_16a:72_0	Yaññaṃ vā thomentīti dānaṃ vā vaṇṇenti. Phalaṃ vāti rūpādipaṭilābhaṃ. Dakkhiṇeyye	72	
PA_atk-s05_16a:72_1	vāti jātisampannādīsu. Suciṃ dinnanti suciṃ katvā dinnaṃ. Manāpanti manavaḍḍhanakaṃ.	72	
PA_atk-s05_16a:72_2	Paṇītanti ojavantaṃ. Kālenāti tattha tattha sampattakāle. Kappiyanti akappiyaṃ vajjetvā	72	
PA_atk-s05_16a:72_3	dinnaṃ. Anavajjanti niddosaṃ. Abhiṇhanti punappunaṃ. Dadaṃ cittaṃ pasāditanti dadato	72	
PA_atk-s05_16a:72_4	muñcanacittaṃ pasāditanti. Thomenti kittentīti guṇaṃ pākaṭaṃ karonti. Vaṇṇentīti	72	
PA_atk-s05_16a:72_5	vaṇṇaṃ bhaṇanti. Pasaṃsantīti pasādaṃ pāpenti.	72	
PA_atk-s05_16a:73_0	Ito nidānanti ito manussalokato dinnakāraṇā. Ajjhāyakāti mante parivattentā. Mantadharāti	73	
PA_atk-s05_16a:73_1	mante dhārentā. Tiṇṇaṃ vedānanti iruvedayajuvedasāmavedānaṃ. Oṭṭhapahaṭakaraṇavasena	73	
PA_atk-s05_16a:73_2	pāraṃ gatāti pāragū. Saha nighaṇḍunā ca keṭubhena ca sanighaṇḍukeṭubhānaṃ. Nighaṇḍūti	73	
PA_atk-s05_16a:73_3	nighaṇḍurukkhādīnaṃ vevacanappakāsakaṃ satthaṃ. Keṭubhanti kiriyākappavikappo kavīnaṃ	73	
PA_atk-s05_16a:73_4	upakārāvahaṃ satthaṃ. Saha akkharappabhedena sākkharappabhedānaṃ. Akkharappabhedoti	73	
PA_atk-s05_16a:73_5	sikkhā ca nirutti ca. Itihāsapañcamānanti āthabbaṇavedaṃ catutthaṃ katvā “itiha āsa,	73	
PA_atk-s05_16a:73_6	itiha āsā”ti īdisavacanapaṭisaṃyuttapurāṇakathāsaṅkhāto itihāso pañcamo etesanti	73	
PA_atk-s05_16a:73_7	itihāsapañcamā, tesaṃ itihāsapañcamānaṃ vedānaṃ.	73	
PA_atk-s05_16a:74_0	Padaṃ tadavasesañca byākaraṇaṃ adhiyanti, vedenti vāti padakā veyyākaraṇā. Lokāyataṃ	74	
PA_atk-s05_16a:74_1	vuccati vitaṇḍavādasatthaṃ. Mahāpurisalakkhaṇanti mahāpurisānaṃ buddhādīnaṃ lakkhaṇadīpakaṃ	74	
PA_atk-s05_16a:74_2	dvādasasahassaganthappamāṇaṃ satthaṃ. Yattha soḷasasahassagāthāpadaparimāṇā buddhamantā	74	
PA_atk-s05_16a:74_3	nāma ahesuṃ. Yesaṃ vasena “iminā lakkhaṇena samannāgatā buddhā nāma honti, iminā	74	
PA_atk-s05_16a:74_4	paccekabuddhā, aggasāvakā, asītimahāsāvakā, buddhamātā, buddhapitā, aggupaṭṭhāko,	74	
PA_atk-s05_16a:74_5	aggupaṭṭhāyikā, rājā cakkavattī”ti ayaṃ viseso ñāyati. Anavayāti imesu lokāyatamahāpurisalakkhaṇesu	74	
PA_atk-s05_16a:74_6	anūnā paripūrakārino, avayā na hontīti vuttaṃ hoti. Avayā nāma ye tāni atthato ca	74	
PA_atk-s05_16a:74_7	ganthato ca sandhāretuṃ na sakkonti. Vītarāgāti pahīnarāgā. Etena arahattaphalaṭṭhā	74	
PA_atk-s05_16a:74_8	vuttā. Rāgavinayāya vā paṭipannāti etena arahattamaggaṭṭhā. Vītadosāti anāgāmiphalaṭṭhā.	74	
PA_atk-s05_16a:74_9	Dosavinayāya vā paṭipannāti etena anāgāmimaggaṭṭhā. Vītamohāti arahattaphalaṭṭhā.	74	
PA_atk-s05_16a:74_10	Mohavinayāya vā paṭipannāti arahattamaggaṭṭhā. Sīlasamādhipaññāvimuttisampannāti	741	
PA_atk-s05_16a:74_11	etehi catūhi lokiyalokuttaramissakehi sīlādīhi sampannā. Vimuttiñāṇadassanasampannāti	741	
PA_atk-s05_16a:74_12	etena paccavekkhaṇañāṇasampannā vuttāti ñātabbaṃ, tañca kho lokiyameva. Abhijappantīti	741	
PA_atk-s05_16a:74_13	patthenti. Jappantīti paccāsīsanti. Pajappantīti atīva paccāsīsanti. Yājayogesu yuttāti	741	
PA_atk-s05_16a:74_14	anuyoge deyyadhamme diyyamāne abhiyogavasena yuttā.	741	
PA_atk-s05_16a:75	16. Atha ko carahīti atha idāni ko añño atāri.	7	
PA_atk-s05_16a:76_0	17. Saṅkhāyāti ñāṇena vīmaṃsitvā. Paroparānīti parāni ca oparāni ca, parattabhāvasakattabhāvādīni	76	
PA_atk-s05_16a:76_1	parāni ca oparāni cāti vuttaṃ hoti. Vidhūmoti kāyaduccaritādidhūmavirahito. Anīghoti	76	
PA_atk-s05_16a:76_2	rāgādiīghavirahito. Atāri soti so evarūpo arahā jātijaraṃ atāri.	76	
PA_atk-s05_16a:77	Sakarūpāti attano rūpā. Pararūpāti paresaṃ rūpā. Kāyaduccaritaṃ vidhūmitanti tividhakāyaduccaritaṃ vidhūmaṃ kataṃ. Vidhamitanti nāsitaṃ.	7	
PA_atk-s05_16a:78_0	Māno hi te, brāhmaṇa, khāribhāroti yathā khāribhāro khandhena vayhamāno upariṭṭhitopi	78	
PA_atk-s05_16a:78_1	akkantakkantaṭṭhānaṃ pathaviyā saddhiṃ phasseti viya, evaṃ jātigottakulādīni mānavatthūni	78	
PA_atk-s05_16a:78_2	nissāya ussāpito māno, tattha tattha issaṃ uppādento catūsu apāyesu saṃsīdāpeti.	78	
PA_atk-s05_16a:78_3	Tenāha – “māno hi te, brāhmaṇa, khāribhāro”ti. Kodho dhūmoti tava ñāṇaggissa upakkilesaṭṭhena	78	
PA_atk-s05_16a:78_4	kodho dhūmo. Tena hi te upakkiliṭṭho ñāṇaggi na virocati. Bhasmani mosavajjanti nirojaṭṭhena	78	
PA_atk-s05_16a:78_5	musāvādo chārikā nāma. Yathā hi chārikāya paṭicchanno aggi na jotati, evaṃ te musāvādena	78	
PA_atk-s05_16a:78_6	paṭicchannaṃ ñāṇanti dasseti. Jivhā sujāti yathā tuyhaṃ suvaṇṇarajatalohakaṭṭhamattikāsu	78	
PA_atk-s05_16a:78_7	aññataramayā yāgayajanatthāya sujā hoti, evaṃ mayhaṃ dhammayāgayajanatthāya pahutajivhā	78	
PA_atk-s05_16a:78_8	sujāti vadati. Yathā tuyhaṃ nadītīre yajanaṭṭhānaṃ, evaṃ dhammayāgayajanaṭṭhānaṭṭhena	78	
PA_atk-s05_16a:78_9	hadayaṃ jotiṭṭhānaṃ. Attāti cittaṃ.	78	
PA_atk-s05_16a:79_0	Jātīti jāyanakavasena jāti. Idamettha sabhāvapaccattaṃ. Sañjāyanavasena sañjāti,	79	
PA_atk-s05_16a:79_1	upasaggena padaṃ vaḍḍhitaṃ. Okkamanavasena okkanti. Jāyanaṭṭhena vā jāti. Sā aparipuṇṇāyatanavasena	79	
PA_atk-s05_16a:79_2	yuttā. Sañjāyanaṭṭhena sañjāti. Sā paripuṇṇāyatanavasena yuttā. Okkamanaṭṭhena okkanti.	79	
PA_atk-s05_16a:79_3	Sā aṇḍajajalābujavasena yuttā. Te hi aṇḍakosañca vatthikosañca okkamanti pavisanti	79	
PA_atk-s05_16a:79_4	okkamantā pavisantā viya paṭisandhiṃ gaṇhanti. Abhinibbattanaṭṭhena abhinibbatti.	79	
PA_atk-s05_16a:79_5	Sā saṃsedajaopapātikavasena yuttā. Te hi pākaṭā eva hutvā nibbattanti. Ayaṃ tāva sammutikathā.	79	
PA_atk-s05_16a:80_0	Idāni paramatthakathā hoti. Khandhā eva hi paramatthato pātubhavanti, na sattā. Tattha	80	
PA_atk-s05_16a:80_1	ca khandhānanti ekavokārabhave ekassa, catuvokārabhave catunnaṃ, pañcavokārabhave	80	
PA_atk-s05_16a:80_2	pañcannampi gahaṇaṃ veditabbaṃ. Pātubhāvoti uppatti. Āyatanānanti ettha tatra tatra	80	
PA_atk-s05_16a:80_3	upapajjamānāyatanānaṃ saṅgaho veditabbo. Paṭilābhoti santatiyā pātubhāvoyeva. Pātubhavantāneva	80	
PA_atk-s05_16a:80_4	hi tāni paṭiladdhāni nāma honti. Sā panesā tattha tattha bhave paṭhamābhinibbattilakkhaṇā	80	
PA_atk-s05_16a:80_5	jāti, niyyātanarasā, atītabhavato idha ummujjanapaccupaṭṭhānā, phalavasena dukkhavicittatāpaccupaṭṭhānā vā.	80	
PA_atk-s05_16a:81_0	Jarāti sabhāvapaccattaṃ. Jīraṇatāti ākārabhāvaniddeso. Khaṇḍiccantiādayo tayo kālātikkame	81	
PA_atk-s05_16a:81_1	kiccaniddesā, pacchimā dve pakatiniddesā. Ayañhi jarāti iminā padena sabhāvato dīpitā.	81	
PA_atk-s05_16a:81_2	Tenassā idaṃ sabhāvapaccattaṃ. Jīraṇatāti iminā ākārato, tenassāyaṃ ākāraniddeso.	81	
PA_atk-s05_16a:81_3	Khaṇḍiccanti iminā kālātikkame dantanakhānaṃ khaṇḍitabhāvakaraṇakiccato. Pāliccanti	81	
PA_atk-s05_16a:81_4	iminā kesalomānaṃ palitabhāvakaraṇakiccato. Valittacatāti iminā maṃsaṃ milāpetvā	81	
PA_atk-s05_16a:81_5	tace valibhāvakaraṇakiccato. Tenassā ime khaṇḍiccantiādayo tayo kālātikkame kiccaniddesā.	81	
PA_atk-s05_16a:81_6	Tehi imesaṃ vikārānaṃ dassanavasena pākaṭībhūtā pākaṭajarā dassitā. Yatheva hi udakassa	81	
PA_atk-s05_16a:81_7	vā vātassa vā aggino vā tiṇarukkhādīnaṃ saṃbhaggapalibhaggatāya vā jhāmatāya vā gatamaggo	81	
PA_atk-s05_16a:81_8	pākaṭo hoti, na ca so gatamaggo tāneva udakādīni, evameva jarāya dantādīnaṃ khaṇḍiccādivasena	81	
PA_atk-s05_16a:81_9	gatamaggo pākaṭo, cakkhuṃ ummīletvāpi gayhati, na ca khaṇḍiccādīneva jarā. Na hi	81	
PA_atk-s05_16a:81_10	jarā cakkhuviññeyyā hoti.	811	
PA_atk-s05_16a:82_0	Āyuno saṃhāni indriyānaṃ paripākoti imehi pana padehi kālātikkameyeva abhibyattāya	82	
PA_atk-s05_16a:82_1	āyukkhayacakkhādiindriyaparipākasaṅkhātāya pakatiyā dīpitā, tenassime pacchimā dve	82	
PA_atk-s05_16a:82_2	pakatiniddesāti veditabbā. Tattha yasmā jaraṃ pattassa āyu hāyati, tasmā jarā “āyuno	82	
PA_atk-s05_16a:82_3	saṃhānī”ti phalūpacārena vuttā. Yasmā ca daharakāle suppasannāni sukhumampi attano	82	
PA_atk-s05_16a:82_4	visayaṃ sukheneva gaṇhanasamatthāni cakkhādīni indriyāni jaraṃ pattassa paripakkāni	82	
PA_atk-s05_16a:82_5	āluḷitāni avisadāni, oḷārikampi attano visayaṃ gahetuṃ asamatthāni honti. Tasmā “indriyānaṃ	82	
PA_atk-s05_16a:82_6	paripāko”ti phalūpacāreneva vuttā.	82	
PA_atk-s05_16a:83_0	Sā panesā evaṃ niddiṭṭhā sabbāpi jarā pākaṭā paṭicchannāti duvidhā hoti. Tattha dantādīsu	83	
PA_atk-s05_16a:83_1	khaṇḍādibhāvadassanato rūpadhammesu jarā pākaṭajarā nāma. Arūpadhammesu pana jarā	83	
PA_atk-s05_16a:83_2	tādisassa vikārassa adassanato paṭicchannajarā nāma. Tattha yvāyaṃ khaṇḍādibhāvo	83	
PA_atk-s05_16a:83_3	dissati, so tādisānaṃ dantādīnaṃ suviññeyyattā vaṇṇoyeva. Tañca cakkhunā disvā manodvārena	83	
PA_atk-s05_16a:83_4	cintetvā “ime dantā jarāya pahaṭā”ti jaraṃ jānāti. Udakaṭṭhāne baddhāni gosiṅgādīni	83	
PA_atk-s05_16a:83_5	oloketvā heṭṭhā udakassa atthibhāvajānanaṃ viya.	83	
PA_atk-s05_16a:84_0	Puna avīci savīcīti evampi ayaṃ jarā duvidhā hoti. Tattha maṇikanakarajatapavāḷacandasūriyādīnaṃ	84	
PA_atk-s05_16a:84_1	mandadasakādīsu pāṇīnaṃ viya ca pupphaphalapallavādīsu apāṇīnaṃ viya ca antarantarā	84	
PA_atk-s05_16a:84_2	vaṇṇavisesādīnaṃ dubbiññeyyattā jarā avīcijarā nāma, nirantarajarāti attho. Tato	84	
PA_atk-s05_16a:84_3	aññesu pana yathāvuttesu antarantarā vaṇṇavisesādīnaṃ suviññeyyattā jarā savīcijarā nāma.	84	
PA_atk-s05_16a:85_0	Tattha savīcijarā upādinnakaanupādinnakavasena evaṃ dīpetabbā – daharakumārakānañhi	85	
PA_atk-s05_16a:85_1	paṭhamameva khīradantā nāma uṭṭhahanti, na te thirā. Tesu pana patitesu puna dantā	85	
PA_atk-s05_16a:85_2	uṭṭhahanti, te paṭhamameva setā honti, jarāvātena pana pahaṭakāle kāḷakā honti. Kesā	85	
PA_atk-s05_16a:85_3	pana paṭhamameva tambāpi honti kāḷakāpi setakāpi. Chavi pana salohitakā hoti. Vaḍḍhantānaṃ	85	
PA_atk-s05_16a:85_4	vaḍḍhantānaṃ odātānaṃ odātabhāvo, kāḷakānaṃ kāḷakabhāvo paññāyati. Jarāvātena pahaṭakāle	85	
PA_atk-s05_16a:85_5	ca valiṃ gaṇhāti. Sabbampi sassaṃ vapitakāle setaṃ hoti, pacchā nīlaṃ. Jarāvātena	85	
PA_atk-s05_16a:85_6	pana pahaṭakāle paṇḍaraṃ hoti. Ambaṅkurenāpi dīpetuṃ vaṭṭati eva. Sā panesā khandhaparipākalakkhaṇā	85	
PA_atk-s05_16a:85_7	jarā, maraṇūpanayanarasā, yobbanavināsapaccupaṭṭhānā. Sesaṃ sabbattha pākaṭameva.	85	
PA_atk-s05_16a:85_8	Evaṃ bhagavā idampi suttaṃ arahattanikūṭeneva desesi, desanāpariyosāne ayampi brāhmaṇo	85	
PA_atk-s05_16a:85_9	arahatte patiṭṭhāsi saddhiṃ antevāsikasahassena. Aññesañca anekasahassānaṃ dhammacakkhuṃ	85	
PA_atk-s05_16a:85_10	udapādi. Sesaṃ vuttasadisameva.	851	
PA_atk-s05_16a:86	Saddhammappajjotikāya cūḷaniddesa-aṭṭhakathāya	8	
PA_atk-s05_16a:87	Puṇṇakamāṇavasuttaniddesavaṇṇanā niṭṭhitā.	8	
PA_atk-s05_16a:88	4. Mettagūmāṇavasuttaniddesavaṇṇanā	8	
PA_atk-s05_16a:89	18. Catutthe mettagūsutte – maññāmi taṃ vedagū bhāvitattanti “ayaṃ vedagū”ti ca “bhāvitatto”ti ca evaṃ taṃ maññāmi.	8	
PA_atk-s05_16a:90_0	Aparittoti na appo. Mahantoti na khuddako. Gambhīroti na uttāno. Appameyyoti minituṃ	90	
PA_atk-s05_16a:90_1	na sakkuṇeyyo. Duppariyogāḷhoti avagāhituṃ otarituṃ dukkho. Bahuratano sāgarūpamoti	90	
PA_atk-s05_16a:90_2	bahūnaṃ dhammaratanānaṃ ākarattā anekavidharatanasampanno mahāsamuddo viya bahuratano sāgarasadiso.	90	
PA_atk-s05_16a:91	Na maṅku hotīti na vikuṇitamukho hoti. Appatiṭṭhitacittoti dosavasena na ghanībhūtacitto. Alīnamanasoti na saṅkucitacitto. Abyāpannacetasoti na pūticitto.	9	
PA_atk-s05_16a:92_0	Diṭṭhe diṭṭhamattoti cakkhuvisaye rūpārammaṇe diṭṭhamattoyeva taṃ ārammaṇaṃ bhavissati,	92	
PA_atk-s05_16a:92_1	kattā vā kāretā vā natthi. Yaṃ cakkhunā diṭṭhaṃ vaṇṇāyatanameva. Sutādīsupi eseva	92	
PA_atk-s05_16a:92_2	nayo. Api ca diṭṭheti dassanayogena vaṇṇāyatanaṃ, savanayogena saddāyatanaṃ, mutayogena	92	
PA_atk-s05_16a:92_3	ghānajivhākāyāyatanāni dasseti. Ghānassa gandhāyatanaṃ, jivhāya rasāyatanaṃ, kāyassa	92	
PA_atk-s05_16a:92_4	pathavī tejo vāyūti phoṭṭhabbāyatanaṃ, viññātayogena dhammāyatanaṃ dasseti. Diṭṭhe	92	
PA_atk-s05_16a:92_5	anūpayoti cakkhuviññāṇena diṭṭhe rāgūpayavirahito. Anapāyoti kodhavirahito appaṭigho.	92	
PA_atk-s05_16a:92_6	Anissitoti taṇhāya anallīno. Appaṭibaddhoti mānena na baddho. Vippamuttoti sabbārammaṇato	92	
PA_atk-s05_16a:92_7	mutto. Visaññuttoti kilesehi viyutto hutvā ṭhito.	92	
PA_atk-s05_16a:93_0	Saṃvijjati bhagavato cakkhūti buddhassa bhagavato pakatimaṃsacakkhu upalabbhati.	93	
PA_atk-s05_16a:93_1	Passatīti dakkhati oloketi. Cakkhunā rūpanti cakkhuviññāṇena rūpārammaṇaṃ. Chandarāgoti taṇhāchando.	93	
PA_atk-s05_16a:94_0	Dantaṃ nayanti samitinti uyyānakīḷāmaṇḍalādīsu hi mahājanamajjhaṃ gacchantā dantameva	94	
PA_atk-s05_16a:94_1	goṇaṃ vā dantaṃ assājānīyaṃ vā yāne yojetvā nayanti. Rājāti tathārūpāneva ṭhānāni	94	
PA_atk-s05_16a:94_2	gacchanto rājāpi dantameva abhiruhati. Manussesūti manussesupi catūhi ariyamaggehi	94	
PA_atk-s05_16a:94_3	danto nibbisevanova seṭṭho. Yotivākyanti evarūpaṃ atikkammavacanaṃ punappunaṃ vuccamānampi	94	
PA_atk-s05_16a:94_4	titikkhati nappatippharati na vihaññati, evarūpo danto seṭṭhoti attho.	94	
PA_atk-s05_16a:95_0	Assatarāti vaḷavāya gadrabhena jātā. Ājānīyāti yaṃ assadammasārathi kāraṇaṃ kāreti,	95	
PA_atk-s05_16a:95_1	tassa khippaṃ jānanasamatthā. Sindhavāti sindhavaraṭṭhe jātā assā. Mahānāgāti kuñjarasaṅkhātā	95	
PA_atk-s05_16a:95_2	mahāhatthino. Attadantoti ete assatarā vā sindhavā vā kuñjarā vā dantāva, na adantā.	95	
PA_atk-s05_16a:95_3	Yo pana catumaggasaṅkhātena attano dantatāya attadanto nibbisevano, ayaṃ tatopi varaṃ,	95	
PA_atk-s05_16a:95_4	sabbehipi etehi uttaritaroti attho.	95	
PA_atk-s05_16a:96_0	Na hi etehi yānehīti yāni etāni hatthiyānādīni uttamayānāni, etehi yānehi koci puggalo	96	
PA_atk-s05_16a:96_1	supinantenapi agatapubbattā “agata”nti saṅkhātaṃ nibbānadisaṃ tathā na gaccheyya.	96	
PA_atk-s05_16a:96_2	Yathā pubbabhāge indriyadamena dantena, aparabhāge ariyamaggabhāvanāya sudantena	96	
PA_atk-s05_16a:96_3	danto nibbisevano sappañño puggalo taṃ agatapubbaṃ disaṃ gacchati, dantabhūmiṃ pāpuṇāti,	96	
PA_atk-s05_16a:96_4	tasmā attadamanameva varataranti attho.	96	
PA_atk-s05_16a:97_0	Vidhāsu na vikampantīti navavidhamānakoṭṭhāsesu na calanti na vedhenti. Vippamuttā	97	
PA_atk-s05_16a:97_1	punabbhavāti kammakilesato samucchedavimuttiyā suṭṭhu muttā. Dantabhūmiṃ anuppattāti	97	
PA_atk-s05_16a:97_2	arahattaphalaṃ pāpuṇitvā ṭhitā. Te loke vijitāvinoti te vuttappakārā khīṇāsavā sattaloke vijitavijayā nāma.	97	
PA_atk-s05_16a:98_0	Yassindriyāni bhāvitānīti yassa khīṇāsavassa saddhādipañcindriyāni arahattaphalaṃ	98	
PA_atk-s05_16a:98_1	pāpetvā vaḍḍhitāni. Ajjhattañca bahiddhā cāti cakkhādiajjhattāyatanāni ca rūpādibahiddhāyatanāni	98	
PA_atk-s05_16a:98_2	ca nibbisevanāni katāni. Sabbaloketi sakalatedhātuke loke ca. Nibbijjha imaṃ parañca	98	
PA_atk-s05_16a:98_3	lokanti imañca attabhāvaṃ paraloke ca attabhāvaṃ atikkamitvā ṭhito khīṇāsavo. Kālaṃ	98	
PA_atk-s05_16a:98_4	kaṅkhati bhāvito sa dantoti so khīṇāsavo cakkhādito danto vaḍḍhitacitto maraṇakālaṃ pattheti.	98	
PA_atk-s05_16a:99_0	Yesaṃ dhammānaṃ ādito samudāgamanaṃ paññāyatīti yesaṃ khandhādidhammānaṃ uppatti	99	
PA_atk-s05_16a:99_1	paññāyati. Atthaṅgamato nirodhoti atthaṅgamanavasena tesaṃyeva abhāvo paññāyati.	99	
PA_atk-s05_16a:99_2	Kammasannissito vipākoti kusalākusalakammanissito vipāko kammaṃ amuñcitvā pavattanato	99	
PA_atk-s05_16a:99_3	vipākopi kammasannissitova nāma. Nāmasannissitaṃ rūpanti sabbarūpaṃ nāmaṃ gahetvā	99	
PA_atk-s05_16a:99_4	pavattanato nāmasannissitaṃ nāma jātaṃ. Jātiyā anugatanti sabbaṃ kammādikaṃ jātiyā	99	
PA_atk-s05_16a:99_5	anupaviṭṭhaṃ. Jarāya anusaṭanti jarāya patthaṭaṃ. Byādhinā abhibhūtanti byādhidukkhena	99	
PA_atk-s05_16a:99_6	abhimadditaṃ. Maraṇena abbhāhatanti maccunā abhihaṭaṃ pahaṭaṃ. Atāṇanti puttādīhipi	99	
PA_atk-s05_16a:99_7	tāyanassa abhāvato atāyanaṃ anārakkhaṃ alabbhaṇeyyaṃ khemaṃ vā. Aleṇanti allīyituṃ	99	
PA_atk-s05_16a:99_8	nissayituṃ anarahaṃ, allīnānampi na leṇakiccakaraṇaṃ. Asaraṇanti nissitānaṃ na bhayahārakaṃ,	99	
PA_atk-s05_16a:99_9	na bhayavināsakaṃ. Asaraṇībhūtanti pure uppattiyā attano abhāveneva asaraṇaṃ, uppattisamakālameva	99	
PA_atk-s05_16a:99_10	asaraṇabhūtanti attho.	991	
PA_atk-s05_16a:100_0	19. Apucchasīti ettha a-iti padapūraṇamatte nipāto, pucchasitveva attho. Pavakkhāmi	100	
PA_atk-s05_16a:100_1	yathā pajānanti yathā pajānanto ācikkhati, evaṃ ācikkhissāmi. Upadhinidānā pabhavanti	100	
PA_atk-s05_16a:100_2	dukkhāti taṇhādiupadhinidānā jātiādidukkhavisesā pabhavanti.	100	
PA_atk-s05_16a:101_0	Taṇhūpadhīti taṇhā eva taṇhūpadhi. Sassatucchedadiṭṭhi eva diṭṭhūpadhi. Rāgādikilesā	101	
PA_atk-s05_16a:101_1	eva kilesūpadhi. Puññādikammāni eva kammūpadhi. Tividhaduccaritāniyeva duccaritūpadhi.	101	
PA_atk-s05_16a:101_2	Kabaḷīkārādayo āhārā eva āhārūpadhi. Dosapaṭigho eva paṭighūpadhi. Kammasamuṭṭhānā	101	
PA_atk-s05_16a:101_3	kammeneva gahitā pathavādayo catasso dhātuyova catasso upādinnadhātuyo upadhī. Cakkhādichaajjhattikāni	101	
PA_atk-s05_16a:101_4	āyatanāni eva cha ajjhattikāni āyatanāni upadhī. Cakkhuviññāṇādichaviññāṇakāyāva	101	
PA_atk-s05_16a:101_5	cha viññāṇakāyā upadhī. Sabbampi dukkhaṃ dukkhamanaṭṭhenāti sabbatebhūmakaṃ dukkhaṃ	101	
PA_atk-s05_16a:101_6	dussahanaṭṭhena upadhi.	101	
PA_atk-s05_16a:102_0	20. Evaṃ upadhinidānato pabhavantesu dukkhesu – yo ve avidvāti gāthā. Tattha pajānanti	102	
PA_atk-s05_16a:102_1	saṅkhāre aniccādivasena jānanto. Dukkhassa jātippabhavānupassīti vaṭṭadukkhassa jātikāraṇaṃ	102	
PA_atk-s05_16a:102_2	“upadhī”ti anupassanto. Imissā gāthāya niddese vattabbaṃ natthi.	102	
PA_atk-s05_16a:103	21. Sokapariddavañcāti sokañca paridevañca. Tathā hi te vidito esa dhammoti yathā yathā sattā jānanti, tathā tathā ñāpanavasena vidito esa tayā dhammoti.	10	
PA_atk-s05_16a:104_0	Tattha tarantīti paṭhamamaggena diṭṭhoghaṃ taranti. Uttarantīti dutiyamaggena kāmoghaṃ	104	
PA_atk-s05_16a:104_1	tanukaraṇavasena uggantvā taranti. Patarantīti tameva niravasesappahānavasena tatiyamaggena	104	
PA_atk-s05_16a:104_2	visesena taranti. Samatikkamantīti bhavoghaavijjoghappahānavasena catutthamaggena	104	
PA_atk-s05_16a:104_3	sammā atikkamanti. Vītivattantīti phalaṃ pāpuṇitvā tiṭṭhanti.	104	
PA_atk-s05_16a:105_0	22. Kittayissāmi te dhammanti nibbānadhammaṃ nibbānagāminipaṭipadādhammañca te desayissāmi.	105	
PA_atk-s05_16a:105_1	Diṭṭhe dhammeti diṭṭheva dukkhādidhamme, imasmiṃyeva vā attabhāve. Anītihanti attapaccakkhaṃ.	105	
PA_atk-s05_16a:105_2	Yaṃ viditvāti yaṃ dhammaṃ “sabbe saṅkhārā aniccā”tiādinā nayena sammasanto viditvā.	105	
PA_atk-s05_16a:106_0	Tattha ādikalyāṇanti hitvāpi anuttaraṃ vivekasukhaṃ dhammaṃ tava kittayissāmi, tañca	106	
PA_atk-s05_16a:106_1	kho appaṃ vā bahuṃ vā kittayanto ādikalyāṇādippakārameva kittayissāmi. Ādimhi kalyāṇaṃ	106	
PA_atk-s05_16a:106_2	bhaddakaṃ anavajjameva katvā kittayissāmi. Majjhepi. Pariyosānepi bhaddakaṃ anavajjameva	106	
PA_atk-s05_16a:106_3	katvā kittayissāmīti vuttaṃ hoti. Yasmiñhi bhagavā ekagāthampi desesi, sā samantabhaddakattā	106	
PA_atk-s05_16a:106_4	dhammassa paṭhamapādena ādikalyāṇā, dutiyatatiyapādehi majjhekalyāṇā, pacchimapādena	106	
PA_atk-s05_16a:106_5	pariyosānakalyāṇā. Ekānusandhikaṃ suttaṃ nidānena ādikalyāṇaṃ, nigamanena pariyosānakalyāṇaṃ,	106	
PA_atk-s05_16a:106_6	sesena majjhekalyāṇaṃ. Nānānusandhikaṃ suttaṃ paṭhamānusandhinā ādikalyāṇaṃ, pacchimena	106	
PA_atk-s05_16a:106_7	pariyosānakalyāṇaṃ, sesehi majjhekalyāṇaṃ.	106	
PA_atk-s05_16a:107_0	Api ca sanidānauppattittā ādikalyāṇaṃ, veneyyānaṃ anurūpato atthassa aviparītatāya	107	
PA_atk-s05_16a:107_1	ca hetudāharaṇayuttato ca majjhekalyāṇaṃ, sotūnaṃ saddhāpaṭilābhajananena nigamanena	107	
PA_atk-s05_16a:107_2	ca pariyosānakalyāṇaṃ.	107	
PA_atk-s05_16a:108_0	Sakalo hi sāsanadhammo attano atthabhūtena sīlena ādikalyāṇo, samathavipassanāmaggaphalehi	108	
PA_atk-s05_16a:108_1	majjhekalyāṇo, nibbānena pariyosānakalyāṇo. Sīlasamādhīhi vā ādikalyāṇo, vipassanāmaggehi	108	
PA_atk-s05_16a:108_2	majjhekalyāṇo, phalanibbānehi pariyosānakalyāṇo. Buddhasubodhitāya vā ādikalyāṇo,	108	
PA_atk-s05_16a:108_3	dhammasudhammatāya majjhekalyāṇo, saṅghasuppaṭipattiyā pariyosānakalyāṇo. Taṃ sutvā	108	
PA_atk-s05_16a:108_4	tathattāya paṭipannena adhigantabbāya abhisambodhiyā vā ādikalyāṇo, paccekabodhiyā	108	
PA_atk-s05_16a:108_5	majjhekalyāṇo, sāvakabodhiyā pariyosānakalyāṇo.	108	
PA_atk-s05_16a:109_0	Suyyamāno cesa nīvaraṇavikkhambhanato bhavanenapi kalyāṇameva āvahatīti ādikalyāṇo,	109	
PA_atk-s05_16a:109_1	paṭipajjiyamāno samathavipassanāsukhāvahanato paṭipattiyāpi kalyāṇameva āvahatīti	109	
PA_atk-s05_16a:109_2	majjhekalyāṇo, tathāpaṭipanno ca paṭipattiphale niṭṭhite tādibhāvāvahanato paṭipattiphalenapi	109	
PA_atk-s05_16a:109_3	kalyāṇameva āvahatīti pariyosānakalyāṇoti.	109	
PA_atk-s05_16a:110_0	Yaṃ panesa bhagavā dhammaṃ desento sāsanabrahmacariyaṃ maggabrahmacariyañca pakāseti,	110	
PA_atk-s05_16a:110_1	nānānayehi dīpeti. Taṃ yathānurūpaṃ atthasampattiyā sātthaṃ. Byañjanasampattiyā sabyañjanaṃ.	110	
PA_atk-s05_16a:110_2	Saṅkāsanapakāsanavivaraṇavibhajanauttānīkaraṇapaññattiatthapadasamāyogato sātthaṃ.	110	
PA_atk-s05_16a:110_3	Akkharapadabyañjanākāraniruttiniddesasampattiyā sabyañjanaṃ. Atthagambhīratāpaṭivedhagambhīratāhi	110	
PA_atk-s05_16a:110_4	sātthaṃ. Dhammagambhīratādesanāgambhīratāhi sabyañjanaṃ. Atthapaṭibhānapaṭisambhidāvisayato	110	
PA_atk-s05_16a:110_5	sātthaṃ. Dhammaniruttipaṭisambhidāvisayato sabyañjanaṃ. Paṇḍitavedanīyato sarikkhakajanappasādakanti	110	
PA_atk-s05_16a:110_6	sātthaṃ. Saddheyyato lokiyajanappasādakanti sabyañjanaṃ. Gambhīrādhippāyato sātthaṃ.	110	
PA_atk-s05_16a:110_7	Uttānapadato sabyañjanaṃ. Upanetabbassa abhāvato sakalaparipuṇṇabhāvena kevalaparipuṇṇaṃ.	110	
PA_atk-s05_16a:110_8	Apanetabbassa abhāvato niddosabhāvena parisuddhaṃ.	110	
PA_atk-s05_16a:111_0	Api ca – paṭipattiyā adhigamabyattito sātthaṃ. Pariyattiyā āgamabyattito sabyañjanaṃ.	111	
PA_atk-s05_16a:111_1	Sīlādipañcadhammakkhandhayuttato kevalaparipuṇṇaṃ. Nirupakkilesato nittharaṇatthāya	111	
PA_atk-s05_16a:111_2	pavattito lokāmisanirapekkhato ca parisuddhaṃ. Sikkhattayapariggahitattā brahmabhūtehi	111	
PA_atk-s05_16a:111_3	seṭṭhehi caritabbato, tesañca cariyabhāvato brahmacariyaṃ.	111	
PA_atk-s05_16a:112_0	Evaṃ pariyattidhammaṃ dassetvā idāni lokuttaradhammaṃ dassetuṃ “cattāro satipaṭṭhāne”ti	112	
PA_atk-s05_16a:112_1	āha. Sattatiṃsabodhipakkhiyadhamme dassetvā nibbattitalokuttaraṃ dassetuṃ “nibbānañcā”ti	112	
PA_atk-s05_16a:112_2	āha. Nibbānagāminiñca paṭipadanti pubbabhāgasīlasamādhivipassanādhammañca kittayissāmi.	112	
PA_atk-s05_16a:113	Dukkhe diṭṭheti dukkhasacce sarasalakkhaṇena diṭṭhe dukkhasaccaṃ pakāsessāmi. Samudayādīsupi eseva nayo.	11	
PA_atk-s05_16a:114	23. Tañcāhaṃ abhinandāmīti taṃ vuttappakāradhammajotakaṃ tava vacanaṃ ahaṃ patthayāmi. Dhammamuttamanti tañca dhammamuttamaṃ abhinandāmi.	11	
PA_atk-s05_16a:115_0	Tattha mahato tamokāyassa padālananti mahato avijjārāsissa chedanaṃ. Aniccalakkhaṇavasena	115	
PA_atk-s05_16a:115_1	esī. Dukkhalakkhaṇavasena gavesī. Anattalakkhaṇavasena samantato pariyesī. Mahato	115	
PA_atk-s05_16a:115_2	vipallāsassa pabhedananti mahantassa asubhe subhantiādidvādasavidhassa vipallāsassa	115	
PA_atk-s05_16a:115_3	bhedanaṃ. Mahato taṇhāsallassa abbahananti mahantassa antotudanaṭṭhena taṇhākaṇṭakassa	115	
PA_atk-s05_16a:115_4	luñcanaṃ. Diṭṭhisaṅghāṭassa viniveṭhananti diṭṭhiyeva abbocchinnappavattito saṅghaṭitaṭṭhena	115	
PA_atk-s05_16a:115_5	saṅghāṭo, tassa diṭṭhisaṅghāṭassa nivattanaṃ. Mānadhajassa pātananti ussitaṭṭhena	115	
PA_atk-s05_16a:115_6	unnatilakkhaṇassa mānaddhajassa pātanaṃ. Abhisaṅkhārassa vūpasamanti puññādiabhisaṅkhārassa	115	
PA_atk-s05_16a:115_7	upasamanaṃ. Oghassa nittharaṇanti vaṭṭe osīdāpanassa kāmoghādioghassa nittharaṇaṃ	115	
PA_atk-s05_16a:115_8	nikkhamanaṃ. Bhārassa nikkhepananti rūpādipañcakkhandhabhārassa khipanaṃ chaḍḍanaṃ.	115	
PA_atk-s05_16a:115_9	Saṃsāravaṭṭassa upacchedanti khandhādipaṭipāṭisaṃsāravaṭṭassa hetunassanena ucchijjanaṃ.	115	
PA_atk-s05_16a:115_10	Santāpassa nibbāpananti kilesasantāpassa nibbutiṃ. Pariḷāhassa paṭipassaddhanti kilesapariḷāhassa	1151	
PA_atk-s05_16a:115_11	vūpasamaṃ paṭipassambhanaṃ. Dhammadhajassa ussāpananti navavidhalokuttaradhammassa	1151	
PA_atk-s05_16a:115_12	ussāpetvā ṭhapanaṃ. Paramatthaṃ amataṃ nibbānanti uttamaṭṭhena paramatthaṃ. Natthi	1151	
PA_atk-s05_16a:115_13	etassa maraṇasaṅkhātaṃ matanti amataṃ. Kilesavisapaṭipakkhattā agadantipi amataṃ.	1151	
PA_atk-s05_16a:115_14	Saṃsāradukkhapaṭipakkhabhūtattā nibbutanti nibbānaṃ. Natthettha taṇhāsaṅkhātaṃ vānantipi nibbānaṃ.	1151	
PA_atk-s05_16a:116	Mahesakkhehi sattehīti mahānubhāvehi sakkādīhi sattehi. Pariyesitoti pariyiṭṭho. Kahaṃ devadevoti devānaṃ atidevo kuhiṃ. Kahaṃ narāsabhoti uttamapuriso.	11	
PA_atk-s05_16a:117_0	24. Uddhaṃ adho tiriyañcāpi majjheti ettha uddhanti anāgataddhā vuccati. Adhoti atītaddhā.	117	
PA_atk-s05_16a:117_1	Tiriyañcāpi majjheti paccuppannaddhā. Etesu nandiñca nivesanañca, panujja viññāṇanti	117	
PA_atk-s05_16a:117_2	etesu uddhādīsu taṇhañca diṭṭhinivesanañca abhisaṅkhāraviññāṇañca panudehi. Panuditvā	117	
PA_atk-s05_16a:117_3	ca bhave na tiṭṭheti evaṃ sante duvidhepi bhave na tiṭṭheyya. Evaṃ tāva panujjasaddassa	117	
PA_atk-s05_16a:117_4	panudehīti imasmiṃ atthavikappe sambandho. Panuditvāti etasmiṃ pana atthavikappe	117	
PA_atk-s05_16a:117_5	bhave na tiṭṭheti ayameva sambandho. Etāni nandīnivesanaviññāṇāni panuditvā duvidhepi	117	
PA_atk-s05_16a:117_6	bhave na tiṭṭheyyāti.	117	
PA_atk-s05_16a:118_0	Sahokāsavasena devaloko uddhaṃ. Apāyaloko adho. Manussaloko majjhe. Tattha kusalā	118	
PA_atk-s05_16a:118_1	dhammāti apāyaṃ muñcitvā upari paṭisandhidānato kusalā dhammā uddhanti vuccanti.	118	
PA_atk-s05_16a:118_2	Akusalā dhammā apāyesu paṭisandhidānato adhoti. Tadubhayavimuttattā abyākatā dhammā	118	
PA_atk-s05_16a:118_3	tiriyañcāpi majjheti vuccanti. Sabboparivasena arūpadhātu uddhaṃ. Sabbaadhovasena	118	
PA_atk-s05_16a:118_4	kāmadhātu adho. Tadubhayantaravasena rūpadhātu majjhe. Kāyacittābādhakhananavasena	118	
PA_atk-s05_16a:118_5	sukhā vedanā uddhaṃ. Dukkhamanavasena dukkhā vedanā adho. Adukkhamasukhā vedanā majjhe.	118	
PA_atk-s05_16a:118_6	Attabhāvavasena paricchedaṃ dassento “uddhanti uddhaṃ pādatalā”tiādimāha. Tattha	118	
PA_atk-s05_16a:118_7	uddhaṃ pādatalāti pādatalato upari. Adho kesamatthakāti kesamatthakato adho. Majjheti dvinnaṃ antaraṃ.	118	
PA_atk-s05_16a:119_0	Puññābhisaṅkhārasahagataṃ viññāṇanti terasavidhapuññābhisaṅkhārasampayuttaṃ kammaviññāṇaṃ.	119	
PA_atk-s05_16a:119_1	Apuññābhisaṅkhārasahagataṃ viññāṇanti dvādasavidhaapuññābhisaṅkhārasampayuttaṃ kammaviññāṇaṃ.	119	
PA_atk-s05_16a:119_2	Āneñjābhisaṅkhārasahagataṃ viññāṇanti catubbidhaṃ āneñjābhisaṅkhārasahagataṃ kammaviññāṇaṃ.	119	
PA_atk-s05_16a:119_3	Nujjāti khipa. Panujjāti atīva khipa. Nudāti luñca. Panudāti atīva luñca. Pajahāti	119	
PA_atk-s05_16a:119_4	chaḍḍehi. Vinodehīti dūraṃ karohi.	119	
PA_atk-s05_16a:120_0	Kammabhavañcāti puññābhisaṅkhāracetanāva. Paṭisandhikañca punabbhavanti paṭisandhiyā	120	
PA_atk-s05_16a:120_1	rūpādipunabbhavañca. Pajahanto paṭhamamaggena, vinodento dutiyamaggena, byantī karonto	120	
PA_atk-s05_16a:120_2	tatiyamaggena, anabhāvaṃ gamento catutthamaggena. Kammabhave na tiṭṭheyyāti puññādiabhisaṅkhāre na tiṭṭheyya.	120	
PA_atk-s05_16a:121	25. Etāni vinodetvā bhave atiṭṭhanto eso – evaṃ vihārīti gāthā. Tattha idhevāti imasmiṃyeva sāsane, imasmiṃyeva vā attabhāve. Imissā gāthāya niddeso uttānatthova.	12	
PA_atk-s05_16a:122	26. Sukittitaṃ gotamanūpadhīkanti ettha anūpadhīkanti nibbānaṃ, taṃ sandhāya bhagavantaṃ ālapanto āha – “sukittitaṃ gotamanūpadhīka”nti.	12	
PA_atk-s05_16a:123_0	Niddese kilesā cāti upatāpanaṭṭhena rāgādayo kilesā ca rāsaṭṭhena vipākabhūtā pañcakkhandhā	123	
PA_atk-s05_16a:123_1	ca kusalādiabhisaṅkhārā cetanā ca “upadhī”ti vuccanti kathīyanti. Upadhippahānaṃ	123	
PA_atk-s05_16a:123_2	tadaṅgappahānena, upadhivūpasamaṃ vikkhambhanappahānena, upadhipaṭinissaggaṃ samucchedappahānena	123	
PA_atk-s05_16a:123_3	upadhipaṭipassaddhaṃ phalenāti.	123	
PA_atk-s05_16a:124_0	27. Na kevalaṃ dukkhameva pahāsi – te cāpīti gāthā. Tattha aṭṭhitanti sakkaccaṃ,	124	
PA_atk-s05_16a:124_1	sadā vā. Taṃ taṃ namassāmīti tasmā taṃ namassāmi. Sameccāti upagantvā. Nāgāti bhagavantaṃ ālapanto āha.	124	
PA_atk-s05_16a:125_0	Niddese sameccāti jānitvā, ekato hutvā vā. Abhisameccāti paṭivijjhitvā. Samāgantvāti	125	
PA_atk-s05_16a:125_1	sammukhā hutvā. Abhisamāgantvāti samīpaṃ gantvā. Sammukhāti sammukhe. Āguṃ na karotīti pāpaṃ na karoti.	125	
PA_atk-s05_16a:126_0	28. Idāni naṃ bhagavā “addhā hi bhagavā pahāsi dukkha”nti evaṃ tena brāhmaṇena viditopi	126	
PA_atk-s05_16a:126_1	attānaṃ anupanetvāva pahīnadukkhena puggalena ovadanto “yaṃ brāhmaṇa”nti gāthamāha.	126	
PA_atk-s05_16a:126_2	Tassattho – yaṃ taṃ abhijānanto “ayaṃ bāhitapāpattā brāhmaṇo, vedehi gatattā vedagū,	126	
PA_atk-s05_16a:126_3	kiñcanābhāvā akiñcano, kāmesu ca bhavesu ca asattattā kāmabhave asatto”ti jaññā jāneyyāsi.	126	
PA_atk-s05_16a:126_4	Addhā hi so oghamimaṃ atāri, tiṇṇo ca pāraṃ akhilo akaṅkho.	126	
PA_atk-s05_16a:127_0	Niddese rāgakiñcananti rāgapalibodhaṃ. Dosakiñcanantiādipi eseva nayo. Kāmoghaṃ tiṇṇo	127	
PA_atk-s05_16a:127_1	anāgāmimaggena. Bhavoghaṃ tiṇṇo arahattamaggena. Diṭṭhoghaṃ tiṇṇo sotāpattimaggena.	127	
PA_atk-s05_16a:127_2	Avijjoghaṃ tiṇṇo arahattamaggena. Saṃsārapathaṃ tiṇṇo kusalākusalakammappabhedenāti.	127	
PA_atk-s05_16a:127_3	Uttiṇṇo paṭhamamaggena. Nittiṇṇo dutiyamaggena. Atikkanto tatiyamaggena. Samatikkanto	127	
PA_atk-s05_16a:127_4	catutthamaggena.Vītivatto phalena.	127	
PA_atk-s05_16a:128	29. Kiñca bhiyyo – vidvā ca yoti gāthā. Tattha idhāti imasmiṃ sāsane, attabhāve vā. Visajjāti vosajjitvā.	12	
PA_atk-s05_16a:129_0	Niddese sajjanti muñcanaṃ. Visajjanti vosajjanaṃ. Sesaṃ sabbattha pākaṭameva. Evaṃ	129	
PA_atk-s05_16a:129_1	bhagavā idampi suttaṃ arahattanikūṭeneva desesi. Desanāpariyosāne ca vuttasadiso	129	
PA_atk-s05_16a:129_2	eva dhammābhisamayo ahosīti.	129	
PA_atk-s05_16a:130	Saddhammappajjotikāya cūḷaniddesa-aṭṭhakathāya	13	
PA_atk-s05_16a:131	Mettagūmāṇavasuttaniddesavaṇṇanā niṭṭhitā.	13	
PA_atk-s05_16a:132	5. Dhotakamāṇavasuttaniddesavaṇṇanā	13	
PA_atk-s05_16a:133	30. Pañcame dhotakasutte – vācābhikaṅkhāmīti vācaṃ abhikaṅkhāmi. Sikkhe nibbānamattanoti attano rāgādīnaṃ nibbānatthāya adhisīlādīni sikkheyya. Niddese apubbaṃ natthi.	13	
PA_atk-s05_16a:135	Itoti mama mukhato.	13	
PA_atk-s05_16a:136_0	Niddese ātappanti kilesatāpanaṃ. Ussāhanti asaṅkocaṃ. Ussoḷhīnti balavavīriyaṃ. Thāmanti	136	
PA_atk-s05_16a:136_1	asithilaṃ. Dhitinti dhāraṇaṃ. Vīriyaṃ karohīti parakkamaṃ karohi. Chandaṃ janehīti ruciṃ uppādehi.	136	
PA_atk-s05_16a:137_0	32. Evaṃ vutte attamano dhotako bhagavantaṃ abhitthavamāno kathaṃkathāpamokkhaṃ yācanto	137	
PA_atk-s05_16a:137_1	“passāmaha”nti gāthamāha. Tattha passāmahaṃ devamanussaloketi passāmi ahaṃ devamanussaloke.	137	
PA_atk-s05_16a:137_2	Taṃ taṃ namassāmīti taṃ evarūpaṃ taṃ namassāmi. Pamuñcāti pamocehi.	137	
PA_atk-s05_16a:138_0	Niddese paccekabuddhāti taṃ taṃ ārammaṇaṃ pāṭiyekkaṃ catusaccaṃ sayameva buddhā paṭivedhappattāti	138	
PA_atk-s05_16a:138_1	paccekabuddhā. Sīhasīhoti achambhitaṭṭhena sīhānaṃ atisīho. Nāganāgoti nikkilesaṭṭhena,	138	
PA_atk-s05_16a:138_2	mahantaṭṭhena vā nāgānaṃ atināgo. Gaṇigaṇīti gaṇavantānaṃ atīva gaṇavā. Munimunīti	138	
PA_atk-s05_16a:138_3	ñāṇavantānaṃ atīva ñāṇavā. Rājarājāti uttamarājā. Muñca manti mocehi maṃ. Pamuñca	138	
PA_atk-s05_16a:138_4	manti nānāvidhena muñcehi maṃ. Mocehi manti sithilaṃ karohi maṃ. Pamocehi manti atīva	138	
PA_atk-s05_16a:138_5	sithilaṃ karohi maṃ. Uddhara manti maṃ saṃsārapaṅkā uddharitvā thale patiṭṭhāpehi.	138	
PA_atk-s05_16a:138_6	Samuddhara manti sammā uddharitvā thale patiṭṭhāpehi maṃ. Vuṭṭhāpehīti vicikicchāsallato	138	
PA_atk-s05_16a:138_7	apanetvā visuṃ karaṇavasena uṭṭhāpehi.	138	
PA_atk-s05_16a:139_0	33. Athassa bhagavā attādhīnameva kathaṃkathāpamokkhaṃ oghataraṇamukhena dassento	139	
PA_atk-s05_16a:139_1	“nāha”nti gāthamāha. Tattha nāhaṃ sahissāmīti ahaṃ na sahissāmi na sakkomi. Na vāyamissāmīti	139	
PA_atk-s05_16a:139_2	vuttaṃ hoti. Pamocanāyāti pamocetuṃ. Kathaṃkathinti sakaṅkhaṃ. Taresīti tareyyāsi.	139	
PA_atk-s05_16a:140_0	Niddese na īhāmīti payogaṃ na karomi. Na samīhāmīti atīva payogaṃ na karomi. Assaddhe	140	
PA_atk-s05_16a:140_1	puggaleti ratanattaye saddhāvirahite puggale. Acchandiketi maggaphalatthaṃ rucivirahite.	140	
PA_atk-s05_16a:140_2	Kusīteti samādhivirahite. Hīnavīriyeti nibbīriye. Appaṭipajjamāneti paṭipattiyā na paṭipajjamāne.	140	
PA_atk-s05_16a:141_0	34. Evaṃ vutte attamanataro dhotako bhagavantaṃ abhitthavamāno anusāsaniṃ yācanto	141	
PA_atk-s05_16a:141_1	“anusāsa brahme”ti gāthamāha. Tattha brahmeti seṭṭhavacanametaṃ. Tena bhagavantaṃ	141	
PA_atk-s05_16a:141_2	āmantayamāno āha “anusāsa brahme”ti. Vivekadhammanti sabbasaṅkhāravivekaṃ nibbānadhammaṃ.	141	
PA_atk-s05_16a:141_3	Abyāpajjamānoti nānappakārakaṃ anāpajjamāno. Idheva santoti idheva samāno. Asitoti anissito.	141	
PA_atk-s05_16a:142_0	35-7. Ito parā dve gāthā mettagūsutte vuttanayā eva. Kevalañhi tattha dhammaṃ, idha	142	
PA_atk-s05_16a:142_1	santinti ayaṃ viseso. Tatiyagāthāyapi pubbaḍḍhaṃ tattha vuttanayameva. Aparaḍḍhe	142	
PA_atk-s05_16a:142_2	saṅgoti sajjanaṭṭhānaṃ, laggananti vuttaṃ hoti. Sesaṃ sabbattha pākaṭameva.	142	
PA_atk-s05_16a:143	Evaṃ bhagavā idampi suttaṃ arahattanikūṭeneva desesi, desanāpariyosāne ca vuttasadiso eva dhammābhisamayo ahosīti.	14	
PA_atk-s05_16a:144	Saddhammappajjotikāya cūḷaniddesa-aṭṭhakathāya	14	
PA_atk-s05_16a:145	Dhotakamāṇavasuttaniddesavaṇṇanā niṭṭhitā.	14	
PA_atk-s05_16a:146	6. Upasīvamāṇavasuttaniddesavaṇṇanā	14	
PA_atk-s05_16a:147_0	38. Chaṭṭhe upasīvasutte – mahantamoghanti mahantaṃ oghaṃ. Anissitoti puggalaṃ vā	147	
PA_atk-s05_16a:147_1	dhammaṃ vā anallīno. No visahāmīti na sakkomi. Ārammaṇanti nissayaṃ. Yaṃ nissitoti	147	
PA_atk-s05_16a:147_2	yaṃ dhammaṃ vā puggalaṃ vā nissito.	147	
PA_atk-s05_16a:148_0	Niddese kāmoghanti anāgāmimaggena kāmoghaṃ. Arahattamaggena bhavoghaṃ. Sotāpattimaggena	148	
PA_atk-s05_16a:148_1	diṭṭhoghaṃ. Arahattamaggena avijjoghaṃ tareyyaṃ. Sakyakulā pabbajitoti bhagavato	148	
PA_atk-s05_16a:148_2	uccākulaparidīpanavasena vuttaṃ. Ālambaṇanti avattharitvā ṭhānaṃ. Nissayanti allīyanaṃ.	148	
PA_atk-s05_16a:148_3	Upanissayanti apassayanaṃ.	148	
PA_atk-s05_16a:149_0	39. Idāni yasmā brāhmaṇo ākiñcaññāyatanalābhī tañca santampi nissayaṃ na jānāti.	149	
PA_atk-s05_16a:149_1	Tenassa bhagavā tañca nissayaṃ uttariñca niyyānapathaṃ dassento “ākiñcañña”nti gāthamāha.	149	
PA_atk-s05_16a:149_2	Tattha pekkhamānoti taṃ ākiñcaññāyatanasamāpattiṃ sato samāpajjitvā vuṭṭhahitvā ca	149	
PA_atk-s05_16a:149_3	aniccādivasena passamāno. Natthīti nissāyāti taṃ “natthi kiñcī”ti pavattaṃ samāpattiṃ	149	
PA_atk-s05_16a:149_4	ārammaṇaṃ katvā. Tarassu oghanti tato pabhuti pavattāya vipassanāya yathānurūpaṃ	149	
PA_atk-s05_16a:149_5	catubbidhampi oghaṃ tarassu. Kathāhīti kathaṃkathāhi. Taṇhakkhayaṃ nattamahābhipassāti	149	
PA_atk-s05_16a:149_6	rattindivaṃ nibbānaṃ vibhūtaṃ katvā passa. Etenassa diṭṭhadhammasukhavihāraṃ kathesi.	149	
PA_atk-s05_16a:150_0	Niddese taññeva viññāṇaṃ abhāvetīti ākāsālambaṇaṃ katvā pavattamahaggataviññāṇaṃ	150	
PA_atk-s05_16a:150_1	abhāveti abhāvaṃ gameti. Vibhāvetīti vividhā abhāvaṃ gameti. Antaradhāpetīti adassanaṃ	150	
PA_atk-s05_16a:150_2	gameti. Natthi kiñcīti passatīti antamaso bhaṅgamattampissa natthīti passati.	150	
PA_atk-s05_16a:151_0	40. Idāni “kāme pahāyā”ti sutvā vikkhambhanavasena attanā pahīne kāme sampassamāno	151	
PA_atk-s05_16a:151_1	“sabbesū”ti gāthamāha. Tattha hitvā maññanti aññaṃ tato heṭṭhā chabbidhampi samāpattiṃ	151	
PA_atk-s05_16a:151_2	hitvā. Saññāvimokkhe parameti sattasu saññāvimokkhesu uttame ākiñcaññāyatane. Tiṭṭhe	151	
PA_atk-s05_16a:151_3	nu so tattha anānuyāyīti so puggalo tattha ākiñcaññāyatanabrahmaloke avigacchamāno	151	
PA_atk-s05_16a:151_4	tiṭṭheyya nūti pucchati.	151	
PA_atk-s05_16a:152	Niddese aviccamānoti aviyujjamāno. Avigacchamānoti viyogaṃ anāpajjamāno. Anantaradhāyamānoti antaradhānaṃ anāpajjamāno. Aparihāyamānoti anantarā parihānaṃ anāpajjamāno.	15	
PA_atk-s05_16a:153_0	41-2. Athassa bhagavā saṭṭhikappasahassamattakaṃyeva ṭhānaṃ anujānanto catutthaṃ	153	
PA_atk-s05_16a:153_1	gāthamāha. Evaṃ tassa tattha ṭhānaṃ sutvā idānissa sassatucchedabhāvaṃ pucchanto	153	
PA_atk-s05_16a:153_2	“tiṭṭhe ce”ti gāthamāha. Tattha pūgampi vassānanti anekasaṅkhyampi vassānaṃ, gaṇanarāsinti	153	
PA_atk-s05_16a:153_3	attho. “Pūgampi vassānī”tipi pāṭho. Tattha vibhattibyattayena sāmivacanassa paccattavacanaṃ	153	
PA_atk-s05_16a:153_4	kātabbaṃ, pūganti vā etassa bahūnīti attho vattabbo. “Pūgānī”ti vāpi paṭhanti, purimapāṭhoyeva	153	
PA_atk-s05_16a:153_5	sabbasundaro. Tattheva so sīti siyā vimuttoti so puggalo tatthevākiñcaññāyatane nānādukkhehi	153	
PA_atk-s05_16a:153_6	vimutto sītibhāvappatto bhaveyya, nibbānappatto sassato hutvā tiṭṭheyyāti adhippāyo.	153	
PA_atk-s05_16a:153_7	Cavetha viññāṇaṃ tathāvidhassāti “udāhu tathāvidhassa viññāṇaṃ anupādāya parinibbāyeyyā”ti	153	
PA_atk-s05_16a:153_8	ucchedaṃ pucchati, “paṭisandhiggahaṇatthaṃ vāpi bhaveyyā”ti paṭisandhimpi tassa pucchati.	153	
PA_atk-s05_16a:154_0	Tassa viññāṇaṃ caveyyāti tassa ākiñcaññāyatane uppannassa viññāṇaṃ cutiṃ pāpuṇeyya.	154	
PA_atk-s05_16a:154_1	Ucchijjeyyāti ucchedaṃ bhaveyya. Vinasseyyāti vināsaṃ pāpuṇeyya. Na bhaveyyāti abhāvaṃ	154	
PA_atk-s05_16a:154_2	gameyya. Upapannassāti paṭisandhivasena upapannassa.	154	
PA_atk-s05_16a:155_0	43. Athassa bhagavā ucchedasassataṃ anupagamma tatthupapannassa ariyasāvakassa anupādāya	155	
PA_atk-s05_16a:155_1	parinibbānaṃ dassento “accī yathā”ti gāthamāha. Tattha atthaṃ paletīti atthaṃ gacchati.	155	
PA_atk-s05_16a:155_2	Na upeti saṅkhanti “asukaṃ nāma disaṃ gato”ti vohāraṃ na gacchati. Evaṃ munī nāmakāyā	155	
PA_atk-s05_16a:155_3	vimuttoti evaṃ tattha uppanno sekkhamuni pakatiyā pubbeva rūpakāyā vimutto, tattha	155	
PA_atk-s05_16a:155_4	catutthamaggaṃ nibbattetvā dhammakāyassa pariññātattā puna nāmakāyāpi vimutto ubhatobhāgavimutto	155	
PA_atk-s05_16a:155_5	khīṇāsavo hutvā anupādānibbānasaṅkhātaṃ atthaṃ paleti na upeti saṅkhaṃ “khattiyo	155	
PA_atk-s05_16a:155_6	vā brāhmaṇo vā”ti evamādikaṃ.	155	
PA_atk-s05_16a:156	Niddese khittāti calitā. Ukkhittāti aticalitā. Nunnāti papphoṭiyā. Paṇunnāti dūrīkatā. Khambhitāti paṭikkamāpitā. Vikkhambhitāti na santike katā.	15	
PA_atk-s05_16a:157_0	44. Idāni “atthaṃ paletī”ti sutvā tassa yoniso atthamasallakkhento “atthaṅgato so”ti	157	
PA_atk-s05_16a:157_1	gāthamāha. Tassattho – so atthaṅgato udāhu natthi, udāhu ve sassatiyā sassatabhāvena	157	
PA_atk-s05_16a:157_2	arogo avipariṇāmadhammo soti evaṃ taṃ me munī sādhu byākarohi. Kiṃkāraṇā? Tathā hi	157	
PA_atk-s05_16a:157_3	te vidito esa dhammoti.	157	
PA_atk-s05_16a:158	Niddese niruddhoti nirodhaṃ patto. Ucchinnoti ucchinnasantāno. Vinaṭṭhoti vināsaṃ patto.	15	
PA_atk-s05_16a:159_0	45. Athassa bhagavā tathā avattabbataṃ dassento “atthaṅgatassā”ti gāthamāha. Tattha	159	
PA_atk-s05_16a:159_1	atthaṅgatassāti anupādāparinibbutassa. Na pamāṇamatthīti rūpādipamāṇaṃ natthi. Yena	159	
PA_atk-s05_16a:159_2	naṃ vajjunti yena rāgādinā naṃ vadeyyuṃ. Sabbesu dhammesūti sabbesu khandhādidhammesu.	159	
PA_atk-s05_16a:160_0	Niddese adhivacanāni cāti sirivaḍḍhako dhanavaḍḍhakotiādayo hi vacanamattaṃyeva adhikāraṃ	160	
PA_atk-s05_16a:160_1	katvā pavattā adhivacanā nāma. Adhivacanānaṃ pathā adhivacanapathā nāma. “Abhisaṅkharontīti	160	
PA_atk-s05_16a:160_2	kho, bhikkhave, tasmā saṅkhārā”ti evaṃ niddhāritvā sahetukaṃ katvā vuccamānā abhilāpā	160	
PA_atk-s05_16a:160_3	nirutti nāma. Niruttīnaṃ pathā niruttipathā nāma. “Takko vitakko saṅkappo”ti evaṃ	160	
PA_atk-s05_16a:160_4	tena tena pakārena paññāpanato paññatti nāma. Paññattīnaṃ pathā paññattipathā nāma.	160	
PA_atk-s05_16a:160_5	Sesaṃ sabbattha pākaṭameva.	160	
PA_atk-s05_16a:161	Evaṃ bhagavā idampi suttaṃ arahattanikūṭeneva desesi, desanāpariyosāne ca vuttasadisova dhammābhisamayo ahosīti.	16	
PA_atk-s05_16a:162	Saddhammappajjotikāya cūḷaniddesa-aṭṭhakathāya	16	
PA_atk-s05_16a:163	Upasīvamāṇavasuttaniddesavaṇṇanā niṭṭhitā.	16	
PA_atk-s05_16a:164	7. Nandamāṇavasuttaniddesavaṇṇanā	16	
PA_atk-s05_16a:165_0	46. Sattame nandasutte – paṭhamagāthāyattho – loke khattiyādayojanā ājīvakanigaṇṭhādike	165	
PA_atk-s05_16a:165_1	sandhāya “santi loke munayo”ti vadanti. Tayidaṃ kathaṃsūti kiṃ nu kho te samāpattiñāṇādinā	165	
PA_atk-s05_16a:165_2	ñāṇena upapannattā ñāṇūpapannaṃ muni no vadanti, evaṃvidhaṃ nu vadanti, udāhu ve	165	
PA_atk-s05_16a:165_3	nānappakārakena lūkhajīvitasaṅkhātena jīvitenūpapannanti.	165	
PA_atk-s05_16a:166	Niddese aṭṭhasamāpattiñāṇena vāti paṭhamajjhānādiaṭṭhasamāpattisampayuttañāṇena vā. Pañcābhiññāñāṇena vāti pubbenivāsādijānanañāṇena vā.	16	
PA_atk-s05_16a:167	47. Athassa bhagavā tadubhayampi paṭikkhipitvā muniṃ dassento “na diṭṭhiyā”ti gāthamāha.	16	
PA_atk-s05_16a:168_0	48. Idāni “diṭṭhādīhi suddhī”ti vadantānaṃ vāde kaṅkhāpahānatthaṃ “ye kecime”ti pucchati.	168	
PA_atk-s05_16a:168_1	Tattha anekarūpenāti kotūhalamaṅgalādināpi. Tattha yatā carantāti tattha sakkāyadiṭṭhiyā guttā viharantā.	168	
PA_atk-s05_16a:169	49. Athassa tathā suddhiabhāvaṃ dīpento bhagavā catutthaṃ gāthamāha.	16	
PA_atk-s05_16a:170	50. Evaṃ “nātariṃsū”ti sutvā idāni yo atari, taṃ sotukāmo “ye kecime”ti pucchati. Athassa bhagavā oghatiṇṇamukhena jātijarātiṇṇe dassento chaṭṭhaṃ gāthamāha.	17	
PA_atk-s05_16a:171_0	51. Tattha nivutāti ovuṭā pariyonaddhā. Ye sīdhāti ye su idha, ettha ca su-iti nipātamattaṃ.	171	
PA_atk-s05_16a:171_1	Taṇhaṃ pariññāyāti tīhi pariññāhi taṇhaṃ parijānitvā. Sesaṃ sabbattha pubbe vuttanayattā pākaṭameva.	171	
PA_atk-s05_16a:172_0	52. Evaṃ bhagavā arahattanikūṭeneva desanaṃ niṭṭhāpesi, desanāpariyosāne pana nando	172	
PA_atk-s05_16a:172_1	bhagavato bhāsitaṃ abhinandamāno etābhinandāmīti gāthamāha. Idhāpi ca pubbe vuttasadiso	172	
PA_atk-s05_16a:172_2	eva dhammābhisamayo ahosīti.	172	
PA_atk-s05_16a:173	Saddhammappajjotikāya cūḷaniddesa-aṭṭhakathāya	17	
PA_atk-s05_16a:174	Nandamāṇavasuttaniddesavaṇṇanā niṭṭhitā.	17	
PA_atk-s05_16a:175	8. Hemakamāṇavasuttaniddesavaṇṇanā	17	
PA_atk-s05_16a:176_0	53. Aṭṭhame hemakasutte – ye me pubbe viyākaṃsūti ye bāvariādayo pubbe mayhaṃ sakaṃ	176	
PA_atk-s05_16a:176_1	laddhiṃ viyākaṃsu. Huraṃ gotamasāsanāti gotamasāsanato pubbataraṃ. Sabbaṃ taṃ takkavaḍḍhananti	176	
PA_atk-s05_16a:176_2	sabbaṃ taṃ kāmavitakkādivaḍḍhanaṃ.	176	
PA_atk-s05_16a:177_0	Ye caññe tassa ācariyāti ye ca aññe tassa bāvariyassa ācāre sikkhāpakā ācariyā. Te	177	
PA_atk-s05_16a:177_1	sakaṃ diṭṭhinti te ācariyā attano diṭṭhiṃ. Sakaṃ khantinti attano khamanaṃ. Sakaṃ	177	
PA_atk-s05_16a:177_2	rucinti attano rocanaṃ. Vitakkavaḍḍhananti kāmavitakkādivitakkānaṃ uppādanaṃ punappunaṃ	177	
PA_atk-s05_16a:177_3	pavattanaṃ. Saṅkappavaḍḍhananti kāmasaṅkappādīnaṃ vaḍḍhanaṃ. Imāni dve padāni sabbasaṅgāhikavasena	177	
PA_atk-s05_16a:177_4	vuttāni. Idāni kāmavitakkādike sarūpato dassetuṃ “kāmavitakkavaḍḍhana”ntiādinā nayena	177	
PA_atk-s05_16a:177_5	navavitakke dassesi.	177	
PA_atk-s05_16a:178	54. Taṇhānigghātananti taṇhāvināsanaṃ.	17	
PA_atk-s05_16a:179_0	55-6. Athassa bhagavā taṃ dhammaṃ ācikkhanto “idhā”ti gāthādvayamāha. Tattha etadaññāya	179	
PA_atk-s05_16a:179_1	ye satāti etaṃ nibbānaṃ padamaccutaṃ “sabbe saṅkhārā aniccā”tiādinā nayena vipassantā	179	
PA_atk-s05_16a:179_2	anupubbena jānitvā ye kāyānupassanāsatiādīhi satā. Diṭṭhadhammābhinibbutāti viditadhammattā	179	
PA_atk-s05_16a:179_3	diṭṭhadhammā ca rāgādinibbānena ca abhinibbutā. Sesaṃ sabbattha pākaṭameva.	179	
PA_atk-s05_16a:180	Evaṃ bhagavā idampi suttaṃ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.	18	
PA_atk-s05_16a:181	Saddhammappajjotikāya cūḷaniddesa-aṭṭhakathāya	18	
PA_atk-s05_16a:182	Hemakamāṇavasuttaniddesavaṇṇanā niṭṭhitā.	18	
PA_atk-s05_16a:183	9. Todeyyamāṇavasuttaniddesavaṇṇanā	18	
PA_atk-s05_16a:184	57. Navame todeyyasutte – vimokkho tassa kīdisoti tassa kīdiso vimokkho icchitabboti pucchati.	18	
PA_atk-s05_16a:185	58. Idānissa aññavimokkhābhāvaṃ dassento bhagavā dutiyaṃ gāthamāha. Tattha vimokkho tassa nāparoti tassa añño vimokkho natthi.	18	
PA_atk-s05_16a:186_0	59. Evaṃ “taṇhakkhayo eva vimokkho”ti vuttepi tamatthaṃ asallakkhento “nirāsaso so	186	
PA_atk-s05_16a:186_1	uda āsasāno”ti puna pucchati. Tattha uda paññakappīti udāhu samāpattiñāṇādinā ñāṇena	186	
PA_atk-s05_16a:186_2	taṇhākappaṃ vā diṭṭhikappaṃ vā kappayati.	186	
PA_atk-s05_16a:187	60. Athassa bhagavā taṃ ācikkhanto catutthaṃ gāthamāha. Tattha kāmabhaveti kāme ca bhave ca.	18	
PA_atk-s05_16a:188_0	Rūpe nāsīsatīti catusamuṭṭhānike rūpārammaṇe chandarāgavasena na pattheti. Saddhādīsupi	188	
PA_atk-s05_16a:188_1	eseva nayo. Palibodhaṭṭhena rāgo eva kiñcanaṃ rāgakiñcanaṃ madanaṭṭhena vā. Dosakiñcanādīsupi	188	
PA_atk-s05_16a:188_2	eseva nayo. Sesaṃ sabbattha pākaṭameva.	188	
PA_atk-s05_16a:189	Evaṃ bhagavā idampi suttaṃ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.	18	
PA_atk-s05_16a:190	Saddhammappajjotikāya cūḷaniddesa-aṭṭhakathāya	19	
PA_atk-s05_16a:191	Todeyyamāṇavasuttaniddesavaṇṇanā niṭṭhitā.	19	
PA_atk-s05_16a:192	10. Kappamāṇavasuttaniddesavaṇṇanā	19	
PA_atk-s05_16a:193_0	61. Dasame kappasuttaniddese – majjhe sarasminti purimapacchimakoṭipaññāṇābhāvato	193	
PA_atk-s05_16a:193_1	majjhabhūte saṃsāreti vuttaṃ hoti. Tiṭṭhatanti tiṭṭhamānānaṃ. Yathāyidaṃ nāparaṃ	193	
PA_atk-s05_16a:193_2	siyāti yathā idaṃ dukkhaṃ puna na bhaveyya.	193	
PA_atk-s05_16a:194_0	Āgamananti pubbantato idhāgamanaṃ. Gamananti ito paralokagamanaṃ. Gamanāgamananti	194	
PA_atk-s05_16a:194_1	tadubhayavasena vuttaṃ. Kālanti maraṇakālaṃ. Gatīti nibbatti. Bhavābhavoti bhavato	194	
PA_atk-s05_16a:194_2	bhavo. Cuti cāti bhavato cavanañca. Upapatti cāti cutassa upapatti ca. Nibbatti cāti	194	
PA_atk-s05_16a:194_3	pātubhāvo ca. Bhedo cāti khandhabhedo ca. Jāti cāti jananañca. Jarā cāti hāni ca.	194	
PA_atk-s05_16a:194_4	Maraṇañcāti jīvitindriyassa cāgo ca. Purimāpi koṭi na paññāyatīti pubbāpi koṭi natthi	194	
PA_atk-s05_16a:194_5	na saṃvijjati. Tathā pacchimāpi koṭi.	194	
PA_atk-s05_16a:195_0	Ettakā jātiyoti etaparamā jātiyo. Vaṭṭaṃ vattīti saṃsārapavatti. Tato paraṃ na vattatīti	195	
PA_atk-s05_16a:195_1	tato uddhaṃ nappavattati. Hevaṃ natthīti evaṃ natthi na saṃvijjati. Hi-iti nipāto.	195	
PA_atk-s05_16a:195_2	Anamataggoyanti ayaṃ saṃsāro aviditaggo.	195	
PA_atk-s05_16a:196_0	Avijjānīvaraṇānanti avijjāya āvaritānaṃ. Taṇhāsaṃyojanānanti kāmarāgasaṅkhātataṇhābandhanabaddhānaṃ.	196	
PA_atk-s05_16a:196_1	Sandhāvatanti kāmadhātuyā punappunaṃ dhāvantānaṃ. Saṃsaratanti rūpārūpadhātuyā saṃsarantānaṃ.	196	
PA_atk-s05_16a:196_2	Dukkhaṃ paccanubhūtanti kāyikacetasikadukkhaṃ anubhūtaṃ vinditaṃ. Tibbanti bahalaṃ.	196	
PA_atk-s05_16a:196_3	Byasananti avaḍḍhi vināso. Kaṭasī vaḍḍhitāti susānavaḍḍhitaṃ. Alamevāti yuttameva.	196	
PA_atk-s05_16a:196_4	Sabbasaṅkhāresūti tebhūmakasaṅkhāresu. Nibbinditunti ukkaṇṭhituṃ. Virajjitunti virāgaṃ	196	
PA_atk-s05_16a:196_5	uppādetuṃ. Vimuccitunti mocetuṃ. Vaṭṭaṃ vattissatīti saṃsārapavattaṃ tebhūmakavaṭṭaṃ	196	
PA_atk-s05_16a:196_6	anāgate pavattissati. Tato paraṃ na vattissatīti tato uddhaṃ anāgate saṃsārapavattaṃ	196	
PA_atk-s05_16a:196_7	nappavattissati. Jātibhayeti jātiṃ paṭicca uppajjanakabhaye. Jarābhayādīsupi eseva nayo.	196	
PA_atk-s05_16a:197_0	62-3. Athassa bhagavā tamatthaṃ byākaronto uparūparigāthāyo abhāsi. Dutiyagāthā vuttatthāyeva.	197	
PA_atk-s05_16a:197_1	Tatiyagāthāya akiñcananti kiñcanapaṭipakkhaṃ. Anādānanti ādānapaṭipakkhaṃ, kiñcanādānavūpasamanti	197	
PA_atk-s05_16a:197_2	vuttaṃ hoti. Anāparanti aparapaṭibhāgadīpavirahitaṃ, seṭṭhanti vuttaṃ hoti.	197	
PA_atk-s05_16a:198	64. Catutthagāthāya na te mārassa paddhagūti te mārassa paddhacarā paricārikā sissā na honti.	19	
PA_atk-s05_16a:199_0	Mahājanaṃ pāse niyojetvā māretīti māro. Akusalakamme niyuttattā kaṇho. Chasu devalokesu	199	
PA_atk-s05_16a:199_1	adhipatittā adhipati. Akusalānaṃ dhammānaṃ antaṃ gatattā antagū. Pāpajanaṃ na muñcatīti	199	
PA_atk-s05_16a:199_2	namuci. Sativippavāsappamattapuggalānaṃ ñātakoti pamattabandhu. Sesaṃ sabbattha pākaṭameva.	199	
PA_atk-s05_16a:200	Evaṃ bhagavā idampi suttaṃ arahattanikūṭeneva desesi, desanāpariyosāne ca pubbasadisova dhammābhisamayo ahosīti.	20	
PA_atk-s05_16a:201	Saddhammappajjotikāya cūḷaniddesa-aṭṭhakathāya	20	
PA_atk-s05_16a:202	Kappamāṇavasuttaniddesavaṇṇanā niṭṭhitā.	20	
PA_atk-s05_16a:203	11. Jatukaṇṇimāṇavasuttaniddesavaṇṇanā	20	
PA_atk-s05_16a:204_0	65. Ekādasame jatukaṇṇisutte – sutvānahaṃ vīra akāmakāminti ahaṃ “itipi so bhagavā”tiādinā	204	
PA_atk-s05_16a:204_1	nayena vīra kāmānaṃ akāmanato akāmakāmiṃ buddhaṃ sutvā. Akāmamāgamanti nikkāmaṃ bhagavantaṃ	204	
PA_atk-s05_16a:204_2	pucchituṃ āgatomhi. Sahajanettāti sahajātasabbaññutaññāṇacakkhu. Yathātacchanti yathātathaṃ.	204	
PA_atk-s05_16a:204_3	Brūhi meti puna yācanto bhaṇati. Yācanto hi sahassakkhattumpi bhaṇeyya, ko pana vādo dvikkhattuṃ.	204	
PA_atk-s05_16a:205_0	Itipi so bhagavā arahaṃ sammāsambuddhoti imesaṃ padānaṃ attho heṭṭhā vuttova. Vijjāhi	205	
PA_atk-s05_16a:205_1	pana caraṇena ca sampannattā vijjācaraṇasampanno. Tattha vijjāti tissopi vijjā aṭṭhapi	205	
PA_atk-s05_16a:205_2	vijjā. Tisso vijjā bhayabheravasutte vuttanayena veditabbā, aṭṭha ambaṭṭhasutte.	205	
PA_atk-s05_16a:205_3	Tattha hi vipassanāñāṇena manomayiddhiyā ca saha cha abhiññā pariggahetvā aṭṭha vijjā	205	
PA_atk-s05_16a:205_4	vuttā. Caraṇanti sīlasaṃvaro indriyesu guttadvāratā bhojane mattaññutā jāgariyānuyogo	205	
PA_atk-s05_16a:205_5	satta saddhammā cattāri rūpāvacarajjhānānīti ime pannarasa dhammā veditabbā. Imeyeva	205	
PA_atk-s05_16a:205_6	hi pannarasa dhammā yasmā etehi carati ariyasāvako gacchati amataṃ disaṃ, tasmā “caraṇa”nti	205	
PA_atk-s05_16a:205_7	vuttā. Yathāha – “idha, mahānāma, ariyasāvako sīlavā hotī”ti sabbaṃ majjhimapaṇṇāsake	205	
PA_atk-s05_16a:205_8	vuttanayena veditabbaṃ. Bhagavā imāhi vijjāhi iminā ca caraṇena samannāgato, tena	205	
PA_atk-s05_16a:205_9	vuccati vijjācaraṇasampannoti. Tattha vijjāsampadā bhagavato sabbaññutaṃ pūretvā	205	
PA_atk-s05_16a:205_10	ṭhitā, caraṇasampadā mahākāruṇikataṃ. So sabbaññutāya sabbasattānaṃ atthānatthaṃ	2051	
PA_atk-s05_16a:205_11	ñatvā mahākāruṇikatāya anatthaṃ parivajjetvā atthe niyojeti, yathā taṃ vijjācaraṇasampanno.	2051	
PA_atk-s05_16a:205_12	Tenassa sāvakā suppaṭipannā honti, no duppaṭipannā, vijjācaraṇavipannānañhi sāvakā attantapādayo viya.	2051	
PA_atk-s05_16a:206_0	Sobhanagamanattā sundaraṃ ṭhānaṃ gatattā sammā gatattā sammā ca gadattā sugato. Gamanampi	206	
PA_atk-s05_16a:206_1	hi gatanti vuccati. Tañca bhagavato sobhanaṃ parisuddhamanavajjaṃ. Kiṃ pana tanti?	206	
PA_atk-s05_16a:206_2	Ariyamaggo. Tena hesa gamanena khemaṃ disaṃ asajjamāno gatoti sobhanagamanattā sugato.	206	
PA_atk-s05_16a:206_3	Sundarañcesa ṭhānaṃ gato amataṃ nibbānanti sundaraṃ ṭhānaṃ gatattāpi sugato. Sammā	206	
PA_atk-s05_16a:206_4	ca gato tena tena maggena pahīne kilese puna apaccāgacchanto. Vuttañhetaṃ –	206	
PA_atk-s05_16a:207_0	“Sotāpattimaggena ye kilesā pahīnā, te kilese na puneti na pacceti na paccāgacchatīti	207	
PA_atk-s05_16a:207_1	sugato…pe… arahattamaggena ye kilesā pahīnā, te kilese na puneti na pacceti na paccāgacchatīti sugato”ti.	207	
PA_atk-s05_16a:208_0	Sammā vā gato dīpaṅkarapādamūlato pabhuti yāva bodhimaṇḍā tāva samatiṃsapāramīpūrikāya	208	
PA_atk-s05_16a:208_1	sammā paṭipattiyā sabbalokassa hitasukhameva karonto sassataṃ ucchedaṃ kāmasukhaṃ	208	
PA_atk-s05_16a:208_2	attakilamathanti ime ca ante anupagacchanto gatoti sammā gatattāpi sugato. Sammā	208	
PA_atk-s05_16a:208_3	cesa gadati yuttaṭṭhānesu yuttameva vācaṃ bhāsatīti sammā gadattāpi sugato.	208	
PA_atk-s05_16a:209	Tatridaṃ sādhakasuttaṃ –	20	
PA_atk-s05_16a:210_0	“Yaṃ tathāgato vācaṃ jānāti abhūtaṃ atacchaṃ anatthasaṃhitaṃ, sā ca paresaṃ appiyā	210	
PA_atk-s05_16a:210_1	amanāpā, na taṃ tathāgato vācaṃ bhāsati. Yampi tathāgato vācaṃ jānāti bhūtaṃ tacchaṃ	210	
PA_atk-s05_16a:210_2	anatthasaṃhitaṃ, sā ca paresaṃ appiyā amanāpā, tampi tathāgato vācaṃ na bhāsati.	210	
PA_atk-s05_16a:210_3	Yañca kho tathāgato vācaṃ jānāti bhūtaṃ tacchaṃ atthasaṃhitaṃ, sā ca paresaṃ appiyā	210	
PA_atk-s05_16a:210_4	amanāpā, tatra kālaññū tathāgato hoti tassā vācāya veyyākaraṇāya. Yaṃ tathāgato vācaṃ	210	
PA_atk-s05_16a:210_5	jānāti abhūtaṃ atacchaṃ anatthasaṃhitaṃ. Sā ca paresaṃ piyā manāpā, na taṃ tathāgato	210	
PA_atk-s05_16a:210_6	vācaṃ bhāsati. Yampi tathāgato vācaṃ jānāti bhūtaṃ tacchaṃ anatthasaṃhitaṃ, sā ca	210	
PA_atk-s05_16a:210_7	paresaṃ piyā manāpā, tampi tathāgato vācaṃ na bhāsati. Yañca kho tathāgato vācaṃ	210	
PA_atk-s05_16a:210_8	jānāti bhūtaṃ tacchaṃ atthasaṃhitaṃ, sā ca paresaṃ piyā manāpā, tatra kālaññū tathāgato	210	
PA_atk-s05_16a:210_9	hoti tassā vācāya veyyākaraṇāyā”ti.	210	
PA_atk-s05_16a:211	Evaṃ sammā gadattāpi sugatoti veditabbo.	21	
PA_atk-s05_16a:212	Sabbathā viditalokattā pana lokavidū. So hi bhagavā sabhāvato samudayato nirodhato nirodhūpāyatoti sabbathā lokaṃ avedi aññāsi paṭivijjhi. Yathāha –	21	
PA_atk-s05_16a:213_0	“Yattha kho, āvuso, na jāyati na jīyati na mīyati na cavati na upapajjati, nāhaṃ	213	
PA_atk-s05_16a:213_1	taṃ gamanena lokassa antaṃ ñāteyyaṃ daṭṭheyyaṃ patteyyanti vadāmi. Na cāhaṃ, āvuso,	213	
PA_atk-s05_16a:213_2	appatvāva lokassa antaṃ dukkhassa antakiriyaṃ vadāmi. Api cāhaṃ, āvuso, imasmiṃyeva	213	
PA_atk-s05_16a:213_3	byāmamatte kaḷevare sasaññimhi samanake lokañca paññapemi lokasamudayañca lokanirodhañca	213	
PA_atk-s05_16a:213_4	lokanirodhagāminiñca paṭipadaṃ.	213	
PA_atk-s05_16a:214	“Gamanena na pattabbo, lokassanto kudācanaṃ;	21	
PA_atk-s05_16a:215	Na ca appatvā lokantaṃ, dukkhā atthi pamocanaṃ.	21	
PA_atk-s05_16a:216	“Tasmā have lokavidū sumedho, lokantagū vusitabrahmacariyo;	21	
PA_atk-s05_16a:217	Lokassa antaṃ samitāvi ñatvā, nāsīsatī lokamimaṃ parañcā”ti. ;	21	
PA_atk-s05_16a:218_0	Api ca – tayo lokā saṅkhāraloko sattaloko okāsalokoti. Tattha “eko loko sabbe sattā	218	
PA_atk-s05_16a:218_1	āhāraṭṭhitikā”ti āgataṭṭhāne saṅkhāraloko veditabbo. “Sassato lokoti vā asassato	218	
PA_atk-s05_16a:218_2	lokoti vā”ti āgataṭṭhāne sattaloko.	218	
PA_atk-s05_16a:219	“Yāvatā candimasūriyā pariharanti, disā bhanti virocamānā;	21	
PA_atk-s05_16a:220	Tāva sahassadhā loko, ettha te vattatī vaso”ti. –	22	
PA_atk-s05_16a:221_0	Āgataṭṭhāne okāsaloko. Tampi bhagavā sabbathā avedi. Tathā hissa “eko loko sabbe	221	
PA_atk-s05_16a:221_1	sattā āhāraṭṭhitikā. Dve lokā nāmañca rūpañca. Tayo lokā tisso vedanā. Cattāro lokā	221	
PA_atk-s05_16a:221_2	cattāro āhārā. Pañca lokā pañcupādānakkhandhā. Cha lokā cha ajjhattikāni āyatanāni.	221	
PA_atk-s05_16a:221_3	Satta lokā satta viññāṇaṭṭhitiyo. Aṭṭha lokā aṭṭha lokadhammā. Nava lokā nava sattāvāsā.	221	
PA_atk-s05_16a:221_4	Dasa lokā dasāyatanāni. Dvādasa lokā dvādasāyatanāni. Aṭṭhārasalokā aṭṭhārasa dhātuyo”ti	221	
PA_atk-s05_16a:221_5	ayaṃ saṅkhāralokopi sabbathā vidito.	221	
PA_atk-s05_16a:222_0	Yasmā panesa sabbesampi sattānaṃ āsayaṃ jānāti, anusayaṃ jānāti, caritaṃ jānāti,	222	
PA_atk-s05_16a:222_1	adhimuttiṃ jānāti, apparajakkhe mahārajakkhe tikkhindriye mudindriye, svākāre dvākāre,	222	
PA_atk-s05_16a:222_2	suviññāpaye duviññāpaye, bhabbe abhabbe satte jānāti. Tasmāssa sattalokopi sabbathā	222	
PA_atk-s05_16a:222_3	vidito. Yathā ca sattaloko, evaṃ okāsalokopi. Tathā hesa ekaṃ cakkavāḷaṃ āyāmato	222	
PA_atk-s05_16a:222_4	ca vitthārato ca yojanānaṃ dvādasa satasahassāni catutiṃsa satāni ca paññāsañca yojanāni. Parikkhepato –	222	
PA_atk-s05_16a:223	Sabbaṃ satasahassāni, chattiṃsa parimaṇḍalaṃ;	22	
PA_atk-s05_16a:224	Dasa ceva sahassāni, aḍḍhuḍḍhāni satāni ca.	22	
PA_atk-s05_16a:225	Tattha –	22	
PA_atk-s05_16a:226	Duve satasahassāni, cattāri nahutāni ca;	22	
PA_atk-s05_16a:227	Ettakaṃ bahalattena, saṅkhātāyaṃ vasundharā.	22	
PA_atk-s05_16a:228	Tassāyeva sandhārakaṃ –	22	
PA_atk-s05_16a:229	Cattāri satasahassāni, aṭṭheva nahutāni ca;	22	
PA_atk-s05_16a:230	Ettakaṃ bahalattena, jalaṃ vāte patiṭṭhitaṃ.	23	
PA_atk-s05_16a:231	Tassāpi sandhārako –	23	
PA_atk-s05_16a:232	Nava satasahassāni, māluto nabhamuggato;	23	
PA_atk-s05_16a:233	Saṭṭhi ceva sahassāni, esā lokassa saṇṭhiti.	23	
PA_atk-s05_16a:234	Evaṃ saṇṭhite cettha yojanānaṃ –	23	
PA_atk-s05_16a:235	Caturāsīti sahassāni, ajjhogāḷho mahaṇṇave;	23	
PA_atk-s05_16a:236	Accuggato tāvadeva, sineru pabbatuttamo.	23	
PA_atk-s05_16a:237	Tato upaḍḍhupaḍḍhena, pamāṇena yathākkamaṃ;	23	
PA_atk-s05_16a:238	Ajjhogāḷhuggatā dibbā, nānāratanacittitā.	23	
PA_atk-s05_16a:239	Yugandharo īsadharo, karavīko sudassano;	23	
PA_atk-s05_16a:240	Nemindharo vinatako, assakaṇṇo giri brahā.	24	
PA_atk-s05_16a:241	Ete satta mahāselā, sinerussa samantato;	24	
PA_atk-s05_16a:242	Mahārājānamāvāsā, devayakkhanisevitā.	24	
PA_atk-s05_16a:243	Yojanānaṃ satānucco, himavā pañca pabbato;	24	
PA_atk-s05_16a:244	Yojanānaṃ sahassāni, tīṇi āyatavitthato.	24	
PA_atk-s05_16a:245	Caturāsītisahassehi, kūṭehi paṭimaṇḍito;	24	
PA_atk-s05_16a:246	Tipañcayojanakkhandha-parikkhepā nagavhayā.	24	
PA_atk-s05_16a:247	Paññāsayojanakkhandha-sākhāyāmā samantato;	24	
PA_atk-s05_16a:248	Satayojanavitthiṇṇā, tāvadeva ca uggatā;	24	
PA_atk-s05_16a:249	Jambū yassānubhāvena, jambudīpo pakāsito. ;	24	
PA_atk-s05_16a:250_0	Yañcetaṃ jambuyā pamāṇaṃ, etadeva asurānaṃ cittapāṭaliyā, garuḷānaṃ simbalirukkhassa,	250	
PA_atk-s05_16a:250_1	aparagoyāne kadambassa, uttarakurūsu kapparukkhassa, pubbavidehe sirīsassa, tāvatiṃsesu	250	
PA_atk-s05_16a:250_2	pāricchattakassāti. Tenāhu porāṇā –	250	
PA_atk-s05_16a:251	“Pāṭalī simbalī jambū, devānaṃ pāricchattako;	25	
PA_atk-s05_16a:252	Kadambo kapparukkho ca, sirīsena bhavati sattamaṃ.	25	
PA_atk-s05_16a:253	“Dve asīti sahassāni, ajjhogāḷho mahaṇṇave;	25	
PA_atk-s05_16a:254	Accuggato tāvadeva, cakkavāḷasiluccayo;	25	
PA_atk-s05_16a:255	Parikkhipitvā taṃ sabbaṃ, lokadhātumayaṃ ṭhito”ti. ;	25	
PA_atk-s05_16a:256_0	Tattha candamaṇḍalaṃ ekūnapaññāsayojanaṃ, sūriyamaṇḍalaṃ paññāsayojanaṃ, tāvatiṃsabhavanaṃ	256	
PA_atk-s05_16a:256_1	dasasahassayojanaṃ, tathā asurabhavanaṃ avīcimahānirayo jambudīpo ca. Aparagoyānaṃ	256	
PA_atk-s05_16a:256_2	sattasahassayojanaṃ. Tathā pubbavideho. Uttarakuru aṭṭhasahassayojano. Ekameko cettha	256	
PA_atk-s05_16a:256_3	mahādīpo pañcasatapañcasataparittadīpaparivāro. Taṃ sabbampi ekaṃ cakkavāḷaṃ ekā	256	
PA_atk-s05_16a:256_4	lokadhātu. Tadantaresu lokantarikanirayā. Evaṃ anantāni cakkavāḷāni anantā lokadhātuyo	256	
PA_atk-s05_16a:256_5	bhagavā anantena buddhañāṇena avedi aññāsi paṭivijjhi. Evamassa okāsalokopi sabbathā	256	
PA_atk-s05_16a:256_6	vidito. Evampi sabbathā viditalokattā lokavidū.	256	
PA_atk-s05_16a:257_0	Attano pana guṇehi visiṭṭhatarassa kassaci abhāvato natthi etassa uttaroti anuttaro.	257	
PA_atk-s05_16a:257_1	Tathā hesa sīlaguṇenapi sabbaṃ lokaṃ abhibhavati samādhi…pe… paññā… vimutti… vimuttiñāṇadassanaguṇenapi.	257	
PA_atk-s05_16a:257_2	Sīlaguṇenapi asamo asamasamo appaṭimo appaṭibhāgo appaṭipuggalo…pe… vimuttiñāṇadassanaguṇenapi.	257	
PA_atk-s05_16a:257_3	Yathāha – “na kho panāhaṃ passāmi sadevake loke…pe… sadevamanussāya attanā sīlasampannatara”nti vitthāro.	257	
PA_atk-s05_16a:258	Evaṃ aggapasādasuttādīni “na me ācariyo atthī”tiādikā gāthāyo ca vitthāretabbā.	25	
PA_atk-s05_16a:259_0	Purisadamme sāretīti purisadammasārathi, dameti vinetīti vuttaṃ hoti. Tattha purisadammāti	259	
PA_atk-s05_16a:259_1	adantā dametuṃ yuttā tiracchānapurisāpi manussapurisāpi amanussapurisāpi. Tathā hi	259	
PA_atk-s05_16a:259_2	bhagavatā tiracchānapurisāpi apalālo nāgarājā cūḷodaro mahodaro aggisikho dhūmasikho	259	
PA_atk-s05_16a:259_3	aravāḷo nāgarājā dhanapālako hatthīti evamādayo damitā nibbisā katā, saraṇesu ca	259	
PA_atk-s05_16a:259_4	sīlesu ca patiṭṭhāpitā. Manussapurisāpi saccakanigaṇṭhaputtaambaṭṭhamāṇavapokkharasātisoṇadantakūṭadantādayo.	259	
PA_atk-s05_16a:259_5	Amanussapurisāpi āḷavakasūcilomakharalomayakkhasakkadevarājādayo damitā vinītā vicitrehi	259	
PA_atk-s05_16a:259_6	vinayanūpāyehi. “Ahaṃ kho kesi purisadamme saṇhenapi vinemi, pharusenapi vinemi,	259	
PA_atk-s05_16a:259_7	saṇhapharusenapi vinemī”ti idañcettha suttaṃ vitthāretabbaṃ. Api ca bhagavā visuddhasīlādīnaṃ	259	
PA_atk-s05_16a:259_8	paṭhamajjhānādīni sotāpannādīnañca uttarimaggapaṭipadaṃ ācikkhanto dantepi dametiyeva.	259	
PA_atk-s05_16a:260_0	Atha vā anuttaro purisadammasārathīti ekamevidaṃ atthapadaṃ. Bhagavā hi tathā purisadamme	260	
PA_atk-s05_16a:260_1	sāreti, yathā ekapallaṅkeneva nisinnā aṭṭha disā asajjamānā dhāvanti. Tasmā “anuttaro	260	
PA_atk-s05_16a:260_2	purisadammasārathī”ti vuccati. “Hatthidamakena, bhikkhave, hatthi dammo sārito ekaṃyeva	260	
PA_atk-s05_16a:260_3	disaṃ dhāvatī”ti idañcettha suttaṃ vitthāretabbaṃ.	260	
PA_atk-s05_16a:261	Vīriyavāti ariyamaggena sabbapāpakehi virato. Pahūti pabhū. Visavīti parasantāne vīriyuppādako. Alamattoti samatthacitto.	26	
PA_atk-s05_16a:262_0	Viratoti ariyamaggena viratattā āyatiṃ appaṭisandhiko. Sabbapāpakehi nirayadukkhaṃ	262	
PA_atk-s05_16a:262_1	aticcāti āyatiṃ appaṭisandhitāya nirayadukkhaṃ aticca ṭhito. Vīriyavāsoti vīriyaniketo.	262	
PA_atk-s05_16a:262_2	So vīriyavāti so khīṇāsavo “vīriyavā”ti vattabbataṃ arahati. Padhānavā vīro tādīti	262	
PA_atk-s05_16a:262_3	imāni panassa thutivacanāni. So hi padhānavā maggajjhānapadhānena, vīro kilesārividdhaṃsanasamatthatāya,	262	
PA_atk-s05_16a:262_4	tādi nibbikāratāya pavuccate tathattāti tathārūpo “vīriyavā”ti pavuccati.	262	
PA_atk-s05_16a:263_0	Te kāmakāminoti ete rūpādivatthukāme icchantā. Rāgarāginoti rāgena rañjitā. Saññāsaññinoti	263	
PA_atk-s05_16a:263_1	rāgasaññāya saññino. Na kāme kāmetīti rūpādivatthukāme na pattheti. Akāmoti kāmehi	263	
PA_atk-s05_16a:263_2	virahito. Nikkāmoti nikkantakāmo.	263	
PA_atk-s05_16a:264_0	Sabbaññutaññāṇanti tiyaddhagataṃ sabbaneyyapathaṃ jānātīti sabbaññū, tassa bhāvo	264	
PA_atk-s05_16a:264_1	sabbaññutā, sabbaññutā eva ñāṇaṃ sabbaññutaññāṇaṃ, sabbaññutaññāṇasaṅkhātaṃ nettañca	264	
PA_atk-s05_16a:264_2	vāsanāya saha kilese parājetvā jitattā jinabhāvo ca apubbaṃ acarimaṃ apure apacchā	264	
PA_atk-s05_16a:264_3	ekasmiṃ khaṇe ekasmiṃ kāle uppanno pubbantato uddhaṃ pannoti uppanno.	264	
PA_atk-s05_16a:265	66. Tejī tejasāti tejena samannāgato tejasā abhibhuyya. Yamahaṃ vijaññaṃ jātijarāya idha vippahānanti yaṃ ahaṃ jātijarāya pahānabhūtaṃ dhammaṃ idheva jāneyyaṃ.	26	
PA_atk-s05_16a:266_0	Jagatīti pathavī. Sabbaṃ ākāsagatanti sakalaṃ ākāse pavattaṃ patthaṭaṃ. Tamagatanti	266	
PA_atk-s05_16a:266_1	tamameva tamagataṃ andhakāraṃ yathā gūthagataṃ muttagatanti. Abhivihaccāti nāsetvā.	266	
PA_atk-s05_16a:266_2	Andhakāraṃ vidhamitvāti cakkhuviññāṇuppattinivārakaṃ andhakāraṃ palāpetvā. Ālokaṃ	266	
PA_atk-s05_16a:266_3	dassayitvāti sūriyālokaṃ dassayitvā. Ākāseti ajaṭākāse. Antalikkheti antaradhātusamatthatucchokāse.	266	
PA_atk-s05_16a:266_4	Gaganapatheti devatānaṃ gamanamagge gacchati. Sabbaṃ abhisaṅkhārasamudayanti sakalaṃ	266	
PA_atk-s05_16a:266_5	kammaṃ samudayaṃ uppādaṃ, taṇhanti attho. Kilesatamaṃ avijjandhakāraṃ vidhamitvāti	266	
PA_atk-s05_16a:266_6	kilesatamasaṅkhātaṃ aññāṇaṃ avijjandhakāraṃ nīharitvā nāsetvā. Ñāṇālokaṃ paññālokaṃ	266	
PA_atk-s05_16a:266_7	dassayitvā. Vatthukāme parijānitvāti rūpādivatthukāme ñātatīraṇapariññāya jānitvā.	266	
PA_atk-s05_16a:266_8	Kilesakāme pahāyāti upatāpanasaṅkhāte kilesakāme pahānapariññāya pajahitvā.	266	
PA_atk-s05_16a:267_0	67. Athassa bhagavā taṃ dhammaṃ ācikkhanto uparūparigāthāyo abhāsi. Tattha nekkhammaṃ	267	
PA_atk-s05_16a:267_1	daṭṭhu khematoti nibbānañca nibbānagāminiñca paṭipadaṃ “khema”nti disvā. Uggahitanti	267	
PA_atk-s05_16a:267_2	taṇhāvasena diṭṭhivasena gahitaṃ. Nirattaṃ vāti nirassitabbaṃ vā, muñcitabbanti vuttaṃ	267	
PA_atk-s05_16a:267_3	hoti. Mā te vijjitthāti mā te ahosi. Kiñcananti rāgādikiñcanaṃ, tampi te mā vijjittha.	267	
PA_atk-s05_16a:268_0	Muñcitabbanti muñcitvā na puna gahetabbaṃ. Vijahitabbanti cajitabbaṃ. Vinodetabbanti	268	
PA_atk-s05_16a:268_1	khipitabbaṃ. Byantīkātabbanti vigatantaṃ kātabbaṃ. Anabhāvaṃ gametabbanti anu anu abhāvaṃ gametabbaṃ.	268	
PA_atk-s05_16a:269	68-9. Pubbeti atīte saṅkhāre ārabbha uppannakilesā. Brāhmaṇāti bhagavā jatukaṇṇiṃ ālapati. Sesaṃ sabbattha pākaṭameva.	26	
PA_atk-s05_16a:270	Evaṃ bhagavā idampi suttaṃ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.	27	
PA_atk-s05_16a:271	Saddhammappajjotikāya cūḷaniddesa-aṭṭhakathāya	27	
PA_atk-s05_16a:272	Jatukaṇṇimāṇavasuttaniddesavaṇṇanā niṭṭhitā.	27	
PA_atk-s05_16a:273	12. Bhadrāvudhamāṇavasuttaniddesavaṇṇanā	27	
PA_atk-s05_16a:274_0	70. Dvādasame bhadrāvudhasutte – okañjahanti ālayaṃ jahaṃ. Taṇhacchidanti taṇhākāyacchidaṃ.	274	
PA_atk-s05_16a:274_1	Anejanti lokadhammesu nikkampaṃ. Nandiñjahanti anāgatarūpādipatthanājahaṃ. Ekā eva	274	
PA_atk-s05_16a:274_2	hi sā taṇhā, thutivasena idha nānappakārato vuttā. Kappañjahanti duvidhaṃ kappajahaṃ.	274	
PA_atk-s05_16a:274_3	Abhiyāceti ativiya yācāmi. Sutvāna nāgassa apanamissanti itoti nāgassa tava bhagavato	274	
PA_atk-s05_16a:274_4	vacanaṃ sutvā ito pāsāṇakacetiyato bahujanā pakkamissantīti adhippāyo.	274	
PA_atk-s05_16a:275	Ye upayupādānāti taṇhādiṭṭhīhi upagantvā gahitā. Cetaso adhiṭṭhānāti citte patiṭṭhitā. Abhinivesānusayāti patiṭṭhahitvā āgantvā sayitā.	27	
PA_atk-s05_16a:276	71. Janapadehi saṅgatāti aṅgādīhi janapadehi idha samāgatā. Viyākarohīti dhammaṃ desehi.	27	
PA_atk-s05_16a:277	Saṅgatāti ete khattiyādayo ekībhūtā. Samāgatāti vuttappakārehi janapadehi āgatā. Samohitāti rāsībhūtā. Sannipatitāti adhiyogā.	27	
PA_atk-s05_16a:278_0	72. Athassa āsayānulomena dhammaṃ desento bhagavā uparūparigāthāyo abhāsi. Tattha	278	
PA_atk-s05_16a:278_1	ādānataṇhanti rūpādīnaṃ ādāyikaṃ gahaṇataṇhaṃ, taṇhupādānanti vuttaṃ hoti. Yaṃ yañhi	278	
PA_atk-s05_16a:278_2	lokasmimupādiyantīti etesu uddhādibhedesu yaṃ yaṃ gaṇhanti. Teneva māro anveti jantunti	278	
PA_atk-s05_16a:278_3	teneva upādānapaccayanibbattakammābhisaṅkhāranibbattavasena paṭisandhikkhandhamāro	278	
PA_atk-s05_16a:278_4	taṃ sattaṃ anugacchati.	278	
PA_atk-s05_16a:279_0	73. Tasmā pajānanti tasmā etamādīnavaṃ aniccādivasena vā saṅkhāre pajānanto. Ādānasatte	279	
PA_atk-s05_16a:279_1	iti pekkhamāno, pajaṃ imaṃ maccudheyye visattanti ādātabbaṭṭhena ādānesu rūpādīsu	279	
PA_atk-s05_16a:279_2	satte sabbaloke imaṃ pajaṃ maccudheyye laggaṃ pekkhamāno, ādānasatte vā ādānābhiniviṭṭhe	279	
PA_atk-s05_16a:279_3	puggale ādānasaṅgahetuñca imaṃ pajaṃ maccudheyye laggaṃ tato vītikkamituṃ asamatthaṃ	279	
PA_atk-s05_16a:279_4	iti pekkhamāno kiñcanaṃ sabbaloke na upādiyethāti. Sesaṃ sabbattha pākaṭameva.	279	
PA_atk-s05_16a:280	Evaṃ bhagavā idampi suttaṃ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.	28	
PA_atk-s05_16a:281	Saddhammappajjotikāya cūḷaniddesa-aṭṭhakathāya	28	
PA_atk-s05_16a:282	Bhadrāvudhasuttaniddesavaṇṇanā niṭṭhitā.	28	
PA_atk-s05_16a:283	13. Udayamāṇavasuttaniddesavaṇṇanā	28	
PA_atk-s05_16a:284	74. Terasame udayasutte – aññāvimokkhanti paññānubhāvanijjhānaṃ taṃ vimokkhaṃ pucchati.	28	
PA_atk-s05_16a:285_0	Paṭhamenapi jhānena jhāyīti vitakkavicārapītisukhacittekaggatāsampayuttena pañcaṅgikena	285	
PA_atk-s05_16a:285_1	paṭhamajjhānena jhāyatīti jhāyī. Dutiyenāti pītisukhacittekaggatāsampayuttena. Tatiyenāti	285	
PA_atk-s05_16a:285_2	sukhacittekaggatāsampayuttena. Catutthenāti upekkhācittekaggatāsampayuttena. Savitakkasavicārenapi	285	
PA_atk-s05_16a:285_3	jhānena jhāyīti catukkanayapañcakanayesu paṭhamajjhānena savitakkasavicārenapi jhānena	285	
PA_atk-s05_16a:285_4	jhāyatīti jhāyī. Avitakkavicāramattenāti pañcakanaye dutiyena jhānena. Avitakkaavicārenāti	285	
PA_atk-s05_16a:285_5	dutiyatatiyādiavasesajhānena. Sappītikenāti pītisampayuttena dukatikajhānena. Nippītikenāti	285	
PA_atk-s05_16a:285_6	pītivirahitena tadavasesajhānena. Sātasahagatenāti sukhasahagatena tikacatukkajhānena.	285	
PA_atk-s05_16a:285_7	Upekkhāsahagatenāti catukkapañcakena. Suññatenapīti suññatavimokkhasampayuttena.	285	
PA_atk-s05_16a:285_8	Animittenapīti aniccanimittaṃ dhuvanimittaṃ animittañca ugghāṭetvā paṭiladdhena animittenapi	285	
PA_atk-s05_16a:285_9	jhānena jhāyatīti jhāyī. Appaṇihitenapīti maggāgamanavasena paṇidhiṃ sodhetvā pariyādiyitvā	285	
PA_atk-s05_16a:285_10	phalasamāpattivasena appaṇihitenapi. Lokiyenapīti lokiyena paṭhamadutiyatatiyacatutthena.	2851	
PA_atk-s05_16a:286_0	Lokuttarenapīti teneva lokuttarasampayuttena. Jhānaratoti jhānesu abhirato. Ekattamanuyuttoti	286	
PA_atk-s05_16a:286_1	ekattaṃ ekībhāvaṃ anuyutto payutto. Sadatthagarukoti sakatthagaruko, ka-kārassāyaṃ	286	
PA_atk-s05_16a:286_2	da-kāro kato. Sadatthoti ca arahattaṃ veditabbaṃ. Tañhi attūpanibaddhaṭṭhena attānaṃ	286	
PA_atk-s05_16a:286_3	avijahanaṭṭhena attano paramatthaṭṭhena ca attano atthattā sakatthoti vuccati. Phalasamāpattisamāpajjanavasena	286	
PA_atk-s05_16a:286_4	sakatthagaruko, “nibbānagaruko”ti eke. Arajoti nikkileso. Virajoti vigatakileso.	286	
PA_atk-s05_16a:286_5	Nirajoti apanītakileso, “vitarajo”tipi pāṭho, soyevattho. Rajāpagatoti kilesehi dūrībhūto.	286	
PA_atk-s05_16a:286_6	Rajavippahīnoti kilesappahīno. Rajavippayuttoti kilesehi mutto.	286	
PA_atk-s05_16a:287	Pāsāṇake cetiyeti pāsāṇapiṭṭhe pārāyanasuttantadesitaṭṭhāne. Sabbossukkapaṭippassaddhattāti sabbesaṃ kilesaussukkānaṃ paṭippassaddhattā, nāsitattā āsīno.	28	
PA_atk-s05_16a:288_0	Kiccākiccanti “idaṃ kattabbaṃ, idaṃ na kattabba”nti evaṃ manasā cintetabbaṃ. Karaṇīyākaraṇīyanti	288	
PA_atk-s05_16a:288_1	kāyadvārena avassaṃ idaṃ karaṇīyaṃ, idaṃ na karaṇīyanti evaṃ karaṇīyākaraṇīyaṃ. Pahīnanti	288	
PA_atk-s05_16a:288_2	vissaṭṭhaṃ. Vasippattoti paguṇabhāvappatto.	288	
PA_atk-s05_16a:289_0	75. Atha bhagavā yasmā udayo catutthajjhānalābhī, tasmāssa paṭiladdhajhānavasena	289	
PA_atk-s05_16a:289_1	nānappakārato aññāvimokkhaṃ dassento uparūparigāthamāha. Tattha pahānaṃ kāmacchandānanti	289	
PA_atk-s05_16a:289_2	yadidaṃ paṭhamaṃ jhānaṃ nibbattentassa kāmacchandapahānaṃ, tampi aññāvimokkhanti	289	
PA_atk-s05_16a:289_3	pabrūmi. Evaṃ sabbapadāni yojetabbāni.	289	
PA_atk-s05_16a:290_0	Yā cittassa akalyatāti cittassa gilānabhāvo. Gilāno hi akallakoti vuccati. Vinayepi	290	
PA_atk-s05_16a:290_1	vuttaṃ – “nāhaṃ, bhante, akallako”ti. Akammaññatāti cittagelaññasaṅkhātova akammaññatākāro.	290	
PA_atk-s05_16a:290_2	Olīyanāti olīyanākāro. Iriyāpathikacittañhi iriyāpathaṃ sandhāretuṃ asakkontaṃ rukkhe	290	
PA_atk-s05_16a:290_3	vagguli viya khīle laggitaphāṇitavārako viya ca olīyati, tassa taṃ ākāraṃ sandhāya	290	
PA_atk-s05_16a:290_4	“olīyanā”ti vuttaṃ. Dutiyapadaṃ upasaggavasena vaḍḍhitaṃ. Līnāti avipphārikatāya	290	
PA_atk-s05_16a:290_5	paṭikuṭitaṃ. Itare dve ākārabhāvaniddesā. Thinanti sappipiṇḍo viya avipphārikatāya	290	
PA_atk-s05_16a:290_6	ghanabhāvena ṭhitaṃ. Thiyanāti ākāraniddeso. Thiyitabhāvo thiyitattaṃ, avipphāravaseneva thaddhatāti attho.	290	
PA_atk-s05_16a:291_0	76. Upekkhāsatisaṃsuddhanti catutthajjhānaupekkhāsatīhi saṃsuddhaṃ. Dhammatakkapurejavanti	291	
PA_atk-s05_16a:291_1	iminā tasmiṃ catutthajjhānavimokkhe ṭhatvā jhānaṅgāni vipassitvā adhigataṃ arahattavimokkhaṃ	291	
PA_atk-s05_16a:291_2	vadati. Arahattavimokkhassa hi maggasampayuttasammāsaṅkappādibhedo dhammatakko purejavo	291	
PA_atk-s05_16a:291_3	hoti. Tenāha “dhammatakkapurejava”nti. Avijjāya pabhedananti etameva ca aññāvimokkhaṃ	291	
PA_atk-s05_16a:291_4	avijjāpabhedanasaṅkhātaṃ nibbānaṃ nissāya jātattā kāraṇopacārena “avijjāya pabhedana”nti brūmīti.	291	
PA_atk-s05_16a:292_0	Yā catutthe jhāne upekkhāti ettha upapattito ikkhatīti upekkhā, samaṃ passati apakkhapatitā	292	
PA_atk-s05_16a:292_1	hutvā passatīti attho. Upekkhanāti ākāraniddeso. Ajjhupekkhanāti upasaggavasena padaṃ	292	
PA_atk-s05_16a:292_2	vaḍḍhitaṃ. Cittasamatāti cittassekaggabhāvo. Cittappassaddhatāti cittassa ūnātirittavajjitabhāvo.	292	
PA_atk-s05_16a:292_3	Majjhattatāti cittassa majjhe ṭhitabhāvo.	292	
PA_atk-s05_16a:293_0	77. Evaṃ avijjāpabhedavacanena vuttaṃ nibbānaṃ sutvā “taṃ kissa vippahānena vuccatī”ti	293	
PA_atk-s05_16a:293_1	pucchanto “kiṃsu saṃyojano”ti gāthamāha. Tattha kiṃsu saṃyojanoti kiṃsaṃyojano. Vicāraṇanti	293	
PA_atk-s05_16a:293_2	vicāraṇakāraṇaṃ. Kissassa vippahānenāti kiṃnāmakassa assa dhammassa vippahānena.	293	
PA_atk-s05_16a:294	78. Athassa bhagavā tamatthaṃ byākaronto “nandisaṃyojano”ti gāthamāha. Tattha vitakkassāti kāmavitakkādiko vitakko assa.	29	
PA_atk-s05_16a:295	79. Idāni tassa nibbānassa maggaṃ pucchanto “kathaṃ satassā”ti gāthamāha. Tattha viññāṇanti abhisaṅkhāraviññāṇaṃ.	29	
PA_atk-s05_16a:297	Athassa maggaṃ kathento bhagavā “ajjhattañcā”ti gāthamāha. Tattha evaṃ satassāti evaṃ satassa sampajānassa. Sesaṃ sabbattha pākaṭameva.	29	
PA_atk-s05_16a:298	Evaṃ bhagavā idampi suttaṃ arahattanikūṭeneva desesi, desanāpariyosāne ca pubbasadisova dhammābhisamayo ahosīti.	29	
PA_atk-s05_16a:299	Saddhammappajjotikāya cūḷaniddesa-aṭṭhakathāya	29	
PA_atk-s05_16a:300	Udayamāṇavasuttaniddesavaṇṇanā niṭṭhitā.	30	
PA_atk-s05_16a:301	14. Posālamāṇavasuttaniddesavaṇṇanā	30	
PA_atk-s05_16a:302	81. Cuddasame posālasutte – yo atītaṃ ādisatīti yo bhagavā attano ca paresañca “ekampi jāti”ntiādibhedaṃ atītaṃ ādisati.	30	
PA_atk-s05_16a:303_0	Ekampi jātinti ekampi paṭisandhimūlakaṃ cutipariyosānaṃ ekabhavapariyāpannaṃ khandhasantānaṃ.	303	
PA_atk-s05_16a:303_1	Esa nayo dvepi jātiyotiādīsu. Anekepi saṃvaṭṭakappetiādīsu pana parihāyamāno kappo	303	
PA_atk-s05_16a:303_2	saṃvaṭṭakappo, tadā sabbesaṃ brahmaloke sannipatanato. Vaḍḍhamāno kappo vivaṭṭakappo,	303	
PA_atk-s05_16a:303_3	tadā brahmalokato sattānaṃ vivaṭṭanato. Tattha saṃvaṭṭena saṃvaṭṭaṭṭhāyī gahito hoti	303	
PA_atk-s05_16a:303_4	taṃmūlakattā, vivaṭṭena ca vivaṭṭaṭṭhāyī. Evañhi sati yāni tāni “cattārimāni, bhikkhave,	303	
PA_atk-s05_16a:303_5	kappassa asaṅkhyeyyāni. Katamāni cattāri? Saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyī”ti	303	
PA_atk-s05_16a:303_6	vuttāni, tāni pariggahitāni honti. Saṃvaṭṭakappe vivaṭṭakappeti ca kappassa addhaṃ	303	
PA_atk-s05_16a:303_7	gahetvā vuttaṃ. Saṃvaṭṭavivaṭṭakappeti sakalaṃ kappaṃ gahetvā vuttaṃ. Kathaṃ anussaratīti	303	
PA_atk-s05_16a:303_8	ce? Amutrāsintiādinā nayena. Tattha amutrāsinti amumhi saṃvaṭṭakappe ahaṃ amumhi	303	
PA_atk-s05_16a:303_9	bhave vā yoniyā vā gatiyā vā viññāṇaṭṭhitiyā vā sattāvāse vā sattanikāye vā āsiṃ.	303	
PA_atk-s05_16a:303_10	Evaṃnāmoti tisso vā phusso vā. Evaṃgottoti kaccāno vā kassapo vā. Idamassa atītabhave	3031	
PA_atk-s05_16a:303_11	attano nāmagottānussaraṇavasena vuttaṃ. Sace pana tasmiṃ kāle attano vaṇṇasampattiṃ	3031	
PA_atk-s05_16a:303_12	vā lūkhapaṇītajīvitabhāvaṃ vā sukhadukkhabahulataṃ vā appāyukadīghāyukabhāvaṃ vā	3031	
PA_atk-s05_16a:303_13	anussaritukāmo, tampi anussaratiyeva. Tenāha – “evaṃvaṇṇo evamāyupariyanto”ti. Tattha	3031	
PA_atk-s05_16a:303_14	evaṃvaṇṇoti odāto vā sāmo vā. Evamāhāroti sālimaṃsodanāhāro vā pavattaphalabhojano	3031	
PA_atk-s05_16a:303_15	vā. Evaṃ sukhadukkhapaṭisaṃvedīti anekappakārena kāyikacetasikānaṃ sāmisanirāmisādippabhedānaṃ	3031	
PA_atk-s05_16a:303_16	vā sukhadukkhānaṃ paṭisaṃvedī. Evamāyupariyantoti evaṃ vassasataparamāyupariyanto	3031	
PA_atk-s05_16a:303_17	vā caturāsīti kappasahassaparamāyupariyanto vā.	3031	
PA_atk-s05_16a:304_0	So tato cuto amutra udapādinti so ahaṃ tato bhavato yonito gatito viññāṇaṭṭhitito	304	
PA_atk-s05_16a:304_1	sattāvāsato sattanikāyato vā cuto puna amukasmiṃ nāma bhave yoniyā gatiyā viññāṇaṭṭhitiyā	304	
PA_atk-s05_16a:304_2	sattāvāse sattanikāye vā udapādiṃ. Tatrāpāsinti atha tatrāpi bhave yoniyā gatiyā	304	
PA_atk-s05_16a:304_3	viññāṇaṭṭhitiyā sattāvāse sattanikāye vā puna ahosiṃ. Evaṃnāmotiādivuttanayameva.	304	
PA_atk-s05_16a:305_0	Api ca – yasmā amutrāsinti idaṃ anupubbena ārohantassa yāvadicchakaṃ anussaraṇaṃ.	305	
PA_atk-s05_16a:305_1	So tato cutoti paṭinivattantassa paccavekkhaṇaṃ. Tasmā idhūpapannoti imissā idhūpapattiyā	305	
PA_atk-s05_16a:305_2	anantaramevassa upapattiṭṭhānaṃ sandhāya amutra udapādinti idaṃ vuttanti veditabbaṃ.	305	
PA_atk-s05_16a:305_3	Tatrāpāsinti evamādi panassa tatrā imissā upapattiyā antare upapattiṭṭhāne nāmagottādīnaṃ	305	
PA_atk-s05_16a:305_4	anussaraṇadassanatthaṃ vuttaṃ. So tato cuto idhūpapannoti svāhaṃ tato anantarūpapattiṭṭhānato	305	
PA_atk-s05_16a:305_5	cuto idha asukasmiṃ nāma khattiyakule vā brāhmaṇakule vā nibbatto.	305	
PA_atk-s05_16a:306_0	Ititi evaṃ. Sākāraṃ sauddesanti nāmagottavasena sauddesaṃ, vaṇṇādivasena sākāraṃ.	306	
PA_atk-s05_16a:306_1	Nāmagottena hi satto “tisso kassapo”ti uddisiyati, vaṇṇādīhi “odāto sāmo”ti nānattato	306	
PA_atk-s05_16a:306_2	paññāyati. Tasmā nāmagottaṃ uddeso, itare ākārāti. Pubbenivāsanti pubbe atītajātīsu	306	
PA_atk-s05_16a:306_3	nivuṭṭhakkhandhā pubbenivāso. Nivuṭṭhāti ajjhāvuṭṭhā anubhūtā attano santāne uppajjitvā	306	
PA_atk-s05_16a:306_4	niruddhā, nivuṭṭhadhammā vā. Nivuṭṭhāti gocaranivāsena nivuṭṭhā, attano viññāṇena	306	
PA_atk-s05_16a:306_5	viññātā paricchinnā, paraviññāṇena viññātāpi vā chinnavaṭumakānussaraṇādīsu. Te buddhānaṃyeva	306	
PA_atk-s05_16a:306_6	labbhanti. Taṃ pubbenivāsaṃ ādisati katheti. Paresaṃ atītanti aññesaṃ parapuggalānaṃ	306	
PA_atk-s05_16a:306_7	pubbenivāsaṃ ekampi jātintiādinā nayena ādisati.	306	
PA_atk-s05_16a:307_0	Mahāpadāniyasuttantanti mahāpurisānaṃ apadānaniyuttaṃ mahāpadānasuttaṃ. Mahāsudassaniyasuttantanti	307	
PA_atk-s05_16a:307_1	mahāsudassanassa sampattiyuttaṃ mahāsudassanasuttaṃ. Mahāgovindiyasuttantanti mahāgovindabrāhmaṇassa	307	
PA_atk-s05_16a:307_2	apadānaniyuttaṃ mahāgovindasuttaṃ. Māghadeviyasuttantanti maghadevarañño apadānaniyuttaṃ	307	
PA_atk-s05_16a:307_3	maghadevasuttaṃ. Satānusāriññāṇaṃ hotīti pubbenivāsānussatisampayuttañāṇaṃ hoti.	307	
PA_atk-s05_16a:308_0	Yāvatakaṃ ākaṅkhatīti yattakaṃ ñātuṃ icchati, tattakaṃ jānissāmīti ñāṇaṃ peseti.	308	
PA_atk-s05_16a:308_1	Athassa dubbalapattapuṭe pakkhandanārādho viya appaṭihataṃ anivāritaṃ ñāṇaṃ gacchati.	308	
PA_atk-s05_16a:308_2	Tena yāvatakaṃ ākaṅkhati, tāvatakaṃ anussarati. Bodhijanti bodhiyā mūle jātaṃ. Ñāṇaṃ	308	
PA_atk-s05_16a:308_3	uppajjatīti catumaggañāṇaṃ uppajjati. Ayamantimā jātīti tena ñāṇena jātimūlassa pahīnattā	308	
PA_atk-s05_16a:308_4	puna “ayamantimā jāti, natthidāni punabbhavo”ti aparampi ñāṇaṃ uppajjati. Indriyaparopariyattañāṇanti	308	
PA_atk-s05_16a:308_5	ettha upari “sattāna”nti padaṃ idheva āharitvā sattānaṃ indriyaparopariyattañāṇanti	308	
PA_atk-s05_16a:308_6	yojetabbaṃ. Parāni ca aparāni ca “parāparānī”ti vattabbe sandhivasena ro-kāraṃ katvā	308	
PA_atk-s05_16a:308_7	“paroparānī”ti vuccati. Paroparānaṃ bhāvo paropariyaṃ, paropariyameva paropariyattaṃ,	308	
PA_atk-s05_16a:308_8	veneyyasattānaṃ saddhādīnaṃ pañcannaṃ indriyānaṃ paropariyattaṃ indriyaparopariyattaṃ,	308	
PA_atk-s05_16a:308_9	indriyaparopariyattassa ñāṇaṃ indriyaparopariyattañāṇaṃ, indriyānaṃ uttamānuttamabhāvañāṇanti	308	
PA_atk-s05_16a:308_10	attho. “Indriyavarovariyattañāṇa”ntipi pāṭho, varāni ca avarāni ca varovariyāni,	3081	
PA_atk-s05_16a:308_11	varovariyānaṃ bhāvo varovariyattanti yojetabbaṃ. Avariyānīti ca uttamānīti attho.	3081	
PA_atk-s05_16a:308_12	Atha vā – parāni ca oparāni ca paroparāni, tesaṃ bhāvo paropariyattanti yojetabbaṃ.	3081	
PA_atk-s05_16a:308_13	Oparānīti ca orānīti vuttaṃ hoti, lāmakānīti attho “paroparāyassa samecca dhammā”tiādīsu	3081	
PA_atk-s05_16a:308_14	viya. “Indriyaparopariyatte ñāṇa”nti bhummavacanenapi pāṭho.	3081	
PA_atk-s05_16a:309_0	Tathāgatassāti yathā vipassiādayo pubbakā isayo āgatā, tathā āgatassa. Yathā ca te	309	
PA_atk-s05_16a:309_1	gatā, tathā gatassa. Tathāgatabalanti aññehi asādhāraṇaṃ tathāgatasseva balaṃ. Yathā	309	
PA_atk-s05_16a:309_2	vā pubbabuddhānaṃ balaṃ puññussayasampattiyā āgataṃ, tathā āgatabalantipi attho.	309	
PA_atk-s05_16a:309_3	Tattha duvidhaṃ tathāgatassa balaṃ kāyabalañca ñāṇabalañca. Tesu kāyabalaṃ hatthikulānusārena	309	
PA_atk-s05_16a:309_4	veditabbaṃ. Vuttañhetaṃ porāṇehi –	309	
PA_atk-s05_16a:310	“Kāḷāvakañca gaṅgeyyaṃ, paṇḍaraṃ tambapiṅgalaṃ;	31	
PA_atk-s05_16a:311	Gandhamaṅgalahemañca, uposathachaddantime dasā”ti. ;	31	
PA_atk-s05_16a:312_0	Yadetaṃ pakatihatthiggaṇanāya hatthīnaṃ koṭisahassassa, purisagaṇanāya dasannaṃ purisakoṭisahassānaṃ	312	
PA_atk-s05_16a:312_1	balaṃ hoti, idaṃ tāva tathāgatassa kāyabalaṃ. Ñāṇabalaṃ pana mahāsīhanāde āgataṃ	312	
PA_atk-s05_16a:312_2	dasabalañāṇaṃ catuvesārajjañāṇaṃ aṭṭhasu parisāsu akampanañāṇaṃ catuyoniparicchedakañāṇaṃ	312	
PA_atk-s05_16a:312_3	pañcagatiparicchedakañāṇaṃ saṃyuttake āgatāni tesattati ñāṇāni sattasattati ñāṇānīti	312	
PA_atk-s05_16a:312_4	evaṃ aññānipi anekāni ñāṇasahassāni, etaṃ ñāṇabalaṃ nāma. Idhāpi ñāṇabalameva adhippetaṃ,	312	
PA_atk-s05_16a:312_5	ñāṇañhi akampiyaṭṭhena upathambhakaṭṭhena ca balanti vuttaṃ.	312	
PA_atk-s05_16a:313	Sattānaṃ āsayānusaye ñāṇanti ettha rūpādīsu khandhesu chandarāgena sattā visattāti sattā. Vuttañhetaṃ bhagavatā –	31	
PA_atk-s05_16a:314_0	“Rūpe kho, rādha, yo chando yo rāgo yā nandī yā taṇhā, tatra satto tatra visatto,	314	
PA_atk-s05_16a:314_1	tasmā ‘satto’ti vuccati. Vedanāya… saññāya… saṅkhāresu… viññāṇe yo chando yo rāgo	314	
PA_atk-s05_16a:314_2	yā nandī yā taṇhā, tatra satto tatra visatto, tasmā ‘satto’ti vuccatī”ti.	314	
PA_atk-s05_16a:315_0	Akkharacintakā pana atthaṃ avicāretvā “nāmamattameta”nti icchanti. Yepi atthaṃ vicārenti,	315	
PA_atk-s05_16a:315_1	te satvayogena sattāti icchanti. Tesaṃ sattānaṃ āsayanti nissayanti etthāti āsayo,	315	
PA_atk-s05_16a:315_2	micchādiṭṭhiyā sammādiṭṭhiyā vā kāmādīhi nekkhammādīhi vā paribhāvitassa cittasantānassetaṃ	315	
PA_atk-s05_16a:315_3	adhivacanaṃ. Sattasantāne anusenti anupavattantīti anusayā, thāmagatānaṃ kāmarāgādīnaṃ	315	
PA_atk-s05_16a:315_4	etaṃ adhivacanaṃ. Āsayo ca anusayo ca āsayānusayo. Jātiggahaṇena ca dvandasamāsavasena	315	
PA_atk-s05_16a:315_5	ca ekavacanaṃ veditabbaṃ. Yasmā caritādhimuttiyo āsayānusayasaṅgahitā, tasmā uddese	315	
PA_atk-s05_16a:315_6	caritādhimuttīsu ñāṇāni āsayānusayañāṇeneva saṅgahetvā “āsayānusaye ñāṇa”nti vuttaṃ.	315	
PA_atk-s05_16a:316_0	Yamakapāṭihīre ñāṇanti ettha aggikkhandhaudakadhārādīnaṃ apubbaṃ acarimaṃ sakiṃyeva	316	
PA_atk-s05_16a:316_1	pavattito yamakaṃ, assaddhiyādīnaṃ paṭipakkhadhammānaṃ haraṇato pāṭihīraṃ, yamakañca	316	
PA_atk-s05_16a:316_2	taṃ pāṭihīrañcāti yamakapāṭihīraṃ.	316	
PA_atk-s05_16a:317_0	Mahākaruṇāsamāpattiyā ñāṇanti ettha paradukkhe sati sādhūnaṃ hadayakampanaṃ karotīti	317	
PA_atk-s05_16a:317_1	karuṇā, kināti vā paradukkhaṃ hiṃsati vināsetīti karuṇā, kirīyati vā dukkhitesu pharaṇavasena	317	
PA_atk-s05_16a:317_2	pasārīyatīti karuṇā, pharaṇakammavasena kammaguṇavasena ca mahatī karuṇā mahākaruṇā,	317	
PA_atk-s05_16a:317_3	samāpajjanti etaṃ mahākāruṇikāti samāpatti, mahākaruṇā ca sā samāpatti cāti mahākaruṇāsamāpatti,	317	
PA_atk-s05_16a:317_4	tassaṃ mahākaruṇāsamāpattiyaṃ. Taṃ sampayuttaṃ vā ñāṇaṃ.	317	
PA_atk-s05_16a:318_0	Sabbaññutaññāṇaṃ anāvaraṇañāṇanti ettha pañcaneyyapathappabhedaṃ sabbaṃ aññāsīti	318	
PA_atk-s05_16a:318_1	sabbaññū, sabbaññussa bhāvo sabbaññutā, sabbaññutā eva ñāṇaṃ sabbaññutāñāṇanti vattabbe	318	
PA_atk-s05_16a:318_2	sabbaññutaññāṇanti vuttaṃ. Saṅkhatāsaṅkhatādibhedā sabbadhammā hi saṅkhāro vikāro	318	
PA_atk-s05_16a:318_3	lakkhaṇaṃ nibbānaṃ paññattīti pañceva neyyapathā honti. Āvajjanapaṭibaddhattā eva	318	
PA_atk-s05_16a:318_4	hi natthi tassa āvaraṇanti tadeva anāvaraṇañāṇanti vuccati.	318	
PA_atk-s05_16a:319	Sabbattha asaṅgamappaṭihatamanāvaraṇañāṇanti ettha atītānāgatapaccuppannesu asaṅgaṃ saṅgavirahitaṃ appaṭihataṃ paṭipakkhavirahitaṃ hutvā pavattaṃ āvaraṇavirahitaṃ ñāṇaṃ.	31	
PA_atk-s05_16a:320	Anāgatampi ādisatīti –	32	
PA_atk-s05_16a:321	“Imasmiṃ bhaddake kappe, tayo āsiṃsu nāyakā;	32	
PA_atk-s05_16a:322	Ahametarahi sambuddho, metteyyo cāpi hessatī”ti. ca –	32	
PA_atk-s05_16a:323	“Asītivassasahassāyukesu, bhikkhave, manussesu metteyyo nāma bhagavā loke uppajjissati arahaṃ sammāsambuddho vijjācaraṇasampanno”ti ca –	32	
PA_atk-s05_16a:324_0	“Atha kho, bhikkhave, saṅkho nāma rājā yo so yūpo raññā mahāpanādena kārāpito, taṃ	324	
PA_atk-s05_16a:324_1	yūpaṃ ussāpetvā ajjhāvasitvā taṃ datvā vissajjitvā samaṇabrāhmaṇakapaṇaddhikavaṇibbakayācakānaṃ	324	
PA_atk-s05_16a:324_2	dānaṃ datvā metteyyassa bhagavato arahato sammāsambuddhassa santike kesamassuṃ ohāretvā	324	
PA_atk-s05_16a:324_3	kāsāyāni vatthāni acchādetvā agārasmā anagāriyaṃ pabbajissatī”ti ca –	324	
PA_atk-s05_16a:325	“Anāgate aṭṭhissaro nāma paccekasambuddho bhavissatī”ti ca, “sumanissaro nāma paccekasambuddho bhavissatī”ti ca –	32	
PA_atk-s05_16a:326	Ādinā nayena devadattādīnaṃ anāgataṃ ācikkhati. Paccuppannampi ādisatīti idaṃ pākaṭameva.	32	
PA_atk-s05_16a:327_0	82. Vibhūtarūpasaññissāti samatikkantarūpasaññissa. Sabbakāyappahāyinoti tadaṅgavikkhambhanavasena	327	
PA_atk-s05_16a:327_1	sabbarūpakāyapahāyino, pahīnarūpabhavapaṭisandhikassāti adhippāyo. Natthi kiñcīti	327	
PA_atk-s05_16a:327_2	passatoti viññāṇābhāvadassanena “natthi kiñcī”ti passato, ākiñcaññāyatanalābhinoti	327	
PA_atk-s05_16a:327_3	vuttaṃ hoti. Ñāṇaṃ sakkānupucchāmīti sakkāti bhagavantaṃ ālapanto āha. Tassa puggalassa	327	
PA_atk-s05_16a:327_4	ñāṇaṃ pucchāmi, kīdisaṃ icchitabbanti. Kathaṃ neyyāti kathañca so netabbo, kathamassa	327	
PA_atk-s05_16a:327_5	uttariñāṇaṃ uppādetabbanti.	327	
PA_atk-s05_16a:328_0	Katamā rūpasaññāti ettha rūpasaññāti saññāsīsena vuttarūpāvacarajhānañceva tadārammaṇañca.	328	
PA_atk-s05_16a:328_1	Rūpāvacarajhānampi hi rūpanti vuccati “rūpī rūpāni passatī”tiādīsu. Tassa ārammaṇampi	328	
PA_atk-s05_16a:328_2	“bahiddhā rūpāni passati suvaṇṇadubbaṇṇānī”tiādīsu. Tasmā idha rūpe saññā rūpasaññāti	328	
PA_atk-s05_16a:328_3	evaṃ saññāsīsena rūpāvacarajhānassetaṃ adhivacanaṃ. Rūpaṃ saññā assāti rūpasaññā,	328	
PA_atk-s05_16a:328_4	rūpamassa nāmanti vuttaṃ hoti. Evaṃ pathavīkasiṇādibhedassa tadārammaṇassa cetaṃ	328	
PA_atk-s05_16a:328_5	adhivacananti veditabbaṃ. Idha pana kusalavipākakiriyavasena pañcadasajhānasaṅkhātā	328	
PA_atk-s05_16a:328_6	rūpasaññā eva adhippetā. Rūpāvacarasamāpattiṃ samāpannassa vāti rūpāvacarakusalajjhānasamāpattiṃ	328	
PA_atk-s05_16a:328_7	samāpannassa. Upapannassa vāti vipākajjhānavasena tasmiṃ bhave upapannassa. Diṭṭhadhammasukhavihārissa	328	
PA_atk-s05_16a:328_8	vāti imasmiṃyeva attabhāve kiriyājhānaṃ samāpajjitvā sukhaṃ uppādetvā viharantassa.	328	
PA_atk-s05_16a:328_9	Arūpasamāpattiyoti ākāsānañcāyatanādīni. Paṭiladdhassāti uppādetvā ṭhitassa. Rūpasaññā	328	
PA_atk-s05_16a:328_10	vibhūtā hontīti rūpasaññā apagatā honti. Vigatāti vināsitā. “Abhāvitā”tipi pāṭho, sundaro.	3281	
PA_atk-s05_16a:329_0	Tadaṅgasamatikkamāti tadaṅgappahānavasena atikkamena. Vikkhambhanappahānena pahīnoti	329	
PA_atk-s05_16a:329_1	arūpajjhānapaṭilābhena vikkhambhanena pahīno. Tassa rūpakāyoti tassa arūpasamāpattipaṭilābhino	329	
PA_atk-s05_16a:329_2	arūpapuggalassa rūpāvacarakāyo.	329	
PA_atk-s05_16a:330_0	Ākiñcaññāyatananti ettha nāssa kiñcananti akiñcanaṃ, antamaso saṅgamattampi assa	330	
PA_atk-s05_16a:330_1	avasiṭṭhaṃ natthīti vuttaṃ hoti. Akiñcanassa bhāvo ākiñcaññaṃ, ākāsānañcāyatanaviññāṇāpagamassetaṃ	330	
PA_atk-s05_16a:330_2	adhivacanaṃ, taṃ ākiñcaññaṃ adhiṭṭhānaṭṭhena imissā saññāya āyatananti ākiñcaññāyatanaṃ,	330	
PA_atk-s05_16a:330_3	ākāse pavattitaviññāṇāpagamārammaṇassa jhānassetaṃ adhivacanaṃ. Viññāṇañcāyatanasamāpattiṃ	330	
PA_atk-s05_16a:330_4	sato samāpajjitvāti taṃ viññāṇañcāyatanaṃ satokārī hutvā samāpajjitvā. Tato vuṭṭhahitvāti	330	
PA_atk-s05_16a:330_5	satokārī hutvā tāya samāpattiyā vuṭṭhāya. Taññeva viññāṇanti taṃ ākāse pavattitaṃ	330	
PA_atk-s05_16a:330_6	mahaggataviññāṇaṃ. Abhāvetīti vināseti. Vibhāvetīti vividhā nāseti. Antaradhāpetīti adassanaṃ gameti.	330	
PA_atk-s05_16a:331	Kathaṃ so netabboti so puggalo kenappakārena jānitabbo. Vinetabboti nānāvidhena jānitabbo. Anunetabboti punappunaṃ cittena kathaṃ gamayitabbo.	33	
PA_atk-s05_16a:333_0	Athassa bhagavā tādise puggale attano appaṭihatañāṇataṃ pakāsetvā taṃ ñāṇaṃ byākātuṃ	333	
PA_atk-s05_16a:333_1	gāthamāha. Tattha viññāṇaṭṭhitiyo sabbā, abhijānaṃ tathāgatoti abhisaṅkhāravasena	333	
PA_atk-s05_16a:333_2	catasso paṭisandhivasena sattāti evaṃ sabbā viññāṇaṭṭhitiyo abhijānanto tathāgato.	333	
PA_atk-s05_16a:333_3	Tiṭṭhantamenaṃ jānātīti kammābhisaṅkhāravasena tiṭṭhametaṃ puggalaṃ jānāti – “āyatiṃ	333	
PA_atk-s05_16a:333_4	ayaṃ evaṃgatiko bhavissatī”ti. Dhimuttanti ākiñcaññāyatanādīsu adhimuttaṃ. Tapparāyaṇanti tammayaṃ.	333	
PA_atk-s05_16a:334_0	Viññāṇaṭṭhitiyoti paṭisandhiviññāṇassa ṭhānāni saviññāṇakā khandhā eva. Tattha seyyathāpīti	334	
PA_atk-s05_16a:334_1	nidassanatthe nipāto yathā manussāti attho. Aparimāṇesupi hi cakkavāḷesu aparimāṇānaṃ	334	
PA_atk-s05_16a:334_2	manussānaṃ vaṇṇasaṇṭhānādivasena dvepi ekasadisā natthi. Yepi hi katthaci yamakabhātaro	334	
PA_atk-s05_16a:334_3	vaṇṇena vā saṇṭhānena vā sadisā honti. Tepi ālokitavilokitādīhi visadisāva honti.	334	
PA_atk-s05_16a:334_4	Tasmā “nānattakāyā”ti vuttā. Paṭisandhisaññā pana nesaṃ tihetukāpi duhetukāpi ahetukāpi	334	
PA_atk-s05_16a:334_5	hoti. Tasmā “nānattasaññino”ti vuttā. Ekacce ca devāti cha kāmāvacaradevā. Tesu hi	334	
PA_atk-s05_16a:334_6	kesañci kāyo nīlo hoti, kesañci pītakādivaṇṇo. Saññā pana nesaṃ tihetukāpi duhetukāpi	334	
PA_atk-s05_16a:334_7	hoti, ahetukā na hoti. Ekacce ca vinipātikāti catuapāyavinimuttā punabbasumātā yakkhinī	334	
PA_atk-s05_16a:334_8	piyaṅkaramātā phussamittā dhammaguttāti evamādayo aññe ca vemānikā petā. Etesañhi	334	
PA_atk-s05_16a:334_9	odātakāḷamaṅguracchavisāmavaṇṇādivasena ceva kisathūlarassadīghavasena ca kāyo nānā	334	
PA_atk-s05_16a:334_10	hoti, manussānaṃ viya tihetukaduhetukāhetukavasena saññāpi. Te pana devā viya na	3341	
PA_atk-s05_16a:334_11	mahesakkhā, kapaṇamanussā viya appesakkhā dullabhaghāsacchādanā dukkhapīḷitā viharanti.	3341	
PA_atk-s05_16a:334_12	Ekacce kāḷapakkhe dukkhitā juṇhapakkhe sukhitā honti, tasmā sukhasamussayato vinipatitattā	3341	
PA_atk-s05_16a:334_13	vinipātikāti vuttā. Ye panettha tihetukā, tesaṃ dhammābhisamayopi hoti piyaṅkaramātādīnaṃ viya.	3341	
PA_atk-s05_16a:335_0	Brahmakāyikāti brahmapārisajjabrahmapurohitamahābrahmāno. Paṭhamābhinibbattāti te	335	
PA_atk-s05_16a:335_1	sabbepi paṭhamajjhānena nibbattā. Brahmapārisajjā pana parittena, brahmapurohitā	335	
PA_atk-s05_16a:335_2	majjhimena, kāyova nesaṃ vipphārikataro hoti. Mahābrahmāno paṇītena, kāyo pana nesaṃ	335	
PA_atk-s05_16a:335_3	ativipphārikataro hoti. Iti te kāyassa nānattā, paṭhamajjhānavasena saññāya ekattā	335	
PA_atk-s05_16a:335_4	nānattakāyā ekattasaññinoti vuttā. Yathā ca te, evaṃ catūsu apāyesu sattā. Nirayesu	335	
PA_atk-s05_16a:335_5	hi kesañci gāvutaṃ, kesañci aḍḍhayojanaṃ, kesañci tigāvutaṃ attabhāvo hoti, devadattassa	335	
PA_atk-s05_16a:335_6	pana yojanasatiko jāto. Tiracchānesupi keci khuddakā honti, keci mahantā. Pettivisayesupi	335	
PA_atk-s05_16a:335_7	keci saṭṭhihatthā, keci asītihatthā honti, keci suvaṇṇā, keci dubbaṇṇā. Tathā kālakañcikā	335	
PA_atk-s05_16a:335_8	asurā. Api cettha dīghapiṭṭhikapetā nāma saṭṭhiyojanikāpi honti. Saññā pana sabbesampi	335	
PA_atk-s05_16a:335_9	akusalavipākāhetukāva hoti. Iti āpāyikāpi nānattakāyā ekattasaññinoti saṅkhaṃ gacchanti.	335	
PA_atk-s05_16a:336_0	Ābhassarāti daṇḍaukkāya acci viya etesaṃ sarīrato ābhā chijjitvā chijjitvā patantī	336	
PA_atk-s05_16a:336_1	viya sarati visaratīti ābhassarā. Tesu pañcakanaye dutiyatatiyajjhānadvayaṃ parittaṃ	336	
PA_atk-s05_16a:336_2	bhāvetvā upapannā parittābhā nāma honti. Majjhimaṃ bhāvetvā upapannā appamāṇābhā	336	
PA_atk-s05_16a:336_3	nāma honti. Paṇītaṃ bhāvetvā upapannā ābhassarā nāma honti. Idha pana ukkaṭṭhaparicchedavasena	336	
PA_atk-s05_16a:336_4	sabbe gahitā. Sabbesañhi tesaṃ kāyo ekavipphārova hoti, saññā pana avitakkavicāramattā	336	
PA_atk-s05_16a:336_5	ca avitakkaavicārā cāti nānā.	336	
PA_atk-s05_16a:337_0	Subhakiṇhāti subhena vokiṇṇā, subhena sarīrappabhāvaṇṇena ekagghanāti attho. Etesañhi	337	
PA_atk-s05_16a:337_1	na ābhassarānaṃ viya chijjitvā chijjitvā pabhā gacchatīti. Catukkanaye tatiyassa	337	
PA_atk-s05_16a:337_2	pañcakanaye catukkassa parittamajjhimapaṇītassa jhānassa vasena parittasubhaappamāṇasubhasubhakiṇhā	337	
PA_atk-s05_16a:337_3	nāma hutvā nibbattanti. Iti sabbepi te ekattakāyā ceva catutthajjhānasaññāya ekattasaññino	337	
PA_atk-s05_16a:337_4	cāti veditabbā. Vehapphalāpi catutthaviññāṇaṭṭhitimeva bhajanti. Asaññasattā viññāṇābhāvā	337	
PA_atk-s05_16a:337_5	ettha saṅgahaṃ na gacchanti, sattāvāsesu gacchanti.	337	
PA_atk-s05_16a:338_0	Suddhāvāsā vivaṭṭapakkhe ṭhitā, na sabbakālikā, kappasatasahassampi asaṅkhyeyyampi	338	
PA_atk-s05_16a:338_1	buddhasuññe loke na uppajjanti. Soḷasakappasahassabbhantare buddhesu uppannesuyeva	338	
PA_atk-s05_16a:338_2	uppajjanti. Dhammacakkapavattissa bhagavato khandhāvārasadisā honti. Tasmā neva viññāṇaṭṭhitiṃ,	338	
PA_atk-s05_16a:338_3	na ca sattāvāsaṃ bhajanti. Mahāsīvatthero pana “na kho pana so, sāriputta, āvāso	338	
PA_atk-s05_16a:338_4	sulabharūpo, yo mayā anāvuṭṭhapubbo iminā dīghena addhunā aññatra suddhāvāsehi devehīti	338	
PA_atk-s05_16a:338_5	iminā suttena suddhāvāsāpi catutthaviññāṇaṭṭhitiṃ catutthasattāvāsañca bhajantī”ti	338	
PA_atk-s05_16a:338_6	vadati, taṃ appaṭibāhitattā suttassa anuññātaṃ.	338	
PA_atk-s05_16a:339_0	Sabbaso rūpasaññānaṃ samatikkamāti ettha sabbasoti sabbākārena, sabbāsaṃ vā anavasesānanti	339	
PA_atk-s05_16a:339_1	attho. Rūpasaññānanti saññāsīsena vuttarūpāvacarajjhānānañceva tadārammaṇānañca.	339	
PA_atk-s05_16a:339_2	Rūpāvacarajjhānampi hi rūpanti vuccati “rūpī rūpāni passatī”tiādīsu, tassa ārammaṇampi	339	
PA_atk-s05_16a:339_3	“bahiddhā rūpāni passati suvaṇṇadubbaṇṇānī”tiādīsu. Tasmā idha “rūpe saññā rūpasaññā”ti	339	
PA_atk-s05_16a:339_4	evaṃ saññāsīsena vuttarūpāvacarajjhānassetaṃ adhivacanaṃ. Rūpaṃ saññā assāti rūpasaññā,	339	
PA_atk-s05_16a:339_5	rūpamassa nāmanti vuttaṃ hoti. Evaṃ pathavīkasiṇādibhedassa tadārammaṇassa cetaṃ	339	
PA_atk-s05_16a:339_6	adhivacananti veditabbaṃ.	339	
PA_atk-s05_16a:340_0	Samatikkamāti virāgā nirodhā ca. Kiṃ vuttaṃ hoti? Etāsaṃ kusalavipākakiriyavasena	340	
PA_atk-s05_16a:340_1	pañcadasannaṃ jhānasaṅkhātānaṃ rūpasaññānaṃ etesañca pathavīkasiṇādivasena aṭṭhannaṃ	340	
PA_atk-s05_16a:340_2	ārammaṇasaṅkhātānaṃ rūpasaññānaṃ sabbākārena anavasesānaṃ vā virāgā ca nirodhā ca	340	
PA_atk-s05_16a:340_3	virāgahetu ceva nirodhahetu ca ākāsānañcāyatanaṃ upasampajja viharati. Na hi sakkā	340	
PA_atk-s05_16a:340_4	sabbaso anatikkantarūpasaññena etaṃ upasampajja viharitunti. Tattha yasmā ārammaṇe	340	
PA_atk-s05_16a:340_5	avirattassa saññāsamatikkamo na hoti, samatikkantāsu ca saññāsu ārammaṇaṃ samatikkantameva	340	
PA_atk-s05_16a:340_6	hoti. Tasmā ārammaṇasamatikkamaṃ avatvā –	340	
PA_atk-s05_16a:341_0	“Tattha katamā rūpasaññā? Rūpāvacarasamāpattiṃ samāpannassa vā upapannassa vā diṭṭhadhammasukhavihārissa	341	
PA_atk-s05_16a:341_1	vā saññā sañjānanā sañjānitattaṃ, imā vuccanti rūpasaññāyo. Imā rūpasaññāyo atikkanto	341	
PA_atk-s05_16a:341_2	hoti vītikkanto samatikkanto, tena vuccati sabbaso rūpasaññānaṃ samatikkamā”ti –	341	
PA_atk-s05_16a:342_0	Evaṃ vibhaṅge saññānaṃyeva samatikkamo vutto. Yasmā pana ārammaṇasamatikkamena pattabbā	342	
PA_atk-s05_16a:342_1	etā samāpattiyo, na ekasmiṃyeva ārammaṇe paṭhamajjhānādīni viya, tasmā ayaṃ ārammaṇasamatikkamavasenāpi	342	
PA_atk-s05_16a:342_2	atthavaṇṇanā katāti veditabbā.	342	
PA_atk-s05_16a:343_0	Paṭighasaññānaṃ atthaṅgamāti cakkhādīnaṃ vatthūnaṃ rūpādīnaṃ ārammaṇānañca paṭighātena	343	
PA_atk-s05_16a:343_1	uppannā saññā paṭighasaññā, rūpasaññādīnaṃ etaṃ adhivacanaṃ. Yathāha – “tattha katamā	343	
PA_atk-s05_16a:343_2	paṭighasaññā? Rūpasaññā saddasaññā gandhasaññā rasasaññā phoṭṭhabbasaññā, imā vuccanti	343	
PA_atk-s05_16a:343_3	paṭighasaññāyo”ti. Tāsaṃ kusalavipākānaṃ pañcannaṃ akusalavipākānaṃ pañcannanti sabbaso	343	
PA_atk-s05_16a:343_4	dasannaṃ paṭighasaññānaṃ atthaṅgamā pahānā asamuppādā, appavattiṃ katvāti vuttaṃ hoti.	343	
PA_atk-s05_16a:344_0	Kāmañcetā paṭhamajjhānādīni samāpannassāpi na santi, na hi tasmiṃ samaye pañcadvāravasena	344	
PA_atk-s05_16a:344_1	cittaṃ pavattati, evaṃ santepi aññattha pahīnānaṃ sukhadukkhānaṃ catutthajjhāne viya	344	
PA_atk-s05_16a:344_2	sakkāyadiṭṭhādīnaṃ tatiyamagge viya ca imasmiṃyeva jhāne ussāhajananatthaṃ imassa	344	
PA_atk-s05_16a:344_3	jhānassa pasaṃsāvasena etāsaṃ ettha vacanaṃ veditabbaṃ. Atha vā – kiñcāpi tā rūpāvacaraṃ	344	
PA_atk-s05_16a:344_4	samāpannassa na santi, atha kho na pahīnattā na santi, na hi rūpavirāgāya rūpāvacarabhāvanā	344	
PA_atk-s05_16a:344_5	saṃvattati, rūpāyattā ca etāsaṃ pavatti, ayaṃ pana bhāvanā rūpavirāgāya saṃvattati.	344	
PA_atk-s05_16a:344_6	Tasmā tā ettha “pahīnā”ti vattuṃ vaṭṭati. Na kevalañca vattuṃ, ekaṃseneva evaṃ dhāretumpi	344	
PA_atk-s05_16a:344_7	vaṭṭati. Tāsañhi ito pubbe appahīnattāyeva “paṭhamajjhānaṃ samāpannassa saddo kaṇṭako”ti	344	
PA_atk-s05_16a:344_8	vutto bhagavatā. Idha ca pahīnattāyeva arūpasamāpattīnaṃ āneñjatā santavimokkhatā	344	
PA_atk-s05_16a:344_9	ca vuttā – “āḷāro ca kālāmo arūpaṃ samāpanno pañcamattāni sakaṭasatāni nissāya nissāya	344	
PA_atk-s05_16a:344_10	atikkantāni neva addasa, na pana saddaṃ assosī”ti.	3441	
PA_atk-s05_16a:345	Nānattasaññānaṃ amanasikārāti nānatte gocare pavattānaṃ saññānaṃ, nānattānaṃ vā saññānaṃ. Yasmā hi etā –	34	
PA_atk-s05_16a:346	“Tattha katamā nānattasaññā? Asamāpannassa manodhātusamaṅgissa vā manoviññāṇadhātusamaṅgissa vā saññā sañjānanā sañjānitattaṃ, imā vuccanti nānattasaññāyo”ti –	34	
PA_atk-s05_16a:347_0	Evaṃ vibhaṅge vibhajitvā vuttāva idha adhippetā asamāpannassa manodhātumanoviññāṇadhātusaṅgahitā	347	
PA_atk-s05_16a:347_1	saññā rūpasaddādibhede nānatte nānāsabhāve gocare pavattanti. Yasmā cetā aṭṭha kāmāvacarakusalasaññā	347	
PA_atk-s05_16a:347_2	dvādasa akusalasaññā ekādasa kāmāvacarakusalavipākasaññā dve akusalavipākasaññā ekādasa	347	
PA_atk-s05_16a:347_3	kāmāvacarakiriyasaññāti evaṃ catucattālīsampi saññā nānattā nānāsabhāvā aññamaññaṃ	347	
PA_atk-s05_16a:347_4	asadisā, tasmā “nānattasaññā”ti vuttā. Tāsaṃ sabbaso nānattasaññānaṃ amanasikārā	347	
PA_atk-s05_16a:347_5	anāvajjanā asamannāhārā apaccavekkhaṇā. Yasmā tā nāvajjati na manasikaroti na paccavekkhati,	347	
PA_atk-s05_16a:347_6	tasmāti vuttaṃ hoti.	347	
PA_atk-s05_16a:348_0	Yasmā cettha purimā rūpasaññā paṭighasaññā ca iminā jhānena nibbatte bhavepi na vijjanti,	348	
PA_atk-s05_16a:348_1	pageva tasmiṃ bhave imaṃ jhānaṃ upasampajja viharaṇakāle, tasmā tāsaṃ “samatikkamā	348	
PA_atk-s05_16a:348_2	atthaṅgamā”ti dvedhāpi abhāvoyeva vutto. Nānattasaññāsu pana yasmā aṭṭha kāmāvacarakusalasaññā	348	
PA_atk-s05_16a:348_3	nava kiriyasaññā dasa akusalasaññāti, imā sattavīsati saññā iminā jhānena nibbatte	348	
PA_atk-s05_16a:348_4	bhave vijjanti, tasmā tāsaṃ “amanasikārā”ti vuttanti veditabbaṃ. Tatrāpi hi imaṃ	348	
PA_atk-s05_16a:348_5	jhānaṃ upasampajja viharanto tāsaṃ amanasikārāyeva upasampajja viharati, tā pana	348	
PA_atk-s05_16a:348_6	manasikaronto asamāpanno hotīti. Saṅkhepato cettha “rūpasaññānaṃ samatikkamā”ti iminā	348	
PA_atk-s05_16a:348_7	sabbarūpāvacaradhammānaṃ pahānaṃ vuttaṃ. “Paṭighasaññānaṃ atthaṅgamā nānattasaññānaṃ	348	
PA_atk-s05_16a:348_8	amanasikārā”ti iminā sabbesaṃ kāmāvacaracittacetasikānañca pahānaṃ amanasikāro ca vuttoti veditabbo.	348	
PA_atk-s05_16a:349_0	Iti bhagavā pannarasannaṃ rūpasaññānaṃ samatikkamena dasannaṃ paṭighasaññānaṃ atthaṅgamena	349	
PA_atk-s05_16a:349_1	catucattālīsāya nānattasaññānaṃ amanasikārenāti tīhi padehi ākāsānañcāyatanasamāpattiyā	349	
PA_atk-s05_16a:349_2	vaṇṇaṃ kathesi. Kiṃ kāraṇāti ce? Sotūnaṃ ussāhajananatthañceva palobhanatthañca.	349	
PA_atk-s05_16a:349_3	Sace hi keci apaṇḍitā vadeyyuṃ – “satthā ākāsānañcāyatanasamāpattiṃ nibbattethāti	349	
PA_atk-s05_16a:349_4	vadati, ko nu kho etāya nibbattitāya attho, ko ānisaṃso”ti. “Te evaṃ vattuṃ mā labhantū”ti	349	
PA_atk-s05_16a:349_5	imehi ākārehi samāpattiyā vaṇṇaṃ kathesi. Tañhi nesaṃ sutvā evaṃ bhavissati – “evaṃ	349	
PA_atk-s05_16a:349_6	santā kira ayaṃ samāpatti evaṃ paṇītā, nibbattessāma na”nti, athassā nibbattanatthāya	349	
PA_atk-s05_16a:349_7	ussāhaṃ karissantīti.	349	
PA_atk-s05_16a:350_0	Palobhanatthañcāpi tesaṃ etissā vaṇṇaṃ kathesi visakaṇṭakavāṇijoviya, visakaṇṭakavāṇijo	350	
PA_atk-s05_16a:350_1	nāma guḷavāṇijo vuccati. So kira guḷaphāṇitakhaṇḍasakkarādīni sakaṭena ādāya paccantagāmaṃ	350	
PA_atk-s05_16a:350_2	gantvā “visakaṇṭakaṃ gaṇhatha, visakaṇṭakaṃ gaṇhathā”ti ugghosesi. Taṃ sutvā gāmikā	350	
PA_atk-s05_16a:350_3	“visaṃ nāma kakkhaḷaṃ, yo naṃ khādati, so marati, kaṇṭakopi vijjhitvā māreti, ubhopete	350	
PA_atk-s05_16a:350_4	kakkhaḷā, ko ettha ānisaṃso”ti gehadvārāni thakesuṃ, dārake ca palāpesuṃ. Taṃ disvā	350	
PA_atk-s05_16a:350_5	vāṇijo “avohārakusalā ime gāmikā, handa ne upāyena gaṇhāpemī”ti “atimadhuraṃ gaṇhatha,	350	
PA_atk-s05_16a:350_6	atisāduṃ gaṇhatha, guḷaṃ phāṇitaṃ sakkaraṃ samagghaṃ labbhati, kūṭamāsakakūṭakahāpaṇādīhipi	350	
PA_atk-s05_16a:350_7	labbhatī”ti ugghosesi. Taṃ sutvā gāmikā haṭṭhapahaṭṭhā nikkhantā bahumpi mūlaṃ datvā gahesuṃ.	350	
PA_atk-s05_16a:351_0	Tattha vāṇijassa “visakaṇṭakaṃ gaṇhathā”ti ugghosanaṃ viya bhagavato “ākāsānañcāyatanasamāpattiṃ	351	
PA_atk-s05_16a:351_1	nibbattethā”ti vacanaṃ. “Ubhopete kakkhaḷā, ko ettha ānisaṃso”ti gāmikānaṃ cintanaṃ	351	
PA_atk-s05_16a:351_2	viya “bhagavā ‘ākāsānañcāyatanaṃ nibbattethā’ti āha, ko nu kho ettha ānisaṃso, nāssa	351	
PA_atk-s05_16a:351_3	guṇaṃ jānāmā”ti sotūnaṃ cintanaṃ. Athassa vāṇijassa “atimadhuraṃ gaṇhathā”tiādivacanaṃ	351	
PA_atk-s05_16a:351_4	viya bhagavato rūpasaññāsamatikkamanādikaṃ ānisaṃsappakāsanaṃ. Idañhi sutvā te bahumpi	351	
PA_atk-s05_16a:351_5	mūlaṃ datvā gāmikā viya guḷaṃ “iminā ānisaṃsena palobhitacittā mahantampi ussāhaṃ	351	
PA_atk-s05_16a:351_6	katvā imaṃ samāpattiṃ nibbattessantī”ti ussāhajananatthaṃ palobhanatthañca kathesi.	351	
PA_atk-s05_16a:352_0	Ākāsānañcāyatanūpagāti ettha nāssa antoti anantaṃ, ākāsaṃ anantaṃ ākāsānantaṃ, ākāsānantaṃ	352	
PA_atk-s05_16a:352_1	eva ākāsānañcaṃ, taṃ ākāsānañcaṃ adhiṭṭhānaṭṭhena āyatanamassa sasampayuttadhammassa	352	
PA_atk-s05_16a:352_2	jhānassa devānaṃ devāyatanamivāti ākāsānañcāyatanaṃ. Kasiṇugghāṭimākāsassetaṃ adhivacanaṃ.	352	
PA_atk-s05_16a:352_3	Tattha jhānaṃ nibbattetvā paṭisandhivasena ākāsānañcāyatanabhavaṃ upagatā ākāsānañcāyatanūpagā.	352	
PA_atk-s05_16a:352_4	Ito paresu visesamattameva vaṇṇayissāma.	352	
PA_atk-s05_16a:353_0	Ākāsānañcāyatanaṃ samatikkammāti ettha tāva pubbe vuttanayena ākāsānañcaṃ āyatanamassa	353	
PA_atk-s05_16a:353_1	adhiṭṭhānaṭṭhenāti jhānampi ākāsānañcāyatanaṃ, vuttanayeneva ārammaṇampi. Evametaṃ	353	
PA_atk-s05_16a:353_2	jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva	353	
PA_atk-s05_16a:353_3	yasmā idaṃ viññāṇañcāyatanaṃ upasampajja viharitabbaṃ, tasmā ubhayampetaṃ ekajjhaṃ	353	
PA_atk-s05_16a:353_4	katvā “ākāsānañcāyatanaṃ samatikkammā”ti idaṃ vuttanti veditabbaṃ.	353	
PA_atk-s05_16a:354_0	Viññāṇañcāyatanūpagāti ettha pana “ananta”nti manasikātabbavasena nāssa antoti anantaṃ,	354	
PA_atk-s05_16a:354_1	anantameva ānañcaṃ, viññāṇaṃ ānañcaṃ “viññāṇānañca”nti avatvā “viññāṇañca”nti vuttaṃ.	354	
PA_atk-s05_16a:354_2	Ayañhettha ruḷhīsaddo. Tadeva viññāṇañcaṃ adhiṭṭhānaṭṭhena āyatananti viññāṇañcāyatanaṃ.	354	
PA_atk-s05_16a:354_3	Tattha jhānaṃ nibbattetvā viññāṇañcāyatanabhavaṃ upagatā viññāṇañcāyatanūpagā.	354	
PA_atk-s05_16a:355_0	Viññāṇañcāyatanaṃ samatikkammāti etthapi pubbe vuttanayeneva viññāṇañcaṃ āyatanamassa	355	
PA_atk-s05_16a:355_1	adhiṭṭhānaṭṭhenāti jhānampi viññāṇañcāyatanaṃ, vuttanayeneva ca ārammaṇampi. Evametaṃ	355	
PA_atk-s05_16a:355_2	jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva	355	
PA_atk-s05_16a:355_3	yasmā idaṃ ākiñcaññāyatanaṃ upasampajja viharitabbaṃ, tasmā ubhayampetaṃ ekajjhaṃ	355	
PA_atk-s05_16a:355_4	katvā “viññāṇañcāyatanaṃ samatikkammā”ti idaṃ vuttanti veditabbaṃ.	355	
PA_atk-s05_16a:356_0	Ākiñcaññāyatanūpagāti ettha pana nāssa kiñcananti akiñcanaṃ, antamaso bhaṅgamattampi	356	
PA_atk-s05_16a:356_1	assa avasiṭṭhaṃ natthīti vuttaṃ hoti. Akiñcanassa bhāvo ākiñcaññaṃ, ākāsānañcāyatanaviññāṇāpagamassetaṃ	356	
PA_atk-s05_16a:356_2	adhivacanaṃ. Taṃ ākiñcaññaṃ adhiṭṭhānaṭṭhena āyatananti ākiñcaññāyatanaṃ. Tattha	356	
PA_atk-s05_16a:356_3	jhānaṃ nibbattetvā ākiñcaññāyatanabhavaṃ upagatā ākiñcaññāyatanūpagā. Ayaṃ sattamaviññāṇaṭṭhitīti	356	
PA_atk-s05_16a:356_4	imaṃ sattamaṃ paṭisandhiviññāṇassa ṭhānaṃ jānāti. Nevasaññānāsaññāyatanaṃ yatheva	356	
PA_atk-s05_16a:356_5	saññāya, evaṃ viññāṇassāpi sukhumattā neva viññāṇaṃ nāviññāṇaṃ, tasmā viññāṇaṭṭhitīsu na vuttaṃ.	356	
PA_atk-s05_16a:357_0	Abhūtanti abhūtatthaṃ “rūpaṃ attā”tiādivacanaṃ. Taṃ vipallāsabhāvato atacchaṃ. Diṭṭhinissayato	357	
PA_atk-s05_16a:357_1	anatthasañhitaṃ. Atha vā abhūtanti asantaṃ avijjamānaṃ. Acorasseva “idaṃ te corikāya	357	
PA_atk-s05_16a:357_2	ābhataṃ, na idaṃ tuyhaṃ ghare dhana”ntiādivacanaṃ. Atacchanti atathākāraṃ aññathā	357	
PA_atk-s05_16a:357_3	santaṃ. Anatthasañhitanti na idhalokatthaṃ vā paralokatthaṃ vā nissitaṃ. Na taṃ tathāgato	357	
PA_atk-s05_16a:357_4	byākarotīti taṃ aniyyānikakathaṃ tathāgato na katheti. Bhūtaṃ tacchaṃ anatthasañhitanti	357	
PA_atk-s05_16a:357_5	rājakathāditiracchānakathaṃ. Bhūtaṃ tacchaṃ atthasañhitanti ariyasaccasannissitaṃ.	357	
PA_atk-s05_16a:357_6	Tatra kālaññū tathāgato hotīti tasmiṃ tatiyabyākaraṇe tassa pañhassa byākaraṇatthāya	357	
PA_atk-s05_16a:357_7	tathāgato kālaññū hoti. Mahājanassa ādānakālaṃ gahaṇakālaṃ jānitvā sahetukaṃ sakāraṇaṃ	357	
PA_atk-s05_16a:357_8	katvā yuttapattakāleyeva byākarotīti attho.	357	
PA_atk-s05_16a:358_0	Yuttapattakāle vadatīti kālavādī. Bhūtaṃ sabhāvaṃ vadatīti bhūtavādī. Paramatthaṃ	358	
PA_atk-s05_16a:358_1	nibbānaṃ vadatīti atthavādī. Maggaphaladhammaṃ vadatīti dhammavādī. Saṃvarādivinayaṃ	358	
PA_atk-s05_16a:358_2	vadatīti vinayavādī. Tattha diṭṭhanti aparimāṇāsu lokadhātūsu aparimāṇānaṃ sattānaṃ	358	
PA_atk-s05_16a:358_3	cakkhudvāresu āpāthaṃ āgacchantaṃ rūpārammaṇaṃ nāma atthi, taṃ sabbākārato jānāti	358	
PA_atk-s05_16a:358_4	passati. Evaṃ jānatā passatā ca tena taṃ iṭṭhāniṭṭhādivasena vā diṭṭhasutamutaviññātesu	358	
PA_atk-s05_16a:358_5	labbhamānakapadavasena vā “katamaṃ taṃ rūpaṃ rūpāyatanaṃ? Yaṃ rūpaṃ catunnaṃ mahābhūtānaṃ	358	
PA_atk-s05_16a:358_6	upādāya vaṇṇanibhā sanidassanaṃ sappaṭighaṃ nīlaṃ pītaka”ntiādinā nayena anekehi	358	
PA_atk-s05_16a:358_7	nāmehi terasahi vārehi dvipaññāsāya nayehi vibhajjamānaṃ tathameva hoti vitathaṃ	358	
PA_atk-s05_16a:358_8	natthi. Esa nayo sotadvārādīsupi. Āpāthamāgacchantesu saddādīsu tesaṃ vividhaṃ dassetuṃ	358	
PA_atk-s05_16a:358_9	“diṭṭhaṃ suta”nti āha. Tattha diṭṭhanti rūpāyatanaṃ. Sutanti saddāyatanaṃ. Mutanti	358	
PA_atk-s05_16a:358_10	patvā gahetabbato gandhāyatanaṃ rasāyatanaṃ phoṭṭhabbāyatanaṃ. Viññātanti sukhadukkhādidhammārammaṇaṃ.	3581	
PA_atk-s05_16a:358_11	Pattanti pariyesitvā vā apariyesitvā vā pattaṃ. Pariyesitanti pattaṃ vā apattaṃ vā	3581	
PA_atk-s05_16a:358_12	pariyesitaṃ. Anuvicaritaṃ manasāti cittena anusañcaritaṃ.	3581	
PA_atk-s05_16a:359_0	Tathāgatena abhisambuddhanti iminā etaṃ dasseti – yañhi aparimāṇāsu lokadhātūsu imassa	359	
PA_atk-s05_16a:359_1	sadevakassa lokassa nīlaṃ pītakantiādi rūpārammaṇaṃ cakkhudvāre āpāthaṃ āgacchati,	359	
PA_atk-s05_16a:359_2	“ayaṃ satto imasmiṃ khaṇe imaṃ nāma rūpārammaṇaṃ disvā sumano vā dummano vā majjhatto	359	
PA_atk-s05_16a:359_3	vā jāto”ti sabbaṃ taṃ tathāgatassa evaṃ abhisambuddhaṃ. Tathā yaṃ aparimāṇāsu lokadhātūsu	359	
PA_atk-s05_16a:359_4	imassa sadevakassa lokassa bherisaddo mudiṅgasaddotiādi saddārammaṇaṃ sotadvāre āpāthaṃ	359	
PA_atk-s05_16a:359_5	āgacchati, mūlagandho tacagandhotiādi gandhārammaṇaṃ ghānadvāre āpāthaṃ āgacchati,	359	
PA_atk-s05_16a:359_6	mūlaraso khandharasotiādi rasārammaṇaṃ jivhādvāre āpāthaṃ āgacchati, kakkhaḷaṃ mudukantiādi	359	
PA_atk-s05_16a:359_7	pathavīdhātutejodhātuvāyodhātubhedaṃ phoṭṭhabbārammaṇaṃ kāyadvāre āpāthaṃ āgacchati,	359	
PA_atk-s05_16a:359_8	“ayaṃ satto imasmiṃ khaṇe imaṃ nāma phoṭṭhabbārammaṇaṃ phusitvā sumano vā dummano	359	
PA_atk-s05_16a:359_9	vā majjhatto vā jāto”ti sabbaṃ taṃ tathāgatassa evaṃ abhisambuddhaṃ. Tathā yaṃ aparimāṇāsu	359	
PA_atk-s05_16a:359_10	lokadhātūsu imassa sadevakassa lokassa sukhadukkhādibhedaṃ dhammārammaṇaṃ manodvārassa	3591	
PA_atk-s05_16a:359_11	āpāthaṃ āgacchati, “ayaṃ satto imasmiṃ khaṇe imaṃ nāma dhammārammaṇaṃ vijānitvā sumano	3591	
PA_atk-s05_16a:359_12	vā dummano vā majjhatto vā jāto”ti sabbaṃ taṃ tathāgatassa evaṃ abhisambuddhaṃ.	3591	
PA_atk-s05_16a:360_0	Yañhi, cunda, imesaṃ sattānaṃ diṭṭhaṃ sutaṃ mutaṃ viññātaṃ, tattha tathāgatena adiṭṭhaṃ	360	
PA_atk-s05_16a:360_1	vā asutaṃ vā amutaṃ vā aviññātaṃ vā natthi, imassa pana mahājanassa pariyesitvā apattampi	360	
PA_atk-s05_16a:360_2	atthi, apariyesitvā apattampi atthi, pariyesitvā pattampi atthi, apariyesitvā pattampi	360	
PA_atk-s05_16a:360_3	atthi, sabbampi tathāgatassa asampattaṃ nāma natthi ñāṇena asacchikataṃ. Tasmā tathāgatoti	360	
PA_atk-s05_16a:360_4	vuccatīti yaṃ tathā lokena gataṃ, tassa tatheva gatattā tathāgatoti vuccatīti. Pāḷiyaṃ	360	
PA_atk-s05_16a:360_5	pana “abhisambuddha”nti vuttaṃ, taṃ gatasaddena ekatthaṃ. Iminā nayena sabbavāresu	360	
PA_atk-s05_16a:360_6	tathāgatoti nigamassa attho veditabbo.	360	
PA_atk-s05_16a:361_0	“Yañca, cunda, rattiṃ tathāgato anuttaraṃ sammāsambodhiṃ abhisambujjhati, yañca rattiṃ	361	
PA_atk-s05_16a:361_1	anupādisesāya nibbānadhātuyā parinibbāyati, yaṃ etasmiṃ antare bhāsati lapati niddisati,	361	
PA_atk-s05_16a:361_2	sabbaṃ taṃ tatheva hoti, no aññathā, tasmā tathāgatoti vuccatī”ti –	361	
PA_atk-s05_16a:362_0	Ettha yaṃ rattiṃ bhagavā bodhimaṇḍe apparājitapallaṅke nisinno tiṇṇaṃ mārānaṃ matthakaṃ	362	
PA_atk-s05_16a:362_1	madditvā anuttarasammāsambodhiṃ abhisambuddho, yañca rattiṃ yamakasālānamantare anupādisesāya	362	
PA_atk-s05_16a:362_2	nibbānadhātuyā parinibbāyi, etthantare pañcacattālīsavassaparimāṇe kāle paṭhamabodhiyāpi	362	
PA_atk-s05_16a:362_3	majjhimabodhiyāpi pacchimabodhiyāpi yaṃ bhagavatā bhāsitaṃ suttaṃ geyyaṃ…pe… vedallaṃ,	362	
PA_atk-s05_16a:362_4	taṃ sabbaṃ atthato ca byañjanato ca anupavajjaṃ anūnamanadhikaṃ sabbākāraparipuṇṇaṃ	362	
PA_atk-s05_16a:362_5	rāgamadanimmadanaṃ dosamohamadanimmadanaṃ natthi, tattha vāḷaggamattampi avakkhalitaṃ,	362	
PA_atk-s05_16a:362_6	sabbaṃ taṃ ekamuddikāya lañchitaṃ viya, ekanāḷiyā mitaṃ viya, ekatulāya tulitaṃ viya	362	
PA_atk-s05_16a:362_7	ca tathameva hoti vitathaṃ natthi. Tenāha – “yañca, cunda, rattiṃ tathāgato…pe… sabbaṃ	362	
PA_atk-s05_16a:362_8	taṃ tathameva hoti, no aññathā tasmā tathāgatoti vuccatī”ti. Gadaattho hi ettha gatasaddo.	362	
PA_atk-s05_16a:363	Api ca – āgadanaṃ āgado, vacananti attho. Tatho aviparīto āgado assāti da-kārassa ta-kāraṃ katvā gatoti evametasmiṃ atthe padasiddhi veditabbā.	36	
PA_atk-s05_16a:364_0	“Yathāvādī, cunda…pe… vuccatī”ti ettha bhagavato vācāya kāyo anulometi kāyassapi	364	
PA_atk-s05_16a:364_1	vācā, tasmā bhagavā yathāvādī tathākārī, yathākārī tathāvādī ca hoti, evaṃbhūtassa	364	
PA_atk-s05_16a:364_2	cassa yathā vācā, kāyopi tathā gato pavattoti attho. Yathā ca kāyo, vācāpi tathā	364	
PA_atk-s05_16a:364_3	gatā pavattāti tathāgatoti evamettha padasiddhi veditabbā.	364	
PA_atk-s05_16a:365_0	Abhibhū anabhibhūtoti upari bhavaggaṃ heṭṭhā avīcipariyantaṃ aparimāṇāsu lokadhātūsu	365	
PA_atk-s05_16a:365_1	sabbasatte abhibhavati sīlenapi samādhināpi paññāyapi vimuttiyāpi na tassa tulā vā	365	
PA_atk-s05_16a:365_2	pamāṇaṃ vā atthi. Atulo appameyyo anuttaro rājarājā devadevo sakkānaṃ atisakko brahmānaṃ	365	
PA_atk-s05_16a:365_3	atibrahmā. Aññadatthūti ekaṃsatthe nipāto. Dakkhatīti daso. Vasaṃ vattetīti vasavattī.	365	
PA_atk-s05_16a:366_0	Tatrāyaṃ padasiddhi veditabbā – agado viya agado, ko panesa? Desanāvilāso ceva puññussayo	366	
PA_atk-s05_16a:366_1	ca. Tena hesa mahānubhāvo bhisakko dibbāgadena sappe viya sabbaparappavādino sadevakañca	366	
PA_atk-s05_16a:366_2	lokaṃ abhibhavati. Iti sabbalokābhibhavane tatho aviparīto desanāvilāsamayo ceva	366	
PA_atk-s05_16a:366_3	puññussayo ca agado assāti da-kārassa ta-kāraṃ katvā tathāgatoti veditabbo.	366	
PA_atk-s05_16a:367_0	Idhatthaññeva jānāti kammābhisaṅkhāravasenāti apuññābhisaṅkhāravasena idhatthaññeva	367	
PA_atk-s05_16a:367_1	jānāti. Kāyassa bhedā paraṃ maraṇāti upādinnakhandhabhedā maraṇato paraṃ. Apāyantiādīsu	367	
PA_atk-s05_16a:367_2	vuḍḍhisaṅkhātasukhasātato ayā apetattā apāyo. Dukkhassa gati paṭisaraṇanti duggati.	367	
PA_atk-s05_16a:367_3	Dukkarakārino ettha vinipatantīti vinipāto. Niratiaṭṭhena nirassādaṭṭhena nirayo.	367	
PA_atk-s05_16a:367_4	Taṃ apāyaṃ…pe… nirayaṃ. Upapajjissatīti paṭisandhivasena uppajjissati. Tiracchānayoninti	367	
PA_atk-s05_16a:367_5	tiriyaṃ añcantīti tiracchānā, tesaṃ yoni tiracchānayoni, taṃ tiracchānayoniṃ. Pettivisayanti	367	
PA_atk-s05_16a:367_6	paccabhāvaṃ pattānaṃ visayoti pettivisayo, taṃ pettivisayaṃ. Manaso ussannatāya manussā,	367	
PA_atk-s05_16a:367_7	tesu manussesu. Ito paraṃ kammābhisaṅkhāravasenāti ettha puññābhisaṅkhāravasena attho gahetabbo.	367	
PA_atk-s05_16a:368_0	Āsavānaṃ khayāti āsavānaṃ vināsena. Anāsavaṃ cetovimuttinti āsavavirahitaṃ arahattaphalasamādhiṃ.	368	
PA_atk-s05_16a:368_1	Paññāvimuttinti arahattaphalapaññaṃ. Arahattaphalasamādhi rāgavirāgā cetovimutti,	368	
PA_atk-s05_16a:368_2	arahattaphalapaññā avijjāvirāgā paññāvimuttīti veditabbā. Taṇhācaritena vā appanājhānabalena	368	
PA_atk-s05_16a:368_3	kilese vikkhambhetvā adhigataṃ arahattaphalaṃ rāgavirāgā cetovimutti, diṭṭhicaritena	368	
PA_atk-s05_16a:368_4	upacārajjhānamattaṃ nibbattetvā vipassitvā adhigataṃ arahattaphalaṃ avijjāvirāgā	368	
PA_atk-s05_16a:368_5	paññāvimutti. Anāgāmiphalaṃ vā kāmarāgaṃ sandhāya rāgavirāgā cetovimutti, arahattaphalaṃ	368	
PA_atk-s05_16a:368_6	sabbappakārato avijjāvirāgā paññāvimutti.	368	
PA_atk-s05_16a:369_0	Ākiñcaññāyatanaṃ dhimuttanti vimokkhenāti kenaṭṭhena vimokkho veditabboti? Adhimuccanaṭṭhena.	369	
PA_atk-s05_16a:369_1	Ko ayaṃ adhimuccanaṭṭho nāma? Paccanīkadhammehi ca suṭṭhu vimuccanaṭṭho, ārammaṇe	369	
PA_atk-s05_16a:369_2	ca abhirativasena suṭṭhu vimuccanaṭṭho, pitu aṅke vissaṭṭhaaṅgapaccaṅgassa dārakassa	369	
PA_atk-s05_16a:369_3	sayanaṃ viya aniggahitabhāvena nirāsaṅkatāya ārammaṇe pavattīti vuttaṃ hoti. Evarūpena	369	
PA_atk-s05_16a:369_4	vimokkhena dhimuttanti. Viññāṇañcāyatanaṃ muñcitvā ākiñcaññāyatane nirāsaṅkavasena	369	
PA_atk-s05_16a:369_5	dhimuttaṃ allīnaṃ. Tatrādhimuttanti tasmiṃ samādhimhi allīnaṃ. Tadadhimuttanti tasmiṃ	369	
PA_atk-s05_16a:369_6	jhāne adhimuttaṃ. Tadādhipateyyanti taṃ jhānaṃ jeṭṭhakaṃ. Rūpādhimuttotiādīni pañca	369	
PA_atk-s05_16a:369_7	kāmaguṇagarukavasena vuttāni. Kulādhimuttotiādīni tīṇi khattiyādikulagarukavasena	369	
PA_atk-s05_16a:369_8	vuttāni. Lābhādhimuttotiādīni aṭṭha lokadhammavasena vuttāni. Dhīvarādhimuttotiādīni	369	
PA_atk-s05_16a:369_9	cattāri paccayavasena vuttāni. Suttantādhimuttotiādīni piṭakattayavasena vuttāni.	369	
PA_atk-s05_16a:369_10	Āraññakaṅgādhimuttotiādīni dhutaṅgasamādānavasena vuttāni. Paṭhamajjhānādhimuttotiādīni	3691	
PA_atk-s05_16a:369_11	paṭilābhavasena vuttāni.	3691	
PA_atk-s05_16a:370	Kammaparāyaṇanti abhisaṅkhāravasena. Vipākaparāyaṇanti pavattivasena. Kammagarukanti cetanāgarukaṃ. Paṭisandhigarukanti upapattigarukaṃ.	37	
PA_atk-s05_16a:371_0	84. Ākiñcaññāsambhavaṃ ñatvāti ākiñcaññāyatanasamāpattito vuṭṭhahitvā ākiñcaññāyatanajanakakammābhisaṅkhāraṃ	371	
PA_atk-s05_16a:371_1	ñatvā “kinti palibodho aya”nti. Nandisaṃyojanaṃ itīti yā catutthaarūparāgasaṅkhātā	371	
PA_atk-s05_16a:371_2	nandī tañca saṃyojanaṃ ñatvā. Tato tattha vipassatīti atha tattha ākiñcaññāyatanasamāpattito	371	
PA_atk-s05_16a:371_3	vuṭṭhahitvā taṃ samāpattiṃ aniccādivasena vipassati. Etaṃ ñāṇaṃ tathaṃ tassāti etaṃ	371	
PA_atk-s05_16a:371_4	tassa puggalassa evaṃ vipassato anukkamena uppannaṃ arahattañāṇaṃ aviparītaṃ. Vusīmatoti	371	
PA_atk-s05_16a:371_5	vusitavantassa. Sesaṃ sabbattha pākaṭameva.	371	
PA_atk-s05_16a:372	Evaṃ bhagavā idampi suttaṃ arahattanikūṭeneva desesi, desanāpariyosāne ca pubbasadiso eva dhammābhisamayo ahosīti.	37	
PA_atk-s05_16a:373	Saddhammappajjotikāya cūḷaniddesa-aṭṭhakathāya	37	
PA_atk-s05_16a:374	Posālamāṇavasuttaniddesavaṇṇanā niṭṭhitā.	37	
PA_atk-s05_16a:375	15. Mogharājamāṇavasuttaniddesavaṇṇanā	37	
PA_atk-s05_16a:376_0	85. Pannarasame mogharājasutte – dvāhanti dve vāre ahaṃ. So hi pubbe ajitasuttassa	376	
PA_atk-s05_16a:376_1	ca tissametteyyasuttassa ca avasāne dvikkhattuṃ bhagavantaṃ pucchi, bhagavā panassa	376	
PA_atk-s05_16a:376_2	indriyaparipākaṃ āgamayamāno na byākāsi. Tenāha – “dvāhaṃ sakkaṃ apucchissa”nti.	376	
PA_atk-s05_16a:376_3	Yāvatatiyañca devīsi, byākarotīti me sutanti yāvatatiyañca sahadhammikaṃ puṭṭho visuddhidevabhūto	376	
PA_atk-s05_16a:376_4	isi bhagavā sammāsambuddho byākarotīti evaṃ me sutaṃ. Godhāvarītīreyeva kira so evamassosi.	376	
PA_atk-s05_16a:376_5	Tenāha – “byākarotīti me suta”nti. Imissā gāthāya niddese yaṃ vattabbaṃ siyā, taṃ	376	
PA_atk-s05_16a:376_6	heṭṭhā vuttanayaṃ eva.	376	
PA_atk-s05_16a:377_0	86. Ayaṃ lokoti manussaloko. Paro lokoti taṃ ṭhapetvā avaseso. Sadevakoti brahmalokaṃ	377	
PA_atk-s05_16a:377_1	ṭhapetvā avaseso upapattidevasammutidevayutto. “Brahmaloko sadevako”ti etaṃ vā “sadevako	377	
PA_atk-s05_16a:377_2	loko”tiādinayanidassanamattaṃ. Tena sabbopi tathāvuttappakāraloko veditabbo.	377	
PA_atk-s05_16a:378	87. Evaṃ abhikkantadassāvinti evaṃ aggadassāviṃ, sadevakassa lokassa ajjhāsayādhimuttigatiparāyaṇādīni passituṃ samatthanti dasseti.	37	
PA_atk-s05_16a:379_0	88. Suññato lokaṃ avekkhassūti avasiyapavattasallakkhaṇavasena vā tucchasaṅkhārasamanupassanāvasena	379	
PA_atk-s05_16a:379_1	vāti dvīhākārehi suññato lokaṃ passa. Attānudiṭṭhiṃ ūhaccāti sakkāyadiṭṭhiṃ uddharitvā.	379	
PA_atk-s05_16a:380_0	Lujjatīti bhijjati. Cakkhatīti cakkhu. Tadetaṃ sasambhāracakkhuno setamaṇḍalaparikkhittassa	380	
PA_atk-s05_16a:380_1	kaṇhamaṇḍalassa majjhe abhimukhe ṭhitānaṃ sarīrasaṇṭhānuppattidesabhūte diṭṭhamaṇḍale	380	
PA_atk-s05_16a:380_2	cakkhuviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. Rūpayantīti	380	
PA_atk-s05_16a:380_3	rūpā, vaṇṇavikāramāpajjantā hadayaṅgatabhāvaṃ pakāsentīti attho. Cakkhuto pavattaṃ	380	
PA_atk-s05_16a:380_4	viññāṇaṃ, cakkhussa vā cakkhusannissitaṃ vā viññāṇaṃ cakkhuviññāṇaṃ. Cakkhuto pavatto	380	
PA_atk-s05_16a:380_5	samphasso cakkhusamphasso. Cakkhusamphassapaccayāti cakkhuviññāṇasampayuttaphassapaccayā.	380	
PA_atk-s05_16a:380_6	Vedayitanti vindanaṃ, vedanāti attho. Tadeva sukhayatīti sukhaṃ, yassa uppajjati,	380	
PA_atk-s05_16a:380_7	taṃ sukhitaṃ karotīti attho. Suṭṭhu vā khādati, khanati ca kāyacittābādhanti sukhaṃ.	380	
PA_atk-s05_16a:380_8	Dukkhayatīti dukkhaṃ. Yassa uppajjati, taṃ dukkhitaṃ karotīti attho. Na dukkhaṃ na	380	
PA_atk-s05_16a:380_9	sukhanti adukkhamasukhaṃ. Ma-kāro sandhipadavasena vutto. So pana cakkhusamphasse	380	
PA_atk-s05_16a:380_10	attanā sampayuttāya vedanāya sahajātaaññamaññanissayavipākaāhārasampayuttaatthiavigatavasena	3801	
PA_atk-s05_16a:380_11	aṭṭhadhā paccayo hoti, sampaṭicchanasampayuttāya anantarasamanantarūpanissayanatthivigatavasena	3801	
PA_atk-s05_16a:380_12	pañcadhā, santīraṇādisampayuttānaṃ upanissayavaseneva paccayo hoti.	3801	
PA_atk-s05_16a:381_0	Suṇātīti sotaṃ, taṃ sasambhārasotabilassa anto tanutambalomācite aṅgulivedhakasaṇṭhāne	381	
PA_atk-s05_16a:381_1	padese sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. Saddīyantīti	381	
PA_atk-s05_16a:381_2	saddā, udāharīyantīti attho. Ghāyatīti ghānaṃ, taṃ sasambhāraghānabilassa anto ajapadasaṇṭhāne	381	
PA_atk-s05_16a:381_3	padese ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati. Gandhiyantīti	381	
PA_atk-s05_16a:381_4	gandhā, attano vatthuṃ sūciyantīti attho. Jīvitaṃ avhāyatīti jivhā, sāyanaṭṭhena	381	
PA_atk-s05_16a:381_5	vā jivhā. Sā sasambhārajivhāya atiaggamūlapassāni vajjetvā uparimatalamajjhe bhinnauppaladalaggasaṇṭhāne	381	
PA_atk-s05_16a:381_6	padese jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati. Rasanti	381	
PA_atk-s05_16a:381_7	te sattāti rasā, assādentīti attho.	381	
PA_atk-s05_16a:382_0	Kucchitānaṃ āsavadhammānaṃ āyoti kāyo. Āyoti uppattideso. So yāvatā imasmiṃ kāye	382	
PA_atk-s05_16a:382_1	upādinnapavatti nāma atthi, tattha yebhuyyena kāyappasādo kāyaviññāṇādīnaṃ yathārahaṃ	382	
PA_atk-s05_16a:382_2	vatthudvārabhāvaṃ sādhayamāno tiṭṭhati. Phusiyantīti phoṭṭhabbā. Manatīti mano, vijānātīti	382	
PA_atk-s05_16a:382_3	attho. Attano lakkhaṇaṃ dhārentīti dhammā. Manoti sahāvajjanabhavaṅgaṃ. Dhammāti	382	
PA_atk-s05_16a:382_4	nibbānaṃ muñcitvā avasesā dhammārammaṇadhammā. Manoviññāṇanti javanamanoviññāṇaṃ.	382	
PA_atk-s05_16a:382_5	Manosamphassoti taṃsampayutto phasso, so sampayuttāya vedanāya vipākapaccayavajjehi	382	
PA_atk-s05_16a:382_6	sesehi sattahi paccayehi paccayo hoti. Anantarāya teheva sesānaṃ upanissayeneva paccayo hoti.	382	
PA_atk-s05_16a:383_0	Avasiyapavattasallakkhaṇavasena vāti avaso hutvā pavattasaṅkhāre passanavasena olokanavasenāti	383	
PA_atk-s05_16a:383_1	attho. Rūpe vaso na labbhatīti rūpasmiṃ vasavattibhāvo issarabhāvo na labbhati. Vedanādīsupi eseva nayo.	383	
PA_atk-s05_16a:384_0	Nāyaṃ, bhikkhave, kāyo tumhākanti attani sati attaniyaṃ nāma hoti, attāyeva ca natthi.	384	
PA_atk-s05_16a:384_1	Tasmā “nāyaṃ, bhikkhave, kāyo tumhāka”nti āha. Nāpi aññesanti añño nāma paresaṃ attā.	384	
PA_atk-s05_16a:384_2	Tasmiṃ sati aññesaṃ nāma siyā, sopi natthi. Tasmā “nāpi aññesa”nti āha. Purāṇamidaṃ,	384	
PA_atk-s05_16a:384_3	bhikkhave, kammanti nayidaṃ purāṇakammameva, purāṇakammanibbatto panesa kāyo. Tasmā	384	
PA_atk-s05_16a:384_4	paccayavohārena evaṃ vutto. Abhisaṅkhatantiādi kammavohārasseva vasena purimaliṅgasabhāvatāya	384	
PA_atk-s05_16a:384_5	vuttaṃ. Ayaṃ panettha attho – abhisaṅkhatanti paccayehi katoti daṭṭhabbo. Abhisañcetayitanti	384	
PA_atk-s05_16a:384_6	cetanāvatthuko, cetanāmūlakoti daṭṭhabbo. Vedaniyanti vedanāya vatthūti daṭṭhabbo.	384	
PA_atk-s05_16a:385_0	Rūpe sāro na labbhatīti rūpasmiṃ niccādisāro na labbhati. Vedanādīsupi eseva nayo.	385	
PA_atk-s05_16a:385_1	Rūpaṃ assāraṃ nissāranti rūpaṃ assāraṃ sāravirahitañca. Sārāpagatanti sārato apagataṃ.	385	
PA_atk-s05_16a:385_2	Niccasārasārena vāti bhaṅgaṃ atikkamitvā pavattamānena niccasārena vā. Kassaci niccasārassa	385	
PA_atk-s05_16a:385_3	abhāvato niccasārena sāro natthi. Sukhasārasārena vāti ṭhitisukhaṃ atikkamitvā pavattamānassa	385	
PA_atk-s05_16a:385_4	kassaci sukhasārassa abhāvato sukhasārasārena vā. Attasārasārena vāti attattaniyasārasārena	385	
PA_atk-s05_16a:385_5	vā. Niccena vāti bhaṅgaṃ atikkamitvā pavattamānassa kassaci niccassa abhāvato niccena	385	
PA_atk-s05_16a:385_6	vā. Dhuvena vāti vijjamānakālepi paccayāyattavuttitāya thirassa kassaci abhāvato	385	
PA_atk-s05_16a:385_7	dhuvena vā. Sassatena vāti abbocchinnassa sabbakāle vijjamānassa kassaci abhāvato	385	
PA_atk-s05_16a:385_8	sassatena vā. Avipariṇāmadhammena vāti jarābhaṅgavasena avipariṇāmapakatikassa kassaci	385	
PA_atk-s05_16a:385_9	abhāvato avipariṇāmadhammena vā.	385	
PA_atk-s05_16a:386_0	Cakkhu suññaṃ attena vā attaniyena vāti “kārako vedako sayaṃvasī”ti evaṃ parikappikena	386	
PA_atk-s05_16a:386_1	attanā vā attābhāvatoyeva attano santakena parikkhārena ca suññaṃ. Sabbaṃ cakkhādilokiyadhammajātaṃ	386	
PA_atk-s05_16a:386_2	yasmā attā ca ettha natthi, attaniyañca ettha natthi, tasmā “suñña”nti vuccatīti	386	
PA_atk-s05_16a:386_3	attho. Lokuttarāpi dhammā attattaniyehi suññāyeva, suññātītadhammā natthīti vuttaṃ	386	
PA_atk-s05_16a:386_4	hoti. Tasmiṃ dhamme attattaniyasārassa natthibhāvo vutto hoti. Loke ca “suññaṃ gharaṃ	386	
PA_atk-s05_16a:386_5	suñño ghaṭo”ti vutto gharassa ghaṭassa ca natthibhāvo na hoti, tasmiṃ ghaṭe ca aññassa	386	
PA_atk-s05_16a:386_6	natthibhāvo vutto hoti. Bhagavatā ca iti yampi koci tattha na hoti, tena taṃ suññaṃ.	386	
PA_atk-s05_16a:386_7	Yaṃ pana tattha avasiṭṭhaṃ hoti, taṃ santaṃ idamatthīti pajānātīti ayamevattho vutto.	386	
PA_atk-s05_16a:386_8	Tathā ñāyaganthe saddaganthe ca ayamevattho. Iti imasmiṃ sutte anattalakkhaṇameva	386	
PA_atk-s05_16a:386_9	kathitaṃ. Anissariyatoti attano issariye avasavattanato. Akāmakāriyatoti attano akāmaṃ	386	
PA_atk-s05_16a:386_10	arucikaraṇavasena. Apāpuṇiyatoti ṭhātuṃ patiṭṭhābhāvato. Avasavattanatoti attano	3861	
PA_atk-s05_16a:386_11	vase avattanato. Paratoti aniccato paccayāyattavuttito. Vivittatoti nissarato.	3861	
PA_atk-s05_16a:387_0	Suddhanti kevalaṃ issarakālapakatīhi vinā kevalaṃ paccayāyattapavattivasena pavattamānaṃ	387	
PA_atk-s05_16a:387_1	suddhaṃ nāma. Attaniyavirahito suddhadhammapuñjoti ca. Suddhaṃ dhammasamuppādaṃ,	387	
PA_atk-s05_16a:387_2	suddhaṃ saṅkhārasantatinti suddhaṃ passantassa jānantassa saṅkhārānaṃ santatiṃ abbocchinnasaṅkhārasantatiṃ.	387	
PA_atk-s05_16a:387_3	Tatheva suddhaṃ passantassa saṅkhārādīni, ekaṭṭhāni ādarena dvattikkhattuṃ vuttāni.	387	
PA_atk-s05_16a:387_4	Evaṃ passantassa maraṇamukhe bhayaṃ na hoti. Gāmaṇīti ālapanaṃ. Tiṇakaṭṭhasamaṃ lokanti	387	
PA_atk-s05_16a:387_5	imaṃ upādinnakkhandhasaṅkhātaṃ lokaṃ. Yadā tiṇakaṭṭhasamaṃ paññāya passati. Yathā	387	
PA_atk-s05_16a:387_6	araññe tiṇakaṭṭhādīsu gaṇhantesu attānaṃ vā attaniyaṃ vā gaṇhātīti na hoti, tesu	387	
PA_atk-s05_16a:387_7	vā tiṇakaṭṭhādīsu sayameva nassantesupi vinassantesupi attā nassati, attaniyo nassatīti	387	
PA_atk-s05_16a:387_8	na hoti. Evaṃ imasmiṃ kāyepi nassante vā vinassante vā attā vā attaniyaṃ vā bhijjatīti	387	
PA_atk-s05_16a:387_9	apassanto paññāya tiṇakaṭṭhasamaṃ passatīti vuccati. Nāññaṃ patthayate kiñci, aññatrappaṭisandhiyāti	387	
PA_atk-s05_16a:387_10	paṭisandhivirahitaṃ nibbānaṃ ṭhapetvā aññaṃ bhavaṃ vā attabhāvaṃ vā na pattheti.	3871	
PA_atk-s05_16a:388_0	Rūpaṃ samannesatīti rūpassa sāraṃ pariyesati. Ahanti vāti diṭṭhivasena. Mamanti vāti	388	
PA_atk-s05_16a:388_1	taṇhāvasena. Asmīti vāti mānavasena. Tampi tassa na hotīti taṃ tividhampi tassa puggalassa na hoti.	388	
PA_atk-s05_16a:389_0	Idhāti desāpadese nipāto, svāyaṃ katthaci lokaṃ upādāya vuccati. Yathāha – “idha	389	
PA_atk-s05_16a:389_1	tathāgato loke uppajjatī”ti. Katthaci sāsanaṃ. Yathāha – “idheva, bhikkhave, samaṇo,	389	
PA_atk-s05_16a:389_2	idha dutiyo samaṇo”ti. Katthaci okāsaṃ. Yathāha –	389	
PA_atk-s05_16a:390	“Idheva tiṭṭhamānassa, devabhūtassa me sato;	39	
PA_atk-s05_16a:391	Punarāyu ca me laddho, evaṃ jānāhi mārisā”ti. ;	39	
PA_atk-s05_16a:392_0	Katthaci padapūraṇamattameva. Yathāha – “idhāhaṃ, bhikkhave, bhuttāvī assaṃ pavārito”ti.	392	
PA_atk-s05_16a:392_1	Idha pana lokaṃ upādāya vuttoti veditabbo. Assutavā puthujjanoti ettha pana āgamādhigamābhāvā	392	
PA_atk-s05_16a:392_2	ñeyyo “assutavā”iti. Yassa hi khandhadhātuāyatanapaccayākārasatipaṭṭhānādīsu uggahaparipucchāvinicchayarahitattā	392	
PA_atk-s05_16a:392_3	diṭṭhipaṭisedhako neva āgamo, paṭipattiyā adhigantabbassa anadhigatattā neva adhigamo	392	
PA_atk-s05_16a:392_4	atthi, so āgamādhigamābhāvā ñeyyo “assutavā” iti. Svāyaṃ –	392	
PA_atk-s05_16a:393	Puthūnaṃ jananādīhi, kāraṇehi puthujjano;	39	
PA_atk-s05_16a:394	Puthujjanantogadhattā, puthuvāyaṃ jano iti. ;	39	
PA_atk-s05_16a:395_0	So hi puthūnaṃ nānappakārānaṃ kilesādīnaṃ jananādīhipi kāraṇehi puthujjano. Yathāha	395	
PA_atk-s05_16a:395_1	– puthu kilese janentīti puthujjanā, puthu avihatasakkāyadiṭṭhikāti puthujjanā, puthu	395	
PA_atk-s05_16a:395_2	satthārānaṃ mukhullokikāti puthujjanā, puthu sabbagatīhi avuṭṭhitāti puthujjanā,	395	
PA_atk-s05_16a:395_3	puthu nānābhisaṅkhāre abhisaṅkharontīti puthujjanā, puthu nānāoghehi vuyhantīti puthujjanā,	395	
PA_atk-s05_16a:395_4	puthu nānāsantāpehi santappentīti puthujjanā, puthu nānāpariḷāhehi pariḍayhantīti	395	
PA_atk-s05_16a:395_5	puthujjanā, puthu pañcasu kāmaguṇesu rattā giddhā gadhitā muñchitā ajjhosannā laggā	395	
PA_atk-s05_16a:395_6	laggitā palibuddhāti puthujjanā, puthu pañcahi nīvaraṇehi āvuṭā nivuṭā ovuṭā pihitā	395	
PA_atk-s05_16a:395_7	paṭicchannā paṭikujjitāti puthujjanā, puthūnaṃ vā gaṇanapathamatītānaṃ ariyadhammaparammukhānaṃ	395	
PA_atk-s05_16a:395_8	nīcadhammasamācārānaṃ janānaṃ antogadhattāpi puthujjanā, puthuva ayaṃ visuṃyeva saṅkhyaṃ	395	
PA_atk-s05_16a:395_9	gato, visaṃsaṭṭho sīlasutādiguṇayuttehi ariyehi janotipi puthujjano. Evametehi “assutavā	395	
PA_atk-s05_16a:395_10	puthujjano”ti dvīhi padehi ye te –	3951	
PA_atk-s05_16a:396	“Duve puthujjanā vuttā, buddhenādiccabandhunā;	39	
PA_atk-s05_16a:397	Andho puthujjano eko, kalyāṇeko puthujjano”ti. –	39	
PA_atk-s05_16a:398	Dve puthujjanā vuttā, tesu andhaputhujjano vutto hotīti veditabbo.	39	
PA_atk-s05_16a:399_0	Ariyānaṃ adassāvītiādīsu ariyāti ārakattā kilesehi, anaye na iriyanato, aye iriyanato,	399	
PA_atk-s05_16a:399_1	sadevakena ca lokena araṇīyato buddhā ca paccekabuddhā ca buddhasāvakā ca vuccanti,	399	
PA_atk-s05_16a:399_2	buddhā eva vā idha ariyā. Yathāha – “sadevake, bhikkhave, loke…pe… tathāgato ariyoti vuccatī”ti.	399	
PA_atk-s05_16a:400_0	Sappurisāti ettha pana paccekabuddhā tathāgatasāvakā ca “sappurisā”ti veditabbā.	400	
PA_atk-s05_16a:400_1	Te hi lokuttaraguṇayogena sobhanā purisāti sappurisā. Sabbeva vā ete dvidhāpi vuttā.	400	
PA_atk-s05_16a:400_2	Buddhāpi hi ariyā ca sappurisā ca paccekabuddhāpi buddhasāvakāpi. Yathāha –	400	
PA_atk-s05_16a:401	“Yo ve kataññū katavedi dhīro, kalyāṇamitto daḷhabhatti ca hoti;	40	
PA_atk-s05_16a:402	Dukhitassa sakkacca karoti kiccaṃ, tathāvidhaṃ sappurisaṃ vadantī”ti. ;	40	
PA_atk-s05_16a:403_0	“Kalyāṇamitto daḷhabhatti ca hotī”ti ettāvatā hi buddhasāvako vutto. Kataññutādīhi	403	
PA_atk-s05_16a:403_1	paccekabuddhā buddhāti, yo imesaṃ ariyānaṃ adassanasīlo, na ca dassane sādhukārī,	403	
PA_atk-s05_16a:403_2	so ariyānaṃ adassāvīti veditabbo. So cakkhunā adassāvī, ñāṇena adassāvīti duvidho,	403	
PA_atk-s05_16a:403_3	tesu ñāṇena adassāvī idha adhippeto. Maṃsacakkhunā hi dibbacakkhunā vā ariyā diṭṭhāpi	403	
PA_atk-s05_16a:403_4	adiṭṭhāva honti tesaṃ cakkhunā vaṇṇamattagahaṇato, na ariyabhāvagocarato. Soṇasiṅgālādayopi	403	
PA_atk-s05_16a:403_5	cakkhunā ariye passanti, na ca te ariyānaṃ dassāvino.	403	
PA_atk-s05_16a:404_0	Tatridaṃ vatthu – cittalapabbatavāsino kira khīṇāsavattherassa upaṭṭhāko vuḍḍhapabbajito	404	
PA_atk-s05_16a:404_1	ekadivasaṃ therena saddhiṃ piṇḍāya caritvā therassa pattacīvaraṃ gahetvā piṭṭhito	404	
PA_atk-s05_16a:404_2	āgacchanto theraṃ pucchi – “ariyā nāma, bhante, kīdisā”ti? Thero āha – “idhekacco	404	
PA_atk-s05_16a:404_3	mahallako ariyānaṃ pattacīvaraṃ gahetvā vattapaṭipattiṃ katvā saha carantopi neva	404	
PA_atk-s05_16a:404_4	ariye jānāti, evaṃ dujjānā, āvuso, ariyā”ti. Evaṃ vuttepi so neva aññāsi. Tasmā cakkhunā	404	
PA_atk-s05_16a:404_5	dassanaṃ na dassanaṃ, ñāṇena dassanameva dassanaṃ. Yathāha – “alaṃ te, vakkali, kiṃ	404	
PA_atk-s05_16a:404_6	te iminā pūtikāyena diṭṭhena, yo kho, vakkali, dhammaṃ passati, so maṃ passatī”ti.	404	
PA_atk-s05_16a:404_7	Tasmā cakkhunā passantopi ñāṇena ariyehi diṭṭhaṃ aniccādilakkhaṇaṃ apassanto, ariyānaṃ	404	
PA_atk-s05_16a:404_8	adhigatañca dhammaṃ anadhigacchanto, ariyakaradhammānaṃ ariyabhāvassa ca adiṭṭhattā	404	
PA_atk-s05_16a:404_9	“ariyānaṃ adassāvī”ti veditabbo.	404	
PA_atk-s05_16a:405	Ariyadhammassa akovidoti satipaṭṭhānādibhede ariyadhamme akusalo. Ariyadhamme avinītoti ettha pana –	40	
PA_atk-s05_16a:406	Duvidho vinayo nāma, ekamekettha pañcadhā;	40	
PA_atk-s05_16a:407	Abhāvato tassa ayaṃ, “avinīto”ti vuccati. ;	40	
PA_atk-s05_16a:408_0	Ayañhi saṃvaravinayo pahānavinayoti duvidho vinayo. Ettha ca duvidhepi vinaye ekamekopi	408	
PA_atk-s05_16a:408_1	vinayo pañcadhā bhijjati. Saṃvaravinayopi hi sīlasaṃvaro satisaṃvaro ñāṇasaṃvaro	408	
PA_atk-s05_16a:408_2	khantisaṃvaro vīriyasaṃvaroti pañcavidho. Pahānavinayopi tadaṅgappahānaṃ vikkhambhanappahānaṃ	408	
PA_atk-s05_16a:408_3	samucchedappahānaṃ paṭippassaddhippahānaṃ nissaraṇappahānanti pañcavidho.	408	
PA_atk-s05_16a:409	Tattha “iminā pātimokkhasaṃvarena upeto hoti samupeto”ti ayaṃ sīlasaṃvaro. “Rakkhati cakkhundriyaṃ, cakkhundriye saṃvaraṃ āpajjatī”ti ayaṃ satisaṃvaro.	40	
PA_atk-s05_16a:410	“Yāni sotāni lokasmiṃ, (ajitāti bhagavā,)	41	
PA_atk-s05_16a:411	Sati tesaṃ nivāraṇaṃ;	41	
PA_atk-s05_16a:412	Sotānaṃ saṃvaraṃ brūmi, paññāyete pidhiyyare”ti. –	41	
PA_atk-s05_16a:413_0	Ayaṃ ñāṇasaṃvaro. “Khamo hoti sītassa uṇhassā”ti ayaṃ khantisaṃvaro. “Uppannaṃ kāmavitakkaṃ	413	
PA_atk-s05_16a:413_1	nādhivāsetī”ti ayaṃ vīriyasaṃvaro. Sabbopi cāyaṃ saṃvaro yathāsakaṃ saṃvaritabbānaṃ	413	
PA_atk-s05_16a:413_2	vinetabbānañca kāyaduccaritādīnaṃ saṃvaraṇato “saṃvaro”, vinayanato “vinayo”ti vuccati.	413	
PA_atk-s05_16a:413_3	Evaṃ tāva saṃvaravinayo pañcadhā bhijjatīti veditabbo.	413	
PA_atk-s05_16a:414_0	Tathā yaṃ nāmarūpaparicchedādīsu vipassanāñāṇesu paṭipakkhabhāvato dīpālokeneva tamassa,	414	
PA_atk-s05_16a:414_1	tena tena vipassanāñāṇena tassa tassa anatthassa pahānaṃ. Seyyathidaṃ – nāmarūpavavatthānena	414	
PA_atk-s05_16a:414_2	sakkāyadiṭṭhiyā, paccayapariggahena ahetuvisamahetudiṭṭhīnaṃ, tasseva aparabhāgena	414	
PA_atk-s05_16a:414_3	kaṅkhāvitaraṇena kathaṃkathībhāvassa, kalāpasammasanena “ahaṃ mamā”ti gāhassa, maggāmaggavavatthānena	414	
PA_atk-s05_16a:414_4	amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,	414	
PA_atk-s05_16a:414_5	bhayadassanena sabhaye abhayasaññāya, ādīnavadassanena assādasaññāya, nibbidānupassanāya	414	
PA_atk-s05_16a:414_6	abhiratisaññāya, muñcitukamyatāñāṇena amuñcitukāmatāya, upekkhāñāṇena anupekkhāya,	414	
PA_atk-s05_16a:414_7	anulomena dhammaṭṭhitiyaṃ nibbāne ca paṭilomabhāvassa, gotrabhunā saṅkhāranimittaggāhassa	414	
PA_atk-s05_16a:414_8	pahānaṃ. Etaṃ tadaṅgappahānaṃ nāma.	414	
PA_atk-s05_16a:415_0	Yaṃ pana upacārappanābhedena samādhinā pavattibhāvanivāraṇato ghaṭappahāreneva udakapiṭṭhe	415	
PA_atk-s05_16a:415_1	sevālassa tesaṃ tesaṃ nīvaraṇādidhammānaṃ pahānaṃ, etaṃ vikkhambhanappahānaṃ nāma.	415	
PA_atk-s05_16a:415_2	Yaṃ catunnaṃ ariyamaggānaṃ bhāvitattā taṃtaṃmaggavato attano attano santāne “diṭṭhigatānaṃ	415	
PA_atk-s05_16a:415_3	pahānāyā”tiādinā nayena vuttassa samudayapakkhiyassa kilesagaṇassa accantaappavattibhāvena	415	
PA_atk-s05_16a:415_4	pahānaṃ, idaṃ samucchedappahānaṃ nāma. Yaṃ pana phalakkhaṇe paṭippassaddhattaṃ kilesānaṃ,	415	
PA_atk-s05_16a:415_5	etaṃ paṭippassaddhippahānaṃ nāma. Yaṃ sabbasaṅkhatanissaṭattā pahīnasabbasaṅkhataṃ	415	
PA_atk-s05_16a:415_6	nibbānaṃ, etaṃ nissaraṇappahānaṃ nāma. Sabbampi cetaṃ pahānaṃ yasmā cāgaṭṭhena pahānaṃ,	415	
PA_atk-s05_16a:415_7	vinayanaṭṭhena vinayo, tasmā “pahānavinayo”ti vuccati. Taṃ taṃ pahānavato vā tassa	415	
PA_atk-s05_16a:415_8	tassa vinayassa sambhavatopetaṃ “pahānavinayo”ti vuccati. Evaṃ pahānavinayopi pañcadhā	415	
PA_atk-s05_16a:415_9	bhijjatīti veditabbo.	415	
PA_atk-s05_16a:416_0	Evamayaṃ saṅkhepato duvidho bhedato ca dasavidho vinayo bhinnasaṃvarattā, pahātabbassa	416	
PA_atk-s05_16a:416_1	ca appahīnattā yasmā etassa assutavato puthujjanassa natthi, tasmā abhāvato tassa	416	
PA_atk-s05_16a:416_2	ayaṃ “avinīto”ti vuccatīti. Eseva nayo sappurisānaṃ adassāvī sappurisadhammassa akovido,	416	
PA_atk-s05_16a:416_3	sappurisadhamme avinītoti etthapi. Ninnānākaraṇañhi etamatthato. Yathāha – “yeva	416	
PA_atk-s05_16a:416_4	te ariyā, teva te sappurisā. Yeva te sappurisā, teva te ariyā. Yo eva so ariyānaṃ	416	
PA_atk-s05_16a:416_5	dhammo, so eva so sappurisānaṃ dhammo. Yo eva so sappurisānaṃ dhammo, so eva so ariyānaṃ	416	
PA_atk-s05_16a:416_6	dhammo. Yeva te ariyavinayā, teva te sappurisavinayā. Yeva te sappurisavinayā, teva	416	
PA_atk-s05_16a:416_7	te ariyavinayā. Ariyeti vā, sappuriseti vā, ariyadhammeti vā, sappurisadhammeti vā,	416	
PA_atk-s05_16a:416_8	ariyavinayeti vā, sappurisavinayeti vā esese eke ekaṭṭhe same samabhāge tajjāte taññevāti.	416	
PA_atk-s05_16a:417_0	Rūpaṃ attato samanupassatīti idhekacco rūpaṃ attato samanupassati, “yaṃ rūpaṃ, so	417	
PA_atk-s05_16a:417_1	ahaṃ, yo ahaṃ, taṃ rūpa”nti rūpañca attānañca advayaṃ samanupassati. Seyyathāpi telappadīpassa	417	
PA_atk-s05_16a:417_2	jhāyato “yā acci, so vaṇṇo. Yo vaṇṇo, sā accī”ti acciñca vaṇṇañca advayaṃ samanupassati,	417	
PA_atk-s05_16a:417_3	evameva idhekacco rūpaṃ attato…pe… samanupassatīti evaṃ rūpaṃ “attā”ti diṭṭhipassanāya	417	
PA_atk-s05_16a:417_4	passati. Rūpavantaṃ vā attānanti arūpaṃ “attā”ti gahetvā chāyāvantaṃ rukkhaṃ viya	417	
PA_atk-s05_16a:417_5	taṃ rūpavantaṃ “attā”ti samanupassati. Attani vā rūpanti arūpameva “attā”ti gahetvā	417	
PA_atk-s05_16a:417_6	pupphasmiṃ gandhaṃ viya attani rūpaṃ samanupassati. Rūpasmiṃ vā attānanti arūpameva	417	
PA_atk-s05_16a:417_7	“attā”ti gahetvā karaṇḍake maṇiṃ viya taṃ attānaṃ rūpasmiṃ samanupassati. Vedanādīsupi eseva nayo.	417	
PA_atk-s05_16a:418_0	Tattha “rūpaṃ attato samanupassatī”ti suddharūpaṃyeva “attā”ti kathitaṃ. “Rūpavantaṃ	418	
PA_atk-s05_16a:418_1	vā attānaṃ, attani vā rūpaṃ, rūpasmiṃ vā attānaṃ. Vedanaṃ attato… saññaṃ… saṅkhāre…	418	
PA_atk-s05_16a:418_2	viññāṇaṃ attato samanupassatī”ti imesu sattasu ṭhānesu arūpaṃ “attā”ti kathitaṃ,	418	
PA_atk-s05_16a:418_3	“vedanāvantaṃ vā attānaṃ, attani vā vedanā, vedanāya vā attāna”nti evaṃ catūsu khandhesu	418	
PA_atk-s05_16a:418_4	tiṇṇaṃ tiṇṇaṃ vasena dvādasasu ṭhānesu rūpārūpamissako attā kathito. Tattha rūpaṃ	418	
PA_atk-s05_16a:418_5	attato samanupassati. Vedanaṃ… saññaṃ… saṅkhāre… viññāṇaṃ attato samanupassatīti	418	
PA_atk-s05_16a:418_6	pañcasu ṭhānesu ucchedadiṭṭhi kathitā. Avasesesu sassatadiṭṭhi. Evamettha pannarasa	418	
PA_atk-s05_16a:418_7	bhavadiṭṭhiyo pañca vibhavadiṭṭhiyo honti. Tā sabbāpi maggāvaraṇā, na saggāvaraṇā,	418	
PA_atk-s05_16a:418_8	paṭhamamaggavajjhāti veditabbā.	418	
PA_atk-s05_16a:419_0	Āraññikoti araññe nivāsaṃ. Pavaneti mahante gambhīravane. Caramānoti tahiṃ tahiṃ	419	
PA_atk-s05_16a:419_1	vicaramāno. Vissattho gacchatīti nibbhayo nirāsaṅko carati. Anāpāthagato luddassāti	419	
PA_atk-s05_16a:419_2	migaluddassa parammukhagato. Antamakāsi māranti kilesamāraṃ vā devaputtamāraṃ vā	419	
PA_atk-s05_16a:419_3	antaṃ akāsi. Apadaṃ vadhitvāti kilesapadaṃ hantvā nāsetvā. Māracakkhuṃ adassanaṃ	419	
PA_atk-s05_16a:419_4	gatoti mārassa adassanavisayaṃ patto. Anāpāthagatoti mārassa parammukhaṃ patto. Sesaṃ	419	
PA_atk-s05_16a:419_5	sabbattha pākaṭameva.	419	
PA_atk-s05_16a:420	Evaṃ bhagavā idampi suttaṃ arahattanikūṭeneva desesi, desanāpariyosāne ca vuttasadisoyeva dhammābhisamayo ahosīti.	42	
PA_atk-s05_16a:421	Saddhammappajjotikāya cūḷaniddesa-aṭṭhakathāya	42	
PA_atk-s05_16a:422	Mogharājamāṇavasuttaniddesavaṇṇanā niṭṭhitā.	42	
PA_atk-s05_16a:423	16. Piṅgiyamāṇavasuttaniddesavaṇṇanā	42	
PA_atk-s05_16a:424_0	89. Soḷasame piṅgiyasuttaniddese – jiṇṇohamasmi abalo vītavaṇṇoti so kira brāhmaṇo	424	
PA_atk-s05_16a:424_1	jarābhibhūto vīsavassasatiko jātiyā, dubbalo ca “idha pādaṃ karissāmī”ti aññatreva	424	
PA_atk-s05_16a:424_2	karoti, vinaṭṭhapurimachavivaṇṇo ca. Tenāha – “jiṇṇohamasmi abalo vītavaṇṇo”ti. Māhaṃ	424	
PA_atk-s05_16a:424_3	nassaṃ momuho antarāvāti māhaṃ tuyhaṃ dhammaṃ asacchikatvā antarā eva avidvā hutvā	424	
PA_atk-s05_16a:424_4	anassiṃ. Jātijarāya idha vippahānanti idheva tava pādamūle pāsāṇake cetiye vā jātijarāya	424	
PA_atk-s05_16a:424_5	vippahānaṃ nibbānaṃ dhammarasaṃ ahaṃ vijaññaṃ, taṃ me ācikkha.	424	
PA_atk-s05_16a:425_0	Abaloti balavirahito. Dubbaloti dubbalabalo. Appabaloti parittabalo. Appathāmoti	425	
PA_atk-s05_16a:425_1	parittavīriyo. Vītavaṇṇoti parivattitachavivaṇṇo. Vigatavaṇṇoti apagatachavivaṇṇo.	425	
PA_atk-s05_16a:425_2	Vigacchitavaṇṇoti dūrībhūtachavivaṇṇo. Yā sā purimā subhā vaṇṇanibhāti yā sā subhā	425	
PA_atk-s05_16a:425_3	sundarā purimakāle sati, sā vaṇṇanibhā etarahi antarahitā vigatā. Ādīnavo pātubhūtoti	425	
PA_atk-s05_16a:425_4	upaddavo pāturahosi. “Yā sā purimā subhā vaṇṇanibhā”ti pāṭhaṃ ṭhapetvā “yā subhā	425	
PA_atk-s05_16a:425_5	assā”ti eke vaṇṇayanti.	425	
PA_atk-s05_16a:426_0	Asuddhāti paṭalādīhi asuddhā. Avisuddhāti timirādīhi avisuddhā. Aparisuddhāti samantato	426	
PA_atk-s05_16a:426_1	phoṭapaṭalādīhi pariyonaddhattā aparisuddhā. Avodātāti nappasannā pasannasadisā.	426	
PA_atk-s05_16a:426_2	No tathā cakkhunā rūpe passāmīti yathā porāṇacakkhunā rūpārammaṇaṃ passāmi olokemi,	426	
PA_atk-s05_16a:426_3	tathā tena pakārena idāni na passāmi. Sotaṃ asuddhantiādīsupi eseva nayo. Māhaṃ nassanti ahaṃ mā vinassaṃ.	426	
PA_atk-s05_16a:427_0	90. Idāni yasmā piṅgiyo kāye sāpekkhatāya “jiṇṇohamasmī”tiādimāha. Tenassa bhagavā	427	
PA_atk-s05_16a:427_1	kāye sinehappahānatthaṃ “disvāna rūpesu vihaññamāne”ti gāthamāha. Tattha rūpesūti	427	
PA_atk-s05_16a:427_2	rūpahetu rūpapaccayā. Vihaññamāneti kammakāraṇādīhi upahaññamāne. Ruppanti rūpesūti	427	
PA_atk-s05_16a:427_3	cakkhurogādīhi ca rūpahetuyeva janā ruppanti bādhiyanti.	427	
PA_atk-s05_16a:428_0	Haññantīti ghaṭīyanti. Vihaññantīti vihesiyanti. Upavihaññantīti hatthapādacchedādiṃ	428	
PA_atk-s05_16a:428_1	labhanti. Upaghātiyantīti maraṇaṃ labhanti. Kuppantīti parivattanti. Pīḷayantīti	428	
PA_atk-s05_16a:428_2	vighātaṃ āpajjanti. Ghaṭṭayantīti ghaṭṭanaṃ pāpuṇanti. Byādhitāti bhītā. Domanassitāti	428	
PA_atk-s05_16a:428_3	cittavighātaṃ pattā. Vemāneti nassamāne.	428	
PA_atk-s05_16a:429_0	91. Evaṃ bhagavatā yāva arahattaṃ, tāva kathitaṃ paṭipattiṃ sutvā piṅgiyo jarādubbalatāya	429	
PA_atk-s05_16a:429_1	visesaṃ anadhigantvā ca puna “disā catasso”ti imāya gāthāya bhagavantaṃ thomento desanaṃ yācati.	429	
PA_atk-s05_16a:430	92. Athassa bhagavā punapi yāva arahattaṃ, tāva paṭipadaṃ dassento “taṇhādhipanne”ti gāthamāha.	43	
PA_atk-s05_16a:431_0	Taṇhādhipanneti taṇhāya vimuccitvā ṭhite. Taṇhānugeti taṇhāya saha gacchante. Taṇhānugateti	431	
PA_atk-s05_16a:431_1	taṇhāya anubandhante. Taṇhānusaṭeti taṇhāya saha dhāvante. Taṇhāya panneti taṇhāya	431	
PA_atk-s05_16a:431_2	nimugge. Paṭipanneti taṇhāya avatthaṭe. Abhibhūteti maddite. Pariyādinnacitteti pariyādiyitvā gahitakusalacitte.	431	
PA_atk-s05_16a:432	Santāpajāteti sañjātacittasantāpe. Ītijāteti roguppanne. Upaddavajāteti ādīnavajāte. Upasaggajāteti uppannadukkhajāte.	43	
PA_atk-s05_16a:433_0	Virajaṃ vītamalanti ettha virajanti vigatarāgādirajaṃ. Vītamalanti vītarāgādimalaṃ.	433	
PA_atk-s05_16a:433_1	Rāgādayo hi ajjhottharaṇaṭṭhena rajo nāma, dūsaṭṭhena malaṃ nāma. Dhammacakkhunti	433	
PA_atk-s05_16a:433_2	katthaci paṭhamamaggañāṇaṃ, katthaci ādīni tīṇi maggañāṇāni, katthaci catutthamaggañāṇampi.	433	
PA_atk-s05_16a:433_3	Idha pana jaṭilasahassassa catutthamaggañāṇaṃ. Piṅgiyassa tatiyamaggañāṇameva. Yaṃ	433	
PA_atk-s05_16a:433_4	kiñci samudayadhammaṃ, sabbaṃ taṃ nirodhadhammanti vipassanāvasena evaṃ pavattassa	433	
PA_atk-s05_16a:433_5	dhammacakkhuṃ udapādīti attho. Sesaṃ sabbattha pākaṭameva.	433	
PA_atk-s05_16a:434_0	Evaṃ idampi suttaṃ bhagavā arahattanikūṭeneva desesi, desanāpariyosāne ca piṅgiyo	434	
PA_atk-s05_16a:434_1	anāgāmiphale patiṭṭhāsi. So kira antarantarā cintesi – “evaṃ vicitrapaṭibhānaṃ nāma	434	
PA_atk-s05_16a:434_2	desanaṃ na labhati mayhaṃ mātulo bāvarī savanāyā”ti. Tena sinehavikkhepena arahattaṃ	434	
PA_atk-s05_16a:434_3	pāpuṇituṃ nāsakkhi. Antevāsikā panassa sahassajaṭilā arahattaṃ pāpuṇiṃsu. Sabbeva	434	
PA_atk-s05_16a:434_4	iddhimayapattacīvaradharā ehibhikkhuno ahesunti.	434	
PA_atk-s05_16a:435	Saddhammappajjotikāya cūḷaniddesa-aṭṭhakathāya	43	
PA_atk-s05_16a:436	Piṅgiyamāṇavasuttaniddesavaṇṇanā niṭṭhitā.	43	
PA_atk-s05_16a:437	17. Pārāyanatthutigāthāniddesavaṇṇanā	43	
PA_atk-s05_16a:438_0	93. Ito paraṃ saṅgītikārā desanaṃ thomentā “idamavoca bhagavā”tiādimāhaṃsu. Tattha	438	
PA_atk-s05_16a:438_1	idamavocāti idaṃ pārāyanaṃ avoca. Paricārakasoḷasānanti bāvarissa paricārakena piṅgiyena	438	
PA_atk-s05_16a:438_2	saha soḷasānaṃ, buddhassa vā bhagavato paricārakānaṃ soḷasānanti paricārakasoḷasānaṃ.	438	
PA_atk-s05_16a:438_3	Te eva ca brāhmaṇā tattha soḷasasu disāsu purato ca pacchato ca vāmapassato ca dakkhiṇapassato	438	
PA_atk-s05_16a:438_4	ca cha cha yojanā nisinnā ujukena dvādasayojanikā ahosi. Ajjhiṭṭhoti yācito.	438	
PA_atk-s05_16a:439_0	94-97. Atthamaññāyāti pāḷiatthamaññāya. Dhammamaññāyāti pāḷimaññāya. Pārāyananti	439	
PA_atk-s05_16a:439_1	evaṃ imassa dhammapariyāyassa adhivacanaṃ āropetvā tesaṃ brāhmaṇānaṃ nāmāni kittayanto	439	
PA_atk-s05_16a:439_2	“ajito…pe… buddhaseṭṭhamupāgamu”nti āhaṃsu. Tattha sampannacaraṇanti nibbānapadaṭṭhānabhūtena	439	
PA_atk-s05_16a:439_3	pātimokkhasīlādinā sampannaṃ. Isinti mahesiṃ.	439	
PA_atk-s05_16a:440_0	Niddese upāgamiṃsūti samīpaṃ gamiṃsu. Upasaṅkamiṃsūti avidūraṭṭhānaṃ gamiṃsu. Payirupāsiṃsūti	440	
PA_atk-s05_16a:440_1	samīpe nisīdiṃsu. Paripucchiṃsūti paripucchaṃ āhariṃsu. Parigaṇhiṃsūti tulayiṃsu. “Codayiṃsū”ti keci.	440	
PA_atk-s05_16a:441	Sīlācāranibbattīti uttamasīlācāranibbatti, maggena nipphannasīlanti attho.	44	
PA_atk-s05_16a:442_0	Gambhīreti uttānabhāvapaṭikkhepavacanaṃ. Duddaseti gambhīrattā duddase, dukkhena	442	
PA_atk-s05_16a:442_1	daṭṭhabbe, na sakkā sukhena daṭṭhuṃ. Duddasattāva duranubodhe, dukkhena avabujjhitabbe,	442	
PA_atk-s05_16a:442_2	na sakkā sukhena avabujjhituṃ. Santeti nibbute. Paṇīteti atappake. Idaṃ dvayaṃ lokuttarameva	442	
PA_atk-s05_16a:442_3	sandhāya vuttaṃ. Atakkāvacareti takkena na avacaritabbe na ogāhitabbe ñāṇeneva avacaritabbe.	442	
PA_atk-s05_16a:442_4	Nipuṇeti saṇhe. Paṇḍitavedanīyeti sammā paṭipannehi paṇḍitehi veditabbe.	442	
PA_atk-s05_16a:443_0	98. Tosesīti tuṭṭhiṃ āpādesi. Vitosesīti vividhā tesaṃ somanassaṃ uppādesi. Pasādesīti	443	
PA_atk-s05_16a:443_1	tesaṃ cittappasādaṃ akāsi. Ārādhesīti ārādhayi siddhiṃ pāpesi. Attamane akāsīti somanassavasena sakamane akāsi.	443	
PA_atk-s05_16a:444	99. Tato paraṃ brahmacariyamacariṃsūti maggabrahmacariyaṃ acariṃsu.	44	
PA_atk-s05_16a:445	101. Tasmā pārāyananti tassa pārabhūtassa nibbānassa āyatananti vuttaṃ hoti.	44	
PA_atk-s05_16a:446	Saddhammappajjotikāya cūḷaniddesa-aṭṭhakathāya	44	
PA_atk-s05_16a:447	Pārāyanatthutigāthāniddesavaṇṇanā niṭṭhitā.	44	
PA_atk-s05_16a:448	18. Pārāyanānugītigāthāniddesavaṇṇanā	44	
PA_atk-s05_16a:449_0	102. Pārāyanamanugāyissanti assa ayaṃ sambandho – bhagavatā hi pārāyane desite soḷasasahassajaṭilā	449	
PA_atk-s05_16a:449_1	arahattaṃ pāpuṇiṃsu, avasesānañca cuddasakoṭisaṅkhānaṃ devamanussānaṃ dhammābhisamayo	449	
PA_atk-s05_16a:449_2	ahosi. Vuttañhetaṃ porāṇehi –	449	
PA_atk-s05_16a:450	“Tato pāsāṇake ramme, pārāyanasamāgame;	45	
PA_atk-s05_16a:451	Amataṃ pāpayī buddho, cuddasa pāṇakoṭiyo”ti. ;	45	
PA_atk-s05_16a:452_0	Niṭṭhitāya pana dhammadesanāya tato tato āgatā manussā bhagavato ānubhāvena attano	452	
PA_atk-s05_16a:452_1	attano gāmanigamādīsveva pāturahesuṃ. Bhagavāpi sāvatthimeva agamāsi paricārakasoḷasādīhi	452	
PA_atk-s05_16a:452_2	anekehi bhikkhusahassehi parivuto. Tattha piṅgiyo bhagavantaṃ vanditvā āha – “gacchāmahaṃ,	452	
PA_atk-s05_16a:452_3	bhante, bāvarissa buddhuppādaṃ ārocetuṃ, paṭissutañhi tasseva mayā”ti. Atha bhagavatā	452	
PA_atk-s05_16a:452_4	anuññāto ñāṇagamaneneva godhāvarītīraṃ gantvā pādagamanena assamābhimukho agamāsi.	452	
PA_atk-s05_16a:452_5	Tamenaṃ bāvarī brāhmaṇo maggaṃ olokento nisinno dūratova taṃ khārijaṭādivirahitaṃ	452	
PA_atk-s05_16a:452_6	bhikkhuvesenāgacchantaṃ disvā “buddho loke uppanno”ti niṭṭhamagamāsi. Sampattañcāpi	452	
PA_atk-s05_16a:452_7	naṃ pucchi – “kiṃ, piṅgiya, buddho loke uppanno”ti? “Āma, brāhmaṇa, uppanno, pāsāṇake	452	
PA_atk-s05_16a:452_8	cetiye nisinno amhākaṃ dhammaṃ desesi, tamahaṃ tuyhaṃ desessāmī”ti. Tato bāvarī mahatā	452	
PA_atk-s05_16a:452_9	sakkārena sapariso taṃ pūjetvā āsanaṃ paññāpesi. Tattha nisīditvā piṅgiyo “pārāyanamanugāyissa”ntiādimāha.	452	
PA_atk-s05_16a:453_0	Tattha anugāyissanti bhagavato gītaṃ anugāyissaṃ. Yathāddakkhīti yathā sāmaṃ saccābhisambodhena	453	
PA_atk-s05_16a:453_1	asādhāraṇañāṇena ca addakkhi. Nikkāmoti pahīnakāmo. “Nikkamo”tipi pāṭho, vīriyavāti	453	
PA_atk-s05_16a:453_2	attho. Nikkhanto vā akusalapakkhā. Nibbanoti kilesavanavirahito, taṇhāvirahito eva	453	
PA_atk-s05_16a:453_3	vā. Kissa hetu musā bhaṇeti yehi kilesehi musā bhaṇeyya, ete tassa pahīnāti dasseti.	453	
PA_atk-s05_16a:453_4	Etena brāhmaṇassa savane ussāhaṃ janeti.	453	
PA_atk-s05_16a:454_0	Amaloti kilesamalavirahito. Vimaloti vigatakilesamalo. Nimmaloti kilesamalasuddho.	454	
PA_atk-s05_16a:454_1	Malāpagatoti kilesamalā dūrībhūto hutvā carati. Malavippahīnoti kilesamalappahīno.	454	
PA_atk-s05_16a:454_2	Malavimuttoti kilesehi vimutto. Sabbamalavītivattoti vāsanādisabbakilesamalaṃ atikkanto.	454	
PA_atk-s05_16a:454_3	Te vanāti ete vuttappakārā kilesā.	454	
PA_atk-s05_16a:455	103. Vaṇṇūpasaṃhitanti guṇūpasaṃhitaṃ.	45	
PA_atk-s05_16a:456	104. Saccavhayoti buddho hi sacceneva avhānena nāmena yutto. Brahmeti taṃ brāhmaṇaṃ ālapati.	45	
PA_atk-s05_16a:457_0	Tattha lokoti lujjanaṭṭhena loko. Eko loko bhavalokoti tebhūmakavipāko. So hi bhavatīti	457	
PA_atk-s05_16a:457_1	bhavo, bhavo eva loko bhavaloko. Bhavaloko ca sambhavaloko cāti ettha ekeko dve dve	457	
PA_atk-s05_16a:457_2	hoti. Bhavaloko hi sampattibhavavipattibhavavasena duvidho. Sambhavalokopi sampattisambhavavipattisambhavavasena	457	
PA_atk-s05_16a:457_3	duvidho. Tattha sampattibhavalokoti sugatiloko. So hi iṭṭhaphalattā sundaro lokoti	457	
PA_atk-s05_16a:457_4	sampatti, bhavatīti bhavo, sampatti eva bhavo sampattibhavo, so eva loko sampattibhavaloko.	457	
PA_atk-s05_16a:457_5	Sampattisambhavalokoti sugatūpagaṃ kammaṃ. Tañhi sambhavati etasmā phalanti sambhavo,	457	
PA_atk-s05_16a:457_6	sampattiyā sambhavo sampattisambhavo, sampattisambhavo eva loko sampattisambhavalokoti.	457	
PA_atk-s05_16a:458_0	Vipattibhavalokoti apāyaloko. So hi aniṭṭhaphalattā virūpo lokoti vipatti, bhavatīti	458	
PA_atk-s05_16a:458_1	bhavo, vipatti eva bhavo vipattibhavo, vipattibhavo eva loko vipattibhavaloko. Vipattisambhavalokoti	458	
PA_atk-s05_16a:458_2	apāyūpagaṃ kammaṃ. Tañhi sambhavati etasmā phalanti sambhavo, vipattiyā sambhavo	458	
PA_atk-s05_16a:458_3	vipattisambhavo, vipattisambhavo eva loko vipattisambhavalokoti. Tisso vedanāti sukhā	458	
PA_atk-s05_16a:458_4	vedanā, dukkhā vedanā, adukkhamasukhā vedanā lokiyā eva. Āhārāti paccayā. Paccayā	458	
PA_atk-s05_16a:458_5	hi attano phalaṃ āharantīti āhārā. Kabaḷīkārāhāro phassāhāro manosañcetanāhāro viññāṇāhāroti	458	
PA_atk-s05_16a:458_6	cattāro. Vatthuvasena kabaḷīkattabbattā kabaḷīkāro, ajjhoharitabbattā āhāro, odanakummāsādivatthukāya	458	
PA_atk-s05_16a:458_7	ojāyetaṃ nāmaṃ. Sā hi ojaṭṭhamakarūpāni āharatīti āhāro. Cakkhusamphassādiko chabbidho	458	
PA_atk-s05_16a:458_8	phasso tisso vedanā āharatīti āhāro. Manaso sañcetanā na sattassāti manosañcetanā	458	
PA_atk-s05_16a:458_9	yathā cittekaggatā, manasā vā sampayuttā sañcetanā manosañcetanā yathā ājaññaratho,	458	
PA_atk-s05_16a:458_10	tebhūmakakusalākusalacetanā. Sā hi tayo bhave āharatīti āhāro. Viññāṇanti ekūnavīsatibhedaṃ	4581	
PA_atk-s05_16a:458_11	paṭisandhiviññāṇaṃ. Tañhi paṭisandhināmarūpaṃ āharatīti āhāro.	4581	
PA_atk-s05_16a:459_0	Upādānakkhandhāti upādānagocarā khandhā upādānakkhandhā, majjhe padalopo daṭṭhabbo.	459	
PA_atk-s05_16a:459_1	Upādānasambhūtā vā khandhā upādānakkhandhā yathā tiṇaggi, thusaggi. Upādānavidheyyā	459	
PA_atk-s05_16a:459_2	vā khandhā upādānakkhandhā yathā rājapuriso. Upādānappabhavā vā khandhā upādānakkhandhā	459	
PA_atk-s05_16a:459_3	yathā puppharukkho, phalarukkho. Upādānāni pana kāmupādānaṃ diṭṭhupādānaṃ sīlabbatupādānaṃ	459	
PA_atk-s05_16a:459_4	attavādupādānanti cattāri. Atthato pana bhusaṃ ādānanti upādānaṃ. Rūpupādānakkhandho,	459	
PA_atk-s05_16a:459_5	vedanupādānakkhandho, saññupādānakkhandho, saṅkhārupādānakkhandho, viññāṇupādānakkhandhoti	459	
PA_atk-s05_16a:459_6	pañca. Cha ajjhattikāni āyatanānīti cakkhāyatanaṃ, sotāyatanaṃ, ghānāyatanaṃ, jivhāyatanaṃ,	459	
PA_atk-s05_16a:459_7	kāyāyatanaṃ, manāyatanaṃ. Satta viññāṇaṭṭhitiyo vuttanayā eva. Tathā aṭṭha lokadhammā.	459	
PA_atk-s05_16a:459_8	Api ca – lābho, alābho, yaso, ayaso, nindā, pasaṃsā, sukhaṃ, dukkhanti ime aṭṭha	459	
PA_atk-s05_16a:459_9	lokappavattiyā sati anuparivattanadhammakattā lokassa dhammāti lokadhammā. Etehi	459	
PA_atk-s05_16a:459_10	mutto satto nāma natthi, buddhānampi hontiyeva. Yathāha –	4591	
PA_atk-s05_16a:460_0	“Aṭṭhime, bhikkhave, lokadhammā lokaṃ anuparivattanti, loko ca aṭṭha lokadhamme anuparivattati.	460	
PA_atk-s05_16a:460_1	Katame aṭṭha? Lābho ca alābho ca…pe… sukhañca dukkhañca. Ime kho, bhikkhave, aṭṭha	460	
PA_atk-s05_16a:460_2	lokadhammā lokaṃ anuparivattanti, loko ca ime aṭṭha lokadhamme anuparivattatī”ti.	460	
PA_atk-s05_16a:461_0	Tattha anuparivattantīti anubandhanti nappajahanti, lokato na nivattantīti attho.	461	
PA_atk-s05_16a:461_1	Lābhoti pabbajitassa cīvarādi, gahaṭṭhassa dhanadhaññādilābho. Soyeva alabbhamāno	461	
PA_atk-s05_16a:461_2	lābho alābho na lābho alābhoti vuccati, no ca attābhāvappattito pariññeyyo siyā.	461	
PA_atk-s05_16a:461_3	Yasoti parivāro. Soyeva alabbhamāno yaso ayaso. Nindāti avaṇṇabhaṇanaṃ. Pasaṃsāti	461	
PA_atk-s05_16a:461_4	vaṇṇabhaṇanaṃ. Sukhanti kāmāvacarakāyikacetasikaṃ. Dukkhanti puthujjanasotāpannasakadāgāmīnaṃ	461	
PA_atk-s05_16a:461_5	kāyikacetasikaṃ, anāgāmiarahantānaṃ kāyikameva. Sattāvāsāti sattānaṃ āvāsā, vasanaṭṭhānānīti	461	
PA_atk-s05_16a:461_6	attho. Tāni pana tathā pakāsitā khandhā eva. Sattasu viññāṇaṭṭhitīsu asaññasattena	461	
PA_atk-s05_16a:461_7	ca nevasaññānāsaññāyatanena ca saddhiṃ nava sattāvāsā. Dasāyatanānīti cakkhāyatanaṃ,	461	
PA_atk-s05_16a:461_8	rūpāyatanaṃ, sotāyatanaṃ, saddāyatanaṃ, ghānāyatanaṃ, gandhāyatanaṃ, jivhāyatanaṃ,	461	
PA_atk-s05_16a:461_9	rasāyatanaṃ, kāyāyatanaṃ, phoṭṭhabbāyatananti evaṃ dasa. Dvādasāyatanānīti manāyatanadhammāyatanehi	461	
PA_atk-s05_16a:461_10	saddhiṃ evaṃ dvādasa. Aṭṭhārasa dhātuyoti cakkhudhātu, rūpadhātu, cakkhuviññāṇadhātu…pe…	4611	
PA_atk-s05_16a:461_11	manodhātu, dhammadhātu, manoviññāṇadhātūti ekekasmiṃ tīṇi tīṇi katvā aṭṭhārasa dhātuyo.	4611	
PA_atk-s05_16a:462	Sadisanāmoti tesaṃ sadisanāmo ekaguṇavaṇṇanāmo. Sadisavhayoti ekaguṇavaṇṇanāmena avhāyano. Saccasadisavhayoti avitathaekaguṇavaṇṇanāmena aviparītena avhāyano.	46	
PA_atk-s05_16a:463	Āsitoti upasaṅkamito. Upāsitoti upagantvā sevito. Payirupāsitoti bhattivasena atīva sevito.	46	
PA_atk-s05_16a:464_0	105. Kubbanakanti parittavanaṃ. Bahupphalaṃ kānanamāvaseyyāti anekaphalādivikatibharitakānanaṃ	464	
PA_atk-s05_16a:464_1	āgamma vaseyya. Appadasseti bāvarippabhutike parittapaññe. Mahodadhinti anotattādiṃ	464	
PA_atk-s05_16a:464_2	mahantaṃ udakarāsiṃ.	464	
PA_atk-s05_16a:465_0	Appadassāti mandadassino. Parittadassāti atimandadassino. Thokadassāti parittatopi	465	
PA_atk-s05_16a:465_1	atiparittadassino. Omakadassāti heṭṭhimadassino. Lāmakadassāti appadhānadassino.	465	
PA_atk-s05_16a:465_2	Chatukkadassāti na uttamadassino. Appamāṇadassanti pamāṇaṃ atikkamitvā appamāṇaṃ	465	
PA_atk-s05_16a:465_3	nibbānadassaṃ. Aggadassanti “aggato ve pasannāna”ntiādinā nayena aggadhammadassaṃ.	465	
PA_atk-s05_16a:465_4	Seṭṭhadassanti sambuddho dvipadaseṭṭhoti seṭṭhadassaṃ. Viseṭṭhadassantiādīni cattāri	465	
PA_atk-s05_16a:465_5	upasaggena vaḍḍhitāni. Asamanti na samaṃ asamaṃ sabbaññuṃ. Asamasamanti asamehi atītabuddhehi	465	
PA_atk-s05_16a:465_6	samaṃ asamasamaṃ. Appaṭisamanti attano sadisavirahitaṃ. Appaṭibhāganti attano paṭibimbavirahitaṃ.	465	
PA_atk-s05_16a:465_7	Appaṭipuggalanti paṭimallapuggalavirahitaṃ. Devātidevanti visuddhidevānampi atidevaṃ.	465	
PA_atk-s05_16a:465_8	Abhimaṅgalasammataṭṭhena usabhaṃ. Achambhitaṭṭhena purisasīhaṃ. Niddosaṭṭhena purisanāgaṃ.	465	
PA_atk-s05_16a:465_9	Uttamaṭṭhena purisājaññaṃ. Aṭṭhaparisapathaviṃ uppīḷetvā sadevake loke kenaci paccatthikena	465	
PA_atk-s05_16a:465_10	paccāmittena akampiye acalaṭṭhāne tiṭṭhanaṭṭhena purisanisabhaṃ. Dhammadesanādhuravahanaṭṭhena purisadhorayhaṃ.	4651	
PA_atk-s05_16a:466_0	Mānasakaṃ vā saranti manasā cintetvā kataṃ pallaṃ vā nāmameva vā. Anotattaṃ vā dahanti	466	
PA_atk-s05_16a:466_1	candimasūriyā dakkhiṇena vā uttarena vā gacchantā pabbatantarena taṃ obhāsenti, ujuṃ	466	
PA_atk-s05_16a:466_2	gacchantā na obhāsenti, tenevassa “anotatta”nti saṅkhā udapādi. Evarūpaṃ anotattaṃ	466	
PA_atk-s05_16a:466_3	vā dahaṃ. Akkhobhaṃ amitodakanti cāletuṃ asakkuṇeyyaṃ aparimitaṃ udakajalarāsiṃ.	466	
PA_atk-s05_16a:466_4	Evamevāti opammasaṃsandanaṃ, buddhaṃ bhagavantaṃ akkhobhaṃ āsabhaṃ ṭhānaṭṭhānena	466	
PA_atk-s05_16a:466_5	cāletuṃ asakkuṇeyyaṃ. Amitatejanti aparimitañāṇatejaṃ. Pabhinnañāṇanti dasabalañāṇādivasena	466	
PA_atk-s05_16a:466_6	pabhedagatañāṇaṃ. Vivaṭacakkhunti samantacakkhuṃ.	466	
PA_atk-s05_16a:467_0	Paññāpabhedakusalanti “yā paññā pajānanā vicayo pavicayo”tiādinā nayena paññāya pabhedajānane	467	
PA_atk-s05_16a:467_1	chekaṃ. Adhigatapaṭisambhidanti paṭiladdhacatupaṭisambhidaṃ. Catuvesārajjappattanti	467	
PA_atk-s05_16a:467_2	“sammāsambuddhassa te paṭijānato ime dhammā anabhisambuddhā”tiādinā nayena vuttesu	467	
PA_atk-s05_16a:467_3	catūsu ṭhānesu visāradabhāvappattaṃ. Saddhādhimuttanti parisuddhe phalasamāpatticitte	467	
PA_atk-s05_16a:467_4	adhimuttaṃ, tattha paviṭṭhaṃ. Setapaccattanti vāsanāya vippahīnattā parisuddhaṃ āveṇikaattabhāvaṃ.	467	
PA_atk-s05_16a:467_5	Advayabhāṇinti paricchinnavacanattā dvivacanavirahitaṃ. Tādinti tādisaṃ, iṭṭhāniṭṭhesu	467	
PA_atk-s05_16a:467_6	akampanaṃ vā. Tathā paṭiññā assāti tathāpaṭiñño, taṃ. Aparittanti na khuddakaṃ. Mahantanti	467	
PA_atk-s05_16a:467_7	tedhātuṃ atikkamitvā mahantappattaṃ.	467	
PA_atk-s05_16a:468_0	Gambhīranti aññesaṃ duppavesaṃ. Appameyyanti atulaṭṭhena appameyyaṃ. Duppariyogāhanti	468	
PA_atk-s05_16a:468_1	pariyogāhituṃ dukkhappavesaṃ. Pahūtaratananti saddhādiratanehi pahūtaratanaṃ. Sāgarasamanti	468	
PA_atk-s05_16a:468_2	ratanākarato samuddasadisaṃ. Chaḷaṅgupekkhāya samannāgatanti “cakkhunā rūpaṃ disvā	468	
PA_atk-s05_16a:468_3	neva sumano hoti na dummano”ti vuttanayena chaḷaṅgupekkhāya paripuṇṇaṃ. Atulanti	468	
PA_atk-s05_16a:468_4	tulavirahitaṃ, tulayituṃ asakkuṇeyyaṃ. Vipulanti atimahantaṃ. Appameyyanti pametuṃ	468	
PA_atk-s05_16a:468_5	asakkuṇeyyaṃ. Taṃ tādisanti taṃ bhagavantaṃ tādiguṇasampannaṃ. Pavadataṃ maggavādinanti	468	
PA_atk-s05_16a:468_6	pavadantānaṃ kathentānaṃ uttamaṃ kathayantaṃ vadantaṃ adhigacchinti sambandho. Merumiva	468	
PA_atk-s05_16a:468_7	nagānanti pabbatānaṃ antare sineruṃ viya. Garuḷamiva dijānanti pakkhijātānaṃ antare	468	
PA_atk-s05_16a:468_8	supaṇṇaṃ viya. Sīhamiva migānanti catuppadānamantare sīhaṃ viya. Udadhimiva aṇṇavānanti	468	
PA_atk-s05_16a:468_9	vitthiṇṇaaṇṇavānaṃ antare samuddaṃ viya adhigacchiṃ. Jinapavaranti buddhuttamaṃ.	468	
PA_atk-s05_16a:469	106. Yeme pubbeti ye ime pubbe.	46	
PA_atk-s05_16a:470	107. Tamonudāsīnoti tamonudo āsīno. Bhūripaññāṇoti ñāṇaddhajo. Bhūrimedhasoti vipulapañño.	47	
PA_atk-s05_16a:471_0	Niddese pabhaṅkaroti tejaṃkaro. Ālokakaroti anandhakārakaro. Obhāsakaroti obhāsaṃ	471	
PA_atk-s05_16a:471_1	jotiṃ karotīti obhāsakaro. Dīpasadisaṃ ālokaṃ karotīti dīpaṅkaro. Padīpasadisaṃ ālokaṃ	471	
PA_atk-s05_16a:471_2	karotīti padīpakaro. Ujjotakaroti patāpakaro. Pajjotakaroti disāvidisā patāpakaro.	471	
PA_atk-s05_16a:472_0	Bhūripaññāṇoti puthulañāṇo. Ñāṇapaññāṇoti ñāṇena pākaṭo. Paññādhajoti ussitaṭṭhena	472	
PA_atk-s05_16a:472_1	paññāva dhajo assāti paññādhajo, dhajo rathassa paññāṇantiādīsu viya. Vibhūtavihārīti pākaṭavihāro.	472	
PA_atk-s05_16a:473	108. Sandiṭṭhikamakālikanti sāmaṃ passitabbaṃ phalaṃ, na ca kālantare pattabbaphalaṃ. Anītikanti kilesādiītivirahitaṃ.	47	
PA_atk-s05_16a:474_0	Sandiṭṭhikanti lokuttaradhammo yena adhigato hoti, tena parasaddhāya gantabbataṃ	474	
PA_atk-s05_16a:474_1	hitvā paccavekkhaṇañāṇena sayaṃ daṭṭhabboti sandiṭṭhiko, taṃ sandiṭṭhikaṃ. Attano	474	
PA_atk-s05_16a:474_2	phalaṃdānaṃ sandhāya nāssa kāloti akālo, akāloyeva akāliko. Yo ettha ariyamaggadhammo,	474	
PA_atk-s05_16a:474_3	so attano samanantarameva phalaṃ detīti attho, taṃ akālikaṃ. Ehi passa imaṃ dhammanti	474	
PA_atk-s05_16a:474_4	evaṃ pavattaṃ ehipassavidhiṃ arahatīti ehipassiko, taṃ ehipassikaṃ. Ādittaṃ celaṃ	474	
PA_atk-s05_16a:474_5	vā sīsaṃ vā ajjhupekkhitvāpi attano citte upanayaṃ arahatīti opaneyyiko, taṃ opaneyyikaṃ.	474	
PA_atk-s05_16a:474_6	Sabbehipi ugghaṭitaññūādīhi “bhāvito me maggo, adhigataṃ phalaṃ, sacchikato nirodho”ti	474	
PA_atk-s05_16a:474_7	attani attani veditabbanti paccattaṃ veditabbaṃ viññūhi.	474	
PA_atk-s05_16a:475	109. Atha naṃ bāvarī āha “kiṃ nu tamhā”ti dve gāthā.	47	
PA_atk-s05_16a:476	Muhuttampīti thokampi. Khaṇampīti na bahukampi. Layampīti manampi. Vayampīti koṭṭhāsampi. Addhampīti divasampi.	47	
PA_atk-s05_16a:477_0	111-113. Tato piṅgiyo bhagavato santikā avippavāsameva dīpento “nāhaṃ tamhā”tiādimāha.	477	
PA_atk-s05_16a:477_1	Nāhaṃ yo me…pe… passāmi naṃ manasā cakkhunāvāti taṃ buddhaṃ maṃsacakkhunā viya manasā	477	
PA_atk-s05_16a:477_2	passāmi. Namassamāno vivasemi rattinti namassamānova rattiṃ atināmemi.	477	
PA_atk-s05_16a:478	114. Tena teneva natoti yena yena disābhāgena buddho, tena tenevāhampi nato, tanninno tappoṇoti dasseti.	47	
PA_atk-s05_16a:479_0	115. Dubbalathāmakassāti appathāmakassa. Atha vā dubbalassa dutthāmakassa ca, balavīriyahīnassāpīti	479	
PA_atk-s05_16a:479_1	vuttaṃ hoti. Teneva kāyo na paletīti teneva dubbalatthāmakattena kāyo na gacchati,	479	
PA_atk-s05_16a:479_2	yena buddho, na tena gacchati. “Na paretī”tipi pāṭho, so evattho. Tatthāti buddhassa	479	
PA_atk-s05_16a:479_3	santike. Saṅkappayantāyāti saṅkappagamanena. Tena yuttoti yena buddho, tena yutto	479	
PA_atk-s05_16a:479_4	payutto anuyuttoti dasseti.	479	
PA_atk-s05_16a:480_0	Yena buddhoti yena disābhāgena buddho upasaṅkamitabbo, tena disābhāgena na paleti.	480	
PA_atk-s05_16a:480_1	Atha vā bhummatthe karaṇavacanaṃ. Yattha buddho tattha na paleti na gacchati. Na	480	
PA_atk-s05_16a:480_2	vajatīti purato na yāti. Na gacchatīti nivattati. Nātikkamatīti na upasaṅkamati.	480	
PA_atk-s05_16a:481_0	116. Paṅke sayānoti kāmakaddame sayamāno. Dīpā dīpaṃ upallavinti satthārādito satthārādiṃ	481	
PA_atk-s05_16a:481_1	adhigacchiṃ. Athaddasāsiṃ sambuddhanti sohaṃ evaṃ dudiṭṭhiṃ gahetvā anvāhiṇḍanto	481	
PA_atk-s05_16a:481_2	atha pāsāṇakacetiye buddhamaddakkhiṃ.	481	
PA_atk-s05_16a:482	Tattha semānoti nisajjamāno. Sayamānoti seyyaṃ kappayamāno. Āvasamānoti vasamāno. Parivasamānoti niccaṃ vasamāno.	48	
PA_atk-s05_16a:483_0	Pallavinti uggamiṃ. Upallavinti uttariṃ, sampallavinti upasaggena padaṃ vaḍḍhitaṃ.	483	
PA_atk-s05_16a:483_1	Addasanti niddesassa uddesapadaṃ. Addasanti passiṃ. Addakkhinti olokesiṃ. Apassinti	483	
PA_atk-s05_16a:483_2	esiṃ. Paṭivijjhinti vinivijjhiṃ.	483	
PA_atk-s05_16a:484_0	117. Imissā gāthāya avasāne piṅgiyassa ca bāvarissa ca indriyaparipākaṃ viditvā bhagavā	484	
PA_atk-s05_16a:484_1	sāvatthiyaṃ ṭhitoyeva suvaṇṇobhāsaṃ muñci. Piṅgiyo bāvarissa buddhaguṇe vaṇṇayanto	484	
PA_atk-s05_16a:484_2	nisinno eva taṃ obhāsaṃ disvā “kiṃ ida”nti olokento bhagavantaṃ attano purato ṭhitaṃ	484	
PA_atk-s05_16a:484_3	viya disvā bāvaribrāhmaṇassa “buddho āgato”ti ārocesi. Brāhmaṇo uṭṭhāyāsanā añjaliṃ	484	
PA_atk-s05_16a:484_4	paggahetvā aṭṭhāsi. Bhagavāpi obhāsaṃ pharitvā brāhmaṇassa attānaṃ dassento ubhinnampi	484	
PA_atk-s05_16a:484_5	sappāyaṃ viditvā piṅgiyameva ālapamāno “yathā ahū, vakkalī”ti imaṃ gāthamabhāsi.	484	
PA_atk-s05_16a:485_0	Tassattho – yathā vakkalitthero saddhādhimutto ahosi, saddhādhureneva arahattaṃ pāpuṇi,	485	
PA_atk-s05_16a:485_1	yathā ca soḷasannaṃ eko bhadrāvudho nāma, yathā ca āḷavigotamo ca. Evameva tvampi	485	
PA_atk-s05_16a:485_2	pamuñcassu saddhaṃ, tato saddhāya adhimuccanto “sabbe saṅkhārā aniccā”tiādinā nayena	485	
PA_atk-s05_16a:485_3	vipassanaṃ ārabhitvā maccudheyyassa pāraṃ nibbānaṃ gamissasīti arahattanikūṭena desanaṃ	485	
PA_atk-s05_16a:485_4	niṭṭhāpesi, desanāpariyosāne piṅgiyo arahatte, bāvarī anāgāmiphale patiṭṭhahi, bāvaribrāhmaṇassa	485	
PA_atk-s05_16a:485_5	sissā pana pañcasatā sotāpannā ahesuṃ.	485	
PA_atk-s05_16a:486_0	Tattha muñcassūti mocassu. Pamuñcassūti mocehi. Adhimuñcassūti tattha adhimokkhaṃ	486	
PA_atk-s05_16a:486_1	karassu. Okappehīti bahumānaṃ uppādehīti. Sabbe saṅkhārā aniccāti hutvā abhāvaṭṭhena.	486	
PA_atk-s05_16a:486_2	Sabbe saṅkhārā dukkhāti dukkhamaṭṭhena. Sabbe dhammā anattāti avasavattanaṭṭhena.	486	
PA_atk-s05_16a:487	118. Idāni piṅgiyo attano pasādaṃ nivedento “esa bhiyyotiādimāha. Tattha paṭibhānavāti paṭibhānappaṭisambhidāya upeto.	48	
PA_atk-s05_16a:488	Bhiyyo bhiyyoti uparūpari.	48	
PA_atk-s05_16a:489_0	119. Adhideve abhiññāyāti adhidevakare dhamme ñatvā. Paroparanti hīnapaṇītaṃ, attano	489	
PA_atk-s05_16a:489_1	ca parassa ca adhidevattakaraṃ sabbadhammajātaṃ avedīti vuttaṃ hoti. Kaṅkhīnaṃ paṭijānatanti	489	
PA_atk-s05_16a:489_2	kaṅkhīnaṃyeva sataṃ “nikkaṅkhamhā”ti paṭijānantānaṃ.	489	
PA_atk-s05_16a:490_0	Niddese pārāyanikapañhānanti pārāyanikabrāhmaṇānaṃ pucchānaṃ. Avasānaṃ karotīti antakaro.	490	
PA_atk-s05_16a:490_1	Koṭiṃ karotīti pariyantakaro. Sīmaṃ mariyādaṃ karotīti paricchedakaro. Nigamaṃ karotīti	490	
PA_atk-s05_16a:490_2	parivaṭumakaro. Sabhiyapañhānanti na kevalaṃ pārāyanikabrāhmaṇānaṃ pañhānaṃ eva,	490	
PA_atk-s05_16a:490_3	atha kho sabhiyaparibbājakādīnampi pañhānaṃ antaṃ karotīti dassetuṃ “sabhiyapañhāna”ntiādimāha.	490	
PA_atk-s05_16a:491_0	120. Asaṃhīranti rāgādīhi asaṃhāriyaṃ. Asaṅkuppanti asaṅkuppaṃ avipariṇāmadhammaṃ.	491	
PA_atk-s05_16a:491_1	Dvīhipi padehi nibbānaṃ bhaṇati. Addhā gamissāmīti ekaṃseneva taṃ anupādisesanibbānadhātuṃ	491	
PA_atk-s05_16a:491_2	gamissāmi. Na mettha kaṅkhāti natthi me ettha nibbāne kaṅkhā. Evaṃ maṃ dhārehi adhimuttacittanti	491	
PA_atk-s05_16a:491_3	piṅgiyo “evameva tvampi pamuñcassu saddha”nti iminā bhagavato ovādena attani saddhaṃ	491	
PA_atk-s05_16a:491_4	uppādetvā saddhādhureneva ca vimuñcitvā taṃ saddhādhimuttiṃ pakāsento bhagavantaṃ	491	
PA_atk-s05_16a:491_5	āha – “evaṃ maṃ dhārehi adhimuttacitta”nti. Ayañhettha adhippāyo “yathā maṃ tvaṃ	491	
PA_atk-s05_16a:491_6	avaca, evameva maṃ adhimuttacittaṃ dhārehī”ti.	491	
PA_atk-s05_16a:492_0	Na saṃhariyatīti gahetvā saṃharituṃ na sakkā. Niyogavacananti yuttavacanaṃ. Avatthāpanavacananti	492	
PA_atk-s05_16a:492_1	sanniṭṭhānavacanaṃ. Imasmiṃ pārāyanavagge yaṃ antarantarā na vuttaṃ, taṃ heṭṭhā vuttanayena	492	
PA_atk-s05_16a:492_2	gahetabbaṃ. Sesaṃ sabbattha pākaṭameva.	492	
PA_atk-s05_16a:493	Saddhammappajjotikāya cūḷaniddesa-aṭṭhakathāya	49	
PA_atk-s05_16a:494	Pārāyanānugītigāthāniddesavaṇṇanā niṭṭhitā.	49	
PA_atk-s05_16a:495	Pārāyanavaggavaṇṇanā niṭṭhitā.	49	
PA_atk-s05_16a:496	Khaggavisāṇasuttaniddeso	49	
PA_atk-s05_16a:497	Khaggavisāṇasuttaniddesavaṇṇanā	49	
PA_atk-s05_16a:498	1. Paṭhamavaggavaṇṇanā	49	
PA_atk-s05_16a:499_0	121. Ito paraṃ khaggavisāṇasuttaniddesavaṇṇanāya okāso anuppatto. Tattha “sabbesu	499	
PA_atk-s05_16a:499_1	bhūtesu nidhāya daṇḍa”nti ito paraṃ atirekapadamattameva vaṇṇayissāma. Tattha sabbesūti	499	
PA_atk-s05_16a:499_2	anavasesesu. Bhūtesūti sattesu. Ettha bhūtesūti kiñcāpi bhūtasaddo “bhūtasmiṃ pācittiya”nti	499	
PA_atk-s05_16a:499_3	evamādīsu vijjamāne, “bhūtamidaṃ, sāriputta, samanupassasī”ti evamādīsu khandhapañcake,	499	
PA_atk-s05_16a:499_4	“cattāro kho, bhikkhu, mahābhūtā hetū”ti evamādīsu catubbidhe pathavīdhātvādirūpe,	499	
PA_atk-s05_16a:499_5	“yo ca kālaghaso bhūto”ti evamādīsu khīṇāsave, “sabbeva nikkhipissanti, bhūtā loke	499	
PA_atk-s05_16a:499_6	samussaya”nti evamādīsu sabbasatte, “bhūtagāmapātabyatāyā”ti evamādīsu rukkhādike,	499	
PA_atk-s05_16a:499_7	“bhūtaṃ bhūtato pajānātī”ti evamādīsu cātumahārājikānaṃ heṭṭhā sattanikāyaṃ upādāya	499	
PA_atk-s05_16a:499_8	vattati. Idha pana avisesato pathavīpabbatādīsu jātā sattā bhūtāti veditabbā. Tesu	499	
PA_atk-s05_16a:499_9	bhūtesu. Nidhāyāti nikkhipitvā.	499	
PA_atk-s05_16a:500_0	Daṇḍanti kāyavacīmanodaṇḍaṃ, kāyaduccaritādīnametaṃ adhivacanaṃ. Kāyaduccaritañhi	500	
PA_atk-s05_16a:500_1	daṇḍayatīti daṇḍo, bādheti anayabyasanaṃ pāpetīti vuttaṃ hoti. Evaṃ vacīduccaritañca	500	
PA_atk-s05_16a:500_2	manoduccaritañca. Paharaṇadaṇḍo eva vā daṇḍo, taṃ nidhāyātipi vuttaṃ hoti. Aviheṭhayanti	500	
PA_atk-s05_16a:500_3	aviheṭhayanto. Aññatarampīti yaṃ kiñci ekampi. Tesampīti tesaṃ sabbabhūtānaṃ. Na	500	
PA_atk-s05_16a:500_4	puttamiccheyyāti atrajo khettajo dinnako antevāsikoti imesu catūsu puttesu yaṃ kiñci	500	
PA_atk-s05_16a:500_5	puttaṃ na iccheyya. Kuto sahāyanti sahāyaṃ pana iccheyyāti kuto eva etaṃ.	500	
PA_atk-s05_16a:501_0	Ekoti pabbajjāsaṅkhātena eko, adutiyaṭṭhena eko, taṇhāpahānaṭṭhena eko, ekantavigatakilesoti	501	
PA_atk-s05_16a:501_1	eko, eko paccekasambodhiṃ abhisambuddhoti eko. Samaṇasahassassapi hi majjhe vattamāno	501	
PA_atk-s05_16a:501_2	gihisaññojanassa chinnattā eko, evaṃ pabbajjāsaṅkhātena eko. Eko tiṭṭhati, eko gacchati,	501	
PA_atk-s05_16a:501_3	eko nisīdati, eko seyyaṃ kappeti, eko iriyati vattatīti eko. Evaṃ adutiyaṭṭhena eko.	501	
PA_atk-s05_16a:502	“Taṇhādutiyo puriso, dīghamaddhāna saṃsaraṃ;	50	
PA_atk-s05_16a:503	Itthabhāvaññathābhāvaṃ, saṃsāraṃ nātivattati.	50	
PA_atk-s05_16a:504	“Evamādīnavaṃ ñatvā, taṇhaṃ dukkhassa sambhavaṃ;	50	
PA_atk-s05_16a:505	Vītataṇho anādāno, sato bhikkhu paribbaje”ti. –	50	
PA_atk-s05_16a:506_0	Evaṃ taṇhāpahānaṭṭhena eko. Sabbakilesāssa pahīnā ucchinnamūlā tālāvatthukatā anabhāvaṃkatā	506	
PA_atk-s05_16a:506_1	āyatiṃ anuppādadhammāti evaṃ ekantavigatakilesoti eko. Anācariyako hutvā sayambhū	506	
PA_atk-s05_16a:506_2	sāmaññeva paccekasambodhiṃ abhisambuddhoti evaṃ eko paccekasambodhiṃ abhisambuddhoti eko.	506	
PA_atk-s05_16a:507_0	Careti yā imā aṭṭha cariyāyo. Seyyathidaṃ – yā paṇidhisampannānaṃ catūsu iriyāpathesu	507	
PA_atk-s05_16a:507_1	iriyāpathacariyā, indriyesu guttadvārānaṃ ajjhattikāyatanesu āyatanacariyā, appamādavihārīnaṃ	507	
PA_atk-s05_16a:507_2	catūsu satipaṭṭhānesu saticariyā, adhicittamanuyuttānaṃ catūsu jhānesu samādhicariyā,	507	
PA_atk-s05_16a:507_3	buddhisampannānaṃ catūsu ariyasaccesu ñāṇacariyā, sammā paṭipannānaṃ catūsu ariyamaggesu	507	
PA_atk-s05_16a:507_4	maggacariyā, adhigataphalānaṃ catūsu sāmaññaphalesu paṭipatticariyā, tiṇṇaṃ buddhānaṃ	507	
PA_atk-s05_16a:507_5	sabbasattesu lokatthacariyā, tattha padesato paccekabuddhasāvakānanti. Yathāha –	507	
PA_atk-s05_16a:507_6	“cariyāti aṭṭha cariyāyo yā iriyāpathacariyā”ti vitthāro. Tāhi cariyāhi samannāgato	507	
PA_atk-s05_16a:507_7	bhaveyyāti attho. Atha vā yā imā “adhimuccanto saddhāya carati, paggaṇhanto vīriyena	507	
PA_atk-s05_16a:507_8	carati, upaṭṭhahanto satiyā carati, avikkhitto samādhinā carati, pajānanto paññāya	507	
PA_atk-s05_16a:507_9	carati, vijānanto viññāṇena carati, evaṃ paṭipannassa kusalā dhammā āyāpentīti āyatanacariyāya	507	
PA_atk-s05_16a:507_10	carati, evaṃ paṭipanno visesamadhigacchatīti visesacariyāya caratī”ti evaṃ aparāpi	5071	
PA_atk-s05_16a:507_11	aṭṭha cariyā vuttā. Tāhi samannāgato bhaveyyāti attho. Khaggavisāṇakappoti khaggavisāṇo	5071	
PA_atk-s05_16a:507_12	nāma khaggamigasiṅgaṃ.	5071	
PA_atk-s05_16a:508_0	Kappa -saddo panāyaṃ abhisaddahanavohārakālapaññatticchedavikappalesasamantabhāvasadisādianekattho.	508	
PA_atk-s05_16a:508_1	Tathā hissa “okappanīyametaṃ bhoto gotamassa. Yathā taṃ arahato sammāsambuddhassā”ti	508	
PA_atk-s05_16a:508_2	evamādīsu abhisaddahanattho. “Anujānāmi, bhikkhave, pañcahi samaṇakappehi phalaṃ	508	
PA_atk-s05_16a:508_3	paribhuñjitu”nti evamādīsu vohāro. “Yena sudaṃ niccakappaṃ viharāmī”ti evamādīsu	508	
PA_atk-s05_16a:508_4	kālo. “Iccāyasmā kappo”ti evamādīsu paññatti. “Alaṅkato kappitakesamassū”ti evamādīsu	508	
PA_atk-s05_16a:508_5	chedanaṃ. “Kappati dvaṅgulakappo”ti evamādīsu vikappo. “Atthi kappo nipajjitu”nti	508	
PA_atk-s05_16a:508_6	evamādīsu leso. “Kevalakappaṃ veḷuvanaṃ obhāsetvā”ti evamādīsu samantabhāvo. “Satthukappena	508	
PA_atk-s05_16a:508_7	vata kira, bho, sāvakena saddhiṃ mantayamānā na jānimhā”ti evamādīsu sadiso, paṭibhāgoti	508	
PA_atk-s05_16a:508_8	attho. Idha panassa sadiso paṭibhāgoti attho veditabbo, khaggavisāṇasadisoti vuttaṃ	508	
PA_atk-s05_16a:508_9	hoti. Ayaṃ tāvettha padato atthavaṇṇanā.	508	
PA_atk-s05_16a:509_0	Adhippāyānusandhito pana evaṃ veditabbo – yvāyaṃ vuttappakāro daṇḍo bhūtesu pavattiyamāno	509	
PA_atk-s05_16a:509_1	ahito hoti, taṃ tesu appavattiyamānesu tappaṭipakkhabhūtāya mettāya hitūpasaṃhārena	509	
PA_atk-s05_16a:509_2	ca sabbesu bhūtesu nidhāya daṇḍaṃ, nihitadaṇḍattā eva ca yathā anihitadaṇḍā sattā	509	
PA_atk-s05_16a:509_3	bhūtāni daṇḍena vā satthena vā pāṇinā vā leḍḍunā vā viheṭhenti, tathā aviheṭhayaṃ,	509	
PA_atk-s05_16a:509_4	aññatarampi tesaṃ imaṃ mettākammaṭṭhānamāgamma yadeva tattha vedanāgataṃ saññāsaṅkhāraviññāṇagataṃ	509	
PA_atk-s05_16a:509_5	tañca tadanusāreneva tadaññañca saṅkhāragataṃ vipassitvā imaṃ paccekabodhiṃ adhigatomhī”ti	509	
PA_atk-s05_16a:509_6	ayaṃ tāva adhippāyo.	509	
PA_atk-s05_16a:510_0	Ayaṃ pana anusandhi – evaṃ vutte te amaccā āhaṃsu – “idāni, bhante, kuhiṃ gacchathā”ti?	510	
PA_atk-s05_16a:510_1	Tato tena “pubbapaccekasambuddhā kattha vasantī”ti āvajjetvā ñatvā “gandhamādanapabbate”ti	510	
PA_atk-s05_16a:510_2	vutte punāhaṃsu – “amhe dāni, bhante, pajahatha, na icchathā”ti. Atha paccekabuddho	510	
PA_atk-s05_16a:510_3	āha – “na puttamiccheyyā”ti sabbaṃ. Tatrāyaṃ adhippāyo – ahaṃ idāni atrajādīsu yaṃ	510	
PA_atk-s05_16a:510_4	kiñci puttampi na iccheyyaṃ, kuto pana tumhādisaṃ sahāyaṃ. Tasmā tumhesupi yo mayā	510	
PA_atk-s05_16a:510_5	saddhiṃ gantukāmo mādiso vā hotuṃ icchati, so eko care khaggavisāṇakappo. Atha vā	510	
PA_atk-s05_16a:510_6	tehi “amhe dāni, bhante, pajahatha, na icchathā”ti vutte so paccekasambuddho “na	510	
PA_atk-s05_16a:510_7	puttamiccheyya, kuto sahāya”nti vatvā attano yathāvuttenaṭṭhena ekacariyāya guṇaṃ	510	
PA_atk-s05_16a:510_8	disvā pamudito pītisomanassajāto imaṃ udānaṃ udānesi.	510	
PA_atk-s05_16a:511_0	Tattha tasāti vipāsakiriyā. Thāvarāti khīṇāsavā. Bhayabheravāti khuddānukhuddakā	511	
PA_atk-s05_16a:511_1	cittutrāsā. Nidhāyāti chaḍḍetvā. Nidahitvāti ṭhapetvā. Oropayitvāti adhokaritvā.	511	
PA_atk-s05_16a:511_2	Samoropayitvāti adhogataṃ vissajjetvā. Nikkhipitvāti tato apanetvā. Paṭippassambhitvāti sannisīdāpetvā.	511	
PA_atk-s05_16a:512	Ālapananti ādito lapanaṃ. Sallapananti sammā lapanaṃ. Ullapananti uddhaṃ katvā lapanaṃ. Samullapananti punappunaṃ uddhaṃ katvā lapanaṃ.	51	
PA_atk-s05_16a:513_0	Iriyāpathacariyāti iriyāpathānaṃ cariyā, pavattananti attho. Sesesupi eseva nayo.	513	
PA_atk-s05_16a:513_1	Āyatanacariyā pana āyatanesu satisampajaññānaṃ cariyā. Pattīti phalāni. Tāni hi pāpuṇīyantīti	513	
PA_atk-s05_16a:513_2	“pattī”ti vuttāni. Sattalokassa diṭṭhadhammikasamparāyikā atthā lokatthāti ayaṃ viseso.	513	
PA_atk-s05_16a:514_0	Idāni tāsaṃ cariyānaṃ bhūmiṃ dassento “catūsu iriyāpathesū”tiādimāha. Satipaṭṭhānesūti	514	
PA_atk-s05_16a:514_1	ārammaṇasatipaṭṭhānesupi vuccamānesu satito anaññāni, vohāravasena pana aññāni viya	514	
PA_atk-s05_16a:514_2	katvā vuttaṃ. Ariyasaccesūti pubbabhāge lokiyasaccañāṇena visuṃ visuṃ saccapariggahavasena	514	
PA_atk-s05_16a:514_3	vuttaṃ. Ariyamaggesu sāmaññaphalesūti ca vohāravaseneva vuttaṃ. Padesatoti lokatthacariyāya	514	
PA_atk-s05_16a:514_4	ekadese. Nippadesato hi lokatthacariyaṃ buddhā eva karonti. Puna tā eva cariyāyo	514	
PA_atk-s05_16a:514_5	kārakapuggalavasena dassento “paṇidhisampannāna”ntiādimāha. Tattha paṇidhisampannā	514	
PA_atk-s05_16a:514_6	nāma iriyāpathānaṃ santattā iriyāpathāva ṭhitiyā sampannā akampitairiyāpathā bhikkhubhāvānurūpena	514	
PA_atk-s05_16a:514_7	santena iriyāpathena sampannā.	514	
PA_atk-s05_16a:515_0	Indriyesu guttadvārānanti cakkhādīsu chasu indriyesu attano attano visaye pavattaṃ	515	
PA_atk-s05_16a:515_1	ekekadvāravasena guttaṃ dvāraṃ etesanti guttadvārā, tesaṃ guttadvārānaṃ. Dvāranti	515	
PA_atk-s05_16a:515_2	cettha uppattidvāravasena cakkhādayo eva. Appamādavihārīnanti sīlādīsu appamādavihāravataṃ.	515	
PA_atk-s05_16a:515_3	Adhicittamanuyuttānanti vipassanāya pādakabhāvena adhicittasaṅkhātaṃ samādhiṃ anuyuttānaṃ.	515	
PA_atk-s05_16a:515_4	Buddhisampannānanti nāmarūpavavatthānaṃ ādiṃ katvā yāva gotrabhu, tāva pavattena	515	
PA_atk-s05_16a:515_5	ñāṇena sampannānaṃ. Sammā paṭipannānanti catumaggakkhaṇe. Adhigataphalānanti catuphalakkhaṇe.	515	
PA_atk-s05_16a:515_6	Tathāgatānanti tathā āgatānaṃ. Arahantānanti dūrakilesānaṃ. Sammāsambuddhānanti sammā	515	
PA_atk-s05_16a:515_7	sāmañca sabbadhammabuddhānaṃ. Imesaṃ padānaṃ attho heṭṭhā pakāsito eva.	515	
PA_atk-s05_16a:516_0	Padesato paccekabuddhānanti paccekasambuddhānaṃ ekadesato. Sāvakānanti sāvakānampi	516	
PA_atk-s05_16a:516_1	ekadesato. Adhimuccantoti adhimokkhaṃ karonto. Saddhāya caratīti saddhāvasena pavattati.	516	
PA_atk-s05_16a:516_2	Paggaṇhantoti catusammappadhānavīriyena padahanto. Upaṭṭhapentoti satiyā ārammaṇaṃ	516	
PA_atk-s05_16a:516_3	upaṭṭhapento. Avikkhepaṃ karontoti samādhivasena vikkhepaṃ akaronto. Pajānantoti	516	
PA_atk-s05_16a:516_4	catusaccajānanapaññāya pakārena jānanto. Vijānantoti indriyasampayuttajavanapubbaṅgamena	516	
PA_atk-s05_16a:516_5	āvajjanaviññāṇena ārammaṇaṃ vijānanto. Viññāṇacariyāyāti āvajjanaviññāṇacariyāvasena.	516	
PA_atk-s05_16a:516_6	Evaṃ paṭipannassāti sahāvajjanāya indriyacariyāya paṭipannassa. Kusalā dhammā āyāpentīti	516	
PA_atk-s05_16a:516_7	samathavipassanāvasena pavattā kusalā dhammā bhusaṃ yāpenti, pavattantīti attho.	516	
PA_atk-s05_16a:516_8	Āyatanacariyāyāti kusalānaṃ dhammānaṃ bhusaṃ yatanacariyāya, pavattanacariyāyāti	516	
PA_atk-s05_16a:516_9	vuttaṃ hoti. Visesamadhigacchatīti vikkhambhanatadaṅgasamucchedapaṭippassaddhivasena	516	
PA_atk-s05_16a:516_10	visesaṃ adhigacchati.	5161	
PA_atk-s05_16a:517_0	Dassanacariyā ca sammādiṭṭhiyātiādīsu sammā passati, sammā vā tāya passanti, pasaṭṭhā	517	
PA_atk-s05_16a:517_1	sundarā vā diṭṭhīti sammādiṭṭhi, tassā sammādiṭṭhiyā nibbānapaccakkhakaraṇena dassanacariyā.	517	
PA_atk-s05_16a:517_2	Sammā saṅkappeti, sammā vā tena saṅkappenti, pasaṭṭho sundaro vā saṅkappoti sammāsaṅkappo.	517	
PA_atk-s05_16a:517_3	Tassa ārammaṇe cittassa abhiniropanacariyā. Sammā vadati, sammā vā tāya vadanti,	517	
PA_atk-s05_16a:517_4	pasaṭṭhā sundarā vā vācāti sammāvācā, micchāvācāviratiyā etaṃ nāmaṃ. Tassā catubbidhavacīsaṃvarapariggahacariyā.	517	
PA_atk-s05_16a:517_5	Sammā karoti, sammā vā tena karonti, pasaṭṭhaṃ sundaraṃ vā kammanti sammākammaṃ,	517	
PA_atk-s05_16a:517_6	sammākammameva sammākammanto, micchākammantaviratiyā etaṃ nāmaṃ. Tassa tividhakāyasaṃvarasamuṭṭhānacariyā.	517	
PA_atk-s05_16a:517_7	Sammā ājīvati, sammā vā tena ājīvanti, pasaṭṭho sundaro vā ājīvoti sammāājīvo, micchāājīvaviratiyā	517	
PA_atk-s05_16a:517_8	etaṃ nāmaṃ. Tassa vodānacariyā parisuddhacariyā. Sammā vāyamati, sammā vā tena vāyamanti,	517	
PA_atk-s05_16a:517_9	pasaṭṭho sundaro vā vāyāmoti sammāvāyāmo, tassa paggahacariyā. Sammā sarati, sammā	517	
PA_atk-s05_16a:517_10	vā tāya saranti, pasaṭṭhā sundarā vā satīti sammāsati, tassā upaṭṭhānacariyā. Sammā	5171	
PA_atk-s05_16a:517_11	samādhiyati, sammā vā tena samādhiyanti, pasaṭṭho sundaro vā samādhīti sammāsamādhi,	5171	
PA_atk-s05_16a:517_12	tassa avikkhepacariyā.	5171	
PA_atk-s05_16a:518_0	Takkappoti tena kappo, evarūpoti attho. Tassadisoti tena sadiso, “tassadiko”ti vā	518	
PA_atk-s05_16a:518_1	pāṭho. Tappaṭibhāgoti tena paṭibhāgo tappaṭibhāgo, edisoti attho. Sādurasaṃ atikkantaṃ	518	
PA_atk-s05_16a:518_2	loṇaṃ atiloṇaṃ. Loṇakappoti loṇasadisoti vuccati. Atitittakanti atikkantatittakaṃ,	518	
PA_atk-s05_16a:518_3	pucimandādikappo tittakasadisoti vuccati. Atimadhuranti khīrapāyāsādikaṃ. Himakappoti	518	
PA_atk-s05_16a:518_4	himodakasadiso. Satthukappoti satthunā buddhena sadiso. Evamevāti opammasampaṭipādanaṃ.	518	
PA_atk-s05_16a:519_0	Tatrāyaṃ etassa paccekabuddhassa saṅkhepena vipassanāācikkhanavidhiṃ dassetvā gamissāma.	519	
PA_atk-s05_16a:519_1	Tattha nāmarūpapariggahaṃ kātukāmo paccekabodhisatto rūpārūpaaṭṭhasamāpattīsu yaṃ	519	
PA_atk-s05_16a:519_2	kiñci jhānaṃ samāpajjitvā vuṭṭhāya vitakkādīni jhānaṅgāni ca taṃsampayutte ca phassādayo	519	
PA_atk-s05_16a:519_3	dhamme lakkhaṇarasapaccupaṭṭhānapadaṭṭhānavasena paricchinditvā “sabbampetaṃ ārammaṇābhimukhaṃ	519	
PA_atk-s05_16a:519_4	namanato namanaṭṭhena nāma”nti vavatthapeti. Tato tassa paccayaṃ pariyesanto “hadayavatthuṃ	519	
PA_atk-s05_16a:519_5	nissāya pavattatī”ti passati. Puna vatthussa paccayabhūtāni ca upādārūpāni ca passitvā	519	
PA_atk-s05_16a:519_6	“idaṃ sabbaṃ ruppanato rūpa”nti pariggaṇhāti. Puna tadubhayaṃ “namanalakkhaṇaṃ nāmaṃ,	519	
PA_atk-s05_16a:519_7	ruppanalakkhaṇaṃ rūpa”nti evaṃ saṅkhepato nāmarūpaṃ vavatthapeti. Samathayānikavasenetaṃ	519	
PA_atk-s05_16a:519_8	vuttaṃ. Vipassanāyāniko pana catudhātuvavatthānamukhena bhūtupādāyarūpāni paricchinditvā	519	
PA_atk-s05_16a:519_9	“sabbampetaṃ ruppanato rūpa”nti passati. Tato evaṃ paricchinnarūpassa cakkhādīni	519	
PA_atk-s05_16a:519_10	nissāya pavattamānā arūpadhammā āpāthamāgacchanti. Tato sabbepi te arūpadhamme namanalakkhaṇena	5191	
PA_atk-s05_16a:519_11	ekato katvā “idaṃ nāma”nti passati, so “idaṃ nāmaṃ, idaṃ rūpa”nti dvedhā vavatthapeti.	5191	
PA_atk-s05_16a:519_12	Evaṃ vavatthapetvā “nāmarūpato uddhaṃ añño satto vā puggalo vā devo vā brahmā vā natthī”ti passati.	5191	
PA_atk-s05_16a:520	Yathā hi aṅgasambhārā, hoti saddo ratho iti;	52	
PA_atk-s05_16a:521	Evaṃ khandhesu santesu, hoti “satto”ti sammuti. ;	52	
PA_atk-s05_16a:522_0	Evameva pañcasu upādānakkhandhesu santesu “satto puggalo”ti vohāramattaṃ hotīti evamādinā	522	
PA_atk-s05_16a:522_1	nayena nāmarūpānaṃ yāthāvadassanasaṅkhātena diṭṭhivisuddhibhūtena ñāṇena nāmarūpaṃ	522	
PA_atk-s05_16a:522_2	pariggahetvā puna tassa paccayampi pariggaṇhanto vuttanayena nāmarūpaṃ pariggahetvā	522	
PA_atk-s05_16a:522_3	“ko nu kho imassa hetū”ti pariyesanto ahetuvādavisamahetuvādesu dosaṃ disvā rogaṃ	522	
PA_atk-s05_16a:522_4	disvā tassa nidānaṃ samuṭṭhānampi pariyesanto vejjo viya tassa hetuñca paccayañca	522	
PA_atk-s05_16a:522_5	pariyesanto avijjā taṇhā upādānaṃ kammanti ime cattāro dhamme nāmarūpassa uppādapaccayattā	522	
PA_atk-s05_16a:522_6	“hetū”ti. Āhāraṃ upatthambhanapaccayattā “paccayo”ti ca passati. Imassa hi kāyassa	522	
PA_atk-s05_16a:522_7	avijjādayo tayo dhammā mātā viya dārakassa upanissayā honti, kammaṃ pitā viya puttassa	522	
PA_atk-s05_16a:522_8	janakaṃ, āhāro dhāti viya dārakassa sandhārakoti. Evaṃ rūpakāyassa paccayapariggahaṃ	522	
PA_atk-s05_16a:522_9	katvā puna “cakkhuñca paṭicca rūpe ca uppajjati cakkhuviññāṇa”ntiādinā nayena nāmakāyassapi	522	
PA_atk-s05_16a:522_10	paccayaṃ pariggaṇhāti, evaṃ pariggaṇhanto “atītānāgatāpi dhammā evameva vattantī”ti	5221	
PA_atk-s05_16a:522_11	sanniṭṭhānaṃ karoti.	5221	
PA_atk-s05_16a:523_0	Tassa yā sā pubbantaṃ ārabbha “ahosiṃ nu kho ahaṃ atītamaddhānaṃ, na nu kho ahosiṃ,	523	
PA_atk-s05_16a:523_1	kiṃ nu kho, kathaṃ nu kho, kiṃ hutvā kiṃ ahosiṃ nu kho ahaṃ atītamaddhāna”nti pañcavidhā vicikicchā vuttā.	523	
PA_atk-s05_16a:524_0	Yāpi aparantaṃ ārabbha “bhavissāmi nu kho ahaṃ anāgatamaddhānaṃ, na nu kho bhavissāmi,	524	
PA_atk-s05_16a:524_1	kiṃ nu kho bhavissāmi, kathaṃ nu kho bhavissāmi, kiṃ hutvā kiṃ bhavissāmi nu kho	524	
PA_atk-s05_16a:524_2	ahaṃ anāgatamaddhāna”nti pañcavidhā vicikicchā vuttā.	524	
PA_atk-s05_16a:525_0	Yāpi etarahi vā pana paccuppannaṃ addhānaṃ ārabbha kathaṃkathī hoti “ahaṃ nu khosmi,	525	
PA_atk-s05_16a:525_1	no nu khosmi, kiṃ nu khosmi, kathaṃ nu khosmi, ayaṃ nu kho satto kuto āgato, so kuhiṃ	525	
PA_atk-s05_16a:525_2	gāmī bhavissatī”ti chabbidhā vicikicchā vuttā, sā sabbāpi pahiyyati. Evaṃ paccayapariggahaṇena	525	
PA_atk-s05_16a:525_3	tīsu addhāsu kaṅkhaṃ vitaritvā ṭhitaṃ ñāṇaṃ “kaṅkhāvitaraṇavisuddhī”tipi “dhammaṭṭhitiñāṇa”ntipi	525	
PA_atk-s05_16a:525_4	“yathābhūtañāṇa”ntipi “sammādassana”ntipi vuccati.	525	
PA_atk-s05_16a:526_0	Ettha pana tisso hi lokiyapariññā ñātapariññā tīraṇapariññā pahānapariññāti. Tattha	526	
PA_atk-s05_16a:526_1	“ruppanalakkhaṇaṃ rūpaṃ, vedayitalakkhaṇā vedanā”ti evaṃ tesaṃ tesaṃ dhammānaṃ paccattalakkhaṇasallakkhaṇavasena	526	
PA_atk-s05_16a:526_2	pavattā paññā ñātapariññā nāma. “Rūpaṃ aniccaṃ, vedanā aniccā”tiādinā pana nayena	526	
PA_atk-s05_16a:526_3	tesaṃyeva dhammānaṃ sāmaññalakkhaṇaṃ āropetvā pavattā lakkhaṇārammaṇikavipassanāpaññā	526	
PA_atk-s05_16a:526_4	tīraṇapariññā nāma. Tesu eva pana dhammesu niccasaññādipajahanavasena pavattā lakkhaṇārammaṇikavipassanāva	526	
PA_atk-s05_16a:526_5	paññā pahānapariññā nāma.	526	
PA_atk-s05_16a:527_0	Tattha saṅkhāraparicchedato paṭṭhāya yāva paccayapariggahā ñātapariññāya bhūmi. Etasmiñhi	527	
PA_atk-s05_16a:527_1	antare dhammānaṃ paccattalakkhaṇapaṭivedhasseva ādhipaccaṃ hoti. Kalāpasammasanato	527	
PA_atk-s05_16a:527_2	paṭṭhāya yāva udayabbayānupassanā tīraṇapariññāya bhūmi. Etasmiñhi antare sāmaññalakkhaṇapaṭivedhasseva	527	
PA_atk-s05_16a:527_3	ādhipaccaṃ hoti. Bhaṅgānupassanato paṭṭhāya upari pahānapariññāya bhūmi. Tato ca	527	
PA_atk-s05_16a:527_4	paṭṭhāya hi aniccato anupassanto niccasaññaṃ pajahati, dukkhato anupassanto sukhasaññaṃ,	527	
PA_atk-s05_16a:527_5	anattato anupassanto attasaññaṃ, nibbindanto nandiṃ, virajjanto rāgaṃ, nirodhento	527	
PA_atk-s05_16a:527_6	samudayaṃ, paṭinissajjanto ādānaṃ pajahatīti evaṃ niccasaññādipahānasādhikānaṃ sattannaṃ	527	
PA_atk-s05_16a:527_7	anupassanānaṃ ādhipaccaṃ. Iti imāsu tīsu pariññāsu saṅkhāraparicchedassa ceva paccayapariggahassa	527	
PA_atk-s05_16a:527_8	ca sādhitattā iminā yoginā ñātapariññāva adhigatā.	527	
PA_atk-s05_16a:528_0	Puna “yaṃ kiñci rūpaṃ atītānāgatapaccuppannaṃ ajjhattaṃ vā bahiddhā vā…pe… yaṃ dūre	528	
PA_atk-s05_16a:528_1	santike vā, sabbaṃ rūpaṃ hutvā abhāvato aniccaṃ, udayabbayapaṭipīḷitattā dukkhaṃ,	528	
PA_atk-s05_16a:528_2	avasavattittā anattā. Yā kāci vedanā… saññā… ye keci saṅkhārā … yaṃ kiñci viññāṇaṃ	528	
PA_atk-s05_16a:528_3	atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā	528	
PA_atk-s05_16a:528_4	paṇītaṃ vā yaṃ dūre santike vā, sabbaṃ viññāṇaṃ hutvā abhāvato aniccaṃ, udayabbayapaṭipīḷitattā	528	
PA_atk-s05_16a:528_5	dukkhaṃ, avasavattittā anattā”ti evamādinā nayena kalāpasammasanaṃ karoti. Idaṃ sandhāya	528	
PA_atk-s05_16a:528_6	vuttaṃ “tilakkhaṇaṃ āropetvā”ti.	528	
PA_atk-s05_16a:529_0	Evaṃ saṅkhāre aniccadukkhānattavasena kalāpasammasanaṃ katvā puna saṅkhārānaṃ udayabbayameva	529	
PA_atk-s05_16a:529_1	passati. Kathaṃ? “Avijjāsamudayā rūpasamudayo, taṇhākammaāhārasamudayā rūpasamudayo”ti.	529	
PA_atk-s05_16a:529_2	Evaṃ rūpakkhandhassa paccayāyattatādassanena rūpakkhandhassa udayaṃ passati, nibbattilakkhaṇaṃ	529	
PA_atk-s05_16a:529_3	passantopi rūpakkhandhassa udayaṃ passati. Evaṃ pañcahākārehi rūpakkhandhassa udayaṃ	529	
PA_atk-s05_16a:529_4	passati. “Avijjānirodhā rūpanirodho, taṇhākammaāhāranirodhā rūpanirodho”ti paccayanirodhadassanena	529	
PA_atk-s05_16a:529_5	rūpakkhandhassa vayaṃ passati, vipariṇāmalakkhaṇaṃ passantopi rūpakkhandhassa vayaṃ	529	
PA_atk-s05_16a:529_6	passatīti evaṃ pañcahākārehi rūpakkhandhassa vayaṃ passati.	529	
PA_atk-s05_16a:530_0	Tathā “avijjāsamudayā vedanāsamudayo, taṇhākammaphassasamudayā vedanāsamudayo”ti	530	
PA_atk-s05_16a:530_1	paccayāyattatādassanena vedanākkhandhassa udayaṃ passati, nibbattilakkhaṇaṃ passantopi	530	
PA_atk-s05_16a:530_2	vedanākkhandhassa udayaṃ passati. “Avijjānirodhā vedanānirodho, taṇhākammaphassanirodhā	530	
PA_atk-s05_16a:530_3	vedanānirodho”ti paccayanirodhadassanena vedanākkhandhassa vayaṃ passati, vipariṇāmalakkhaṇaṃ	530	
PA_atk-s05_16a:530_4	passantopi vedanākkhandhassa vayaṃ passati. Evaṃ saññākkhandhādīsupi.	530	
PA_atk-s05_16a:531_0	Ayaṃ pana viseso – viññāṇakkhandhassa phassaṭṭhāne “nāmarūpasamudayā, nāmarūpanirodhā”ti	531	
PA_atk-s05_16a:531_1	yojetabbaṃ. Evaṃ ekekasmiṃ khandhe paccayasamudayavasena ca nibbattilakkhaṇavasena	531	
PA_atk-s05_16a:531_2	ca paccayanirodhavasena ca vipariṇāmalakkhaṇavasena ca udayabbayadassanena ca dasa	531	
PA_atk-s05_16a:531_3	dasa katvā paññāsa lakkhaṇāni vuttāni. Tesaṃ vasena “evampi rūpassa udayo, evampi	531	
PA_atk-s05_16a:531_4	rūpassa vayo”ti paccayato ceva khaṇato ca vitthārena manasikāraṃ karoti.	531	
PA_atk-s05_16a:532_0	Tassevaṃ karoto “iti kira ime dhammā ahutvā sambhonti, hutvā paṭiventī”ti ñāṇaṃ visadaṃ	532	
PA_atk-s05_16a:532_1	hoti. “Evaṃ kira ime dhammā anuppannā uppajjanti, uppannā nirujjhantī”ti niccanavā	532	
PA_atk-s05_16a:532_2	hutvā saṅkhārā upaṭṭhahanti. Na kevalañca niccanavā, sūriyuggamane ussāvabindu viya	532	
PA_atk-s05_16a:532_3	udakabubbuḷo viya udake daṇḍarāji viya āragge sāsapo viya vijjuppādo viya ca parittaṭṭhāyino,	532	
PA_atk-s05_16a:532_4	māyāmarīcisupinālātacakkagandhabbanagarapheṇakadaliādayo viya asārā nissārā viya	532	
PA_atk-s05_16a:532_5	hutvā upaṭṭhahanti. Ettāvatā ca pana anena “vayadhammameva uppajjati, uppannañca	532	
PA_atk-s05_16a:532_6	vayaṃ upetī”ti iminā ākārena sammasanapaññāya lakkhaṇāni paṭivijjhitvā ṭhitaṃ udayabbayānupassanaṃ	532	
PA_atk-s05_16a:532_7	nāma paṭhamaṃ taruṇavipassanāñāṇaṃ adhigataṃ hoti. Yassādhigamā “āraddhavipassako”ti saṅkhaṃ gacchati.	532	
PA_atk-s05_16a:533_0	Athassa āraddhavipassakassa kulaputtassa obhāso ñāṇaṃ pīti passaddhi sukhaṃ adhimokkho	533	
PA_atk-s05_16a:533_1	paggaho upaṭṭhānaṃ upekkhā nikantīti dasa vipassanupakkilesā uppajjanti. Ettha obhāso	533	
PA_atk-s05_16a:533_2	nāma vipassanakkhaṇe ñāṇassa balavattā lohitaṃ sannisīdati, tena ca cittobhāso nibbattati.	533	
PA_atk-s05_16a:533_3	Taṃ disvā akusalo yogī “maggo me patto”ti tameva obhāsaṃ assādeti. Ñāṇampi vipassanāñāṇameva.	533	
PA_atk-s05_16a:533_4	Taṃ saṅkhāre sammasantassa suddhaṃ pasannaṃ hutvā pavattati. Taṃ disvā pubbe viya	533	
PA_atk-s05_16a:533_5	“maggo”ti assādeti. Pītipi vipassanāpīti eva. Tassa hi tasmiṃ khaṇe pañcavidhā pīti	533	
PA_atk-s05_16a:533_6	uppajjati. Passaddhīti vipassanāpassaddhi. Tasmiṃ samaye neva kāyacittānaṃ daratho,	533	
PA_atk-s05_16a:533_7	na gāravaṃ, na kakkhaḷatā, na akammaññatā, na gelaññatā, na vaṅkatā hoti. Sukhampi	533	
PA_atk-s05_16a:533_8	vipassanāsukhameva. Tassa kira tasmiṃ samaye sakalasarīraṃ abhisandayamānaṃ atipaṇītaṃ sukhaṃ uppajjati.	533	
PA_atk-s05_16a:534_0	Adhimokkho nāma vipassanakkhaṇe pavattā saddhā. Tasmiñhi khaṇe cittacetasikānaṃ ativiya	534	
PA_atk-s05_16a:534_1	pasādabhūtā balavatī saddhā uppajjati. Paggaho nāma vipassanāsampayuttaṃ vīriyaṃ.	534	
PA_atk-s05_16a:534_2	Tasmiñhi khaṇe asithilaṃ anaccāraddhaṃ supaggahitaṃ vīriyaṃ uppajjati. Upaṭṭhānanti	534	
PA_atk-s05_16a:534_3	vipassanāsampayuttā sati. Tasmiñhi khaṇe supaṭṭhitā sati uppajjati. Upekkhā duvidhā	534	
PA_atk-s05_16a:534_4	vipassanāvajjanavasena. Tasmiñhi khaṇe sabbasaṅkhāragahaṇe majjhattabhūtaṃ vipassanupekkhāsaṅkhātaṃ	534	
PA_atk-s05_16a:534_5	ñāṇaṃ balavantaṃ hutvā uppajjati manodvārāvajjanupekkhā ca. Sā ca taṃ taṃ ṭhānaṃ	534	
PA_atk-s05_16a:534_6	āvajjantassa sūrā tikhiṇā hutvā vahati. Nikantīti vipassanānikanti. Obhāsādīsu hi	534	
PA_atk-s05_16a:534_7	ālayaṃ kurumānā sukhumā santākārā nikanti uppajjati. Ettha obhāsādayo kilesavatthutāya	534	
PA_atk-s05_16a:534_8	“upakkilesā”ti vuttā na akusalattā. Nikanti pana upakkileso ceva kilesavatthu ca.	534	
PA_atk-s05_16a:535_0	Paṇḍito pana bhikkhu obhāsādīsu uppannesu vikkhepaṃ agacchanto “obhāsādayo dhammā	535	
PA_atk-s05_16a:535_1	na maggo, upakkilesavimuttaṃ pana vīthipaṭipannaṃ vipassanāñāṇaṃ maggo”ti maggañca	535	
PA_atk-s05_16a:535_2	amaggañca vavatthapeti. Tassevaṃ “ayaṃ maggo, ayaṃ na maggo”ti ñatvā ṭhitaṃ ñāṇaṃ	535	
PA_atk-s05_16a:535_3	maggāmaggañāṇadassanavisuddhīti vuccati. Ito paṭṭhāya aṭṭhannaṃ vipassanāñāṇānaṃ	535	
PA_atk-s05_16a:535_4	vasena sikhāpattavipassanāñāṇaṃ navamañca saccānulomikaṃ ñāṇanti ayaṃ paṭipadāñāṇadassanavisuddhi	535	
PA_atk-s05_16a:535_5	nāma hoti. Udayabbayānupassanāñāṇaṃ bhaṅgānupassanāñāṇaṃ bhayatupaṭṭhānañāṇaṃ ādīnavānupassanāñāṇaṃ	535	
PA_atk-s05_16a:535_6	nibbidānupassanāñāṇaṃ muñcitukamyatāñāṇaṃ paṭisaṅkhānupassanāñāṇaṃ saṅkhārupekkhāñāṇanti	535	
PA_atk-s05_16a:535_7	imāni aṭṭha ñāṇāni nāma. Navamaṃ saccānulomikaṃ ñāṇanti anulomassetaṃ nāmaṃ.	535	
PA_atk-s05_16a:536_0	Tasmā taṃ sampādetukāmena upakkilesavimuttaṃ udayabbayañāṇaṃ ādiṃkatvā etesu ñāṇesu	536	
PA_atk-s05_16a:536_1	yogo karaṇīyo. Udayabbayaṃ passantassa hi aniccalakkhaṇaṃ yathābhūtaṃ upaṭṭhāti,	536	
PA_atk-s05_16a:536_2	udayabbayapaṭipīḷanaṃ passato dukkhalakkhaṇañca, “dukkhameva hi sambhoti, dukkhaṃ	536	
PA_atk-s05_16a:536_3	tiṭṭhati veti cā”ti passato anattalakkhaṇañca.	536	
PA_atk-s05_16a:537_0	Ettha ca aniccaṃ aniccalakkhaṇaṃ dukkhaṃ dukkhalakkhaṇaṃ anattā anattalakkhaṇanti	537	
PA_atk-s05_16a:537_1	ayaṃ vibhāgo veditabbo. Tattha aniccanti khandhapañcakaṃ. Kasmā? Uppādavayaññathattabhāvā,	537	
PA_atk-s05_16a:537_2	hutvā abhāvato vā. Aññathattaṃ nāma jarā. Uppādavayaññathattaṃ aniccalakkhaṇaṃ, hutvā	537	
PA_atk-s05_16a:537_3	abhāvasaṅkhāto vā ākāravikāro. “Yadaniccaṃ, taṃ dukkha”nti vacanato tadeva khandhapañcakaṃ	537	
PA_atk-s05_16a:537_4	dukkhaṃ. Kasmā? Abhiṇhaṃ paṭipīḷanato. Abhiṇhaṃ paṭipīḷanākāro dukkhalakkhaṇaṃ. “Yaṃ	537	
PA_atk-s05_16a:537_5	dukkhaṃ, tadanattā”ti vacanato tadeva khandhapañcakaṃ anattā. Kasmā? Avasavattanato.	537	
PA_atk-s05_16a:537_6	Avasavattanākāro anattalakkhaṇaṃ. Imāni tīṇipi lakkhaṇāni udayabbayaṃ passantasseva ārammaṇāni honti.	537	
PA_atk-s05_16a:538_0	Punapi so rūpārūpadhamme “evaṃ aniccā”tiādinā vipassati, tassa saṅkhārā lahuṃ lahuṃ	538	
PA_atk-s05_16a:538_1	āpāthaṃ āgacchanti, tato uppādaṃ vā ṭhitiṃ vā pavattaṃ vā nimittaṃ vā ārammaṇaṃ akatvā	538	
PA_atk-s05_16a:538_2	tesaṃ khayavayanirodhe eva sati santiṭṭhati, idaṃ bhaṅgañāṇaṃ nāma. Imassa uppādato	538	
PA_atk-s05_16a:538_3	paṭṭhāya ayaṃ yogī “yathā ime saṅkhārā bhijjanti nirujjhanti, evaṃ atītepi saṅkhāragataṃ	538	
PA_atk-s05_16a:538_4	bhijji, anāgatepi bhijjissatī”ti nirodhameva passanto tiṭṭhati. Tassa bhaṅgānupassanāñāṇaṃ	538	
PA_atk-s05_16a:538_5	āsevantassa bahulīkarontassa sabbabhavayoni gatiṭṭhiti sattāvāsesu pabhedakā saṅkhārā	538	
PA_atk-s05_16a:538_6	jalitaaṅgārakāsuādayo viya mahābhayaṃ hutvā upaṭṭhahanti. Etaṃ bhayatupaṭṭhānañāṇaṃ nāma.	538	
PA_atk-s05_16a:539_0	Tassa taṃ bhayatupaṭṭhānañāṇaṃ āsevantassa sabbe bhavādayo ādittaaṅgāraṃ viya samussitakhaggo	539	
PA_atk-s05_16a:539_1	viya paccatthiko appaṭisaraṇā sādīnavā hutvā upaṭṭhahanti. Idaṃ ādīnavānupassanāñāṇaṃ	539	
PA_atk-s05_16a:539_2	nāma. Tassa evaṃ saṅkhāre ādīnavato passantassa bhavādīsupi saṅkhārānaṃ ādīnavattā	539	
PA_atk-s05_16a:539_3	saṅkhāresu ukkaṇṭhanā anabhirati uppajjati, idaṃ nibbidānupassanāñāṇaṃ nāma.	539	
PA_atk-s05_16a:540_0	Sabbasaṅkhāresu nibbindantassa ukkaṇṭhantassa tasmā saṅkhāragatā muñcitukāmatā nissaritukāmatā	540	
PA_atk-s05_16a:540_1	hoti. Idaṃ muñcitukamyatāñāṇaṃ nāma. Puna tasmā saṅkhāragatā muñcituṃ pana te eva	540	
PA_atk-s05_16a:540_2	saṅkhāre paṭisaṅkhānupassanāñāṇena tilakkhaṇaṃ āropetvā tīraṇaṃ paṭisaṅkhānupassanāñāṇaṃ nāma.	540	
PA_atk-s05_16a:541_0	So evaṃ tilakkhaṇaṃ āropetvā saṅkhāre pariggaṇhanto tesu anattalakkhaṇassa sudiṭṭhattā	541	
PA_atk-s05_16a:541_1	“attā”ti vā “attaniya”nti vā agaṇhanto saṅkhāresu bhayañca nandiñca pahāya saṅkhāresu	541	
PA_atk-s05_16a:541_2	udāsīno hoti majjhatto, “aha”nti vā “mama”nti vā na gaṇhāti, tīsu bhavesu upekkhako,	541	
PA_atk-s05_16a:541_3	idaṃ saṅkhārupekkhāñāṇaṃ nāma.	541	
PA_atk-s05_16a:542_0	Taṃ panesa ce santipadaṃ nibbānaṃ santato passati, sabbasaṅkhārapavattaṃ vissajjetvā	542	
PA_atk-s05_16a:542_1	nibbānaninnaṃ pakkhandaṃ hoti. No ce nibbānaṃ santato passati, punappunaṃ “anicca”nti	542	
PA_atk-s05_16a:542_2	vā “dukkha”nti vā “anattā”ti vā tividhānupassanāvasena saṅkhārārammaṇameva hutvā	542	
PA_atk-s05_16a:542_3	pavattati. Evaṃ tiṭṭhamānañca etaṃ tividhavimokkhamukhabhāvaṃ āpajjitvā tiṭṭhati.	542	
PA_atk-s05_16a:542_4	Tisso hi anupassanā “tīṇi vimokkhamukhānī”ti vuccanti. Evaṃ aniccato manasikaronto	542	
PA_atk-s05_16a:542_5	adhimokkhabahulo animittaṃ vimokkhaṃ paṭilabhati, dukkhato manasikaronto passaddhibahulo	542	
PA_atk-s05_16a:542_6	appaṇihitaṃ vimokkhaṃ paṭilabhati, anattato manasikaronto vedabahulo suññataṃ vimokkhaṃ paṭilabhati.	542	
PA_atk-s05_16a:543_0	Ettha ca animitto vimokkhoti animittākārena nibbānaṃ ārammaṇaṃ katvā pavatto ariyamaggo.	543	
PA_atk-s05_16a:543_1	So hi animittāya dhātuyā uppannattā animitto, kilesehi ca vimuttattā vimokkho. Eteneva	543	
PA_atk-s05_16a:543_2	nayena appaṇihitākārena nibbānaṃ ārammaṇaṃ katvā pavatto appaṇihito, suññatākārena	543	
PA_atk-s05_16a:543_3	nibbānaṃ ārammaṇaṃ katvā pavatto suññatoti veditabbo.	543	
PA_atk-s05_16a:544_0	Evaṃ adhigatasaṅkhārupekkhassa kulaputtassa vipassanā sikhāppattā hoti. Vuṭṭhānagāminivipassanāti	544	
PA_atk-s05_16a:544_1	etadeva. Assa taṃ saṅkhārupekkhāñāṇaṃ āsevantassa tikkhatarā saṅkhārupekkhā uppajjati.	544	
PA_atk-s05_16a:544_2	Tassa “idāni maggo uppajjissatī”ti saṅkhāre “aniccā”ti vā “dukkhā”ti vā “anattā”ti	544	
PA_atk-s05_16a:544_3	vā sammasitvā bhavaṅgaṃ otarati, bhavaṅgānantaraṃ saṅkhārupekkhāya kathitanayeneva	544	
PA_atk-s05_16a:544_4	aniccādiākārena manasikaritvā uppajjati manodvārāvajjanaṃ, tatheva manasikaroto paṭhamaṃ	544	
PA_atk-s05_16a:544_5	javanacittaṃ uppajjati. Yaṃ parikammanti vuccati, tadanantaraṃ tadeva dutiyajavanacittaṃ	544	
PA_atk-s05_16a:544_6	uppajjati. Yaṃ upacāranti vuccati, tadanantarampi tadeva uppajjati tatiyaṃ javanacittaṃ.	544	
PA_atk-s05_16a:544_7	Yaṃ anulomanti vuccati, idaṃ tesaṃ pāṭiekkaṃ nāma.	544	
PA_atk-s05_16a:545_0	Avisesena pana tividhampetaṃ “āsevana”ntipi “parikamma”ntipi “upacāra”ntipi “anuloma”ntipi	545	
PA_atk-s05_16a:545_1	vuccati. Idaṃ pana anulomañāṇaṃ saṅkhārārammaṇāya vuṭṭhānagāminiyā vipassanāya pariyosānaṃ	545	
PA_atk-s05_16a:545_2	hoti, nippariyāyena pana gotrabhuñāṇameva vipassanāya pariyosānanti vuccati. Tato	545	
PA_atk-s05_16a:545_3	paraṃ nibbānaṃ ārammaṇaṃ kurumānaṃ puthujjanagottaṃ atikkamamānaṃ ariyagottaṃ okkamamānaṃ	545	
PA_atk-s05_16a:545_4	nibbānārammaṇe paṭhamasamannāhārabhūtaṃ apunarāvaṭṭakaṃ gotrabhuñāṇaṃ uppajjati.	545	
PA_atk-s05_16a:545_5	Idaṃ pana ñāṇaṃ paṭipadāñāṇadassanavisuddhiñca ñāṇadassanavisuddhiñca na bhajati.	545	
PA_atk-s05_16a:545_6	Antarā abbohārikameva hoti. Vipassanāsote patitattā “paṭipadāñāṇadassanavisuddhī”ti	545	
PA_atk-s05_16a:545_7	vā “vipassanā”ti vā saṅkhaṃ gacchati. Nibbānaṃ ārammaṇaṃ katvā gotrabhuñāṇe niruddhe	545	
PA_atk-s05_16a:545_8	tena dinnasaññāya nibbānaṃ ārammaṇaṃ katvā diṭṭhisaṃyojanaṃ sīlabbataparāmāsasaṃyojanaṃ	545	
PA_atk-s05_16a:545_9	vicikicchāsaṃyojananti tīṇi saṃyojanāni viddhaṃsento sotāpattimaggo uppajjati, tadanantaraṃ	545	
PA_atk-s05_16a:545_10	tasseva vipākabhūtāni dve tīṇi vā phalacittāni uppajjanti anantaravipākattā lokuttarakusalānaṃ,	5451	
PA_atk-s05_16a:545_11	phalapariyosāne panassa uppannabhavaṅgaṃ vicchinditvā paccavekkhaṇatthāya manodvārāvajjanaṃ	5451	
PA_atk-s05_16a:545_12	uppajjati. So hi “iminā vatāhaṃ maggena āgato”ti maggaṃ paccavekkhati. Tato “me ayaṃ	5451	
PA_atk-s05_16a:545_13	ānisaṃso laddho”ti phalaṃ paccavekkhati. Tato “ime nāma kilesā pahīnā”ti pahīnakilese	5451	
PA_atk-s05_16a:545_14	paccavekkhati. Tato “ime nāma kilesā avasiṭṭhā”ti uparimaggattayavajjhakilese paccavekkhati.	5451	
PA_atk-s05_16a:545_15	Avasāne ca “ayaṃ dhammo mayā paṭividdho”ti amataṃ nibbānaṃ paccavekkhati. Iti sotāpannassa	5451	
PA_atk-s05_16a:545_16	ariyasāvakassa pañca paccavekkhaṇāni honti. Tathā sakadāgāmianāgāmiphalāvasāne. Arahattaphalāvasāne	5451	
PA_atk-s05_16a:545_17	avasiṭṭhakilesapaccavekkhaṇaṃ nāma natthi. Evaṃ sabbānipi ekūnavīsatipaccavekkhaṇāni honti.	5451	
PA_atk-s05_16a:546_0	Evaṃ paccavekkhitvā so yogāvacaro tasmiṃyeva āsane nisinno vuttanayena vipassitvā	546	
PA_atk-s05_16a:546_1	kāmarāgabyāpādānaṃ tanubhāvaṃ karonto dutiyamaggaṃ pāpuṇāti, tadanantaraṃ vuttanayeneva	546	
PA_atk-s05_16a:546_2	phalañca. Tato vuttanayena vipassitvā kāmarāgabyāpādānaṃ anavasesappahānaṃ karonto	546	
PA_atk-s05_16a:546_3	tatiyamaggaṃ pāpuṇāti, vuttanayena phalañca. Tato tasmiṃyevāsane vuttanayena vipassitvā	546	
PA_atk-s05_16a:546_4	rūparāgārūparāgamānuddhaccāvijjānaṃ anavasesappahānaṃ karonto catutthamaggaṃ pāpuṇāti,	546	
PA_atk-s05_16a:546_5	vuttanayena phalañca. Ettāvatā cesa hoti arahā mahākhīṇāsavo paccekabuddho. Iti imesu	546	
PA_atk-s05_16a:546_6	catūsu maggesu ñāṇaṃ ñāṇadassanavisuddhi nāma.	546	
PA_atk-s05_16a:547_0	Ettāvatā “sabbesu bhūtesu nidhāya daṇḍaṃ aviheṭhayaṃ aññatarampi tesa”nti etena pātimokkhasaṃvarādisīlassa	547	
PA_atk-s05_16a:547_1	vuttattā sīlavisuddhi. “Na puttamiccheyya kuto sahāya”nti etena paṭighānunayavivajjanavasena	547	
PA_atk-s05_16a:547_2	mettādīnaṃ vuttattā cittavisuddhi. “Eko care khaggavisāṇakappo”ti iminā pana nāmarūpapariggahādīnaṃ	547	
PA_atk-s05_16a:547_3	vuttattā diṭṭhivisuddhi kaṅkhāvitaraṇavisuddhi maggāmaggañāṇadassanavisuddhi paṭipadāñāṇadassanavisuddhi	547	
PA_atk-s05_16a:547_4	ñāṇadassanavisuddhīti satta visuddhiyo vuttā honti. Ayamettha mukhamattanidassanaṃ,	547	
PA_atk-s05_16a:547_5	vitthāraṃ pana icchantena visuddhimaggaṃ oloketvā gahetabbaṃ. Ettāvatā ceso paccekabuddho –	547	
PA_atk-s05_16a:548	“Cātuddiso appaṭigho ca hoti, santussamāno itarītarena;	54	
PA_atk-s05_16a:549	Parissayānaṃ sahitā achambhī, eko care khaggavisāṇakappo”ti. –	54	
PA_atk-s05_16a:550	Pasaṃsiyādibhāvaṃ āpajjitvā gandhamādanapabbataṃ upasobhayamāno vihāsinti evaṃ sabbattha.	55	
PA_atk-s05_16a:551	Paṭhamagāthāniddesavaṇṇanā.	55	
PA_atk-s05_16a:552_0	122. Dutiye saṃsaggajātassāti jātasaṃsaggassa. Tattha dassanasavanakāyasamullapanasambhogavasena	552	
PA_atk-s05_16a:552_1	pañcavidho saṃsaggo. Tattha aññamaññaṃ disvā cakkhuviññāṇavīthivasena uppannarāgo	552	
PA_atk-s05_16a:552_2	dassanasaṃsaggo nāma. Tattha sīhaḷadīpe kāḷadīghavāpīgāme piṇḍāya carantaṃ kalyāṇavihāravāsiṃ	552	
PA_atk-s05_16a:552_3	daharabhikkhuṃ disvā paṭibaddhacittā kenaci upāyena taṃ alabhitvā kālakatā kuṭumbiyadhītā	552	
PA_atk-s05_16a:552_4	tassā nivāsanacoḷakkhaṇḍaṃ disvā “evarūpāya vatthadhāriniyā nāma saddhiṃ saṃvāsaṃ	552	
PA_atk-s05_16a:552_5	nālattha”nti hadayaṃ phāletvā kālakato so eva ca daharo nidassanaṃ.	552	
PA_atk-s05_16a:553_0	Parehi pana kathiyamānaṃ rūpādisampattiṃ attanā vā hasitalapitagītasaddaṃ sutvā sotaviññāṇavīthivasena	553	
PA_atk-s05_16a:553_1	uppanno rāgo savanasaṃsaggo nāma. Tatrāpi girigāmavāsīkammāradhītāya pañcahi kumārīhi	553	
PA_atk-s05_16a:553_2	saddhiṃ padumassaraṃ gantvā nhāyitvā mālaṃ sīse āropetvā uccāsaddena gāyantiyā ākāsena	553	
PA_atk-s05_16a:553_3	gacchanto saddaṃ sutvā kāmarāgena jhānā parihāyitvā anayabyasanaṃ patto pañcaggaḷaleṇavāsī	553	
PA_atk-s05_16a:553_4	tissadaharo nidassanaṃ.	553	
PA_atk-s05_16a:554_0	Aññamaññaṃ aṅgaparāmasanena uppannarāgo kāyasaṃsaggo nāma. Dhammagāyanadaharabhikkhu	554	
PA_atk-s05_16a:554_1	cettha nidassanaṃ. Mahāvihāre kira daharabhikkhu dhammaṃ bhāsati, tattha mahājane	554	
PA_atk-s05_16a:554_2	āgate rājāpi agamāsi saddhiṃ antepurena. Tato rājadhītāya tassa rūpañca saddañca	554	
PA_atk-s05_16a:554_3	āgamma balavarāgo uppanno tassa ca daharassāpi. Taṃ disvā rājā sallakkhetvā sāṇipākārena	554	
PA_atk-s05_16a:554_4	parikkhipāpesi, te aññamaññaṃ parāmasitvā āliṅgisu. Puna sāṇipākāraṃ apanetvā passantā	554	
PA_atk-s05_16a:554_5	dvepi kālakateyeva addasaṃsūti.	554	
PA_atk-s05_16a:555_0	Aññamaññaṃ ālapanasamullapane uppannarāgo pana samullapanasaṃsaggo nāma. Bhikkhubhikkhunīhi	555	
PA_atk-s05_16a:555_1	saddhiṃ paribhogakaraṇe uppannarāgo sambhogasaṃsaggo nāma. Dvīsupi ca etesu maricavaṭṭivihāre	555	
PA_atk-s05_16a:555_2	bhikkhu ca bhikkhunī ca nidassanaṃ. Maricavaṭṭimahāvihāramahe kira duṭṭhagāmaṇi abhayamahārājā	555	
PA_atk-s05_16a:555_3	mahādānaṃ paṭiyādetvā ubhatosaṅghaṃ parivisati. Tattha uṇhayāguyā dinnāya saṅghanavakasāmaṇerī	555	
PA_atk-s05_16a:555_4	anādhārakassa sattavassikasaṅghanavakasāmaṇerassa dantavalayaṃ datvā samullāpaṃ akāsi,	555	
PA_atk-s05_16a:555_5	te ubhopi upasampajjitvā saṭṭhivassā hutvā paratīraṃ gatā aññamaññaṃ samullāpena	555	
PA_atk-s05_16a:555_6	pubbasaññaṃ paṭilabhitvā tāvadeva jātasinehā sikkhāpadāni vītikkamitvā pārājikā ahesunti.	555	
PA_atk-s05_16a:556_0	Evaṃ pañcavidhe saṃsagge yena kenaci saṃsaggena jātasaṃsaggassa bhavanti snehā, purimarāgapaccayā	556	
PA_atk-s05_16a:556_1	balavarāgo uppajjati. Tato snehanvayaṃ dukkhamidaṃ pahotīti tameva snehaṃ anugacchantaṃ	556	
PA_atk-s05_16a:556_2	sandiṭṭhikasamparāyikasokaparidevādinānappakārakaṃ dukkhamidaṃ pahoti nibbattati	556	
PA_atk-s05_16a:556_3	bhavati jāyati. Apare pana “ārammaṇe cittavosaggo saṃsaggo”ti bhaṇanti. Tato sneho snehadukkhanti.	556	
PA_atk-s05_16a:557_0	Evamatthappabhedaṃ imaṃ aḍḍhagāthaṃ vatvā so paccekabuddho āha – “svāhaṃ yamidaṃ	557	
PA_atk-s05_16a:557_1	snehanvayaṃ sokādidukkhaṃ pahoti, tassa dukkhassa mūlaṃ khananto paccekasambodhiṃ	557	
PA_atk-s05_16a:557_2	adhigato”ti. Evaṃ vutte te amaccā āhaṃsu – “amhehi dāni, bhante, kiṃ kattabba”nti?	557	
PA_atk-s05_16a:557_3	Tato so āha – “tumhe vā aññe vā yo imamhā dukkhā muccitukāmo, so sabbopi ādīnavaṃ	557	
PA_atk-s05_16a:557_4	snehajaṃ pekkhamāno, eko care khaggavisāṇakappoti. Ettha ca yaṃ taṃ “snehanvayaṃ	557	
PA_atk-s05_16a:557_5	dukkhamidaṃ pahotī”ti vuttaṃ, tadeva sandhāya “ādīnavaṃ snehajaṃ pekkhamāno”ti idaṃ	557	
PA_atk-s05_16a:557_6	vuttanti veditabbaṃ. Atha vā yathāvuttena saṃsaggena saṃsaggajātassa bhavanti snehā,	557	
PA_atk-s05_16a:557_7	snehanvayaṃ dukkhamidaṃ pahoti, evaṃ yathābhūtaṃ ādīnavaṃ snehajaṃ pekkhamāno ahaṃ	557	
PA_atk-s05_16a:557_8	adhigatoti evampi abhisambandhitvā catutthapādo pubbe vuttanayeneva udānavasena vuttoti	557	
PA_atk-s05_16a:557_9	veditabbo. Tato paraṃ sabbaṃ purimagāthāya vuttasadisamevāti.	557	
PA_atk-s05_16a:558_0	Niddese anuppādetīti rūpasmiṃ anubyañjanaṃ disvā allīyati. Anubandhatīti rūpasmiṃ	558	
PA_atk-s05_16a:558_1	snehavasena bandhati. Bhavantīti honti. Jāyantīti uppajjanti. Nibbattantīti vattanti.	558	
PA_atk-s05_16a:558_2	Pātubhavantīti pākaṭā honti. Sambhavanti sañjāyanti abhinibbattantīti tīṇi upasaggena	558	
PA_atk-s05_16a:558_3	vaḍḍhitāni. Ito paraṃ aṭṭhakavagge vuttanayeneva veditabbaṃ.	558	
PA_atk-s05_16a:559	Dutiyagāthāniddesavaṇṇanā.	55	
PA_atk-s05_16a:560_0	123. Tatiye mettāyanavasena mittā. Suhadabhāvena suhajjā. Keci hi ekantahitakāmatāya	560	
PA_atk-s05_16a:560_1	mittāva honti, na suhajjā. Keci gamanāgamanaṭṭhānanisajjāsamullāpādīsu hadayasukhajananena	560	
PA_atk-s05_16a:560_2	suhajjāva honti, na mittā. Keci tadubhayavasena suhajjā ceva mittā ca. Te duvidhā	560	
PA_atk-s05_16a:560_3	honti agāriyā ca anagāriyā ca. Tattha agāriyā tividhā honti upakārā samānasukhadukkhā	560	
PA_atk-s05_16a:560_4	anukampakāti. Anagāriyā visesena atthakkhāyino. Evaṃ te catūhi catūhi aṅgehi samannāgatā honti.	560	
PA_atk-s05_16a:561	Yathāha –	56	
PA_atk-s05_16a:562_0	“Catūhi kho, gahapatiputta, ṭhānehi upakāro mitto suhado veditabbo. Pamattaṃ rakkhati,	562	
PA_atk-s05_16a:562_1	pamattassa sāpateyyaṃ rakkhati, bhītassa saraṇaṃ hoti, uppannesu kiccakaraṇīyesu	562	
PA_atk-s05_16a:562_2	taddiguṇaṃ bhogaṃ anuppadeti.	562	
PA_atk-s05_16a:563	Tathā –	56	
PA_atk-s05_16a:564_0	“Catūhi kho, gahapatiputta, ṭhānehi samānasukhadukkho mitto suhado veditabbo. Guyhamassa	564	
PA_atk-s05_16a:564_1	ācikkhati, guyhamassa parigūhati, āpadāsu na vijahati, jīvitampissa atthāya pariccattaṃ hoti.	564	
PA_atk-s05_16a:565	Tathā –	56	
PA_atk-s05_16a:566	“Catūhi kho, gahapatiputta, ṭhānehi anukampako mitto suhado veditabbo. Abhavenassa na nandati, bhavenassa nandati, avaṇṇaṃ bhaṇamānaṃ nivāreti, vaṇṇaṃ bhaṇamānaṃ pasaṃsati.	56	
PA_atk-s05_16a:567	Tathā –	56	
PA_atk-s05_16a:568	“Catūhi kho, gahapatiputta, ṭhānehi atthakkhāyī mitto suhado veditabbo. Pāpā nivāreti, kalyāṇe niveseti, assutaṃ sāveti, saggassa maggaṃ ācikkhatī”ti.	56	
PA_atk-s05_16a:569	Tesu idha agāriyā adhippetā, atthato pana sabbepi yujjanti. Te mitte suhajje. Anukampamānoti anudayamāno, tesaṃ sukhaṃ upasaṃharitukāmo dukkhaṃ apaharitukāmo.	56	
PA_atk-s05_16a:570_0	Hāpeti atthanti diṭṭhadhammikasamparāyikaparamatthavasena tividhaṃ, tathā attatthaparatthaubhayatthavasenāpi	570	
PA_atk-s05_16a:570_1	tividhaṃ atthaṃ laddhavināsanena aladdhānuppādanenāti dvidhāpi hāpeti vināseti. Paṭibaddhacittoti	570	
PA_atk-s05_16a:570_2	“ahaṃ imaṃ vinā na jīvāmi, eso me gati, eso me parāyaṇa”nti evaṃ attānaṃ nīce ṭhāne	570	
PA_atk-s05_16a:570_3	ṭhapentopi paṭibaddhacitto hoti. “Ime maṃ vinā na jīvanti, ahaṃ tesaṃ gati, ahaṃ	570	
PA_atk-s05_16a:570_4	tesaṃ parāyaṇa”nti evaṃ attānaṃ ucce ṭhāne ṭhapentopi paṭibaddhacitto hoti. Idha	570	
PA_atk-s05_16a:570_5	pana evaṃ paṭibaddhacitto adhippeto.	570	
PA_atk-s05_16a:571_0	Etaṃ bhayanti etaṃ atthahāpanabhayaṃ, attano samāpattihāniṃ sandhāya bhaṇati. Santhaveti	571	
PA_atk-s05_16a:571_1	tividho santhavo taṇhādiṭṭhimittasanthavavasena. Tattha aṭṭhasatappabhedāpi taṇhā	571	
PA_atk-s05_16a:571_2	taṇhāsanthavo, dvāsaṭṭhippabhedāpi diṭṭhi diṭṭhisanthavo, paṭibaddhacittatāya mittānukampanā	571	
PA_atk-s05_16a:571_3	mittasanthavo. So idha adhippeto. Tena hissa samāpatti parihīnā. Tenāha – “etaṃ bhayaṃ	571	
PA_atk-s05_16a:571_4	santhave pekkhamāno”ti. Sesaṃ pubbasadisamevāti veditabbaṃ. Niddese vattabbaṃ natthi.	571	
PA_atk-s05_16a:572	Tatiyagāthāniddesavaṇṇanā.	57	
PA_atk-s05_16a:573_0	124. Catutthe vaṃsoti veḷu. Visāloti vitthiṇṇo. Va-kāro avadhāraṇattho, evakāro vā	573	
PA_atk-s05_16a:573_1	ayaṃ. Sandhivasenettha e-kāro naṭṭho. Tassa parapadena sambandho, taṃ pacchā yojessāma.	573	
PA_atk-s05_16a:573_2	Yathāti paṭibhāge. Visattoti laggo jaṭito saṃsibbito. Puttesu dāresu cāti puttadhītubhariyāsu.	573	
PA_atk-s05_16a:573_3	Yā apekkhāti yā taṇhā yo sneho. Vaṃsakkaḷīrova asajjamānoti vaṃsakaḷīro viya alaggamāno.	573	
PA_atk-s05_16a:573_4	Kiṃ vuttaṃ hoti? Yathā vaṃso visālo visatto eva hoti, puttesu ca dāresu ca yā apekkhā,	573	
PA_atk-s05_16a:573_5	sāpi evaṃ tāni vatthūni saṃsibbitvā ṭhitattā visattā eva. Svāhaṃ tāya apekkhāya apekkhavā	573	
PA_atk-s05_16a:573_6	visālo vaṃso viya visattoti evaṃ apekkhāya ādīnavaṃ disvā taṃ apekkhaṃ maggañāṇena	573	
PA_atk-s05_16a:573_7	chindanto ayaṃ vaṃsakaḷīrova rūpādīsu vā diṭṭhādīsu vā lābhādīsu vā kāmabhavādīsu	573	
PA_atk-s05_16a:573_8	vā taṇhāmānadiṭṭhivasena asajjamāno paccekasambodhiṃ adhigatoti. Sesaṃ purimanayeneva	573	
PA_atk-s05_16a:573_9	veditabbaṃ. Imāyapi niddese atirekaṃ natthi.	573	
PA_atk-s05_16a:574	Catutthagāthāniddesavaṇṇanā.	57	
PA_atk-s05_16a:575_0	125. Pañcame migoti sabbesaṃ āraññikacatuppadānaṃ eva etaṃ adhivacanaṃ. Idha pana	575	
PA_atk-s05_16a:575_1	pasadamigo adhippeto. Araññamhīti gāmañca gāmūpacārañca ṭhapetvā avasesaṃ araññaṃ,	575	
PA_atk-s05_16a:575_2	idha pana uyyānaṃ adhippetaṃ, tasmā “uyyānamhī”ti vuttaṃ hoti. Yathāti paṭibhāge.	575	
PA_atk-s05_16a:575_3	Abaddhoti rajjubandhanādīsu yena kenaci abaddho. Etena vissaṭṭhacariyaṃ dīpeti. Yenicchakaṃ	575	
PA_atk-s05_16a:575_4	gacchati gocarāyāti yena disābhāgena gantuṃ icchati, tena gocaratthaṃ gacchati. Tasmā	575	
PA_atk-s05_16a:575_5	tattha yattakaṃ icchati gantuṃ, tattakaṃ gacchati. Yaṃ icchati khādituṃ, taṃ khādatīti	575	
PA_atk-s05_16a:575_6	dīpeti. Viññū naroti paṇḍitapuriso. Seritanti sacchandavuttitaṃ aparāyattabhāvaṃ.	575	
PA_atk-s05_16a:575_7	Pekkhamānoti paññācakkhunā olokayamāno. Atha vā dhammaseritaṃ puggalaseritañca. Lokuttaradhammā	575	
PA_atk-s05_16a:575_8	hi kilesavasaṃ agamanato serino tehi samannāgatā puggalā ca, tesaṃ bhāvaniddeso seritaṃ	575	
PA_atk-s05_16a:575_9	pekkhamānoti. Kiṃ vuttaṃ hoti? Migo araññamhi yathā abaddho, yenicchakaṃ gacchati	575	
PA_atk-s05_16a:575_10	gocarāya. Kadā nu kho ahampi taṇhābandhanaṃ chinditvā evaṃ gaccheyyanti iti me tumhehi	5751	
PA_atk-s05_16a:575_11	ito cito ca parivāretvā ṭhitehi baddhassa yenicchakaṃ gantuṃ alabhantassa tasmiṃ	5751	
PA_atk-s05_16a:575_12	yenicchakagamanābhāve ādīnavaṃ yenicchakagamane ānisaṃsaṃ disvā anukkamena samathavipassanāpāripūriṃ	5751	
PA_atk-s05_16a:575_13	agamiṃ. Tato paccekabodhiṃ adhigatomhi. Tasmā aññopi viññū naro seritaṃ pekkhamāno,	5751	
PA_atk-s05_16a:575_14	eko care khaggavisāṇakappoti.	5751	
PA_atk-s05_16a:576	Pañcamagāthāniddesavaṇṇanā.	57	
PA_atk-s05_16a:577_0	126. Chaṭṭhe ayaṃ piṇḍattho – sahāyamajjhe ṭhitassa divāseyyasaṅkhāte vāse ca mahāupaṭṭhānasaṅkhāte	577	
PA_atk-s05_16a:577_1	ṭhāne ca uyyānagamanasaṅkhāte gamane ca janapadacārikasaṅkhātāya cārikāya ca “idaṃ	577	
PA_atk-s05_16a:577_2	me suṇa, idaṃ me dehī”tiādinā nayena tathā tathā āmantanā hoti, tasmā ahaṃ tattha	577	
PA_atk-s05_16a:577_3	tattha nibbijjitvā yāyaṃ ariyajanasevitā anekānisaṃsā ekantasukhā, evaṃ santepi lobhābhibhūtehi	577	
PA_atk-s05_16a:577_4	sabbakāpurisehi anabhijjhitā apatthitā pabbajjā, taṃ anabhijjhitaṃ paresaṃ avasavattanena	577	
PA_atk-s05_16a:577_5	bhabbapuggalavaseneva ca seritaṃ pekkhamāno vipassanaṃ ārabhitvā anukkamena paccekasambodhiṃ	577	
PA_atk-s05_16a:577_6	adhigatoti. Sesaṃ vuttanayameva.	577	
PA_atk-s05_16a:578	Chaṭṭhagāthāniddesavaṇṇanā.	57	
PA_atk-s05_16a:579_0	127. Sattame khiḍḍāti kīḷanā. Sā duvidhā hoti kāyikā ca vācasikā ca. Tattha kāyikā	579	
PA_atk-s05_16a:579_1	nāma hatthīhipi kīḷanti, assehipi rathehipi dhanūhipi tharūhipīti evamādi. Vācasikā	579	
PA_atk-s05_16a:579_2	nāma gītaṃ silokabhaṇanaṃ mukhabherikanti evamādi. Ratīti pañcakāmaguṇarati. Vipulanti	579	
PA_atk-s05_16a:579_3	yāva aṭṭhimiñjaṃ āhacca ṭhānena sakalattabhāvabyāpakaṃ. Sesaṃ pākaṭameva. Anusandhiyojanāpi	579	
PA_atk-s05_16a:579_4	cettha saṃsaggagāthāya vuttanayeneva veditabbā.	579	
PA_atk-s05_16a:580	Sattamagāthāniddesavaṇṇanā.	58	
PA_atk-s05_16a:581_0	128. Aṭṭhame cātuddisoti catūsu disāsu yathāsukhavihārī, “ekaṃ disaṃ pharitvā viharatī”tiādinā	581	
PA_atk-s05_16a:581_1	vā nayena brahmavihārabhāvanāpharitā catasso disā assa santītipi cātuddiso. Tāsu	581	
PA_atk-s05_16a:581_2	disāsu katthaci satte vā saṅkhāre vā bhayena na paṭihaññatīti appaṭigho. Santussamānoti	581	
PA_atk-s05_16a:581_3	dvādasavidhassa santosassa vasena santussako. Itarītarenāti uccāvacena paccayena.	581	
PA_atk-s05_16a:581_4	Parissayānaṃ sahitā achambhīti ettha parissayanti kāyacittāni, parihāpenti vā tesaṃ	581	
PA_atk-s05_16a:581_5	sampattiṃ, tāni vā paṭicca sayantīti parissayā, bāhirānaṃ sīhabyagghādīnaṃ abbhantarānañca	581	
PA_atk-s05_16a:581_6	kāmacchandādīnaṃ kāyacittupaddavānaṃ etaṃ adhivacanaṃ. Te parissaye adhivāsanakhantiyā	581	
PA_atk-s05_16a:581_7	ca vīriyādīhi ca dhammehi sahatīti parissayānaṃ sahitā. Thaddhabhāvakarabhayābhāvena	581	
PA_atk-s05_16a:581_8	achambhī. Kiṃ vuttaṃ hoti? Yathā te cattāro samaṇā, evaṃ itarītarena paccayena santussamāno	581	
PA_atk-s05_16a:581_9	ettha paṭipattipadaṭṭhāne santose ṭhito catūsu disāsu mettādibhāvanāya cātuddiso,	581	
PA_atk-s05_16a:581_10	sattasaṅkhāresu paṭihananakarabhayābhāvena appaṭigho ca hoti. So cātuddisattā vuttappakārānaṃ	5811	
PA_atk-s05_16a:581_11	parissayānaṃ sahitā, appaṭighattā achambhī ca hotīti etaṃ paṭipattiguṇaṃ disvā yoniso	5811	
PA_atk-s05_16a:581_12	paṭipajjitvā paccekasambodhiṃ adhigatomhīti.	5811	
PA_atk-s05_16a:582_0	Atha vā te samaṇā viya santussamāno itarītarena vuttanayeneva cātuddiso hotīti ñatvā	582	
PA_atk-s05_16a:582_1	evaṃ cātuddisabhāvaṃ patthayanto yoniso paṭipajjitvā adhigatomhi. Tasmā aññopi īdisaṃ	582	
PA_atk-s05_16a:582_2	ṭhānaṃ patthayamāno cātuddisatāya parissayānaṃ sahitā appaṭighatāya ca achambhī hutvā	582	
PA_atk-s05_16a:582_3	eko care khaggavisāṇakappoti.	582	
PA_atk-s05_16a:583_0	Niddese mettāti atthato tāva mijjatīti mettā, sinehatīti attho. Mitte vā bhavā, mittassa	583	
PA_atk-s05_16a:583_1	vā esā pavattītipi mettā. Mettāsahagatenāti mettāya samannāgatena. Cetasāti cittena.	583	
PA_atk-s05_16a:583_2	Ekaṃ disanti ekissā disāya paṭhamapariggahitaṃ sattaṃ upādāya ekaṃ disaṃ pariyāpannasattapharaṇavasena	583	
PA_atk-s05_16a:583_3	vuttaṃ. Pharitvāti phusitvā ārammaṇaṃ katvā. Viharatīti brahmavihārādhiṭṭhitaṃ iriyāpathavihāraṃ	583	
PA_atk-s05_16a:583_4	pavatteti. Tathā dutiyanti yathā puratthimādīsu disāsu yaṃ kiñci ekaṃ disaṃ pharitvā	583	
PA_atk-s05_16a:583_5	viharati, tatheva tadanantaraṃ dutiyaṃ tatiyaṃ catutthañcāti attho.	583	
PA_atk-s05_16a:584_0	Iti uddhanti eteneva ca nayena uparimaṃ disanti vuttaṃ hoti. Adho tiriyanti adhodisampi	584	
PA_atk-s05_16a:584_1	tiriyaṃ disampi evameva. Tattha ca adhoti heṭṭhā. Tiriyanti anudisā. Evaṃ sabbadisāsu	584	
PA_atk-s05_16a:584_2	assamaṇḍale assamiva mettāsahagataṃ cittaṃ sāretipi paccāsāretipīti. Ettāvatā ekamekaṃ	584	
PA_atk-s05_16a:584_3	disaṃ pariggahetvā odhiso mettāpharaṇaṃ dassitaṃ. Sabbadhītiādi pana anodhiso dassanatthaṃ	584	
PA_atk-s05_16a:584_4	vuttaṃ. Tattha sabbadhīti sabbattha. Sabbattatāyāti sabbesu hīnamajjhimaukkaṭṭhamittasapattamajjhattānippabhedesu	584	
PA_atk-s05_16a:584_5	attatāya, “ayaṃ parasatto”ti vibhāgaṃ akatvā attasamatāyāti vuttaṃ hoti.	584	
PA_atk-s05_16a:585_0	Atha vā sabbattatāyāti sabbena cittabhāvena, īsakampi bahi avikkhipamānoti vuttaṃ	585	
PA_atk-s05_16a:585_1	hoti. Sabbāvantanti sabbasattavantaṃ, sabbasattayuttanti attho. Lokanti sattalokaṃ.	585	
PA_atk-s05_16a:585_2	Vipulenāti evamādipariyāyadassanato panettha puna “mettāsahagatenā”ti vuttaṃ. Yasmā	585	
PA_atk-s05_16a:585_3	vā ettha odhiso pharaṇe viya puna tathā-saddo iti-saddo vā na vutto, tasmā puna “mettāsahagatena	585	
PA_atk-s05_16a:585_4	cetasā”ti vuttaṃ. Nigamanavasena vā etaṃ vuttaṃ. Vipulenāti ettha ca pharaṇavasena	585	
PA_atk-s05_16a:585_5	vipulatā daṭṭhabbā. Bhūmivasena pana taṃ mahaggataṃ. Paguṇavasena appamāṇasattārammaṇavasena	585	
PA_atk-s05_16a:585_6	ca appamāṇaṃ. Byāpādapaccatthikappahānena averaṃ. Domanassappahānena abyāpajjaṃ.	585	
PA_atk-s05_16a:585_7	Niddukkhanti vuttaṃ hoti. Karuṇā heṭṭhā vuttatthāyeva. Modanti tāya taṃsamaṅgino,	585	
PA_atk-s05_16a:585_8	sayaṃ vā modati, modanamattameva vā sāti muditā. “Averā hontū”tiādibyāpādappahānena	585	
PA_atk-s05_16a:585_9	majjhattabhāvūpagamanena ca upekkhatīti upekkhā.	585	
PA_atk-s05_16a:586_0	Lakkhaṇādito panettha hitākārappavattilakkhaṇā mettā, hitūpasaṃhārarasā, āghātavinayapaccupaṭṭhānā,	586	
PA_atk-s05_16a:586_1	sattānaṃ manāpabhāvadassanapadaṭṭhānā. Byāpādūpasamo etissā sampatti, sinehasambhavo	586	
PA_atk-s05_16a:586_2	vipatti. Dukkhāpanayanākārappavattilakkhaṇā karuṇā, paradukkhāsahanarasā, avihiṃsāpaccupaṭṭhānā,	586	
PA_atk-s05_16a:586_3	dukkhābhibhūtānaṃ anāthabhāvadassanapadaṭṭhānā. Vihiṃsūpasamo tassā sampatti, sokasambhavo	586	
PA_atk-s05_16a:586_4	vipatti. Pamodalakkhaṇā muditā, anissāyanarasā, arativighātapaccupaṭṭhānā, sattānaṃ	586	
PA_atk-s05_16a:586_5	sampattidassanapadaṭṭhānā. Arativūpasamo tassā sampatti, pahānasambhavo vipatti.	586	
PA_atk-s05_16a:586_6	Sattesu majjhattākārappavattilakkhaṇā upekkhā, sattesu samabhāvadassanarasā, paṭighānunayavūpasamapaccupaṭṭhānā,	586	
PA_atk-s05_16a:586_7	“kammassakā sattā, te kassa ruciyā sukhitā vā bhavissanti, dukkhato vā muccissanti,	586	
PA_atk-s05_16a:586_8	pattasampattito vā na parihāyissantī”ti evaṃ pavattakammassakatādassanapadaṭṭhānā.	586	
PA_atk-s05_16a:586_9	Paṭighānunayavūpasamo tassā sampatti, gehassitāya aññāṇupekkhāya sambhavo vipatti.	586	
PA_atk-s05_16a:587_0	Tattha santuṭṭho hotīti paccayasantosavasena santuṭṭho hoti. Itarītarena cīvarenāti	587	
PA_atk-s05_16a:587_1	na thūlasukhumalūkhapaṇītathirajiṇṇānaṃ yena kenaci cīvarena, atha kho yathāladdhānaṃ	587	
PA_atk-s05_16a:587_2	itarītarena yena kenaci santuṭṭho hotīti attho. Cīvarasmiñhi tayo santosā – yathālābhasantoso,	587	
PA_atk-s05_16a:587_3	yathābalasantoso, yathāsāruppasantosoti. Piṇḍapātādīsupi eseva nayo. Iti ime tayo	587	
PA_atk-s05_16a:587_4	santose sandhāya “santuṭṭho hoti itarītarena cīvarena. Yathāladdhādīsu yena kenaci	587	
PA_atk-s05_16a:587_5	cīvarena santuṭṭho hotī”ti vuttaṃ.	587	
PA_atk-s05_16a:588_0	Ettha ca cīvaraṃ jānitabbaṃ, cīvarakhettaṃ jānitabbaṃ, paṃsukūlaṃ jānitabbaṃ, cīvarasantoso	588	
PA_atk-s05_16a:588_1	jānitabbo, cīvarapaṭisaṃyuttāni dhutaṅgāni jānitabbāni. Tattha cīvaraṃ jānitabbanti	588	
PA_atk-s05_16a:588_2	khomādīni cha cīvarāni dukūlādīni cha anulomacīvarānipi jānitabbāni. Imāni dvādasa	588	
PA_atk-s05_16a:588_3	kappiyacīvarāni. Kusacīraṃ vākacīraṃ phalakacīraṃ kesakambalaṃ vāḷakambalaṃ potthako	588	
PA_atk-s05_16a:588_4	cammaṃ ulūkapakkhaṃ rukkhadussaṃ latādussaṃ erakadussaṃ kadalidussaṃ veḷudussanti	588	
PA_atk-s05_16a:588_5	evamādīni pana akappiyacīvarāni.	588	
PA_atk-s05_16a:589_0	Cīvarakhettanti “saṅghato vā gaṇato vā ñātito vā mittato vā attano vā dhanena paṃsukūlaṃ	589	
PA_atk-s05_16a:589_1	vā”ti evaṃ uppajjanato cha khettāni, aṭṭhannañca mātikānaṃ vasena aṭṭha khettāni jānitabbāni.	589	
PA_atk-s05_16a:590_0	Paṃsukūlanti sosānikaṃ pāpaṇikaṃ rathiyaṃ saṅkārakūṭaṃ sotthiyaṃ sinānaṃ titthaṃ	590	
PA_atk-s05_16a:590_1	gatapaccāgataṃ aggiḍaḍḍhaṃ gokhāyitaṃ upacikākhāyitaṃ undūrakhāyitaṃ antacchinnaṃ	590	
PA_atk-s05_16a:590_2	dasacchinnaṃ dhajāhaṭaṃ thūpaṃ samaṇacīvaraṃ sāmuddiyaṃ ābhisekiyaṃ panthikaṃ vātāhaṭaṃ	590	
PA_atk-s05_16a:590_3	iddhimayaṃ devadattiyanti tevīsati paṃsukūlāni veditabbāni. Ettha ca sotthiyanti	590	
PA_atk-s05_16a:590_4	gabbhamalaharaṇaṃ. Gatapaccāgatanti matakasarīraṃ pārupitvā susānaṃ netvā ānītacīvaraṃ.	590	
PA_atk-s05_16a:590_5	Dhajāhaṭanti dhajaṃ ussāpetvā tato ānītaṃ. Thūpanti vammike pūjitacīvaraṃ. Sāmuddiyanti	590	
PA_atk-s05_16a:590_6	samuddavīcīhi thalaṃ pāpitaṃ. Panthikanti panthaṃ gacchantehi corabhayena pāsāṇehi	590	
PA_atk-s05_16a:590_7	koṭṭetvā pārutacīvaraṃ. Iddhimayanti ehibhikkhucīvaraṃ. Sesaṃ pākaṭameva.	590	
PA_atk-s05_16a:591_0	Cīvarasantosoti vīsati cīvarasantosā – cīvare vitakkasantoso gamanasantoso pariyesanasantoso	591	
PA_atk-s05_16a:591_1	paṭilābhasantoso mattapaṭiggahaṇasantoso loluppavivajjanasantoso yathālābhasantoso	591	
PA_atk-s05_16a:591_2	yathābalasantoso yathāsāruppasantoso udakasantoso dhovanasantoso karaṇasantoso parimāṇasantoso	591	
PA_atk-s05_16a:591_3	suttasantoso sibbanasantoso rajanasantoso kappasantoso paribhogasantoso sannidhiparivajjanasantoso	591	
PA_atk-s05_16a:591_4	vissajjanasantosoti. Tattha sādakabhikkhuno temāsaṃ nibaddhavāsaṃ vasitvā ekamāsamattaṃ	591	
PA_atk-s05_16a:591_5	vitakkituṃ vaṭṭati. So hi pavāretvā cīvaramāse cīvaraṃ karoti. Paṃsukūliko addhamāseneva	591	
PA_atk-s05_16a:591_6	karoti. Idaṃ māsaddhamāsamattaṃ vitakkanaṃ vitakkasantoso. Cīvaratthāya gacchantassa	591	
PA_atk-s05_16a:591_7	pana “kattha labhissāmī”ti acintetvā kammaṭṭhānasīseneva gamanaṃ gamanasantoso nāma.	591	
PA_atk-s05_16a:591_8	Pariyesantassa pana yena vā tena vā saddhiṃ apariyesitvā lajjiṃ pesalabhikkhuṃ gahetvā	591	
PA_atk-s05_16a:591_9	pariyesanaṃ pariyesanasantoso nāma. Evaṃ pariyesantassa āhariyamānaṃ cīvaraṃ dūratova	591	
PA_atk-s05_16a:591_10	disvā “etaṃ manāpaṃ bhavissati, etaṃ amanāpa”nti evaṃ avitakketvā thūlasukhumādīsu	5911	
PA_atk-s05_16a:591_11	yathāladdheneva santussanaṃ paṭilābhasantoso nāma. Evaṃ laddhaṃ gaṇhantassāpi “ettakaṃ	5911	
PA_atk-s05_16a:591_12	dupaṭṭassa bhavissati, ettakaṃ ekapaṭṭassā”ti attano pahonakamatteneva santussanaṃ	5911	
PA_atk-s05_16a:591_13	mattapaṭiggahaṇasantoso nāma. Cīvaraṃ pariyesantassa pana “asukassa gharadvāre manāpaṃ	5911	
PA_atk-s05_16a:591_14	labhissāmī”ti acintetvā dvārapaṭipāṭiyā caraṇaṃ loluppavivajjanasantoso nāma.	5911	
PA_atk-s05_16a:592_0	Lūkhapaṇītesu yena kenaci yāpetuṃ sakkontassa yathāladdheneva yāpanaṃ yathālābhasantoso	592	
PA_atk-s05_16a:592_1	nāma. Attano thāmaṃ jānitvā yena yāpetuṃ sakkoti, tena yāpanaṃ yathābalasantoso nāma.	592	
PA_atk-s05_16a:592_2	Manāpaṃ aññassa datvā attanā yena kenaci yāpanaṃ yathāsāruppasantoso nāma. “Kattha	592	
PA_atk-s05_16a:592_3	udakaṃ manāpaṃ, kattha amanāpa”nti avicāretvā yena kenaci dhovanupagena udakena dhovanaṃ	592	
PA_atk-s05_16a:592_4	udakasantoso nāma. Tathā paṇḍumattikagerukapūtipaṇṇarasakiliṭṭhāni pana udakāni vajjetuṃ	592	
PA_atk-s05_16a:592_5	vaṭṭati. Dhovantassa pana muggarādīhi apaharitvā hatthehi madditvā dhovanaṃ dhovanasantoso	592	
PA_atk-s05_16a:592_6	nāma. Tathā asujjhantaṃ paṇṇāni pakkhipitvā tāpitaudakenāpi dhovituṃ vaṭṭati. Evaṃ	592	
PA_atk-s05_16a:592_7	dhovitvā karontassa “idaṃ thūlaṃ, idaṃ sukhuma”nti akopetvā pahonakanīhāreneva karaṇaṃ	592	
PA_atk-s05_16a:592_8	karaṇasantoso nāma. Timaṇḍalapaṭicchādanamattasseva karaṇaṃ parimāṇasantoso nāma.	592	
PA_atk-s05_16a:592_9	Cīvarakaraṇatthāya pana “manāpaṃ suttaṃ pariyesissāmī”ti avicāretvā rathikādīsu vā	592	
PA_atk-s05_16a:592_10	devaṭṭhāne vā āharitvā pādamūle vā ṭhapitaṃ yaṃ kiñcideva suttaṃ gahetvā karaṇaṃ suttasantoso nāma.	5921	
PA_atk-s05_16a:593_0	Kusibandhanakāle pana aṅgulimatte sattavāre na vijjhitabbaṃ. Evaṃ karontassa hi yo	593	
PA_atk-s05_16a:593_1	bhikkhu sahāyo na hoti, tassa vattabhedopi natthi. Tivaṅgulamatte pana sattavāre	593	
PA_atk-s05_16a:593_2	vijjhitabbaṃ. Evaṃ karontassa maggapaṭipannenāpi sahāyena bhavitabbaṃ. Yo na hoti,	593	
PA_atk-s05_16a:593_3	tassa vattabhedo. Ayaṃ sibbanasantoso nāma. Rajantena pana kāḷakacchakādīni pariyesantena	593	
PA_atk-s05_16a:593_4	na rajitabbaṃ, somavakkalādīsu yaṃ labhati, tena rajitabbaṃ. Alabhantena pana manussehi	593	
PA_atk-s05_16a:593_5	araññe vākaṃ gahetvā chaḍḍitarajanaṃ vā bhikkhūhi pacitvā chaḍḍitakasaṭaṃ vā gahetvā	593	
PA_atk-s05_16a:593_6	rajitabbaṃ. Ayaṃ rajanasantoso nāma. Nīlakaddamakāḷasāmesu yaṃ kiñci gahetvā hatthipiṭṭhe	593	
PA_atk-s05_16a:593_7	nisinnassa paññāyamānakappakaraṇaṃ kappasantoso nāma.	593	
PA_atk-s05_16a:594_0	Hirikopīnapaṭicchādanamattavasena paribhuñjanaṃ paribhogasantoso nāma. Dussaṃ pana	594	
PA_atk-s05_16a:594_1	labhitvā suttaṃ vā sūciṃ vā kārakaṃ vā alabhantena ṭhapetuṃ vaṭṭati, labhantena na	594	
PA_atk-s05_16a:594_2	vaṭṭati. Katampi ce antevāsikādīnaṃ dātukāmo hoti, te ca asannihitā, yāva āgamanā	594	
PA_atk-s05_16a:594_3	ṭhapetuṃ vaṭṭati, āgatamattesu tesu dātabbaṃ. Dātuṃ asakkontena adhiṭṭhātabbaṃ. Aññasmiṃ	594	
PA_atk-s05_16a:594_4	cīvare sati paccattharaṇampi adhiṭṭhātuṃ vaṭṭati. Anadhiṭṭhitameva hi sannidhi hoti.	594	
PA_atk-s05_16a:594_5	Adhiṭṭhitaṃ na hotīti mahāsīvatthero āha. Ayaṃ sannidhiparivajjanasantoso nāma. Vissajjentena	594	
PA_atk-s05_16a:594_6	pana mukhaṃ oloketvā na dātabbaṃ, sāraṇīyadhamme ṭhatvāva vissajjetabbanti ayaṃ vissajjanasantoso nāma.	594	
PA_atk-s05_16a:595_0	Cīvarapaṭisaṃyuttāni dhutaṅgāni nāma paṃsukūlikaṅgañceva tecīvarikaṅgañca. Iti cīvarasantosamahāariyavaṃsaṃ	595	
PA_atk-s05_16a:595_1	pūrayamāno paccekasambuddho imāni dve dhutaṅgāni gopeti, imāni gopento cīvarasantosamahāariyavaṃsavasena santuṭṭho hoti.	595	
PA_atk-s05_16a:596_0	Vaṇṇavādīti eko santuṭṭho hoti, santosassa vaṇṇaṃ na katheti. Eko na santuṭṭho hoti,	596	
PA_atk-s05_16a:596_1	santosassa vaṇṇaṃ katheti. Eko neva santuṭṭho hoti, na santosassa vaṇṇaṃ katheti.	596	
PA_atk-s05_16a:596_2	Eko santuṭṭho ca hoti, santosassa ca vaṇṇaṃ katheti. Tathārūpo so paccekasambuddho	596	
PA_atk-s05_16a:596_3	taṃ dassetuṃ “itarītaracīvarasantuṭṭhiyā ca vaṇṇavādī”ti vuttaṃ.	596	
PA_atk-s05_16a:597_0	Anesananti dūteyyapahiṇagamanānuyogappabhedaṃ nānappakāraṃ anesanaṃ. Appatirūpanti	597	
PA_atk-s05_16a:597_1	ayuttaṃ. Aladdhā cāti alabhitvā. Yathā ekacco “kathaṃ nu kho cīvaraṃ labhissāmī”ti	597	
PA_atk-s05_16a:597_2	puññavantehi bhikkhūhi saddhiṃ ekato hutvā kohaññaṃ karonto uttasati paritassati,	597	
PA_atk-s05_16a:597_3	paccekasambuddho evaṃ aladdhā ca cīvaraṃ na paritassati. Laddhā cāti dhammena samena	597	
PA_atk-s05_16a:597_4	labhitvā. Adhigatoti vigatalobhagiddho. Amucchitoti adhimattataṇhāya mucchanaṃ anāpanno.	597	
PA_atk-s05_16a:597_5	Anajjhāpannoti taṇhāya anotthaṭo apariyonaddho. Ādīnavadassāvīti anesanāpattiyañca	597	
PA_atk-s05_16a:597_6	gadhitaparibhoge ca ādīnavaṃ passamāno. Nissaraṇapaññoti “yāvadeva sītassa paṭighātāyā”ti	597	
PA_atk-s05_16a:597_7	vuttaṃ nissaraṇameva pajānanto.	597	
PA_atk-s05_16a:598_0	Itarītaracīvarasantuṭṭhiyāti yena kenaci cīvarena santuṭṭhiyā. Nevattānukkaṃsetīti	598	
PA_atk-s05_16a:598_1	yathā panidhekacco “ahaṃ paṃsukūliko, mayā upasampadamāḷeyeva paṃsukūlikaṅgaṃ gahitaṃ,	598	
PA_atk-s05_16a:598_2	ko mayā sadiso atthī”ti attukkaṃsanaṃ karoti. Evaṃ so attukkaṃsanaṃ na karoti. Na	598	
PA_atk-s05_16a:598_3	paraṃ vambhetīti “ime panaññe bhikkhū na paṃsukūlikāti vā paṃsukūlikamattampi etesaṃ	598	
PA_atk-s05_16a:598_4	natthī”ti vā evaṃ paraṃ na vambheti. Yo hi tattha dakkhoti yo tasmiṃ cīvarasantose	598	
PA_atk-s05_16a:598_5	vaṇṇavādī. Tāsu vā dakkho cheko byatto. Analasoti sātaccakiriyāya ālasiyavirahito.	598	
PA_atk-s05_16a:598_6	Sampajāno patissatoti sampajānapaññāya ceva satiyā ca yutto. Ariyavaṃse ṭhitoti ariyavaṃse patiṭṭhito.	598	
PA_atk-s05_16a:599_0	Itarītarena piṇḍapātenāti yena kenaci piṇḍapātena. Etthapi piṇḍapāto jānitabbo, piṇḍapātakhettaṃ	599	
PA_atk-s05_16a:599_1	jānitabbaṃ, piṇḍapātasantoso jānitabbo, piṇḍapātapaṭisaṃyuttaṃ dhutaṅgaṃ jānitabbaṃ.	599	
PA_atk-s05_16a:599_2	Tattha piṇḍapātoti odano kummāso sattu maccho maṃsaṃ khīraṃ dadhi sappi navanītaṃ	599	
PA_atk-s05_16a:599_3	telaṃ madhu phāṇitaṃ yāgu khādanīyaṃ sāyanīyaṃ lehanīyanti soḷasa piṇḍapātā.	599	
PA_atk-s05_16a:600_0	Piṇḍapātakhettanti saṅghabhattaṃ uddesabhattaṃ nimantanaṃ salākabhattaṃ pakkhikaṃ	600	
PA_atk-s05_16a:600_1	uposathikaṃ pāṭipadikaṃ āgantukabhattaṃ gamikabhattaṃ gilānabhattaṃ gilānupaṭṭhākabhattaṃ	600	
PA_atk-s05_16a:600_2	dhurabhattaṃ kuṭibhattaṃ vārabhattaṃ vihārabhattanti pannarasa piṇḍapātakhettāni.	600	
PA_atk-s05_16a:601_0	Piṇḍapātasantosoti piṇḍapāte vitakkasantoso gamanasantoso pariyesanasantoso paṭilābhasantoso	601	
PA_atk-s05_16a:601_1	paṭiggahaṇasantoso mattapaṭiggahaṇasantoso loluppavivajjanasantoso yathālābhasantoso	601	
PA_atk-s05_16a:601_2	yathābalasantoso yathāsāruppasantoso upakārasantoso parimāṇasantoso paribhogasantoso	601	
PA_atk-s05_16a:601_3	sannidhiparivajjanasantoso vissajjanasantosoti pannarasa santosā. Tattha sādako bhikkhu	601	
PA_atk-s05_16a:601_4	mukhaṃ dhovitvā vitakketi. Piṇḍapātikena pana gaṇena saddhiṃ caratā sāyaṃ therupaṭṭhānakāle	601	
PA_atk-s05_16a:601_5	“sve kattha piṇḍāya carissāmā”ti “asukagāme, bhante”ti ettakaṃ cintetvā tato paṭṭhāya	601	
PA_atk-s05_16a:601_6	na vitakketabbaṃ. Ekacārikena vitakkamāḷake ṭhatvā vitakketabbaṃ. Tato paṭṭhāya vitakkento	601	
PA_atk-s05_16a:601_7	pana ariyavaṃsā cuto hoti paribāhiro. Ayaṃ vitakkasantoso nāma. Piṇḍāya pavisantena	601	
PA_atk-s05_16a:601_8	pana “kuhiṃ labhissāmī”ti acintetvā kammaṭṭhānasīsena gantabbaṃ. Ayaṃ gamanasantoso	601	
PA_atk-s05_16a:601_9	nāma. Pariyesantena yaṃ vā taṃ vā aggahetvā lajjiṃ pesalameva gahetvā pariyesitabbaṃ.	601	
PA_atk-s05_16a:601_10	Ayaṃ pariyesanasantoso nāma. Dūratova āhariyamānaṃ disvā “etaṃ manāpaṃ, etaṃ amanāpa”nti	6011	
PA_atk-s05_16a:601_11	cittaṃ na uppādetabbaṃ. Ayaṃ paṭilābhasantoso nāma. “Idaṃ manāpaṃ gaṇhissāmi, idaṃ	6011	
PA_atk-s05_16a:601_12	amanāpaṃ na gaṇhissāmī”ti acintetvā yaṃ kiñci yāpanamattaṃ gahetabbameva. Ayaṃ paṭiggahaṇasantoso nāma.	6011	
PA_atk-s05_16a:602_0	Ettha pana deyyadhammo bahu, dāyako appaṃ dātukāmo, appaṃ gahetabbaṃ. Deyyadhammo	602	
PA_atk-s05_16a:602_1	bahu, dāyakopi bahudātukāmo, pamāṇeneva gahetabbaṃ. Deyyadhammopi na bahu, dāyakopi	602	
PA_atk-s05_16a:602_2	appaṃ dātukāmo, appaṃ gahetabbaṃ. Deyyadhammo na bahu, dāyako pana bahudātukāmo,	602	
PA_atk-s05_16a:602_3	pamāṇena gahetabbaṃ. Paṭiggahaṇasmiñhi mattaṃ ajānanto manussānaṃ pasādaṃ makkheti,	602	
PA_atk-s05_16a:602_4	saddhādeyyaṃ vinipāteti, sāsanaṃ na karoti. Vijātamātuyāpissa cittaṃ gahetuṃ na sakkoti.	602	
PA_atk-s05_16a:602_5	Iti mattaṃ jānitvāva paṭiggahetabbanti ayaṃ mattapaṭiggahaṇasantoso nāma. Aḍḍhakulāniyeva	602	
PA_atk-s05_16a:602_6	agantvā dvārapaṭipāṭiyā gantabbaṃ. Ayaṃ loluppavivajjanasantoso nāma. Yathālābhasantosādayo	602	
PA_atk-s05_16a:602_7	cīvare vuttanayā eva.	602	
PA_atk-s05_16a:603_0	Piṇḍapātaṃ paribhuñjitvā “samaṇadhammaṃ anupālessāmī”ti evaṃ upakāraṃ ñatvā paribhuñjanaṃ	603	
PA_atk-s05_16a:603_1	upakārasantoso nāma. Pattaṃ pūretvā ānītaṃ na paṭiggahetabbaṃ. Anupasampanne sati	603	
PA_atk-s05_16a:603_2	tena gāhāpetabbaṃ, asati āharāpetvā paṭiggahaṇaparimāṇamattaṃ gahetabbaṃ. Ayaṃ parimāṇasantoso	603	
PA_atk-s05_16a:603_3	nāma. Jighacchāya paṭivinodanaṃ “na idamettha nissaraṇa”nti evaṃ paribhuñjanaṃ paribhogasantoso	603	
PA_atk-s05_16a:603_4	nāma. Nidahitvā na paribhuñjitabbaṃ. Ayaṃ sannidhiparivajjanasantoso nāma. Mukhaṃ	603	
PA_atk-s05_16a:603_5	anoloketvā sāraṇīyadhamme ṭhitena vissajjetabbaṃ. Ayaṃ vissajjanasantoso nāma.	603	
PA_atk-s05_16a:604_0	Piṇḍapātapaṭisaṃyuttāni pana pañca dhutaṅgāni piṇḍapātikaṅgaṃ sapadānacārikaṅgaṃ	604	
PA_atk-s05_16a:604_1	ekāsanikaṅgaṃ pattapiṇḍikaṅgaṃ khalupacchābhattikaṅganti. Iti piṇḍapātasantosamahāariyavaṃsaṃ	604	
PA_atk-s05_16a:604_2	pūrayamāno paccekasambuddho imāni pañca dhutaṅgāni gopeti, imāni gopento piṇḍapātasantosamahāariyavaṃsavasena	604	
PA_atk-s05_16a:604_3	santuṭṭho hoti. Vaṇṇavādītiādīni vuttanayeneva veditabbāni.	604	
PA_atk-s05_16a:605_0	Senāsanānīti idha senāsanaṃ jānitabbaṃ, senāsanakhettaṃ jānitabbaṃ, senāsanasantoso	605	
PA_atk-s05_16a:605_1	jānitabbo, senāsanapaṭisaṃyuttadhutaṅgaṃ jānitabbaṃ. Tattha senāsananti mañco pīṭhaṃ	605	
PA_atk-s05_16a:605_2	bhisi bimbohanaṃ vihāro aḍḍhayogo pāsādo hammiyaṃ guhā leṇaṃ aṭṭo māḷo veḷugumbo	605	
PA_atk-s05_16a:605_3	rukkhamūlaṃ yattha vā pana bhikkhū paṭikkamantīti imāni pannarasa senāsanāni.	605	
PA_atk-s05_16a:606	Senāsanakhettanti saṅghato vā gaṇato vā ñātito vā mittato vā attano vā dhanena paṃsukūlaṃ vāti cha khettāni.	60	
PA_atk-s05_16a:607_0	Senāsanasantosoti senāsane vitakkasantosādayo pannarasa santosā. Te piṇḍapāte vuttanayeneva	607	
PA_atk-s05_16a:607_1	veditabbā. Senāsanapaṭisaṃyuttāni pana pañca dhutaṅgāni āraññikaṅgaṃ rukkhamūlikaṅgaṃ	607	
PA_atk-s05_16a:607_2	abbhokāsikaṅgaṃ sosānikaṅgaṃ yathāsanthatikaṅganti. Iti senāsanasantosaṃ mahāariyavaṃsaṃ	607	
PA_atk-s05_16a:607_3	pūrayamāno paccekasambuddho imāni pañca dhutaṅgāni gopeti, imāni gopento senāsanasantosamahāariyavaṃsavasena santuṭṭho hoti.	607	
PA_atk-s05_16a:608_0	Iti āyasmā dhammasenāpati sāriputtatthero pathaviṃ pattharamāno viya sāgarakucchiṃ	608	
PA_atk-s05_16a:608_1	pūrayamāno viya ākāsaṃ vitthārayamāno viya ca paṭhamaṃ cīvarasantosaṃ ariyavaṃsaṃ	608	
PA_atk-s05_16a:608_2	kathetvā candaṃ uṭṭhāpento viya sūriyaṃ ullaṅghento viya ca dutiyapiṇḍapātasantosaṃ	608	
PA_atk-s05_16a:608_3	kathetvā sineruṃ ukkhipento viya tatiyaṃ senāsanasantosaṃ ariyavaṃsaṃ kathetvā idāni	608	
PA_atk-s05_16a:608_4	gilānapaccayasantosaṃ ariyavaṃsaṃ kathetuṃ “santuṭṭho hoti itarītarena gilānapaccayabhesajjaparikkhārenā”tiādimāha.	608	
PA_atk-s05_16a:608_5	Taṃ piṇḍapātagatikameva. Tattha yathālābhayathābalayathāsāruppasantoseneva santussitabbaṃ.	608	
PA_atk-s05_16a:608_6	Bhāvanārāmaariyavaṃso pana idha anāgato, nesajjikaṅgaṃ bhāvanārāmaariyavaṃsaṃ bhajati. Vuttampi cetaṃ –	608	
PA_atk-s05_16a:609	“Pañca senāsane vuttā, pañca āhāranissitā;	60	
PA_atk-s05_16a:610	Eko vīriyasaṃyutto, dve ca cīvaranissitā”ti. ;	61	
PA_atk-s05_16a:611_0	Porāṇe aggaññe ariyavaṃse ṭhitoti ettha porāṇeti na adhunuppattike. Aggaññeti aggehi	611	
PA_atk-s05_16a:611_1	jānitabbe. Ariyavaṃseti ariyānaṃ vaṃse. Yathā hi khattiyavaṃso brāhmaṇavaṃso vessavaṃso	611	
PA_atk-s05_16a:611_2	suddavaṃso samaṇavaṃso kulavaṃso rājavaṃso, evamayampi aṭṭhamo ariyavaṃso, ariyatanti	611	
PA_atk-s05_16a:611_3	ariyapaveṇi nāma hoti. So kho panāyaṃ vaṃso imesaṃ vaṃsānaṃ mūlagandhādīnaṃ kālānusārigandhādayo	611	
PA_atk-s05_16a:611_4	viya aggamakkhāyati. Ke pana te ariyā, yesaṃ eso vaṃsoti? Ariyā vuccanti buddhā ca	611	
PA_atk-s05_16a:611_5	paccekabuddhā ca tathāgatasāvakā ca, etesaṃ ariyānaṃ vaṃsoti ariyavaṃso. Ito pubbe	611	
PA_atk-s05_16a:611_6	hi satasahassakappādhikānaṃ catunnaṃ asaṅkhyeyyānaṃ matthake taṇhaṅkaro medhaṅkaro	611	
PA_atk-s05_16a:611_7	saraṇaṅkaro dīpaṅkaroti cattāro buddhā uppannā, te ariyā, tesaṃ ariyānaṃ vaṃsoti	611	
PA_atk-s05_16a:611_8	ariyavaṃso. Tesaṃ buddhānaṃ parinibbānato aparabhāge asaṅkhyeyyaṃ atikkamitvā koṇḍañño	611	
PA_atk-s05_16a:611_9	nāma buddho uppanno…pe… imasmiṃ kappe kakusandho koṇāgamano kassapo amhākaṃ bhagavā	611	
PA_atk-s05_16a:611_10	gotamoti cattāro buddhā uppannā, tesaṃ ariyānaṃ vaṃsoti ariyavaṃso. Api ca atītānāgatapaccuppannānaṃ	6111	
PA_atk-s05_16a:611_11	sabbabuddhapaccekabuddhabuddhasāvakānaṃ ariyānaṃ vaṃsoti ariyavaṃso, tasmiṃ ariyavaṃse.	6111	
PA_atk-s05_16a:611_12	Ṭhitoti patiṭṭhito. Sesaṃ vuttanayeneva veditabbaṃ.	6111	
PA_atk-s05_16a:612	Aṭṭhamagāthāniddesavaṇṇanā.	61	
PA_atk-s05_16a:613_0	129. Navame ayaṃ yojanā – dussaṅgahā pabbajitāpi eke, ye asantosābhibhūtā, tathāvidhā	613	
PA_atk-s05_16a:613_1	eva ca atho gahaṭṭhā gharamāvasantā. Etamahaṃ dussaṅgahabhāvaṃ jigucchanto vipassanaṃ	613	
PA_atk-s05_16a:613_2	ārabhitvā paccekabodhiṃ adhigatomhīti. Sesaṃ purimanayeneva veditabbaṃ.	613	
PA_atk-s05_16a:614_0	Niddese anassavāti vacanaṃ assavanakā. Avacanakarāti dubbacā. Paṭilomavuttinoti paccanīkaṃ	614	
PA_atk-s05_16a:614_1	kathanasīlā, paṭimallā hutvā pavattantīti attho. Aññeneva mukhaṃ karontīti ovādadāyake	614	
PA_atk-s05_16a:614_2	disvā mukhaṃ parivattetvā aññaṃ disābhāgaṃ olokenti. Abyāvaṭo hutvāti avāvaṭo hutvā.	614	
PA_atk-s05_16a:614_3	Anapekkho hutvāti anallīno hutvā.	614	
PA_atk-s05_16a:615	Navamagāthāniddesavaṇṇanā.	61	
PA_atk-s05_16a:616_0	130. Dasame oropayitvāti apanetvā. Gihibyañjanānīti kesamassuodātavatthālaṅkāramālāgandhavilepanaitthiputtadāsidāsādīni.	616	
PA_atk-s05_16a:616_1	Etāni gihibhāvaṃ byañjayanti, tasmā “gihibyañjanānī”ti vuccanti. Sañchinnapattoti	616	
PA_atk-s05_16a:616_2	patitapatto. Chetvānāti maggañāṇena chinditvā. Vīroti maggavīriyasamannāgato. Gihibandhanānīti	616	
PA_atk-s05_16a:616_3	kāmabandhanāni. Kāmā hi gihīnaṃ bandhanāni. Ayaṃ tāva padattho.	616	
PA_atk-s05_16a:617_0	Ayaṃ pana adhippāyo – “aho vatāhampi oropayitvā gihibyañjanāni sañchinnapatto yathā	617	
PA_atk-s05_16a:617_1	koviḷāro bhaveyya”nti evañhi cintayamāno vipassanaṃ ārabhitvā paccekabodhiṃ adhigatomhīti.	617	
PA_atk-s05_16a:617_2	Sesaṃ purimanayeneva jānitabbaṃ.	617	
PA_atk-s05_16a:618	Niddese sārāsanañcāti sāraṃ āsanaṃ. Chinnānīti gaḷitāni. Sañchinnānīti nipaṇṇāni. Patitānīti vaṇṭato muttāni. Paripatitānīti bhūmiyaṃ patitāni.	61	
PA_atk-s05_16a:619	Dasamagāthāniddesavaṇṇanā.	61	
PA_atk-s05_16a:620	Paṭhamavaggavaṇṇanā niṭṭhitā.	62	
PA_atk-s05_16a:621	2. Dutiyavaggavaṇṇanā	62	
PA_atk-s05_16a:622_0	131-2. Dutiyavaggassa paṭhamadvaye nipakanti pakatinipuṇaṃ paṇḍitaṃ kasiṇaparikammādīsu	622	
PA_atk-s05_16a:622_1	kusalaṃ. Sādhuvihārinti appanāvihārena vā upacārena vā samannāgataṃ. Dhīranti dhitisampannaṃ.	622	
PA_atk-s05_16a:622_2	Tattha nipakattena dhitisampadā vuttā. Idha pana dhitisampannamevāti attho. Dhiti	622	
PA_atk-s05_16a:622_3	nāma asithilaparakkamatā, “kāmaṃ taco ca nhāru cā”ti evaṃ pavattavīriyassetaṃ adhivacanaṃ.	622	
PA_atk-s05_16a:622_4	Api ca dhikkatapāpotipi dhīro. Rājāva raṭṭhaṃ vijitaṃ pahāyāti yathā paṭirājā “vijitaṃ	622	
PA_atk-s05_16a:622_5	raṭṭhaṃ anatthāvaha”nti ñatvā rajjaṃ pahāya eko carati evaṃ bālasahāyaṃ pahāya eko	622	
PA_atk-s05_16a:622_6	care. Atha vā rājāva raṭṭhanti yathā sutasomo rājā vijitaṃ raṭṭhaṃ pahāya eko cari,	622	
PA_atk-s05_16a:622_7	yathā ca mahājanako evaṃ ekova careti ayampi etassattho. Sesaṃ vuttānusārena sakkā	622	
PA_atk-s05_16a:622_8	jānitunti na vitthāritaṃ. Niddese vattabbaṃ natthi.	622	
PA_atk-s05_16a:623	Paṭhamadvayaṃ.	62	
PA_atk-s05_16a:624_0	133. Tatiyagāthā padatthato uttānā eva. Kevalañca pana sahāyasampadanti ettha asekkhehi	624	
PA_atk-s05_16a:624_1	sīlādikkhandhehi sampannā sahāyā eva “sahāyasampadā”ti veditabbā. Ayaṃ panettha yojanā	624	
PA_atk-s05_16a:624_2	– yā ayaṃ vuttā sahāyasampadā, taṃ sahāyasampadaṃ addhā pasaṃsāma, ekaṃseneva thomemāti	624	
PA_atk-s05_16a:624_3	vuttaṃ hoti. Kathaṃ? Seṭṭhā samāsevitabbā sahāyāti. Kasmā? Attano sīlādīhi seṭṭhe	624	
PA_atk-s05_16a:624_4	sevamānassa sīlādayo dhammā anuppannā uppajjanti, uppannā vuddhiṃ virūḷhiṃ vepullaṃ	624	
PA_atk-s05_16a:624_5	pāpuṇanti. Same sevamānassa aññamaññasamadhāraṇena kukkuccavinodanena ca laddhā na	624	
PA_atk-s05_16a:624_6	parihāyanti. Ete pana sahāyake seṭṭhe ca same ca aladdhā kuhanādimicchājīvaṃ vajjetvā	624	
PA_atk-s05_16a:624_7	dhammena samena uppannaṃ bhojanaṃ bhuñjanto tattha ca paṭighānunayaṃ anuppādento	624	
PA_atk-s05_16a:624_8	anavajjabhojī hutvā atthakāmo kulaputto eko care khaggavisāṇakappo. Ahampi hi evaṃ	624	
PA_atk-s05_16a:624_9	caranto imaṃ sampattiṃ adhigatomhīti. Niddeso vuttanayo eva.	624	
PA_atk-s05_16a:625	Tatiyaṃ.	62	
PA_atk-s05_16a:626_0	134. Catutthe disvāti oloketvā. Suvaṇṇassāti kañcanassa. “Valayānī”ti pāṭhaseso.	626	
PA_atk-s05_16a:626_1	Sāvasesapāṭho hi ayaṃ attho. Pabhassarānīti pabhāsanasīlāni, jutimantānīti vuttaṃ	626	
PA_atk-s05_16a:626_2	hoti. Sesaṃ uttānapadatthameva. Ayaṃ pana yojanā – disvā bhujasmiṃ suvaṇṇassa valayāni	626	
PA_atk-s05_16a:626_3	“gaṇavāse sati saṅghaṭṭanā, ekavāse sati aghaṭṭanā”ti evaṃ cintento vipassanaṃ ārabhitvā	626	
PA_atk-s05_16a:626_4	paccekabodhiṃ adhigatomhīti. Sesaṃ vuttanayamevāti. Nūpurānīti valayāni. “Niyurā”ti	626	
PA_atk-s05_16a:626_5	keci vadanti. Ghaṭṭentīti aññamaññaṃ hananti.	626	
PA_atk-s05_16a:627	Catutthaṃ.	62	
PA_atk-s05_16a:628_0	135. Pañcamagāthā padatthato uttānā eva. Ayaṃ pana ettha adhippāyo – yvāyaṃ etena	628	
PA_atk-s05_16a:628_1	dutīyena kumārena sītuṇhādīni nivedentena sahavāsena taṃ saññāpentassa mama vācābhilāpo,	628	
PA_atk-s05_16a:628_2	tasmiṃ sinehavasena abhisajjanā vā jātā. Sace ahaṃ imaṃ na pariccajāmi, tato āyatimpi	628	
PA_atk-s05_16a:628_3	tatheva hessati. Yathā idāni, evaṃ dutīyena saha mamassa, vācābhilāpo abhisajjanā	628	
PA_atk-s05_16a:628_4	vā. Ubhayampi cetaṃ antarāyakaraṃ visesādhigamassāti etaṃ bhayaṃ āyatiṃ pekkhamāno	628	
PA_atk-s05_16a:628_5	taṃ chaḍḍetvā yoniso paṭipajjitvā paccekabodhiṃ adhigatomhīti. Sesaṃ vuttanayameva.	628	
PA_atk-s05_16a:629	Pañcamaṃ.	62	
PA_atk-s05_16a:630_0	136. Chaṭṭhe kāmāti dve kāmā vatthukāmā ca kilesakāmā ca. Tattha vatthukāmā manāpiyā	630	
PA_atk-s05_16a:630_1	rūpādayo dhammā, kilesakāmā chandādayo sabbepi rāgappabhedā. Idha pana vatthukāmā	630	
PA_atk-s05_16a:630_2	adhippetā. Rūpādianekappakārena citrā. Lokassādavasena madhurā. Bālaputhujjanānaṃ	630	
PA_atk-s05_16a:630_3	manaṃ ramentīti manoramā. Virūparūpenāti virūpena rūpena, anekavidhena sabhāvenāti	630	
PA_atk-s05_16a:630_4	vuttaṃ hoti. Te hi rūpādivasena citrā, rūpādīsupi nīlādivasena vividharūpā. Evaṃ	630	
PA_atk-s05_16a:630_5	tena virūparūpena tathā tathā assādaṃ dassetvā mathenti cittaṃ, pabbajjāya abhiramituṃ	630	
PA_atk-s05_16a:630_6	na dentīti. Sesamettha pākaṭameva. Nigamanampi dvīhi tīhi vā padehi yojetvā purimagāthāsu	630	
PA_atk-s05_16a:630_7	vuttanayena veditabbaṃ.	630	
PA_atk-s05_16a:631_0	Kāmaguṇāti kāmayitabbaṭṭhena kāmā. Bandhanaṭṭhena guṇā. “Anujānāmi, bhikkhave, ahatānaṃ	631	
PA_atk-s05_16a:631_1	vatthānaṃ diguṇaṃ saṅghāṭi”nti ettha paṭalaṭṭho guṇaṭṭho. “Accenti kālā tarayanti	631	
PA_atk-s05_16a:631_2	rattiyo, vayoguṇā anupubbaṃ jahantī”ti ettha rāsaṭṭho guṇaṭṭho. “Sataguṇā dakkhiṇā	631	
PA_atk-s05_16a:631_3	pāṭikaṅkhitabbā”ti ettha ānisaṃsaṭṭho guṇaṭṭho. “Antaṃ antaguṇaṃ, kayirā mālāguṇe	631	
PA_atk-s05_16a:631_4	bahū”ti ettha bandhanaṭṭho guṇaṭṭho. Idhāpi eseva adhippeto, tena vuttaṃ – “bandhanaṭṭhena	631	
PA_atk-s05_16a:631_5	guṇā”ti. Cakkhuviññeyyāti cakkhuviññāṇena passitabbā. Etenupāyena sotaviññeyyādīsupi	631	
PA_atk-s05_16a:631_6	attho veditabbo. Iṭṭhāti pariyiṭṭhā vā hontu, mā vā, iṭṭhārammaṇabhūtāti attho. Kantāti	631	
PA_atk-s05_16a:631_7	kāmanīyā. Manāpāti manavaḍḍhanakā. Piyarūpāti piyajātikā. Kāmūpasaṃhitāti ārammaṇaṃ	631	
PA_atk-s05_16a:631_8	katvā uppajjamānena kāmena upasaṃhitā. Rajanīyāti rajjaniyā, rāguppattikāraṇabhūtāti attho.	631	
PA_atk-s05_16a:632_0	Yadi muddāyātiādīsu muddāti aṅgulipabbesu saññaṃ ṭhapetvā hatthamuddā. Gaṇanāti acchiddagaṇanā.	632	
PA_atk-s05_16a:632_1	Saṅkhānanti piṇḍagaṇanā. Yāya khettaṃ oloketvā “idha ettakā vīhī bhavissanti”, rukkhaṃ	632	
PA_atk-s05_16a:632_2	oloketvā “idha ettakāni phalāni bhavissanti”, ākāsaṃ oloketvā “ime ākāse sakuṇā ettakā	632	
PA_atk-s05_16a:632_3	nāma bhavissantī”ti jānanti. Kasīti kasikammaṃ. Vaṇijjāti jaṅghavaṇijjathalavaṇijjādivaṇippatho.	632	
PA_atk-s05_16a:632_4	Gorakkhanti attano vā paresaṃ vā gāvo rakkhitvā pañcagorasavikkayena jīvanakammaṃ.	632	
PA_atk-s05_16a:632_5	Issattho vuccati āvudhaṃ gahetvā upaṭṭhānakammaṃ. Rājaporisanti vinā āvudhena rājakammaṃ	632	
PA_atk-s05_16a:632_6	katvā rājupaṭṭhānaṃ. Sippaññataranti gahitāvasesahatthiassasippādi.	632	
PA_atk-s05_16a:633_0	Sītassa purakkhatoti lakkhaṃ viya sarassa sītassa purato ṭhito, sītena bādhiyamānoti	633	
PA_atk-s05_16a:633_1	attho. Uṇhepi eseva nayo. Ḍaṃsādīsu ḍaṃsāti piṅgalamakkhikā. Makasāti sabbamakkhikā.	633	
PA_atk-s05_16a:633_2	Sarīsapāti ye keci saritvā gacchanti. Rissamānoti pīḷiyamāno ruppamāno ghaṭṭiyamāno.	633	
PA_atk-s05_16a:633_3	Mīyamānoti maramāno. Ayaṃ, bhikkhaveti bhikkhave, ayaṃ muddādīhi jīvikakappanaṃ āgamma	633	
PA_atk-s05_16a:633_4	sītādipaccayo ābādho. Kāmānaṃ ādīnavoti kāmesu upaddavo, upasaggoti attho. Sandiṭṭhikoti	633	
PA_atk-s05_16a:633_5	paccakkho sāmaṃ passitabbo. Dukkhakkhandhoti dukkharāsi. Kāmahetūtiādīsu paccayaṭṭhena	633	
PA_atk-s05_16a:633_6	kāmā assa hetūti kāmahetu. Mūlaṭṭhena kāmā nidānamassāti kāmanidāno. Liṅgavipallāsena	633	
PA_atk-s05_16a:633_7	pana “kāmanidāna”nti vutto. Kāraṇaṭṭhena kāmā adhikaraṇaṃ assāti kāmādhikaraṇo. Liṅgavipallāseneva	633	
PA_atk-s05_16a:633_8	pana “kāmādhikaraṇa”nti vutto. Kāmānameva hetūti idaṃ niyamavacanaṃ kāmapaccayā uppajjatiyevāti attho.	633	
PA_atk-s05_16a:634_0	Uṭṭhahatoti ājīvasamuṭṭhāpakavīriyena uṭṭhahantassa. Ghaṭatoti taṃ vīriyaṃ pubbenāparaṃ	634	
PA_atk-s05_16a:634_1	ghaṭentassa. Vāyamatoti vāyāmaṃ parakkamaṃ payogaṃ karontassa. Nābhinipphajjantīti	634	
PA_atk-s05_16a:634_2	na nipphajjanti, hatthaṃ nābhiruhanti. Socatīti citte uppannabalavasokena socati.	634	
PA_atk-s05_16a:634_3	Kilamatīti kāye uppannadukkhena kilamati. Paridevatīti vācāya paridevati. Urattāḷinti	634	
PA_atk-s05_16a:634_4	uraṃ tāḷetvā. Kandatīti rodati. Sammohaṃ āpajjatīti visaññī viya sammūḷho hoti. Moghanti	634	
PA_atk-s05_16a:634_5	tucchaṃ. Aphaloti nipphalo.	634	
PA_atk-s05_16a:635_0	Ārakkhādhikaraṇanti ārakkhakāraṇā. Kinti meti kena nu kho me upāyena. Yampi meti	635	
PA_atk-s05_16a:635_1	yampi mayhaṃ kasikammādīni katvā uppāditaṃ dhanaṃ ahosi. Tampi no natthīti tampi	635	
PA_atk-s05_16a:635_2	amhākaṃ idāni natthi.	635	
PA_atk-s05_16a:636_0	Puna caparaṃ, bhikkhave, kāmahetūtiādināpi kāraṇaṃ dassetvāva ādīnavaṃ dīpeti. Tattha	636	
PA_atk-s05_16a:636_1	kāmahetūti kāmapaccayā rājānopi rājūhi vivadantīti attho. Kāmanidānanti bhāvanapuṃsakaṃ,	636	
PA_atk-s05_16a:636_2	kāme nidānaṃ katvā vivadantīti attho. Kāmādhikaraṇantipi bhāvanapuṃsakameva, kāme	636	
PA_atk-s05_16a:636_3	adhikaraṇaṃ katvā vivadantīti attho. Kāmānameva hetūti gāmanigamasenāpatipurohitaṭṭhānantarādīnaṃ	636	
PA_atk-s05_16a:636_4	kāmānaṃyeva hetu vivadantīti attho. Upakkamantīti paharanti.	636	
PA_atk-s05_16a:637	Asicammanti asiñceva kheṭakaphalakādīni ca.	63	
PA_atk-s05_16a:638_0	Dhanukalāpaṃ sannayhitvāti dhanuṃ gahetvā sarakalāpaṃ sannayhitvā. Ubhatobyūḷhanti	638	
PA_atk-s05_16a:638_1	ubhatorāsibhūtaṃ. Pakkhandantīti pavisanti. Usūsūti kaṇḍesu. Vijjotalantesūti parivattamānesu.	638	
PA_atk-s05_16a:638_2	Te tatthāti te tasmiṃ saṅgāme.	638	
PA_atk-s05_16a:639_0	Addāvalepanā upakāriyoti cettha manussā pākārapādaṃ assakhurasaṇṭhānena iṭṭhakāhi	639	
PA_atk-s05_16a:639_1	cinitvā upari sudhāya limpanti. Evaṃ katapākārapādā “upakāriyo”ti vuccanti. Tā tintena	639	
PA_atk-s05_16a:639_2	kalalena sittā addāvalepanā nāma honti. Pakkhandantīti tāsaṃ heṭṭhā tikhiṇaayasūlarukkhasūlādīhi	639	
PA_atk-s05_16a:639_3	vijjhiyamānā pākārassa picchillabhāvena ārohituṃ asakkontāpi upadhāvantiyeva. Chakaṇakāyāti	639	
PA_atk-s05_16a:639_4	kuthitagomayena. Abhivaggenāti satadantena. Taṃ aṭṭhadantākārena katvā “nagaradvāraṃ	639	
PA_atk-s05_16a:639_5	bhinditvā pavisissāmā”ti āgate uparidvāre ṭhitā tassa bandhanayottāni chinditvā tena	639	
PA_atk-s05_16a:639_6	abhivaggena omaddanti.	639	
PA_atk-s05_16a:640_0	Sandhimpi chindantīti gharasandhimpi. Nillopanti gāme paharitvā mahāvilopaṃ karonti.	640	
PA_atk-s05_16a:640_1	Ekāgārikanti paṇṇāsamattāpi saṭṭhimattāpi parivāretvā jīvaggāhaṃ gahetvā dhanaṃ āharāpenti.	640	
PA_atk-s05_16a:640_2	Paripanthepi tiṭṭhantīti panthadūhanakammaṃ karonti. Aḍḍhadaṇḍakehīti muggarehi.	640	
PA_atk-s05_16a:640_3	Sesaṃ vuttatthameva.	640	
PA_atk-s05_16a:641	Chaṭṭhaṃ.	64	
PA_atk-s05_16a:642_0	137. Sattame etīti īti, āgantukānaṃ akusalabhāgiyānaṃ byasanahetūnaṃ etaṃ adhivacanaṃ.	642	
PA_atk-s05_16a:642_1	Tasmā kāmaguṇāpi ete anekabyasanāvahaṭṭhena daḷhasannipātaṭṭhena ca īti. Gaṇḍopi	642	
PA_atk-s05_16a:642_2	asuciṃ paggharati, uddhumātaparipakkaparibhinno hoti. Tasmā ete kilesā asucipaggharaṇato	642	
PA_atk-s05_16a:642_3	uppādajarābhaṅgehi uddhumātaparipakkaparibhinnabhāvato ca gaṇḍo. Upaddavatīti upaddavo,	642	
PA_atk-s05_16a:642_4	anatthaṃ janento abhibhavati ajjhottharatīti attho, rāgagaṇḍādīnametaṃ adhivacanaṃ.	642	
PA_atk-s05_16a:642_5	Tasmā kāmaguṇāpete aviditanibbānatthāvahahetutāya sabbupaddavavatthutāya ca upaddavo.	642	
PA_atk-s05_16a:642_6	Yasmā panete kilesāturabhāvaṃ janentā sīlasaṅkhātamārogyaṃ loluppaṃ vā uppādentā	642	
PA_atk-s05_16a:642_7	pākatikameva ārogyaṃ vilumpanti, tasmā iminā ārogyavilumpanaṭṭhena rogo. Abbhantaramanupaviṭṭhaṭṭhena	642	
PA_atk-s05_16a:642_8	pana antotudanaṭṭhena dunnīharaṇīyaṭṭhena ca sallaṃ. Diṭṭhadhammikasamparāyikabhayāvahanato	642	
PA_atk-s05_16a:642_9	bhayaṃ. Metanti etaṃ sesamettha pākaṭameva. Nigamanampi vuttanayeneva veditabbaṃ.	642	
PA_atk-s05_16a:643_0	Kāmarāgarattāyanti kāmarāgena ratto ayaṃ. Chandarāgavinibaddhoti chandarāgena snehena	643	
PA_atk-s05_16a:643_1	baddho. Diṭṭhadhammikāpi gabbhāti imasmiṃ attabhāve vattamānasaḷāyatanagabbhā. Samparāyikāpi	643	
PA_atk-s05_16a:643_2	gabbhāti paralokepi saḷāyatanagabbhā. Na parimuccatīti parimuccituṃ na sakkoti. Otiṇṇo	643	
PA_atk-s05_16a:643_3	sātarūpenāti madhurasabhāvena rāgena otiṇṇo ogāhito. Palipathanti kāmakalalamaggaṃ. Dugganti duggamaṃ.	643	
PA_atk-s05_16a:644	Sattamaṃ.	64	
PA_atk-s05_16a:645_0	138. Aṭṭhame sītaṃ dubbidhaṃ abbhantaradhātukkhobhapaccayañca bāhiradhātukkhobhapaccayañca.	645	
PA_atk-s05_16a:645_1	Tathā uṇhaṃ. Tattha ḍaṃsāti piṅgalamakkhikā. Sarīsapeti ye keci dīghajātikā saritvā	645	
PA_atk-s05_16a:645_2	gacchanti. Sesaṃ pākaṭameva. Nigamanampi vuttanayeneva veditabbaṃ.	645	
PA_atk-s05_16a:646	Aṭṭhamaṃ.	64	
PA_atk-s05_16a:647_0	139. Navamagāthā padatthato pākaṭā eva. Ayaṃ panettha adhippāyayojanā – sā ca kho	647	
PA_atk-s05_16a:647_1	yuttivasena, na anussavavasena. Yathā ayaṃ hatthī manussakantesu sīlesu dantattā	647	
PA_atk-s05_16a:647_2	adantabhūmiṃ nāgacchatīti vā, sarīramahantatāya vā nāgo. Evaṃ kudāssu nāmāhampi ariyakantesu	647	
PA_atk-s05_16a:647_3	sīlesu dantattā adantabhūmiṃ nāgamanena, āguṃ akaraṇena, puna itthattaṃ anāgamanena	647	
PA_atk-s05_16a:647_4	ca guṇasarīramahantatāya vā nāgo bhaveyyaṃ. Yathā cesa yūthāni vivajjayitvā ekacariyasukhena	647	
PA_atk-s05_16a:647_5	yathābhirantaṃ vihare araññe, eko care khaggavisāṇakappo, kudāssu nāmāhampi evaṃ	647	
PA_atk-s05_16a:647_6	gaṇaṃ vivajjayitvā ekattābhiratisukhena jhānasukhena yathābhirantaṃ araññe attano	647	
PA_atk-s05_16a:647_7	yathā yathā sukhaṃ, tathā tathā yattakaṃ vā icchāmi, tattakaṃ araññe nivāsaṃ eko	647	
PA_atk-s05_16a:647_8	care khaggavisāṇakappo eko careyyanti attho. Yathā cesa susaṇṭhitakkhandhamahantatāya	647	
PA_atk-s05_16a:647_9	sañjātakkhandho, kudāssu nāmāhampi evaṃ asekkhasīlakkhandhamahantatāya sañjātakkhandho	647	
PA_atk-s05_16a:647_10	bhaveyyaṃ. Yathā cesa padumasadisagattatāya vā, padumakule uppannatāya vā padumī,	6471	
PA_atk-s05_16a:647_11	kudāssu nāmāhampi evaṃ padumasadisabojjhaṅgamahantatāya vā, ariyajātipadume uppannatāya	6471	
PA_atk-s05_16a:647_12	vā padumī bhaveyyaṃ. Yathā cesa thāmabalajavādīhi uḷāro, kudāssu nāmāhampi evaṃ parisuddhakāyasamācāratādīhi	6471	
PA_atk-s05_16a:647_13	sīlasamādhinibbedhikapaññādīhi vā uḷāro bhaveyyanti evaṃ cintento vipassanaṃ ārabhitvā	6471	
PA_atk-s05_16a:647_14	paccekabodhiṃ adhigatomhīti.	6471	
PA_atk-s05_16a:648	Navamaṃ.	64	
PA_atk-s05_16a:649_0	140. Dasame aṭṭhānatanti aṭṭhānaṃ taṃ, akāraṇaṃ tanti vuttaṃ hoti. Anunāsikassa lopo	649	
PA_atk-s05_16a:649_1	kato “ariyasaccāna dassana”ntiādīsu viya. Saṅgaṇikāratassāti gaṇābhiratassa. Yanti	649	
PA_atk-s05_16a:649_2	kāraṇavacanametaṃ “yaṃ hirīyati hirīyitabbenā”tiādīsu viya. Phassayeti adhigacche.	649	
PA_atk-s05_16a:649_3	Sāmayikaṃ vimuttinti lokiyasamāpattiṃ. Sā hi appitappitasamaye eva paccanīkehi vimuccanato	649	
PA_atk-s05_16a:649_4	“sāmayikā vimuttī”ti vuccati. Taṃ sāmayikaṃ vimuttiṃ. “Aṭṭhānaṃ taṃ, na taṃ kāraṇaṃ	649	
PA_atk-s05_16a:649_5	vijjati saṅgaṇikāratassa, yena kāraṇena phassaye iti etaṃ ādiccabandhussa paccekabuddhassa	649	
PA_atk-s05_16a:649_6	vaco nisamma saṅgaṇikāratiṃ pahāya yoniso paṭipajjanto adhigatomhī”ti āha. Sesaṃ vuttanayameva.	649	
PA_atk-s05_16a:650_0	Niddese nekkhammasukhanti pabbajjāsukhaṃ. Pavivekasukhanti kāyacittaupadhiviveke	650	
PA_atk-s05_16a:650_1	sukhaṃ. Upasamasukhanti kilesupasamaṃ phalasamāpattisukhaṃ. Sambodhisukhanti maggasukhaṃ.	650	
PA_atk-s05_16a:650_2	Nikāmalābhīti attano rucivasena yathākāmalābhī. Akicchalābhīti adukkhalābhī. Akasiralābhīti	650	
PA_atk-s05_16a:650_3	vipulalābhī. Asāmayikanti lokuttaraṃ. Akuppanti kuppavirahitaṃ acalitaṃ lokuttaramaggaṃ.	650	
PA_atk-s05_16a:651	Dasamaṃ.	65	
PA_atk-s05_16a:652	Dutiyavaggavaṇṇanā niṭṭhitā.	65	
PA_atk-s05_16a:653	3. Tatiyavaggavaṇṇanā	65	
PA_atk-s05_16a:654_0	141. Tatiyavaggassa paṭhame diṭṭhīvisūkānīti dvāsaṭṭhidiṭṭhigatāni. Tāni hi maggasammādiṭṭhiyā	654	
PA_atk-s05_16a:654_1	visūkaṭṭhena vijjhanaṭṭhena vilomaṭṭhena ca visūkāni. Evaṃ diṭṭhiyā visūkānīti diṭṭhivisūkāni,	654	
PA_atk-s05_16a:654_2	diṭṭhiyo eva vā visūkāni diṭṭhivisūkāni. Upātivattoti dassanamaggena atikkanto. Patto	654	
PA_atk-s05_16a:654_3	niyāmanti avinipātadhammatāya sambodhiparāyanatāya ca niyatabhāvaṃ adhigato, sammattaniyāmasaṅkhātaṃ	654	
PA_atk-s05_16a:654_4	vā paṭhamamagganti. Ettāvatā paṭhamamaggakiccanipphatti ca tassa paṭilābho ca vutto.	654	
PA_atk-s05_16a:654_5	Idāni paṭiladdhamaggoti iminā sesamaggapaṭilābhaṃ dasseti. Uppannañāṇomhīti uppannapaccekabodhiñāṇo	654	
PA_atk-s05_16a:654_6	amhi. Etena phalaṃ dasseti. Anaññaneyyoti aññehi “idaṃ saccaṃ idaṃ sacca”nti nanetabbo.	654	
PA_atk-s05_16a:654_7	Etena sayambhutaṃ dīpeti. Patte vā paccekabodhiñāṇe aññaneyyatāya abhāvā sayaṃvasitaṃ.	654	
PA_atk-s05_16a:654_8	Samathavipassanāya vā diṭṭhivisūkāni upātivatto, ādimaggena patto niyāmaṃ, sesehi	654	
PA_atk-s05_16a:654_9	paṭiladdhamaggo, phalañāṇena uppannañāṇo, taṃ sabbaṃ attanāva adhigatoti anaññaneyyo.	654	
PA_atk-s05_16a:654_10	Sesaṃ vuttanayeneva veditabbaṃ.	6541	
PA_atk-s05_16a:655_0	Na paraneyyoti na aññehi netabbo. Na parappattiyoti paccakkhadhammattā na aññehi	655	
PA_atk-s05_16a:655_1	saddahāpetabbo. Na parappaccayoti na assa paro paccayo, na parassa saddhāya vattatīti	655	
PA_atk-s05_16a:655_2	na parappaccayo. Na parapaṭibaddhagūti na aññesaṃ paṭibaddhañāṇagamano.	655	
PA_atk-s05_16a:656	Paṭhamaṃ.	65	
PA_atk-s05_16a:657_0	142. Dutiye nillolupoti alolupo. Yo hi rasataṇhābhibhūto hoti, so bhusaṃ luppati	657	
PA_atk-s05_16a:657_1	punappunañca luppati, tena “lolupo”ti vuccati. Tasmā esa taṃ paṭikkhipanto āha “nillolupo”ti.	657	
PA_atk-s05_16a:657_2	Nikkuhoti ettha kiñcāpi yassa tividhakuhanavatthu natthi, so “nikkuho”ti vuccati,	657	
PA_atk-s05_16a:657_3	imissā pana gāthāya manuññabhojanādīsu vimhayamanāpajjanato nikkuhoti ayamadhippāyo.	657	
PA_atk-s05_16a:657_4	Nippipāsoti ettha pātumicchā pipāsā, tassā abhāvena nippipāso, sādurasalobhena bhottukamyatāvirahitoti	657	
PA_atk-s05_16a:657_5	attho. Nimmakkhoti ettha paraguṇavināsanalakkhaṇo makkho, tassa abhāvena nimmakkho.	657	
PA_atk-s05_16a:657_6	Attano gahaṭṭhakāle sūdassa guṇamakkhanābhāvaṃ sandhāya āha. Niddhantakasāvamohoti	657	
PA_atk-s05_16a:657_7	ettha rāgādayo tayo kāyaduccaritādīni ca tīṇīti cha dhammā yathāsambhavaṃ appasannaṭṭhena	657	
PA_atk-s05_16a:657_8	sakabhāvaṃ vijahāpetvā parabhāvaṃ gaṇhāpanaṭṭhena kasaṭaṭṭhena ca “kasāvā”ti veditabbā. Yathāha –	657	
PA_atk-s05_16a:658	“Tattha katame tayo kasāvā? Rāgakasāvo dosakasāvo mohakasāvo, ime tayo kasāvā. Tattha katame aparepi tayo kasāvā? Kāyakasāvo vacīkasāvo manokasāvo”ti.	65	
PA_atk-s05_16a:659_0	Tesu mohaṃ ṭhapetvā pañcannaṃ kasāvānaṃ tesañca sabbesaṃ mūlabhūtassa mohassa niddhantattā	659	
PA_atk-s05_16a:659_1	niddhantakasāvamoho, tiṇṇaṃ eva vā kāyavacīmanokasāvānaṃ mohassa ca niddhantattā	659	
PA_atk-s05_16a:659_2	niddhantakasāvamoho. Itaresu nillolupatādīhi rāgakasāvassa, nimmakkhatāya dosakasāvassa	659	
PA_atk-s05_16a:659_3	niddhantabhāvo siddho eva. Nirāsasoti nittaṇho. Sabbaloketi sakalaloke, tīsu bhavesu	659	
PA_atk-s05_16a:659_4	dvādasasu vā āyatanesu bhavavibhavataṇhāvirahito hutvāti attho. Sesaṃ vuttanayeneva	659	
PA_atk-s05_16a:659_5	veditabbaṃ. Atha vā tayopi pāde vatvā eko careti eko carituṃ sakkuṇeyyāti evampi	659	
PA_atk-s05_16a:659_6	ettha sambandho kātabbo.	659	
PA_atk-s05_16a:660	Dutiyaṃ.	66	
PA_atk-s05_16a:661_0	143. Tatiye ayaṃ saṅkhepattho – yvāyaṃ dasavatthukāya pāpadiṭṭhiyā samannāgatattā	661	
PA_atk-s05_16a:661_1	pāpo. Paresampi anatthaṃ dassetīti anatthadassī. Kāyaduccaritādimhi ca visame niviṭṭho.	661	
PA_atk-s05_16a:661_2	Taṃ atthakāmo kulaputto pāpaṃ sahāyaṃ parivajjayetha, anatthadassiṃ visame niviṭṭhaṃ.	661	
PA_atk-s05_16a:661_3	Sayaṃ na seveti attano vasena taṃ na seveyya. Yadi pana paravaso hoti, kiṃ sakkā	661	
PA_atk-s05_16a:661_4	kātunti vuttaṃ hoti. Pasutanti pasaṭaṃ, diṭṭhivasena tattha tattha lagganti attho.	661	
PA_atk-s05_16a:661_5	Pamattanti kāmaguṇesu vossaṭṭhacittaṃ, kusalabhāvanārahitaṃ vā. Taṃ evarūpaṃ na seve	661	
PA_atk-s05_16a:661_6	na bhaje na payirupāse, aññadatthu eko care khaggavisāṇakappoti.	661	
PA_atk-s05_16a:662_0	Niddese sayaṃ na seveyyāti sāmaṃ na upasaṅkameyya. Sāmaṃ na seveyyāti cittenapi na	662	
PA_atk-s05_16a:662_1	upasaṅkameyya. Na seveyyāti na bhajeyya. Na niseveyyāti samīpampi na gaccheyya. Na	662	
PA_atk-s05_16a:662_2	saṃseveyyāti dūre bhaveyya. Na parisaṃseveyyāti paṭikkameyya.	662	
PA_atk-s05_16a:663	Tatiyaṃ.	66	
PA_atk-s05_16a:664_0	144. Catutthe ayaṃ saṅkhepattho – bahussutanti duvidho bahussuto tīsu piṭakesu atthato	664	
PA_atk-s05_16a:664_1	nikhilo pariyattibahussuto ca maggaphalavijjābhiññānaṃ paṭividdhattā paṭivedhabahussuto	664	
PA_atk-s05_16a:664_2	ca. Āgatāgamo dhammadharo. Uḷārehi pana kāyavacīmanokammehi samannāgato uḷāro. Yuttapaṭibhāno	664	
PA_atk-s05_16a:664_3	ca muttapaṭibhāno ca yuttamuttapaṭibhāno ca paṭibhānavā. Pariyattiparipucchādhigamavasena	664	
PA_atk-s05_16a:664_4	vā tidhā paṭibhānavā veditabbo. Yassa hi pariyatti paṭibhāti, so pariyattipaṭibhānavā.	664	
PA_atk-s05_16a:664_5	Yassa atthañca ñāyañca lakkhaṇañca ṭhānāṭṭhānañca paripucchantassa paripucchā paṭibhāti,	664	
PA_atk-s05_16a:664_6	so paripucchāpaṭibhānavā. Yena maggādayo paṭividdhā honti, so adhigamapaṭibhānavā.	664	
PA_atk-s05_16a:664_7	Taṃ evarūpaṃ bahussutaṃ dhammadharaṃ bhajetha, mittaṃ uḷāraṃ paṭibhānavantaṃ. Tato	664	
PA_atk-s05_16a:664_8	tassānubhāvena attatthaparatthaubhayatthabhedato vā diṭṭhadhammikasamparāyikaparamatthabhedato	664	
PA_atk-s05_16a:664_9	vā anekappakārāni aññāya atthāni, tato “ahosiṃ nu kho ahaṃ atītamaddhāna”ntiādīsu	664	
PA_atk-s05_16a:664_10	kaṅkhāṭṭhānesu vineyya kaṅkhaṃ vicikicchaṃ vinetvā vināsetvā evaṃ katasabbakicco	6641	
PA_atk-s05_16a:664_11	eko care khaggavisāṇakappoti.	6641	
PA_atk-s05_16a:665	Catutthaṃ.	66	
PA_atk-s05_16a:666_0	145. Pañcame khiḍḍā ca rati ca pubbe vuttāva. Kāmasukhanti vatthukāmasukhaṃ. Vatthukāmāpi	666	
PA_atk-s05_16a:666_1	hi sukhassa visayādibhāvena sukhanti vuccanti. Yathāha – “atthi rūpaṃ sukhaṃ sukhānupatita”nti.	666	
PA_atk-s05_16a:666_2	Evametaṃ khiḍḍaṃ ratiṃ kāmasukhañca imasmiṃ okāsaloke analaṅkaritvā alanti akatvā	666	
PA_atk-s05_16a:666_3	“etaṃ tappaka”nti vā “sārabhūta”nti vā evaṃ aggahetvā. Anapekkhamānoti tena analaṅkaraṇena	666	
PA_atk-s05_16a:666_4	anapekkhanasīlo apihāluko nittaṇho. Vibhūsaṭṭhānāvirato saccavādī eko careti. Tattha	666	
PA_atk-s05_16a:666_5	vibhūsā duvidhā agārikavibhūsā ca anagārikavibhūsā ca. Tattha agārikavibhūsā sākaṭaveṭhanamālāgandhādi,	666	
PA_atk-s05_16a:666_6	anagārikavibhūsā ca pattamaṇḍanādi. Vibhūsā eva vibhūsaṭṭhānaṃ, tasmā vibhūsaṭṭhānā	666	
PA_atk-s05_16a:666_7	tividhāyapi viratiyā virato. Avitathavacanato saccavādīti evamattho daṭṭhabbo.	666	
PA_atk-s05_16a:667	Pañcamaṃ.	66	
PA_atk-s05_16a:668_0	146. Chaṭṭhe dhanānīti muttāmaṇiveḷuriyasaṅkhasilāpavāḷarajatajātarūpādīni ratanāni.	668	
PA_atk-s05_16a:668_1	Dhaññānīti sālivīhiyavagodhumakaṅkuvarakakudrūsakappabhedāni satta sesāparaṇṇāni	668	
PA_atk-s05_16a:668_2	ca. Bandhavānīti ñātibandhu, gottabandhu, mittabandhu, sippabandhuvasena catubbidhabandhave.	668	
PA_atk-s05_16a:668_3	Yathodhikānīti sakasakaodhivasena ṭhitāniyeva. Sesaṃ vuttanayamevāti.	668	
PA_atk-s05_16a:669	Chaṭṭhaṃ.	66	
PA_atk-s05_16a:670_0	147. Sattame saṅgo esoti attano upabhogaṃ niddisati. So hi sajjanti tattha pāṇino	670	
PA_atk-s05_16a:670_1	kaddame paviṭṭho hatthī viyāti saṅgo. Parittamettha sokhyanti ettha pañcakāmaguṇūpabhogakāle	670	
PA_atk-s05_16a:670_2	viparītasaññāya uppādetabbato kāmāvacaradhammapariyāpannato vā lāmakaṭṭhena sokhyaṃ	670	
PA_atk-s05_16a:670_3	parittaṃ, vijjuppabhāya obhāsitanaccadassanasukhaṃ viya ittaraṃ, tāvakālikanti vuttaṃ	670	
PA_atk-s05_16a:670_4	hoti. Appassādo dukkhamettha bhiyyoti ettha ca yvāyaṃ “yaṃ kho, bhikkhave, ime pañca	670	
PA_atk-s05_16a:670_5	kāmaguṇe paṭicca uppajjati sukhaṃ somanassaṃ, ayaṃ kāmānaṃ assādo”ti vutto, so yamidaṃ	670	
PA_atk-s05_16a:670_6	“ko ca, bhikkhave, kāmānaṃ ādīnavo, idha, bhikkhave, kulaputto yena sippaṭṭhānena	670	
PA_atk-s05_16a:670_7	jīvikaṃ kappeti yadi muddāya yadi gaṇanāyā”ti evamādinā nayenettha dukkhaṃ vuttaṃ,	670	
PA_atk-s05_16a:670_8	taṃ upanidhāya appodakabindumatto hoti, atha kho dukkhameva bhiyyo bahu, catūsu samuddesu	670	
PA_atk-s05_16a:670_9	udakasadiso hoti. Tena vuttaṃ – “appassādo dukkhamettha bhiyyo”ti. Gaḷo esoti assādaṃ	670	
PA_atk-s05_16a:670_10	dassetvā ākaḍḍhanavasena baḷiso viya eso, yadidaṃ pañca kāmaguṇā. Iti ñatvā matimāti	6701	
PA_atk-s05_16a:670_11	evaṃ ñatvā buddhimā paṇḍito puriso sabbampetaṃ pahāya eko care khaggavisāṇakappoti.	6701	
PA_atk-s05_16a:671	Sattamaṃ.	67	
PA_atk-s05_16a:672_0	148. Aṭṭhamagāthāya dutiyapāde jālanti suttamayaṃ vuccati. Ambūti udakaṃ, tattha	672	
PA_atk-s05_16a:672_1	caratīti ambucārī, macchassetaṃ adhivacanaṃ. Salile ambucārī salilambucārī. Tasmiṃ	672	
PA_atk-s05_16a:672_2	nadīsalile jālaṃ bhetvā gataambucārīvāti vuttaṃ hoti. Tatiyapāde daḍḍhanti daḍḍhaṭṭhānaṃ	672	
PA_atk-s05_16a:672_3	vuccati. Yathā aggi daḍḍhaṭṭhānaṃ puna na nivattati, na tattha bhiyyo āgacchati,	672	
PA_atk-s05_16a:672_4	evaṃ maggañāṇagginā daḍḍhaṃ kāmaguṇaṭṭhānaṃ anivattamāno, tattha bhiyyo anāgacchantoti	672	
PA_atk-s05_16a:672_5	vuttaṃ hoti. Sesaṃ vuttanayamevāti.	672	
PA_atk-s05_16a:673_0	Saṃyojanānīti yassa saṃvijjanti, taṃ puggalaṃ vaṭṭasmiṃ saṃyojenti bandhantīti saṃyojanāni.	673	
PA_atk-s05_16a:673_1	Imāni pana saṃyojanāni kilesapaṭipāṭiyāpi āharituṃ vaṭṭati maggapaṭipāṭiyāpi. Kāmarāgapaṭighasaṃyojanāni	673	
PA_atk-s05_16a:673_2	anāgāmimaggena pahīyanti, mānasaṃyojanaṃ arahattamaggena, diṭṭhivicikicchāsīlabbataparāmāsā	673	
PA_atk-s05_16a:673_3	sotāpattimaggena, bhavarāgasaṃyojanaṃ arahattamaggena, issāmacchariyāni sotāpattimaggena,	673	
PA_atk-s05_16a:673_4	avijjā arahattamaggena. Maggapaṭipāṭiyā diṭṭhivicikicchāsīlabbataparāmāsaissāmacchariyā	673	
PA_atk-s05_16a:673_5	sotāpattimaggena pahīyanti, kāmarāgapaṭighā anāgāmimaggena, mānabhavarāgaavijjā arahattamaggenāti.	673	
PA_atk-s05_16a:673_6	Bhinditvāti bhedaṃ pāpetvā. Pabhinditvāti chindaṃ katvā. Dālayitvāti phāletvā. Padālayitvāti	673	
PA_atk-s05_16a:673_7	hīretvā. Sampadālayitvāti upasaggena padaṃ vaḍḍhitaṃ.	673	
PA_atk-s05_16a:674	Aṭṭhamaṃ.	67	
PA_atk-s05_16a:675_0	149. Navame okkhittacakkhūti heṭṭhākhittacakkhu, satta gīvaṭṭhīni paṭipāṭiyā ṭhapetvā	675	
PA_atk-s05_16a:675_1	parivajjanapahātabbadassanatthaṃ yugamattaṃ pekkhamānoti vuttaṃ hoti. Na tu hanukaṭṭhinā	675	
PA_atk-s05_16a:675_2	hadayaṭṭhiṃ saṅghaṭṭento. Evañhi okkhittacakkhutā na samaṇasārūppā hoti. Na ca pādaloloti	675	
PA_atk-s05_16a:675_3	ekassa dutiyo dvinnaṃ tatiyoti evaṃ gaṇamajjhaṃ, pavisitukāmatāya kaṇḍūyamānapādo	675	
PA_atk-s05_16a:675_4	viya abhavanto, dīghacārikaanavaṭṭhitacārikavirato vā. Guttindriyoti chasu indriyesu	675	
PA_atk-s05_16a:675_5	idha manindriyassa visuṃ vuttattā vuttāvasesavasena gopitindriyo. Rakkhitamānasānoti	675	
PA_atk-s05_16a:675_6	mānasaṃyeva mānasānaṃ, taṃ rakkhitamassāti rakkhitamānasāno. Yathā kileseti na viluppati,	675	
PA_atk-s05_16a:675_7	evaṃ rakkhitacittoti vuttaṃ hoti. Anavassutoti imāya paṭipattiyā tesu tesu ārammaṇesu	675	
PA_atk-s05_16a:675_8	kilesaanvāssavavirahito. Apariḍayhamānoti evaṃ anvāssavavirahitā eva kilesaggīhi	675	
PA_atk-s05_16a:675_9	apariḍayhamāno, bahiddhā vā anavassuto, ajjhattaṃ apariḍayhamāno. Sesaṃ vuttanayamevāti.	675	
PA_atk-s05_16a:676	Cakkhunā rūpaṃ disvāti kāraṇavasena “cakkhū”ti laddhavohārena rūpadassanasamatthena cakkhuviññāṇena rūpaṃ disvā. Porāṇā panāhu –	67	
PA_atk-s05_16a:677_0	“Cakkhu rūpaṃ na passati acittakattā, cittaṃ na passati acakkhukattā, dvārārammaṇasaṅghaṭṭane	677	
PA_atk-s05_16a:677_1	pana pasādavatthukena cittena passati. Īdisī panesā ‘dhanunā vijjhatī’tiādīsu viya	677	
PA_atk-s05_16a:677_2	sasambhārakathā nāma hoti, tasmā cakkhuviññāṇena rūpaṃ disvāti ayamevettha attho”ti.	677	
PA_atk-s05_16a:678_0	Nimittaggāhīti itthipurisanimittaṃ vā subhanimittādikaṃ vā kilesavatthubhūtaṃ nimittaṃ	678	
PA_atk-s05_16a:678_1	chandarāgavasena gaṇhāti, diṭṭhamattavasena na saṇṭhāti. Anubyañjanaggāhīti kilesānaṃ	678	
PA_atk-s05_16a:678_2	anubyañjanato pākaṭabhāvakaraṇato “anubyañjana”nti laddhavohāraṃ hatthapādahasitalapitavilokitādibhedaṃ ākāraṃ gaṇhāti.	678	
PA_atk-s05_16a:679_0	Yatvādhikaraṇamenantiādimhi yaṃkāraṇā yassa cakkhundriyāsaṃvarassa hetu. Etaṃ puggalaṃ	679	
PA_atk-s05_16a:679_1	satikavāṭena cakkhundriyaṃ asaṃvutaṃ apihitacakkhudvāraṃ hutvā viharantaṃ ete abhijjhādayo	679	
PA_atk-s05_16a:679_2	dhammā anvāssaveyyuṃ. Tassa saṃvarāya na paṭipajjatīti tassa cakkhundriyassa satikavāṭena	679	
PA_atk-s05_16a:679_3	pidahanatthāya na paṭipajjati. Evaṃbhūtoyeva ca “na rakkhati cakkhundriyaṃ. Na cakkhundriye	679	
PA_atk-s05_16a:679_4	saṃvaraṃ āpajjatī”tipi vuccati.	679	
PA_atk-s05_16a:680_0	Tattha kiñcāpi cakkhundriye saṃvaro vā asaṃvaro vā natthi. Na hi cakkhupasādaṃ nissāya	680	
PA_atk-s05_16a:680_1	sati vā muṭṭhassaccaṃ vā uppajjati, api ca yadā rūpārammaṇaṃ cakkhussa āpāthaṃ āgacchati,	680	
PA_atk-s05_16a:680_2	tadā bhavaṅge dvikkhattuṃ uppajjitvā niruddhe kiriyamanodhātu āvajjanakiccaṃ sādhayamānā	680	
PA_atk-s05_16a:680_3	uppajjitvā nirujjhati, tato cakkhuviññāṇaṃ dassanakiccaṃ tato vipākamanodhātu sampaṭicchanakiccaṃ	680	
PA_atk-s05_16a:680_4	tato vipākāhetukamanoviññāṇadhātu santīraṇakiccaṃ tato kiriyāhetukamanoviññāṇadhātu	680	
PA_atk-s05_16a:680_5	voṭṭhapanakiccaṃ sādhayamānā uppajjitvā nirujjhati, tadanantaraṃ javanaṃ javati.	680	
PA_atk-s05_16a:680_6	Tatrāpi neva bhavaṅgasamaye, na āvajjanādīnaṃ aññatarasamaye saṃvaro vā asaṃvaro	680	
PA_atk-s05_16a:680_7	vā atthi, javanakkhaṇe pana sace dussīlyaṃ vā muṭṭhassaccaṃ vā aññāṇaṃ vā akkhanti	680	
PA_atk-s05_16a:680_8	vā kosajjaṃ vā uppajjati, asaṃvaro hoti. Evaṃ honto pana so cakkhundriye asaṃvaroti	680	
PA_atk-s05_16a:680_9	vuccati. Kasmā? Yasmā tasmiṃ sati dvārampi aguttaṃ hoti bhavaṅgampi āvajjanādīni	680	
PA_atk-s05_16a:680_10	vīthicittānipi. Yathā kiṃ? Yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo	6801	
PA_atk-s05_16a:680_11	susaṃvutā, tathāpi antonagare sabbaṃ bhaṇḍaṃ arakkhitaṃ agopitameva hoti. Nagaradvārena	6801	
PA_atk-s05_16a:680_12	hi pavisitvā corā yadicchanti, taṃ hareyyuṃ. Evameva javane dussīlyādīsu uppannesu	6801	
PA_atk-s05_16a:680_13	tasmiṃ asaṃvare sati dvārampi aguttaṃ hoti bhavaṅgampi āvajjanādīni vīthicittānipīti.	6801	
PA_atk-s05_16a:681_0	Cakkhunā rūpaṃ disvā na nimittaggāhī hotītiādīsu na nimittaggāhī hotīti chandarāgavasena	681	
PA_atk-s05_16a:681_1	vuttappakāraṃ nimittaṃ na gaṇhāti. Evaṃ sesapadānipi vuttapaṭikkhepena veditabbāni.	681	
PA_atk-s05_16a:681_2	Yathā ca heṭṭhā “javane dussīlyādīsu uppannesu tasmiṃ asaṃvare sati dvārampi aguttaṃ	681	
PA_atk-s05_16a:681_3	hoti bhavaṅgampi āvajjanādīni vīthicittānipī”ti vuttaṃ, evamidha tasmiṃ sīlādīsu	681	
PA_atk-s05_16a:681_4	uppannesu dvārampi guttaṃ hoti bhavaṅgampi āvajjanādīni vīthicittānipi. Yathā kiṃ?	681	
PA_atk-s05_16a:681_5	Yathā nagaradvāresu saṃvutesu kiñcāpi antogharādayo asaṃvutā honti. Tathāpi antonagare	681	
PA_atk-s05_16a:681_6	sabbaṃ bhaṇḍaṃ surakkhitaṃ sugopitameva hoti. Nagaradvāresu pihitesu corānaṃ paveso	681	
PA_atk-s05_16a:681_7	natthi. Evameva javane sīlādīsu uppannesu dvārampi guttaṃ hoti bhavaṅgampi āvajjanādīni	681	
PA_atk-s05_16a:681_8	vīthicittānipi. Tasmā javanakkhaṇe uppajjamānopi cakkhundriye saṃvaroti vutto.	681	
PA_atk-s05_16a:682	Avassutapariyāyañcāti kilesehi tintakāraṇañca. Anavassutapariyāyañcāti kilesehi atintakāraṇañca.	68	
PA_atk-s05_16a:683	Piyarūpe rūpeti iṭṭhajātike rūpārammaṇe. Appiyarūpe rūpeti aniṭṭhasabhāve rūpārammaṇe. Byāpajjatīti dosavasena pūtibhāvamāpajjati. Otāranti chiddaṃ antaraṃ. Ārammaṇanti paccayaṃ.	68	
PA_atk-s05_16a:684	Adhibhaṃsūti maddaṃsu. Na adhibhosīti na maddi. Bahalamattikāti punappunaṃ dānavasena uddhamāyikā bahalamattikā. Addāvalepanāti asukkhamattikadānā. Sesamettha uttānaṃ.	68	
PA_atk-s05_16a:685	Navamaṃ.	68	
PA_atk-s05_16a:686	150. Dasame kāsāyavattho abhinikkhamitvāti imassa pādassa gehā abhinikkhamitvā kāsāyavattho hutvāti evamattho veditabbo. Sesaṃ vuttanayeneva sakkā jānitunti na vitthāritanti.	68	
PA_atk-s05_16a:687	Dasamaṃ.	68	
PA_atk-s05_16a:688	Tatiyavaggavaṇṇanā niṭṭhitā.	68	
PA_atk-s05_16a:689	4. Catutthavaggavaṇṇanā	68	
PA_atk-s05_16a:690_0	151. Catutthavaggassa paṭhame rasesūti ambilamadhuratittakakaṭukaloṇikakhārikakasāvādibhedesu	690	
PA_atk-s05_16a:690_1	sāyanīyesu. Gedhaṃ akaranti giddhiṃ akaronto, taṇhaṃ anuppādentoti vuttaṃ hoti. Aloloti	690	
PA_atk-s05_16a:690_2	“idaṃ sāyissāmi, idaṃ sāyissāmī”ti evaṃ rasavisesesu anākulo. Anaññaposīti posetabbakasaddhivihārikādivirahito,	690	
PA_atk-s05_16a:690_3	kāyasandhāraṇamattena santuṭṭhoti vuttaṃ hoti. Yathā vā pubbe uyyāne rasesu gedhakaraṇalolo	690	
PA_atk-s05_16a:690_4	hutvā aññaposī āsiṃ, evaṃ ahutvā yāya taṇhāya lolo hutvā rasesu gedhaṃ karoti, taṃ	690	
PA_atk-s05_16a:690_5	taṇhaṃ hitvā āyatiṃ taṇhāmūlakassa aññassa attabhāvassa anibbattanena anaññaposīti	690	
PA_atk-s05_16a:690_6	dasseti. Atha vā atthabhañjanakaṭṭhena kilesā “aññe”ti vuccanti, tesaṃ aposanena	690	
PA_atk-s05_16a:690_7	anaññaposīti ayamettha attho. Sapadānacārīti avokkammacārī anupubbacārī, gharapaṭipāṭiṃ	690	
PA_atk-s05_16a:690_8	achaḍḍetvā aḍḍhakulañca daliddakulañca nirantaraṃ piṇḍāya pavisamānoti attho. Kule	690	
PA_atk-s05_16a:690_9	kule appaṭibaddhacittoti khattiyakulādīsu yattha katthaci kilesavasena alaggacitto,	690	
PA_atk-s05_16a:690_10	candūpamo niccanavako hutvāti attho. Sesaṃ vuttanayamevāti.	6901	
PA_atk-s05_16a:691	Paṭhamaṃ.	69	
PA_atk-s05_16a:692_0	152. Dutiye āvaraṇānīti nīvaraṇāneva, tāni atthato uragasutte vuttāni. Tāni pana	692	
PA_atk-s05_16a:692_1	yasmā abbhādayo viya candaṃ sūriyaṃ vā ceto āvaranti, tasmā “āvaraṇāni cetaso”ti	692	
PA_atk-s05_16a:692_2	vuttāni. Tāni upacārena vā appanāya vā pahāya. Upakkileseti upagamma cittaṃ vibādhente	692	
PA_atk-s05_16a:692_3	akusale dhamme, vatthopamādīsu vutte abhijjhādayo vā. Byapanujjāti panuditvā vināsetvā,	692	
PA_atk-s05_16a:692_4	vipassanāmaggena pajahitvāti attho. Sabbeti anavasese. Evaṃ samathavipassanāsampanno	692	
PA_atk-s05_16a:692_5	paṭhamamaggena diṭṭhinissayassa pahīnattā anissito. Sesamaggehi chetvā tedhātukagataṃ	692	
PA_atk-s05_16a:692_6	sinehadosaṃ, taṇhārāganti vuttaṃ hoti. Sineho eva hi guṇapaṭipakkhato sinehadosoti	692	
PA_atk-s05_16a:692_7	vutto. Sesaṃ vuttanayameva.	692	
PA_atk-s05_16a:693	Dutiyaṃ.	69	
PA_atk-s05_16a:694_0	153. Tatiye vipiṭṭhikatvānāti piṭṭhito katvā, chaḍḍetvā jahitvāti attho. Sukhaṃ dukhañcāti	694	
PA_atk-s05_16a:694_1	kāyikaṃ sātāsātaṃ. Somanassadomanassanti cetasikaṃ sātāsātaṃ. Upekkhanti catutthajjhānupekkhaṃ.	694	
PA_atk-s05_16a:694_2	Samathanti catutthajjhānasamathameva. Visuddhanti pañcanīvaraṇavitakkavicārapītisukhasaṅkhātehi	694	
PA_atk-s05_16a:694_3	navahi paccanīkadhammehi vimuttattā atisuddhaṃ, niddhantasuvaṇṇamiva vigatūpakkilesanti attho.	694	
PA_atk-s05_16a:695_0	Ayaṃ pana yojanā – vipiṭṭhikatvāna sukhaṃ dukkhañca pubbeva, paṭhamajjhānūpacārabhūmiyaṃyeva	695	
PA_atk-s05_16a:695_1	dukkhaṃ, tatiyajjhānūpacārabhūmiyañca sukhanti adhippāyo. Puna ādito vuttaṃ ca-kāraṃ	695	
PA_atk-s05_16a:695_2	parato netvā “somanassaṃ domanassañca vipiṭṭhikatvāna pubbevā”ti adhikāro. Tena somanassaṃ	695	
PA_atk-s05_16a:695_3	catutthajjhānūpacāre, domanassañca dutiyajjhānūpacāreyevāti dīpeti. Etāni hi etesaṃ	695	
PA_atk-s05_16a:695_4	pariyāyato pahānaṭṭhānāni. Nippariyāyato pana dukkhassa paṭhamajjhānaṃ, domanassassa	695	
PA_atk-s05_16a:695_5	dutiyajjhānaṃ, sukhassa tatiyajjhānaṃ, somanassassa catutthajjhānaṃ pahānaṭṭhānaṃ.	695	
PA_atk-s05_16a:695_6	Yathāha – “paṭhamajjhānaṃ upasampajja viharati etthuppannaṃ dukkhindriyaṃ aparisesaṃ	695	
PA_atk-s05_16a:695_7	nirujjhatī”tiādi. Taṃ sabbaṃ heṭṭhā vuttanayena gahetabbaṃ. Parato pubbevāti tīsu	695	
PA_atk-s05_16a:695_8	paṭhamajjhānadīsu dukkhadomanassasukhāni vipiṭṭhikatvā ettheva ca catutthajjhāne	695	
PA_atk-s05_16a:695_9	somanassaṃ vipiṭṭhikatvā imāya paṭipadāya laddhānupekkhaṃ samathaṃ visuddhaṃ eko	695	
PA_atk-s05_16a:695_10	care iti. Sesaṃ vuttanayamevāti.	6951	
PA_atk-s05_16a:696	Tatiyaṃ.	69	
PA_atk-s05_16a:697_0	154. Catutthe āraddhaṃ vīriyaṃ assāti āraddhaviriyo. Etena attano vīriyārambhaṃ ādivīriyaṃ	697	
PA_atk-s05_16a:697_1	dasseti. Paramattho vuccati nibbānaṃ, tattha pattiyā paramatthapattiyā. Etena vīriyārambhena	697	
PA_atk-s05_16a:697_2	pattabbaphalaṃ dasseti. Alīnacittoti etena vīriyupatthambhānaṃ cittacetasikānaṃ alīnataṃ	697	
PA_atk-s05_16a:697_3	dasseti. Akusītavuttīti etena ṭhānāsanacaṅkamādīsu kāyassa anavasīdanaṃ. Daḷhanikkamoti	697	
PA_atk-s05_16a:697_4	etena “kāmaṃ taco ca nhāru cā”ti evaṃ pavattaṃ padahanavīriyaṃ dasseti. Yaṃ taṃ anupubbasikkhādīsu	697	
PA_atk-s05_16a:697_5	padahanto “kāyena ceva paramatthasaccaṃ sacchikaroti, paññāya ca naṃ ativijjha passatī”ti	697	
PA_atk-s05_16a:697_6	vuccati. Atha vā etena maggasampayuttavīriyaṃ dasseti. Tañhi daḷhañca bhāvanāpāripūrigatattā,	697	
PA_atk-s05_16a:697_7	nikkamo ca sabbaso paṭipakkhā nikkhantattā, tasmā taṃsamaṅgīpuggalopi daḷho nikkamo	697	
PA_atk-s05_16a:697_8	assāti “daḷhanikkamo”ti vuccati. Thāmabalūpapannoti maggakkhaṇe kāyathāmena ñāṇabalena	697	
PA_atk-s05_16a:697_9	ca upapanno. Atha vā thāmabhūtena balena upapannoti thāmabalūpapanno, thirañāṇabalūpapannoti	697	
PA_atk-s05_16a:697_10	vuttaṃ hoti. Etena tassa vīriyassa vipassanāñāṇasampayogaṃ dīpento yoniso padahanabhāvaṃ	6971	
PA_atk-s05_16a:697_11	sādheti. Pubbabhāgamajjhimaukkaṭṭhavīriyavasena vā tayopi pādā yojetabbā. Sesaṃ vuttanayamevāti.	6971	
PA_atk-s05_16a:698	Catutthaṃ.	69	
PA_atk-s05_16a:699_0	155. Pañcame paṭisallānanti tehi tehi sattasaṅkhārehi paṭinivattitvā sallīnaṃ, ekattasevitā	699	
PA_atk-s05_16a:699_1	ekībhāvo kāyavivekoti attho. Jhānanti paccanīkajhāpanato ārammaṇalakkhaṇūpanijjhānato	699	
PA_atk-s05_16a:699_2	ca cittaviveko vuccati. Tattha aṭṭha samāpattiyo nīvaraṇādipaccanīkajhāpanato kasiṇādiārammaṇūpanijjhānato	699	
PA_atk-s05_16a:699_3	ca “jhāna”nti vuccati. Vipassanāmaggaphalāni sattasaññādipaccanīkajhāpanato lakkhaṇūpanijjhānato	699	
PA_atk-s05_16a:699_4	ca “jhāna”nti vuccati. Idha pana ārammaṇūpanijjhānameva adhippetaṃ. Evametaṃ paṭisallānañca	699	
PA_atk-s05_16a:699_5	jhānañca ariñcamānoti ajahamāno anissajjamāno. Dhammesūti vipassanupagesu pañcakkhandhādidhammesu.	699	
PA_atk-s05_16a:699_6	Niccanti satataṃ samitaṃ abbokiṇṇaṃ. Anudhammacārīti te dhamme ārabbha pavattamānena	699	
PA_atk-s05_16a:699_7	anugataṃ vipassanādhammaṃ caramāno. Atha vā dhammesūti ettha dhammāti nava lokuttaradhammā,	699	
PA_atk-s05_16a:699_8	tesaṃ dhammānaṃ anulomo dhammoti anudhammo, vipassanāyetaṃ adhivacanaṃ. Tattha “dhammānaṃ	699	
PA_atk-s05_16a:699_9	niccaṃ anudhammacārī”ti vattabbe gāthābandhasukhatthaṃ vibhattibyattayena “dhammesū”ti	699	
PA_atk-s05_16a:699_10	vuttaṃ siyā. Ādīnavaṃ sammasitā bhavesūti tāya anudhammacāritāsaṅkhātāya vipassanāya	6991	
PA_atk-s05_16a:699_11	aniccākārādidosaṃ tīsu bhavesu samanupassanto evaṃ imāya kāyavivekacittavivekaṃ ariñcamāno	6991	
PA_atk-s05_16a:699_12	sikhāppattavipassanāsaṅkhātāya paṭipadāya adhigatoti vattabbo eko careti evaṃ yojanā veditabbā.	6991	
PA_atk-s05_16a:700	Pañcamaṃ.	70	
PA_atk-s05_16a:701_0	156. Chaṭṭhe taṇhakkhayanti nibbānaṃ, evaṃ diṭṭhādīnavāya taṇhāya eva appavattiṃ.	701	
PA_atk-s05_16a:701_1	Appamattoti sātaccakārī. Aneḷamūgoti alālāmukho. Atha vā aneḷo ca amūgo ca, paṇḍito	701	
PA_atk-s05_16a:701_2	byattoti vuttaṃ hoti. Hitasukhasampāpakaṃ sutamassa atthīti sutavā, āgamasampannoti	701	
PA_atk-s05_16a:701_3	vuttaṃ hoti. Satīmāti cirakatādīnaṃ anussaritā. Saṅkhātadhammoti dhammūpaparikkhāya	701	
PA_atk-s05_16a:701_4	pariññātadhammo. Niyatoti ariyamaggena niyāmaṃ patto. Padhānavāti sammappadhānavīriyasampanno.	701	
PA_atk-s05_16a:701_5	Uppaṭipāṭiyā esa pāṭho yojetabbo. Evametehi appamādādīhi samannāgato niyāmasampāpakena	701	
PA_atk-s05_16a:701_6	padhānena padhānavā, tena padhānena pattaniyāmattā niyato, tato arahattappattiyā	701	
PA_atk-s05_16a:701_7	saṅkhātadhammo. Arahā hi puna saṅkhātabbābhāvato “saṅkhātadhammo”ti vuccati. Yathāha	701	
PA_atk-s05_16a:701_8	– “ye ca saṅkhātadhammāse, ye ca sekkhā puthū idhā”ti. Sesaṃ vuttanayamevāti.	701	
PA_atk-s05_16a:702	Chaṭṭhaṃ.	70	
PA_atk-s05_16a:703_0	157. Sattame sīhoti cattāro sīhā – tiṇasīho, paṇḍusīho, kāḷasīho, kesarasīhoti. Tesaṃ	703	
PA_atk-s05_16a:703_1	kesarasīho aggamakkhāyati, eso idha adhippeto. Vāto puratthimādivasena anekavidho.	703	
PA_atk-s05_16a:703_2	Padumaṃ rattasetādivasena. Tesu yo koci vāto yaṃ kiñci padumaṃ vaṭṭatiyeva. Tattha	703	
PA_atk-s05_16a:703_3	yasmā santāso attasinehena hoti, attasineho ca taṇhālepo, sopi diṭṭhisampayuttena	703	
PA_atk-s05_16a:703_4	vā diṭṭhivippayuttena vā lobhena hoti, sopi ca taṇhāyeva. Sajjanaṃ pana tattha upaparikkhāvirahitassa	703	
PA_atk-s05_16a:703_5	mohena hoti, moho ca avijjā. Tattha samathena taṇhāya pahānaṃ hoti, vipassanāya avijjāya.	703	
PA_atk-s05_16a:703_6	Tasmā samathena attasinehaṃ pahāya sīho viya saddesu aniccadukkhādīsuasantasanto,	703	
PA_atk-s05_16a:703_7	vipassanāya mohaṃ pahāya vātova jālamhi khandhāyatanādīsu asajjamāno, samatheneva	703	
PA_atk-s05_16a:703_8	lobhaṃ, lobhasampayuttaṃ eva diṭṭhiñca pahāya, padumaṃva toyena sabbabhavabhogalobhena alippamāno.	703	
PA_atk-s05_16a:704_0	Ettha ca samathassa sīlaṃ padaṭṭhānaṃ, samatho samādhi, vipassanā paññāti evaṃ tesu	704	
PA_atk-s05_16a:704_1	dvīsu dhammesu siddhesu tayopi khandhā siddhā honti. Tattha sīlakkhandhena surato	704	
PA_atk-s05_16a:704_2	hoti, so sīhova saddhesu āghātavatthūsu akujjhitukāmatāya na santasati, paññākkhandhena	704	
PA_atk-s05_16a:704_3	paṭividdhasabhāvo vātova jālamhi khandhādidhammabhede na sajjati, samādhikkhandhena	704	
PA_atk-s05_16a:704_4	vītarāgo padumaṃva toyena rāgena na lippati. Evaṃ samathavipassanāhi sīlasamādhipaññākkhandhehi	704	
PA_atk-s05_16a:704_5	ca yathāsambhavaṃ avijjātaṇhānaṃ, tiṇṇañca akusalamūlānaṃ pahānavasena asantasanto	704	
PA_atk-s05_16a:704_6	asajjamāno alippamāno ca veditabbo. Sesaṃ vuttanayamevāti.	704	
PA_atk-s05_16a:705	Sattamaṃ.	70	
PA_atk-s05_16a:706_0	158. Aṭṭhame sahanā ca hananā ca sīghajavattā ca sīho. Kesarasīhova idha adhippeto.	706	
PA_atk-s05_16a:706_1	Dāṭhā balamassa atthīti dāṭhabalī. Pasayha abhibhuyyāti ubhayaṃ cārīsaddena saha	706	
PA_atk-s05_16a:706_2	yojetabbaṃ pasayhacārī abhibhuyyacārīti. Tattha pasayha niggayha pavāhetvā caraṇena	706	
PA_atk-s05_16a:706_3	pasayhacārī. Abhibhavitvā santāsetvā vasīkatvā caraṇena abhibhuyhacārī. Svāyaṃ kāyabalena	706	
PA_atk-s05_16a:706_4	pasayhacārī, tejasā abhibhuyyacārī. Tattha sace koci vadeyya “kiṃ pasayha abhibhuyyacārī”ti.	706	
PA_atk-s05_16a:706_5	Tato migānanti sāmivacanaṃ upayogatthe katvā “mige pasayha abhibhuyyacārī”ti paṭivattabbaṃ.	706	
PA_atk-s05_16a:706_6	Pantānīti dūrāni. Senāsanānīti vasanaṭṭhānāni. Sesaṃ pubbe vuttanayeneva sakkā jānitunti na vitthāritaṃ.	706	
PA_atk-s05_16a:707	Aṭṭhamaṃ.	70	
PA_atk-s05_16a:708_0	159. Navame “sabbe sattā sukhitā bhavantū”tiādinā nayena hitasukhūpanayanakāmatā	708	
PA_atk-s05_16a:708_1	mettā. “Aho vata imamhā dukkhā vimucceyyu”ntiādinā nayena ahitadukkhāpanayanakāmatā	708	
PA_atk-s05_16a:708_2	karuṇā. “Modanti vata bhonto sattā, modanti sādhu suṭṭhū”tiādinā nayena hitasukhāvippayogakāmatā	708	
PA_atk-s05_16a:708_3	muditā. “Paññāyissanti sakena kammenā”ti sukhadukkhesu ajjhupekkhanatā upekkhā. Gāthābandhasukhatthaṃ	708	
PA_atk-s05_16a:708_4	pana uppaṭipāṭiyā mettaṃ vatvā upekkhā vuttā, muditā ca pacchā. Vimuttinti catassopi	708	
PA_atk-s05_16a:708_5	hi vimuttī. Etā attano paccanīkadhammehi vimuttattā vimuttiyo. Tena vuttaṃ – “mettaṃ	708	
PA_atk-s05_16a:708_6	upekkhaṃ karuṇaṃ vimuttiṃ, āsevamāno muditañca kāle”ti.	708	
PA_atk-s05_16a:709_0	Tattha āsevamānoti tisso tikacatukkajjhānavasena bhāvayamāno, upekkhaṃ catutthajjhānavasena	709	
PA_atk-s05_16a:709_1	bhāvayamāno. Kāleti mettaṃ āsevitvā tato vuṭṭhāya karuṇaṃ, tato vuṭṭhāya muditaṃ,	709	
PA_atk-s05_16a:709_2	tato itarato vā nippītikajjhānato vuṭṭhāya upekkhaṃ āsevamānova “kāle āsevamāno”ti	709	
PA_atk-s05_16a:709_3	vuccati, āsevituṃ phāsukāle vā. Sabbena lokena avirujjhamānoti dasasu disāsu sabbena	709	
PA_atk-s05_16a:709_4	sattalokena avirujjhamāno. Mettādīnañhi bhāvitattā sattā appaṭikkūlā honti, sattesupi	709	
PA_atk-s05_16a:709_5	virodhabhūto paṭigho vūpasammati. Tena vuttaṃ – “sabbena lokena avirujjhamāno”ti.	709	
PA_atk-s05_16a:709_6	Sesaṃ vuttasadisamevāti.	709	
PA_atk-s05_16a:710	Navamaṃ.	71	
PA_atk-s05_16a:711_0	160. Dasame saṃyojanānīti dasa saṃyojanāni, tāni ca tena tena maggena sandālayitvāna.	711	
PA_atk-s05_16a:711_1	Asantasaṃ jīvitasaṅkhayamhīti jīvitasaṅkhayo vuccati cuticittassa paribhedo, tasmiñca	711	
PA_atk-s05_16a:711_2	jīvitasaṅkhaye jīvitanikantiyā pahīnattā asantasanti. Ettāvatā saupādisesanibbānadhātuṃ	711	
PA_atk-s05_16a:711_3	attano dassetvā gāthāpariyosāne anupādisesāya nibbānadhātuyā parinibbāyīti.	711	
PA_atk-s05_16a:712	Dasamaṃ.	71	
PA_atk-s05_16a:713_0	161. Ekādasame bhajantīti sarīrena allīyitvā payirupāsanti. Sevantīti añjalikammādīhi	713	
PA_atk-s05_16a:713_1	kiṃkārapaṭissāvitāya ca paricaranti. Kāraṇaṃ attho etesanti kāraṇatthā, bhajanāya	713	
PA_atk-s05_16a:713_2	sevanāya ca nāññaṃ kāraṇamatthi, attho eva tesaṃ kāraṇaṃ, atthahetu sevantīti vuttaṃ	713	
PA_atk-s05_16a:713_3	hoti. Nikkāraṇā dullabhā ajja mittāti “ito kiñci lacchāmā”ti evaṃ attapaṭilābhakāraṇena	713	
PA_atk-s05_16a:713_4	nikkāraṇā, kevalaṃ –	713	
PA_atk-s05_16a:714	“Upakāro ca yo mitto, sukhe dukkhe ca yo sakhā;	71	
PA_atk-s05_16a:715	Atthakkhāyī ca yo mitto, yo ca mittānukampako”ti. –	71	
PA_atk-s05_16a:716_0	Evaṃ vuttena ariyena mittabhāvena samannāgatā dullabhā ajja mittā. Attani ṭhitā etesaṃ	716	
PA_atk-s05_16a:716_1	paññā, attānaṃyeva olokenti, na aññanti attaṭṭhapaññā. “Diṭṭhatthapaññā”ti ayampi	716	
PA_atk-s05_16a:716_2	kira porāṇapāṭho. Sampati diṭṭheyeva atthe etesaṃ paññā, āyatiṃ na pekkhantīti vuttaṃ	716	
PA_atk-s05_16a:716_3	hoti. Asucīti asucinā anariyena kāyavacīmanokammena samannāgatāti. Sesaṃ pubbe vuttanayeneva	716	
PA_atk-s05_16a:716_4	veditabbaṃ. Yaṃ antarantarā ativitthārabhayena na vuttaṃ, taṃ sabbaṃ pāṭhānusāreneva	716	
PA_atk-s05_16a:716_5	veditabbaṃ. Ekādasamaṃ.	716	
PA_atk-s05_16a:717	Catutthavaggavaṇṇanā niṭṭhitā.	71	
PA_atk-s05_16a:718	Saddhammappajjotikāya cūḷaniddesa-aṭṭhakathāya	71	
PA_atk-s05_16a:719	Khaggavisāṇasuttaniddesavaṇṇanā niṭṭhitā.	71	
PA_atk-s05_16a:720	Nigamanakathā	72	
PA_atk-s05_16a:721	Yo so sugataputtānaṃ, adhipatibhūtena hitaratinā;	72	
PA_atk-s05_16a:722	Therena thiraguṇavatā, suvibhatto mahāniddeso.	72	
PA_atk-s05_16a:723	Tassatthavaṇṇanā yā, pubbaṭṭhakathānayaṃ tathā;	72	
PA_atk-s05_16a:724	Yuttiṃ nissāya mayāraddhā, niṭṭhānamupagatā esā.	72	
PA_atk-s05_16a:725	Yaṃ puraṃ puruttamaṃ, anurādhapuravhayaṃ;	72	
PA_atk-s05_16a:726	Yo tassa dakkhiṇe bhāge, mahāvihāro patiṭṭhito.	72	
PA_atk-s05_16a:727	Yo tassa tilako bhūto, mahāthūpo siluccayo;	72	
PA_atk-s05_16a:728	Yaṃ tassa pacchime bhāge, lekho kathikasaññito.	72	
PA_atk-s05_16a:729	Kittisenoti nāmena, sajīvo rājasammato;	72	
PA_atk-s05_16a:730	Sucicārittasampanno, lekho kusalakammiko.	73	
PA_atk-s05_16a:731	Sītacchāyatarupetaṃ, salilāsayasampadaṃ;	73	
PA_atk-s05_16a:732	Cārupākārasañcitaṃ, pariveṇamakārayi.	73	
PA_atk-s05_16a:733	Upaseno mahāthero, mahāpariveṇavāsiyo;	73	
PA_atk-s05_16a:734	Tassādāsi pariveṇaṃ, lekho kusalakammiko.	73	
PA_atk-s05_16a:735	Vasantenettha therena, thirasīlena tādinā;	73	
PA_atk-s05_16a:736	Upasenavhayena sā, katā saddhammajotikā.	73	
PA_atk-s05_16a:737	Rañño sirinivāsassa, sirisaṅghassa bodhino;	73	
PA_atk-s05_16a:738	Chabbīsatimhi vassamhi, niṭṭhitā niddesavaṇṇanā.	73	
PA_atk-s05_16a:739	Samayaṃ anulomentī, therānaṃ theravaṃsadīpānaṃ;	73	
PA_atk-s05_16a:740	Niṭṭhaṃ gatā yathāyaṃ, aṭṭhakathā lokahitajananī.	74	
PA_atk-s05_16a:741	Saddhammaṃ anulomentā, attahitaṃ parahitañca sādhentā;	74	
PA_atk-s05_16a:742	Niṭṭhaṃ gacchantu tathā, manorathā sabbasattānaṃ.	74	
PA_atk-s05_16a:743	Saddhammappajjotikāya, aṭṭhakathāyettha gaṇitakusalehi;	74	
PA_atk-s05_16a:744	Gaṇitā tu bhāṇavārā, ñeyyātirekacattārisā.	74	
PA_atk-s05_16a:745	Ānuṭṭhubhena assā, chando baddhena gaṇiyamānā tu;	74	
PA_atk-s05_16a:746	Atirekadasasahassa-saṅkhā gāthāti viññeyyā.	74	
PA_atk-s05_16a:747	Sāsanaciraṭṭhitatthaṃ, lokahitatthañca sādarena mayā;	74	
PA_atk-s05_16a:748	Puññaṃ imaṃ racayatā, yaṃ pattamanappakaṃ vipulaṃ.	74	
PA_atk-s05_16a:749	Puññena tena loko, saddhammarasāyanaṃ dasabalassa;	74	
PA_atk-s05_16a:750	Upabhuñjitvā vimalaṃ, pappotu sukhaṃ sukhenevāti.	75	
PA_atk-s05_16a:751	Saddhammappajjotikā nāma	75	
PA_atk-s05_16a:752	Cūḷaniddesa-aṭṭhakathā niṭṭhitā.	75	
