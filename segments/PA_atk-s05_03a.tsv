segmentnr	original	folio	analyzed
PA_atk-s05_03a:0	Namo tassa bhagavato arahato sammāsambuddhassa	0	
PA_atk-s05_03a:1	Khuddakanikāye	0	
PA_atk-s05_03a:2	Udāna-aṭṭhakathā	0	
PA_atk-s05_03a:3	Ganthārambhakathā	0	
PA_atk-s05_03a:4	Mahākāruṇikaṃ nāthaṃ, ñeyyasāgarapāraguṃ;	0	
PA_atk-s05_03a:5	Vande nipuṇagambhīra-vicitranayadesanaṃ.	0	
PA_atk-s05_03a:6	Vijjācaraṇasampannā, yena nīyanti lokato;	0	
PA_atk-s05_03a:7	Vande tamuttamaṃ dhammaṃ, sammāsambuddhapūjitaṃ.	0	
PA_atk-s05_03a:8	Sīlādiguṇasampanno, ṭhito maggaphalesu yo;	0	
PA_atk-s05_03a:9	Vande ariyasaṅghaṃ taṃ, puññakkhettaṃ anuttaraṃ.	0	
PA_atk-s05_03a:10	Vandanājanitaṃ puññaṃ, iti yaṃ ratanattaye;	1	
PA_atk-s05_03a:11	Hatantarāyo sabbattha, hutvāhaṃ tassa tejasā.	1	
PA_atk-s05_03a:12	Tena tena nidānena, desitāni hitesinā;	1	
PA_atk-s05_03a:13	Yāni suddhāpadānena, udānāni mahesinā.	1	
PA_atk-s05_03a:14	Tāni sabbāni ekajjhaṃ, āropentehi saṅgahaṃ;	1	
PA_atk-s05_03a:15	Udānaṃ nāma saṅgītaṃ, dhammasaṅgāhakehi yaṃ.	1	
PA_atk-s05_03a:16	Jinassa dhammasaṃvega-pāmojjaparidīpanaṃ;	1	
PA_atk-s05_03a:17	Somanassasamuṭṭhāna-gāthāhi paṭimaṇḍitaṃ.	1	
PA_atk-s05_03a:18	Tassa gambhīrañāṇehi, ogāhetabbabhāvato;	1	
PA_atk-s05_03a:19	Kiñcāpi dukkarā kātuṃ, atthasaṃvaṇṇanā mayā.	1	
PA_atk-s05_03a:20	Sahasaṃvaṇṇanaṃ yasmā, dharate satthusāsanaṃ;	2	
PA_atk-s05_03a:21	Pubbācariyasīhānaṃ, tiṭṭhateva vinicchayo.	2	
PA_atk-s05_03a:22	Tasmā taṃ avalambitvā, ogāhetvāna pañcapi;	2	
PA_atk-s05_03a:23	Nikāye upanissāya, porāṇaṭṭhakathānayaṃ.	2	
PA_atk-s05_03a:24	Suvisuddhaṃ asaṃkiṇṇaṃ, nipuṇatthavinicchayaṃ;	2	
PA_atk-s05_03a:25	Mahāvihāravāsīnaṃ, samayaṃ avilomayaṃ.	2	
PA_atk-s05_03a:26	Punappunāgataṃ atthaṃ, vajjayitvāna sādhukaṃ;	2	
PA_atk-s05_03a:27	Yathābalaṃ karissāmi, udānassatthavaṇṇanaṃ.	2	
PA_atk-s05_03a:28	Iti ākaṅkhamānassa, saddhammassa ciraṭṭhitiṃ;	2	
PA_atk-s05_03a:29	Vibhajantassa tassatthaṃ, sādhu gaṇhantu sādhavoti.	2	
PA_atk-s05_03a:30_0	Tattha udānanti kenaṭṭhena udānaṃ? Udānanaṭṭhena. Kimidaṃ udānaṃ nāma? Pītivegasamuṭṭhāpito	30	
PA_atk-s05_03a:30_1	udāhāro. Yathā hi yaṃ telādi minitabbavatthu mānaṃ gahetuṃ na sakkoti, vissanditvā	30	
PA_atk-s05_03a:30_2	gacchati, taṃ “avaseko”ti vuccati. Yañca jalaṃ taḷākaṃ gahetuṃ na sakkoti, ajjhottharitvā	30	
PA_atk-s05_03a:30_3	gacchati, taṃ “ogho”ti vuccati. Evameva yaṃ pītivegasamuṭṭhāpitaṃ vitakkavipphāraṃ	30	
PA_atk-s05_03a:30_4	antohadayaṃ sandhāretuṃ na sakkoti, so adhiko hutvā anto asaṇṭhahitvā bahi vacīdvārena	30	
PA_atk-s05_03a:30_5	nikkhanto paṭiggāhakanirapekkho udāhāraviseso “udāna”nti vuccati. Dhammasaṃvegavasenapi	30	
PA_atk-s05_03a:30_6	ayamākāro labbhateva.	30	
PA_atk-s05_03a:31_0	Tayidaṃ katthaci gāthābandhavasena katthaci vākyavasena pavattaṃ. Yaṃ pana aṭṭhakathāsu	31	
PA_atk-s05_03a:31_1	“somanassañāṇamayikagāthāpaṭisaṃyuttā”ti udānalakkhaṇaṃ vuttaṃ, taṃ yebhuyyavasena	31	
PA_atk-s05_03a:31_2	vuttaṃ. Yebhuyyena hi udānaṃ gāthābandhavasena bhāsitaṃ pītisomanassasamuṭṭhāpitañca.	31	
PA_atk-s05_03a:31_3	Itarampi pana “atthi, bhikkhave, tadāyatanaṃ, yattha neva pathavī na āpo”tiādīsu	31	
PA_atk-s05_03a:31_4	“sukhakāmāni bhūtāni, yo daṇḍena vihiṃsatī”ti, “sace bhāyatha dukkhassa, sace vo	31	
PA_atk-s05_03a:31_5	dukkhamappiya”nti evamādīsu ca labbhati.	31	
PA_atk-s05_03a:32_0	Evaṃ tayidaṃ sabbaññubuddhabhāsitaṃ, paccekabuddhabhāsitaṃ, sāvakabhāsitanti tividhaṃ	32	
PA_atk-s05_03a:32_1	hoti. Tattha paccekabuddhabhāsitaṃ – “sabbesu bhūtesu nidhāya daṇḍaṃ, aviheṭhayaṃ	32	
PA_atk-s05_03a:32_2	aññatarampi tesa”ntiādinā khaggavisāṇasutte āgatameva. Sāvakabhāsitānipi –	32	
PA_atk-s05_03a:33	“Sabbo rāgo pahīno me, sabbo doso samūhato;	3	
PA_atk-s05_03a:34	Sabbo me vihato moho, sītibhūtosmi nibbuto”ti. –	3	
PA_atk-s05_03a:35	Ādinā theragāthāsu –	3	
PA_atk-s05_03a:36	“Kāyena saṃvutā āsiṃ, vācāya uda cetasā;	3	
PA_atk-s05_03a:37	Samūlaṃ taṇhamabbuyha, sītibhūtāsmi nibbutā”ti. –	3	
PA_atk-s05_03a:38_0	Ādinā therīgāthāsu ca āgatāni. Tāni pana tesaṃ therānaṃ therīnañca na kevalaṃ udānāni	38	
PA_atk-s05_03a:38_1	eva, atha kho sīhanādāpi honti. Sakkādīhi devehi bhāsitāni “aho dānaṃ paramadānaṃ,	38	
PA_atk-s05_03a:38_2	kassape suppatiṭṭhita”ntiādīni, ārāmadaṇḍabrāhmaṇādīhi manussehi ca bhāsitāni “namo	38	
PA_atk-s05_03a:38_3	tassa bhagavato”tiādīni tisso saṅgītiyo ārūḷhāni udānāni santi eva, na tāni idha	38	
PA_atk-s05_03a:38_4	adhippetāni. Yāni pana sammāsambuddhena sāmaṃ āhacca bhāsitāni jinavacanabhūtāni,	38	
PA_atk-s05_03a:38_5	yāni sandhāya bhagavatā pariyattidhammaṃ navadhā vibhajitvā uddisantena udānanti	38	
PA_atk-s05_03a:38_6	vuttāni, tāneva dhammasaṅgāhakehi “udāna”nti saṅgītanti tadevettha saṃvaṇṇetabbabhāvena gahitaṃ.	38	
PA_atk-s05_03a:39_0	Yā pana “anekajātisaṃsāra”ntiādigāthāya dīpitā bhagavatā bodhimūle udānavasena pavattitā	39	
PA_atk-s05_03a:39_1	anekasatasahassānaṃ sammāsambuddhānaṃ avijahitaudānagāthā ca, etā aparabhāge pana	39	
PA_atk-s05_03a:39_2	dhammabhaṇḍāgārikassa bhagavatā desitattā dhammasaṅgāhakehi udānapāḷiyaṃ saṅgahaṃ	39	
PA_atk-s05_03a:39_3	anāropetvā dhammapade saṅgītā. Yañca “aññāsi vata, bho koṇḍañño, aññāsi vata, bho	39	
PA_atk-s05_03a:39_4	koṇḍañño”ti udānavacanaṃ dasasahassilokadhātuyā devamanussānaṃ pavedanasamatthanigghosavipphāraṃ	39	
PA_atk-s05_03a:39_5	bhagavatā bhāsitaṃ, tadapi dhammacakkappavattanasuttantadesanāpariyosāne attanā adhigatadhammekadesassa	39	
PA_atk-s05_03a:39_6	yathādesitassa ariyamaggassa sāvakesu sabbapaṭhamaṃ therena adhigatattā attano parissamassa	39	
PA_atk-s05_03a:39_7	saphalabhāvapaccavekkhaṇahetukaṃ paṭhamabodhiyaṃ sabbesaṃ eva bhikkhūnaṃ sammāpaṭipattipaccavekkhaṇahetukaṃ	39	
PA_atk-s05_03a:39_8	“ārādhayiṃsu vata maṃ bhikkhū ekaṃ samaya”ntiādivacanaṃ viya pītisomanassajanitaṃ	39	
PA_atk-s05_03a:39_9	udāhāramattaṃ, “yadā have pātubhavanti dhammā”tiādivacanaṃ viya pavattiyā nivattiyā	39	
PA_atk-s05_03a:39_10	vā na pakāsananti, na dhammasaṅgāhakehi udānapāḷiyaṃ saṅgītanti daṭṭhabbaṃ.	391	
PA_atk-s05_03a:40_0	Taṃ panetaṃ udānaṃ vinayapiṭakaṃ, suttantapiṭakaṃ, abhidhammapiṭakanti tīsu piṭakesu	40	
PA_atk-s05_03a:40_1	suttantapiṭakapariyāpannaṃ, dīghanikāyo, majjhimanikāyo, saṃyuttanikāyo, aṅguttaranikāyo,	40	
PA_atk-s05_03a:40_2	khuddakanikāyoti pañcasu nikāyesu khuddakanikāyapariyāpannaṃ, suttaṃ, geyyaṃ, veyyākaraṇaṃ,	40	
PA_atk-s05_03a:40_3	gāthā, udānaṃ, itivuttakaṃ, jātakaṃ, abbhutadhammaṃ, vedallanti navasu sāsanaṅgesu udānasaṅgahaṃ.	40	
PA_atk-s05_03a:41	“Dvāsīti buddhato gaṇhiṃ, dve sahassāni bhikkhuto;	4	
PA_atk-s05_03a:42	Caturāsīti sahassāni, ye me dhammā pavattino”ti. –	4	
PA_atk-s05_03a:43_0	Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ.	43	
PA_atk-s05_03a:43_1	Bodhivaggo, mucalindavaggo, nandavaggo, meghiyavaggo, soṇavaggo, jaccandhavaggo,	43	
PA_atk-s05_03a:43_2	cūḷavaggo, pāṭaligāmiyavaggoti vaggato aṭṭhavaggaṃ; suttato asītisuttasaṅgahaṃ, gāthāto	43	
PA_atk-s05_03a:43_3	pañcanavutiudānagāthāsaṅgahaṃ. Bhāṇavārato aḍḍhūnanavamattā bhāṇavārā. Anusandhito	43	
PA_atk-s05_03a:43_4	bodhisutte pucchānusandhivasena ekānusandhi, suppavāsāsutte pucchānusandhiyathānusandhivasena	43	
PA_atk-s05_03a:43_5	dve anusandhī, sesesu yathānusandhivasena ekekova anusandhi, ajjhāsayānusandhi panettha	43	
PA_atk-s05_03a:43_6	natthi. Evaṃ sabbathāpi ekāsītianusandhisaṅgahaṃ. Padato satādhikāni ekavīsa padasahassāni,	43	
PA_atk-s05_03a:43_7	gāthāpādato tevīsati catussatādhikāni aṭṭha sahassāni, akkharato sattasahassādhikāni	43	
PA_atk-s05_03a:43_8	saṭṭhi sahassāni tīṇi ca satāni dvāsīti ca akkharāni. Tenetaṃ vuccati –	43	
PA_atk-s05_03a:44	“Asīti eva suttantā, vaggā aṭṭha samāsato;	4	
PA_atk-s05_03a:45	Gāthā ca pañcanavuti, udānassa pakāsitā.	4	
PA_atk-s05_03a:46	“Aḍḍhūnanavamattā ca, bhāṇavārā pamāṇato;	4	
PA_atk-s05_03a:47	Ekādhikā tathāsīti, udānassānusandhiyo.	4	
PA_atk-s05_03a:48	“Ekavīsasahassāni, satañceva vicakkhaṇo;	4	
PA_atk-s05_03a:49	Padānetānudānassa, gaṇitāni viniddise”.	4	
PA_atk-s05_03a:50	Gāthāpādato pana –	5	
PA_atk-s05_03a:51	“Aṭṭhasahassamattāni, cattāreva satāni ca;	5	
PA_atk-s05_03a:52	Pādānetānudānassa, tevīsati ca niddise.	5	
PA_atk-s05_03a:53	“Akkharānaṃ sahassāni, saṭṭhi satta satāni ca;	5	
PA_atk-s05_03a:54	Tīṇi dvāsīti ca tathā, udānassa paveditā”ti.	5	
PA_atk-s05_03a:55_0	Tassa aṭṭhasu vaggesu bodhivaggo ādi, suttesu paṭhamaṃ bodhisuttaṃ, tassāpi evaṃ	55	
PA_atk-s05_03a:55_1	me sutantiādikaṃ āyasmatā ānandena paṭhamamahāsaṅgītikāle vuttanidānamādi. Sā panāyaṃ	55	
PA_atk-s05_03a:55_2	paṭhamamahāsaṅgīti vinayapiṭake tantimārūḷhā eva. Yo panettha nidānakosallatthaṃ	55	
PA_atk-s05_03a:55_3	vattabbo kathāmaggo sopi sumaṅgalavilāsiniyaṃ dīghanikāyaṭṭhakathāyaṃ vutto evāti	55	
PA_atk-s05_03a:55_4	tattha vuttanayeneva veditabbo.	55	
PA_atk-s05_03a:56	1. Bodhivaggo	5	
PA_atk-s05_03a:57	1. Paṭhamabodhisuttavaṇṇanā	5	
PA_atk-s05_03a:58_0	1. Yaṃ panettha “evaṃ me suta”ntiādikaṃ nidānaṃ, tattha evanti nipātapadaṃ. Metiādīni	58	
PA_atk-s05_03a:58_1	nāmapadāni. Uruvelāyaṃ viharatīti ettha vīti upasaggapadaṃ, haratīti ākhyātapadanti	58	
PA_atk-s05_03a:58_2	imināva nayena sabbattha padavibhāgo veditabbo.	58	
PA_atk-s05_03a:59_0	Atthato pana evaṃsaddo tāva upamūpadesasampahaṃsanagarahaṇavacanasampaṭiggahākāra-	59	
PA_atk-s05_03a:59_1	nidassanāvadhāraṇapucchāidamatthaparimāṇādi anekatthappabhedo. Tathā hesa “evaṃ jātena	59	
PA_atk-s05_03a:59_2	maccena, kattabbaṃ kusalaṃ bahu”nti evamādīsu upamāyaṃ āgato. “Evaṃ te abhikkamitabbaṃ,	59	
PA_atk-s05_03a:59_3	evaṃ te paṭikkamitabba”ntiādīsu upadese. “Evametaṃ bhagavā, evametaṃ sugatā”tiādīsu	59	
PA_atk-s05_03a:59_4	sampahaṃsane. “Evamevaṃ panāyaṃ vasalī yasmiṃ vā tasmiṃ vā tassa muṇḍakassa samaṇakassa	59	
PA_atk-s05_03a:59_5	vaṇṇaṃ bhāsatī”tiādīsu garahaṇe. “Evaṃ, bhanteti kho te bhikkhū bhagavato paccassosu”ntiādīsu	59	
PA_atk-s05_03a:59_6	vacanasampaṭiggahe. “Evaṃ byā kho ahaṃ, bhante, bhagavatā dhammaṃ desitaṃ ājānāmī”tiādīsu	59	
PA_atk-s05_03a:59_7	ākāre. “Ehi tvaṃ, māṇavaka, yena samaṇo ānando tenupasaṅkama, upasaṅkamitvā mama	59	
PA_atk-s05_03a:59_8	vacanena samaṇaṃ ānandaṃ appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha	59	
PA_atk-s05_03a:59_9	‘subho māṇavo todeyyaputto bhavantaṃ ānandaṃ appābādhaṃ appātaṅkaṃ lahuṭṭhānaṃ balaṃ	59	
PA_atk-s05_03a:59_10	phāsuvihāraṃ pucchatī’ti, evañca vadehi ‘sādhu kira bhavaṃ ānando yena subhassa māṇavassa	591	
PA_atk-s05_03a:59_11	todeyyaputtassa nivesanaṃ, tenupasaṅkamatu anukampaṃ upādāyā’ti”ādīsu nidassane.	591	
PA_atk-s05_03a:59_12	“‘Taṃ kiṃ maññatha, kālāmā, ime dhammā kusalā vā akusalā vā’ti? ‘Akusalā, bhante’.	591	
PA_atk-s05_03a:59_13	‘Sāvajjā vā anavajjā vā’ti? ‘Sāvajjā, bhante’. ‘Viññūgarahitā vā viññuppasatthā vā’ti?	591	
PA_atk-s05_03a:59_14	‘Viññūgarahitā, bhante’. ‘Samattā samādinnā ahitāya dukkhāya saṃvattanti, no’vā?	591	
PA_atk-s05_03a:59_15	‘Kathaṃ vo ettha hotī’ti? ‘Samattā, bhante, samādinnā ahitāya dukkhāya saṃvattanti,	591	
PA_atk-s05_03a:59_16	evaṃ no ettha hotīti”’ādīsu avadhāraṇe. “Evamete sunhātā suvilittā kappitakesamassū	591	
PA_atk-s05_03a:59_17	āmuttamālābharaṇā”tiādīsu pucchāyaṃ. “Evaṃgatāni puthusippāyatanāni, evaṃvidho evamākāro”tiādīsu	591	
PA_atk-s05_03a:59_18	idaṃsaddassa atthe. Gatasaddo hi pakārapariyāyo, tathā vidhākārasaddā. Tathā hi vidhayuttagatasadde	591	
PA_atk-s05_03a:59_19	lokiyā pakāratthe vadanti. “Evaṃ lahuparivattaṃ evamāyupariyanto”tiādīsu parimāṇe.	591	
PA_atk-s05_03a:60_0	Nanu ca “evaṃ vitakkitaṃ no tumhehi, evamāyupariyanto”ti cettha evaṃsaddena pucchanākāraparimāṇākārānaṃ	60	
PA_atk-s05_03a:60_1	vuttattā ākārattho eva evaṃsaddoti. Na, visesasabbhāvato. Ākāramattavācako hettha	60	
PA_atk-s05_03a:60_2	evaṃsaddo ākāratthoti adhippeto. “Evaṃ byā kho”tiādīsu pana ākāravisesavacano. Ākāravisesavācino	60	
PA_atk-s05_03a:60_3	cete evaṃsaddā pucchanākāraparimāṇākārānaṃ vācakattā. Evañca katvā “evaṃ jātena maccenā”tiādīni	60	
PA_atk-s05_03a:60_4	upamānaudāharaṇāni yujjanti. Tattha hi –	60	
PA_atk-s05_03a:61	“Yathāpi puppharāsimhā, kayirā mālāguṇe bahū;	6	
PA_atk-s05_03a:62	Evaṃ jātena maccena, kattabbaṃ kusalaṃ bahu”nti. –	6	
PA_atk-s05_03a:63_0	Ettha puppharāsiṭṭhānīyato manussuppatti sappurisūpanissayasaddhammassavanayonisomanasikārabhogasampattiādito	63	
PA_atk-s05_03a:63_1	dānādipuññakiriyāhetusamudāyato sobhāsugandhatādiguṇavisesayogato mālāguṇasadisiyo	63	
PA_atk-s05_03a:63_2	bahukā puññakiriyā maritabbasabhāvatāya maccena kattabbāti abhedatāya puppharāsi	63	
PA_atk-s05_03a:63_3	mālāguṇā ca upamā, tesaṃ upamānākāro yathāsaddena aniyamato vutto. Puna evaṃsaddena	63	
PA_atk-s05_03a:63_4	niyamanavasena vutto. So pana upamākāro niyamiyamāno atthato upamā eva hotīti vuttaṃ “upamāyaṃ āgato”ti.	63	
PA_atk-s05_03a:64_0	Tathā “evaṃ iminā ākārena abhikkamitabba”ntiādinā upadisiyamānāya samaṇasāruppāya	64	
PA_atk-s05_03a:64_1	ākappasampattiyā yo tattha upadesākāro, so atthato upadesoyevāti vuttaṃ – “evaṃ te	64	
PA_atk-s05_03a:64_2	abhikkamitabbaṃ, evaṃ te paṭikkamitabbantiādīsu upadese”ti.	64	
PA_atk-s05_03a:65_0	“Evametaṃ bhagavā, evametaṃ sugatā”ti ettha bhagavatā yathāvuttamatthaṃ aviparītato	65	
PA_atk-s05_03a:65_1	jānantehi kataṃ yaṃ tattha vijjamānaguṇānaṃ pakārehi haṃsanaṃ udaggatākaraṇaṃ sampahaṃsanaṃ,	65	
PA_atk-s05_03a:65_2	so tattha pahaṃsanākāroti vuttanayena yojetabbaṃ.	65	
PA_atk-s05_03a:66_0	“Evamevaṃ panāya”nti ettha garahaṇākāroti vuttanayena yojetabbaṃ. So ca garahaṇākāro	66	
PA_atk-s05_03a:66_1	“vasalī”tiādikhuṃsanasaddasannidhānato idha evaṃsaddena pakāsitoti viññāyati. Yathā	66	
PA_atk-s05_03a:66_2	cettha, evaṃ upamākārādayopi upamādivasena vuttānaṃ puppharāsiādisaddānaṃ sannidhānato vuttāti veditabbaṃ.	66	
PA_atk-s05_03a:67_0	“Evaṃ no”ti etthāpi tesaṃ yathāvuttadhammānaṃ ahitadukkhāvahabhāvena sanniṭṭhānajananatthaṃ	67	
PA_atk-s05_03a:67_1	anumatiggahaṇavasena “no vā kathaṃ vo ettha hotī”ti pucchāya katāya “evaṃ no ettha	67	
PA_atk-s05_03a:67_2	hotī”ti vuttattā tadākārasanniṭṭhānaṃ evaṃsaddena āvikataṃ. So pana tesaṃ dhammānaṃ	67	
PA_atk-s05_03a:67_3	ahitāya dukkhāya saṃvattanākāro niyamiyamāno avadhāraṇattho hotīti vuttaṃ – “evaṃ	67	
PA_atk-s05_03a:67_4	no ettha hotītiādīsu avadhāraṇe”ti.	67	
PA_atk-s05_03a:68	“Evañca vadehī”ti yathāhaṃ vadāmi evaṃ samaṇaṃ ānandaṃ vadehīti vadanākāro idāni vattabbo evaṃsaddena nidassīyatīti “nidassanattho”ti vuttaṃ.	6	
PA_atk-s05_03a:69_0	Evamākāravisesavācīnampi etesaṃ evaṃsaddānaṃ upamādivisesatthavuttitāya upamādiatthatā	69	
PA_atk-s05_03a:69_1	vuttā. “Evaṃ, bhante”ti pana dhammassa sādhukaṃ savanamanasikāre niyojitehi bhikkhūhi	69	
PA_atk-s05_03a:69_2	tattha patiṭṭhitabhāvassa paṭijānanavasena vuttattā tattha evaṃsaddo vacanasampaṭiggahattho.	69	
PA_atk-s05_03a:69_3	Tena evaṃ, bhanteti sādhu, bhante, suṭṭhu, bhanteti vuttaṃ hoti. Svāyamidha ākāranidassanāvadhāraṇesu daṭṭhabbo.	69	
PA_atk-s05_03a:70_0	Tattha ākāratthena evaṃsaddena etamatthaṃ dīpeti – nānānayanipuṇamanekajjhāsayasamuṭṭhānaṃ	70	
PA_atk-s05_03a:70_1	atthabyañjanasampannaṃ vividhapāṭihāriyaṃ dhammatthadesanāpaṭivedhagambhīraṃ sabbasattānaṃ	70	
PA_atk-s05_03a:70_2	sakasakabhāsānurūpato sotapathamāgacchantaṃ tassa bhagavato vacanaṃ sabbappakārena	70	
PA_atk-s05_03a:70_3	ko samattho viññātuṃ, sabbathāmena pana sotukāmataṃ janetvāpi evaṃ me sutaṃ, mayāpi	70	
PA_atk-s05_03a:70_4	ekenākārena sutanti.	70	
PA_atk-s05_03a:71_0	Ettha ca ekattanānattaabyāpāraevaṃdhammatāsaṅkhātā nandiyāvattatipukkhalasīhavikkīḷitadisālocanaaṅkusasaṅkhātā	71	
PA_atk-s05_03a:71_1	ca assādādivisayādibhedena nānāvidhā nayā nānānayā. Nayā vā pāḷigatiyo, tā ca paññattianupaññattādivasena	71	
PA_atk-s05_03a:71_2	saṃkilesabhāgiyādilokiyāditadubhayavomissakādivasena kusalādivasena khandhādivasena,	71	
PA_atk-s05_03a:71_3	saṅgahādivasena, samayavimuttādivasena, ṭhapanādivasena, kusalamūlādivasena, tikapaṭṭhānādivasena	71	
PA_atk-s05_03a:71_4	ca nānappakārāti nānānayā, tehi nipuṇaṃ saṇhaṃ sukhumanti nānānayanipuṇaṃ.	71	
PA_atk-s05_03a:72_0	Āsayova ajjhāsayo, so ca sassatādibhedena apparajakkhatādibhedena ca anekavidho.	72	
PA_atk-s05_03a:72_1	Attajjhāsayādiko eva vā aneko ajjhāsayo anekajjhāsayo. So samuṭṭhānaṃ uppattihetu	72	
PA_atk-s05_03a:72_2	etassāti anekajjhāsayasamuṭṭhānaṃ.	72	
PA_atk-s05_03a:73_0	Sīlādiatthasampattiyā tabbibhāvanabyañjanasampattiyā saṅkāsanapakāsanavivaraṇavibhajanauttānīkaraṇapaññattivasena	73	
PA_atk-s05_03a:73_1	chahi atthapadehi akkharapadabyañjanākāraniruttiniddesavasena chahi byañjanapadehi	73	
PA_atk-s05_03a:73_2	ca samannāgatattā atthabyañjanasampannaṃ.	73	
PA_atk-s05_03a:74_0	Iddhiādesanānusāsanībhedena tesu ca ekekassa visayādibhedena vividhaṃ bahuvidhaṃ	74	
PA_atk-s05_03a:74_1	vā pāṭihāriyaṃ etassāti vividhapāṭihāriyaṃ. Tattha paṭipakkhaharaṇato rāgādikilesāpanayanato	74	
PA_atk-s05_03a:74_2	pāṭihāriyanti atthe sati bhagavato na paṭipakkhā rāgādayo santi ye haritabbā, puthujjanānampi	74	
PA_atk-s05_03a:74_3	vigatūpakkilese aṭṭhaguṇasamannāgate citte hatapaṭipakkhe iddhividhaṃ pavattati,	74	
PA_atk-s05_03a:74_4	tasmā tattha pavattavohārena ca na sakkā idha pāṭihāriyanti vattuṃ. Sace pana mahākāruṇikassa	74	
PA_atk-s05_03a:74_5	bhagavato veneyyagatā ca kilesā paṭipakkhā, tesaṃ haraṇato pāṭihāriyanti vuttaṃ,	74	
PA_atk-s05_03a:74_6	evaṃ sati yuttametaṃ. Atha vā bhagavato ceva sāsanassa ca paṭipakkhā titthiyā, tesaṃ	74	
PA_atk-s05_03a:74_7	haraṇato pāṭihāriyaṃ. Te hi diṭṭhiharaṇavasena diṭṭhippakāsane asamatthabhāvena ca	74	
PA_atk-s05_03a:74_8	iddhiādesanānusāsanīhi haritā apanītā honti. Paṭīti vā ayaṃ saddo pacchāti etassa	74	
PA_atk-s05_03a:74_9	atthaṃ bodheti “tasmiṃ paṭipaviṭṭhamhi, añño āgañchi brāhmaṇo”tiādīsu viya. Tasmā	74	
PA_atk-s05_03a:74_10	samāhite citte vigatūpakkilese katakiccena pacchā haritabbaṃ pavattetabbanti paṭihāriyaṃ.	741	
PA_atk-s05_03a:74_11	Attano vā upakkilesesu catutthajjhānamaggehi haritesu pacchā haraṇaṃ paṭihāriyaṃ.	741	
PA_atk-s05_03a:74_12	Iddhiādesanānusāsaniyo vigatūpakkilesena katakiccena sattahitatthaṃ puna pavattetabbā,	741	
PA_atk-s05_03a:74_13	haritesu ca attano upakkilesesu parasattānaṃ upakkilesaharaṇāni hontīti paṭihāriyāni	741	
PA_atk-s05_03a:74_14	bhavanti. Paṭihāriyameva pāṭihāriyaṃ, paṭihāriye vā iddhiādesanānusāsanīsamudāye	741	
PA_atk-s05_03a:74_15	bhavaṃ ekekaṃ pāṭihāriyanti vuccati. Paṭihāriyaṃ vā catutthajjhānaṃ maggo ca paṭipakkhaharaṇato.	741	
PA_atk-s05_03a:74_16	Tattha jātaṃ nimittabhūtato tato vā āgatanti pāṭihāriyanti attho veditabbo.	741	
PA_atk-s05_03a:75_0	Yasmā pana tantiatthadesanā tabbohārābhisamayasaṅkhātā hetuhetuphalatadubhayapaññattipaṭivedhasaṅkhātā	75	
PA_atk-s05_03a:75_1	vā dhammatthadesanāpaṭivedhā gambhīrā, sasādīhi viya mahāsamuddo anupacitakusalasambhārehi	75	
PA_atk-s05_03a:75_2	alabbhaneyyappatiṭṭhā duppariyogāhā ca, tasmā tehi catūhi gambhīrabhāvehi yuttanti	75	
PA_atk-s05_03a:75_3	bhagavato vacanaṃ dhammatthadesanāpaṭivedhagambhīraṃ.	75	
PA_atk-s05_03a:76_0	Eko eva bhagavato dhammadesanāghoso, ekasmiṃ khaṇe pavattamāno nānābhāsānaṃ sattānaṃ	76	
PA_atk-s05_03a:76_1	attano attano bhāsāvasena apubbaṃ acarimaṃ gahaṇūpago hoti. Acinteyyo hi buddhānaṃ	76	
PA_atk-s05_03a:76_2	buddhānubhāvoti sabbasattānaṃ sakasakabhāsānurūpato sotapathaṃ āgacchatīti veditabbaṃ.	76	
PA_atk-s05_03a:77	Nidassanatthena “nāhaṃ sayambhū, na mayā idaṃ sacchikata”nti attānaṃ parimocento “evaṃ me sutaṃ, mayāpi evaṃ suta”nti idāni vattabbaṃ sakalaṃ suttaṃ nidasseti.	7	
PA_atk-s05_03a:78_0	Avadhāraṇatthena “etadaggaṃ, bhikkhave, mama sāvakānaṃ bhikkhūnaṃ bahussutānaṃ yadidaṃ	78	
PA_atk-s05_03a:78_1	ānando, gatimantānaṃ, satimantānaṃ, dhitimantānaṃ, upaṭṭhākānaṃ yadidaṃ ānando”ti	78	
PA_atk-s05_03a:78_2	evaṃ bhagavatā, “āyasmā ānando atthakusalo, dhammakusalo, byañjanakusalo, niruttikusalo,	78	
PA_atk-s05_03a:78_3	pubbāparakusalo”ti evaṃ dhammasenāpatinā ca pasatthabhāvānurūpaṃ attano dhāraṇabalaṃ	78	
PA_atk-s05_03a:78_4	dassento sattānaṃ sotukāmataṃ janeti. “Evaṃ me sutaṃ, tañca kho atthato vā byañjanato	78	
PA_atk-s05_03a:78_5	vā anūnamanadhikaṃ, evameva na aññathā daṭṭhabba”nti. Aññathāti bhagavato sammukhā	78	
PA_atk-s05_03a:78_6	sutākārato aññathā na pana bhagavatā desitākārato. Acinteyyānubhāvā hi bhagavato	78	
PA_atk-s05_03a:78_7	desanā, sā neva sabbākārena sakkā viññātunti vuttovāyamattho. Sutākārāvirujjhanameva hi dhāraṇabalaṃ.	78	
PA_atk-s05_03a:79_0	Mesaddo tīsu atthesu dissati. Tathā hissa “gāthābhigītaṃ me abhojaneyya”ntiādīsu	79	
PA_atk-s05_03a:79_1	mayāti attho. “Sādhu me, bhante, bhagavā saṃkhittena dhammaṃ desetū”tiādīsu mayhanti	79	
PA_atk-s05_03a:79_2	attho. “Dhammadāyādā me, bhikkhave, bhavathā”tiādīsu mamāti attho. Idha pana “mayā	79	
PA_atk-s05_03a:79_3	sutaṃ, mama suta”nti ca atthadvaye yujjati.	79	
PA_atk-s05_03a:80_0	Ettha ca yo paro na hoti, so attāti evaṃ vattabbe niyakajjhattasaṅkhāte sasantāne	80	
PA_atk-s05_03a:80_1	vattanato tividhopi mesaddo kiñcāpi ekasmiṃyeva atthe dissati, karaṇasampadānādivisesasaṅkhāto	80	
PA_atk-s05_03a:80_2	pana viññāyatevāyaṃ atthabhedoti “me-saddo tīsu atthesu dissatī”ti vuttoti daṭṭhabbaṃ.	80	
PA_atk-s05_03a:81_0	Sutanti ayaṃ sutasaddo saupasaggo anupasaggo ca gamanavissutakilinnūpacitānuyogasotaviññeyya	81	
PA_atk-s05_03a:81_1	sotadvārānusāra viññātādianekatthappabhedo. Kiñcāpi hi upasaggo kiriyaṃ viseseti,	81	
PA_atk-s05_03a:81_2	jotakabhāvato pana satipi tasmiṃ sutasaddo eva taṃ tamatthaṃ vadatīti anupasaggassa	81	
PA_atk-s05_03a:81_3	sutasaddassa atthuddhāre saupasaggassa gahaṇaṃ na virujjhati.	81	
PA_atk-s05_03a:82_0	Tattha “senāya pasuto”tiādīsu gacchantoti attho. “Sutadhammassa passato”tiādīsu vissutadhammassāti	82	
PA_atk-s05_03a:82_1	attho. “Avassutā avassutassā”tiādīsu kilesena kilinnā kilinnassāti attho. “Tumhehi	82	
PA_atk-s05_03a:82_2	puññaṃ pasutaṃ anappaka”ntiādīsu upacitanti attho. “Ye jhānappasutā dhīrā”tiādīsu	82	
PA_atk-s05_03a:82_3	jhānānuyuttāti attho. “Diṭṭhaṃ sutaṃ muta”ntiādīsu sotaviññeyyanti attho. “Sutadharo	82	
PA_atk-s05_03a:82_4	sutasannicayo”tiādīsu sotadvārānusāraviññātadharoti attho. Idha panassa “sotadvārānusārena	82	
PA_atk-s05_03a:82_5	upadhārita”nti vā “upadhāraṇa”nti vā attho. Me-saddassa hi mayāti atthe sati “evaṃ	82	
PA_atk-s05_03a:82_6	mayā sutaṃ sotadvārānusārena upadhārita”nti yujjati. Mamāti atthe sati “evaṃ mama	82	
PA_atk-s05_03a:82_7	sutaṃ sotadvārānusārena upadhāraṇa”nti yujjati.	82	
PA_atk-s05_03a:83_0	Evametesu tīsu padesu yasmā sutasaddasannidhāne payuttena evaṃsaddena savanakiriyājotakena	83	
PA_atk-s05_03a:83_1	bhavitabbaṃ, tasmā evanti sotaviññāṇasampaṭicchanādisotadvārikaviññāṇānantaraṃ uppannamanodvārikaviññāṇakiccanidassanaṃ.	83	
PA_atk-s05_03a:83_2	Meti vuttaviññāṇasamaṅgīpuggalanidassanaṃ. Sabbāni hi vākyāni evakāratthasahitāniyeva	83	
PA_atk-s05_03a:83_3	avadhāraṇaphalattā tesaṃ. Sutanti assavanabhāvappaṭikkhepato anūnānadhikāviparītaggahaṇanidassanaṃ.	83	
PA_atk-s05_03a:83_4	Yathā hi sutaṃ sutamevāti vattabbataṃ arahati tathā taṃ sammā sutaṃ anūnaggahaṇaṃ	83	
PA_atk-s05_03a:83_5	anadhikaggahaṇaṃ aviparītaggahaṇañca hotīti. Atha vā saddantaratthāpohanavasena saddo	83	
PA_atk-s05_03a:83_6	atthaṃ vadatīti etasmiṃ pakkhe yasmā sutanti etassa asutaṃ na hotīti ayamattho vutto,	83	
PA_atk-s05_03a:83_7	tasmā sutanti assavanabhāvappaṭikkhepato anūnānadhikāviparītaggahaṇanidassanaṃ. Idaṃ	83	
PA_atk-s05_03a:83_8	vuttaṃ hoti – evaṃ me sutaṃ, na mayā idaṃ diṭṭhaṃ, na sayambhūñāṇena sacchikataṃ,	83	
PA_atk-s05_03a:83_9	na aññathā vā upaladdhaṃ. Api ca sutaṃva, tañca kho sammadevāti. Avadhāraṇatthe vā	83	
PA_atk-s05_03a:83_10	evaṃsadde ayamatthayojanā, tadapekkhassa sutasaddassa niyamattho sambhavatīti tadapekkhassa	831	
PA_atk-s05_03a:83_11	sutasaddassa assavanabhāvappaṭikkhepo anūnānadhikāviparītaggahaṇanidassanatā ca veditabbā.	831	
PA_atk-s05_03a:83_12	Iti savanahetusavanavisesavasenapi sutasaddassa atthayojanā katāti daṭṭhabbaṃ.	831	
PA_atk-s05_03a:84_0	Tathā evanti tassā sotadvārānusārena pavattāya viññāṇavīthiyā nānatthabyañjanaggahaṇato	84	
PA_atk-s05_03a:84_1	nānappakārena ārammaṇe pavattibhāvappakāsanaṃ ākārattho evaṃsaddoti karitvā. Meti	84	
PA_atk-s05_03a:84_2	attappakāsanaṃ. Sutanti dhammappakāsanaṃ yathāvuttāya viññāṇavīthiyā pariyattidhammārammaṇattā.	84	
PA_atk-s05_03a:84_3	Ayañhettha saṅkhepo – nānappakārena ārammaṇe pavattāya viññāṇavīthiyā karaṇabhūtāya	84	
PA_atk-s05_03a:84_4	mayā na aññaṃ kataṃ, idaṃ pana kataṃ, ayaṃ dhammo sutoti.	84	
PA_atk-s05_03a:85_0	Tathā evanti nidassitabbappakāsanaṃ nidassanattho evaṃsaddoti katvā nidassetabbassa	85	
PA_atk-s05_03a:85_1	niddisitabbabhāvato. Tasmā evaṃsaddena sakalampi suttaṃ paccāmaṭṭhanti veditabbaṃ.	85	
PA_atk-s05_03a:85_2	Meti puggalappakāsanaṃ. Sutanti puggalakiccappakāsanaṃ. Sutasaddena hi labbhamānā	85	
PA_atk-s05_03a:85_3	savanakiriyā savanaviññāṇappabandhappaṭibaddhā, tattha ca puggalavohāro, na ca puggalavohārarahite	85	
PA_atk-s05_03a:85_4	dhammappabandhe savanakiriyā labbhati. Tassāyaṃ saṅkhepattho – yaṃ suttaṃ niddisissāmi,	85	
PA_atk-s05_03a:85_5	taṃ mayā evaṃ sutanti.	85	
PA_atk-s05_03a:86_0	Tathā evanti yassa cittasantānassa nānārammaṇappavattiyā nānatthabyañjanaggahaṇaṃ	86	
PA_atk-s05_03a:86_1	hoti, tassa nānākāraniddeso ākārattho eva evaṃsaddoti katvā. Evanti hi ayamākārapaññatti	86	
PA_atk-s05_03a:86_2	dhammānaṃ taṃ taṃ pavattiākāraṃ upādāya paññapetabbasabhāvattā. Meti kattuniddeso.	86	
PA_atk-s05_03a:86_3	Sutanti visayaniddeso, sotabbo hi dhammo savanakiriyākattupuggalassa savanakiriyāvasena	86	
PA_atk-s05_03a:86_4	pavattiṭṭhānaṃ hoti. Ettāvatā nānappakārena pavattena cittasantānena taṃsamaṅgino	86	
PA_atk-s05_03a:86_5	kattu visaye gahaṇasanniṭṭhānaṃ dassitaṃ hoti.	86	
PA_atk-s05_03a:87_0	Atha vā evanti puggalakiccaniddeso, sutānañhi dhammānaṃ gahitākārassa nidassanassa	87	
PA_atk-s05_03a:87_1	avadhāraṇassa vā pakāsanasabhāvena evaṃsaddena tadākārādidhāraṇassa puggalavohārupādānadhammabyāpārabhāvato	87	
PA_atk-s05_03a:87_2	puggalakiccaṃnāma niddiṭṭhaṃ hotīti. Sutanti viññāṇakiccaniddeso, puggalavādinopi	87	
PA_atk-s05_03a:87_3	hi savanakiriyā viññāṇanirapekkhā na hotīti. Meti ubhayakiccayuttapuggalaniddeso.	87	
PA_atk-s05_03a:87_4	Meti hi saddappavatti ekanteneva sattavisesavisayā viññāṇakiccañca tattheva samodahitabbanti.	87	
PA_atk-s05_03a:87_5	Ayaṃ panettha saṅkhepo – mayā savanakiccaviññāṇasamaṅginā puggalena viññāṇavasena	87	
PA_atk-s05_03a:87_6	laddhasavanakiccavohārena sutanti.	87	
PA_atk-s05_03a:88_0	Tathā evanti ca meti ca saccikaṭṭhaparamatthavasena avijjamānapaññatti. Sabbassa	88	
PA_atk-s05_03a:88_1	hi saddādhigamanīyassa atthassa paññattimukheneva paṭipajjitabbattā sabbapaññattīnañca	88	
PA_atk-s05_03a:88_2	vijjamānādīsu chasu paññattīsu avarodho, tasmā yo māyāmarīciādayo viya abhūtattho	88	
PA_atk-s05_03a:88_3	anussavādīhi gahetabbo viya anuttamatthopi na hoti. So rūpasaddādiko ruppanānubhavanādiko	88	
PA_atk-s05_03a:88_4	ca paramatthasabhāvo saccikaṭṭhaparamatthavasena vijjati. Yo pana evanti ca meti	88	
PA_atk-s05_03a:88_5	ca vuccamāno ākārattho, so aparamatthasabhāvo saccikaṭṭhaparamatthavasena anupalabbhamāno	88	
PA_atk-s05_03a:88_6	avijjamānapaññatti nāma. Tasmā kiñhettha taṃ paramatthato atthi, yaṃ evanti vā meti	88	
PA_atk-s05_03a:88_7	vā niddesaṃ labhetha? Sutanti vijjamānapaññatti, yañhi taṃ ettha sotena upaladdhaṃ,	88	
PA_atk-s05_03a:88_8	taṃ paramatthato vijjamānanti.	88	
PA_atk-s05_03a:89_0	Tathā evanti sotapathamāgate dhamme upādāya tesaṃ upadhāritākārādīnaṃ paccāmasanavasena.	89	
PA_atk-s05_03a:89_1	Meti sasantatipariyāpanne khandhe karaṇādivisesavisiṭṭhe upādāya vattabbato upādāpaññatti.	89	
PA_atk-s05_03a:89_2	Sutanti diṭṭhādīni upanidhāya vattabbato upanidhāpaññatti. Diṭṭhādisabhāvarahite	89	
PA_atk-s05_03a:89_3	saddāyatane pavattamānopi sutavohāro dutiyaṃ tatiyantiādiko viya paṭhamādīni, diṭṭhamutaviññāte	89	
PA_atk-s05_03a:89_4	apekkhitvā sutanti viññeyyattā diṭṭhādīni upanidhāya vattabbo hoti. Asutaṃ na hotīti	89	
PA_atk-s05_03a:89_5	hi sutanti pakāsitoyamatthoti.	89	
PA_atk-s05_03a:90_0	Ettha ca evantivacanena asammohaṃ dīpeti. Paṭividdhā hi attanā sutassa pakāravisesā	90	
PA_atk-s05_03a:90_1	evanti idha āyasmatā ānandena paccāmaṭṭhā, tenassa asammoho dīpito hoti. Na hi sammūḷho	90	
PA_atk-s05_03a:90_2	nānappakārapaṭivedhasamattho hoti, paccayākāravasena nānappakārā duppaṭividdhā ca	90	
PA_atk-s05_03a:90_3	suttantāti dīpitanti. Sutantivacanena sutassa asammosaṃ dīpeti, sutākārassa yāthāvato	90	
PA_atk-s05_03a:90_4	dassiyamānattā. Yassa hi sutaṃ sammuṭṭhaṃ hoti, na so kālantare mayā sutanti paṭijānāti.	90	
PA_atk-s05_03a:90_5	Iccassa asammohena paññāsiddhi, sammohābhāvena paññāya eva vā savanakālasambhūtāya	90	
PA_atk-s05_03a:90_6	taduttarikālapaññāsiddhi, tathā asammosena satisiddhi. Tattha paññāpubbaṅgamāya satiyā	90	
PA_atk-s05_03a:90_7	byañjanāvadhāraṇasamatthatā. Byañjanānañhi paṭivijjhitabbo ākāro nātigambhīro, yathāsutaṃ	90	
PA_atk-s05_03a:90_8	dhāraṇameva tattha karaṇīyanti satiyā byāpāro adhiko, paññā tattha guṇībhūtā hoti	90	
PA_atk-s05_03a:90_9	paññāya pubbaṅgamāti katvā. Satipubbaṅgamāya paññāya atthappaṭivedhasamatthatā. Atthassa	90	
PA_atk-s05_03a:90_10	hi paṭivijjhitabbo ākāro gambhīroti paññāya byāpāro adhiko, sati tattha guṇībhūtāyevāti	901	
PA_atk-s05_03a:90_11	satiyā pubbaṅgamāyāti katvā. Tadubhayasamatthatāyogena atthabyañjanasampannassa dhammakosassa	901	
PA_atk-s05_03a:90_12	anupālanasamatthatāya dhammabhaṇḍāgārikattasiddhi.	901	
PA_atk-s05_03a:91_0	Aparo nayo – evantivacanena yonisomanasikāraṃ dīpeti, tena ca vuccamānānaṃ ākāranidassanāvadhāraṇatthānaṃ	91	
PA_atk-s05_03a:91_1	upari vakkhamānānaṃ nānappakārappaṭivedhajotakānaṃ aviparītasiddhi dhammavisayattā.	91	
PA_atk-s05_03a:91_2	Na hi ayoniso manasikaroto nānappakārappaṭivedho sambhavati. Sutantivacanena avikkhepaṃ	91	
PA_atk-s05_03a:91_3	dīpeti, “paṭhamabodhisuttaṃ kattha bhāsita”ntiādipucchāvasena pakaraṇapattassa vakkhamānassa	91	
PA_atk-s05_03a:91_4	suttassa savanaṃ samādhānamantarena na sambhavati vikkhittacittassa savanābhāvato.	91	
PA_atk-s05_03a:91_5	Tathā hi vikkhittacitto puggalo sabbasampattiyā vuccamānopi “na mayā sutaṃ, puna	91	
PA_atk-s05_03a:91_6	bhaṇathā”ti bhaṇati. Yonisomanasikārena cettha attasammāpaṇidhiṃ pubbe ca katapuññataṃ	91	
PA_atk-s05_03a:91_7	sādheti sammā appaṇihitattassa pubbe akatapuññassa vā tadabhāvato. Avikkhepena saddhammassavanaṃ	91	
PA_atk-s05_03a:91_8	sappurisūpanissayañca sādheti assutavato sappurisūpanissayavirahitassa ca tadabhāvato.	91	
PA_atk-s05_03a:91_9	Na hi vikkhitto sotuṃ sakkoti, na ca sappurise anupanissayamānassa savanaṃ atthīti.	91	
PA_atk-s05_03a:92_0	Aparo nayo – “yassa cittasantānassa nānappakārappavattiyā nānatthabyañjanaggahaṇaṃ	92	
PA_atk-s05_03a:92_1	hoti, tassa nānākāraniddeso”ti vuttaṃ. Yasmā ca so bhagavato vacanassa atthabyañjanappabhedaparicchedavasena	92	
PA_atk-s05_03a:92_2	sakalasāsanasampattiogāhanena niravasesaṃ parahitapāripūrīkaraṇabhūto evaṃ bhaddako	92	
PA_atk-s05_03a:92_3	ākāro na sammā appaṇihitattassa pubbe akatapuññassa vā hoti. Tasmā evanti iminā bhaddakena	92	
PA_atk-s05_03a:92_4	ākārena pacchimacakkadvayasampattimattano dīpeti, sutanti savanayogena purimacakkadvayasampattiṃ.	92	
PA_atk-s05_03a:92_5	Na hi appatirūpe dese vasato sappurisūpanissayavirahitassa ca savanaṃ atthi. Iccassa	92	
PA_atk-s05_03a:92_6	pacchimacakkadvayasiddhiyā āsayasuddhi siddhā hoti. Sammā paṇihitacitto pubbe ca	92	
PA_atk-s05_03a:92_7	katapuñño visuddhāsayo hoti tadasuddhihetūnaṃ kilesānaṃ dūrībhāvato. Tathā hi vuttaṃ	92	
PA_atk-s05_03a:92_8	“sammā paṇihitaṃ cittaṃ, seyyaso naṃ tato kare”ti “katapuññosi tvaṃ, ānanda, padhānamanuyuñja,	92	
PA_atk-s05_03a:92_9	khippaṃ hohisi anāsavo”ti ca. Purimacakkadvayasiddhiyā payogasuddhi. Patirūpadesavāsena	92	
PA_atk-s05_03a:92_10	hi sappurisūpanissayena ca sādhūnaṃ diṭṭhānugatiāpajjanena parisuddhappayogo hoti.	921	
PA_atk-s05_03a:92_11	Tāya ca āsayasuddhiyā adhigamabyattisiddhi, pubbeyeva taṇhādiṭṭhisaṃkilesānaṃ visodhitattā	921	
PA_atk-s05_03a:92_12	payogasuddhiyā āgamabyattisiddhi. Suparisuddhakāyavacīpayogo hi vippaṭisārābhāvato	921	
PA_atk-s05_03a:92_13	avikkhittacitto pariyattiyaṃ visārado hoti. Iti payogāsayasuddhassa āgamādhigamasampannassa	921	
PA_atk-s05_03a:92_14	vacanaṃ aruṇuggamanaṃ viya sūriyassa udayato yonisomanasikāro viya ca kusalakammassa	921	
PA_atk-s05_03a:92_15	arahati bhagavato vacanassa pubbaṅgamaṃ bhavitunti ṭhāne nidānaṃ ṭhapento evaṃ me sutantiādimāha.	921	
PA_atk-s05_03a:93_0	Aparo nayo – evanti iminā pubbe vuttanayeneva nānappakārappaṭivedhadīpakena vacanena	93	
PA_atk-s05_03a:93_1	attano atthapaṭibhānapaṭisambhidāsampattisabbhāvaṃ dīpeti. Sutanti iminā evaṃsaddasannidhānato	93	
PA_atk-s05_03a:93_2	vakkhamānāpekkhāya vā sotabbabhedappaṭivedhadīpakena dhammaniruttipaṭisambhidāsampattisabbhāvaṃ	93	
PA_atk-s05_03a:93_3	dīpeti. Evanti ca idaṃ vuttanayeneva yonisomanasikāradīpakavacanaṃ bhāsamāno “ete	93	
PA_atk-s05_03a:93_4	dhammā mayā manasānupekkhitā diṭṭhiyā suppaṭividdhā”ti dīpeti. Pariyattidhammo hi	93	
PA_atk-s05_03a:93_5	“idha sīlaṃ kathitaṃ, idha samādhi, idha paññā, ettakā ettha anusandhiyo”tiādinā	93	
PA_atk-s05_03a:93_6	nayena manasā anupekkhito anussavākāraparivitakkasahitāya dhammanijjhānakkhantibhūtāya	93	
PA_atk-s05_03a:93_7	ñātapariññāsaṅkhātāya vā diṭṭhiyā tattha tattha vuttarūpārūpadhamme “iti rūpaṃ, ettakaṃ	93	
PA_atk-s05_03a:93_8	rūpa”ntiādinā nayena suṭṭhu vavatthapetvā paṭividdho attano ca paresañca hitasukhāvaho	93	
PA_atk-s05_03a:93_9	hotīti. Sutanti idaṃ savanayogadīpakavacanaṃ bhāsamāno “bahū mayā dhammā sutā dhātā	93	
PA_atk-s05_03a:93_10	vacasā paricitā”ti dīpeti. Sotāvadhānappaṭibaddhā hi pariyattidhammassa savanadhāraṇaparicayā.	931	
PA_atk-s05_03a:93_11	Tadubhayenapi dhammassa svākkhātabhāvena, atthabyañjanapāripūriṃ dīpento savane ādaraṃ	931	
PA_atk-s05_03a:93_12	janeti. Atthabyañjanaparipuṇṇañhi dhammaṃ ādarena assuṇanto mahatā hitā paribāhiro	931	
PA_atk-s05_03a:93_13	hotīti ādaraṃ janetvā sakkaccaṃ dhammo sotabbo.	931	
PA_atk-s05_03a:94_0	“Evaṃ me suta”nti iminā pana sakalena vacanena āyasmā ānando tathāgatappaveditaṃ	94	
PA_atk-s05_03a:94_1	dhammaṃ attano adahanto asappurisabhūmiṃ atikkamati, sāvakattaṃ paṭijānanto sappurisabhūmiṃ	94	
PA_atk-s05_03a:94_2	okkamati. Tathā asaddhammā cittaṃ vuṭṭhāpeti, saddhamme cittaṃ patiṭṭhāpeti. “Kevalaṃ	94	
PA_atk-s05_03a:94_3	sutamevetaṃ mayā, tasseva pana bhagavato vacana”nti dīpento attānaṃ parimoceti, satthāraṃ	94	
PA_atk-s05_03a:94_4	apadisati, jinavacanaṃ appeti, dhammanettiṃ patiṭṭhāpeti.	94	
PA_atk-s05_03a:95_0	Apica “evaṃ me suta”nti attanā uppāditabhāvaṃ appaṭijānanto purimassavanaṃ vivaranto	95	
PA_atk-s05_03a:95_1	“sammukhā paṭiggahitamidaṃ mayā tassa bhagavato catuvesārajjavisāradassa dasabaladharassa	95	
PA_atk-s05_03a:95_2	āsabhaṭṭhānaṭṭhāyino sīhanādanādino sabbasattuttamassa dhammissarassa dhammarājassa	95	
PA_atk-s05_03a:95_3	dhammādhipatino dhammadīpassa dhammasaraṇassa saddhammavaracakkavattino sammāsambuddhassa,	95	
PA_atk-s05_03a:95_4	na ettha atthe vā dhamme vā pade vā byañjane vā kaṅkhā vā vimati vā kattabbā”ti sabbadevamanussānaṃ	95	
PA_atk-s05_03a:95_5	imasmiṃ dhamme assaddhiyaṃ vināseti, saddhāsampadaṃ uppādeti. Tenetaṃ vuccati –	95	
PA_atk-s05_03a:96	“Vināsayati assaddhaṃ, saddhaṃ vaḍḍheti sāsane;	9	
PA_atk-s05_03a:97	Evaṃ me sutamiccevaṃ, vadaṃ gotamasāvako”ti.	9	
PA_atk-s05_03a:98_0	Ekanti gaṇanaparicchedaniddeso. Ayañhi ekasaddo aññaseṭṭhāsahāyasaṅkhyādīsu dissati.	98	
PA_atk-s05_03a:98_1	Tathā hi ayaṃ “sassato attā ca loko ca, idameva saccaṃ moghamaññanti ittheke abhivadantī”tiādīsu	98	
PA_atk-s05_03a:98_2	aññe dissati. “Cetaso ekodibhāva”ntiādīsu seṭṭhe. “Eko vūpakaṭṭho”tiādīsu asahāye.	98	
PA_atk-s05_03a:98_3	“Ekova kho, bhikkhave, khaṇo ca samayo ca brahmacariyavāsāyā”tiādīsu saṅkhyāyaṃ,	98	
PA_atk-s05_03a:98_4	idhāpi saṅkhyāyameva daṭṭhabbo. Tena vuttaṃ – “ekanti gaṇanaparicchedaniddeso”ti.	98	
PA_atk-s05_03a:99	Samayanti paricchinnaniddeso. Ekaṃ samayanti aniyamitaparidīpanaṃ. Tattha samayasaddo –	9	
PA_atk-s05_03a:100	“Samavāye khaṇe kāle, samūhe hetudiṭṭhisu;	10	
PA_atk-s05_03a:101	Paṭilābhe pahāne ca, paṭivedhe ca dissati”.	10	
PA_atk-s05_03a:102_0	Tathā hissa “appeva nāma svepi upasaṅkameyyāma kālañca samayañca upādāyā”ti evamādīsu	102	
PA_atk-s05_03a:102_1	samavāyo attho, yuttakālañca paccayasāmaggiñca labhitvāti hi adhippāyo, tasmā paccayasamavāyoti	102	
PA_atk-s05_03a:102_2	veditabbo. “Ekova kho, bhikkhave, khaṇo ca samayo ca brahmacariyavāsāyā”tiādīsu khaṇo,	102	
PA_atk-s05_03a:102_3	okāsoti attho. Tathāgatuppādādiko hi maggabrahmacariyassa okāso tappaccayappaṭilābhahetuttā,	102	
PA_atk-s05_03a:102_4	khaṇo eva ca samayo, yo khaṇoti ca samayoti ca vuccati, so eko yevāti hi attho. “Uṇhasamayo	102	
PA_atk-s05_03a:102_5	pariḷāhasamayo”tiādīsu kālo. “Mahāsamayo pavanasmi”ntiādīsu samūho. Mahāsamayoti	102	
PA_atk-s05_03a:102_6	hi bhikkhūnaṃ devatānañca mahāsannipātoti attho. “Samayopi kho te, bhaddāli, appaṭividdho	102	
PA_atk-s05_03a:102_7	ahosi, bhagavā kho sāvatthiyaṃ viharati, bhagavāpi maṃ jānissati ‘bhaddāli nāma bhikkhu	102	
PA_atk-s05_03a:102_8	satthusāsane sikkhāya na paripūrakārī’ti, ayampi kho te, bhaddāli, samayo appaṭividdho	102	
PA_atk-s05_03a:102_9	ahosī”tiādīsu hetu. Sikkhāpadassa kāraṇañhi idha samayoti adhippetaṃ. “Tena kho pana	102	
PA_atk-s05_03a:102_10	samayena uggāhamāno paribbājako samaṇamuṇḍikāputto samayappavādake tindukācīre ekasālake	1021	
PA_atk-s05_03a:102_11	mallikāya ārāme paṭivasatī”tiādīsu diṭṭhi. Tattha hi nisinnā titthiyā attano attano	1021	
PA_atk-s05_03a:102_12	diṭṭhisaṅkhātaṃ samayaṃ pavadantīti so paribbājakārāmo “samayappavādako”ti vuccati.	1021	
PA_atk-s05_03a:103	“Diṭṭhe dhamme ca yo attho, yo cattho samparāyiko;	10	
PA_atk-s05_03a:104	Atthābhisamayā dhīro, paṇḍitoti pavuccatī”ti. –	10	
PA_atk-s05_03a:105_0	Ādīsu paṭilābho. Atthābhisamayāti hi atthassa adhigamāti attho. “Sammā mānābhisamayā	105	
PA_atk-s05_03a:105_1	antamakāsi dukkhassā”tiādīsu pahānaṃ. Adhikaraṇaṃ samayaṃ vūpasamanaṃ apagamoti abhisamayo	105	
PA_atk-s05_03a:105_2	pahānaṃ. “Dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho”tiādīsu	105	
PA_atk-s05_03a:105_3	paṭivedho. Paṭivedhoti hi abhisametabbato abhisamayo, abhisamayova attho abhisamayaṭṭhoti	105	
PA_atk-s05_03a:105_4	pīḷanādīni abhisametabbabhāvena ekībhāvaṃ upanetvā vuttāni, abhisamayassa vā paṭivedhassa	105	
PA_atk-s05_03a:105_5	visayabhūto attho abhisamayaṭṭhoti tāneva tathā ekantena vuttāni. Tattha pīḷanaṃ	105	
PA_atk-s05_03a:105_6	dukkhasaccassa taṃsamaṅgino hiṃsanaṃ avipphārikatākaraṇaṃ. Santāpo dukkhadukkhatādivasena	105	
PA_atk-s05_03a:105_7	santappanaṃ paridahanaṃ.	105	
PA_atk-s05_03a:106_0	Ettha ca sahakārīkāraṇasannijjhaṃ sameti samavetīti samavāyo samayo. Sameti samāgacchati	106	
PA_atk-s05_03a:106_1	ettha maggabrahmacariyaṃ tadādhārapuggalehīti khaṇo samayo. Sameti ettha etena vā	106	
PA_atk-s05_03a:106_2	saṃgacchati satto sabhāvadhammo vā uppādādīhi sahajātādīhi vāti kālo samayo. Dhammappavattimattatāya	106	
PA_atk-s05_03a:106_3	atthato abhūtopi hi kālo dhammappavattiyā adhikaraṇaṃ karaṇaṃ viya ca kappanāmattasiddhenānurūpena	106	
PA_atk-s05_03a:106_4	voharīyatīti. Samaṃ, saha vā avayavānaṃ ayanaṃ pavatti avaṭṭhānanti samūho samayo	106	
PA_atk-s05_03a:106_5	yathā samudāyoti. Avayavasahāvaṭṭhānameva hi samūho. Avasesapaccayānaṃ samāgame sati	106	
PA_atk-s05_03a:106_6	eti phalametasmā uppajjati pavattatīti samayo hetu yathā samudayoti. Sameti saṃyojanabhāvato	106	
PA_atk-s05_03a:106_7	sambandho eti attano visaye pavattati, daḷhaggahaṇabhāvato vā saṃyuttā ayanti pavattanti	106	
PA_atk-s05_03a:106_8	sattā yathābhinivesaṃ etenāti samayo diṭṭhi. Diṭṭhisaṃyojanena hi sattā ativiya bajjhantīti.	106	
PA_atk-s05_03a:106_9	Samiti saṅgati samodhānanti samayo paṭilābho. Samayanaṃ upasamayanaṃ apagamoti samayo	106	
PA_atk-s05_03a:106_10	pahānaṃ. Samucchedappahānabhāvato pana adhiko samayoti abhisamayo yathā abhidhammoti.	1061	
PA_atk-s05_03a:106_11	Abhimukhaṃ ñāṇena sammā etabbo abhisametabboti abhisamayo, dhammānaṃ aviparītasabhāvo.	1061	
PA_atk-s05_03a:106_12	Abhimukhabhāvena sammā eti gacchati bujjhatīti abhisamayo, dhammānaṃ yathābhūtasabhāvāvabodho.	1061	
PA_atk-s05_03a:106_13	Evaṃ tasmiṃ tasmiṃ atthe samayasaddassa pavatti veditabbā.	1061	
PA_atk-s05_03a:107_0	Samayasaddassa atthuddhāre abhisamayasaddassa gahaṇe kāraṇaṃ vuttanayeneva veditabbaṃ.	107	
PA_atk-s05_03a:107_1	Idha panassa kālo attho samavāyādīnaṃ asambhavato. Desadesakaparisā viya hi desanāya	107	
PA_atk-s05_03a:107_2	nidānabhāve kālo eva icchitabboti. Yasmā panettha samayoti kālo adhippeto, tasmā	107	
PA_atk-s05_03a:107_3	saṃvaccharautumāsaddhamāsarattidivasapubbaṇhamajjhanhikasāyanhapaṭhamayāma- majjhimayāmapacchimayāmamuhuttādīsu	107	
PA_atk-s05_03a:107_4	kālabhedabhūtesu samayesu ekaṃ samayanti dīpeti.	107	
PA_atk-s05_03a:108_0	Kasmā panettha aniyamitavaseneva kālo niddiṭṭho, na utusaṃvaccharādivasena niyametvā	108	
PA_atk-s05_03a:108_1	niddiṭṭhoti ce? Kiñcāpi etesu saṃvaccharādīsu samayesu yaṃ yaṃ suttaṃ yasmiṃ yasmiṃ	108	
PA_atk-s05_03a:108_2	saṃvacchare utumhi māse pakkhe rattibhāge divasabhāge vā vuttaṃ, sabbampi taṃ therassa	108	
PA_atk-s05_03a:108_3	suviditaṃ suvavatthāpitaṃ paññāya. Yasmā pana “evaṃ me sutaṃ asukasaṃvacchare asukautumhi	108	
PA_atk-s05_03a:108_4	asukamāse asukapakkhe asukarattibhāge asukadivasabhāge vā”ti evaṃ vutte na sakkā	108	
PA_atk-s05_03a:108_5	sukhena dhāretuṃ vā uddisituṃ vā uddisāpetuṃ vā, bahu ca vattabbaṃ hoti, tasmā ekeneva	108	
PA_atk-s05_03a:108_6	padena tamatthaṃ samodhānetvā “ekaṃ samaya”nti āha.	108	
PA_atk-s05_03a:109_0	Ye vā ime gabbhokkantisamayo jātisamayo saṃvegasamayo abhinikkhamanasamayo dukkarakārikasamayo	109	
PA_atk-s05_03a:109_1	māravijayasamayo abhisambodhisamayo diṭṭhadhammasukhavihārasamayo desanāsamayo parinibbānasamayoti	109	
PA_atk-s05_03a:109_2	evamādayo bhagavato devamanussesu ativiya pakāsā anekakālappabhedā eva samayā, tesu	109	
PA_atk-s05_03a:109_3	samayesu desanāsamayasaṅkhātaṃ ekaṃ samayanti dīpeti. Yo vāyaṃ ñāṇakaruṇākiccasamayesu	109	
PA_atk-s05_03a:109_4	karuṇākiccasamayo, attahitaparahitappaṭipattisamayesu parahitappaṭipattisamayo, sannipatitānaṃ	109	
PA_atk-s05_03a:109_5	karaṇīyadvayasamayesu dhammakathāsamayo, desanāpaṭipattisamayesu desanāsamayo, tesu	109	
PA_atk-s05_03a:109_6	samayesu aññatarasamayaṃ sandhāya “ekaṃ samaya”nti āha.	109	
PA_atk-s05_03a:110_0	Kasmā panettha yathā abhidhamme “yasmiṃ samaye kāmāvacaraṃ kusalaṃ cittaṃ uppannaṃ	110	
PA_atk-s05_03a:110_1	hotī”ti ca ito aññesu suttapadesu “yasmiṃ samaye, bhikkhave, bhikkhu vivicceva kāmehi	110	
PA_atk-s05_03a:110_2	vivicca akusalehi dhammehī”ti ca bhummavacanena niddeso kato, vinaye ca “tena samayena	110	
PA_atk-s05_03a:110_3	buddho bhagavā”ti karaṇavacanena niddeso kato, tathā akatvā “ekaṃ samaya”nti accantasaṃyogatthe	110	
PA_atk-s05_03a:110_4	upayogavacanena niddeso katoti? Tattha tathā, idha ca aññathā atthasambhavato. Tattha	110	
PA_atk-s05_03a:110_5	hi abhidhamme ito aññesu ca suttantesu ādhāravisayasaṅkhāto adhikaraṇattho kiriyāya	110	
PA_atk-s05_03a:110_6	kiriyantaralakkhaṇasaṅkhāto bhāvenabhāvalakkhaṇattho ca sambhavatīti. Adhikaraṇañhi	110	
PA_atk-s05_03a:110_7	kālattho samūhattho ca samayo tattha vuttānaṃ phassādidhammānaṃ, tathā kālo sabhāvadhammappavattimattatāya	110	
PA_atk-s05_03a:110_8	paramatthato avijjamānopi ādhārabhāvena paññāto taṅkhaṇappavattānaṃ tato pubbe parato	110	
PA_atk-s05_03a:110_9	ca abhāvato yathā “pubbaṇhe jāto sāyanhe jāto”tiādīsu. Samūhotipi avayavavinimutto	110	
PA_atk-s05_03a:110_10	paramatthato avijjamānopi kappanāmattasiddhena rūpena avayavānaṃ ādhārabhāvena paññāpīyati,	1101	
PA_atk-s05_03a:110_11	yathā “rukkhe sākhā, yavo yavarāsimhi samuṭṭhito”tiādīsu. Yasmiṃ kāle dhammapuñje	1101	
PA_atk-s05_03a:110_12	ca kāmāvacaraṃ kusalaṃ cittaṃ uppannaṃ hoti, tasmiṃyeva kāle dhammapuñje ca phassādayopi	1101	
PA_atk-s05_03a:110_13	hontīti ayañhi tattha attho. Tathā khaṇasamavāyahetusaṅkhātassa samayassa bhāvena	1101	
PA_atk-s05_03a:110_14	tattha vuttānaṃ phassādidhammānaṃ bhāvo lakkhīyati. Yathā hi “gāvīsu duyhamānāsu	1101	
PA_atk-s05_03a:110_15	gato, duddhāsu āgato”ti ettha gāvīnaṃ dohanakiriyāya gamanakiriyā lakkhīyati, evaṃ	1101	
PA_atk-s05_03a:110_16	idhāpi yasmiṃ samayeti vutte ca padatthassa sattāvirahābhāvato satīti ayamattho viññāyamāno	1101	
PA_atk-s05_03a:110_17	eva hotīti samayassa sattākiriyāya cittassa uppādakiriyā phassādīnaṃ bhavanakiriyā	1101	
PA_atk-s05_03a:110_18	ca lakkhīyati. Tathā yasmiṃ samaye yasmiṃ navame khaṇe yasmiṃ yonisomanasikārādihetumhi	1101	
PA_atk-s05_03a:110_19	paccayasamavāye vā sati kāmāvacaraṃ kusalaṃ cittaṃ uppannaṃ hoti, tasmiṃ samaye khaṇe	1101	
PA_atk-s05_03a:110_20	hetumhi paccayasamavāye ca phassādayopi hontīti. Tasmā tadatthajotanatthaṃ bhummavacanena niddeso kato.	1102	
PA_atk-s05_03a:111_0	Vinaye ca “annena vasati, ajjhenena vasatī”tiādīsu viya hetuattho, “pharasunā chindati,	111	
PA_atk-s05_03a:111_1	kudālena khaṇatī”tiādīsu viya karaṇattho ca sambhavati. Yo hi sikkhāpadapaññattisamayo	111	
PA_atk-s05_03a:111_2	dhammasenāpatiādīhipi dubbiññeyyo, tena samayena karaṇabhūtena hetubhūtena ca vītikkamaṃ	111	
PA_atk-s05_03a:111_3	sutvā bhikkhusaṅghaṃ sannipātāpetvā otiṇṇavatthukaṃ puggalaṃ paṭipucchitvā vigarahitvā	111	
PA_atk-s05_03a:111_4	ca taṃ taṃ vatthuṃ otiṇṇasamayasaṅkhātaṃ kālaṃ anatikkamitvā sikkhāpadāni paññāpento	111	
PA_atk-s05_03a:111_5	tatiyapārājikādīnaṃ viya sikkhāpadapaññattiyā hetuṃ apekkhamāno tattha tattha vihāsi,	111	
PA_atk-s05_03a:111_6	tasmā tadatthajotanatthaṃ vinaye karaṇavacanena niddeso kato.	111	
PA_atk-s05_03a:112_0	Idha pana aññasmiñca evaṃjātike accantasaṃyogattho sambhavati. Yasmiñhi samaye saha	112	
PA_atk-s05_03a:112_1	samuṭṭhānahetunā idaṃ udānaṃ uppannaṃ, accantameva taṃ samayaṃ ariyavihārapubbaṅgamāya	112	
PA_atk-s05_03a:112_2	dhammapaccavekkhaṇāya bhagavā vihāsi, tasmā “māsaṃ ajjhetī”tiādīsu viya upayogatthajotanatthaṃ	112	
PA_atk-s05_03a:112_3	idha upayogavacanena niddeso kato. Tenetaṃ vuccati –	112	
PA_atk-s05_03a:113	“Taṃ taṃ atthamapekkhitvā, bhummena karaṇena ca;	11	
PA_atk-s05_03a:114	Aññatra samayo vutto, upayogena so idhā”ti.	11	
PA_atk-s05_03a:115_0	Porāṇā pana vaṇṇayanti – “yasmiṃ samaye”ti vā “tena samayenā”ti vā “ekaṃ samaya”nti	115	
PA_atk-s05_03a:115_1	vā abhilāpamattabhedo esa niddeso, sabbattha bhummameva atthoti. Tasmā “ekaṃ samaya”nti	115	
PA_atk-s05_03a:115_2	vuttepi ekasmiṃ samayeti attho veditabbo.	115	
PA_atk-s05_03a:116	Bhagavāti garu. Garuñhi loke “bhagavā”ti vadanti. Ayañca sabbaguṇavisiṭṭhatāya sabbasattānaṃ garu, tasmā bhagavāti veditabbo. Porāṇehipi vuttaṃ –	11	
PA_atk-s05_03a:117	“Bhagavāti vacanaṃ seṭṭhaṃ, bhagavāti vacanamuttamaṃ;	11	
PA_atk-s05_03a:118	Garu gāravayutto so, bhagavā tena vuccatī”ti.	11	
PA_atk-s05_03a:119_0	Tattha seṭṭhavācakavacanaṃ seṭṭhanti vuttaṃ seṭṭhaguṇasahacaraṇato. Atha vā vuccatīti	119	
PA_atk-s05_03a:119_1	vacanaṃ, attho. Bhagavāti vacanaṃ seṭṭhanti bhagavāti iminā vacanena vacanīyo yo	119	
PA_atk-s05_03a:119_2	attho, so seṭṭhoti attho. Bhagavāti vacanamuttamanti etthāpi vuttanayeneva attho	119	
PA_atk-s05_03a:119_3	veditabbo. Gāravayuttoti garubhāvayutto garuguṇayogato visesagarukaraṇārahatāya vā	119	
PA_atk-s05_03a:119_4	gāravayutto. Evaṃ guṇavisiṭṭhasattuttamagarugāravādhivacanaṃ bhagavāti idaṃ vacananti veditabbaṃ. Apica –	119	
PA_atk-s05_03a:120	“Bhagī bhajī bhāgī vibhattavā iti,	12	
PA_atk-s05_03a:121	Akāsi bhagganti garūti bhāgyavā;	12	
PA_atk-s05_03a:122	Bahūhi ñāyehi subhāvitattano,	12	
PA_atk-s05_03a:123	Bhavantago so bhagavāti vuccatī”ti. –	12	
PA_atk-s05_03a:124	Niddese āgatanayena –	12	
PA_atk-s05_03a:125	“Bhāgyavā bhaggavā yutto, bhagehi ca vibhattavā;	12	
PA_atk-s05_03a:126	Bhattavā vantagamano, bhavesu bhagavā tato”ti. –	12	
PA_atk-s05_03a:127	Imāya gāthāya ca vasena bhagavāti padassa attho veditabbo. So panāyaṃ attho sabbākārena visuddhimagge vutto, tasmā tattha vuttanayeneva vivaritabbo.	12	
PA_atk-s05_03a:128_0	Apica bhāge vani, bhage vā vamīti bhagavā. Tathāgato hi dānasīlādipāramidhamme jhānavimokkhādiuttarimanussadhamme	128	
PA_atk-s05_03a:128_1	vani bhaji sevi bahulamakāsi, tasmā bhagavā. Atha vā teyeva “veneyyasattasantānesu	128	
PA_atk-s05_03a:128_2	kathaṃ nu kho uppajjeyyu”nti vani abhipatthayīti bhagavā. Atha vā bhagasaṅkhātaṃ	128	
PA_atk-s05_03a:128_3	issariyaṃ yasañca vami uggiri kheḷapiṇḍaṃ viya anapekkho chaḍḍayīti bhagavā. Tathā	128	
PA_atk-s05_03a:128_4	hi tathāgato hatthagataṃ cakkavattisiriṃ devalokādhipaccasadisaṃ cātuddīpissariyaṃ,	128	
PA_atk-s05_03a:128_5	cakkavattisampattisannissayañca sattaratanasamujjalaṃ yasaṃ tiṇāyapi amaññamāno nirapekkho	128	
PA_atk-s05_03a:128_6	pahāya abhinikkhamitvā sammāsambodhiṃ abhisambuddho, tasmā ime siriādike bhage vamīti	128	
PA_atk-s05_03a:128_7	bhagavā. Atha vā bhāni nāma nakkhattāni, tehi samaṃ gacchanti pavattantīti bhagā.	128	
PA_atk-s05_03a:128_8	Sineruyugandharauttarakuruhimavantādibhājanalokavisesasannissayasobhā kappaṭṭhitibhāvato,	128	
PA_atk-s05_03a:128_9	tepi bhage vami, tannivāsisattāvāsasamatikkamanato tappaṭibaddhachandarāgappahānena	128	
PA_atk-s05_03a:128_10	pajahīti. Evampi bhage vamīti bhagavāti evamādinā nayena bhagavāti padassa attho veditabbo.	1281	
PA_atk-s05_03a:129_0	Ettāvatā cettha evaṃ me sutanti vacanena yathāsutaṃ dhammaṃ savanavasena bhāsanto	129	
PA_atk-s05_03a:129_1	bhagavato dhammasarīraṃ paccakkhaṃ karoti, tena “nayidaṃ atikkantasatthukaṃ pāvacanaṃ,	129	
PA_atk-s05_03a:129_2	ayaṃ vo satthā”ti satthu adassanena ukkaṇṭhitaṃ janaṃ samassāseti. Vuttañhetaṃ bhagavatā	129	
PA_atk-s05_03a:129_3	“yo kho, ānanda, mayā dhammo ca vinayo ca desito paññatto, so vo mamaccayena satthā”ti.	129	
PA_atk-s05_03a:129_4	Ekaṃ samayaṃ bhagavāti vacanena tasmiṃ samaye bhagavato avijjamānabhāvaṃ dassento	129	
PA_atk-s05_03a:129_5	rūpakāyaparinibbānaṃ sādheti, tena “evaṃvidhassa nāma dhammassa desetā dasabaladharo	129	
PA_atk-s05_03a:129_6	vajirasaṅghātasamānakāyo sopi bhagavā parinibbuto, kenaññena jīvite āsā janetabbā”ti	129	
PA_atk-s05_03a:129_7	jīvitamadamattaṃ janaṃ saṃvejeti, saddhamme cassa ussāhaṃ janeti.	129	
PA_atk-s05_03a:130_0	Evanti ca bhaṇanto desanāsampattiṃ niddisati, vakkhamānassa sakalasuttassa evanti	130	
PA_atk-s05_03a:130_1	nidassanato. Me sutanti sāvakasampattiṃ savanasampattiñca niddisati, paṭisambhidāpattena	130	
PA_atk-s05_03a:130_2	pañcasu ṭhānesu bhagavatā etadagge ṭhapitena dhammabhaṇḍāgārikena sutabhāvadīpanato	130	
PA_atk-s05_03a:130_3	“tañca kho mayāva sutaṃ, na anussutikaṃ, na paramparābhata”nti imassa catthassa dīpanato.	130	
PA_atk-s05_03a:130_4	Ekaṃ samayanti kālasampattiṃ niddisati bhagavato uruvelāyaṃ viharaṇasamayabhāvena	130	
PA_atk-s05_03a:130_5	buddhuppādappaṭimaṇḍitabhāvadīpanato. Buddhuppādaparamā hi kālasampadā. Bhagavāti	130	
PA_atk-s05_03a:130_6	desakasampattiṃ niddisati guṇavisiṭṭhasattuttamagarubhāvadīpanato.	130	
PA_atk-s05_03a:131	Uruvelāyanti mahāvelāyaṃ, mahante vālukārāsimhīti attho. Atha vā urūti vālukā vuccati, velāti mariyādā. Velātikkamanahetu ābhatā uru uruvelāti evampettha attho daṭṭhabbo.	13	
PA_atk-s05_03a:132_0	Atīte kira anuppanne buddhe dasasahassatāpasā tasmiṃ padese viharantā “kāyakammavacīkammāni	132	
PA_atk-s05_03a:132_1	paresampi pākaṭāni honti, manokammaṃ pana apākaṭaṃ. Tasmā yo micchāvitakkaṃ vitakketi,	132	
PA_atk-s05_03a:132_2	so attanāva attānaṃ codetvā pattapuṭena vālukaṃ āharitvā imasmiṃ ṭhāne ākiratu, idamassa	132	
PA_atk-s05_03a:132_3	daṇḍakamma”nti katikavattaṃ katvā tato paṭṭhāya yo tādisaṃ vitakkaṃ vitakketi, so	132	
PA_atk-s05_03a:132_4	tattha pattapuṭena vālukaṃ āharitvā ākirati. Evaṃ tattha anukkamena mahāvālukārāsi	132	
PA_atk-s05_03a:132_5	jāto, tato naṃ pacchimā janatā parikkhipitvā cetiyaṭṭhānamakāsi. Taṃ sandhāya vuttaṃ	132	
PA_atk-s05_03a:132_6	– “uruvelāyanti mahāvelāyaṃ, mahante vālukārāsimhīti attho daṭṭhabbo”ti.	132	
PA_atk-s05_03a:133_0	Viharatīti avisesena iriyāpathadibbabrahmaariyavihāresu aññataravihārasamaṅgitāparidīpanaṃ.	133	
PA_atk-s05_03a:133_1	Idha pana ṭhānanisajjāgamanasayanappabhedesu iriyāpathesu āsanasaṅkhātairiyāpathasamāyogaparidīpanaṃ	133	
PA_atk-s05_03a:133_2	ariyavihārasamaṅgitāparidīpanañcāti veditabbaṃ. Tattha yasmā ekaṃ iriyāpathabādhanaṃ	133	
PA_atk-s05_03a:133_3	aññena iriyāpathena vicchinditvā aparipatantaṃ attabhāvaṃ harati pavatteti, tasmā	133	
PA_atk-s05_03a:133_4	viharatīti padassa iriyāpathavihāravasenettha attho veditabbo. Yasmā pana bhagavā	133	
PA_atk-s05_03a:133_5	dibbavihārādīhi sattānaṃ vividhaṃ hitaṃ harati upaharati upaneti uppādeti, tasmā	133	
PA_atk-s05_03a:133_6	tesampi vasena vividhaṃ haratīti evamattho veditabbo.	133	
PA_atk-s05_03a:134_0	Najjāti nadati sandatīti nadī, tassā najjā, nadiyā ninnagāyāti attho. Nerañjarāyāti	134	
PA_atk-s05_03a:134_1	nelaṃ jalamassāti “nelañjalāyā”ti vattabbe lakārassa rakāraṃ katvā “nerañjarāyā”ti	134	
PA_atk-s05_03a:134_2	vuttaṃ, kaddamasevālapaṇakādidosarahitasalilāyāti attho. Keci “nīlajalāyāti vattabbe	134	
PA_atk-s05_03a:134_3	nerañjarāyāti vutta”nti vadanti. Nāmameva vā etaṃ etissā nadiyāti veditabbaṃ. Tassā	134	
PA_atk-s05_03a:134_4	nadiyā tīre yattha bhagavā vihāsi, taṃ dassetuṃ “bodhirukkhamūle”ti vuttaṃ. Tattha	134	
PA_atk-s05_03a:134_5	“bodhi vuccati catūsu maggesu ñāṇa”nti ettha maggañāṇaṃ bodhīti vuttaṃ. “Pappoti	134	
PA_atk-s05_03a:134_6	bodhiṃ varabhūrimedhaso”ti ettha sabbaññutaññāṇaṃ. Tadubhayampi bodhiṃ bhagavā ettha	134	
PA_atk-s05_03a:134_7	pattoti rukkhopi bodhirukkhotveva nāmaṃ labhi. Atha vā satta bojjhaṅge bujjhīti bhagavā	134	
PA_atk-s05_03a:134_8	bodhi, tena bujjhantena sannissitattā so rukkhopi bodhirukkhoti nāmaṃ labhi, tassa	134	
PA_atk-s05_03a:134_9	bodhirukkhassa. Mūleti samīpe. Ayañhi mūlasaddo “mūlāni uddhareyya antamaso usīranāḷamattānipī”tiādīsu	134	
PA_atk-s05_03a:134_10	mūlamūle dissati. “Lobho akusalamūla”ntiādīsu asādhāraṇahetumhi. “Yāvatā majjhanhike	1341	
PA_atk-s05_03a:134_11	kāle chāyā pharati, nivāte paṇṇāni patanti, ettāvatā rukkhamūla”ntiādīsu samīpe.	1341	
PA_atk-s05_03a:134_12	Idhāpi samīpe adhippeto, tasmā bodhirukkhassa mūle samīpeti evamettha attho daṭṭhabbo.	1341	
PA_atk-s05_03a:135_0	Paṭhamābhisambuddhoti paṭhamaṃ abhisambuddho hutvā, sabbapaṭhamaṃyevāti attho. Ettāvatā	135	
PA_atk-s05_03a:135_1	dhammabhaṇḍāgārikena udānadesanāya nidānaṃ ṭhapentena kāladesadesakāpadesā saha visesena pakāsitā honti.	135	
PA_atk-s05_03a:136_0	Etthāha “kasmā dhammavinayasaṅgahe kayiramāne nidānavacanaṃ vuttaṃ, nanu bhagavatā	136	
PA_atk-s05_03a:136_1	bhāsitavacanasseva saṅgaho kātabbo”ti? Vuccate – desanāya ciraṭṭhitiasammosasaddheyyabhāvasampādanatthaṃ.	136	
PA_atk-s05_03a:136_2	Kāladesadesakavatthuādīhi upanibandhitvā ṭhapitā hi desanā ciraṭṭhitikā hoti asammosā	136	
PA_atk-s05_03a:136_3	saddheyyā ca desakālakattuhetunimittehi upanibaddho viya vohāravinicchayo. Teneva	136	
PA_atk-s05_03a:136_4	ca āyasmatā mahākassapena “paṭhamaṃ, āvuso ānanda, udānaṃ kattha bhāsita”ntiādinā	136	
PA_atk-s05_03a:136_5	desādīsu pucchāya katāya vissajjanaṃ karontena dhammabhaṇḍāgārikena “evaṃ me suta”ntiādinā	136	
PA_atk-s05_03a:136_6	udānassa nidānaṃ bhāsitanti.	136	
PA_atk-s05_03a:137_0	Apica satthu sampattipakāsanatthaṃ nidānavacanaṃ. Tathāgatassa hi bhagavato pubbaracanānumānāgamatakkābhāvato	137	
PA_atk-s05_03a:137_1	sambuddhattasiddhi. Na hi sammāsambuddhassa pubbaracanādīhi attho atthi sabbattha	137	
PA_atk-s05_03a:137_2	appaṭihatañāṇacāratāya ekappamāṇattā ñeyyadhammesu. Tathā ācariyamuṭṭhidhammamacchariyasāsanasāvakānurāgābhāvato	137	
PA_atk-s05_03a:137_3	khīṇāsavattasiddhi. Na hi sabbaso parikkhīṇāsavassa katthacipi ācariyamuṭṭhiādīnaṃ	137	
PA_atk-s05_03a:137_4	sambhavoti suvisuddhassa parānuggahappavatti. Iti desakadosabhūtānaṃ diṭṭhisīlasampattidūsakānaṃ	137	
PA_atk-s05_03a:137_5	accantaṃ avijjātaṇhānaṃ abhāvasaṃsūcakehi ñāṇasampadāpahānasampadābhibyañjakehi ca	137	
PA_atk-s05_03a:137_6	sambuddhavisuddhabhāvehi purimavesārajjadvayasiddhi, tato ca antarāyikaniyyānikadhammesu	137	
PA_atk-s05_03a:137_7	sammohābhāvasiddhito pacchimavesārajjadvayasiddhīti bhagavato catuvesārajjasamannāgamo	137	
PA_atk-s05_03a:137_8	attahitaparahitappaṭipatti ca nidānavacanena pakāsitā honti, tattha tattha sampattaparisāya	137	
PA_atk-s05_03a:137_9	ajjhāsayānurūpaṃ ṭhānuppattikappaṭibhānena dhammadesanādīpanato. Idha pana vimuttisukhappaṭisaṃvedanapaṭiccasamuppādamanasikārapakāsanenāti	137	
PA_atk-s05_03a:137_10	yojetabbaṃ. Tena vuttaṃ – “satthu sampattipakāsanatthaṃ nidānavacana”nti.	1371	
PA_atk-s05_03a:138_0	Tathā sāsanasampattipakāsanatthaṃ nidānavacanaṃ. Ñāṇakaruṇāpariggahitasabbakiriyassa	138	
PA_atk-s05_03a:138_1	hi bhagavato natthi niratthakā paṭipatti attahitā vā. Tasmā paresaṃyeva atthāya pavattasabbakiriyassa	138	
PA_atk-s05_03a:138_2	sammāsambuddhassa sakalampi kāyavacīmanokammaṃ yathāpavattaṃ vuccamānaṃ diṭṭhadhammikasamparāyikaparamatthehi	138	
PA_atk-s05_03a:138_3	yathārahaṃ sattānaṃ anusāsanaṭṭhena sāsanaṃ, na kabbaracanā. Tayidaṃ satthu caritaṃ	138	
PA_atk-s05_03a:138_4	kāladesadesakaparisāpadesādīhi saddhiṃ tattha tattha nidānavacanena yathārahaṃ pakāsīyati,	138	
PA_atk-s05_03a:138_5	idha pana abhisambodhivimuttisukhappaṭisaṃvedanapaṭiccasamuppādamanasikārenāti yojetabbaṃ.	138	
PA_atk-s05_03a:138_6	Tena vuttaṃ – “sāsanasampattipakāsanatthaṃ nidānavacana”nti.	138	
PA_atk-s05_03a:139_0	Apica satthuno pamāṇabhāvappakāsanena sāsanassa pamāṇabhāvadassanatthaṃ nidānavacanaṃ.	139	
PA_atk-s05_03a:139_1	Sā cassa pamāṇabhāvadassanatā heṭṭhā vuttanayānusārena veditabbā. Bhagavāti hi iminā	139	
PA_atk-s05_03a:139_2	tathāgatassa rāgadosamohādisabbakilesamaladuccaritādidosappahānadīpanena, sabbasattuttamabhāvadīpanena	139	
PA_atk-s05_03a:139_3	ca anaññasādhāraṇañāṇakaruṇādiguṇavisesayogaparidīpanena, ayamattho sabbathā pakāsito	139	
PA_atk-s05_03a:139_4	hotīti idamettha nidānavacanappayojanassa mukhamattadassanaṃ.	139	
PA_atk-s05_03a:140_0	Taṃ panetaṃ “evaṃ me suta”nti ārabhitvā yāva “imaṃ udānaṃ udānesī”ti padaṃ, tāva	140	
PA_atk-s05_03a:140_1	imassa udānassa nidānanti veditabbaṃ. Tathā hi taṃ yathā paṭipanno bhagavā imaṃ udānaṃ	140	
PA_atk-s05_03a:140_2	udānesi, ādito paṭṭhāya tassa kāyikacetasikappaṭipattiyā pakāsanatthaṃ saṅgītikārehi	140	
PA_atk-s05_03a:140_3	saṅgītikāle bhāsitavacanaṃ.	140	
PA_atk-s05_03a:141_0	Nanu ca “imasmiṃ sati idaṃ hotī”tiādi bhagavato eva vacanaṃ bhavituṃ arahati, na	141	
PA_atk-s05_03a:141_1	hi satthāraṃ muñcitvā añño paṭiccasamuppādaṃ desetuṃ samattho hotīti? Saccametaṃ,	141	
PA_atk-s05_03a:141_2	yathā pana bhagavā bodhirukkhamūle dhammasabhāvapaccavekkhaṇavasena paṭiccasamuppādaṃ	141	
PA_atk-s05_03a:141_3	manasākāsi, tatheva naṃ bodhaneyyabandhavānaṃ bodhanatthaṃ paṭiccasamuppādasīhanādasuttādīsu	141	
PA_atk-s05_03a:141_4	desitassa ca vacanānaṃ desitākārassa anukaraṇavasena paṭiccasamuppādassa manasikāraṃ	141	
PA_atk-s05_03a:141_5	aṭṭhuppattiṃ katvā bhagavatā bhāsitassa imassa udānassa dhammasaṅgāhakā mahātherā	141	
PA_atk-s05_03a:141_6	nidānaṃ saṅgāyiṃsūti yathāvuttavacanaṃ saṅgītikārānameva vacananti niṭṭhamettha gantabbaṃ.	141	
PA_atk-s05_03a:141_7	Ito paresupi suttantesu eseva nayo.	141	
PA_atk-s05_03a:142_0	Ettha ca attajjhāsayo parajjhāsayo pucchāvasiko aṭṭhuppattikoti cattāro suttanikkhepā	142	
PA_atk-s05_03a:142_1	veditabbā. Yathā hi anekasataanekasahassabhedānipi suttāni saṃkilesabhāgiyādipaṭṭhānanayena	142	
PA_atk-s05_03a:142_2	soḷasavidhataṃ nātivattanti, evaṃ tāni sabbānipi attajjhāsayādisuttanikkhepavasena	142	
PA_atk-s05_03a:142_3	catubbidhabhāvaṃ nātivattanti. Kāmañcettha attajjhāsayassa aṭṭhuppattiyā ca parajjhāsayapucchāvasikehi	142	
PA_atk-s05_03a:142_4	saddhiṃ saṃsaggabhedo sambhavati ajjhāsayānusandhipucchānusandhisambhavato, attajjhāsayaaṭṭhuppattīnaṃ	142	
PA_atk-s05_03a:142_5	aññamaññaṃ saṃsaggo natthīti niravaseso paṭṭhānanayo na sambhavati. Tadantogadhattā	142	
PA_atk-s05_03a:142_6	vā sambhavantānaṃ sesanikkhepānaṃ mūlanikkhepavasena cattāro suttanikkhepāti vuttaṃ.	142	
PA_atk-s05_03a:143_0	Tatrāyaṃ vacanattho – nikkhipanaṃ nikkhepo, suttassa nikkhepo suttanikkhepo, suttadesanāti	143	
PA_atk-s05_03a:143_1	attho. Nikkhipīyatīti vā nikkhepo, suttaṃ eva nikkhepo suttanikkhepo. Attano ajjhāsayo	143	
PA_atk-s05_03a:143_2	attajjhāsayo, so assa atthi kāraṇabhūtoti attajjhāsayo, attano ajjhāsayo etassāti	143	
PA_atk-s05_03a:143_3	vā attajjhāsayo. Parajjhāsayepi eseva nayo. Pucchāya vaso pucchāvaso, so etassa atthīti	143	
PA_atk-s05_03a:143_4	pucchāvasiko. Suttadesanāya vatthubhūtassa atthassa uppatti atthuppatti, atthuppatti	143	
PA_atk-s05_03a:143_5	eva aṭṭhuppatti, sā etassa atthīti aṭṭhuppattiko. Atha vā nikkhipīyati suttaṃ etenāti	143	
PA_atk-s05_03a:143_6	nikkhepo, attajjhāsayādi eva. Etasmiṃ pana atthavikappe attano ajjhāsayo attajjhāsayo.	143	
PA_atk-s05_03a:143_7	Paresaṃ ajjhāsayo parajjhāsayo. Pucchīyatīti pucchā, pucchitabbo attho. Pucchanavasena	143	
PA_atk-s05_03a:143_8	pavattaṃ dhammappaṭiggāhakānaṃ vacanaṃ pucchāvasaṃ, tadeva nikkhepasaddāpekkhāya	143	
PA_atk-s05_03a:143_9	pucchāvasikoti pulliṅgavasena vuttaṃ. Tathā atthuppattiyeva aṭṭhuppattikoti evamettha attho veditabbo.	143	
PA_atk-s05_03a:144_0	Ettha ca paresaṃ indriyaparipākādikāraṇanirapekkhattā attajjhāsayassa visuṃ suttanikkhepabhāvo	144	
PA_atk-s05_03a:144_1	yutto kevalaṃ attano ajjhāsayeneva dhammatantiṭhapanatthaṃ pavattitadesanattā, parajjhāsayapucchāvasikānaṃ	144	
PA_atk-s05_03a:144_2	pana paresaṃ ajjhāsayapucchānaṃ desanāpavattihetubhūtānaṃ uppattiyaṃ pavattitānaṃ	144	
PA_atk-s05_03a:144_3	kathamaṭṭhuppattiyā anavarodho, pucchāvasikaaṭṭhuppattipubbakānaṃ vā parajjhāsayānurodhena	144	
PA_atk-s05_03a:144_4	pavattitānaṃ kathaṃ parajjhāsaye anavarodhoti? Na codetabbametaṃ. Paresañhi abhinīhāraparipucchādivinicchayādivinimuttasseva	144	
PA_atk-s05_03a:144_5	suttantadesanākāraṇuppādassa aṭṭhuppattibhāvena gahitattā parajjhāsayapucchāvasikānaṃ	144	
PA_atk-s05_03a:144_6	visuṃ gahaṇaṃ. Tathā hi brahmajāladhammadāyādasuttādīnaṃ vaṇṇāvaṇṇaāmisuppādādidesanānimittaṃ	144	
PA_atk-s05_03a:144_7	aṭṭhuppatti vuccati, paresaṃ pucchāya vinā ajjhāsayameva nimittaṃ katvā desito parajjhāsayo,	144	
PA_atk-s05_03a:144_8	pucchāvasena desito pucchāvasikoti pākaṭoyamatthoti.	144	
PA_atk-s05_03a:145_0	Tattha paṭhamādīni tīṇi bodhisuttāni mucalindasuttaṃ, āyusaṅkhārossajjanasuttaṃ,	145	
PA_atk-s05_03a:145_1	paccavekkhaṇasuttaṃ, papañcasaññāsuttanti imesaṃ udānānaṃ attajjhāsayo nikkhepo.	145	
PA_atk-s05_03a:145_2	Huhuṅkasuttaṃ, brāhmaṇajātikasuttaṃ, bāhiyasuttanti imesaṃ udānānaṃ pucchāvasiko	145	
PA_atk-s05_03a:145_3	nikkhepo. Rājasuttaṃ, sakkārasuttaṃ, ucchādanasuttaṃ, piṇḍapātikasuttaṃ, sippasuttaṃ,	145	
PA_atk-s05_03a:145_4	gopālasuttaṃ, sundarikasuttaṃ, mātusuttaṃ, saṅghabhedakasuttaṃ, udapānasuttaṃ, tathāgatuppādasuttaṃ,	145	
PA_atk-s05_03a:145_5	moneyyasuttaṃ, pāṭaligāmiyasuttaṃ, dvepi dabbasuttānīti etesaṃ udānānaṃ aṭṭhuppattiko	145	
PA_atk-s05_03a:145_6	nikkhepo. Pālileyyasuttaṃ, piyasuttaṃ, nāgasamālasuttaṃ, visākhāsuttañcāti imesaṃ	145	
PA_atk-s05_03a:145_7	udānānaṃ attajjhāsayo parajjhāsayo ca nikkhepo. Sesānaṃ ekapaññāsāya suttānaṃ parajjhāsayo	145	
PA_atk-s05_03a:145_8	nikkhepo. Evametesaṃ udānānaṃ attajjhāsayādivasena nikkhepaviseso veditabbo.	145	
PA_atk-s05_03a:146_0	Ettha ca yāni udānāni bhagavatā bhikkhūnaṃ sammukhā bhāsitāni, tāni tehi yathābhāsitasuttāni	146	
PA_atk-s05_03a:146_1	vacasā paricitāni manasānupekkhitāni dhammabhaṇḍāgārikassa kathitāni. Yāni pana bhagavatā	146	
PA_atk-s05_03a:146_2	bhikkhūnaṃ asammukhā bhāsitāni, tānipi aparabhāge bhagavatā dhammabhaṇḍāgārikassa	146	
PA_atk-s05_03a:146_3	puna bhāsitāni. Evaṃ sabbānipi tāni āyasmā ānando ekajjhaṃ katvā dhārento bhikkhūnañca	146	
PA_atk-s05_03a:146_4	vācento aparabhāge paṭhamamahāsaṅgītikāle udānantveva saṅgahaṃ āropesīti veditabbaṃ.	146	
PA_atk-s05_03a:147_0	Tena kho pana samayenātiādīsu tena samayenāti ca bhummatthe karaṇavacanaṃ, kho panāti	147	
PA_atk-s05_03a:147_1	nipāto, tasmiṃ samayeti attho. Kasmiṃ pana samaye? Yaṃ samayaṃ bhagavā uruvelāyaṃ	147	
PA_atk-s05_03a:147_2	viharati najjā nerañjarāya tīre bodhirukkhamūle paṭhamābhisambuddho. Tasmiṃ samaye.	147	
PA_atk-s05_03a:147_3	Sattāhanti satta ahāni sattāhaṃ, accantasaṃyogatthe etaṃ upayogavacanaṃ. Yasmā bhagavā	147	
PA_atk-s05_03a:147_4	taṃ sattāhaṃ nirantaratāya accantameva phalasamāpattisukhena vihāsi, tasmā sattāhanti	147	
PA_atk-s05_03a:147_5	accantasaṃyogavasena upayogavacanaṃ vuttaṃ. Ekapallaṅkenāti visākhāpuṇṇamāya anatthaṅgateyeva	147	
PA_atk-s05_03a:147_6	sūriye aparājitapallaṅkavare vajirāsane nisinnakālato paṭṭhāya sakimpi anuṭṭhahitvā	147	
PA_atk-s05_03a:147_7	yathāābhujitena ekeneva pallaṅkena.	147	
PA_atk-s05_03a:148_0	Vimuttisukhapaṭisaṃvedīti vimuttisukhaṃ phalasamāpattisukhaṃ paṭisaṃvediyamāno nisinno	148	
PA_atk-s05_03a:148_1	hotīti attho. Tattha vimuttīti tadaṅgavimutti, vikkhambhanavimutti, samucchedavimutti,	148	
PA_atk-s05_03a:148_2	paṭippassaddhivimutti, nissaraṇavimuttīti pañca vimuttiyo. Tāsu yaṃ deyyadhammapariccāgādīhi	148	
PA_atk-s05_03a:148_3	tehi tehi guṇaṅgehi nāmarūpaparicchedādīhi vipassanaṅgehi ca yāva tassa tassa aṅgassa	148	
PA_atk-s05_03a:148_4	aparihānivasena pavatti, tāva taṃtaṃpaṭipakkhato vimuccanato vimuccanaṃ pahānaṃ.	148	
PA_atk-s05_03a:148_5	Seyyathidaṃ? Dānena macchariyalobhādito, sīlena pāṇātipātādito, nāmarūpavavatthānena	148	
PA_atk-s05_03a:148_6	sakkāyadiṭṭhito, paccayapariggahena ahetuvisamahetudiṭṭhīhi, tasseva aparabhāgena	148	
PA_atk-s05_03a:148_7	kaṅkhāvitaraṇena kathaṃkathībhāvato, kalāpasammasanena “ahaṃ mamā”ti gāhato, maggāmaggavavatthānena	148	
PA_atk-s05_03a:148_8	amagge maggasaññāya, udayadassanena ucchedadiṭṭhiyā, vayadassanena sassatadiṭṭhiyā,	148	
PA_atk-s05_03a:148_9	bhayadassanena sabhaye abhayasaññāya, ādīnavadassanena assādasaññāya, nibbidānupassanena	148	
PA_atk-s05_03a:148_10	abhiratisaññāya, muccitukamyatāñāṇena amuccitukamyatāya, upekkhāñāṇena anupekkhāya,	1481	
PA_atk-s05_03a:148_11	anulomena dhammaṭṭhitiyaṃ nibbāne ca paṭilomabhāvato, gotrabhunā saṅkhāranimittabhāvato	1481	
PA_atk-s05_03a:148_12	vimuccanaṃ, ayaṃ tadaṅgavimutti nāma. Yaṃ pana upacārappanābhedena samādhinā yāvassa	1481	
PA_atk-s05_03a:148_13	aparihānivasena pavatti, tāva kāmacchandādīnaṃ nīvaraṇānañceva, vitakkādīnañca paccanīkadhammānaṃ,	1481	
PA_atk-s05_03a:148_14	anuppattisaññitaṃ vimuccanaṃ, ayaṃ vikkhambhanavimutti nāma. Yaṃ catunnaṃ ariyamaggānaṃ	1481	
PA_atk-s05_03a:148_15	bhāvitattā taṃtaṃmaggavato ariyassa santāne yathārahaṃ “diṭṭhigatānaṃ pahānāyā”tiādinā	1481	
PA_atk-s05_03a:148_16	nayena vuttassa samudayapakkhiyassa kilesagaṇassa puna accantaṃ appavattibhāvena	1481	
PA_atk-s05_03a:148_17	samucchedappahānavasena vimuccanaṃ, ayaṃ samucchedavimutti nāma. Yaṃ pana phalakkhaṇe	1481	
PA_atk-s05_03a:148_18	paṭippassaddhattaṃ kilesānaṃ, ayaṃ paṭippassaddhivimutti nāma. Sabbasaṅkhatanissaṭattā	1481	
PA_atk-s05_03a:148_19	pana sabbasaṅkhāravimuttaṃ nibbānaṃ, ayaṃ nissaraṇavimutti nāma. Idha pana bhagavato	1481	
PA_atk-s05_03a:148_20	nibbānārammaṇā phalavimutti adhippetā. Tena vuttaṃ – “vimuttisukhapaṭisaṃvedīti vimuttisukhaṃ	1482	
PA_atk-s05_03a:148_21	phalasamāpattisukhaṃ paṭisaṃvediyamāno nisinno hotīti attho”ti.	1482	
PA_atk-s05_03a:149_0	Vimuttīti ca upakkilesehi paṭippassaddhivasena cittassa vimuttabhāvo, cittameva vā	149	
PA_atk-s05_03a:149_1	tathā vimuttaṃ veditabbaṃ, tāya vimuttiyā jātaṃ sampayuttaṃ vā sukhaṃ vimuttisukhaṃ.	149	
PA_atk-s05_03a:149_2	“Yāyaṃ, bhante, upekkhā sante sukhe vuttā bhagavatā”ti vacanato upekkhāpi cettha	149	
PA_atk-s05_03a:149_3	sukhamicceva veditabbā. Tathā ca vuttaṃ sammohavinodaniyaṃ “upekkhā pana santattā,	149	
PA_atk-s05_03a:149_4	sukhamicceva bhāsitā”ti. Bhagavā hi catutthajjhānikaṃ arahattasamāpattiṃ samāpajjati,	149	
PA_atk-s05_03a:149_5	na itaraṃ. Atha vā “tesaṃ vūpasamo sukho”tiādīsu yathā saṅkhāradukkhūpasamo sukhoti	149	
PA_atk-s05_03a:149_6	vuccati, evaṃ sakalakilesadukkhūpasamabhāvato aggaphale labbhamānā paṭippassaddhivimutti	149	
PA_atk-s05_03a:149_7	eva idha sukhanti veditabbā. Tayidaṃ vimuttisukhaṃ maggavīthiyaṃ kālantareti phalacittassa	149	
PA_atk-s05_03a:149_8	pavattivibhāgena duvidhaṃ hoti. Ekekassa hi ariyamaggassa anantarā tassa tasseva	149	
PA_atk-s05_03a:149_9	vipākabhūtāni nibbānārammaṇāni tīṇi dve vā phalacittāni uppajjanti anantaravipākattā	149	
PA_atk-s05_03a:149_10	lokuttarakusalānaṃ. Yasmiñhi javanavāre ariyamaggo uppajjati, tattha yadā dve anulomāni,	1491	
PA_atk-s05_03a:149_11	tadā tatiyaṃ gotrabhu, catutthaṃ maggacittaṃ, tato paraṃ tīṇi phalacittāni honti.	1491	
PA_atk-s05_03a:149_12	Yadā pana tīṇi anulomāni, tadā catutthaṃ gotrabhu, pañcamaṃ maggacittaṃ, tato paraṃ	1491	
PA_atk-s05_03a:149_13	dve phalacittāni honti. Evaṃ catutthaṃ pañcamaṃ appanāvasena pavattati, na tato paraṃ	1491	
PA_atk-s05_03a:149_14	bhavaṅgassa āsannattā. Keci pana “chaṭṭhampi cittaṃ appetī”ti vadanti, taṃ aṭṭhakathāsu	1491	
PA_atk-s05_03a:149_15	paṭikkhittaṃ. Evaṃ maggavīthiyaṃ phalaṃ veditabbaṃ. Kālantare phalaṃ pana phalasamāpattivasena	1491	
PA_atk-s05_03a:149_16	pavattaṃ, nirodhā vuṭṭhahantassa uppajjamānañca eteneva saṅgahitaṃ. Sā panāyaṃ phalasamāpatti	1491	
PA_atk-s05_03a:149_17	atthato lokuttarakusalānaṃ vipākabhūtā nibbānārammaṇā appanāti daṭṭhabbā.	1491	
PA_atk-s05_03a:150_0	Ke taṃ samāpajjanti, ke na samāpajjantīti? Sabbepi puthujjanā na samāpajjanti anadhigatattā.	150	
PA_atk-s05_03a:150_1	Tathā heṭṭhimā ariyā uparimaṃ, uparimāpi ariyā heṭṭhimaṃ na samāpajjantiyeva puggalantarabhāvūpagamanena	150	
PA_atk-s05_03a:150_2	paṭippassaddhabhāvato. Attano eva phalaṃ te te ariyā samāpajjanti. Keci pana “sotāpannasakadāgāmino	150	
PA_atk-s05_03a:150_3	phalasamāpattiṃ na samāpajjanti, uparimā dveyeva samāpajjanti samādhismiṃ paripūrakāribhāvato”ti	150	
PA_atk-s05_03a:150_4	vadanti. Taṃ akāraṇaṃ puthujjanassāpi attanā paṭiladdhalokiyasamādhisamāpajjanato.	150	
PA_atk-s05_03a:150_5	Kiṃ vā ettha kāraṇacintāya? Vuttañhetaṃ paṭisambhidāyaṃ “katamā dasa saṅkhārupekkhā	150	
PA_atk-s05_03a:150_6	vipassanāvasena uppajjanti, katame dasa gotrabhudhammā vipassanāvasena uppajjantī”ti	150	
PA_atk-s05_03a:150_7	imesaṃ pañhānaṃ vissajjane sotāpattiphalasamāpattatthāya sakadāgāmiphalasamāpattatthāyāti	150	
PA_atk-s05_03a:150_8	tesampi ariyānaṃ phalasamāpattisamāpajjanaṃ vuttaṃ. Tasmā sabbepi ariyā yathāsakaṃ	150	
PA_atk-s05_03a:150_9	phalaṃ samāpajjantīti niṭṭhamettha gantabbaṃ.	150	
PA_atk-s05_03a:151_0	Kasmā pana te samāpajjantīti? Diṭṭhadhammasukhavihāratthaṃ. Yathā hi rājāno rajjasukhaṃ,	151	
PA_atk-s05_03a:151_1	devatā dibbasukhaṃ anubhavanti, evaṃ ariyā “lokuttarasukhaṃ anubhavissāmā”ti addhānaparicchedaṃ	151	
PA_atk-s05_03a:151_2	katvā icchitakkhaṇe phalasamāpattiṃ samāpajjanti.	151	
PA_atk-s05_03a:152_0	Kathañcassā samāpajjanaṃ, kathaṃ ṭhānaṃ, kathaṃ vuṭṭhānanti? Dvīhi tāva ākārehi assā	152	
PA_atk-s05_03a:152_1	samāpajjanaṃ hoti nibbānato aññassa ārammaṇassa amanasikārā, nibbānassa ca manasikārā. Yathāha –	152	
PA_atk-s05_03a:153	“Dve kho, āvuso, paccayā animittāya cetovimuttiyā samāpattiyā, sabbanimittānañca amanasikāro, animittāya ca dhātuyā manasikāro”ti.	15	
PA_atk-s05_03a:154_0	Ayaṃ panettha samāpajjanakkamo – phalasamāpattitthikena ariyasāvakena rahogatena	154	
PA_atk-s05_03a:154_1	paṭisallīnena udayabbayādivasena saṅkhārā vipassitabbā. Tassevaṃ pavattānupubbavipassanasseva	154	
PA_atk-s05_03a:154_2	saṅkhārārammaṇagotrabhuñāṇānantaraṃ phalasamāpattivasena nirodhe cittamappeti, phalasamāpattininnabhāvena	154	
PA_atk-s05_03a:154_3	ca sekkhassāpi phalameva uppajjati, na maggo. Ye pana vadanti “sotāpanno attano phalasamāpattiṃ	154	
PA_atk-s05_03a:154_4	samāpajjissāmīti vipassanaṃ vaḍḍhetvā sakadāgāmī hoti, sakadāgāmī ca anāgāmī”ti.	154	
PA_atk-s05_03a:154_5	Te vattabbā – evaṃ sante anāgāmī arahā bhavissati, arahā ca paccekabuddho, paccekabuddho	154	
PA_atk-s05_03a:154_6	ca sambuddhoti āpajjeyya, tasmā yathābhinivesaṃ yathājjhāsayaṃ vipassanā atthaṃ sādhetīti	154	
PA_atk-s05_03a:154_7	sekkhassāpi phalameva uppajjati, na maggo. Phalampi tassa sace anena paṭhamajjhāniko	154	
PA_atk-s05_03a:154_8	maggo adhigato, paṭhamajjhānikameva uppajjati. Sace dutiyādīsu aññatarajjhāniko,	154	
PA_atk-s05_03a:154_9	dutiyādīsu aññatarajjhānikamevāti.	154	
PA_atk-s05_03a:155_0	Kasmā panettha gotrabhuñāṇaṃ maggañāṇapurecārikaṃ viya nibbānārammaṇaṃ na hotīti?	155	
PA_atk-s05_03a:155_1	Phalañāṇānaṃ aniyyānikabhāvato. Ariyamaggadhammāyeva hi niyyānikā. Vuttañhetaṃ “katame	155	
PA_atk-s05_03a:155_2	dhammā niyyānikā? Cattāro ariyamaggā apariyāpannā”ti. Tasmā ekanteneva niyyānikabhāvassa	155	
PA_atk-s05_03a:155_3	ubhato vuṭṭhānabhāvena pavattamānassa anantarapaccayabhūtena ñāṇena nimittato vuṭṭhiteneva	155	
PA_atk-s05_03a:155_4	bhavitabbanti tassa nibbānārammaṇatā yuttā, na pana ariyamaggassa bhāvitattā tassa	155	
PA_atk-s05_03a:155_5	vipākabhāvena pavattamānānaṃ kilesānaṃ asamucchindanato aniyyānikattā avuṭṭhānasabhāvānaṃ	155	
PA_atk-s05_03a:155_6	phalañāṇānaṃ purecārikañāṇassa kadācipi nibbānārammaṇatā ubhayattha anulomañāṇānaṃ	155	
PA_atk-s05_03a:155_7	atulyākārato. Ariyamaggavīthiyañhi anulomañāṇāni anibbiddhapubbānaṃ thūlathūlānaṃ	155	
PA_atk-s05_03a:155_8	lobhakkhandhādīnaṃ sātisayaṃ padālanena lokiyañāṇena ukkaṃsapāramippattāni maggañāṇānukūlāni	155	
PA_atk-s05_03a:155_9	uppajjanti, phalasamāpattivīthiyaṃ pana tāni tāni tena tena maggena tesaṃ tesaṃ kilesānaṃ	155	
PA_atk-s05_03a:155_10	samucchinnattā tattha nirussukkāni kevalaṃ ariyānaṃ phalasamāpattisukhasamaṅgibhāvassa	1551	
PA_atk-s05_03a:155_11	parikammamattāni hutvā uppajjantīti na tesaṃ kutoci vuṭṭhānasambhavo, yato tesaṃ	1551	
PA_atk-s05_03a:155_12	pariyosāne ñāṇaṃ saṅkhāranimittaṃ vuṭṭhānato nibbānārammaṇaṃ siyā. Evañca katvā sekkhassa	1551	
PA_atk-s05_03a:155_13	attano phalasamāpattivaḷañjanatthāya udayabbayādivasena saṅkhāre sammasantassa vipassanāñāṇānupubbāya	1551	
PA_atk-s05_03a:155_14	phalameva uppajjati, na maggoti ayañca attho samatthito hoti. Evaṃ tāva phalasamāpattiyā	1551	
PA_atk-s05_03a:155_15	samāpajjanaṃ veditabbaṃ.	1551	
PA_atk-s05_03a:156	“Tayo kho, āvuso, paccayā animittāya cetovimuttiyā ṭhitiyā, sabbanimittānaṃ amanasikāro, animittāya ca dhātuyā manasikāro, pubbe ca abhisaṅkhāro”ti –	15	
PA_atk-s05_03a:157_0	Vacanato panassā tīhākārehi ṭhānaṃ hoti. Tattha pubbe ca abhisaṅkhāroti samāpattito	157	
PA_atk-s05_03a:157_1	pubbe kālaparicchedo. “Asukasmiṃ nāma kāle vuṭṭhahissāmī”ti paricchinnattā hissā	157	
PA_atk-s05_03a:157_2	yāva so kālo nāgacchati, tāva vuṭṭhānaṃ na hoti.	157	
PA_atk-s05_03a:158	“Dve kho, āvuso, paccayā animittāya cetovimuttiyā vuṭṭhānassa, sabbanimittānañca manasikāro, animittāya ca dhātuyā amanasikāro”ti –	15	
PA_atk-s05_03a:159_0	Vacanato panassā dvīhākārehi vuṭṭhānaṃ hoti. Tattha sabbanimittānanti rūpanimittavedanāsaññāsaṅkhāraviññāṇanimittānaṃ.	159	
PA_atk-s05_03a:159_1	Kāmañca na sabbānevetāni ekato manasi karoti, sabbasaṅgāhikavasena panevaṃ vuttaṃ.	159	
PA_atk-s05_03a:159_2	Tasmā yaṃ bhavaṅgassa ārammaṇaṃ, tassa manasikaraṇena phalasamāpattito vuṭṭhānaṃ	159	
PA_atk-s05_03a:159_3	hotīti evaṃ assā vuṭṭhānaṃ veditabbaṃ. Tayidaṃ evamidha samāpajjanavuṭṭhānaṃ arahattaphalabhūtaṃ –	159	
PA_atk-s05_03a:160	“Paṭippassaddhadarathaṃ, amatārammaṇaṃ subhaṃ;	16	
PA_atk-s05_03a:161	Vantalokāmisaṃ santaṃ, sāmaññaphalamuttamaṃ”.	16	
PA_atk-s05_03a:162	Iti vuttaṃ sātātisātaṃ vimuttisukhaṃ paṭisaṃvedesi. Tena vuttaṃ – “vimuttisukhapaṭisaṃvedīti vimuttisukhaṃ phalasamāpattisukhaṃ paṭisaṃvediyamāno nisinno hotīti attho”ti.	16	
PA_atk-s05_03a:163_0	Athāti adhikāratthe nipāto. Khoti padapūraṇe. Tesu adhikāratthena athāti iminā vimuttisukhapaṭisaṃvedanato	163	
PA_atk-s05_03a:163_1	aññaṃ adhikāraṃ dasseti. Ko panesoti? Paṭiccasamuppādamanasikāro. Athāti vā pacchāti	163	
PA_atk-s05_03a:163_2	etasmiṃ atthe nipāto, tena “tassa sattāhassa accayenā”ti vakkhamānameva atthaṃ joteti.	163	
PA_atk-s05_03a:163_3	Tassa sattāhassāti pallaṅkasattāhassa. Accayenāti apagamena. Tamhā samādhimhāti arahattaphalasamādhito.	163	
PA_atk-s05_03a:163_4	Idha pana ṭhatvā paṭipāṭiyā satta sattāhāni dassetabbānīti keci tāni vitthārayiṃsu.	163	
PA_atk-s05_03a:163_5	Mayaṃ pana tāni khandhakapāṭhena imissā udānapāḷiyā avirodhadassanamukhena parato	163	
PA_atk-s05_03a:163_6	vaṇṇayissāma. Rattiyāti avayavasambandhe sāmivacanaṃ. Paṭhamanti accantasaṃyogatthe	163	
PA_atk-s05_03a:163_7	upayogavacanaṃ. Bhagavā hi tassā rattiyā sakalampi paṭhamaṃ yāmaṃ teneva manasikārena yutto ahosīti.	163	
PA_atk-s05_03a:164_0	Paṭiccasamuppādanti paccayadhammaṃ. Avijjādayo hi paccayadhammā paṭiccasamuppādo.	164	
PA_atk-s05_03a:164_1	Kathamidaṃ jānitabbanti ce? Bhagavato vacanena. Bhagavatā hi “tasmātihānanda, eseva	164	
PA_atk-s05_03a:164_2	hetu, etaṃ nidānaṃ, esa samudayo, esa paccayo jarāmaraṇassa, yadidaṃ jāti…pe… saṅkhārānaṃ,	164	
PA_atk-s05_03a:164_3	yadidaṃ avijjā”ti evaṃ avijjādayo hetūti vuttā. Yathā dvādasa paccayā dvādasa paṭiccasamuppādāti.	164	
PA_atk-s05_03a:165_0	Tatrāyaṃ vacanattho – aññamaññaṃ paṭicca paṭimukhaṃ katvā kāraṇasamavāyaṃ appaṭikkhipitvā	165	
PA_atk-s05_03a:165_1	sahite uppādetīti paṭiccasamuppādo. Atha vā paṭicca paccetabbaṃ paccayārahataṃ paccayaṃ	165	
PA_atk-s05_03a:165_2	paṭigantvā na vinā tena sambandhassa uppādo paṭiccasamuppādo. Paṭiccasamuppādoti	165	
PA_atk-s05_03a:165_3	cettha samuppādapadaṭṭhānavacanaviññeyyo phalassa uppādanasamatthatāyutto hetu, na	165	
PA_atk-s05_03a:165_4	paṭiccasamuppattimattaṃ veditabbaṃ. Atha vā paccetuṃ arahanti naṃ paṇḍitāti paṭicco,	165	
PA_atk-s05_03a:165_5	sammā sayameva vā uppādetīti samuppādo, paṭicco ca so samuppādo cāti paṭiccasamuppādoti	165	
PA_atk-s05_03a:165_6	evamettha attho daṭṭhabbo.	165	
PA_atk-s05_03a:166_0	Anulomanti “avijjāpaccayā saṅkhārā”tiādinā nayena vutto avijjādiko paccayākāro attanā	166	
PA_atk-s05_03a:166_1	kattabbakiccakaraṇato anulomoti vuccati. Atha vā ādito paṭṭhāya antaṃ pāpetvā vuttattā	166	
PA_atk-s05_03a:166_2	pavattiyā vā anulomato anulomo, taṃ anulomaṃ. Sādhukaṃ manasākāsīti sakkaccaṃ manasi	166	
PA_atk-s05_03a:166_3	akāsi. Yo yo paccayadhammo yassa yassa paccayuppannadhammassa yathā yathā hetupaccayādinā	166	
PA_atk-s05_03a:166_4	paccayabhāvena paccayo hoti, taṃ sabbaṃ aviparītaṃ aparihāpetvā anavasesato paccavekkhaṇavasena	166	
PA_atk-s05_03a:166_5	citte akāsīti attho. Yathā pana bhagavā paṭiccasamuppādānulomaṃ manasākāsi, taṃ saṅkhepena	166	
PA_atk-s05_03a:166_6	tāva dassetuṃ “iti imasmiṃ sati idaṃ hoti, imassuppādā idaṃ uppajjatī”ti vuttaṃ.	166	
PA_atk-s05_03a:167_0	Tattha itīti evaṃ, anena pakārenāti attho. Imasmiṃ sati idaṃ hotīti imasmiṃ avijjādike	167	
PA_atk-s05_03a:167_1	paccaye sati idaṃ saṅkhārādikaṃ phalaṃ hoti. Imassuppādā idaṃ uppajjatīti imassa	167	
PA_atk-s05_03a:167_2	avijjādikassa paccayassa uppādā idaṃ saṅkhārādikaṃ phalaṃ uppajjatīti attho. Imasmiṃ	167	
PA_atk-s05_03a:167_3	asati idaṃ na hoti, imassa nirodhā idaṃ nirujjhatīti avijjādīnaṃ abhāve saṅkhārādīnaṃ	167	
PA_atk-s05_03a:167_4	abhāvassa avijjādīnaṃ nirodhe saṅkhārādīnaṃ nirodhassa ca dutiyatatiyasuttavacanena	167	
PA_atk-s05_03a:167_5	etasmiṃ paccayalakkhaṇe niyamo dassito hoti – imasmiṃ sati eva, nāsati. Imassuppādā	167	
PA_atk-s05_03a:167_6	eva, nānuppādā. Anirodhā eva, na nirodhāti. Tenetaṃ lakkhaṇaṃ antogadhaniyamaṃ idha	167	
PA_atk-s05_03a:167_7	paṭiccasamuppādassa vuttanti daṭṭhabbaṃ. Nirodhoti ca avijjādīnaṃ virāgādhigamena	167	
PA_atk-s05_03a:167_8	āyatiṃ anuppādo appavatti. Tathā hi vuttaṃ – “avijjāya tveva asesavirāganirodhā saṅkhāranirodho”tiādi.	167	
PA_atk-s05_03a:167_9	Nirodhanirodhī ca uppādanirodhībhāvena vutto “imassa nirodhā idaṃ nirujjhatī”ti.	167	
PA_atk-s05_03a:168_0	Tenetaṃ dasseti – anirodho uppādo nāma, so cettha atthibhāvotipi vuccatīti. “Imasmiṃ	168	
PA_atk-s05_03a:168_1	sati idaṃ hotī”ti idameva hi lakkhaṇaṃ pariyāyantarena “imassa uppādā idaṃ uppajjatī”ti	168	
PA_atk-s05_03a:168_2	vadantena parena purimaṃ visesitaṃ hoti. Tasmā na dharamānataṃyeva sandhāya “imasmiṃ	168	
PA_atk-s05_03a:168_3	satī”ti vuttaṃ, atha kho maggena aniruddhabhāvañcāti viññāyati. Yasmā ca “imasmiṃ	168	
PA_atk-s05_03a:168_4	asati idaṃ na hoti, imassa nirodhā idaṃ nirujjhatī”ti dvidhāpi uddiṭṭhassa lakkhaṇassa	168	
PA_atk-s05_03a:168_5	niddesaṃ vadantena “avijjāya tveva asesavirāganirodhā saṅkhāranirodho”tiādinā nirodho	168	
PA_atk-s05_03a:168_6	eva vutto, tasmā natthibhāvopi nirodho evāti natthibhāvaviruddho atthibhāvo anirodhoti	168	
PA_atk-s05_03a:168_7	dassitaṃ hoti. Tena anirodhasaṅkhātena atthibhāvena uppādaṃ viseseti. Tato na idha	168	
PA_atk-s05_03a:168_8	atthibhāvamattaṃ uppādoti attho adhippeto, atha kho anirodhasaṅkhāto atthibhāvo cāti	168	
PA_atk-s05_03a:168_9	ayamattho vibhāvitoti. Evametaṃ lakkhaṇadvayavacanaṃ aññamaññavisesanavisesitabbabhāvena	168	
PA_atk-s05_03a:168_10	sātthakanti veditabbaṃ.	1681	
PA_atk-s05_03a:169_0	Ko panāyaṃ anirodho nāma, yo “atthibhāvo, uppādo”ti ca vuccatīti? Appahīnabhāvo ca,	169	
PA_atk-s05_03a:169_1	anibbattitaphalārahatāpahānehi phalānuppādanārahatā ca. Ye hi pahātabbā akusalā dhammā,	169	
PA_atk-s05_03a:169_2	tesaṃ ariyamaggena asamugghāṭitabhāvo ca. Ye pana na pahātabbā kusalābyākatā dhammā,	169	
PA_atk-s05_03a:169_3	yāni tesu saṃyojanāni akhīṇāsavānaṃ tesaṃ aparikkhīṇatā ca. Asamugghāṭitānusayatāya	169	
PA_atk-s05_03a:169_4	hi sasaṃyojanā khandhappavatti paṭiccasamuppādo. Tathā ca vuttaṃ –	169	
PA_atk-s05_03a:170_0	“Yāya ca, bhikkhave, avijjāya nivutassa bālassa yāya ca taṇhāya sampayuttassa ayaṃ	170	
PA_atk-s05_03a:170_1	kāyo samudāgato, sā ceva avijjā bālassa appahīnā, sā ca taṇhā aparikkhīṇā. Taṃ kissa	170	
PA_atk-s05_03a:170_2	hetu? Na, bhikkhave, bālo acari brahmacariyaṃ sammā dukkhakkhayāya, tasmā bālo kāyassa	170	
PA_atk-s05_03a:170_3	bhedā kāyūpago hoti, so kāyūpago samāno na parimuccati jātiyā jarāmaraṇenā”tiādi.	170	
PA_atk-s05_03a:171	Khīṇasaṃyojanānaṃ pana avijjāya abhāvato saṅkhārānaṃ, taṇhupādānānaṃ abhāvato upādānabhavānaṃ asambhavoti vaṭṭassa upacchedo paññāyissatīti. Tenevāha –	17	
PA_atk-s05_03a:172	“Channaṃ tveva, phagguṇa, phassāyatanānaṃ asesavirāganirodhā phassanirodho, phassanirodhā vedanānirodho”tiādi.	17	
PA_atk-s05_03a:173_0	Na hi aggamaggādhigamato uddhaṃ yāva parinibbānā saḷāyatanādīnaṃ appavatti. Atha	173	
PA_atk-s05_03a:173_1	kho natthitā nirodhasaddavacanīyatā khīṇasaṃyojanatāti nirodho vutto. Apica cirakatampi	173	
PA_atk-s05_03a:173_2	kammaṃ anibbattitaphalatāya appahīnāhāratāya ca phalārahaṃ santaṃ eva nāma hoti,	173	
PA_atk-s05_03a:173_3	na nibbattitaphalaṃ, nāpi pahīnāhāranti. Phaluppattipaccayānaṃ avijjāsaṅkhārādīnaṃ	173	
PA_atk-s05_03a:173_4	vuttanayeneva phalārahabhāvo anirodhoti veditabbo. Evaṃ aniruddhabhāveneva hi yena	173	
PA_atk-s05_03a:173_5	vinā phalaṃ na sambhavati, taṃ kāraṇaṃ atītantipi imasmiṃ satīti iminā vacanena vuttaṃ.	173	
PA_atk-s05_03a:173_6	Tatoyeva ca avusitabrahmacariyassa appavattidhammataṃ anāpanno paccayuppādo kālabhedaṃ	173	
PA_atk-s05_03a:173_7	anāmasitvā anivattanāya eva imassa uppādāti vutto. Atha vā avasesapaccayasamavāye	173	
PA_atk-s05_03a:173_8	avijjamānassapi vijjamānassa viya pageva vijjamānassa yā phaluppattiabhimukhatā,	173	
PA_atk-s05_03a:173_9	sā imassa uppādāti vuttā. Tathā hi tato phalaṃ uppajjatīti tadavatthaṃ kāraṇaṃ phalassa	173	
PA_atk-s05_03a:173_10	uppādanabhāvena uṭṭhitaṃ uppatitaṃ nāma hoti, na vijjamānampi atadavatthanti tadavatthatā uppādoti veditabbo.	1731	
PA_atk-s05_03a:174_0	Tattha satīti iminā vijjamānatāmattena paccayabhāvaṃ vadanto abyāpārataṃ paṭiccasamuppādassa	174	
PA_atk-s05_03a:174_1	dasseti. Uppādāti uppattidhammataṃ asabbakālabhāvitaṃ phaluppattiabhimukhatañca dīpento	174	
PA_atk-s05_03a:174_2	aniccataṃ paṭiccasamuppādassa dasseti. “Sati, nāsati, uppādā, na nirodhā”ti pana	174	
PA_atk-s05_03a:174_3	hetuatthehi bhummanissakkavacanehi samatthitaṃ nidānasamudayajātipabhavabhāvaṃ paṭiccasamuppādassa	174	
PA_atk-s05_03a:174_4	dasseti. Hetuatthatā cettha bhummavacane yassa bhāve tadavinābhāviphalassa bhāvo	174	
PA_atk-s05_03a:174_5	lakkhīyati, tattha pavattiyā veditabbā yathā “adhanānaṃ dhane ananuppadīyamāne dāliddiyaṃ	174	
PA_atk-s05_03a:174_6	vepullaṃ agamāsī”ti ca “nipphannesu sassesu subhikkhaṃ jāyatī”ti ca. Nissakkavacanassāpi	174	
PA_atk-s05_03a:174_7	hetuatthatā phalassa pabhave pakatiyañca pavattito yathā “kalalā hoti abbudaṃ, abbudā	174	
PA_atk-s05_03a:174_8	jāyatī pesī”ti ca “himavatā gaṅgā pabhavanti, siṅgato saro jāyatī”ti ca. Avijjādibhāve	174	
PA_atk-s05_03a:174_9	ca tadavinābhāvena saṅkhārādibhāvo lakkhīyati, avijjādīhi ca saṅkhārādayo pabhavanti	174	
PA_atk-s05_03a:174_10	pakariyanti cāti te tesaṃ pabhavo pakati ca, tasmā tadatthadīpanatthaṃ “imasmiṃ sati	1741	
PA_atk-s05_03a:174_11	imassa uppādā”ti hetuatthe bhummanissakkaniddesā katāti.	1741	
PA_atk-s05_03a:175_0	Yasmā cettha “imasmiṃ sati idaṃ hoti, imassuppādā idaṃ uppajjatī”ti saṅkhepena uddiṭṭhassa	175	
PA_atk-s05_03a:175_1	paṭiccasamuppādassa “avijjāpaccayā saṅkhārā”tiādiko niddeso, tasmā yathāvutto atthibhāvo	175	
PA_atk-s05_03a:175_2	uppādo ca tesaṃ tesaṃ paccayuppannadhammānaṃ paccayabhāvoti viññāyati. Na hi aniruddhatāsaṅkhātaṃ	175	
PA_atk-s05_03a:175_3	atthibhāvaṃ uppādañca anivattasabhāvatāsaṅkhātaṃ udayāvatthatāsaṅkhātaṃ vā “sati	175	
PA_atk-s05_03a:175_4	eva, nāsati, uppādā eva, na nirodhā”ti antogadhaniyamehi vacanehi abhihitaṃ muñcitvā	175	
PA_atk-s05_03a:175_5	añño paccayabhāvo nāma atthi, tasmā yathāvutto atthibhāvo uppādo ca paccayabhāvoti	175	
PA_atk-s05_03a:175_6	veditabbaṃ. Yepi paṭṭhāne āgatā hetuādayo catuvīsati paccayā, tepi etasseva paccayabhāvassa	175	
PA_atk-s05_03a:175_7	visesāti veditabbā. Iti yathā vitthārena anulomaṃ paṭiccasamuppādaṃ manasi akāsi,	175	
PA_atk-s05_03a:175_8	taṃ dassetuṃ, “yadidaṃ avijjāpaccayā saṅkhārā”tiādi vuttaṃ.	175	
PA_atk-s05_03a:176_0	Tattha yadidanti nipāto, tassa yo ayanti attho. Avijjāpaccayātiādīsu avindiyaṃ kāyaduccaritādiṃ	176	
PA_atk-s05_03a:176_1	vindatīti avijjā, vindiyaṃ kāyasucaritādiṃ na vindatīti avijjā, dhammānaṃ aviparītasabhāvaṃ	176	
PA_atk-s05_03a:176_2	aviditaṃ karotīti avijjā, antavirahite saṃsāre bhavādīsu satte javāpetīti avijjā,	176	
PA_atk-s05_03a:176_3	avijjamānesu javati vijjamānesu na javatīti avijjā, vijjāya paṭipakkhāti avijjā,	176	
PA_atk-s05_03a:176_4	sā “dukkhe aññāṇa”ntiādinā catubbidhā veditabbā. Paṭicca na vinā phalaṃ eti uppajjati	176	
PA_atk-s05_03a:176_5	ceva pavattati cāti paccayo, upakārakattho vā paccayo. Avijjā ca sā paccayo cāti	176	
PA_atk-s05_03a:176_6	avijjāpaccayo, tasmā avijjāpaccayā. Saṅkharontīti saṅkhārā, lokiyakusalākusalacetanā,	176	
PA_atk-s05_03a:176_7	sā puññāpuññāneñjābhisaṅkhāravasena tividhā veditabbā. Vijānātīti viññāṇaṃ, taṃ lokiyavipākaviññāṇavasena	176	
PA_atk-s05_03a:176_8	dvattiṃsavidhaṃ. Namatīti nāmaṃ, vedanādikkhandhattayaṃ. Ruppatīti rūpaṃ, bhūtarūpaṃ	176	
PA_atk-s05_03a:176_9	cakkhādiupādārūpañca. Āyatati āyatañca saṃsāradukkhaṃ nayatīti āyatanaṃ. Phusatīti	176	
PA_atk-s05_03a:176_10	phasso. Vedayatīti vedanā. Idampi dvayaṃ dvāravasena chabbidhaṃ, vipākavasena gahaṇe	1761	
PA_atk-s05_03a:176_11	chattiṃsavidhaṃ. Paritassatīti taṇhā, sā kāmataṇhādivasena saṅkhepato tividhā, vitthārato	1761	
PA_atk-s05_03a:176_12	aṭṭhuttarasatavidhā ca. Upādīyatīti upādānaṃ, taṃ kāmupādānādivasena catubbidhaṃ.	1761	
PA_atk-s05_03a:176_13	Bhavati bhāvayati cāti bhavo, so kammūpapattibhedato duvidho. Jananaṃ jāti. Jīraṇaṃ	1761	
PA_atk-s05_03a:176_14	jarā. Maranti tenāti maraṇaṃ. Socanaṃ soko. Paridevanaṃ paridevo. Dukkhayatīti dukkhaṃ,	1761	
PA_atk-s05_03a:176_15	uppādaṭṭhitivasena dvedhā khaṇatīti dukkhaṃ. Dumanassa bhāvo domanassaṃ. Bhuso āyāso	1761	
PA_atk-s05_03a:176_16	upāyāso. Sambhavantīti nibbattanti. Na kevalañca sokādīhiyeva, atha kho sabbapadehi	1761	
PA_atk-s05_03a:176_17	“sambhavantī”ti padassa yojanā kātabbā. Evañhi “avijjāpaccayā saṅkhārā sambhavantī”ti	1761	
PA_atk-s05_03a:176_18	paccayapaccayuppannavavatthānaṃ dassitaṃ hoti. Esa nayo sabbattha.	1761	
PA_atk-s05_03a:177_0	Tattha aññāṇalakkhaṇā avijjā, sammohanarasā, chādanapaccupaṭṭhānā, āsavapadaṭṭhānā.	177	
PA_atk-s05_03a:177_1	Abhisaṅkharaṇalakkhaṇā saṅkhārā, āyūhanarasā, saṃvidahanapaccupaṭṭhānā, avijjāpadaṭṭhānā.	177	
PA_atk-s05_03a:177_2	Vijānanalakkhaṇaṃ viññāṇaṃ, pubbaṅgamarasaṃ, paṭisandhipaccupaṭṭhānaṃ, saṅkhārapadaṭṭhānaṃ,	177	
PA_atk-s05_03a:177_3	vatthārammaṇapadaṭṭhānaṃ vā. Namanalakkhaṇaṃ nāmaṃ, sampayogarasaṃ, avinibbhogapaccupaṭṭhānaṃ,	177	
PA_atk-s05_03a:177_4	viññāṇapadaṭṭhānaṃ. Ruppanalakkhaṇaṃ rūpaṃ, vikiraṇarasaṃ, appaheyyabhāvapaccupaṭṭhānaṃ,	177	
PA_atk-s05_03a:177_5	viññāṇapadaṭṭhānaṃ. Āyatanalakkhaṇaṃ saḷāyatanaṃ, dassanādirasaṃ, vatthudvārabhāvapaccupaṭṭhānaṃ,	177	
PA_atk-s05_03a:177_6	nāmarūpapadaṭṭhānaṃ. Phusanalakkhaṇo phasso, saṅghaṭṭanaraso, saṅgatipaccupaṭṭhāno,	177	
PA_atk-s05_03a:177_7	saḷāyatanapadaṭṭhāno. Anubhavanalakkhaṇā vedanā, visayarasasambhogarasā, sukhadukkhapaccupaṭṭhānā,	177	
PA_atk-s05_03a:177_8	phassapadaṭṭhānā. Hetubhāvalakkhaṇā taṇhā, abhinandanarasā, atittibhāvapaccupaṭṭhānā,	177	
PA_atk-s05_03a:177_9	vedanāpadaṭṭhānā. Gahaṇalakkhaṇaṃ upādānaṃ, amuñcanarasaṃ, taṇhādaḷhattadiṭṭhipaccupaṭṭhānaṃ,	177	
PA_atk-s05_03a:177_10	taṇhāpadaṭṭhānaṃ. Kammakammaphalalakkhaṇo bhavo, bhavanabhāvanaraso, kusalākusalābyākatapaccupaṭṭhāno,	1771	
PA_atk-s05_03a:177_11	upādānapadaṭṭhāno. Tattha tattha bhave paṭhamābhinibbattilakkhaṇā jāti, niyyātanarasā,	1771	
PA_atk-s05_03a:177_12	atītabhavato idhuppannapaccupaṭṭhānā, dukkhavicittatāpaccupaṭṭhānā vā. Khandhaparipākalakkhaṇā	1771	
PA_atk-s05_03a:177_13	jarā, maraṇūpanayanarasā, yobbanavināsapaccupaṭṭhānā. Cutilakkhaṇaṃ maraṇaṃ, visaṃyogarasaṃ,	1771	
PA_atk-s05_03a:177_14	gativippavāsapaccupaṭṭhānaṃ. Antonijjhānalakkhaṇo soko, cetaso nijjhānaraso, anusocanapaccupaṭṭhāno.	1771	
PA_atk-s05_03a:177_15	Lālappanalakkhaṇo paridevo, guṇadosaparikittanaraso, sambhamapaccupaṭṭhāno. Kāyapīḷanalakkhaṇaṃ	1771	
PA_atk-s05_03a:177_16	dukkhaṃ, duppaññānaṃ domanassakaraṇarasaṃ, kāyikābādhapaccupaṭṭhānaṃ. Cittapīḷanalakkhaṇaṃ	1771	
PA_atk-s05_03a:177_17	domanassaṃ, manovighātanarasaṃ, mānasabyādhipaccupaṭṭhānaṃ. Cittaparidahanalakkhaṇo	1771	
PA_atk-s05_03a:177_18	upāyāso, nitthunanaraso, visādapaccupaṭṭhāno. Evamete avijjādayo lakkhaṇāditopi veditabbāti.	1771	
PA_atk-s05_03a:177_19	Ayamettha saṅkhepo, vitthāro pana sabbākārasampannaṃ vinicchayaṃ icchantena sammohavinodaniyā	1771	
PA_atk-s05_03a:177_20	vibhaṅgaṭṭhakathāya gahetabbo.	1772	
PA_atk-s05_03a:178_0	Evanti niddiṭṭhassa nidassanaṃ, tena avijjādīheva kāraṇehi, na issaranimmānādīhīti	178	
PA_atk-s05_03a:178_1	dasseti. Etassāti yathāvuttassa. Kevalassāti asammissassa sakalassa vā. Dukkhakkhandhassāti	178	
PA_atk-s05_03a:178_2	dukkhasamūhassa, na sattassa, nāpi jīvassa, nāpi subhasukhādīnaṃ. Samudayo hotīti	178	
PA_atk-s05_03a:178_3	nibbatti sambhavati.	178	
PA_atk-s05_03a:179_0	Etamatthaṃ viditvāti yvāyaṃ avijjādivasena saṅkhārādikassa dukkhakkhandhassa samudayo	179	
PA_atk-s05_03a:179_1	hotīti vutto, sabbākārena etamatthaṃ viditvā. Tāyaṃ velāyanti tāyaṃ tassa atthassa	179	
PA_atk-s05_03a:179_2	viditavelāyaṃ. Imaṃ udānaṃ udānesīti imaṃ tasmiṃ atthe vidite hetuno ca hetusamuppannadhammassa	179	
PA_atk-s05_03a:179_3	ca pajānanāya ānubhāvadīpakaṃ “yadā have pātubhavantī”tiādikaṃ somanassasampayuttañāṇasamuṭṭhānaṃ	179	
PA_atk-s05_03a:179_4	udānaṃ udānesi, attamanavācaṃ nicchāresīti vuttaṃ hoti.	179	
PA_atk-s05_03a:180_0	Tassattho – yadāti yasmiṃ kāle. Haveti byattanti imasmiṃ atthe nipāto. Keci pana	180	
PA_atk-s05_03a:180_1	“haveti āhave yuddhe”ti atthaṃ vadanti, “yodhetha māraṃ paññāvudhenā”ti vacanato	180	
PA_atk-s05_03a:180_2	kilesamārena yujjhanasamayeti tesaṃ adhippāyo. Pātubhavantīti uppajjanti. Dhammāti	180	
PA_atk-s05_03a:180_3	anulomapaccayākārapaṭivedhasādhakā bodhipakkhiyadhammā. Atha vā pātubhavantīti pakāsenti,	180	
PA_atk-s05_03a:180_4	abhisamayavasena byattā pākaṭā honti. Dhammāti catuariyasaccadhammā, ātāpo vuccati	180	
PA_atk-s05_03a:180_5	kilesasantāpanaṭṭhena vīriyaṃ. Ātāpinoti sammappadhānavīriyavato. Jhāyatoti ārammaṇūpanijjhānena	180	
PA_atk-s05_03a:180_6	lakkhaṇūpanijjhānena jhāyantassa. Brāhmaṇassāti bāhitapāpassa khīṇāsavassa. Athassa	180	
PA_atk-s05_03a:180_7	kaṅkhā vapayanti sabbāti athassa evaṃ pātubhūtadhammassa yā etā “ko nu kho, bhante,	180	
PA_atk-s05_03a:180_8	phusatīti. No kallo pañhoti bhagavā avocā”tiādinā nayena, “katamaṃ nu kho, bhante,	180	
PA_atk-s05_03a:180_9	jarāmaraṇaṃ, kassa ca panidaṃ jarāmaraṇanti. No kallo pañhoti bhagavā avocā”tiādinā	180	
PA_atk-s05_03a:180_10	nayena paccayākāre kaṅkhā vuttā, yā ca paccayākārasseva appaṭividdhattā “ahosiṃ nu	1801	
PA_atk-s05_03a:180_11	kho ahaṃ atītamaddhāna”ntiādinā soḷasa kaṅkhā āgatā. Tā sabbā vapayanti apagacchanti	1801	
PA_atk-s05_03a:180_12	nirujjhanti. Kasmā? Yato pajānāti sahetudhammaṃ, yasmā avijjādikena hetunā sahetukaṃ	1801	
PA_atk-s05_03a:180_13	imaṃ saṅkhārādikaṃ kevalaṃ dukkhakkhandhadhammaṃ pajānāti aññāsi paṭivijjhīti.	1801	
PA_atk-s05_03a:181_0	Kadā panassa bodhipakkhiyadhammā catusaccadhammā vā pātubhavanti uppajjanti pakāsenti	181	
PA_atk-s05_03a:181_1	vā? Vipassanāmaggañāṇesu. Tattha vipassanāñāṇasampayuttā satiādayo vipassanāñāṇañca	181	
PA_atk-s05_03a:181_2	yathārahaṃ attano visayesu tadaṅgappahānavasena subhasaññādike pajahantā kāyānupassanādivasena	181	
PA_atk-s05_03a:181_3	visuṃ visuṃ uppajjanti, maggakkhaṇe pana te nibbānamālambitvā samucchedavasena paṭipakkhe	181	
PA_atk-s05_03a:181_4	pajahantā catūsupi ariyasaccesu asammohappaṭivedhasādhanavasena sakideva uppajjanti.	181	
PA_atk-s05_03a:181_5	Evaṃ tāvettha bodhipakkhiyadhammānaṃ uppajjanaṭṭhena pātubhāvo veditabbo.	181	
PA_atk-s05_03a:182_0	Ariyasaccadhammānaṃ pana lokiyānaṃ vipassanākkhaṇe vipassanāya ārammaṇakaraṇavasena,	182	
PA_atk-s05_03a:182_1	lokuttarānaṃ tadadhimuttatāvasena, maggakkhaṇe nirodhasaccassa ārammaṇābhisamayavasena,	182	
PA_atk-s05_03a:182_2	sabbesampi kiccābhisamayavasena pākaṭabhāvato pakāsanaṭṭhena pātubhāvo veditabbo.	182	
PA_atk-s05_03a:183_0	Iti bhagavā satipi sabbākārena sabbadhammānaṃ attano ñāṇassa pākaṭabhāve paṭiccasamuppādamukhena	183	
PA_atk-s05_03a:183_1	vipassanābhinivesassa katattā nipuṇagambhīrasududdasatāya paccayākārassa taṃ paccavekkhitvā	183	
PA_atk-s05_03a:183_2	uppannabalavasomanasso paṭipakkhasamucchedavibhāvanena saddhiṃ attano tadabhisamayānubhāvadīpakamevettha udānaṃ udānesīti.	183	
PA_atk-s05_03a:184_0	Ayampi udāno vutto bhagavatā iti me sutanti ayaṃ pāḷi kesuciyeva potthakesu dissati.	184	
PA_atk-s05_03a:184_1	Tattha ayampīti pisaddo “idampi buddhe ratanaṃ paṇītaṃ, ayampi pārājiko hotī”tiādīsu	184	
PA_atk-s05_03a:184_2	viya sampiṇḍanattho, tena uparimaṃ sampiṇḍeti. Vuttoti ayaṃ vuttasaddo kesohāraṇavappanavāpasamīkaraṇajīvitavuttipamuttabhāvapāvacanabhāvena	184	
PA_atk-s05_03a:184_3	pavattana ajjhenakathanādīsu dissati. Tathā hesa “kāpaṭiko māṇavo daharo vuttasiro”tiādīsu kesohāraṇe āgato.	184	
PA_atk-s05_03a:185	“Gāvo tassa pajāyanti, khette vuttaṃ virūhati;	18	
PA_atk-s05_03a:186	Vuttānaṃ phalamasnāti, yo mittānaṃ na dubbhatī”ti. –	18	
PA_atk-s05_03a:187_0	Ādīsu vappane. “No ca kho paṭivutta”ntiādīsu aṭṭhadaṇḍakādīhi vāpasamīkaraṇe. “Pannalomo	187	
PA_atk-s05_03a:187_1	paradattavutto migabhūtena cetasā viharāmī”tiādīsu jīvitavuttiyaṃ. “Paṇḍupalāso bandhanā	187	
PA_atk-s05_03a:187_2	pavutto abhabbo haritattāyā”tiādīsu bandhanato pamuttabhāve. “Gītaṃ vuttaṃ samīhita”ntiādīsu	187	
PA_atk-s05_03a:187_3	pāvacanabhāvena pavattite. “Vutto pārāyaṇo”tiādīsu ajjhene. “Vuttaṃ kho panetaṃ bhagavatā	187	
PA_atk-s05_03a:187_4	‘dhammadāyādā me, bhikkhave, bhavatha, mā āmisadāyādā”’tiādīsu kathane. Idhāpi kathane	187	
PA_atk-s05_03a:187_5	eva daṭṭhabbo, tena ayampi udāno bhāsitoti attho. Itīti evaṃ. Me sutanti padadvayassa	187	
PA_atk-s05_03a:187_6	attho nidānavaṇṇanāyaṃ sabbākārato vuttoyeva. Pubbe “evaṃ me suta”nti nidānavasena	187	
PA_atk-s05_03a:187_7	vuttoyeva hi attho idha nigamanavasena “iti me suta”nti puna vutto. Vuttasseva hi	187	
PA_atk-s05_03a:187_8	atthassa puna vacanaṃ nigamananti. Itisaddassa atthuddhāro evaṃ-saddena samānatthatāya	187	
PA_atk-s05_03a:187_9	“evaṃ me suta”nti ettha viya, atthayojanā ca itivuttakavaṇṇanāya amhehi pakāsitāyevāti	187	
PA_atk-s05_03a:187_10	tattha vuttanayeneva veditabboti.	1871	
PA_atk-s05_03a:188	Paramatthadīpaniyā khuddakanikāyaṭṭhakathāya	18	
PA_atk-s05_03a:189	Udānasaṃvaṇṇanāpaṭhamabodhisuttavaṇṇanā niṭṭhitā.	18	
PA_atk-s05_03a:190	2. Dutiyabodhisuttavaṇṇanā	19	
PA_atk-s05_03a:191_0	2. Dutiye paṭilomanti “avijjānirodhā saṅkhāranirodho”tiādinā nayena vutto avijjādikoyeva	191	
PA_atk-s05_03a:191_1	paccayākāro anuppādanirodhena nirujjhamāno attano kattabbakiccassa akaraṇato paṭilomoti	191	
PA_atk-s05_03a:191_2	vuccati. Pavattiyā vā vilomanato paṭilomo, antato pana majjhato vā paṭṭhāya ādiṃ	191	
PA_atk-s05_03a:191_3	pāpetvā avuttattā ito aññenatthenettha paṭilomatā na yujjati. Paṭilomanti ca “visamaṃ	191	
PA_atk-s05_03a:191_4	candasūriyā parivattantī”tiādīsu viya bhāvanapuṃsakaniddeso. Imasmiṃ asati idaṃ na	191	
PA_atk-s05_03a:191_5	hotīti imasmiṃ avijjādike paccaye asati maggena pahīne idaṃ saṅkhārādikaṃ phalaṃ	191	
PA_atk-s05_03a:191_6	na hoti nappavattati. Imassa nirodhā idaṃ nirujjhatīti imassa avijjādikassa paccayassa	191	
PA_atk-s05_03a:191_7	nirodhā maggena anuppattidhammataṃ āpāditattā idaṃ saṅkhārādikaṃ phalaṃ nirujjhati,	191	
PA_atk-s05_03a:191_8	nappavattatīti attho. Idhāpi yathā “imasmiṃ sati idaṃ hoti, imassuppādā idaṃ uppajjatī”ti	191	
PA_atk-s05_03a:191_9	ettha “imasmiṃ satiyeva, nāsati, imassa uppādā eva, na nirodhā”ti antogadhaniyamatā	191	
PA_atk-s05_03a:191_10	dassitā. Evaṃ imasmiṃ asatiyeva, na sati, imassa nirodhā eva, na uppādāti antogadhaniyamatālakkhaṇā	1911	
PA_atk-s05_03a:191_11	dassitāti veditabbaṃ. Sesamettha yaṃ vattabbaṃ, taṃ paṭhamabodhisuttavaṇṇanāya vuttanayānusārena veditabbaṃ.	1911	
PA_atk-s05_03a:192_0	Evaṃ yathā bhagavā paṭilomapaṭiccasamuppādaṃ manasi akāsi, taṃ saṅkhepena dassetvā	192	
PA_atk-s05_03a:192_1	idāni vitthārena dassetuṃ “avijjānirodhā saṅkhāranirodho”tiādi vuttaṃ. Tattha avijjānirodhāti	192	
PA_atk-s05_03a:192_2	ariyamaggena avijjāya anavasesanirodhā, anusayappahānavasena aggamaggena avijjāya	192	
PA_atk-s05_03a:192_3	accantasamugghāṭatoti attho. Yadipi heṭṭhimamaggehi pahīyamānā avijjā accantasamugghāṭavaseneva	192	
PA_atk-s05_03a:192_4	pahīyati, tathāpi na anavasesato pahīyati. Apāyagāminiyā hi avijjā paṭhamamaggena	192	
PA_atk-s05_03a:192_5	pahīyati. Tathā sakideva imasmiṃ loke sabbattha ca anariyabhūmiyaṃ upapattipaccayabhūtā	192	
PA_atk-s05_03a:192_6	avijjā yathākkamaṃ dutiyatatiyamaggehi pahīyati, na itarāti. Arahattamaggeneva hi	192	
PA_atk-s05_03a:192_7	sā anavasesaṃ pahīyatīti. Saṅkhāranirodhoti saṅkhārānaṃ anuppādanirodho hoti. Evaṃ	192	
PA_atk-s05_03a:192_8	niruddhānaṃ pana saṅkhārānaṃ nirodhā viññāṇaṃ, viññāṇādīnañca nirodhā nāmarūpādīni	192	
PA_atk-s05_03a:192_9	niruddhāni eva hontīti dassetuṃ “saṅkhāranirodhā viññāṇanirodho”tiādiṃ vatvā “evametassa	192	
PA_atk-s05_03a:192_10	kevalassa dukkhakkhandhassa nirodho hotī”ti vuttaṃ. Tattha yaṃ vattabbaṃ, taṃ heṭṭhā vuttanayameva.	1921	
PA_atk-s05_03a:193_0	Apicettha kiñcāpi “avijjānirodhā saṅkhāranirodho, saṅkhāranirodhā viññāṇanirodho”ti	193	
PA_atk-s05_03a:193_1	ettāvatāpi sakalassa dukkhakkhandhassa anavasesato nirodho vutto hoti, tathāpi yathā	193	
PA_atk-s05_03a:193_2	anulome yassa yassa paccayadhammassa atthitāya yo yo paccayuppannadhammo na nirujjhati	193	
PA_atk-s05_03a:193_3	pavattati evāti imassa atthassa dassanatthaṃ “avijjāpaccayā saṅkhārā…pe… samudayo	193	
PA_atk-s05_03a:193_4	hotī”ti vuttaṃ. Evaṃ tappaṭipakkhato tassa tassa paccayadhammassa abhāve so so paccayuppannadhammo	193	
PA_atk-s05_03a:193_5	nirujjhati nappavattatīti dassanatthaṃ idha “avijjānirodhā saṅkhāranirodho, saṅkhāranirodhā	193	
PA_atk-s05_03a:193_6	viññāṇanirodho…pe… dukkhakkhandhassa nirodho hotī”ti vuttaṃ, na pana anulome viya	193	
PA_atk-s05_03a:193_7	kālattayapariyāpannassa dukkhakkhandhassa nirodhadassanatthaṃ. Anāgatasseva hi ariyamaggabhāvanāya	193	
PA_atk-s05_03a:193_8	asati uppajjanārahassa dukkhakkhandhassa ariyamaggabhāvanāya nirodho icchitoti ayampi viseso veditabbo.	193	
PA_atk-s05_03a:194_0	Etamatthaṃ viditvāti yvāyaṃ “avijjānirodhādivasena saṅkhārādikassa dukkhakkhandhassa	194	
PA_atk-s05_03a:194_1	nirodho hotī”ti vutto, sabbākārena etamatthaṃ viditvā. Imaṃ udānaṃ udānesīti imasmiṃ	194	
PA_atk-s05_03a:194_2	atthe vidite “avijjānirodhā saṅkhāranirodho”ti evaṃ pakāsitassa avijjādīnaṃ paccayānaṃ	194	
PA_atk-s05_03a:194_3	khayassa avabodhānubhāvadīpakaṃ udānaṃ udānesīti attho.	194	
PA_atk-s05_03a:195_0	Tatrāyaṃ saṅkhepattho – yasmā avijjādīnaṃ paccayānaṃ anuppādanirodhasaṅkhātaṃ khayaṃ	195	
PA_atk-s05_03a:195_1	avedi aññāsi paṭivijjhi, tasmā etassa vuttanayena ātāpino jhāyato brāhmaṇassa vuttappakārā	195	
PA_atk-s05_03a:195_2	bodhipakkhiyadhammā catusaccadhammā vā pātubhavanti uppajjanti pakāsenti vā. Atha	195	
PA_atk-s05_03a:195_3	yā paccayanirodhassa sammā aviditattā uppajjeyyuṃ pubbe vuttappabhedā kaṅkhā, tā	195	
PA_atk-s05_03a:195_4	sabbāpi vapayanti nirujjhantīti. Sesaṃ heṭṭhā vuttanayameva.	195	
PA_atk-s05_03a:196	Dutiyabodhisuttavaṇṇanā niṭṭhitā.	19	
PA_atk-s05_03a:197	3. Tatiyabodhisuttavaṇṇanā	19	
PA_atk-s05_03a:198_0	3. Tatiye anulomapaṭilomanti anulomañca paṭilomañca, yathāvuttaanulomavasena ceva	198	
PA_atk-s05_03a:198_1	paṭilomavasena cāti attho. Nanu ca pubbepi anulomavasena paṭilomavasena ca paṭiccasamuppāde	198	
PA_atk-s05_03a:198_2	manasikārappavatti suttadvaye vuttā, idha kasmā punapi tadubhayavasena manasikārappavatti	198	
PA_atk-s05_03a:198_3	vuccatīti? Tadubhayavasena tatiyavāraṃ tattha manasikārassa pavattitattā. Kathaṃ	198	
PA_atk-s05_03a:198_4	pana tadubhayavasena manasikāro pavattito? Na hi sakkā apubbaṃ acarimaṃ anulomapaṭilomaṃ	198	
PA_atk-s05_03a:198_5	paṭiccasamuppādassa manasikāraṃ pavattetunti? Na kho panetaṃ evaṃ daṭṭhabbaṃ “tadubhayaṃ	198	
PA_atk-s05_03a:198_6	ekajjhaṃ manasākāsī”ti, atha kho vārena. Bhagavā hi paṭhamaṃ anulomavasena paṭiccasamuppādaṃ	198	
PA_atk-s05_03a:198_7	manasi karitvā tadanurūpaṃ paṭhamaṃ udānaṃ udānesi. Dutiyampi paṭilomavasena taṃ	198	
PA_atk-s05_03a:198_8	manasi karitvā tadanurūpameva udānaṃ udānesi. Tatiyavāre pana kālena anulomaṃ kālena	198	
PA_atk-s05_03a:198_9	paṭilomaṃ manasikaraṇavasena anulomapaṭilomaṃ manasi akāsi. Tena vuttaṃ – “anulomapaṭilomanti	198	
PA_atk-s05_03a:198_10	anulomañca paṭilomañca, yathāvuttaanulomavasena ceva paṭilomavasena cā”ti. Iminā	1981	
PA_atk-s05_03a:198_11	manasikārassa paguṇabalavabhāvo ca vasībhāvo ca pakāsito hoti. Ettha ca “anulomaṃ	1981	
PA_atk-s05_03a:198_12	manasi karissāmi, paṭilomaṃ manasi karissāmi, anulomapaṭilomaṃ manasi karissāmī”ti	1981	
PA_atk-s05_03a:198_13	evaṃ pavattānaṃ pubbābhogānaṃ vasena nesaṃ vibhāgo veditabbo.	1981	
PA_atk-s05_03a:199_0	Tattha avijjāya tvevāti avijjāya tu eva. Asesavirāganirodhāti virāgasaṅkhātena maggena	199	
PA_atk-s05_03a:199_1	asesanirodhā, aggamaggena anavasesaanuppādappahānāti attho. Saṅkhāranirodhoti sabbesaṃ	199	
PA_atk-s05_03a:199_2	saṅkhārānaṃ anavasesaṃ anuppādanirodho. Heṭṭhimena hi maggattayena keci saṅkhārā	199	
PA_atk-s05_03a:199_3	nirujjhanti, keci na nirujjhanti avijjāya sāvasesanirodhā. Aggamaggena panassā anavasesanirodhā	199	
PA_atk-s05_03a:199_4	na keci saṅkhārā na nirujjhantīti.	199	
PA_atk-s05_03a:200_0	Etamatthaṃ viditvāti yvāyaṃ avijjādivasena saṅkhārādikassa dukkhakkhandhassa samudayo	200	
PA_atk-s05_03a:200_1	nirodho ca avijjādīnaṃ samudayā nirodhā ca hotīti vutto, sabbākārena etamatthaṃ viditvā.	200	
PA_atk-s05_03a:200_2	Imaṃ udānaṃ udānesīti idaṃ yena maggena yo dukkhakkhandhassa samudayanirodhasaṅkhāto	200	
PA_atk-s05_03a:200_3	attho kiccavasena ārammaṇakiriyāya ca vidito, tassa ariyamaggassa ānubhāvadīpakaṃ	200	
PA_atk-s05_03a:200_4	vuttappakāraṃ udānaṃ udānesīti attho.	200	
PA_atk-s05_03a:201_0	Tatrāyaṃ saṅkhepattho – yadā have pātubhavanti dhammā ātāpino jhāyato brāhmaṇassa,	201	
PA_atk-s05_03a:201_1	tadā so brāhmaṇo tehi uppannehi bodhipakkhiyadhammehi yassa vā ariyamaggassa catusaccadhammā	201	
PA_atk-s05_03a:201_2	pātubhūtā, tena ariyamaggena vidhūpayaṃ tiṭṭhati mārasenaṃ, “kāmā te paṭhamā senā”tiādinā	201	
PA_atk-s05_03a:201_3	nayena vuttappakāraṃ mārasenaṃ vidhūpayanto vidhamento viddhaṃsento tiṭṭhati. Kathaṃ?	201	
PA_atk-s05_03a:201_4	Sūriyova obhāsayamantalikkhaṃ, yathā sūriyo abbhuggato attano pabhāya antalikkhaṃ	201	
PA_atk-s05_03a:201_5	obhāsentova andhakāraṃ vidhamento tiṭṭhati, evaṃ sopi khīṇāsavabrāhmaṇo tehi dhammehi	201	
PA_atk-s05_03a:201_6	tena vā ariyamaggena saccāni paṭivijjhantova mārasenaṃ vidhūpayanto tiṭṭhatīti.	201	
PA_atk-s05_03a:202_0	Evaṃ bhagavatā paṭhamaṃ paccayākārapajānanassa, dutiyaṃ paccayakkhayādhigamassa,	202	
PA_atk-s05_03a:202_1	tatiyaṃ ariyamaggassa ānubhāvappakāsanāni imāni tīṇi udānāni tīsu yāmesu bhāsitāni.	202	
PA_atk-s05_03a:202_2	Katarāya rattiyā? Abhisambodhito sattamāya rattiyā. Bhagavā hi visākhapuṇṇamāya rattiyā	202	
PA_atk-s05_03a:202_3	paṭhamayāme pubbenivāsaṃ anussaritvā majjhimayāme dibbacakkhuṃ visodhetvā pacchimayāme	202	
PA_atk-s05_03a:202_4	paṭiccasamuppāde ñāṇaṃ otāretvā nānānayehi tebhūmakasaṅkhāre sammasitvā “idāni aruṇo	202	
PA_atk-s05_03a:202_5	uggamissatī”ti sammāsambodhiṃ pāpuṇi, sabbaññutappattisamanantarameva ca aruṇo uggacchīti.	202	
PA_atk-s05_03a:202_6	Tato teneva pallaṅkena bodhirukkhamūle sattāhaṃ vītināmento sampattāya pāṭipadarattiyā	202	
PA_atk-s05_03a:202_7	tīsu yāmesu vuttanayena paṭiccasamuppādaṃ manasi karitvā yathākkamaṃ imāni udānāni udānesi.	202	
PA_atk-s05_03a:203_0	Khandhake pana tīsupi vāresu “paṭiccasamuppādaṃ anulomapaṭilomaṃ manasākāsī”ti āgatattā	203	
PA_atk-s05_03a:203_1	khandhakaṭṭhakathāyaṃ “tīsupi yāmesu evaṃ manasi katvā paṭhamaṃ udānaṃ paccayākārapaccavekkhaṇavasena,	203	
PA_atk-s05_03a:203_2	dutiyaṃ nibbānapaccavekkhaṇavasena, tatiyaṃ maggapaccavekkhaṇavasenāti evaṃ imāni	203	
PA_atk-s05_03a:203_3	bhagavā udānāni udānesī”ti vuttaṃ, tampi na virujjhati. Bhagavā hi ṭhapetvā ratanagharasattāhaṃ	203	
PA_atk-s05_03a:203_4	sesesu chasu sattāhesu antarantarā dhammaṃ paccavekkhitvā yebhuyyena vimuttisukhapaṭisaṃvedī	203	
PA_atk-s05_03a:203_5	vihāsi, ratanagharasattāhe pana abhidhammaparicayavaseneva vihāsīti.	203	
PA_atk-s05_03a:204	Tatiyabodhisuttavaṇṇanā niṭṭhitā.	20	
PA_atk-s05_03a:205	4. Huṃhuṅkasuttavaṇṇanā	20	
PA_atk-s05_03a:206_0	4. Catutthe ajapālanigrodheti tassa kira chāyāyaṃ ajapālā gantvā nisīdanti, tenassa	206	
PA_atk-s05_03a:206_1	“ajapālanigrodho”tveva nāmaṃ udapādi. Keci pana “yasmā tattha vede sajjhāyituṃ asamatthā	206	
PA_atk-s05_03a:206_2	mahallakabrāhmaṇā pākāraparikkhepayuttāni nivesanāni katvā sabbe vasiṃsu, tasmā ajapālanigrodhoti	206	
PA_atk-s05_03a:206_3	nāmaṃ jāta”nti vadanti. Tatrāyaṃ vacanattho – na japantīti ajapā, mantānaṃ anajjhāyakāti	206	
PA_atk-s05_03a:206_4	attho, ajapā lanti ādiyanti nivāsaṃ etthāti ajapāloti. Yasmā vā majjhanhike samaye	206	
PA_atk-s05_03a:206_5	anto paviṭṭhe aje attano chāyāya pāleti rakkhati, tasmā ‘ajapālo’tissa nāmaṃ rūḷhanti	206	
PA_atk-s05_03a:206_6	apare. Sabbathāpi nāmametaṃ tassa rukkhassa, tassa samīpe. Samīpatthe hi etaṃ bhummaṃ	206	
PA_atk-s05_03a:206_7	“ajapālanigrodhe”ti.	206	
PA_atk-s05_03a:207_0	Vimuttisukhapaṭisaṃvedīti tatrapi dhammaṃ vicinanto vimuttisukhañca paṭisaṃvedento	207	
PA_atk-s05_03a:207_1	nisīdi. Bodhirukkhato puratthimadisābhāge esa rukkho hoti. Sattāhanti ca idaṃ na	207	
PA_atk-s05_03a:207_2	pallaṅkasattāhato anantarasattāhaṃ. Bhagavā hi pallaṅkasattāhato aparānipi tīṇi sattāhāni	207	
PA_atk-s05_03a:207_3	bodhisamīpeyeva vītināmesi.	207	
PA_atk-s05_03a:208_0	Tatrāyaṃ anupubbikathā – bhagavati kira sammāsambodhiṃ patvā sattāhaṃ ekapallaṅkena	208	
PA_atk-s05_03a:208_1	nisinne “na bhagavā vuṭṭhāti, kinnu kho aññepi buddhattakarā dhammā atthī”ti ekaccānaṃ	208	
PA_atk-s05_03a:208_2	devatānaṃ kaṅkhā udapādi. Atha bhagavā aṭṭhame divase samāpattito vuṭṭhāya devatānaṃ	208	
PA_atk-s05_03a:208_3	kaṅkhaṃ ñatvā kaṅkhāvidhamanatthaṃ ākāse uppatitvā yamakapāṭihāriyaṃ dassetvā tāsaṃ	208	
PA_atk-s05_03a:208_4	kaṅkhaṃ vidhametvā pallaṅkato īsakaṃ pācīnanissite uttaradisābhāge ṭhatvā cattāri	208	
PA_atk-s05_03a:208_5	asaṅkhyeyyāni kappasatasahassañca upacitānaṃ pāramīnaṃ balādhigamaṭṭhānaṃ pallaṅkaṃ	208	
PA_atk-s05_03a:208_6	bodhirukkhañca animisehi cakkhūhi olokayamāno sattāhaṃ vītināmesi, taṃ ṭhānaṃ animisacetiyaṃ	208	
PA_atk-s05_03a:208_7	nāma jātaṃ. Atha pallaṅkassa ca ṭhitaṭṭhānassa ca antarā puratthimato ca pacchimato	208	
PA_atk-s05_03a:208_8	ca āyate ratanacaṅkame caṅkamanto sattāhaṃ vītināmesi, taṃ ratanacaṅkamacetiyaṃ nāma	208	
PA_atk-s05_03a:208_9	jātaṃ. Tato pacchimadisābhāge devatā ratanagharaṃ māpayiṃsu, tattha pallaṅkena nisīditvā	208	
PA_atk-s05_03a:208_10	abhidhammapiṭakaṃ visesato anantanayaṃ samantapaṭṭhānaṃ vicinanto sattāhaṃ vītināmesi,	2081	
PA_atk-s05_03a:208_11	taṃ ṭhānaṃ ratanagharacetiyaṃ nāma jātaṃ. Evaṃ bodhisamīpeyeva cattāri sattāhāni	2081	
PA_atk-s05_03a:208_12	vītināmetvā pañcame sattāhe bodhirukkhato ajapālanigrodhaṃ upasaṅkamitvā tassa mūle pallaṅkena nisīdi.	2081	
PA_atk-s05_03a:209_0	Tamhā samādhimhā vuṭṭhāsīti tato phalasamāpattisamādhito yathākālaparicchedaṃ vuṭṭhahi,	209	
PA_atk-s05_03a:209_1	vuṭṭhahitvā ca pana tattha evaṃ nisinne bhagavati eko brāhmaṇo taṃ gantvā pañhaṃ	209	
PA_atk-s05_03a:209_2	pucchi. Tena vuttaṃ “atha kho aññataro”tiādi. Tattha aññataroti nāmagottavasena anabhiññāto	209	
PA_atk-s05_03a:209_3	apākaṭo eko. Huṃhuṅkajātikoti so kira diṭṭhamaṅgaliko mānathaddho mānavasena kodhavasena	209	
PA_atk-s05_03a:209_4	ca sabbaṃ avokkhajātikaṃ passitvā jigucchanto “huṃhu”nti karonto vicarati, tasmā	209	
PA_atk-s05_03a:209_5	“huṃhuṅkajātiko”ti vuccati, “huhukkajātiko”tipi pāṭho. Brāhmaṇoti jātiyā brāhmaṇo.	209	
PA_atk-s05_03a:210_0	Yena bhagavāti yassaṃ disāyaṃ bhagavā nisinno. Bhummatthe hi etaṃ karaṇavacanaṃ.	210	
PA_atk-s05_03a:210_1	Yena vā disābhāgena bhagavā upasaṅkamitabbo, tena disābhāgena upasaṅkami. Atha vā	210	
PA_atk-s05_03a:210_2	yenāti hetuatthe karaṇavacanaṃ, yena kāraṇena bhagavā devamanussehi upasaṅkamitabbo,	210	
PA_atk-s05_03a:210_3	tena kāraṇena upasaṅkamīti attho. Kena ca kāraṇena bhagavā upasaṅkamitabbo? Nānappakārarogadukkhābhipīḷitattā	210	
PA_atk-s05_03a:210_4	āturakāyehi mahājanehi mahānubhāvo bhisakko viya rogatikicchanatthaṃ, nānāvidhakilesabyādhipīḷitattā	210	
PA_atk-s05_03a:210_5	āturacittehi devamanussehi kilesabyādhitikicchanatthaṃ dhammassavanapañhapucchanādikāraṇehi	210	
PA_atk-s05_03a:210_6	bhagavā upasaṅkamitabbo. Tena ayampi brāhmaṇo attano kaṅkhaṃ chinditukāmo upasaṅkami.	210	
PA_atk-s05_03a:211_0	Upasaṅkamitvāti upasaṅkamanapariyosānadīpanaṃ. Atha vā yaṃ ṭhānaṃ upasaṅkami, tatopi	211	
PA_atk-s05_03a:211_1	bhagavato samīpabhūtaṃ āsannataraṃ ṭhānaṃ upagantvāti attho. Sammodīti samaṃ sammā	211	
PA_atk-s05_03a:211_2	vā modi, bhagavā cānena, sopi bhagavatā “kacci bhoto khamanīyaṃ kacci yāpanīya”ntiādinā	211	
PA_atk-s05_03a:211_3	paṭisanthārakaraṇavasena samappavattamodo ahosi. Sammodanīyanti sammodanārahaṃ sammodajananayoggaṃ.	211	
PA_atk-s05_03a:211_4	Kathanti kathāsallāpaṃ. Sāraṇīyanti saritabbayuttaṃ sādhujanehi pavattetabbaṃ, kālantare	211	
PA_atk-s05_03a:211_5	vā cintetabbaṃ. Vītisāretvāti niṭṭhāpetvā. Ekamantanti bhāvanapuṃsakaniddeso. Ekasmiṃ	211	
PA_atk-s05_03a:211_6	ṭhāne, atisammukhādike cha nisajjadose vajjetvā ekasmiṃ padeseti attho. Etadavocāti	211	
PA_atk-s05_03a:211_7	etaṃ idāni vattabbaṃ “kittāvatā nu kho”tiādivacanaṃ avoca.	211	
PA_atk-s05_03a:212_0	Tattha kittāvatāti kittakena pamāṇena. Nūti saṃsayatthe nipāto. Khoti padapūraṇe.	212	
PA_atk-s05_03a:212_1	Bhoti brāhmaṇānaṃ jātisamudāgataṃ ālapanaṃ. Tathā hi vuttaṃ – “bhovādi nāma so hoti,	212	
PA_atk-s05_03a:212_2	sace hoti sakiñcano”ti. Gotamāti bhagavantaṃ gottena ālapati. Kathaṃ panāyaṃ brāhmaṇo	212	
PA_atk-s05_03a:212_3	sampatisamāgato bhagavato gottaṃ jānātīti? Nāyaṃ sampatisamāgato, chabbassāni padhānakaraṇakāle	212	
PA_atk-s05_03a:212_4	upaṭṭhahantehi pañcavaggiyehi saddhiṃ caramānopi, aparabhāge taṃ vataṃ chaḍḍetvā	212	
PA_atk-s05_03a:212_5	uruvelāyaṃ senanigame eko adutiyo hutvā piṇḍāya caramānopi tena brāhmaṇena diṭṭhapubbo	212	
PA_atk-s05_03a:212_6	ceva sallapitapubbo ca. Tena so pubbe pañcavaggiyehi gayhamānaṃ bhagavato gottaṃ	212	
PA_atk-s05_03a:212_7	anussaranto, “bho gotamā”ti bhagavantaṃ gottena ālapati. Yato paṭṭhāya vā bhagavā	212	
PA_atk-s05_03a:212_8	mahābhinikkhamanaṃ nikkhamanto anomanadītīre pabbajito, tato pabhuti “samaṇo gotamo”ti	212	
PA_atk-s05_03a:212_9	cando viya sūriyo viya ca pākaṭo paññāto, na tassa gottajānane kāraṇaṃ gavesitabbaṃ.	212	
PA_atk-s05_03a:213_0	Brāhmaṇakaraṇāti brāhmaṇaṃ karontīti brāhmaṇakaraṇā, brāhmaṇabhāvakarāti attho. Ettha	213	
PA_atk-s05_03a:213_1	ca kittāvatāti etena yehi dhammehi brāhmaṇo hoti, tesaṃ dhammānaṃ parimāṇaṃ pucchati.	213	
PA_atk-s05_03a:213_2	Katame ca panāti iminā tesaṃ sarūpaṃ pucchati.	213	
PA_atk-s05_03a:214_0	Etamatthaṃ viditvāti etaṃ tena puṭṭhassa pañhassa sikhāpattaṃ atthaṃ viditvā tāyaṃ	214	
PA_atk-s05_03a:214_1	velāyaṃ imaṃ udānaṃ udānesi, na pana tassa brāhmaṇassa dhammaṃ desesi. Kasmā? Dhammadesanāya	214	
PA_atk-s05_03a:214_2	abhājanabhāvato. Tathā hi tassa brāhmaṇassa imaṃ gāthaṃ sutvā na saccābhisamayo ahosi.	214	
PA_atk-s05_03a:214_3	Yathā ca imassa, evaṃ upakassa ājīvakassa buddhaguṇappakāsanaṃ. Dhammacakkappavattanato	214	
PA_atk-s05_03a:214_4	hi pubbabhāge bhagavatā bhāsitaṃ paresaṃ suṇantānampi tapussabhallikānaṃ saraṇadānaṃ	214	
PA_atk-s05_03a:214_5	viya vāsanābhāgiyameva jātaṃ, na sekkhabhāgiyaṃ, na nibbedhabhāgiyaṃ. Esā hi dhammatāti.	214	
PA_atk-s05_03a:215_0	Tattha yo brāhmaṇoti yo bāhitapāpadhammatāya brāhmaṇo, na diṭṭhamaṅgalikatāya huṃhuṅkārakasāvādipāpadhammayutto	215	
PA_atk-s05_03a:215_1	hutvā kevalaṃ jātimattakena brahmaññaṃ paṭijānāti. So brāhmaṇo bāhitapāpadhammattā	215	
PA_atk-s05_03a:215_2	huṃhuṅkārappahānena nihuṃhuṅko, rāgādikasāvābhāvena nikkasāvo, bhāvanānuyogayuttacittatāya	215	
PA_atk-s05_03a:215_3	yatatto, sīlasaṃyamena vā saṃyatacittatāya yatatto, catumaggañāṇasaṅkhātehi vedehi	215	
PA_atk-s05_03a:215_4	antaṃ saṅkhārapariyosānaṃ nibbānaṃ, vedānaṃ vā antaṃ gatattā vedantagū. Maggabrahmacariyassa	215	
PA_atk-s05_03a:215_5	vusitattā vusitabrahmacariyo, dhammena so brahmavādaṃ vadeyya “brāhmaṇo aha”nti etaṃ	215	
PA_atk-s05_03a:215_6	vādaṃ dhammena ñāyena vadeyya. Yassa sakalalokasannivāsepi kuhiñci ekārammaṇepi rāgussado,	215	
PA_atk-s05_03a:215_7	dosussado, mohussado, mānussado, diṭṭhussadoti ime ussadā natthi, anavasesaṃ pahīnāti attho.	215	
PA_atk-s05_03a:216	Catutthasuttavaṇṇanā niṭṭhitā.	21	
PA_atk-s05_03a:217	5. Brāhmaṇasuttavaṇṇanā	21	
PA_atk-s05_03a:218_0	5. Pañcame sāvatthiyanti evaṃnāmake nagare. Tañhi savatthassa nāma isino nivāsaṭṭhāne	218	
PA_atk-s05_03a:218_1	māpitattā sāvatthīti vuccati, yathā kākandī, mākandīti. Evaṃ tāva akkharacintakā.	218	
PA_atk-s05_03a:218_2	Aṭṭhakathācariyā pana bhaṇanti – yaṃkiñci manussānaṃ upabhogaparibhogaṃ sabbamettha	218	
PA_atk-s05_03a:218_3	atthīti sāvatthi. Satthasamāyoge ca kimettha bhaṇḍamatthīti pucchite sabbamatthītipi	218	
PA_atk-s05_03a:218_4	vacanaṃ upādāya sāvatthīti.	218	
PA_atk-s05_03a:219	“Sabbadā sabbūpakaraṇaṃ, sāvatthiyaṃ samohitaṃ;	21	
PA_atk-s05_03a:220	Tasmā sabbamupādāya, sāvatthīti pavuccatī”ti. ;	22	
PA_atk-s05_03a:221_0	Tassaṃ sāvatthiyaṃ, samīpatthe cetaṃ bhummavacanaṃ. Jetavaneti attano paccatthike	221	
PA_atk-s05_03a:221_1	jinātīti jeto, raññā vā paccatthikajane jite jātoti jeto, maṅgalakamyatāya vā tassa	221	
PA_atk-s05_03a:221_2	evaṃ nāmameva katanti jeto. Vanayatīti vanaṃ, attano sampattiyā sattānaṃ attani bhattiṃ	221	
PA_atk-s05_03a:221_3	karoti uppādetīti attho. Vanuke iti vā vanaṃ, nānāvidhakusumagandhasammodamattakokilādivihaṅgavirutālāpehi	221	
PA_atk-s05_03a:221_4	mandamārutacalitarukkhasākhāpallavahatthehi ca “etha maṃ paribhuñjathā”ti pāṇino	221	
PA_atk-s05_03a:221_5	yācati viyāti attho. Jetassa vanaṃ jetavanaṃ. Tañhi jetena kumārena ropitaṃ saṃvaddhitaṃ	221	
PA_atk-s05_03a:221_6	paripālitaṃ. Sova tassa sāmī ahosi, tasmā jetavananti vuccati, tasmiṃ jetavane.	221	
PA_atk-s05_03a:222_0	Anāthapiṇḍikassa ārāmeti mātāpitūhi gahitanāmavasena sudatto nāma so mahāseṭṭhi,	222	
PA_atk-s05_03a:222_1	sabbakāmasamiddhitāya pana vigatamalamaccheratāya karuṇādiguṇasamaṅgitāya ca niccakālaṃ	222	
PA_atk-s05_03a:222_2	anāthānaṃ piṇḍaṃ deti, tasmā anāthapiṇḍikoti vuccati. Āramanti ettha pāṇino visesena	222	
PA_atk-s05_03a:222_3	pabbajitāti ārāmo, pupphaphalādisobhāya nātidūranāccāsannatādipañcavidhasenāsanaṅgasampattiyā	222	
PA_atk-s05_03a:222_4	ca tato tato āgamma ramanti abhiramanti anukkaṇṭhitā hutvā vasantīti attho. Vuttappakārāya	222	
PA_atk-s05_03a:222_5	vā sampattiyā tattha tattha gatepi attano abbhantaraṃyeva ānetvā rametīti ārāmo.	222	
PA_atk-s05_03a:222_6	So hi anāthapiṇḍikena gahapatinā jetassa rājakumārassa hatthato aṭṭhārasahi hiraññakoṭīhi	222	
PA_atk-s05_03a:222_7	koṭisanthārena kiṇitvā aṭṭhārasahi hiraññakoṭīhi senāsanāni kārāpetvā aṭṭhārasahi	222	
PA_atk-s05_03a:222_8	hiraññakoṭīhi vihāramahaṃ niṭṭhāpetvā evaṃ catupaññāsahiraññakoṭipariccāgena buddhappamukhassa	222	
PA_atk-s05_03a:222_9	saṅghassa niyyātito, tasmā “anāthapiṇḍikassa ārāmo”ti vuccati. Tasmiṃ anāthapiṇḍikassa ārāme.	222	
PA_atk-s05_03a:223_0	Ettha ca “jetavane”ti vacanaṃ purimasāmiparikittanaṃ, “anāthapiṇḍikassa ārāme”ti	223	
PA_atk-s05_03a:223_1	pacchimasāmiparikittanaṃ. Ubhayampi dvinnaṃ pariccāgavisesaparidīpanena puññakāmānaṃ	223	
PA_atk-s05_03a:223_2	āyatiṃ diṭṭhānugatiāpajjanatthaṃ. Tattha hi dvārakoṭṭhakapāsādakaraṇavasena bhūmivikkayaladdhā	223	
PA_atk-s05_03a:223_3	aṭṭhārasa hiraññakoṭiyo anekakoṭiagghanakā rukkhā ca jetassa pariccāgo, catupaññāsa	223	
PA_atk-s05_03a:223_4	koṭiyo anāthapiṇḍikassa. Iti tesaṃ pariccāgaparikittanena “evaṃ puññakāmā puññāni	223	
PA_atk-s05_03a:223_5	karontī”ti dassento dhammabhaṇḍāgāriko aññepi puññakāme tesaṃ diṭṭhānugatiāpajjane niyojetīti.	223	
PA_atk-s05_03a:224_0	Tattha siyā – yadi tāva bhagavā sāvatthiyaṃ viharati, “jetavane”ti na vattabbaṃ.	224	
PA_atk-s05_03a:224_1	Atha jetavane viharati, “sāvatthiya”nti na vattabbaṃ. Na hi sakkā ubhayattha ekaṃ	224	
PA_atk-s05_03a:224_2	samayaṃ viharitunti. Na kho panetaṃ evaṃ daṭṭhabbaṃ, nanu avocumhā “samīpatthe etaṃ	224	
PA_atk-s05_03a:224_3	bhummavacana”nti. Tasmā yadidaṃ sāvatthiyā samīpe jetavanaṃ, tattha viharanto “sāvatthiyaṃ	224	
PA_atk-s05_03a:224_4	viharati jetavane”ti vutto. Gocaragāmanidassanatthaṃ hissa sāvatthivacanaṃ, pabbajitānurūpanivāsaṭṭhānadassanatthaṃ sesavacananti.	224	
PA_atk-s05_03a:225_0	Āyasmā ca sāriputtotiādīsu āyasmāti piyavacanaṃ. Casaddo samuccayattho. Rūpasāriyā	225	
PA_atk-s05_03a:225_1	nāma brāhmaṇiyā puttoti sāriputto. Mahāmoggallānoti pūjāvacanaṃ. Guṇavisesehi mahanto	225	
PA_atk-s05_03a:225_2	moggallānoti hi mahāmoggallāno. Revatoti khadiravanikarevato, na kaṅkhārevato. Ekasmiñhi	225	
PA_atk-s05_03a:225_3	divase bhagavā rattasāṇiparikkhitto viya suvaṇṇayūpo, pavāḷadhajaparivārito viya	225	
PA_atk-s05_03a:225_4	suvaṇṇapabbato, navutihaṃsasahassaparivārito viya dhataraṭṭho haṃsarājā, sattaratanasamujjalāya	225	
PA_atk-s05_03a:225_5	caturaṅginiyā senāya parivārito viya cakkavatti rājā, mahābhikkhusaṅghaparivuto gaganamajjhe	225	
PA_atk-s05_03a:225_6	candaṃ uṭṭhāpento viya catunnaṃ parisānaṃ majjhe dhammaṃ desento nisinno hoti. Tasmiṃ	225	
PA_atk-s05_03a:225_7	samaye ime aggasāvakā mahāsāvakā ca bhagavato pāde vandanatthāya upasaṅkamiṃsu.	225	
PA_atk-s05_03a:226_0	Bhikkhū āmantesīti attānaṃ parivāretvā nisinnabhikkhū te āgacchante dassetvā abhāsi.	226	
PA_atk-s05_03a:226_1	Bhagavā hi te āyasmante sīlasamādhipaññādiguṇasampanne paramena upasamena samannāgate	226	
PA_atk-s05_03a:226_2	paramāya ākappasampattiyā yutte upasaṅkamante passitvā pasannamānaso tesaṃ guṇavisesaparikittanatthaṃ	226	
PA_atk-s05_03a:226_3	bhikkhū āmantesi “ete, bhikkhave, brāhmaṇā āgacchanti, ete, bhikkhave, brāhmaṇā āgacchantī”ti.	226	
PA_atk-s05_03a:226_4	Pasādavasena etaṃ āmeḍitaṃ, pasaṃsāvasenātipi vattuṃ yuttaṃ. Evaṃ vutteti evaṃ bhagavatā	226	
PA_atk-s05_03a:226_5	te āyasmante “brāhmaṇā”ti vutte. Aññataroti nāmagottena apākaṭo, tassaṃ parisāyaṃ	226	
PA_atk-s05_03a:226_6	nisinno eko bhikkhu. Brāhmaṇajātikoti brāhmaṇakule jāto. So hi uḷārabhogā brāhmaṇamahāsālakulā	226	
PA_atk-s05_03a:226_7	pabbajito. Tassa kira evaṃ ahosi “ime lokiyā ubhatosujātiyā brāhmaṇasikkhānipphattiyā	226	
PA_atk-s05_03a:226_8	ca brāhmaṇo hoti, na aññathāti vadanti, bhagavā ca ete āyasmante brāhmaṇāti vadati,	226	
PA_atk-s05_03a:226_9	handāhaṃ bhagavantaṃ brāhmaṇalakkhaṇaṃ puccheyya”nti etadatthameva hi bhagavā tadā	226	
PA_atk-s05_03a:226_10	te there “brāhmaṇā”ti abhāsi. Brahmaṃ aṇatīti brāhmaṇoti hi jātibrāhmaṇānaṃ nibbacanaṃ.	2261	
PA_atk-s05_03a:226_11	Ariyā pana bāhitapāpatāya brāhmaṇā. Vuttañhetaṃ – “bāhitapāpoti brāhmaṇo, samacariyā	2261	
PA_atk-s05_03a:226_12	samaṇoti vuccatī”ti. Vakkhati ca “bāhitvā pāpake dhamme”ti.	2261	
PA_atk-s05_03a:227	Etamatthaṃ viditvāti etaṃ brāhmaṇasaddassa paramatthato sikhāpattamatthaṃ jānitvā. Imaṃ udānanti imaṃ paramatthabrāhmaṇabhāvadīpakaṃ udānaṃ udānesi.	22	
PA_atk-s05_03a:228_0	Tattha bāhitvāti bahi katvā, attano santānato nīharitvā samucchedappahānavasena pajahitvāti	228	
PA_atk-s05_03a:228_1	attho. Pāpake dhammeti lāmake dhamme, duccaritavasena tividhaduccaritadhamme, cittuppādavasena	228	
PA_atk-s05_03a:228_2	dvādasākusalacittuppāde, kammapathavasena dasākusalakammapathe, pavattibhedavasena	228	
PA_atk-s05_03a:228_3	anekabhedabhinne sabbepi akusaladhammeti attho. Ye caranti sadā satāti ye sativepullappattatāya	228	
PA_atk-s05_03a:228_4	sabbakālaṃ rūpādīsu chasupi ārammaṇesu satatavihāravasena satā satimanto hutvā catūhi	228	
PA_atk-s05_03a:228_5	iriyāpathehi caranti. Satiggahaṇeneva cettha sampajaññampi gahitanti veditabbaṃ.	228	
PA_atk-s05_03a:228_6	Khīṇasaṃyojanāti catūhipi ariyamaggehi dasavidhassa saṃyojanassa samucchinnattā parikkhīṇasaṃyojanā.	228	
PA_atk-s05_03a:228_7	Buddhāti catusaccasambodhena buddhā. Te ca pana sāvakabuddhā, paccekabuddhā, sammāsambuddhāti	228	
PA_atk-s05_03a:228_8	tividhā, tesu idha sāvakabuddhā adhippetā. Te ve lokasmi brāhmaṇāti te seṭṭhatthena	228	
PA_atk-s05_03a:228_9	brāhmaṇasaṅkhāte dhamme ariyāya jātiyā jātā, brāhmaṇabhūtassa vā bhagavato orasaputtāti	228	
PA_atk-s05_03a:228_10	imasmiṃ sattaloke paramatthato brāhmaṇā nāma, na jātigottamattehi, na jaṭādhāraṇādimattena	2281	
PA_atk-s05_03a:228_11	vāti attho. Evaṃ imesu dvīsu suttesu brāhmaṇakarā dhammā arahattaṃ pāpetvā kathitā,	2281	
PA_atk-s05_03a:228_12	nānajjhāsayatāya pana sattānaṃ desanāvilāsena abhilāpanānattena desanānānattaṃ veditabbaṃ.	2281	
PA_atk-s05_03a:229	Pañcamasuttavaṇṇanā niṭṭhitā.	22	
PA_atk-s05_03a:230	6. Mahākassapasuttavaṇṇanā	23	
PA_atk-s05_03a:231_0	6. Chaṭṭhe rājagaheti evaṃnāmake nagare. Tañhi mahāmandhātumahāgovindādīhi pariggahitattā	231	
PA_atk-s05_03a:231_1	“rājagaha”nti vuccati. “Durabhibhavanīyattā paṭirājūnaṃ gahabhūtanti rājagaha”ntiādinā	231	
PA_atk-s05_03a:231_2	aññenettha pakārena vaṇṇayanti. Kintehi? Nāmametaṃ tassa nagarassa. Taṃ panetaṃ buddhakāle	231	
PA_atk-s05_03a:231_3	cakkavattikāle ca nagaraṃ hoti, sesakāle suññaṃ yakkhapariggahitaṃ tesaṃ vasanaṭṭhānaṃ	231	
PA_atk-s05_03a:231_4	hutvā tiṭṭhati. Veḷuvane kalandakanivāpeti veḷuvananti tassa vihārassa nāmaṃ. Taṃ	231	
PA_atk-s05_03a:231_5	kira aṭṭhārasahatthubbedhena pākārena parikkhittaṃ buddhassa bhagavato vasanānucchavikāya	231	
PA_atk-s05_03a:231_6	mahatiyā gandhakuṭiyā aññehi ca pāsādakuṭileṇamaṇḍapacaṅkamadvārakoṭṭhakādīhi paṭimaṇḍitaṃ	231	
PA_atk-s05_03a:231_7	bahi veḷūhi parikkhittaṃ ahosi nīlobhāsaṃ manoramaṃ, tena “veḷuvana”nti vuccati.	231	
PA_atk-s05_03a:231_8	Kalandakānañcettha nivāpaṃ adaṃsu, tasmā “kalandakanivāpo”ti vuccati. Pubbe kira	231	
PA_atk-s05_03a:231_9	aññataro rājā taṃ uyyānaṃ kīḷanatthaṃ paviṭṭho surāmadamatto divāseyyaṃ upagato supi,	231	
PA_atk-s05_03a:231_10	parijanopissa “sutto rājā”ti pupphaphalādīhi palobhiyamāno ito cito ca pakkāmi. Atha	2311	
PA_atk-s05_03a:231_11	surāgandhena aññatarasmā rukkhasusirā kaṇhasappo nikkhamitvā rañño abhimukho āgacchati.	2311	
PA_atk-s05_03a:231_12	Taṃ disvā rukkhadevatā “rañño jīvitaṃ dassāmī”ti kalandakavesena gantvā kaṇṇamūle	2311	
PA_atk-s05_03a:231_13	saddamakāsi. Rājā paṭibujjhi, kaṇhasappo nivatto. So taṃ disvā “imāya kāḷakāya mama	2311	
PA_atk-s05_03a:231_14	jīvitaṃ dinna”nti kāḷakānaṃ nivāpaṃ tattha paṭṭhapesi, abhayaghosañca ghosāpesi.	2311	
PA_atk-s05_03a:231_15	Tasmā tato paṭṭhāya taṃ “kalandakanivāpa”nti saṅkhaṃ gataṃ. Kalandakāti hi kāḷakānaṃ	2311	
PA_atk-s05_03a:231_16	nāmaṃ, tasmiṃ veḷuvane kalandakanivāpe.	2311	
PA_atk-s05_03a:232_0	Mahākassapoti mahantehi sīlakkhandhādīhi samannāgatattā mahanto kassapoti mahākassapo,	232	
PA_atk-s05_03a:232_1	apica kumārakassapattheraṃ upādāya ayaṃ mahāthero “mahākassapo”ti vuccati. Pippaliguhāyanti	232	
PA_atk-s05_03a:232_2	tassā kira guhāya dvārasamīpe eko pippalirukkho ahosi, tena sā “pippaliguhā”ti paññāyittha.	232	
PA_atk-s05_03a:232_3	Tassaṃ pippaliguhāyaṃ. Ābādhikoti ābādho assa atthīti ābādhiko, byādhikoti attho.	232	
PA_atk-s05_03a:232_4	Dukkhitoti kāyasannissitaṃ dukkhaṃ sañjātaṃ assāti dukkhito, dukkhappattoti attho.	232	
PA_atk-s05_03a:232_5	Bāḷhagilānoti adhimattagelañño, taṃ pana gelaññaṃ sato sampajāno hutvā adhivāsesi.	232	
PA_atk-s05_03a:232_6	Athassa bhagavā taṃ pavattiṃ ñatvā tattha gantvā bojjhaṅgaparittaṃ abhāsi, teneva	232	
PA_atk-s05_03a:232_7	therassa so ābādho vūpasami. Vuttañhetaṃ bojjhaṅgasaṃyutte –	232	
PA_atk-s05_03a:233_0	“Tena kho pana samayena āyasmā mahākassapo pippaliguhāyaṃ viharati ābādhiko dukkhito	233	
PA_atk-s05_03a:233_1	bāḷhagilāno. Atha kho bhagavā sāyanhasamayaṃ paṭisallānā vuṭṭhito yenāyasmā mahākassapo	233	
PA_atk-s05_03a:233_2	tenupasaṅkami, upasaṅkamitvā paññatte āsane nisīdi. Nisajja kho bhagavā…pe… etadavoca	233	
PA_atk-s05_03a:233_3	– ‘kacci te, kassapa, khamanīyaṃ, kacci yāpanīyaṃ, kacci dukkhā vedanā paṭikkamanti,	233	
PA_atk-s05_03a:233_4	no abhikkamanti, paṭikkamosānaṃ paññāyati no abhikkamo’ti? ‘Na me, bhante, khamanīyaṃ,	233	
PA_atk-s05_03a:233_5	na yāpanīyaṃ, bāḷhā me bhante, dukkhā vedanā abhikkamanti no paṭikkamanti, abhikkamosānaṃ	233	
PA_atk-s05_03a:233_6	paññāyati no paṭikkamo’ti.	233	
PA_atk-s05_03a:234_0	“‘Sattime, kassapa, bojjhaṅgā mayā sammadakkhātā bhāvitā bahulīkatā abhiññāya sambodhāya	234	
PA_atk-s05_03a:234_1	nibbānāya saṃvattanti. Katame satta? Satisambojjhaṅgo kho, kassapa, mayā sammadakkhāto	234	
PA_atk-s05_03a:234_2	bhāvito bahulīkato abhiññāya sambodhāya nibbānāya saṃvattati…pe… upekkhāsambojjhaṅgo	234	
PA_atk-s05_03a:234_3	kho, kassapa, mayā sammadakkhāto bhāvito bahulīkato abhiññāya sambodhāya nibbānāya	234	
PA_atk-s05_03a:234_4	saṃvattati. Ime kho, kassapa, satta bojjhaṅgā mayā sammadakkhātā bhāvitā bahūlīkatā	234	
PA_atk-s05_03a:234_5	abhiññāya sambodhāya nibbānāya saṃvattantī’ti. ‘Taggha bhagavā bojjhaṅgā, taggha,	234	
PA_atk-s05_03a:234_6	sugata, bojjhaṅgā”’ti.	234	
PA_atk-s05_03a:235	“Idamavoca bhagavā. Attamano āyasmā mahākassapo bhagavato bhāsitaṃ abhinandi. Vuṭṭhahi cāyasmā mahākassapo tamhā ābādhā, tathā pahīno cāyasmato mahākassapassa so ābādho ahosī”ti.	23	
PA_atk-s05_03a:236	Tena vuttaṃ – “atha kho āyasmā mahākassapo aparena samayena tamhā ābādhā vuṭṭhāsī”ti.	23	
PA_atk-s05_03a:237_0	Etadahosīti pubbe gelaññadivasesu saddhivihārikehi upanītaṃ piṇḍapātaṃ paribhuñjitvā	237	
PA_atk-s05_03a:237_1	vihāre eva ahosi. Athassa tamhā ābādhā vuṭṭhitassa etaṃ “yaṃnūnāhaṃ rājagahaṃ piṇḍāya	237	
PA_atk-s05_03a:237_2	paviseyya”nti parivitakko ahosi. Pañcamattāni devatāsatānīti sakkassa devarañño paricārikā	237	
PA_atk-s05_03a:237_3	pañcasatā kakuṭapādiniyo accharāyo. Ussukkaṃ āpannāni hontīti therassa piṇḍapātaṃ	237	
PA_atk-s05_03a:237_4	dassāmāti pañcapiṇḍapātasatāni sajjetvā suvaṇṇabhājanehi ādāya antarāmagge ṭhatvā,	237	
PA_atk-s05_03a:237_5	“bhante, imaṃ piṇḍapātaṃ gaṇhatha, saṅgahaṃ no karothā”ti vadamānā piṇḍapātadāne	237	
PA_atk-s05_03a:237_6	yuttappayuttāni honti. Tena vuttaṃ “āyasmato mahākassapassa piṇḍapātappaṭilābhāyā”ti.	237	
PA_atk-s05_03a:238_0	Sakko kira devarājā therassa cittappavattiṃ ñatvā tā accharāyo uyyojesi “gacchatha	238	
PA_atk-s05_03a:238_1	tumhe ayyassa mahākassapattherassa piṇḍapātaṃ datvā attano patiṭṭhaṃ karothā”ti.	238	
PA_atk-s05_03a:238_2	Evaṃ hissa ahosi “imāsu sabbāsu gatāsu kadāci ekissāpi hatthato piṇḍapātaṃ thero	238	
PA_atk-s05_03a:238_3	paṭiggaṇheyya, taṃ tassā bhavissati dīgharattaṃ hitāya sukhāyā”ti. Paṭikkhipi thero,	238	
PA_atk-s05_03a:238_4	“bhante, mayhaṃ piṇḍapātaṃ gaṇhatha, mayhaṃ piṇḍapātaṃ gaṇhathā”ti vadantiyo “gacchatha	238	
PA_atk-s05_03a:238_5	tumhe katapuññā mahābhogā, ahaṃ duggatānaṃ saṅgahaṃ karissāmī”ti vatvā, “bhante,	238	
PA_atk-s05_03a:238_6	mā no nāsetha, saṅgahaṃ no karothā”ti vadantiyo punapi paṭikkhipitvā punapi apagantuṃ	238	
PA_atk-s05_03a:238_7	anicchamānā yācantiyo “na attano pamāṇaṃ jānātha, apagacchathā”ti vatvā accharaṃ	238	
PA_atk-s05_03a:238_8	pahari. Tā therassa accharāsaddaṃ sutvā santajjitā ṭhātuṃ asakkontiyo palāyitvā devalokameva	238	
PA_atk-s05_03a:238_9	gatā. Tena vuttaṃ – “pañcamattāni devatāsatāni paṭikkhipitvā”ti.	238	
PA_atk-s05_03a:239_0	Pubbaṇhasamayanti pubbaṇhe ekaṃ samayaṃ, ekasmiṃ kāle. Nivāsetvāti vihāranivāsanaparivattanavasena	239	
PA_atk-s05_03a:239_1	nivāsanaṃ daḷhaṃ nivāsetvā. Pattacīvaramādāyāti cīvaraṃ pārupitvā pattaṃ hatthena	239	
PA_atk-s05_03a:239_2	gahetvā. Piṇḍāya pāvisīti piṇḍapātatthāya pāvisi. Daliddavisikhāti duggatamanussānaṃ	239	
PA_atk-s05_03a:239_3	vasanokāso. Kapaṇavisikhāti bhogapārijuññappattiyā dīnamanussānaṃ vāso. Pesakāravisikhāti	239	
PA_atk-s05_03a:239_4	tantavāyavāso. Addasā kho bhagavāti kathaṃ addasa? “Ābādhā vuṭṭhito mama putto kassapo	239	
PA_atk-s05_03a:239_5	kinnu kho karotī”ti āvajjento veḷuvane nisinno eva bhagavā dibbacakkhunā addasa.	239	
PA_atk-s05_03a:240_0	Etamatthaṃ viditvāti yāyaṃ āyasmato mahākassapassa pañcahi accharāsatehi upanītaṃ	240	
PA_atk-s05_03a:240_1	anekasūpaṃ anekabyañjanaṃ dibbapiṇḍapātaṃ paṭikkhipitvā kapaṇajanānuggahappaṭipatti	240	
PA_atk-s05_03a:240_2	vuttā, etamatthaṃ jānitvā. Imaṃ udānanti imaṃ paramappicchatādassanamukhena khīṇāsavassa	240	
PA_atk-s05_03a:240_3	tādībhāvānubhāvadīpakaṃ udānaṃ udānesi.	240	
PA_atk-s05_03a:241_0	Tattha anaññaposinti aññaṃ posetīti aññaposī, na aññaposī anaññaposī, attanā posetabbassa	241	
PA_atk-s05_03a:241_1	aññassa abhāvena adutiyo, ekakoti attho. Tena therassa subharataṃ dasseti. Thero	241	
PA_atk-s05_03a:241_2	hi kāyaparihārikena cīvarena kucchiparihārikena ca piṇḍapātena attānameva posento	241	
PA_atk-s05_03a:241_3	paramappiccho hutvā viharati, aññaṃ ñātimittādīsu kañci na poseti katthaci alaggabhāvato.	241	
PA_atk-s05_03a:241_4	Atha vā aññena aññatarena posetabbatāya abhāvato anaññaposī. Yo hi ekasmiṃyeva paccayadāyake	241	
PA_atk-s05_03a:241_5	paṭibaddhacatupaccayo so anaññaposī nāma na hoti ekāyattavuttito. Thero pana “yathāpi	241	
PA_atk-s05_03a:241_6	bhamaro puppha”nti gāthāya vuttanayena jaṅghābalaṃ nissāya piṇḍāya caranto kulesu	241	
PA_atk-s05_03a:241_7	niccanavo hutvā missakabhattena yāpeti. Tathā hi naṃ bhagavā candūpamappaṭipadāya	241	
PA_atk-s05_03a:241_8	thomesi. Aññātanti abhiññātaṃ, yathābhuccaguṇehi patthaṭayasaṃ, teneva vā anaññaposibhāvena	241	
PA_atk-s05_03a:241_9	appicchatāsantuṭṭhitāhi ñātaṃ. Atha vā aññātanti sabbaso pahīnataṇhatāya lābhasakkārasilokanikāmanahetu	241	
PA_atk-s05_03a:241_10	attānaṃ jānāpanavasena na ñātaṃ. Avītataṇho hi pāpiccho kuhakatāya sambhāvanādhippāyena	2411	
PA_atk-s05_03a:241_11	attānaṃ jānāpeti. Dantanti chaḷaṅgupekkhāvasena indriyesu uttamadamanena dantaṃ.	2411	
PA_atk-s05_03a:241_12	Sāre patiṭṭhitanti vimuttisāre avaṭṭhitaṃ, asekkhasīlakkhandhādike vā sīlādisāre	2411	
PA_atk-s05_03a:241_13	patiṭṭhitaṃ. Khīṇāsavaṃ vantadosanti kāmāsavādīnaṃ catunnaṃ āsavānaṃ anavasesaṃ pahīnattā	2411	
PA_atk-s05_03a:241_14	khīṇāsavaṃ. Tato eva rāgādidosānaṃ sabbaso vantattā vantadosaṃ. Tamahaṃ brūmi brāhmaṇanti	2411	
PA_atk-s05_03a:241_15	taṃ yathāvuttaguṇaṃ paramatthabrāhmaṇaṃ ahaṃ brāhmaṇanti vadāmīti. Idhāpi heṭṭhā	2411	
PA_atk-s05_03a:241_16	vuttanayeneva desanānānattaṃ veditabbaṃ.	2411	
PA_atk-s05_03a:242	Chaṭṭhasuttavaṇṇanā niṭṭhitā.	24	
PA_atk-s05_03a:243	7. Ajakalāpakasuttavaṇṇanā	24	
PA_atk-s05_03a:244_0	7. Sattame pāvāyanti evaṃnāmake mallarājūnaṃ nagare. Ajakalāpake cetiyeti ajakalāpakena	244	
PA_atk-s05_03a:244_1	nāma yakkhena pariggahitattā “ajakalāpaka”nti laddhanāme manussānaṃ cittīkataṭṭhāne.	244	
PA_atk-s05_03a:244_2	So kira yakkho aje kalāpe katvā bandhanena ajakoṭṭhāsena saddhiṃ baliṃ paṭicchati,	244	
PA_atk-s05_03a:244_3	na aññathā, tasmā “ajakalāpako”ti paññāyittha. Keci panāhu – ajake viya satte lāpetīti	244	
PA_atk-s05_03a:244_4	ajakalāpakoti. Tassa kira sattā baliṃ upanetvā yadā ajasaddaṃ katvā baliṃ upaharanti,	244	
PA_atk-s05_03a:244_5	tadā so tussati, tasmā “ajakalāpako”ti vuccatīti. So pana yakkho ānubhāvasampanno	244	
PA_atk-s05_03a:244_6	kakkhaḷo pharuso tattha ca sannihito, tasmā taṃ ṭhānaṃ manussā cittiṃ karonti, kālena	244	
PA_atk-s05_03a:244_7	kālaṃ baliṃ upaharanti. Tena vuttaṃ “ajakalāpake cetiye”ti. Ajakalāpakassa yakkhassa	244	
PA_atk-s05_03a:244_8	bhavaneti tassa yakkhassa vimāne.	244	
PA_atk-s05_03a:245_0	Tadā kira satthā taṃ yakkhaṃ dametukāmo sāyanhasamaye eko adutiyo pattacīvaraṃ ādāya	245	
PA_atk-s05_03a:245_1	ajakalāpakassa yakkhassa bhavanadvāraṃ gantvā tassa dovārikaṃ bhavanapavisanatthāya	245	
PA_atk-s05_03a:245_2	yāci. So “kakkhaḷo, bhante, ajakalāpako yakkho, samaṇoti vā brāhmaṇoti vā gāravaṃ	245	
PA_atk-s05_03a:245_3	na karoti, tasmā tumhe eva jānātha, mayhaṃ pana tassa anārocanaṃ na yutta”nti tāvadeva	245	
PA_atk-s05_03a:245_4	yakkhasamāgamaṃ gatassa ajakalāpakassa santikaṃ vātavegena agamāsi. Satthā antobhavanaṃ	245	
PA_atk-s05_03a:245_5	pavisitvā ajakalāpakassa nisīdanamaṇḍape paññattāsane nisīdi. Yakkhassa orodhā satthāraṃ	245	
PA_atk-s05_03a:245_6	upasaṅkamitvā vanditvā ekamantaṃ aṭṭhaṃsu. Satthā tāsaṃ kālayuttaṃ dhammiṃ kathaṃ	245	
PA_atk-s05_03a:245_7	kathesi. Tena vuttaṃ – “pāvāyaṃ viharati ajakalāpake cetiye ajakalāpakassa yakkhassa bhavane”ti.	245	
PA_atk-s05_03a:246_0	Tasmiṃ samaye sātāgirahemavatā ajakalāpakassa bhavanamatthakena yakkhasamāgamaṃ gacchantā	246	
PA_atk-s05_03a:246_1	attano gamane asampajjamāne “kiṃ nu kho kāraṇa”nti āvajjentā satthāraṃ ajakalāpakassa	246	
PA_atk-s05_03a:246_2	bhavane nisinnaṃ disvā tattha gantvā bhagavantaṃ vanditvā “mayaṃ, bhante, yakkhasamāgamaṃ	246	
PA_atk-s05_03a:246_3	gamissāmā”ti āpucchitvā padakkhiṇaṃ katvā gatā yakkhasannipāte ajakalāpakaṃ disvā	246	
PA_atk-s05_03a:246_4	tuṭṭhiṃ pavedayiṃsu “lābhā te, āvuso, ajakalāpaka, yassa te bhavane sadevake loke	246	
PA_atk-s05_03a:246_5	aggapuggalo bhagavā nisinno, upasaṅkamitvā bhagavantaṃ payirupāsassu, dhammañca suṇāhī”ti.	246	
PA_atk-s05_03a:246_6	So tesaṃ kathaṃ sutvā “ime tassa muṇḍakassa samaṇakassa mama bhavane nisinnabhāvaṃ	246	
PA_atk-s05_03a:246_7	kathentī”ti kodhābhibhūto hutvā “ajja mayhaṃ tena samaṇena saddhiṃ saṅgāmo bhavissatī”ti	246	
PA_atk-s05_03a:246_8	cintetvā yakkhasannipātato uṭṭhahitvā dakkhiṇaṃ pādaṃ ukkhipitvā saṭṭhiyojanamattaṃ	246	
PA_atk-s05_03a:246_9	pabbatakūṭaṃ akkami, taṃ bhijjitvā dvidhā ahosi. Sesaṃ ettha yaṃ vattabbaṃ, taṃ āḷavakasuttavaṇṇanāyaṃ	246	
PA_atk-s05_03a:246_10	āgatanayeneva veditabbaṃ.	2461	
PA_atk-s05_03a:247_0	Ajakalāpakassa samāgamo hi āḷavakasamāgamasadisova ṭhapetvā pañhakaraṇaṃ vissajjanaṃ	247	
PA_atk-s05_03a:247_1	bhavanato tikkhattuṃ nikkhamanaṃ pavesanañca. Ajakalāpako hi āgacchantoyeva “etehiyeva	247	
PA_atk-s05_03a:247_2	taṃ samaṇaṃ palāpessāmī”ti vātamaṇḍalādike navavasse samuṭṭhāpetvā tehi bhagavato	247	
PA_atk-s05_03a:247_3	calanamattampi kātuṃ asakkonto nānāvidhappaharaṇahatthe ativiya bhayānakarūpe bhūtagaṇe	247	
PA_atk-s05_03a:247_4	nimminitvā tehi saddhiṃ bhagavantaṃ upasaṅkamitvā antanteneva caranto sabbarattiṃ	247	
PA_atk-s05_03a:247_5	nānappakāraṃ vippakāraṃ katvāpi bhagavato kiñci kesaggamattampi nisinnaṭṭhānato calanaṃ	247	
PA_atk-s05_03a:247_6	kātuṃ nāsakkhi. Kevalaṃ pana “ayaṃ samaṇo maṃ anāpucchā mayhaṃ bhavanaṃ pavisitvā	247	
PA_atk-s05_03a:247_7	nisīdatī”ti kodhavasena pajjali. Athassa bhagavā cittappavattiṃ ñatvā “seyyathāpi	247	
PA_atk-s05_03a:247_8	nāma caṇḍassa kukkurassa nāsāya pittaṃ bhindeyya, evaṃ so bhiyyosomattāya caṇḍataro	247	
PA_atk-s05_03a:247_9	assa, evamevāyaṃ yakkho mayi idha nisinne cittaṃ padūseti, yaṃnūnāhaṃ bahi nikkhameyya”nti	247	
PA_atk-s05_03a:247_10	sayameva bhavanato nikkhamitvā abbhokāse nisīdi. Tena vuttaṃ – “tena kho pana samayena	2471	
PA_atk-s05_03a:247_11	bhagavā rattandhakāratimisāyaṃ abbhokāse nisinno hotī”ti.	2471	
PA_atk-s05_03a:248_0	Tattha rattandhakāratimisāyanti rattiyaṃ andhakaraṇatamasi, cakkhuviññāṇuppattivirahite	248	
PA_atk-s05_03a:248_1	bahalandhakāreti attho. Caturaṅgasamannāgato kira tadā andhakāro pavattīti. Devoti	248	
PA_atk-s05_03a:248_2	megho ekamekaṃ phusitakaṃ udakabinduṃ pāteti. Atha yakkho “iminā saddena tāsetvā	248	
PA_atk-s05_03a:248_3	imaṃ samaṇaṃ palāpessāmī”ti bhagavato samīpaṃ gantvā “akkulo”tiādinā taṃ bhiṃsanaṃ	248	
PA_atk-s05_03a:248_4	akāsi. Tena vuttaṃ “atha kho ajakalāpako”tiādi. Tattha bhayanti cittutrāsaṃ, chambhitattanti	248	
PA_atk-s05_03a:248_5	ūrutthambhakasarīrassa chambhitabhāvaṃ. Lomahaṃsanti lomānaṃ pahaṭṭhabhāvaṃ, tīhipi	248	
PA_atk-s05_03a:248_6	padehi bhayuppattimeva dasseti. Upasaṅkamīti kasmā panāyaṃ evamadhippāyo upasaṅkami,	248	
PA_atk-s05_03a:248_7	nanu pubbe attanā kātabbaṃ vippakāraṃ akāsīti? Saccamakāsi, taṃ panesa “antobhavane	248	
PA_atk-s05_03a:248_8	khemaṭṭhāne thirabhūmiyaṃ ṭhitassa na kiñci kātuṃ asakkhi, idāni bahi ṭhitaṃ evaṃ	248	
PA_atk-s05_03a:248_9	bhiṃsāpetvā palāpetuṃ sakkā”ti maññamāno upasaṅkami. Ayañhi yakkho attano bhavanaṃ	248	
PA_atk-s05_03a:248_10	“thirabhūmī”ti maññati, “tattha ṭhitattā ayaṃ samaṇo na bhāyatī”ti ca.	2481	
PA_atk-s05_03a:249_0	Tikkhattuṃ “akkulo pakkulo”ti akkulapakkulikaṃ akāsīti tayo vāre “akkulo pakkulo”ti	249	
PA_atk-s05_03a:249_1	bhiṃsāpetukāmatāya evarūpaṃ saddaṃ akāsi. Anukaraṇasaddo hi ayaṃ. Tadā hi so yakkho	249	
PA_atk-s05_03a:249_2	sineruṃ ukkhipanto viya mahāpathaviṃ parivattento viya ca mahatā ussāhena asanisatasaddasaṅghāṭaṃ	249	
PA_atk-s05_03a:249_3	viya ekasmiṃ ṭhāne puñjīkataṃ hutvā viniccharantaṃ disāgajānaṃ hatthigajjitaṃ, kesarasīhānaṃ	249	
PA_atk-s05_03a:249_4	sīhaninnādaṃ, yakkhānaṃ hiṃkārasaddaṃ, bhūtānaṃ aṭṭahāsaṃ, asurānaṃ apphoṭanaghosaṃ,	249	
PA_atk-s05_03a:249_5	indassa devarañño vajiranigghātanigghosaṃ, attano gambhīratāya vipphārikatāya bhayānakatāya	249	
PA_atk-s05_03a:249_6	ca avasesasaddaṃ avahasantamiva abhibhavantamiva ca kappavuṭṭhānamahāvātamaṇḍalikāya	249	
PA_atk-s05_03a:249_7	vinigghosaṃ puthujjanānaṃ hadayaṃ phālentaṃ viya mahantaṃ paṭibhayanigghosaṃ abyattakkharaṃ	249	
PA_atk-s05_03a:249_8	tikkhattuṃ attano yakkhagajjitaṃ gajji “etena imaṃ samaṇaṃ bhiṃsāpetvā palāpessāmī”ti.	249	
PA_atk-s05_03a:249_9	Yaṃ yaṃ niccharati, tena tena pabbatā papaṭikaṃ muñciṃsu, vanappatijeṭṭhake upādāya	249	
PA_atk-s05_03a:249_10	sabbesu rukkhalatāgumbesu pattaphalapupphāni sīdayiṃsu, tiyojanasahassavitthatopi	2491	
PA_atk-s05_03a:249_11	himavantapabbatarājā saṅkampi sampakampi sampavedhi, bhummadevatā ādiṃ katvā yebhuyyena	2491	
PA_atk-s05_03a:249_12	devatānampi ahudeva bhayaṃ chambhitattaṃ lomahaṃso, pageva manussānaṃ. Aññesañca	2491	
PA_atk-s05_03a:249_13	apadadvipadacatuppadānaṃ mahāpathaviyā undriyanakālo viya mahatī vibhiṃsanakā ahosi,	2491	
PA_atk-s05_03a:249_14	sakalasmiṃ jambudīpatale mahantaṃ kolāhalaṃ udapādi. Bhagavā pana taṃ saddaṃ “kimī”ti	2491	
PA_atk-s05_03a:249_15	amaññamāno niccalo nisīdi, “mā kassaci iminā antarāyo hotū”ti adhiṭṭhāsi.	2491	
PA_atk-s05_03a:250_0	Yasmā pana so saddo “akkula pakkula” iti iminā ākārena sattānaṃ sotapathaṃ agamāsi,	250	
PA_atk-s05_03a:250_1	tasmā tassa anukaraṇavasena “akkulo pakkulo”ti, yakkhassa ca tassaṃ nigghosanicchāraṇāyaṃ	250	
PA_atk-s05_03a:250_2	akkulapakkulakaraṇaṃ atthīti katvā “akkulapakkulikaṃ akāsī”ti saṅgahaṃ āropayiṃsu.	250	
PA_atk-s05_03a:250_3	Keci pana “ākulabyākula iti padadvayassa pariyāyābhidhānavasena akkulo bakkuloti	250	
PA_atk-s05_03a:250_4	ayaṃ saddo vutto”ti vadanti yathā “ekaṃ ekaka”nti. Yasmā ekavāraṃ jāto paṭhamuppattivaseneva	250	
PA_atk-s05_03a:250_5	nibbattattā ākuloti ādiattho ākāro, tassa ca kakārāgamaṃ katvā rassattaṃ katanti.	250	
PA_atk-s05_03a:250_6	Dve vāre pana jāto bakkulo, kulasaddo cettha jātipariyāyo kolaṃkolotiādīsu viya.	250	
PA_atk-s05_03a:250_7	Vuttaadhippāyānuvidhāyī ca saddappayogoti paṭhamena padena jalābujasīhabyagghādayo,	250	
PA_atk-s05_03a:250_8	dutiyena aṇḍajaāsīvisakaṇhasappādayo vuccanti, tasmā sīhādiko viya āsīvisādiko viya	250	
PA_atk-s05_03a:250_9	ca “ahaṃ te jīvitahārako”ti imaṃ atthaṃ yakkho padadvayena dassetīti aññe. Apare	250	
PA_atk-s05_03a:250_10	pana “akkhulo bhakkhulo”ti pāḷiṃ vatvā “akkhetuṃ khepetuṃ vināsetuṃ ulati pavattetīti	2501	
PA_atk-s05_03a:250_11	akkhulo, bhakkhituṃ khādituṃ ulatīti bhakkhulo. Ko paneso? Yakkharakkhasapisācasīhabyagghādīsu	2501	
PA_atk-s05_03a:250_12	aññataro yo koci manussānaṃ anatthāvaho”ti tassa atthaṃ vadanti. Idhāpi pubbe vuttanayeneva	2501	
PA_atk-s05_03a:250_13	adhippāyayojanā veditabbā.	2501	
PA_atk-s05_03a:251	Eso te, samaṇa, pisācoti “ambho, samaṇa, tava pisitāsano pisāco upaṭṭhito”ti mahantaṃ bheravarūpaṃ abhinimminitvā bhagavato purato ṭhatvā attānaṃ sandhāya yakkho vadati.	25	
PA_atk-s05_03a:252_0	Etamatthaṃ viditvāti etaṃ tena yakkhena kāyavācāhi pavattiyamānaṃ vippakāraṃ. Tena	252	
PA_atk-s05_03a:252_1	ca attano anabhibhavanīyassa hetubhūtaṃ lokadhammesu nirupakkilesataṃ sabbākārato	252	
PA_atk-s05_03a:252_2	viditvā. Tāyaṃ velāyanti tassaṃ vippakārakaraṇavelāyaṃ. Imaṃ udānanti taṃ vippakāraṃ	252	
PA_atk-s05_03a:252_3	agaṇetvā assa agaṇanahetubhūtaṃ dhammānubhāvadīpakaṃ imaṃ udānaṃ udānesi.	252	
PA_atk-s05_03a:253_0	Tattha yadā sakesu dhammesūti yasmiṃ kāle sakaattabhāvasaṅkhātesu pañcasu upādānakkhandhadhammesu.	253	
PA_atk-s05_03a:253_1	Pāragūti pariññābhisamayapāripūrivasena pāraṅgato, tatoyeva tesaṃ hetubhūte samudaye,	253	
PA_atk-s05_03a:253_2	tadappavattilakkhaṇe nirodhe, nirodhagāminiyā paṭipadāya ca pahānasacchikiriyābhāvanābhisamayapāripūrivasena	253	
PA_atk-s05_03a:253_3	pāragato. Hoti brāhmaṇoti evaṃ sabbaso bāhitapāpattā brāhmaṇo nāma hoti, sabbaso	253	
PA_atk-s05_03a:253_4	sakaattabhāvāvabodhanepi catusaccābhisamayo hoti. Vuttañcetaṃ – “imasmiṃyeva byāmamatte	253	
PA_atk-s05_03a:253_5	kaḷevare sasaññimhi samanake lokañca lokasamudayañca paññapemī”tiādi. Atha vā sakesu	253	
PA_atk-s05_03a:253_6	dhammesūti attano dhammesu, attano dhammā nāma atthakāmassa puggalassa sīlādidhammā.	253	
PA_atk-s05_03a:253_7	Sīlasamādhipaññāvimuttiādayo hi vodānadhammā ekantahitasukhasampādanena purisassa	253	
PA_atk-s05_03a:253_8	attano dhammā nāma, na anatthāvahā saṃkilesadhammā viya asakadhammā. Pāragūti tesaṃ	253	
PA_atk-s05_03a:253_9	sīlādīnaṃ pāripūriyā pāraṃ pariyantaṃ gato.	253	
PA_atk-s05_03a:254_0	Tattha sīlaṃ tāva lokiyalokuttaravasena duvidhaṃ. Tesu lokiyaṃ pubbabhāgasīlaṃ. Taṃ	254	
PA_atk-s05_03a:254_1	saṅkhepato pātimokkhasaṃvarādivasena catubbidhaṃ, vitthārato pana anekappabhedaṃ.	254	
PA_atk-s05_03a:254_2	Lokuttaraṃ maggaphalavasena duvidhaṃ, atthato sammāvācāsammākammantasammāājīvā. Yathā	254	
PA_atk-s05_03a:254_3	ca sīlaṃ, tathā samādhipaññā ca lokiyalokuttaravasena duvidhā. Tattha lokiyasamādhi	254	
PA_atk-s05_03a:254_4	saha upacārena aṭṭha samāpattiyo, lokuttarasamādhi maggapariyāpanno. Paññāpi lokiyā	254	
PA_atk-s05_03a:254_5	sutamayā, cintāmayā, bhāvanāmayā ca sāsavā, lokuttarā pana maggasampayuttā phalasampayuttā	254	
PA_atk-s05_03a:254_6	ca. Vimutti nāma phalavimutti nibbānañca, tasmā sā lokuttarāva. Vimuttiñāṇadassanaṃ	254	
PA_atk-s05_03a:254_7	lokiyameva, taṃ ekūnavīsatividhaṃ paccavekkhaṇañāṇabhāvato. Evaṃ etesaṃ sīlādidhammānaṃ	254	
PA_atk-s05_03a:254_8	attano santāne arahattaphalādhigamena anavasesato nibbattapāripūriyā pāraṃ pariyantaṃ	254	
PA_atk-s05_03a:254_9	gatoti sakesu dhammesu pāragū.	254	
PA_atk-s05_03a:255_0	Atha vā sotāpattiphalādhigamena sīlasmiṃ pāragū. So hi “sīlesu paripūrakārī”ti vutto,	255	
PA_atk-s05_03a:255_1	sotāpannaggahaṇeneva cettha sakadāgāmīpi gahito hoti. Anāgāmiphalādhigamena samādhismiṃ	255	
PA_atk-s05_03a:255_2	pāragū. So hi “samādhismiṃ paripūrakārī”ti vutto. Arahattaphalādhigamena itaresu	255	
PA_atk-s05_03a:255_3	tīsu pāragū. Arahā hi paññāvepullappattiyā aggabhūtāya akuppāya cetovimuttiyā adhigatattā	255	
PA_atk-s05_03a:255_4	paccavekkhaṇañāṇassa ca pariyosānagamanato paññāvimuttivimuttiñāṇadassanesu pāragū	255	
PA_atk-s05_03a:255_5	nāma hoti. Evaṃ sabbathāpi catūsu ariyasaccesu catumaggavasena pariññādisoḷasavidhāya	255	
PA_atk-s05_03a:255_6	kiccanipphattiyā yathāvuttesu tasmiṃ tasmiṃ kāle sakesu dhammesu pāragato.	255	
PA_atk-s05_03a:256_0	Hoti brāhmaṇoti tadā so bāhitapāpadhammatāya paramatthabrāhmaṇo hoti. Atha etaṃ pisācañca,	256	
PA_atk-s05_03a:256_1	pakkulañcātivattatīti tato yathāvuttapāragamanato atha pacchā, ajakalāpaka, etaṃ	256	
PA_atk-s05_03a:256_2	tayā dassitaṃ pisitāsanatthamāgataṃ pisācaṃ bhayajananatthaṃ samuṭṭhāpitaṃ akkulapakkulikañca	256	
PA_atk-s05_03a:256_3	ativattati, atikkamati, abhibhavati, taṃ na bhāyatīti attho.	256	
PA_atk-s05_03a:257_0	Ayampi gāthā arahattameva ullapitvā kathitā. Atha ajakalāpako attanā katena tathārūpenapi	257	
PA_atk-s05_03a:257_1	paṭibhayarūpena vibhiṃsanena akampanīyassa bhagavato taṃ tādibhāvaṃ disvā “aho acchariyamanussovatāya”nti	257	
PA_atk-s05_03a:257_2	pasannamānaso pothujjanikāya saddhāya attani niviṭṭhabhāvaṃ vibhāvento satthu sammukhā	257	
PA_atk-s05_03a:257_3	upāsakattaṃ pavedesi.	257	
PA_atk-s05_03a:258	Sattamasuttavaṇṇanā niṭṭhitā.	25	
PA_atk-s05_03a:259	8. Saṅgāmajisuttavaṇṇanā	25	
PA_atk-s05_03a:260_0	8. Aṭṭhame saṅgāmajīti evaṃnāmo. Ayañhi āyasmā sāvatthiyaṃ aññatarassa mahāvibhavassa	260	
PA_atk-s05_03a:260_1	seṭṭhino putto, vayappattakāle mātāpitūhi patirūpena dārena niyojetvā sāpateyyaṃ	260	
PA_atk-s05_03a:260_2	niyyātetvā gharabandhanena baddho hoti. So ekadivasaṃ sāvatthivāsino upāsake pubbaṇhasamayaṃ	260	
PA_atk-s05_03a:260_3	dānaṃ datvā sīlaṃ samādiyitvā sāyanhasamaye suddhavatthe suddhuttarāsaṅge gandhamālādihatthe	260	
PA_atk-s05_03a:260_4	dhammassavanatthaṃ jetavanābhimukhe gacchante disvā “kattha tumhe gacchathā”ti pucchitvā	260	
PA_atk-s05_03a:260_5	“dhammassavanatthaṃ jetavane satthu santika”nti vutte “tena hi ahampi gamissāmī”ti	260	
PA_atk-s05_03a:260_6	tehi saddhiṃ jetavanaṃ agamāsi. Tena ca samayena bhagavā kañcanaguhāyaṃ sīhanādaṃ	260	
PA_atk-s05_03a:260_7	nadanto kesarasīho viya saddhammamaṇḍape paññattavarabuddhāsane nisīditvā catuparisamajjhe dhammaṃ deseti.	260	
PA_atk-s05_03a:261_0	Atha kho te upāsakā bhagavantaṃ vanditvā ekamantaṃ nisīdiṃsu, saṅgāmajipi kulaputto	261	
PA_atk-s05_03a:261_1	tassā parisāya pariyante dhammaṃ suṇanto nisīdi. Bhagavā anupubbikathaṃ kathetvā	261	
PA_atk-s05_03a:261_2	cattāri saccāni pakāsesi, saccapariyosāne anekesaṃ pāṇasahassānaṃ dhammābhisamayo	261	
PA_atk-s05_03a:261_3	ahosi. Saṅgāmajipi kulaputto sotāpattiphalaṃ patvā parisāya vuṭṭhitāya bhagavantaṃ	261	
PA_atk-s05_03a:261_4	upasaṅkamitvā vanditvā pabbajjaṃ yāci “pabbājetha maṃ bhagavā”ti. “Anuññātosi pana	261	
PA_atk-s05_03a:261_5	tvaṃ mātāpitūhi pabbajjāyā”ti? “Nāhaṃ, bhante, anuññāto”ti. “Na kho, saṅgāmaji, tathāgatā	261	
PA_atk-s05_03a:261_6	mātāpitūhi ananuññātaṃ puttaṃ pabbājentī”ti. “Sohaṃ, bhante, tathā karissāmi, yathā	261	
PA_atk-s05_03a:261_7	maṃ mātāpitaro pabbajituṃ anujānantī”ti. So bhagavantaṃ vanditvā padakkhiṇaṃ katvā	261	
PA_atk-s05_03a:261_8	mātāpitaro upasaṅkamitvā, “ammatātā, anujānātha maṃ pabbajitu”nti āha. Tato paraṃ	261	
PA_atk-s05_03a:261_9	raṭṭhapālasutte āgatanayena veditabbaṃ.	261	
PA_atk-s05_03a:262_0	Atha so “pabbajitvā attānaṃ dassessāmī”ti paṭiññaṃ datvā anuññāto mātāpitūhi bhagavantaṃ	262	
PA_atk-s05_03a:262_1	upasaṅkamitvā pabbajjaṃ yāci. Alattha kho ca bhagavato santike pabbajjaṃ upasampadañca,	262	
PA_atk-s05_03a:262_2	acirūpasampanno ca pana so uparimaggatthāya ghaṭento vāyamanto aññatarasmiṃ araññāvāse	262	
PA_atk-s05_03a:262_3	vassaṃ vasitvā chaḷabhiñño hutvā vutthavasso bhagavantaṃ dassanāya mātāpitūnañca	262	
PA_atk-s05_03a:262_4	paṭissavamocanatthaṃ sāvatthiṃ agamāsi. Tena vuttaṃ – “tena kho pana samayena āyasmā	262	
PA_atk-s05_03a:262_5	saṅgāmaji sāvatthiṃ anuppatto hotī”ti.	262	
PA_atk-s05_03a:263_0	So hāyasmā dhuragāme piṇḍāya caritvā pacchābhattaṃ piṇḍapātapaṭikkanto jetavanaṃ	263	
PA_atk-s05_03a:263_1	pavisitvā bhagavantaṃ upasaṅkamitvā bhagavatā saddhiṃ katapaṭisanthāro aññaṃ byākaritvā	263	
PA_atk-s05_03a:263_2	puna bhagavantaṃ vanditvā padakkhiṇaṃ katvā nikkhamitvā aññatarasmiṃ rukkhamūle divāvihāraṃ	263	
PA_atk-s05_03a:263_3	nisīdi. Athassa mātāpitaro ñātimittā cassa āgamanaṃ sutvā, “saṅgāmaji, kira idhāgato”ti	263	
PA_atk-s05_03a:263_4	haṭṭhatuṭṭhā turitaturitā vihāraṃ gantvā pariyesantā naṃ tattha nisinnaṃ disvā upasaṅkamitvā	263	
PA_atk-s05_03a:263_5	paṭisanthāraṃ katvā “mā aputtakaṃ sāpateyyaṃ rājāno hareyyuṃ, appiyā dāyādā vā gaṇheyyuṃ,	263	
PA_atk-s05_03a:263_6	nālaṃ pabbajjāya, ehi, tāta, vibbhamā”ti yāciṃsu. Taṃ sutvā thero “ime mayhaṃ kāmehi	263	
PA_atk-s05_03a:263_7	anatthikabhāvaṃ na jānanti, gūthadhārī viya gūthapiṇḍe kāmesuyeva allīyanaṃ icchanti,	263	
PA_atk-s05_03a:263_8	nayime sakkā dhammakathāya saññāpetu”nti assuṇanto viya nisīdi. Te nānappakāraṃ yācitvā	263	
PA_atk-s05_03a:263_9	attano vacanaṃ aggaṇhantaṃ disvā gharaṃ pavisitvā puttena saddhiṃ tassa bhariyaṃ	263	
PA_atk-s05_03a:263_10	saparivāraṃ uyyojesuṃ “mayaṃ nānappakāraṃ taṃ yācantāpi tassa manaṃ alabhitvā āgatā,	2631	
PA_atk-s05_03a:263_11	gaccha tvaṃ, bhadde, tava bhattāraṃ puttasandassanena yācitvā saññāpehī”ti. Tāya	2631	
PA_atk-s05_03a:263_12	kira āpannasattāya ayamāyasmā pabbajito. Sā “sādhū”ti sampaṭicchitvā dārakamādāya	2631	
PA_atk-s05_03a:263_13	mahatā parivārena jetavanaṃ agamāsi. Taṃ sandhāya vuttaṃ – “assosi kho āyasmato saṅgāmajissā”tiādi.	2631	
PA_atk-s05_03a:264_0	Tattha purāṇadutiyikāti pubbe gihikāle pādaparicaraṇavasena dutiyikā, bhariyāti attho.	264	
PA_atk-s05_03a:264_1	Ayyoti “ayyaputto”ti vattabbe pabbajitānaṃ anucchavikavohārena vadati. Kirāti anussavanatthe	264	
PA_atk-s05_03a:264_2	nipāto, tassa anuppatto kirāti sambandho veditabbo. Khuddaputtañhi samaṇa, posa manti	264	
PA_atk-s05_03a:264_3	āpannasattameva maṃ chaḍḍetvā pabbajito, sāhaṃ etarahi khuddaputtā, tādisaṃ maṃ chaḍḍetvāva	264	
PA_atk-s05_03a:264_4	tava samaṇadhammakaraṇaṃ ayuttaṃ, tasmā, samaṇa, puttadutiyaṃ maṃ ghāsacchādanādīhi	264	
PA_atk-s05_03a:264_5	bharassūti. Āyasmā pana, saṅgāmaji, indriyāni ukkhipitvā taṃ neva oloketi, nāpi ālapati.	264	
PA_atk-s05_03a:264_6	Tena vuttaṃ – “evaṃ vutte āyasmā saṅgāmaji tuṇhī ahosī”ti.	264	
PA_atk-s05_03a:265_0	Sā tikkhattuṃ tatheva vatvā tuṇhībhūtameva taṃ disvā “purisā nāma bhariyāsu nirapekkhāpi	265	
PA_atk-s05_03a:265_1	puttesu sāpekkhā honti, puttasineho pitu aṭṭhimiñjaṃ āhacca tiṭṭhati, tasmā puttapemenāpi	265	
PA_atk-s05_03a:265_2	mayhaṃ vase vatteyyā”ti maññamānā puttaṃ therassa aṅke nikkhipitvā ekamantaṃ apakkamma	265	
PA_atk-s05_03a:265_3	“eso te, samaṇa, putto, posa na”nti vatvā thokaṃ agamāsi. Sā kira samaṇatejenassa	265	
PA_atk-s05_03a:265_4	sammukhe ṭhātuṃ nāsakkhi. Thero dārakampi neva oloketi nāpi ālapati. Atha sā itthī	265	
PA_atk-s05_03a:265_5	avidūre ṭhatvā mukhaṃ parivattetvā olokentī therassa ākāraṃ ñatvā paṭinivattitvā	265	
PA_atk-s05_03a:265_6	“puttenapi ayaṃ samaṇo anatthiko”ti dārakaṃ gahetvā pakkāmi. Tena vuttaṃ – “atha	265	
PA_atk-s05_03a:265_7	kho āyasmato saṅgāmajissa purāṇadutiyikā”tiādi.	265	
PA_atk-s05_03a:266_0	Tattha puttenapīti ayaṃ samaṇo attano orasaputtenapi anatthiko, pageva aññehīti adhippāyo.	266	
PA_atk-s05_03a:266_1	Dibbenāti ettha dibbasadisattā dibbaṃ. Devatānañhi sucaritakammanibbattaṃ pittasemharuhirādīhi	266	
PA_atk-s05_03a:266_2	apalibuddhaṃ dūrepi ārammaṇasampaṭicchanasamatthaṃ dibbaṃ pasādacakkhu hoti. Idampi	266	
PA_atk-s05_03a:266_3	catutthajjhānasamādhinibbattaṃ abhiññācakkhuṃ tādisanti dibbaṃ viyāti dibbaṃ, dibbavihārasannissayena	266	
PA_atk-s05_03a:266_4	laddhattā vā dibbaṃ, mahājutikattā mahāgatikattā vā dibbaṃ, tena dibbena. Visuddhenāti	266	
PA_atk-s05_03a:266_5	nīvaraṇādisaṃkilesavigamena suparisuddhena. Atikkantamānusakenāti manussānaṃ visayātītena.	266	
PA_atk-s05_03a:266_6	Imaṃ evarūpaṃ vippakāranti imaṃ evaṃ vippakāraṃ yathāvuttaṃ pabbajitesu asāruppaṃ	266	
PA_atk-s05_03a:266_7	aṅke puttaṭṭhapanasaṅkhātaṃ virūpakiriyaṃ.	266	
PA_atk-s05_03a:267_0	Etamatthanti etaṃ āyasmato saṅgāmajissa puttadārādīsu sabbattha nirapekkhabhāvasaṅkhātaṃ	267	
PA_atk-s05_03a:267_1	atthaṃ sabbākārato viditvā. Imaṃ udānanti imaṃ tassa iṭṭhāniṭṭhādīsu tādibhāvadīpakaṃ udānaṃ udānesi.	267	
PA_atk-s05_03a:268_0	Tattha āyantinti āgacchantiṃ, purāṇadutiyikanti adhippāyo. Nābhinandatīti daṭṭhuṃ	268	
PA_atk-s05_03a:268_1	maṃ āgatāti na nandati na tussati. Pakkamantinti sā ayaṃ mayā asammoditāva gacchatīti	268	
PA_atk-s05_03a:268_2	gacchantiṃ. Na socatīti na cittasantāpamāpajjati. Yena pana kāraṇena thero evaṃ nābhinandati	268	
PA_atk-s05_03a:268_3	na socati, taṃ dassetuṃ “saṅgā saṅgāmajiṃ mutta”nti vuttaṃ. Tattha saṅgāti rāgasaṅgo	268	
PA_atk-s05_03a:268_4	dosamohamānadiṭṭhisaṅgoti pañcavidhāpi saṅgā samucchedappaṭipassaddhivimuttīhi vimuttaṃ	268	
PA_atk-s05_03a:268_5	saṅgāmajiṃ bhikkhuṃ. Tamahaṃ brūmi brāhmaṇanti taṃ tādibhāvappattaṃ khīṇāsavaṃ ahaṃ	268	
PA_atk-s05_03a:268_6	sabbaso bāhitapāpattā brāhmaṇanti vadāmīti.	268	
PA_atk-s05_03a:269	Aṭṭhamasuttavaṇṇanā niṭṭhitā.	26	
PA_atk-s05_03a:270	9. Jaṭilasuttavaṇṇanā	27	
PA_atk-s05_03a:271_0	9. Navame gayāyanti ettha gayāti gāmopi titthampi vuccati. Gayāgāmassa hi avidūre	271	
PA_atk-s05_03a:271_1	viharanto bhagavā “gayāyaṃ viharatī”ti vuccati, tathā gayātitthassa. Gayātitthanti	271	
PA_atk-s05_03a:271_2	hi gayāgāmassa avidūre ekā pokkharaṇī atthi nadīpi, tadubhayaṃ “pāpapavāhanatittha”nti	271	
PA_atk-s05_03a:271_3	lokiyamahājano samudācarati. Gayāsīseti gajasīsasadisasikharo tattha eko pabbato	271	
PA_atk-s05_03a:271_4	gayāsīsanāmako, yattha hatthikumbhasadiso piṭṭhipāsāṇo bhikkhusahassassa okāso pahoti,	271	
PA_atk-s05_03a:271_5	tatra bhagavā viharati. Tena vuttaṃ – “gayāyaṃ viharati gayāsīse”ti.	271	
PA_atk-s05_03a:272_0	Jaṭilāti tāpasā. Te hi jaṭādhāritāya idha “jaṭilā”ti vuttā. Antaraṭṭhake himapātasamayeti	272	
PA_atk-s05_03a:272_1	hemantassa utuno abbhantarabhūte māghamāsassa avasāne cattāro phagguṇamāsassa ādimhi	272	
PA_atk-s05_03a:272_2	cattāroti aṭṭhadivasaparimāṇe himassa patanakāle. Gayāyaṃ ummujjantīti keci tasmiṃ	272	
PA_atk-s05_03a:272_3	titthasammate udake paṭhamaṃ nimuggasakalasarīrā tato ummujjanti vuṭṭhahanti uppilavanti.	272	
PA_atk-s05_03a:272_4	Nimujjantīti sasīsaṃ udake osīdanti. Ummujjanimujjampi karontīti punappunaṃ ummujjananimujjanānipi karonti.	272	
PA_atk-s05_03a:273_0	Tattha hi keci “ekummujjaneneva pāpasuddhi hotī”ti evaṃdiṭṭhikā, te ummujjanameva	273	
PA_atk-s05_03a:273_1	katvā gacchanti. Ummujjanaṃ pana nimujjanamantarena natthīti avinābhāvato nimujjanampi	273	
PA_atk-s05_03a:273_2	te karontiyeva. Yepi “ekanimujjaneneva pāpasuddhi hotī”ti evaṃdiṭṭhikā, tepi ekavārameva	273	
PA_atk-s05_03a:273_3	nimujjitvā vuttanayena avinābhāvato ummujjanampi katvā pakkamanti. Ye pana “tasmiṃ	273	
PA_atk-s05_03a:273_4	titthe nimujjaneneva pāpasuddhi hotī”ti evaṃdiṭṭhikā, te tattha nimujjitvā assāse	273	
PA_atk-s05_03a:273_5	sannirumbhitvā maruppapātapatitā viya tattheva jīvitakkhayaṃ pāpuṇanti. Apare “punappunaṃ	273	
PA_atk-s05_03a:273_6	ummujjananimujjanāni katvā nhāte pāpasuddhi hotī”ti evaṃdiṭṭhikā, te kālena kālaṃ	273	
PA_atk-s05_03a:273_7	ummujjananimujjanāni karonti. Te sabbepi sandhāya vuttaṃ – “ummujjantipi nimujjantipi	273	
PA_atk-s05_03a:273_8	ummujjanimujjampi karontī”ti. Ettha ca kiñcāpi nimujjanapubbakaṃ ummujjanaṃ, nimujjanameva	273	
PA_atk-s05_03a:273_9	pana karontā katipayā, ummujjanaṃ tadubhayañca karontā bahūti tesaṃ yebhuyyabhāvadassanatthaṃ	273	
PA_atk-s05_03a:273_10	ummujjanaṃ paṭhamaṃ vuttaṃ. Tathā sambahulā jaṭilāti jaṭilānaṃ yebhuyyatāya vuttaṃ,	2731	
PA_atk-s05_03a:273_11	muṇḍasikhaṇḍinopi ca brāhmaṇā udakasuddhikā tasmiṃ kāle tattha tathā karonti.	2731	
PA_atk-s05_03a:274_0	Osiñcantīti keci gayāya udakaṃ hatthena gahetvā attano sīse ca sarīre ca osiñcanti,	274	
PA_atk-s05_03a:274_1	apare ghaṭehi udakaṃ gahetvā tīre ṭhatvā tathā karonti. Aggiṃ juhantīti keci gayātīre	274	
PA_atk-s05_03a:274_2	vediṃ sajjetvā dhūmadabbhipūjādike upakaraṇe upanetvā aggihutaṃ juhanti aggihutaṃ	274	
PA_atk-s05_03a:274_3	paricaranti. Iminā suddhīti iminā gayāyaṃ ummujjanādinā aggiparicaraṇena ca pāpamalato	274	
PA_atk-s05_03a:274_4	suddhi pāpapavāhanā saṃsārasuddhi eva vā hotīti evaṃdiṭṭhikā hutvāti attho.	274	
PA_atk-s05_03a:275_0	Ummujjanādi cettha nidassanamattaṃ vuttanti daṭṭhabbaṃ. Tesu hi keci udakavāsaṃ vasanti,	275	
PA_atk-s05_03a:275_1	keci udakassañjaliṃ denti, keci tasmiṃ udake ṭhatvā candimasūriye anuparivattanti,	275	
PA_atk-s05_03a:275_2	keci anekasahassavāraṃ sāvittiādike japanti, keci “inda āgacchā”tiādinā vijjājapaṃ	275	
PA_atk-s05_03a:275_3	avhāyanti, keci mahatupaṭṭhānaṃ karonti, evañca karontā keci otaranti, keci uttaranti	275	
PA_atk-s05_03a:275_4	keci uttaritvā suddhikaācamanaṃ karonti, keci antoudake ṭhitā tantī vādenti, vīṇaṃ	275	
PA_atk-s05_03a:275_5	vādentīti evamādikā nānappakārakiriyā dassenti. Yasmā vā te evarūpā vikārakiriyā	275	
PA_atk-s05_03a:275_6	karontāpi tasmiṃ udake nimujjanaummujjanapubbakameva karonti, tasmā taṃ sabbaṃ nimujjanummujjanantogadhameva	275	
PA_atk-s05_03a:275_7	katvā “ummujjantī”tipiādi vuttaṃ. Evaṃ tattha ākulabyākule vattamāne uparipabbate	275	
PA_atk-s05_03a:275_8	ṭhito bhagavā tesaṃ taṃ kolāhalaṃ sutvā “kinnu kho eta”nti olokento taṃ kiriyavikāraṃ	275	
PA_atk-s05_03a:275_9	addasa, taṃ sandhāya vuttaṃ – “addasā kho bhagavā…pe… iminā suddhī”ti, taṃ vuttatthameva.	275	
PA_atk-s05_03a:276_0	Etamatthaṃ viditvāti etaṃ atthaṃ udakorohanādiasuddhimagge tesaṃ suddhimaggaparāmasanaṃ	276	
PA_atk-s05_03a:276_1	saccādike ca suddhimagge attano aviparītāvabodhaṃ sabbākārato viditvā. Imaṃ udānanti	276	
PA_atk-s05_03a:276_2	imaṃ udakasuddhiyā asuddhimaggabhāvadīpakaṃ saccādidhammānañca yāthāvato suddhimaggabhāvadīpakaṃ udānaṃ udānesi.	276	
PA_atk-s05_03a:277_0	Tattha na udakena sucī hotīti ettha udakenāti udakummujjanādinā. Udakummujjanādi	277	
PA_atk-s05_03a:277_1	hi idha uttarapadalopena “udaka”nti vuttaṃ yathā rūpabhavo rūpanti. Atha vā udakenāti	277	
PA_atk-s05_03a:277_2	ummujjanādikiriyāya sādhanabhūtena udakena suci sattassa suddhi nāma na hoti, natthīti	277	
PA_atk-s05_03a:277_3	attho. Atha vā sucīti tena yathāvuttena udakena suci pāpamalato suddho nāma satto	277	
PA_atk-s05_03a:277_4	na hoti. Kasmā? Bahvettha nhāyatī jano. Yadi hi udakorohanādinā yathāvuttena pāpasuddhi	277	
PA_atk-s05_03a:277_5	nāma siyā, bahu ettha udake jano nhāyati, mātughātādipāpakammakārī añño ca gomahiṃsādiko	277	
PA_atk-s05_03a:277_6	antamaso macchakacchape upādāya, tassa sabbassāpi pāpasuddhi siyā, na panevaṃ hoti.	277	
PA_atk-s05_03a:277_7	Kasmā? Nhānassa pāpahetūnaṃ appaṭipakkhabhāvato. Yañhi yaṃ vināseti, so tassa paṭipakkho	277	
PA_atk-s05_03a:277_8	yathā āloko andhakārassa, vijjā ca avijjāya, na evaṃ nhānaṃ pāpassa. Tasmā niṭṭhamettha	277	
PA_atk-s05_03a:277_9	gantabbaṃ “na udakena suci hotī”ti.	277	
PA_atk-s05_03a:278_0	Yena pana suci hoti, taṃ dassetuṃ “yamhi saccañcā”tiādimāha. Tattha yamhīti yasmiṃ	278	
PA_atk-s05_03a:278_1	puggale. Saccanti vacīsaccañceva viratisaccañca. Atha vā saccanti ñāṇasaccañceva	278	
PA_atk-s05_03a:278_2	paramatthasaccañca. Dhammoti ariyamaggadhammo, phaladhammo ca, so sabbopi yasmiṃ	278	
PA_atk-s05_03a:278_3	puggale upalabbhati, so sucī so ca brāhmaṇoti so ariyapuggalo visesato khīṇāsavo	278	
PA_atk-s05_03a:278_4	accantasuddhiyā suci ca brāhmaṇo cāti. Kasmā panettha saccaṃ dhammato visuṃ katvā	278	
PA_atk-s05_03a:278_5	gahitaṃ? Saccassa bahūpakārattā. Tathā hi “saccaṃ ve amatā vācā, saccaṃ have sādutaraṃ	278	
PA_atk-s05_03a:278_6	rasānaṃ, sacce atthe ca dhamme ca, āhu santo patiṭṭhitā, sacce ṭhitā samaṇabrāhmaṇā	278	
PA_atk-s05_03a:278_7	cā”tiādinā anekesu suttapadesu saccaguṇā pakāsitā. Saccavipariyassa ca “ekaṃ dhammaṃ	278	
PA_atk-s05_03a:278_8	atītassa, musāvādissa jantuno, abhūtavādī nirayaṃ upetī”ti ca ādinā pakāsitāti.	278	
PA_atk-s05_03a:279	Navamasuttavaṇṇanā niṭṭhitā.	27	
PA_atk-s05_03a:280	10. Bāhiyasuttavaṇṇanā	28	
PA_atk-s05_03a:281_0	10. Dasame bāhiyoti tassa nāmaṃ. Dārucīriyoti dārumayacīro. Suppāraketi evaṃnāmake	281	
PA_atk-s05_03a:281_1	paṭṭane vasati. Ko panāyaṃ bāhiyo, kathañca dārucīriyo ahosi, kathaṃ suppārake paṭṭane paṭivasatīti?	281	
PA_atk-s05_03a:282_0	Tatrāyaṃ anupubbīkathā – ito kira kappasatasahassamatthake padumuttarasammāsambuddhakāle	282	
PA_atk-s05_03a:282_1	eko kulaputto haṃsavatīnagare dasabalassa dhammadesanaṃ suṇanto satthāraṃ ekaṃ bhikkhuṃ	282	
PA_atk-s05_03a:282_2	khippābhiññānaṃ etadagge ṭhapentaṃ disvā “mahā vatāyaṃ bhikkhu, yo satthārā evaṃ	282	
PA_atk-s05_03a:282_3	etadagge ṭhapīyati, aho vatāhampi anāgate evarūpassa sammāsambuddhassa sāsane pabbajitvā	282	
PA_atk-s05_03a:282_4	satthārā edise ṭhāne etadagge ṭhapetabbo bhaveyyaṃ yathāyaṃ bhikkhū”ti taṃ ṭhānantaraṃ	282	
PA_atk-s05_03a:282_5	patthetvā tadanurūpaṃ adhikārakammaṃ katvā yāvajīvaṃ puññaṃ katvā saggaparāyaṇo hutvā	282	
PA_atk-s05_03a:282_6	devamanussesu saṃsaranto kassapadasabalassa sāsane pabbajitvā paripuṇṇasīlo samaṇadhammaṃ	282	
PA_atk-s05_03a:282_7	karontova jīvitakkhayaṃ patvā devaloke nibbatti. So ekaṃ buddhantaraṃ devaloke vasitvā	282	
PA_atk-s05_03a:282_8	imasmiṃ buddhuppāde bāhiyaraṭṭhe kulagehe paṭisandhiṃ gaṇhi, taṃ bāhiyaraṭṭhe jātattā	282	
PA_atk-s05_03a:282_9	bāhiyoti sañjāniṃsu. So vayappatto gharāvāsaṃ vasanto vaṇijjatthāya bahūnaṃ bhaṇḍānaṃ	282	
PA_atk-s05_03a:282_10	nāvaṃ pūretvā samuddaṃ pavisitvā aparāparaṃ sañcaranto satta vāre saddhiṃyeva parisāya	2821	
PA_atk-s05_03a:282_11	attano nagaraṃ upagañchi.	2821	
PA_atk-s05_03a:283_0	Aṭṭhame vāre pana “suvaṇṇabhūmiṃ gamissāmī”ti āropitabhaṇḍo nāvaṃ abhiruhi. Nāvā	283	
PA_atk-s05_03a:283_1	mahāsamuddaṃ ajjhogāhetvā icchitadesaṃ apatvāva samuddamajjhe vipannā. Mahājano macchakacchapabhakkho	283	
PA_atk-s05_03a:283_2	ahosi. Bāhiyo pana ekaṃ nāvāphalakaṃ gahetvā taranto ūmivegena mandamandaṃ khipamāno	283	
PA_atk-s05_03a:283_3	bhassitvā samudde patitattā jātarūpeneva samuddatīre nipanno. Parissamaṃ vinodetvā	283	
PA_atk-s05_03a:283_4	assāsamattaṃ labhitvā uṭṭhāya lajjāya gumbantaraṃ pavisitvā acchādanaṃ aññaṃ kiñci	283	
PA_atk-s05_03a:283_5	apassanto akkanāḷāni chinditvā vākehi paliveṭhetvā nivāsanapāvuraṇāni katvā acchādesi.	283	
PA_atk-s05_03a:283_6	Keci pana “dāruphalakāni vijjhitvā vākena āvuṇitvā nivāsanapāvuraṇaṃ katvā acchādesī”ti	283	
PA_atk-s05_03a:283_7	vadanti. Evaṃ sabbathāpi dārumayacīradhāritāya “dārucīriyo”ti purimavohārena “bāhiyo”ti ca paññāyittha.	283	
PA_atk-s05_03a:284_0	Taṃ ekaṃ kapālaṃ gahetvā vuttaniyāmena suppārakapaṭṭane piṇḍāya carantaṃ disvā manussā	284	
PA_atk-s05_03a:284_1	cintesuṃ “sace loke arahanto nāma honti, evaṃvidhehi bhavitabbaṃ, kinnu kho ayaṃ	284	
PA_atk-s05_03a:284_2	ayyo vatthaṃ diyyamānaṃ gaṇheyya, udāhu appicchatāya na gaṇheyyā”ti vīmaṃsantā nānādisāhi	284	
PA_atk-s05_03a:284_3	vatthāni upanesuṃ. So cintesi – “sacāhaṃ iminā niyāmena nāgamissaṃ, nayime evaṃ mayi	284	
PA_atk-s05_03a:284_4	pasīdeyyuṃ, yaṃnūnāhaṃ imāni paṭikkhipitvā imināva nīhārena vihareyyaṃ, evaṃ me lābhasakkāro	284	
PA_atk-s05_03a:284_5	uppajjissatī”ti. So evaṃ cintetvā kohaññe ṭhatvā vatthāni na paṭiggaṇhi. Manussā	284	
PA_atk-s05_03a:284_6	“aho appiccho vatāyaṃ ayyo”ti bhiyyosomattāya pasannamānasā mahantaṃ sakkārasammānaṃ kariṃsu.	284	
PA_atk-s05_03a:285_0	Sopi bhattakiccaṃ katvā avidūraṭṭhāne ekaṃ devāyatanaṃ agamāsi. Mahājano tena saddhiṃ	285	
PA_atk-s05_03a:285_1	eva gantvā taṃ devāyatanaṃ paṭijaggitvā adāsi. So “ime mayhaṃ cīradhāraṇamatte pasīditvā	285	
PA_atk-s05_03a:285_2	evaṃvidhaṃ sakkārasammānaṃ karonti, etesaṃ mayā ukkaṭṭhavuttinā bhavituṃ vaṭṭatī”ti	285	
PA_atk-s05_03a:285_3	sallahukaparikkhāro appicchova hutvā vihāsi. “Arahā”ti pana tehi sambhāvīyamāno “arahā”ti	285	
PA_atk-s05_03a:285_4	attānaṃ amaññi, uparūpari cassa sakkāragarukāro abhivaḍḍhi, lābhī ca ahosi uḷārānaṃ	285	
PA_atk-s05_03a:285_5	paccayānaṃ. Tena vuttaṃ – “tena kho pana samayena bāhiyo dārucīriyo suppārake paṭivasati	285	
PA_atk-s05_03a:285_6	samuddatīre sakkato garukato”tiādi.	285	
PA_atk-s05_03a:286_0	Tattha sakkatoti sakkaccaṃ ādarena upaṭṭhānavasena sakkato. Garukatoti guṇavisesena	286	
PA_atk-s05_03a:286_1	yuttoti adhippāyena pāsāṇacchattaṃ viya garukaraṇavasena garukato. Mānitoti manasā	286	
PA_atk-s05_03a:286_2	sambhāvanavasena mānito. Pūjitoti pupphagandhādīhi pūjāvasena pūjito. Apacitoti abhippasannacittehi	286	
PA_atk-s05_03a:286_3	maggadānaāsanābhiharaṇādivasena apacito. Lābhī cīvara…pe… parikkhārānanti paṇītapaṇītānaṃ	286	
PA_atk-s05_03a:286_4	uparūpari upanīyamānānaṃ cīvarādīnaṃ catunnaṃ paccayānaṃ labhanavasena lābhī.	286	
PA_atk-s05_03a:287_0	Aparo nayo – sakkatoti sakkārappatto. Garukatoti garukārappatto. Mānitoti bahumānito	287	
PA_atk-s05_03a:287_1	manasā piyāyito ca. Pūjitoti catupaccayābhipūjāya pūjito. Apacitoti apacāyanappatto.	287	
PA_atk-s05_03a:287_2	Yassa hi cattāro paccaye sakkatvā suabhisaṅkhate paṇītapaṇīte denti, so sakkato.	287	
PA_atk-s05_03a:287_3	Yasmiṃ garubhāvaṃ paccupaṭṭhapetvā denti, so garukato. Yaṃ manasā piyāyanti bahumaññanti	287	
PA_atk-s05_03a:287_4	ca, so mānito. Yassa sabbampetaṃ pūjanavasena karonti, so pūjito. Yassa abhivādanapaccuṭṭhānañjalikammādivasena	287	
PA_atk-s05_03a:287_5	paramanipaccakāraṃ karonti, so apacito. Bāhiyassa pana te sabbametaṃ akaṃsu. Tena	287	
PA_atk-s05_03a:287_6	vuttaṃ – “bāhiyo dārucīriyo suppārake paṭivasati sakkato”tiādi. Ettha ca cīvaraṃ	287	
PA_atk-s05_03a:287_7	so aggaṇhantopi “ehi, bhante, imaṃ vatthaṃ paṭiggaṇhāhī”ti upanāmanavasena cīvarassāpi “lābhī”tveva vutto.	287	
PA_atk-s05_03a:288_0	Rahogatassāti rahasi gatassa. Paṭisallīnassāti ekībhūtassa bahūhi manussehi “arahā”ti	288	
PA_atk-s05_03a:288_1	vuccamānassa tassa idāni vuccamānākārena cetaso parivitakko udapādi cittassa micchāsaṅkappo	288	
PA_atk-s05_03a:288_2	uppajji. Kathaṃ? Ye kho keci loke arahanto vā arahattamaggaṃ vā samāpannā, ahaṃ tesaṃ	288	
PA_atk-s05_03a:288_3	aññataroti. Tassattho – ye imasmiṃ sattaloke kilesārīnaṃ hatattā pūjāsakkārādīnañca	288	
PA_atk-s05_03a:288_4	arahabhāvena arahanto, ye kilesārīnaṃ hananena arahattamaggaṃ samāpannā, tesu ahaṃ ekoti.	288	
PA_atk-s05_03a:289_0	Purāṇasālohitāti purimasmiṃ bhavesālohitā bandhusadisā ekato katasamaṇadhammā devatā.	289	
PA_atk-s05_03a:289_1	Keci pana “purāṇasālohitāti purāṇakāle bhavantare sālohitā mātubhūtā ekā devatā”ti	289	
PA_atk-s05_03a:289_2	vadanti, taṃ aṭṭhakathāyaṃ paṭikkhipitvā purimoyevattho gahito.	289	
PA_atk-s05_03a:290_0	Pubbe kira kassapadasabalassa sāsane osakkamāne sāmaṇerādīnaṃ vippakāraṃ disvā satta	290	
PA_atk-s05_03a:290_1	bhikkhū saṃvegappattā “yāva sāsanaṃ na antaradhāyati, tāva attano patiṭṭhaṃ karissāmā”ti	290	
PA_atk-s05_03a:290_2	suvaṇṇacetiyaṃ vanditvā araññaṃ paviṭṭhā ekaṃ pabbataṃ disvā “jīvite sālayā nivattantu,	290	
PA_atk-s05_03a:290_3	nirālayā imaṃ pabbataṃ abhiruhantū”ti vatvā nisseṇiṃ bandhitvā sabbe taṃ pabbataṃ	290	
PA_atk-s05_03a:290_4	abhiruyha nisseṇiṃ pātetvā samaṇadhammaṃ kariṃsu. Tesu saṅghatthero ekarattātikkameneva	290	
PA_atk-s05_03a:290_5	arahattaṃ pāpuṇi. So uttarakuruto piṇḍapātaṃ ānetvā te bhikkhū, “āvuso, ito piṇḍapātaṃ	290	
PA_atk-s05_03a:290_6	paribhuñjathā”ti āha. Te “tumhe, bhante, attano ānubhāvena evaṃ akattha, mayampi	290	
PA_atk-s05_03a:290_7	sace tumhe viya visesaṃ nibbattessāma, sayameva āharitvā bhuñjissāmā”ti bhuñjituṃ	290	
PA_atk-s05_03a:290_8	na icchiṃsu. Tato dutiyadivase dutiyatthero anāgāmiphalaṃ pāpuṇi, sopi tatheva piṇḍapātaṃ	290	
PA_atk-s05_03a:290_9	ādāya tattha gantvā itare nimantesi, tepi tatheva paṭikkhipiṃsu. Tesu arahattappatto	290	
PA_atk-s05_03a:290_10	parinibbāyi, anāgāmī suddhāvāsabhūmiyaṃ nibbatti. Itare pana pañca janā ghaṭentā	2901	
PA_atk-s05_03a:290_11	vāyamantāpi visesaṃ nibbattetuṃ nāsakkhiṃsu. Te asakkontā tattheva parisussitvā devaloke	2901	
PA_atk-s05_03a:290_12	nibbattā. Ekaṃ buddhantaraṃ devesuyeva saṃsaritvā imasmiṃ buddhuppāde devalokato	2901	
PA_atk-s05_03a:290_13	cavitvā tattha tattha kulaghare nibbattiṃsu. Tesu hi eko pakkusāti rājā ahosi, eko	2901	
PA_atk-s05_03a:290_14	kumārakassapo, eko dabbo mallaputto, eko sabhiyo paribbājako, eko bāhiyo dārucīriyo.	2901	
PA_atk-s05_03a:290_15	Tattha yo so anāgāmī brahmaloke nibbatto, taṃ sandhāyetaṃ vuttaṃ “purāṇasālohitā	2901	
PA_atk-s05_03a:290_16	devatā”ti. Devaputtopi hi devadhītā viya devo eva devatāti katvā devatāti vuccati	2901	
PA_atk-s05_03a:290_17	“atha kho aññatarā devatā”tiādīsu viya. Idha pana brahmā devatāti adhippeto.	2901	
PA_atk-s05_03a:291_0	Tassa hi brahmuno tattha nibbattasamanantarameva attano brahmasampattiṃ oloketvā	291	
PA_atk-s05_03a:291_1	āgataṭṭhānaṃ āvajjentassa sattannaṃ janānaṃ pabbataṃ āruyha samaṇadhammakaraṇaṃ,	291	
PA_atk-s05_03a:291_2	tatthekassa parinibbutabhāvo, anāgāmiphalaṃ patvā attano ca ettha nibbattabhāvo upaṭṭhāsi.	291	
PA_atk-s05_03a:291_3	So “kattha nu kho itare pañca janā”ti āvajjento kāmāvacaradevaloke tesaṃ nibbattabhāvaṃ	291	
PA_atk-s05_03a:291_4	ñatvā aparabhāge kālānukālaṃ “kinnu kho karontī”ti tesaṃ pavattiṃ oloketiyeva. Imasmiṃ	291	
PA_atk-s05_03a:291_5	pana kāle “kahaṃ nu kho”ti āvajjento bāhiyaṃ suppārakapaṭṭanaṃ upanissāya dārucīradhāriṃ	291	
PA_atk-s05_03a:291_6	kohaññena jīvikaṃ kappentaṃ disvā “ayaṃ mayā saddhiṃ pubbe nisseṇiṃ bandhitvā pabbataṃ	291	
PA_atk-s05_03a:291_7	abhiruhitvā samaṇadhammaṃ karonto atisallekhavuttiyā jīvite anapekkho arahatāpi ābhataṃ	291	
PA_atk-s05_03a:291_8	piṇḍapātaṃ aparibhuñjitvā idāni sambhāvanādhippāyo anarahāva arahattaṃ paṭijānitvā	291	
PA_atk-s05_03a:291_9	vicarati lābhasakkārasilokaṃ nikāmayamāno, dasabalassa ca nibbattabhāvaṃ na jānāti,	291	
PA_atk-s05_03a:291_10	handa naṃ saṃvejetvā buddhuppādaṃ jānāpessāmī”ti tāvadeva brahmalokato otaritvā rattibhāge	2911	
PA_atk-s05_03a:291_11	suppārakapaṭṭane dārucīriyassa sammukhe pāturahosi. Bāhiyo attano vasanaṭṭhāne uḷāraṃ	2911	
PA_atk-s05_03a:291_12	obhāsaṃ disvā “kiṃ nu kho eta”nti bahi nikkhamitvā olokento ākāse ṭhitaṃ mahābrahmānaṃ	2911	
PA_atk-s05_03a:291_13	disvā añjaliṃ paggayha “ke tumhe”ti pucchi. Athassa so brahmā “ahaṃ te porāṇakasahāyo	2911	
PA_atk-s05_03a:291_14	tadā anāgāmiphalaṃ patvā brahmaloke nibbatto, tvaṃ pana kiñci visesaṃ nibbattetuṃ	2911	
PA_atk-s05_03a:291_15	asakkonto tadā puthujjanakālakiriyaṃ katvā saṃsaranto idāni titthiyavesadhārī anarahāva	2911	
PA_atk-s05_03a:291_16	samāno ‘arahā aha’nti imaṃ laddhiṃ gahetvā vicarasīti ñatvā āgato, neva kho tvaṃ,	2911	
PA_atk-s05_03a:291_17	bāhiya, arahā, paṭinissajjetaṃ pāpakaṃ diṭṭhigataṃ, mā te ahosi dīgharattaṃ ahitāya	2911	
PA_atk-s05_03a:291_18	dukkhāya, sammāsambuddho loke uppanno. So hi bhagavā arahā, gaccha naṃ payirupāsassū”ti	2911	
PA_atk-s05_03a:291_19	āha. Tena vuttaṃ – “atha kho bāhiyassa dārucīriyassa purāṇasālohitā devatā”tiādi.	2911	
PA_atk-s05_03a:292_0	Tattha anukampikāti anuggahasīlā karuṇādhikā. Atthakāmāti hitakāmā mettādhikā. Purimapadena	292	
PA_atk-s05_03a:292_1	cettha bāhiyassa dukkhāpanayanakāmataṃ tassā devatāya dasseti, pacchimena hitūpasaṃhāraṃ.	292	
PA_atk-s05_03a:292_2	Cetasāti attano cittena, cetosīsena cettha cetopariyañāṇaṃ gahitanti veditabbaṃ.	292	
PA_atk-s05_03a:292_3	Cetoparivitakkanti tassa cittappavattiṃ. Aññāyāti jānitvā. Tenupasaṅkamīti seyyathāpi	292	
PA_atk-s05_03a:292_4	nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya,	292	
PA_atk-s05_03a:292_5	evameva brahmaloke antarahito bāhiyassa purato pātubhavanavasena upasaṅkami. Etadavocāti	292	
PA_atk-s05_03a:292_6	“ye kho keci loke arahanto vā”tiādipavattamicchāparivitakkaṃ bāhiyaṃ sahoḍhaṃ coraṃ	292	
PA_atk-s05_03a:292_7	gaṇhanto viya “neva kho tvaṃ, bāhiya, arahā”tiādikaṃ etaṃ idāni vuccamānavacanaṃ	292	
PA_atk-s05_03a:292_8	brahmā avoca. Neva kho tvaṃ, bāhiya, arahāti etena tadā bāhiyassa asekkhabhāvaṃ paṭikkhipati,	292	
PA_atk-s05_03a:292_9	nāpi arahattamaggaṃ vā samāpannoti etena sekkhabhāvaṃ, ubhayenapissa anariyabhāvameva	292	
PA_atk-s05_03a:292_10	dīpeti. Sāpi te paṭipadā natthi, yāya tvaṃ arahā vā assa arahattamaggaṃ vā samāpannoti	2921	
PA_atk-s05_03a:292_11	iminā panassa kalyāṇaputhujjanabhāvampi paṭikkhipati. Tattha paṭipadāti sīlavisuddhiādayo	2921	
PA_atk-s05_03a:292_12	cha visuddhiyo. Paṭipajjati etāya ariyamaggeti paṭipadā. Assāti bhaveyyāsi.	2921	
PA_atk-s05_03a:293_0	Ayañcassa arahattādhimāno kiṃ nissāya uppannoti? “Appicchatāya santuṭṭhitāya sallekhatāya	293	
PA_atk-s05_03a:293_1	dīgharattaṃ katādhikārattā tadaṅgappahānavasena kilesānaṃ vihatattā arahattādhimāno	293	
PA_atk-s05_03a:293_2	uppanno”ti keci vadanti. Apare panāhu “bāhiyo paṭhamādijhānacatukkalābhī, tasmāssa	293	
PA_atk-s05_03a:293_3	vikkhambhanappahānena kilesānaṃ asamudācārato arahattādhimāno uppajjatī”ti. Tadubhayampi	293	
PA_atk-s05_03a:293_4	tesaṃ matimattameva “sambhāvanādhippāyo lābhasakkārasilokaṃ nikāmayamāno”ti ca aṭṭhakathāyaṃ	293	
PA_atk-s05_03a:293_5	āgatattā. Tasmā vuttanayenevettha attho veditabbo.	293	
PA_atk-s05_03a:294_0	Atha bāhiyo ākāse ṭhatvā kathentaṃ mahābrahmānaṃ oloketvā cintesi – “aho bhāriyaṃ	294	
PA_atk-s05_03a:294_1	vata kammaṃ, yamahaṃ arahāti cintesiṃ, ayañca ‘arahattagāminī paṭipadāpi te natthī’ti	294	
PA_atk-s05_03a:294_2	vadati, atthi nu kho loke koci arahā”ti? Atha naṃ pucchi. Tena vuttaṃ – “atha ke	294	
PA_atk-s05_03a:294_3	carahi devate loke arahanto vā arahattamaggaṃ vā samāpannā”ti.	294	
PA_atk-s05_03a:295_0	Tattha athāti pucchārambhe nipāto. Ke carahīti ke etarahi. Loketi okāsaloke. Ayañhettha	295	
PA_atk-s05_03a:295_1	adhippāyo – bhājanalokabhūte sakalasmiṃ jambudīpatale kasmiṃ ṭhāne arahanto vā arahattamaggaṃ	295	
PA_atk-s05_03a:295_2	vā samāpannā etarahi viharanti, yattha mayaṃ te upasaṅkamitvā tesaṃ ovāde ṭhatvā	295	
PA_atk-s05_03a:295_3	vaṭṭadukkhato muccissāmāti. Uttaresūti suppārakapaṭṭanato pubbuttaradisābhāgaṃ sandhāya vuttaṃ.	295	
PA_atk-s05_03a:296_0	Arahanti ārakattā arahaṃ. Ārakā hi so sabbakilesehi suvidūravidūre ṭhito maggena	296	
PA_atk-s05_03a:296_1	savāsanānaṃ kilesānaṃ viddhaṃsitattā. Arīnaṃ vā hatattā arahaṃ. Bhagavatā hi kilesārayo	296	
PA_atk-s05_03a:296_2	anavasesato ariyamaggena hatā samucchinnāti. Arānaṃ vā hatattā arahaṃ. Yañca avijjābhavataṇhāmayanābhi	296	
PA_atk-s05_03a:296_3	puññādiabhisaṅkhārāraṃ jarāmaraṇanemi āsavasamudayamayena akkhena vijjhitvā tibhavarathe	296	
PA_atk-s05_03a:296_4	samāyojitaṃ anādikālappavattaṃ saṃsāracakkaṃ. Tassānena bodhimaṇḍe vīriyapādehi sīlapathaviyaṃ	296	
PA_atk-s05_03a:296_5	patiṭṭhāya saddhāhatthena kammakkhayakarañāṇapharasuṃ gahetvā sabbepi arā hatā vihatā	296	
PA_atk-s05_03a:296_6	viddhaṃsitāti. Arahatīti vā arahaṃ. Bhagavā hi sadevake loke aggadakkhiṇeyyattā uḷāre	296	
PA_atk-s05_03a:296_7	cīvarādipaccaye pūjāvisesañca arahati. Rahābhāvato vā arahaṃ. Tathāgato hi sabbaso	296	
PA_atk-s05_03a:296_8	samucchinnarāgādikilesattā pāpakilesassāpi asambhavato pāpakaraṇe rahābhāvatopi arahanti vuccati.	296	
PA_atk-s05_03a:297_0	Sammā sāmañca sabbadhammānaṃ buddhattā sammāsambuddho. Bhagavā hi abhiññeyye dhamme	297	
PA_atk-s05_03a:297_1	abhiññeyyato, pariññeyye dhamme pariññeyyato, pahātabbe dhamme pahātabbato, sacchikātabbe	297	
PA_atk-s05_03a:297_2	dhamme sacchikātabbato, bhāvetabbe dhamme bhāvetabbato abhisambujjhi. Vuttañhetaṃ –	297	
PA_atk-s05_03a:298	“Abhiññeyyaṃ abhiññātaṃ, bhāvetabbañca bhāvitaṃ;	29	
PA_atk-s05_03a:299	Pahātabbaṃ pahīnaṃ me, tasmā buddhosmi brāhmaṇā”ti. ;	29	
PA_atk-s05_03a:300_0	Apica kusale dhamme anavajjasukhavipākato, akusale dhamme sāvajjadukkhavipākatotiādinā	300	
PA_atk-s05_03a:300_1	sabbattikadukādivasena ayamattho netabbo. Iti aviparītaṃ sayambhuñāṇena sabbākārato	300	
PA_atk-s05_03a:300_2	sabbadhammānaṃ abhisambuddhattā sammāsambuddhoti ayamettha saṅkhepo. Vitthāro pana	300	
PA_atk-s05_03a:300_3	visuddhimagge āgatanayeneva veditabbo. Arahattāyāti aggaphalappaṭilābhāya. Dhammaṃ	300	
PA_atk-s05_03a:300_4	desetīti ādikalyāṇādiguṇavisesayuttaṃ sīlādipaṭipadādhammaṃ samathavipassanādhammameva	300	
PA_atk-s05_03a:300_5	vā veneyyajjhāsayānurūpaṃ upadisati katheti.	300	
PA_atk-s05_03a:301_0	Saṃvejitoti “dhiratthu vata, bho, puthujjanabhāvassa, yenāhaṃ anarahāva samāno arahāti	301	
PA_atk-s05_03a:301_1	amaññiṃ, sammāsambuddhañca loke uppajjitvā dhammaṃ desentaṃ na jāniṃ, dujjānaṃ kho	301	
PA_atk-s05_03a:301_2	panidaṃ jīvitaṃ, dujjānaṃ maraṇa”nti saṃvegamāpādito, devatāvacanena yathāvuttenākārena	301	
PA_atk-s05_03a:301_3	saṃviggamānasoti attho. Tāvadevāti tasmiṃyeva khaṇe. Suppārakā pakkāmīti buddhoti	301	
PA_atk-s05_03a:301_4	nāmamapi savanena uppannāya buddhārammaṇāya pītiyā saṃvegena ca codiyamānahadayo	301	
PA_atk-s05_03a:301_5	suppārakapaṭṭanato sāvatthiṃ uddissa pakkanto. Sabbattha ekarattiparivāsenāti sabbasmiṃ	301	
PA_atk-s05_03a:301_6	magge ekarattivāseneva agamāsi. Suppārakapaṭṭanato hi sāvatthi vīsayojanasate hoti,	301	
PA_atk-s05_03a:301_7	tañcāyaṃ ettakaṃ addhānaṃ ekarattivāsena agamāsi. Yadā suppārakato nikkhanto, tadaheva	301	
PA_atk-s05_03a:301_8	sāvatthiṃ sampattoti.	301	
PA_atk-s05_03a:302_0	Kathaṃ panāyaṃ evaṃ agamāsīti? Devatānubhāvena, “buddhānubhāvenā”tipi vadanti. “Sabbattha	302	
PA_atk-s05_03a:302_1	ekarattiparivāsenā”ti pana vuttattā maggassa ca vīsayojanasatikattā antarāmagge gāmanigamarājadhānīsu	302	
PA_atk-s05_03a:302_2	yattha yattha rattiyaṃ vasati, tattha tattha dutiyaṃ aruṇaṃ anuṭṭhāpetvā sabbattha	302	
PA_atk-s05_03a:302_3	ekarattivāseneva sāvatthiṃ upasaṅkamīti ayamattho dīpito hotīti. Nayidaṃ evaṃ daṭṭhabbaṃ.	302	
PA_atk-s05_03a:302_4	Sabbasmiṃ vīsayojanasatike magge ekarattivāsenāti imassa atthassa adhippetattā. Ekarattimattaṃ	302	
PA_atk-s05_03a:302_5	so sakalasmiṃ tasmiṃ magge vasitvā pacchimadivase pubbaṇhasamaye sāvatthiṃ anuppattoti.	302	
PA_atk-s05_03a:303_0	Bhagavāpi bāhiyassa āgamanaṃ ñatvā “na tāvassa indriyāni paripākaṃ gatāni, khaṇantare	303	
PA_atk-s05_03a:303_1	pana paripākaṃ gamissantī”ti tassa indriyānaṃ paripākaṃ āgamayamāno mahābhikkhusaṅghaparivuto	303	
PA_atk-s05_03a:303_2	tasmiṃ khaṇe sāvatthiṃ piṇḍāya pāvisi. So ca jetavanaṃ pavisitvā bhuttapātarāse kāyālasiyavimocanatthaṃ	303	
PA_atk-s05_03a:303_3	abbhokāse caṅkamante sambahule bhikkhū passitvā “kahaṃ nu kho etarahi bhagavā”ti	303	
PA_atk-s05_03a:303_4	pucchi. Bhikkhū “bhagavā sāvatthiṃ piṇḍāya paviṭṭho”ti vatvā pucchiṃsu “tvaṃ pana	303	
PA_atk-s05_03a:303_5	kuto āgato”ti? “Suppārakapaṭṭanato āgatomhī”ti. “Dūrato āgatosi, nisīda, tāva pāde	303	
PA_atk-s05_03a:303_6	dhovitvā makkhetvā thokaṃ vissamāhi, āgatakāle satthāraṃ dakkhasī”ti. “Ahaṃ, bhante,	303	
PA_atk-s05_03a:303_7	attano jīvitantarāyaṃ na jānāmi, ekarattenevamhi katthacipi ciraṃ aṭṭhatvā anisīditvā	303	
PA_atk-s05_03a:303_8	vīsayojanasatikaṃ maggaṃ āgato, satthāraṃ passitvāva vissamissāmī”ti vatvā taramānarūpo	303	
PA_atk-s05_03a:303_9	sāvatthiṃ pavisitvā anopamāya buddhasiriyā virocamānaṃ bhagavantaṃ passi. Tena vuttaṃ	303	
PA_atk-s05_03a:303_10	“tena kho pana samayena sambahulā bhikkhū abbhokāse caṅkamanti. Atha kho bāhiyo dārucīriyo	3031	
PA_atk-s05_03a:303_11	yena te bhikkhū tenupasaṅkamī”tiādi.	3031	
PA_atk-s05_03a:304_0	Tattha kahanti kattha. Nūti saṃsaye, khoti padapūraṇe, kasmiṃ nu kho padeseti attho.	304	
PA_atk-s05_03a:304_1	Dassanakāmamhāti daṭṭhukāmā amha. Mayañhi taṃ bhagavantaṃ andho viya cakkhuṃ, badhiro	304	
PA_atk-s05_03a:304_2	viya sotaṃ, mūgo viya kalyāṇavākkaraṇaṃ, hatthapādavikalo viya hatthapāde, daliddo	304	
PA_atk-s05_03a:304_3	viya dhanasampadaṃ, kantāraddhānappaṭipanno viya khemantabhūmiṃ, rogābhibhūto viya	304	
PA_atk-s05_03a:304_4	ārogyaṃ, mahāsamudde bhinnanāvo viya mahākullaṃ passituṃ upasaṅkamituñca icchāmāti	304	
PA_atk-s05_03a:304_5	dasseti. Taramānarūpoti taramānākāro.	304	
PA_atk-s05_03a:305_0	Pāsādikanti bāttiṃsamahāpurisalakkhaṇaasītianubyañjanabyāmappabhāketumālālaṅkatāya	305	
PA_atk-s05_03a:305_1	samantapāsādikāya attano sarīrasobhāsampattiyā rūpakāyadassanabyāvaṭassa janassa	305	
PA_atk-s05_03a:305_2	sabbabhāgato pasādāvahaṃ. Pasādanīyanti dasabalacatuvesārajjachaasādhāraṇañāṇaaṭṭhārasāveṇika-	305	
PA_atk-s05_03a:305_3	buddhadhammappabhutiaparimāṇaguṇagaṇasamannāgatāya dhammakāyasampattiyā sarikkhakajanassa	305	
PA_atk-s05_03a:305_4	pasādanīyaṃ pasīditabbayuttaṃ pasādārahaṃ vā. Santindriyanti cakkhādipañcindriyalolabhāvāpagamanena	305	
PA_atk-s05_03a:305_5	vūpasantapañcindriyaṃ. Santamānasanti chaṭṭhassa manindriyassa nibbisevanabhāvūpagamanena	305	
PA_atk-s05_03a:305_6	vūpasantamānasaṃ. Uttamadamathasamathamanuppattanti lokuttarapaññāvimutticetovimuttisaṅkhātaṃ	305	
PA_atk-s05_03a:305_7	uttamaṃ damathaṃ samathañca anuppatvā adhigantvā ṭhitaṃ. Dantanti suparisuddhakāyasamācāratāya	305	
PA_atk-s05_03a:305_8	ceva hatthapādakukkuccābhāvato davādiabhāvato ca kāyena dantaṃ. Guttanti suparisuddhavacīsamācāratāya	305	
PA_atk-s05_03a:305_9	ceva niratthakavācābhāvato davādiabhāvato ca vācāya guttaṃ. Yatindriyanti suparisuddhamanosamācāratāya	305	
PA_atk-s05_03a:305_10	ariyiddhiyogena abyāvaṭaappaṭisaṅkhānupekkhābhāvato ca manindriyavasena yatindriyaṃ.	3051	
PA_atk-s05_03a:305_11	Nāganti chandādivasena agamanato, pahīnānaṃ rāgādikilesānaṃ punānāgamanato, kassacipi	3051	
PA_atk-s05_03a:305_12	āgussa sabbathāpi akaraṇato, punabbhavassa ca agamanatoti imehi kāraṇehi nāgaṃ. Ettha	3051	
PA_atk-s05_03a:305_13	ca pāsādikanti iminā rūpakāyena bhagavato pamāṇabhūtataṃ dīpeti, pasādanīyanti iminā	3051	
PA_atk-s05_03a:305_14	dhammakāyena, santindriyantiādinā sesehi pamāṇabhūtataṃ dīpeti. Tena catuppamāṇike	3051	
PA_atk-s05_03a:305_15	lokasannivāse anavasesato sattānaṃ bhagavato pamāṇabhāvo pakāsitoti veditabbo.	3051	
PA_atk-s05_03a:306_0	Evaṃbhūtañca bhagavantaṃ antaravīthiyaṃ gacchantaṃ disvā “cirassaṃ vata me sammāsambuddho	306	
PA_atk-s05_03a:306_1	diṭṭho”ti haṭṭhatuṭṭho pañcavaṇṇāya pītiyā nirantaraṃ phuṭasarīro pītivipphāritavivaṭaniccalalocano	306	
PA_atk-s05_03a:306_2	diṭṭhaṭṭhānato paṭṭhāya oṇatasarīro bhagavato sarīrappabhāvemajjhaṃ ajjhogāhetvā	306	
PA_atk-s05_03a:306_3	tattha nimujjanto bhagavato samīpaṃ upasaṅkamitvā pañcapatiṭṭhitena vanditvā bhagavato	306	
PA_atk-s05_03a:306_4	pāde sambāhanto paricumbanto “desetu me, bhante, bhagavā dhamma”nti āha. Tena vuttaṃ	306	
PA_atk-s05_03a:306_5	– “bhagavato pāde sirasā nipatitvā bhagavantaṃ etadavoca – ‘desetu me, bhante, bhagavā	306	
PA_atk-s05_03a:306_6	dhammaṃ, desetu sugato dhammaṃ, yaṃ mamassa dīgharattaṃ hitāya sukhāyā”’ti.	306	
PA_atk-s05_03a:307_0	Tattha sugatoti sobhanagamanattā, sundaraṃ ṭhānaṃ gatattā, sammā gatattā, sammā gadattā	307	
PA_atk-s05_03a:307_1	sugato. Gamanampi hi gatanti vuccati, tañca bhagavato sobhanaṃ parisuddhaṃ anavajjaṃ.	307	
PA_atk-s05_03a:307_2	Kiṃ pana tanti? Ariyamaggo. Tena hesa gamanena khemaṃ disaṃ asajjamāno gato, aññepi	307	
PA_atk-s05_03a:307_3	gametīti sobhanagamanattā sugato. Sundarañcesa ṭhānaṃ amataṃ nibbānaṃ gatoti sundaraṃ	307	
PA_atk-s05_03a:307_4	ṭhānaṃ gatattā sugato. Sammā ca gatattā sugato tena tena maggena pahīne kilese puna	307	
PA_atk-s05_03a:307_5	apaccāgamanato. Vuttañhetaṃ –	307	
PA_atk-s05_03a:308	“Sotāpattimaggena ye kilesā pahīnā, te kilese na puneti na pacceti na paccāgacchatīti sugato. Sakadāgāmi…pe… arahattamaggena…pe… na paccāgacchatīti sugato”ti.	30	
PA_atk-s05_03a:309_0	Atha vā sammā gatattāti tīsupi avatthāsu sammāpaṭipattiyā gatattā, suppaṭipannattāti	309	
PA_atk-s05_03a:309_1	attho. Dīpaṅkarapādamūlato hi paṭṭhāya yāva mahābodhimaṇḍā tāva samatiṃsapāramipūritāya	309	
PA_atk-s05_03a:309_2	sammāpaṭipattiyā ñātatthacariyāya lokatthacariyāya buddhatthacariyāya koṭiṃ pāpuṇitvā	309	
PA_atk-s05_03a:309_3	sabbalokassa hitasukhameva paribrūhanto sassataṃ ucchedaṃ kāmasukhaṃ attakilamathanti	309	
PA_atk-s05_03a:309_4	ime ante anupagacchantiyā anuttarāya bojjhaṅgabhāvanāsaṅkhātāya majjhimāya paṭipadāya	309	
PA_atk-s05_03a:309_5	ariyasaccesu tato paraṃ samadhigatadhammādhipateyyo sabbasattesu avisayāya sammāpaṭipattiyā	309	
PA_atk-s05_03a:309_6	ca gato paṭipannoti evampi sammā gatattā sugato. Sammā cesa gadati yuttaṭṭhāne yuttameva	309	
PA_atk-s05_03a:309_7	vācaṃ bhāsatīti sugato. Vuttampi cetaṃ –	309	
PA_atk-s05_03a:310	“Kālavādī, bhūtavādī, atthavādī, dhammavādī, vinayavādī, nidhānavatiṃ vācaṃ bhāsitā kālena sāpadesaṃ pariyantavatiṃ atthasaṃhita”nti.	31	
PA_atk-s05_03a:311	Aparampi vuttaṃ –	31	
PA_atk-s05_03a:312	“Yā sā vācā abhūtā atacchā anatthasaṃhitā, yā ca paresaṃ appiyā amanāpā, na taṃ tathāgato vācaṃ bhāsatī”tiādi.	31	
PA_atk-s05_03a:313	Evaṃ sammā gadattāpi sugato.	31	
PA_atk-s05_03a:314_0	Yaṃ mamassa dīgharattaṃ hitāya sukhāyāti yaṃ dhammassa upadisanaṃ cirakālaṃ mama	314	
PA_atk-s05_03a:314_1	jhānavimokkhādihitāya tadadhigantabbasukhāya ca siyā. Akālo kho tāva bāhiyāti tava	314	
PA_atk-s05_03a:314_2	dhammadesanāya na tāva kāloti attho. Kiṃ pana bhagavato sattahitapaṭipattiyā akālopi	314	
PA_atk-s05_03a:314_3	nāma atthi, yato bhagavā kālavādīti? Vuccate – kāloti cettha veneyyānaṃ indriyaparipākakālo	314	
PA_atk-s05_03a:314_4	adhippeto. Yasmā pana tadā bāhiyassa attano indriyānaṃ paripakkāparipakkabhāvo dubbiññeyyo,	314	
PA_atk-s05_03a:314_5	tasmā bhagavā taṃ avatvā attano antaravīthiyaṃ ṭhitabhāvamassa kāraṇaṃ apadisanto	314	
PA_atk-s05_03a:314_6	āha “antaragharaṃ paviṭṭhamhā”ti. Dujjānanti dubbiññeyyaṃ. Jīvitantarāyānanti jīvitassa	314	
PA_atk-s05_03a:314_7	antarāyakaradhammānaṃ vattanaṃ avattanaṃ vāti vattukāmo sambhamavasena “jīvitantarāyāna”nti	314	
PA_atk-s05_03a:314_8	āha. Tathā hi anekapaccayappaṭibaddhavuttijīvitaṃ anekarūpā ca tadantarāyā. Vuttañhi –	314	
PA_atk-s05_03a:315	“Ajjeva kiccamātappaṃ, ko jaññā maraṇaṃ suve;	31	
PA_atk-s05_03a:316	Na hi no saṅgaraṃ tena, mahāsenena maccunā”ti. ;	31	
PA_atk-s05_03a:317_0	Kasmā panāyaṃ jīvitantarāyameva tāva purakkharoti? “Nimittaññutāya adiṭṭhakosallena	317	
PA_atk-s05_03a:317_1	vā”ti keci. Apare “devatāya santike jīvitantarāyassa sutattā”ti vadanti. Antimabhavikattā	317	
PA_atk-s05_03a:317_2	pana upanissayasampattiyā codiyamāno evamāha. Na hi tesaṃ appattaarahattānaṃ jīvitakkhayo	317	
PA_atk-s05_03a:317_3	hoti. Kiṃ pana kāraṇā bhagavā tassa dhammaṃ desetukāmova dvikkhattuṃ paṭikkhipi?	317	
PA_atk-s05_03a:317_4	Evaṃ kirassa ahosi “imassa maṃ diṭṭhakālato paṭṭhāya sakalasarīraṃ pītiyā nirantaraṃ	317	
PA_atk-s05_03a:317_5	phuṭaṃ, atibalavā pītivego, dhammaṃ sutvāpi na tāva sakkhissati paṭivijjhituṃ. Yāva	317	
PA_atk-s05_03a:317_6	pana majjhattupekkhā saṇṭhāti, tāva tiṭṭhatu, vīsayojanasataṃ maggaṃ āgatattā darathopissa	317	
PA_atk-s05_03a:317_7	kāye balavā, sopi tāva paṭippassambhatū”ti. Tasmā dvikkhattuṃ paṭikkhipi. Keci pana	317	
PA_atk-s05_03a:317_8	“dhammassavane ādarajananatthaṃ bhagavā evamakāsī”ti vadanti. Tatiyavāraṃ yācito	317	
PA_atk-s05_03a:317_9	pana majjhattupekkhaṃ darathappaṭipassaddhiṃ paccupaṭṭhitañcassa jīvitantarāyaṃ disvā	317	
PA_atk-s05_03a:317_10	“idāni dhammadesanāya kālo”ti cintetvā “tasmā tihā”tiādinā dhammadesanaṃ ārabhi.	3171	
PA_atk-s05_03a:318_0	Tattha tasmāti yasmā tvaṃ ussukkajāto hutvā ativiya maṃ yācasi, yasmā vā jīvitantarāyānaṃ	318	
PA_atk-s05_03a:318_1	dujjānataṃ vadasi, indriyāni ca te paripākaṃ gatāni, tasmā. Tihāti nipātamattaṃ.	318	
PA_atk-s05_03a:318_2	Teti tayā evanti idāni vattabbākāraṃ vadati.	318	
PA_atk-s05_03a:319	Sikkhitabbanti adhisīlasikkhādīnaṃ tissannampi sikkhānaṃ vasena sikkhanaṃ kātabbaṃ. Yathā pana sikkhitabbaṃ, taṃ dassento “diṭṭhe diṭṭhamattaṃ bhavissatī”tiādimāha.	31	
PA_atk-s05_03a:320_0	Tattha diṭṭhe diṭṭhamattanti rūpāyatane cakkhuviññāṇena diṭṭhamattaṃ. Yathā hi cakkhuviññāṇaṃ	320	
PA_atk-s05_03a:320_1	rūpe rūpamattameva passati, na aniccādisabhāvaṃ, evameva sesaṃ. Cakkhudvārikaviññāṇena	320	
PA_atk-s05_03a:320_2	hi me diṭṭhamattameva bhavissatīti sikkhitabbanti attho. Atha vā diṭṭhe diṭṭhaṃ nāma	320	
PA_atk-s05_03a:320_3	cakkhuviññāṇena rūpavijānananti attho. Mattanti pamāṇaṃ. Diṭṭhā mattā etassāti diṭṭhamattaṃ,	320	
PA_atk-s05_03a:320_4	cakkhuviññāṇamattameva cittaṃ bhavissatīti attho. Idaṃ vuttaṃ hoti – yathā āpāthagate	320	
PA_atk-s05_03a:320_5	rūpe cakkhuviññāṇaṃ na rajjati, na dussati, na muyhati, evaṃ rāgādivirahena cakkhuviññāṇamattameva	320	
PA_atk-s05_03a:320_6	me javanaṃ bhavissati, cakkhuviññāṇappamāṇeneva javanaṃ ṭhapessāmīti.	320	
PA_atk-s05_03a:321_0	Atha vā diṭṭhaṃ nāma cakkhuviññāṇena diṭṭhaṃ rūpaṃ, diṭṭhamattaṃ nāma tattheva uppannaṃ	321	
PA_atk-s05_03a:321_1	sampaṭicchanasantīraṇavoṭṭhabbanasaṅkhātaṃ cittattayaṃ. Yathā taṃ na rajjati, na	321	
PA_atk-s05_03a:321_2	dussati, na muyhati, evaṃ āpāthagate rūpe teneva sampaṭicchanādippamāṇena javanaṃ	321	
PA_atk-s05_03a:321_3	uppādessāmi, nāhaṃ taṃ pamāṇaṃ atikkamitvā rajjanādivasena uppajjituṃ dassāmīti evamettha	321	
PA_atk-s05_03a:321_4	attho daṭṭhabbo. Eseva nayo sutamute. Mutanti tadārammaṇaviññāṇehi saddhiṃ gandharasaphoṭṭhabbāyatanaṃ	321	
PA_atk-s05_03a:321_5	veditabbaṃ. Viññāte viññātamattanti ettha pana viññātaṃ nāma manodvārāvajjanena viññātārammaṇaṃ.	321	
PA_atk-s05_03a:321_6	Tasmiṃ viññāte viññātamattanti āvajjanappamāṇaṃ. Yathā āvajjanaṃ na rajjati, na dussati,	321	
PA_atk-s05_03a:321_7	na muyhati, evaṃ rajjanādivasena ca uppajjituṃ adatvā āvajjanappamāṇeneva cittaṃ	321	
PA_atk-s05_03a:321_8	ṭhapessāmīti ayamettha attho. Evañhi te, bāhiya, sikkhitabbanti evaṃ imāya paṭipadāya	321	
PA_atk-s05_03a:321_9	tayā, bāhiya, tissannaṃ sikkhānaṃ anuvattanavasena sikkhitabbaṃ.	321	
PA_atk-s05_03a:322_0	Iti bhagavā bāhiyassa saṃkhittarucitāya chahi viññāṇakāyehi saddhiṃ chaḷārammaṇabhedabhinnaṃ	322	
PA_atk-s05_03a:322_1	vipassanāya visayaṃ diṭṭhādīhi catūhi koṭṭhāsehi vibhajitvā tatthassa ñātatīraṇapariññaṃ	322	
PA_atk-s05_03a:322_2	dasseti. Kathaṃ? Ettha hi rūpāyatanaṃ passitabbaṭṭhena diṭṭhaṃ nāma, cakkhuviññāṇaṃ	322	
PA_atk-s05_03a:322_3	pana saddhiṃ taṃdvārikaviññāṇehi dassanaṭṭhena, tadubhayampi yathāpaccayaṃ pavattamānaṃ	322	
PA_atk-s05_03a:322_4	dhammamattameva, na ettha koci kattā vā kāretā vā, yato taṃ hutvā abhāvaṭṭhena aniccaṃ,	322	
PA_atk-s05_03a:322_5	udayabbayappaṭipīḷanaṭṭhena dukkhaṃ, avasavattanaṭṭhena anattāti kuto tattha paṇḍitassa	322	
PA_atk-s05_03a:322_6	rajjanādīnaṃ okāsoti? Ayamettha adhippāyo sutādīsupi.	322	
PA_atk-s05_03a:323_0	Idāni ñātatīraṇapariññāsu patiṭṭhitassa upari saha maggaphalena pahānapariññaṃ dassetuṃ,	323	
PA_atk-s05_03a:323_1	“yato kho te, bāhiyā”tiādi āraddhaṃ. Tattha yatoti yadā, yasmā vā. Teti tava. Tatoti	323	
PA_atk-s05_03a:323_2	tadā, tasmā vā. Tenāti tena diṭṭhādinā, diṭṭhādipaṭibaddhena rāgādinā vā. Idaṃ vuttaṃ	323	
PA_atk-s05_03a:323_3	hoti – bāhiya, tava yasmiṃ kāle yena vā kāraṇena diṭṭhādīsu mayā vuttavidhiṃ paṭipajjantassa	323	
PA_atk-s05_03a:323_4	aviparītasabhāvāvabodhena diṭṭhādimattaṃ bhavissati, tasmiṃ kāle tena vā kāraṇena	323	
PA_atk-s05_03a:323_5	diṭṭhādipaṭibaddhena rāgādinā saha na bhavissasi, ratto vā duṭṭho vā mūḷho vā na	323	
PA_atk-s05_03a:323_6	bhavissasi, pahīnarāgādikattā tena vā diṭṭhādinā saha paṭibaddho na bhavissasīti.	323	
PA_atk-s05_03a:323_7	Tato tvaṃ, bāhiya, na tatthāti yadā yasmā vā tvaṃ tena rāgena vā ratto dosena vā	323	
PA_atk-s05_03a:323_8	duṭṭho mohena vā mūḷho na bhavissasi, tadā tasmā vā tvaṃ tattha diṭṭhādike na bhavissasi,	323	
PA_atk-s05_03a:323_9	tasmiṃ diṭṭhe vā sutamutaviññāte vā “etaṃ mama, esohamasmi, eso me attā”ti taṇhāmānadiṭṭhīhi	323	
PA_atk-s05_03a:323_10	allīno patiṭṭhito na bhavissasi. Ettāvatā pahānapariññaṃ matthakaṃ pāpetvā khīṇāsavabhūmi dassitā.	3231	
PA_atk-s05_03a:324_0	Tato tvaṃ, bāhiya, nevidha na huraṃ na ubhayamantarenāti yadā tvaṃ, bāhiya, tena	324	
PA_atk-s05_03a:324_1	rāgādinā tattha diṭṭhādīsu paṭibaddho na bhavissasi, tadā tvaṃ neva idhaloke na paraloke	324	
PA_atk-s05_03a:324_2	na ubhayatthāpi. Esevanto dukkhassāti kilesadukkhassa ca vaṭṭadukkhassa ca ayameva	324	
PA_atk-s05_03a:324_3	hi anto ayaṃ parivaṭumabhāvoti ayameva hi ettha attho. Ye pana “ubhayamantarenā”ti	324	
PA_atk-s05_03a:324_4	padaṃ gahetvā antarābhavaṃ nāma icchanti, tesaṃ taṃ micchā. Antarābhavassa hi bhāvo	324	
PA_atk-s05_03a:324_5	abhidhamme paṭikkhittoyeva. Antarenāti vacanaṃ pana vikappantaradīpanaṃ, tasmā ayamettha	324	
PA_atk-s05_03a:324_6	attho – “neva idha na huraṃ, aparo vikappo na ubhaya”nti.	324	
PA_atk-s05_03a:325_0	Atha vā antarenāti vacanaṃ pana vikappantarābhāvadīpanaṃ. Tassattho – “neva idha	325	
PA_atk-s05_03a:325_1	na huraṃ, ubhayamantare pana na aññaṭṭhānaṃ atthī”ti. Yepi ca “antarāparinibbāyī	325	
PA_atk-s05_03a:325_2	sambhavesī”ti ca imesaṃ suttapadānaṃ atthaṃ ayoniso gahetvā “atthiyeva antarābhavo”ti	325	
PA_atk-s05_03a:325_3	vadanti, tepi yasmā avihādīsu tattha tattha āyuvemajjhaṃ anatikkamitvā antarā aggamaggādhigamena	325	
PA_atk-s05_03a:325_4	anavasesakilesaparinibbānena parinibbāyatīti antarāparinibbāyī, na antarābhavabhūtoti	325	
PA_atk-s05_03a:325_5	purimassa suttapadassa attho. Pacchimassa ca ye bhūtā eva, na bhavissanti, te khīṇāsavā	325	
PA_atk-s05_03a:325_6	purimapade bhūtāti vuttā. Tabbiruddhatāya sambhavamesantīti sambhavesino, appahīnabhavasaṃyojanattā	325	
PA_atk-s05_03a:325_7	sekhā puthujjanā ca. Catūsu vā yonīsu aṇḍajajalābujasattā yāva aṇḍakosaṃ vatthikosañca	325	
PA_atk-s05_03a:325_8	na bhindanti, tāva sambhavesī nāma, aṇḍakosato vatthikosato ca bahi nikkhantā bhūtā	325	
PA_atk-s05_03a:325_9	nāma. Saṃsedajā opapātikā ca paṭhamacittakkhaṇe sambhavesī nāma, dutiyacittakkhaṇato	325	
PA_atk-s05_03a:325_10	paṭṭhāya bhūtā nāma. Yena vā iriyāpathena jāyanti, yāva tato aññaṃ na pāpuṇanti,	3251	
PA_atk-s05_03a:325_11	tāva sambhavesino, tato paraṃ bhūtāti attho. Tasmā natthīti paṭikkhipitabbā. Sati	3251	
PA_atk-s05_03a:325_12	hi ujuke pāḷianugate atthe kiṃ aniddhāritasāmatthiyena antarābhavena parikappitena payojananti.	3251	
PA_atk-s05_03a:326_0	Ye pana “santānavasena pavattamānānaṃ dhammānaṃ avicchedena desantaresu pātubhāvo	326	
PA_atk-s05_03a:326_1	diṭṭho, yathā taṃ vīhiādiaviññāṇakasantāne, evaṃ saviññāṇakasantānepi avicchedena	326	
PA_atk-s05_03a:326_2	desantaresu pātubhāvena bhavitabbaṃ. Ayañca nayo sati antarābhave yujjati, na aññathā”ti	326	
PA_atk-s05_03a:326_3	yuttiṃ vadanti. Tena hi iddhimato cetovasippattassa cittānugatikaṃ kāyaṃ adhiṭṭhahantassa	326	
PA_atk-s05_03a:326_4	khaṇena brahmalokato idhūpasaṅkamane ito vā brahmalokagamane yutti vattabbā. Yadi	326	
PA_atk-s05_03a:326_5	sabbattheva avicchinnadese dhammānaṃ pavatti icchitā, yadipi siyā iddhimantānaṃ iddhivisayo	326	
PA_atk-s05_03a:326_6	acinteyyoti. Taṃ idhāpi samānaṃ “kammavipāko acinteyyo”ti vacanato. Tasmā taṃ tesaṃ	326	
PA_atk-s05_03a:326_7	matimattameva. Acinteyyasabhāvā hi sabhāvadhammā, te katthaci paccayavasena vicchinnadese	326	
PA_atk-s05_03a:326_8	pātubhavanti, katthaci avicchinnadese. Tathā hi mukhaghosādīhi paccayehi aññasmiṃ	326	
PA_atk-s05_03a:326_9	dese ādāsapabbatappadesādike paṭibimbapaṭighosādikaṃ paccayuppannaṃ nibbattamānaṃ	326	
PA_atk-s05_03a:326_10	dissati, tasmā na sabbaṃ sabbattha upanetabbanti ayamettha saṅkhepo. Vitthāro pana	3261	
PA_atk-s05_03a:326_11	paṭibimbassa udāharaṇabhāvasādhanādiko antarābhavakathāvicāro kathāvatthupakaraṇassa ṭīkāyaṃ gahetabbo.	3261	
PA_atk-s05_03a:327_0	Apare pana “idhāti kāmabhavo, huranti arūpabhavo, ubhayamantarenāti rūpabhavo vutto”ti.	327	
PA_atk-s05_03a:327_1	Aññe “idhāti ajjhattikāyatanāni, huranti bāhirāyatanāni, ubhayamantarenāti cittacetasikā”ti.	327	
PA_atk-s05_03a:327_2	“Idhāti vā paccayadhammā, huranti paccayuppannadhammā, ubhayamantarenāti paṇṇattidhammā	327	
PA_atk-s05_03a:327_3	vuttā”ti vadanti. Taṃ sabbaṃ aṭṭhakathāsu natthi. Evaṃ tāva “diṭṭhe diṭṭhamattaṃ	327	
PA_atk-s05_03a:327_4	bhavissatī”tiādinā diṭṭhādivasena catudhā tebhūmakadhammā saṅgahetabbā. Tattha subhasukhaniccaattaggāhaparivajjanamukhena	327	
PA_atk-s05_03a:327_5	asubhadukkhāniccānattānupassanā dassitāti heṭṭhimāhi visuddhīhi saddhiṃ saṅkhepeneva	327	
PA_atk-s05_03a:327_6	vipassanā kathitā. “Tato tvaṃ, bāhiya, na tenā”ti iminā rāgādīnaṃ samucchedassa adhippetattā	327	
PA_atk-s05_03a:327_7	maggo. “Tato tvaṃ, bāhiya, na tatthā”ti iminā phalaṃ. “Nevidhā”tiādinā anupādisesā	327	
PA_atk-s05_03a:327_8	parinibbānadhātu kathitāti daṭṭhabbaṃ. Tena vuttaṃ – “atha kho bāhiyassa…pe… āsavehi cittaṃ vimuccī”ti.	327	
PA_atk-s05_03a:328_0	Imāya saṃkhittapadāya desanāya tāvadevāti tasmiṃyeva khaṇe, na kālantare. Anupādāyāti	328	
PA_atk-s05_03a:328_1	aggahetvā. Āsavehīti ābhavaggaṃ āgotrabhuṃ savanato pavattanato cirapārivāsiyaṭṭhena	328	
PA_atk-s05_03a:328_2	madirādiāsavasadisatāya ca “āsavā”ti laddhanāmehi kāmarāgādīhi. Vimuccīti samucchedavimuttiyā	328	
PA_atk-s05_03a:328_3	paṭippassaddhivimuttiyā ca vimucci nissajji. So hi satthu dhammaṃ suṇanto eva sīlāni	328	
PA_atk-s05_03a:328_4	sodhetvā yathāladdhaṃ cittasamādhiṃ nissāya vipassanaṃ paṭṭhapetvā khippābhiññatāya	328	
PA_atk-s05_03a:328_5	tāvadeva sabbāsave khepetvā saha paṭisambhidāhi arahattaṃ pāpuṇi. So saṃsārasotaṃ	328	
PA_atk-s05_03a:328_6	chinditvā katavaṭṭapariyanto antimadehadharo hutvā ekūnavīsatiyā paccavekkhaṇāsu	328	
PA_atk-s05_03a:328_7	pavattāsu dhammatāya codiyamāno bhagavantaṃ pabbajjaṃ yāci. “Paripuṇṇaṃ te pattacīvara”nti	328	
PA_atk-s05_03a:328_8	puṭṭho “na paripuṇṇa”nti āha. Atha naṃ satthā “tena hi pattacīvaraṃ pariyesā”ti vatvā	328	
PA_atk-s05_03a:328_9	pakkāmi. Tena vuttaṃ – “atha kho bhagavā…pe… pakkāmī”ti.	328	
PA_atk-s05_03a:329_0	So kira kassapadasabalassa sāsane vīsavassasahassāni samaṇadhammaṃ karonto “bhikkhunā	329	
PA_atk-s05_03a:329_1	nāma attanā paccaye labhitvā yathādānaṃ karontena attanāva paribhuñjituṃ vaṭṭatī”ti	329	
PA_atk-s05_03a:329_2	ekassa bhikkhussapi pattena vā cīvarena vā saṅgahaṃ nākāsi, tenassa ehibhikkhuupasampadāya	329	
PA_atk-s05_03a:329_3	upanissayo nāhosi. Keci panāhu – “so kira buddhasuññe loke coro hutvā dhanukalāpaṃ	329	
PA_atk-s05_03a:329_4	sannayhitvā araññe corikaṃ karonto ekaṃ paccekabuddhaṃ disvā pattacīvaralobhena taṃ	329	
PA_atk-s05_03a:329_5	usunā vijjhitvā pattacīvaraṃ gaṇhi, tenassa iddhimayapattacīvaraṃ na uppajjissatīti,	329	
PA_atk-s05_03a:329_6	satthā taṃ ñatvā ehibhikkhubhāvena pabbajjaṃ na adāsī”ti. Tampi pattacīvarapariyesanaṃ	329	
PA_atk-s05_03a:329_7	caramānaṃ ekā dhenu vegena āpatantī paharitvā jīvitakkhayaṃ pāpesi. Taṃ sandhāya	329	
PA_atk-s05_03a:329_8	vuttaṃ “atha kho acirapakkantassa bhagavato bāhiyaṃ dārucīriyaṃ gāvī taruṇavacchā	329	
PA_atk-s05_03a:329_9	adhipatitvā jīvitā voropesī”ti.	329	
PA_atk-s05_03a:330_0	Tattha acirapakkantassāti na ciraṃ pakkantassa bhagavato. Gāvī taruṇavacchāti ekā	330	
PA_atk-s05_03a:330_1	yakkhinī taruṇavacchadhenurūpā. Adhipatitvāti abhibhavitvā madditvā. Jīvitā voropesīti	330	
PA_atk-s05_03a:330_2	purimasmiṃ attabhāve laddhāghātatāya diṭṭhamatteneva vericittaṃ uppādetvā siṅgena	330	
PA_atk-s05_03a:330_3	paharitvā jīvitā voropesi.	330	
PA_atk-s05_03a:331_0	Satthā piṇḍāya caritvā katabhattakicco sambahulehi bhikkhūhi saddhiṃ nagarato nikkhamanto	331	
PA_atk-s05_03a:331_1	bāhiyassa sarīraṃ saṅkāraṭṭhāne patitaṃ disvā bhikkhū āṇāpesi – “bhikkhave, ekasmiṃ	331	
PA_atk-s05_03a:331_2	gharadvāre ṭhatvā mañcakaṃ āharāpetvā idaṃ sarīraṃ nagarato nīharitvā jhāpetvā thūpaṃ	331	
PA_atk-s05_03a:331_3	karothā”ti, bhikkhū tathā akaṃsu. Katvā ca pana vihāraṃ gantvā satthāraṃ upasaṅkamitvā	331	
PA_atk-s05_03a:331_4	attanā katakiccaṃ ārocetvā tassa abhisamparāyaṃ pucchiṃsu. Atha nesaṃ bhagavā tassa	331	
PA_atk-s05_03a:331_5	parinibbutabhāvaṃ ācikkhi. Bhikkhū “tumhe, bhante, ‘bāhiyo dārucīriyo arahattaṃ patto’ti	331	
PA_atk-s05_03a:331_6	vadatha, kadā so arahattaṃ patto”ti pucchiṃsu. “Mama dhammaṃ sutakāle”ti ca vutte	331	
PA_atk-s05_03a:331_7	“kadā panassa tumhehi dhammo kathito”ti? “Piṇḍāya carantena ajjeva antaravīthiyaṃ	331	
PA_atk-s05_03a:331_8	ṭhatvā”ti. “Appamattako so, bhante, tumhehi antaravīthiyaṃ ṭhatvā kathitadhammo,	331	
PA_atk-s05_03a:331_9	kathaṃ so tāvatakena visesaṃ nibbattesī”ti? “Kiṃ, bhikkhave, mama dhammaṃ ‘appaṃ	331	
PA_atk-s05_03a:331_10	vā bahuṃ vā’ti pamiṇatha, anekāni gāthāsahassānipi anatthasaṃhitāni na seyyo, atthanissitaṃ	3311	
PA_atk-s05_03a:331_11	pana ekampi gāthāpadaṃ seyyo”ti dassento –	3311	
PA_atk-s05_03a:332	“Sahassamapi ce gāthā, anatthapadasañhitā;	33	
PA_atk-s05_03a:333	Ekaṃ gāthāpadaṃ seyyo, yaṃ sutvā upasammatī”ti. –	33	
PA_atk-s05_03a:334_0	Dhammapade imaṃ gāthaṃ vatvā “na kevalaṃ so parinibbānamattena, atha kho mama sāvakānaṃ	334	
PA_atk-s05_03a:334_1	bhikkhūnaṃ khippābhiññānaṃ aggabhāvenapi pūjāraho”ti dassento “etadaggaṃ, bhikkhave,	334	
PA_atk-s05_03a:334_2	mama sāvakānaṃ bhikkhūnaṃ khippābhiññānaṃ, yadidaṃ bāhiyo dārucīriyo”ti taṃ āyasmantaṃ	334	
PA_atk-s05_03a:334_3	etadagge ṭhapesi. Taṃ sandhāya vuttaṃ – “atha kho bhagavā sāvatthiyaṃ piṇḍāya caritvā…pe…	334	
PA_atk-s05_03a:334_4	parinibbuto, bhikkhave, bāhiyo dārucīriyo”ti.	334	
PA_atk-s05_03a:335_0	Tattha pacchābhattanti bhattakiccato pacchā. Piṇḍapātapaṭikkantoti piṇḍapātapariyesanato	335	
PA_atk-s05_03a:335_1	paṭinivatto. Padadvayenāpi katabhattakiccoti vuttaṃ hoti. Nīharitvāti nagarato bahi	335	
PA_atk-s05_03a:335_2	netvā. Jhāpethāti dahatha. Thūpañcassa karothāti assa bāhiyassa sarīradhātuyo gahetvā	335	
PA_atk-s05_03a:335_3	cetiyañca karotha. Tattha kāraṇamāha – “sabrahmacārī vo, bhikkhave, kālakato”ti.	335	
PA_atk-s05_03a:335_4	Tassattho – yaṃ tumhe seṭṭhaṭṭhena brahmaṃ adhisīlādipaṭipattidhammaṃ sandiṭṭhaṃ	335	
PA_atk-s05_03a:335_5	caratha, taṃ so tumhehi samānaṃ brahmaṃ acarīti sabrahmacārī maraṇakālassa pattiyāva	335	
PA_atk-s05_03a:335_6	kālakato, tasmā taṃ mañcakena nīharitvā jhāpetha, thūpañcassa karothāti.	335	
PA_atk-s05_03a:336_0	Tassa kā gatīti pañcasu gatīsu tassa katamā gati upapatti bhavabhūtā, gatīti nipphatti,	336	
PA_atk-s05_03a:336_1	ariyo puthujjano vāti kā niṭṭhāti attho. Abhisamparāyoti pecca bhavuppatti bhavanirodho	336	
PA_atk-s05_03a:336_2	vā. Kiñcāpi tassa thūpakaraṇāṇattiyāva parinibbutabhāvo atthato pakāsito hoti, ye	336	
PA_atk-s05_03a:336_3	pana bhikkhū tattakena na jāniṃsu, te “tassa kā gatī”ti pucchiṃsu. Pākaṭataraṃ vā	336	
PA_atk-s05_03a:336_4	kārāpetukāmā tathā bhagavantaṃ pucchiṃsu.	336	
PA_atk-s05_03a:337_0	Paṇḍitoti aggamaggapaññāya adhigatattā paṇḍena ito gato pavattoti paṇḍito. Paccapādīti	337	
PA_atk-s05_03a:337_1	paṭipajji. Dhammassāti lokuttaradhammassa. Anudhammanti sīlavisuddhiādipaṭipadādhammaṃ.	337	
PA_atk-s05_03a:337_2	Atha vā dhammassāti nibbānadhammassa. Anudhammanti ariyamaggaphaladhammaṃ. Na ca	337	
PA_atk-s05_03a:337_3	maṃ dhammādhikaraṇanti dhammadesanāhetu na ca maṃ vihesesi yathānusiṭṭhaṃ paṭipannattā.	337	
PA_atk-s05_03a:337_4	Yo hi satthu santike dhammaṃ sutvā kammaṭṭhānaṃ vā gahetvā yathānusiṭṭhaṃ na paṭipajjati,	337	
PA_atk-s05_03a:337_5	so satthāraṃ viheseti nāma. Yaṃ sandhāya vuttaṃ – “vihiṃsasaññī paguṇaṃ na bhāsiṃ,	337	
PA_atk-s05_03a:337_6	dhammaṃ paṇītaṃ manujesu brahme”ti. Atha vā na ca maṃ dhammādhikaraṇanti na ca imaṃ	337	
PA_atk-s05_03a:337_7	dhammādhikaraṇaṃ. Idaṃ vuttaṃ hoti – vaṭṭadukkhato niyyānahetubhūtaṃ imaṃ mama sāsanadhammaṃ	337	
PA_atk-s05_03a:337_8	suppaṭipannattā na viheseti. Duppaṭipanno hi sāsanaṃ bhindanto satthu dhammasarīre	337	
PA_atk-s05_03a:337_9	pahāraṃ deti nāma. Ayaṃ pana sammāpaṭipattiṃ matthakaṃ pāpetvā anupādisesāya nibbānadhātuyā	337	
PA_atk-s05_03a:337_10	parinibbāyi. Tena vuttaṃ – “parinibbuto, bhikkhave, bāhiyo dārucīriyo”ti.	3371	
PA_atk-s05_03a:338_0	Etamatthaṃ viditvāti etaṃ therassa bāhiyassa anupādisesāya nibbānadhātuyā parinibbutabhāvaṃ,	338	
PA_atk-s05_03a:338_1	tathā parinibbutānañca khīṇāsavānaṃ gatiyā pacurajanehi dubbiññeyyabhāvaṃ sabbākārato	338	
PA_atk-s05_03a:338_2	viditvā. Imaṃ udānanti imaṃ appatiṭṭhitaparinibbānānubhāvadīpakaṃ udānaṃ udānesi.	338	
PA_atk-s05_03a:339_0	Tattha yatthāti yasmiṃ nibbāne āpo ca na gādhati, pathavī ca tejo ca vāyo ca na gādhati,	339	
PA_atk-s05_03a:339_1	na patiṭṭhāti. Kasmā? Nibbānassa asaṅkhatasabhāvattā. Na hi tattha saṅkhatadhammānaṃ	339	
PA_atk-s05_03a:339_2	lesopi sambhavati. Sukkāti sukkavaṇṇatāya sukkāti laddhanāmā gahanakkhattatārakā.	339	
PA_atk-s05_03a:339_3	Na jotantīti na bhāsanti. Ādicco nappakāsatīti tīsu dīpesu ekasmiṃ khaṇe ālokapharaṇasamattho	339	
PA_atk-s05_03a:339_4	ādiccopi ābhāvasena na dibbati. Na tattha candimā bhātīti satipi bhāsurabhāve kantasītalakiraṇo	339	
PA_atk-s05_03a:339_5	candopi tasmiṃ nibbāne abhāvato eva attano juṇhāvibhāsanena na virocati. Yadi tattha	339	
PA_atk-s05_03a:339_6	candimasūriyādayo natthi, lokantaro viya niccandhakārameva taṃ bhaveyyāti āsaṅkaṃ	339	
PA_atk-s05_03a:339_7	sandhāyāha “tamo tattha na vijjatī”ti. Sati hi rūpābhāve tamo nāma na siyā.	339	
PA_atk-s05_03a:340_0	Yadā ca attanā vedi, muni monena brāhmaṇoti catusaccamunanato monanti laddhanāmena	340	
PA_atk-s05_03a:340_1	maggañāṇena kāyamoneyyādīhi ca samannāgatattā “munī”ti laddhanāmo ariyasāvakabrāhmaṇo	340	
PA_atk-s05_03a:340_2	teneva monasaṅkhātena paṭivedhañāṇena yadā yasmiṃ kāle aggamaggakkhaṇe attanā sayameva	340	
PA_atk-s05_03a:340_3	anussavādike pahāya attapaccakkhaṃ katvā nibbānaṃ vedi paṭivijjhi. “Avedī”tipi pāṭho,	340	
PA_atk-s05_03a:340_4	aññāsīti attho. Atha rūpā arūpā ca, sukhadukkhā pamuccatīti athāti tassa nibbānassa	340	
PA_atk-s05_03a:340_5	jānanato pacchā. Rūpāti rūpadhammā, tena pañcavokārabhavo ekavokārabhavo ca gahito	340	
PA_atk-s05_03a:340_6	hoti. Arūpāti arūpadhammā, tena rūpenāmissīkato arūpabhavo gahito hoti. So “catuvokārabhavo”tipi	340	
PA_atk-s05_03a:340_7	vuccati. Sukhadukkhāti sabbattha uppajjanakasukhadukkhatopi vaṭṭato. Atha vā rūpāti	340	
PA_atk-s05_03a:340_8	rūpalokapaṭisandhito. Arūpāti arūpalokapaṭisandhito. Sukhadukkhāti kāmāvacarapaṭisandhito.	340	
PA_atk-s05_03a:340_9	Kāmabhavo hi byāmissasukhadukkho. Evametasmā sakalatopi vaṭṭato accantameva muccatīti	340	
PA_atk-s05_03a:340_10	gāthādvayenapi bhagavā “mayhaṃ puttassa bāhiyassa evarūpā nibbānagatī”ti dasseti.	3401	
PA_atk-s05_03a:341	Dasamasuttavaṇṇanā niṭṭhitā.	34	
PA_atk-s05_03a:342	Niṭṭhitā ca bodhivaggavaṇṇanā.	34	
PA_atk-s05_03a:343	2. Mucalindavaggo	34	
PA_atk-s05_03a:344	1. Mucalindasuttavaṇṇanā	34	
PA_atk-s05_03a:345_0	11. Mucalindavaggassa paṭhame mucalindamūleti ettha mucalindo vuccati nīparukkho.	345	
PA_atk-s05_03a:345_1	So “niculo”tipi vuccati, tassa samīpe. Keci pana “mucaloti tassa rukkhassa nāmaṃ,	345	
PA_atk-s05_03a:345_2	taṃ vanajeṭṭhakatāya pana mucalindoti vutta”nti vadanti. Mahā akālameghoti asampatte	345	
PA_atk-s05_03a:345_3	vassakāle uppannamahāmegho. So hi gimhānaṃ pacchime māse sakalacakkavāḷagabbhaṃ pūrento	345	
PA_atk-s05_03a:345_4	udapādi. Sattāhavaddalikāti tasmiṃ uppanne sattāhaṃ avicchinnavuṭṭhikā ahosi. Sītavātaduddinīti	345	
PA_atk-s05_03a:345_5	sā ca sattāhavaddalikā udakaphusitasammissena sītavātena samantato paribbhamantena	345	
PA_atk-s05_03a:345_6	dusitadivasattā duddinī nāma ahosi. Mucalindo nāma nāgarājāti tasseva mucalindarukkhassa	345	
PA_atk-s05_03a:345_7	samīpe pokkharaṇiyā heṭṭhā nāgabhavanaṃ atthi, tattha nibbatto mahānubhāvo nāgarājā.	345	
PA_atk-s05_03a:345_8	Sakabhavanāti attano nāgabhavanato. Sattakkhattuṃ bhogehi parikkhipitvāti sattavāre	345	
PA_atk-s05_03a:345_9	attano sarīrabhogehi bhagavato kāyaṃ parivāretvā. Uparimuddhani mahantaṃ phaṇaṃ vihaccāti	345	
PA_atk-s05_03a:345_10	bhagavato muddhappadesassa upari attano mahantaṃ phaṇaṃ pasāretvā. “Phaṇaṃ karitvā”tipi pāṭho, so evattho.	3451	
PA_atk-s05_03a:346_0	Tassa kira nāgarājassa etadahosi “bhagavā ca mayhaṃ bhavanasamīpe rukkhamūle nisinno,	346	
PA_atk-s05_03a:346_1	ayañca sattāhavaddalikā vattati, vāsāgāramassa laddhuṃ vaṭṭatī”ti. So sattaratanamayaṃ	346	
PA_atk-s05_03a:346_2	pāsādaṃ nimminituṃ sakkontopi “evaṃ kate kāyasāro gahito na bhavissati, dasabalassa	346	
PA_atk-s05_03a:346_3	kāyaveyyāvaccaṃ karissāmī”ti mahantaṃ attabhāvaṃ katvā satthāraṃ sattakkhattuṃ bhogehi	346	
PA_atk-s05_03a:346_4	parikkhipitvā upari phaṇaṃ katvā dhāresi. “Parikkhepabbhantaraṃ lohapāsāde bhaṇḍāgāragabbhappamāṇaṃ	346	
PA_atk-s05_03a:346_5	ahosī”ti khandhakaṭṭhakathāyaṃ vuttaṃ. Majjhimaṭṭhakathāyaṃ pana “heṭṭhālohapāsādappamāṇa”nti.	346	
PA_atk-s05_03a:346_6	“Icchiticchitena iriyāpathena satthā viharissatī”ti kira nāgarājassa ajjhāsayo. Bhagavā	346	
PA_atk-s05_03a:346_7	pana yathānisinnova sattāhaṃ vītināmesi. Tañca ṭhānaṃ supihitavātapānaṃ suphusitaaggaḷadvāraṃ	346	
PA_atk-s05_03a:346_8	kūṭāgāraṃ viya ahosi. Mā bhagavantaṃ sītantiādi tassa tathā karitvā ṭhānakāraṇaparidīpanaṃ.	346	
PA_atk-s05_03a:346_9	So hi “mā bhagavantaṃ sītaṃ bādhayittha, mā uṇhaṃ, mā ḍaṃsādisamphasso bādhayitthā”ti	346	
PA_atk-s05_03a:346_10	tathā karitvā aṭṭhāsi.	3461	
PA_atk-s05_03a:347_0	Tattha kiñcāpi sattāhavaddalikāya uṇhameva natthi, sace pana antarantarā megho vigaccheyya,	347	
PA_atk-s05_03a:347_1	uṇhaṃ bhaveyya, tampi mā bādhayitthāti evaṃ tassa cintetuṃ yuttaṃ. Keci panettha	347	
PA_atk-s05_03a:347_2	vadanti “uṇhaggahaṇaṃ bhogaparikkhepassa vipulabhāvakaraṇe kāraṇakittanaṃ. Khuddake	347	
PA_atk-s05_03a:347_3	hi tasmiṃ bhagavantaṃ nāgassa sarīrasambhūtā usmā bādheyya, vipulabhāvakaraṇena pana	347	
PA_atk-s05_03a:347_4	tādisaṃ ‘mā uṇhaṃ bādhayitthā’ti tathā karitvā aṭṭhāsī”ti.	347	
PA_atk-s05_03a:348_0	Viddhanti ubbiddhaṃ, meghavigamena dūrībhūtanti attho. Vigatavalāhakanti apagatameghaṃ.	348	
PA_atk-s05_03a:348_1	Devanti ākāsaṃ. Viditvāti “idāni vigatavalāhako ākāso, natthi bhagavato sītādiupaddavo”ti	348	
PA_atk-s05_03a:348_2	ñatvā. Viniveṭhetvāti apanetvā. Sakavaṇṇanti attano nāgarūpaṃ. Paṭisaṃharitvāti antaradhāpetvā.	348	
PA_atk-s05_03a:348_3	Māṇavakavaṇṇanti kumārakarūpaṃ.	348	
PA_atk-s05_03a:349	Etamatthanti vivekasukhappaṭisaṃvedino yattha katthaci sukhameva hotīti etamatthaṃ sabbākārena jānitvā. Imaṃ udānanti imaṃ vivekasukhānubhāvadīpakaṃ udānaṃ udānesi.	34	
PA_atk-s05_03a:350_0	Tattha sukho vivekoti nibbānasaṅkhāto upadhiviveko sukho. Tuṭṭhassāti catumaggañāṇasantosena	350	
PA_atk-s05_03a:350_1	tuṭṭhassa. Sutadhammassāti pakāsitadhammassa vissutadhammassa. Passatoti taṃ vivekaṃ,	350	
PA_atk-s05_03a:350_2	yaṃ vā kiñci passitabbaṃ nāma, taṃ sabbaṃ attano vīriyabalādhigatena ñāṇacakkhunā	350	
PA_atk-s05_03a:350_3	passantassa. Abyāpajjanti akuppanabhāvo, etena mettāpubbabhāgo dassito. Pāṇabhūtesu	350	
PA_atk-s05_03a:350_4	saṃyamoti sattesu ca saṃyamo avihiṃsanabhāvo sukhoti attho. Etena karuṇāpubbabhāgo dassito.	350	
PA_atk-s05_03a:351_0	Sukhā virāgatā loketi vigatarāgatāpi loke sukhā. Kīdisī? Kāmānaṃ samatikkamoti, yā	351	
PA_atk-s05_03a:351_1	kāmānaṃ samatikkamoti vuccati, sā vigatarāgatāpi sukhāti attho, etena anāgāmimaggo	351	
PA_atk-s05_03a:351_2	kathito. Asmimānassa yo vinayoti iminā pana arahattaṃ kathitaṃ. Arahattañhi asmimānassa	351	
PA_atk-s05_03a:351_3	paṭippassaddhivinayoti vuccati, ito parañca sukhaṃ nāma natthi, tenāha “etaṃ ve paramaṃ	351	
PA_atk-s05_03a:351_4	sukha”nti. Evaṃ arahattena desanāya kūṭaṃ gaṇhīti.	351	
PA_atk-s05_03a:352	Paṭhamasuttavaṇṇanā niṭṭhitā.	35	
PA_atk-s05_03a:353	2. Rājasuttavaṇṇanā	35	
PA_atk-s05_03a:354_0	12. Dutiye sambahulānanti vinayapariyāyena tayo janā “sambahulā”ti vuccanti, tato	354	
PA_atk-s05_03a:354_1	paraṃ saṅgho. Suttantapariyāyena pana tayo tayo eva, tato uddhaṃ sambahulā. Tasmā	354	
PA_atk-s05_03a:354_2	idhāpi suttantapariyāyena sambahulāti veditabbā. Upaṭṭhānasālāyanti dhammasabhāmaṇḍape.	354	
PA_atk-s05_03a:354_3	Sā hi dhammaṃ desetuṃ āgatassa tathāgatassa bhikkhūnaṃ upaṭṭhānakaraṇaṭṭhānanti “upaṭṭhānasālā”ti	354	
PA_atk-s05_03a:354_4	vuccati. Atha vā yattha bhikkhū vinayaṃ vinicchinanti, dhammaṃ kathenti, sākacchaṃ	354	
PA_atk-s05_03a:354_5	samāpajjanti, sannipatanavasena pakatiyā upatiṭṭhanti, sā sālāpi maṇḍapopi “upaṭṭhānasālā”tveva	354	
PA_atk-s05_03a:354_6	vuccati. Tatthāpi hi buddhāsanaṃ niccaṃ paññattameva hoti. Idañhi buddhānaṃ dharamānakāle	354	
PA_atk-s05_03a:354_7	bhikkhūnaṃ cārittaṃ. Sannisinnānanti nisajjanavasena saṅgamma nisinnānaṃ. Sannipatitānanti	354	
PA_atk-s05_03a:354_8	tato tato āgantvā sannipatanavasena sannipatitānaṃ. Atha vā buddhāsanaṃ purato katvā	354	
PA_atk-s05_03a:354_9	satthu sammukhe viya ādaruppattiyā sakkaccaṃ nisīdanavasena sannisinnānaṃ, samānajjhāsayattā	354	
PA_atk-s05_03a:354_10	aññamaññasmiṃ ajjhāsayena suṭṭhu sammā ca nipatanavasena sannipatitānaṃ. Ayanti idāni	3541	
PA_atk-s05_03a:354_11	vuccamānaṃ niddisati. Antarākathāti kammaṭṭhānamanasikārauddesaparipucchādīnaṃ antarā	3541	
PA_atk-s05_03a:354_12	aññā ekā kathā, atha vā majjhanhike laddhassa sugatovādassa, sāyaṃ labhitabbassa	3541	
PA_atk-s05_03a:354_13	dhammassavanassa ca antarā pavattattā antarākathā, samaṇasamācārasseva vā antarā	3541	
PA_atk-s05_03a:354_14	pavattā aññā ekā kathāti antarākathā. Udapādīti uppannā.	3541	
PA_atk-s05_03a:355_0	Imesaṃ dvinnaṃ rājūnanti niddhāraṇe sāmivacanaṃ. Mahaddhanataro vātiādīsu pathaviyaṃ	355	
PA_atk-s05_03a:355_1	nikhaṇitvā ṭhapitaṃ sattaratananicayasaṅkhātaṃ mahantaṃ dhanaṃ etassāti mahaddhano,	355	
PA_atk-s05_03a:355_2	dvīsu ayaṃ atisayena mahaddhanoti mahaddhanataro. Vāsaddo vikappattho. Sesapadesupi	355	
PA_atk-s05_03a:355_3	eseva nayo. Ayaṃ pana viseso – niccaparibbayavasena mahanto bhogo etassāti mahābhogo.	355	
PA_atk-s05_03a:355_4	Devasikaṃ pavisanaāyabhūto mahanto koso etassāti mahākoso. Apare pana “devasikaṃ	355	
PA_atk-s05_03a:355_5	pavisanaāyabhūtaṃ maṇisārapheggugumbādibhedabhinnaṃ pariggahavatthu dhanaṃ, tadeva	355	
PA_atk-s05_03a:355_6	sāragabbhādīsu nihitaṃ koso”ti vadanti. Vajiro, mahānīlo, indanīlo, marakato, veḷuriyo,	355	
PA_atk-s05_03a:355_7	padumarāgo, phussarāgo, kakketano, pulāko, vimalo, lohitaṅko, phaliko, pavāḷo, jotiraso,	355	
PA_atk-s05_03a:355_8	gomuttako, gomedako, sogandhiko, muttā, saṅkho, añjanamūlo, rājapaṭṭo, amataṃsako,	355	
PA_atk-s05_03a:355_9	piyako, brāhmaṇī cāti catubbīsati maṇi nāma. Satta lohāni kahāpaṇo ca sāro nāma.	355	
PA_atk-s05_03a:355_10	Sayanacchādanapāvuraṇagajadantasilādīni pheggu nāma. Candanāgarukuṅkumatagarakappūrādi	3551	
PA_atk-s05_03a:355_11	gumbā nāma. Tattha purimena ādisaddena sālivīhiādimuggamāsādipubbaṇṇāparaṇṇabhedaṃ	3551	
PA_atk-s05_03a:355_12	dhaññavikatiṃ ādiṃ katvā yaṃ sattānaṃ upabhogaparibhogabhūtaṃ vatthu, taṃ sabbaṃ	3551	
PA_atk-s05_03a:355_13	saṅgayhati. Mahantaṃ vijitaṃ raṭṭhaṃ etassāti mahāvijito. Mahanto hatthiassādivāhano	3551	
PA_atk-s05_03a:355_14	etassāti mahāvāhano. Mahantaṃ senābalañceva thāmabalañca etassāti mahabbalo. Icchitanibbattisaṅkhātā	3551	
PA_atk-s05_03a:355_15	puññakammanipphannā mahatī iddhi etassāti mahiddhiko. Tejasaṅkhāto ussāhamantapabhusattisaṅkhāto	3551	
PA_atk-s05_03a:355_16	vā mahanto ānubhāvo etassāti mahānubhāvo.	3551	
PA_atk-s05_03a:356_0	Ettha ca paṭhamena āyasampadā, dutiyena vittūpakaraṇasampadā, tatiyena vibhavasampadā,	356	
PA_atk-s05_03a:356_1	catutthena janapadasampadā, pañcamena yānasampadā, chaṭṭhena parivārasampadāya saddhiṃ	356	
PA_atk-s05_03a:356_2	attasampadā, sattamena puññakammasampadā, aṭṭhamena pabhāvasampadā tesaṃ rājūnaṃ	356	
PA_atk-s05_03a:356_3	pakāsitā hoti. Tena yā sā sāmisampatti, amaccasampatti, senāsampatti, raṭṭhasampatti,	356	
PA_atk-s05_03a:356_4	vibhavasampatti, mittasampatti, duggasampattīti satta pakatisampadā rājūnaṃ icchitabbā.	356	
PA_atk-s05_03a:356_5	Tā sabbā yathārahaṃ paridīpitāti veditabbā.	356	
PA_atk-s05_03a:357_0	Dānādīhi catūhi saṅgahavatthūhi parisaṃ rañjetīti rājā. Magadhānaṃ issaroti māgadho.	357	
PA_atk-s05_03a:357_1	Mahatiyā senāya samannāgatattā seniyagottattā vā seniyo. Bimbi vuccati suvaṇṇaṃ,	357	
PA_atk-s05_03a:357_2	tasmā sārabimbivaṇṇatāya bimbisāro. Keci pana “nāmamevetaṃ tassa rañño”ti vadanti.	357	
PA_atk-s05_03a:357_3	Paccāmittaṃ parasenaṃ jinātīti pasenadi. Kosalaraṭṭhassa adhipatīti kosalo. Ayañcarahīti	357	
PA_atk-s05_03a:357_4	ettha carahīti nipātamattaṃ. Vippakatāti apariyositā. Ayaṃ tesaṃ bhikkhūnaṃ antarākathā aniṭṭhitāti attho.	357	
PA_atk-s05_03a:358_0	Sāyanhasamayanti sāyanhe ekaṃ samayaṃ. Paṭisallānā vuṭṭhitoti tato tato rūpādiārammaṇato	358	
PA_atk-s05_03a:358_1	cittassa paṭisaṃharaṇato paṭisallānasaṅkhātāya phalasamāpattito yathākālaparicchedaṃ	358	
PA_atk-s05_03a:358_2	vuṭṭhito. Bhagavā hi pubbaṇhasamayaṃ bhikkhusaṅghaparivuto sāvatthiṃ pavisitvā bhikkhūnaṃ	358	
PA_atk-s05_03a:358_3	sulabhapiṇḍapātaṃ katvā katabhattakicco bhikkhūhi saddhiṃ sāvatthito nikkhamitvā	358	
PA_atk-s05_03a:358_4	vihāraṃ pavisitvā gandhakuṭippamukhe ṭhatvā vattaṃ dassetvā ṭhitānaṃ bhikkhūnaṃ yathāsamuṭṭhitaṃ	358	
PA_atk-s05_03a:358_5	sugatovādaṃ datvā tesu araññarukkhamūlādidivāṭṭhānaṃ uddissa gatesu gandhakuṭiṃ pavisitvā	358	
PA_atk-s05_03a:358_6	phalasamāpattisukhena divasabhāgaṃ vītināmetvā yathākālaparicchede samāpattito vuṭṭhāya,	358	
PA_atk-s05_03a:358_7	“mayhaṃ upagamanaṃ āgamayamānā catasso parisā sakalavihāraṃ paripūrentiyo nisinnā,	358	
PA_atk-s05_03a:358_8	idāni me dhammadesanatthaṃ dhammasabhāmaṇḍalaṃ upagantuṃ kālo”ti āsanato vuṭṭhāya,	358	
PA_atk-s05_03a:358_9	kesarasīho viya kañcanaguhāya surabhigandhakuṭito nikkhamitvā yūthaṃ upasaṅkamanto	358	
PA_atk-s05_03a:358_10	mattavaravāraṇo viya akāyacāpallena cāruvikkantagamano asītianubyañjanappaṭimaṇḍitabāttiṃsamahāpurisalakkhaṇasamujjalāya	3581	
PA_atk-s05_03a:358_11	byāmappabhāya parikkhepavilāsasampannāya pabhassaraketumālālaṅkatāya nīlapītalohitodātamañjiṭṭhapabhassarānaṃ	3581	
PA_atk-s05_03a:358_12	vasena chabbaṇṇabuddharaṃsiyo vissajjentiyā acinteyyānubhāvāya anupamāya buddhalīlāya	3581	
PA_atk-s05_03a:358_13	samannāgatāya rūpakāyasampattiyā sakalavihāraṃ ekālokaṃ kurumāno upaṭṭhānasālaṃ upasaṅkami.	3581	
PA_atk-s05_03a:358_14	Tena vuttaṃ – “atha kho bhagavā…pe… tenupasaṅkamī”ti.	3581	
PA_atk-s05_03a:359_0	Evaṃ upasaṅkamitvā vattaṃ dassetvā nisinne te bhikkhū tuṇhībhūte disvā “mayi akathente	359	
PA_atk-s05_03a:359_1	ime bhikkhū buddhagāravena kappampi na kathessantī”ti kathāsamuṭṭhāpanatthaṃ “kāya	359	
PA_atk-s05_03a:359_2	nuttha, bhikkhave”tiādimāha. Tattha kāya nutthāti katamāya nu bhavatha. “Kāya notthā”tipi	359	
PA_atk-s05_03a:359_3	pāḷi, so evattho, “kāya nvetthā”tipi paṭhanti, tassa katamāya nu etthāti attho. Tatrāyaṃ	359	
PA_atk-s05_03a:359_4	saṅkhepattho – bhikkhave, katamāya nāma kathāya idha sannisinnā bhavatha, katamā	359	
PA_atk-s05_03a:359_5	ca tumhākaṃ kathā mamāgamanapaccayā aniṭṭhitā, taṃ niṭṭhāpessāmīti evaṃ sabbaññupavāraṇāya pavāresi.	359	
PA_atk-s05_03a:360_0	Na khvetanti na kho etaṃ, ayameva vā pāṭho. “Na khota”ntipi paṭhanti, na kho etaṃ	360	
PA_atk-s05_03a:360_1	icceva padavibhāgo. Kulaputtānanti jātiācārakulaputtānaṃ. Saddhāti saddhāya, kammaphalasaddhāya	360	
PA_atk-s05_03a:360_2	ratanattayasaddhāya ca. Agārasmāti gharato, gahaṭṭhabhāvāti attho. Anagāriyanti pabbajjaṃ.	360	
PA_atk-s05_03a:360_3	Pabbajitānanti upagatānaṃ. Yanti kiriyāparāmasanaṃ. Tatthāyaṃ padayojanā – “bhikkhave,	360	
PA_atk-s05_03a:360_4	tumhe neva rājābhinītā na corābhinītā na iṇaṭṭā na jīvitapakatā pabbajitā, atha kho	360	
PA_atk-s05_03a:360_5	saddhāya agārato nikkhamitvā mama sāsane pabbajitā, tumhe etarahi evarūpiṃ rājappaṭisaṃyuttaṃ	360	
PA_atk-s05_03a:360_6	tiracchānakathaṃ katheyyātha, yaṃ evarūpāya kathāya kathanaṃ, etaṃ tumhākaṃ na kho	360	
PA_atk-s05_03a:360_7	patirūpaṃ na yuttamevā”ti.	360	
PA_atk-s05_03a:361_0	Evaṃ sannipatitānaṃ pabbajitānaṃ appatirūpaṃ paṭikkhipitvā idāni nesaṃ patirūpaṃ	361	
PA_atk-s05_03a:361_1	paṭipattiṃ anujānanto “sannipatitānaṃ vo, bhikkhave, dvayaṃ karaṇīyaṃ dhammī vā kathā	361	
PA_atk-s05_03a:361_2	ariyo vā tuṇhībhāvo”ti āha. Tattha voti tumhākaṃ. Karaṇīyanti hi padaṃ apekkhitvā	361	
PA_atk-s05_03a:361_3	kattari sāmivacanametaṃ, tasmā tumhehīti attho. Dvayaṃ karaṇīyanti dve kātabbā. Dhammī	361	
PA_atk-s05_03a:361_4	kathāti catusaccadhammato anapetā kathā, pavattinivattiparidīpinī dhammadesanāti	361	
PA_atk-s05_03a:361_5	attho. Dasakathāvatthusaṅkhātāpi hi dhammakathā tadekadesā evāti. Ariyoti ekantahitāvahattā	361	
PA_atk-s05_03a:361_6	ariyo, visuddho uttamoti vā ariyo. Tuṇhībhāvoti samathavipassanābhāvanābhūtaṃ akathanaṃ.	361	
PA_atk-s05_03a:361_7	Keci pana “vacīsaṅkhārapaṭipakkhabhāvato dutiyajjhānaṃ ariyo tuṇhībhāvo”ti vadanti.	361	
PA_atk-s05_03a:361_8	Apare “catutthajjhānaṃ ariyo tuṇhībhāvo”ti vadanti. Ayaṃ panettha attho – “bhikkhave,	361	
PA_atk-s05_03a:361_9	cittavivekassa paribrūhanatthaṃ vivekaṭṭhakāyā suññāgāre viharantā sace kadāci sannipatatha,	361	
PA_atk-s05_03a:361_10	evaṃ sannipatitehi tumhehi ‘assutaṃ sāveti sutaṃ vā pariyodapetī’ti vuttanayena aññamaññassūpakārāya	3611	
PA_atk-s05_03a:361_11	khandhādīnaṃ aniccatādipaṭisaṃyuttā dhammakathā vā pavattetabbā, aññamaññaṃ abyābādhanatthaṃ	3611	
PA_atk-s05_03a:361_12	jhānasamāpattiyā vā viharitabba”nti.	3611	
PA_atk-s05_03a:362_0	Tattha purimena karaṇīyavacanena anotiṇṇānaṃ sāsane otaraṇūpāyaṃ dasseti, pacchimena	362	
PA_atk-s05_03a:362_1	otiṇṇānaṃ saṃsārato nissaraṇūpāyaṃ. Purimena vā āgamaveyyattiye niyojeti, pacchimena	362	
PA_atk-s05_03a:362_2	adhigamaveyyattiye. Atha vā purimena sammādiṭṭhiyā paṭhamaṃ uppattihetuṃ dīpeti,	362	
PA_atk-s05_03a:362_3	dutiyena dutiyaṃ. Vuttañhetaṃ –	362	
PA_atk-s05_03a:363	“Dveme, bhikkhave, hetū dve paccayā sammādiṭṭhiyā uppādāya parato ca ghoso, paccattañca yoniso manasikāro”ti.	36	
PA_atk-s05_03a:364	Purimena vā lokiyasammādiṭṭhiyā mūlakāraṇaṃ vibhāveti, pacchimena lokuttarasammādiṭṭhiyā mūlakāraṇanti evamādinā ettha yojanā veditabbā.	36	
PA_atk-s05_03a:365_0	Etamatthaṃ viditvāti tehi bhikkhūhi kittitakāmasampattito jhānādisampatti santatarā	365	
PA_atk-s05_03a:365_1	ceva paṇītatarā cāti etamatthaṃ sabbākārato viditvā. Imaṃ udānanti imaṃ ariyavihārasukhānubhāvadīpakaṃ udānaṃ udānesi.	365	
PA_atk-s05_03a:366	Tattha yañca kāmasukhaṃ loketi lokasaddo “khandhaloko āyatanaloko dhātuloko”tiādīsu saṅkhāresu āgato.	36	
PA_atk-s05_03a:367	“Yāvatā candimasūriyā pariharanti,	36	
PA_atk-s05_03a:368	Disā bhanti virocanā;	36	
PA_atk-s05_03a:369	Tāva sahassadhā loko,	36	
PA_atk-s05_03a:370	Ettha te vattatī vaso”ti. –	37	
PA_atk-s05_03a:371_0	Ādīsu okāse āgato. “Addasā kho bhagavā buddhacakkhunā lokaṃ volokento”tiādīsu sattesu.	371	
PA_atk-s05_03a:371_1	Idha pana sattaloke okāsaloke ca veditabbo. Tasmā avīcito paṭṭhāya upari brahmalokato	371	
PA_atk-s05_03a:371_2	heṭṭhā etasmiṃ loke yaṃ vatthukāme paṭicca kilesakāmavasena uppajjanato kāmasahagataṃ	371	
PA_atk-s05_03a:371_3	sukhaṃ. Yañcidaṃ diviyaṃ sukhanti yañca idaṃ divi bhavaṃ dibbavihāravasena ca laddhabbaṃ	371	
PA_atk-s05_03a:371_4	brahmānaṃ manussānañca rūpasamāpattisukhaṃ. Taṇhakkhayasukhassāti yaṃ āgamma taṇhā	371	
PA_atk-s05_03a:371_5	khīyati, taṃ nibbānaṃ ārammaṇaṃ katvā taṇhāya ca paṭipassambhanavasena pavattaphalasamāpattisukhaṃ	371	
PA_atk-s05_03a:371_6	taṇhakkhayasukhaṃ nāma, tassa taṇhakkhayasukhassa. Eteti liṅgavipallāsena niddeso,	371	
PA_atk-s05_03a:371_7	etāni sukhānīti attho. Keci ubhayampi sukhasāmaññena gahetvā “eta”nti paṭhanti, tesaṃ	371	
PA_atk-s05_03a:371_8	“kalaṃ nāgghatī”ti pāṭhena bhavitabbaṃ.	371	
PA_atk-s05_03a:372_0	Soḷasinti soḷasannaṃ pūraṇiṃ. Ayañhettha saṅkhepattho – cakkavattisukhaṃ ādiṃ katvā	372	
PA_atk-s05_03a:372_1	sabbasmiṃ manussaloke manussasukhaṃ, nāgasupaṇṇādiloke nāgādīhi anubhavitabbaṃ sukhaṃ,	372	
PA_atk-s05_03a:372_2	cātumahārājikādidevaloke chabbidhaṃ kāmasukhanti yaṃ ekādasavidhe kāmaloke uppajjantaṃ	372	
PA_atk-s05_03a:372_3	kāmasukhaṃ, yañca idaṃ rūpārūpadevesu dibbavihārabhūtesu rūpārūpajjhānesu ca uppannattā	372	
PA_atk-s05_03a:372_4	“diviya”nti laddhanāmaṃ lokiyajjhānasukhaṃ, sakalampi tadubhayaṃ taṇhakkhayasukhasaṅkhātaṃ	372	
PA_atk-s05_03a:372_5	phalasamāpattisukhaṃ soḷasa bhāge katvā tato ekabhāgaṃ soḷasabhāgaguṇe laddhaṃ ekabhāgasaṅkhātaṃ kalaṃ na agghatīti.	372	
PA_atk-s05_03a:373	Ayañca atthavaṇṇanā phalasamāpattisāmaññena vuttā. Pāḷiyaṃ avisesena taṇhakkhayassa āgatattā paṭhamaphalasamāpattisukhassāpi kalaṃ lokiyaṃ na agghati eva. Tathā hi vuttaṃ –	37	
PA_atk-s05_03a:374	“Pathabyā ekarajjena, saggassa gamanena vā;	37	
PA_atk-s05_03a:375	Sabbalokādhipaccena, sotāpattiphalaṃ vara”nti. ;	37	
PA_atk-s05_03a:376	Sotāpattisaṃyuttepi vuttaṃ –	37	
PA_atk-s05_03a:377_0	“Kiñcāpi, bhikkhave, rājā cakkavattī catunnaṃ dīpānaṃ issariyādhipaccaṃ rajjaṃ kāretvā	377	
PA_atk-s05_03a:377_1	kāyassa bhedā paraṃ maraṇā sugatiṃ saggaṃ lokaṃ upapajjati devānaṃ tāvatiṃsānaṃ sahabyataṃ,	377	
PA_atk-s05_03a:377_2	so tattha nandane vane accharāsaṅghaparivuto dibbehi ca pañcahi kāmaguṇehi samappito	377	
PA_atk-s05_03a:377_3	samaṅgībhūto paricāreti, so catūhi dhammehi asamannāgato. Atha kho so aparimuttova	377	
PA_atk-s05_03a:377_4	nirayā, aparimutto tiracchānayoniyā, aparimutto pettivisayā, aparimutto apāyaduggativinipātā.	377	
PA_atk-s05_03a:377_5	Kiñcāpi, bhikkhave, ariyasāvako piṇḍiyālopena yāpeti, nantakāni ca dhāreti, so catūhi	377	
PA_atk-s05_03a:377_6	dhammehi samannāgato, atha kho so parimutto nirayā, parimutto tiracchānayoniyā, parimutto	377	
PA_atk-s05_03a:377_7	pettivisayā, parimutto apāyaduggativinipātā.	377	
PA_atk-s05_03a:378_0	“Katamehi catūhi? Idha, bhikkhave, ariyasāvako buddhe aveccappasādena samannāgato	378	
PA_atk-s05_03a:378_1	hoti ‘itipi so bhagavā arahaṃ…pe... buddho bhagavā’ti. Dhamme aveccappasādena…pe…	378	
PA_atk-s05_03a:378_2	viññūhī’ti. Saṅghe aveccappasādena…pe… puññakkhettaṃ lokassā’ti. Ariyakantehi sīlehi	378	
PA_atk-s05_03a:378_3	samannāgato hoti akhaṇḍehi…pe… samādhisaṃvattanikehi. Imehi catūhi dhammehi samannāgato	378	
PA_atk-s05_03a:378_4	hoti. Yo ca, bhikkhave, catunnaṃ dīpānaṃ paṭilābho, yo catunnaṃ dhammānaṃ paṭilābho,	378	
PA_atk-s05_03a:378_5	catunnaṃ dīpānaṃ paṭilābho catunnaṃ dhammānaṃ paṭilābhassa kalaṃ nāgghati soḷasi”nti.	378	
PA_atk-s05_03a:379	Evaṃ bhagavā sabbattha lokiyasukhaṃ sauttaraṃ sātisayaṃ, lokuttarasukhameva anuttaranti atisayanti bhājesīti.	37	
PA_atk-s05_03a:380	Dutiyasuttavaṇṇanā niṭṭhitā.	38	
PA_atk-s05_03a:381	3. Daṇḍasuttavaṇṇanā	38	
PA_atk-s05_03a:382_0	13. Tatiye kumārakāti dārakā. Antarā ca sāvatthiṃ antarā ca jetavananti antarāsaddo	382	
PA_atk-s05_03a:382_1	“tadantaraṃ ko jāneyya, aññatra tathāgatā”ti, “janā saṅgamma mantenti, mañca tvañca	382	
PA_atk-s05_03a:382_2	kimantara”ntiādīsu kāraṇe āgato. “Addasā maṃ, bhante, aññatarā itthī vijjantarikāya	382	
PA_atk-s05_03a:382_3	bhājanaṃ dhovantī”tiādīsu khaṇe. “Yassantarato na santi kopā”tiādīsu citte. “Antarā	382	
PA_atk-s05_03a:382_4	vosānamāpādī”tiādīsu vemajjhe. “Apicāyaṃ, bhikkhave, tapodā dvinnaṃ mahānirayānaṃ	382	
PA_atk-s05_03a:382_5	antarikāya āgacchatī”tiādīsu vivare. Svāyamidhāpi vivare veditabbo. Tasmā sāvatthiyā	382	
PA_atk-s05_03a:382_6	ca jetavanassa ca vivareti, evamettha attho veditabbo. Antarāsaddayogato cettha upayogavacanaṃ	382	
PA_atk-s05_03a:382_7	“antarā ca sāvatthiṃ antarā ca jetavana”nti. Īdisesu ṭhānesu akkharacintakā “antarā	382	
PA_atk-s05_03a:382_8	gāmañca nadiñca gacchatī”ti ekameva antarāsaddaṃ payujjanti, so dutiyapadenapi yojetabbo	382	
PA_atk-s05_03a:382_9	hoti. Idha pana yojetvā vutto.	382	
PA_atk-s05_03a:383_0	Ahiṃ daṇḍena hanantīti bilato nikkhamitvā gocarāya gacchantaṃ kaṇhasappaṃ chātajjhattaṃ	383	
PA_atk-s05_03a:383_1	anubandhitvā yaṭṭhīhi pothenti. Tena ca samayena bhagavā sāvatthiṃ piṇḍāya gacchanto	383	
PA_atk-s05_03a:383_2	antarāmagge te dārake ahiṃ daṇḍena hanante disvā “kasmā kumārakā imaṃ ahiṃ daṇḍena	383	
PA_atk-s05_03a:383_3	hanathā”ti pucchitvā “ḍaṃsanabhayena, bhante”ti ca vutte “ime attano sukhaṃ karissāmāti	383	
PA_atk-s05_03a:383_4	imaṃ paharantā nibbattaṭṭhāne dukkhaṃ anubhavissanti, aho avijjāya nikatikosalla”nti	383	
PA_atk-s05_03a:383_5	dhammasaṃvegaṃ uppādesi. Teneva ca dhammasaṃvegena udānaṃ udānesi. Tena vuttaṃ “atha kho bhagavā”tiādi.	383	
PA_atk-s05_03a:384_0	Tattha etamatthaṃ viditvāti “ime dārakā attasukhāya paradukkhaṃ karontā sayaṃ parattha	384	
PA_atk-s05_03a:384_1	sukhaṃ na labhissantī”ti etamatthaṃ jānitvāti evameke vaṇṇenti. Aññesaṃ duppaṭipannānaṃ	384	
PA_atk-s05_03a:384_2	sukhapariyesanaṃ āyatiṃ dukkhāya saṃvattati, suppaṭipannānaṃ ekantena sukhāya saṃvattati.	384	
PA_atk-s05_03a:384_3	Tasmā “paravihesāvinimuttā accantameva sukhabhāgino vata mayhaṃ ovādappaṭikarā”ti	384	
PA_atk-s05_03a:384_4	somanassavasenevetampi satthā udānaṃ udānesīti vadanti. Apare pana bhaṇanti “evaṃ	384	
PA_atk-s05_03a:384_5	tehi kumārakehi pavattitaṃ paraviheṭhanaṃ sabbākārena ādīnavato viditvā paravihesāya	384	
PA_atk-s05_03a:384_6	parānukampāya ca yathākkamaṃ ādīnavānisaṃsavibhāvanaṃ imaṃ udānaṃ udānesī”ti.	384	
PA_atk-s05_03a:385_0	Tattha sukhakāmānīti ekanteneva attano sukhassa icchanato sukhānugiddhāni. Bhūtānīti	385	
PA_atk-s05_03a:385_1	pāṇino. Yo daṇḍena vihiṃsatīti ettha daṇḍenāti desanāmattaṃ, daṇḍena vā leḍḍusatthapāṇippahārādīhi	385	
PA_atk-s05_03a:385_2	vāti attho. Atha vā daṇḍenāti daṇḍanena. Idaṃ vuttaṃ hoti – yo sukhakāmāni sabbabhūtāni	385	
PA_atk-s05_03a:385_3	jātiādinā ghaṭṭanavasena vacīdaṇḍena vā pāṇimuggarasatthādīhi pothanatāḷanacchedanādivasena	385	
PA_atk-s05_03a:385_4	sarīradaṇḍena vā sataṃ vā sahassaṃ vā ṭhāpanavasena dhanadaṇḍena vāti imesu daṇḍesu	385	
PA_atk-s05_03a:385_5	yena kenaci daṇḍena vihiṃsati viheṭheti dukkhaṃ pāpeti, attano sukhamesāno, pecca	385	
PA_atk-s05_03a:385_6	so na labhate sukhanti so puggalo attano sukhaṃ esanto gavesanto patthento pecca	385	
PA_atk-s05_03a:385_7	paraloke manussasukhaṃ dibbasukhaṃ nibbānasukhanti tividhampi sukhaṃ na labhati,	385	
PA_atk-s05_03a:385_8	aññadatthu tena daṇḍena dukkhameva labhatīti attho.	385	
PA_atk-s05_03a:386_0	Pecca so labhate sukhanti yo khantimettānuddayasampanno “yathāhaṃ sukhakāmo dukkhappaṭikūlo,	386	
PA_atk-s05_03a:386_1	evaṃ sabbepī”ti cintetvā sampattaviratiādīsu ṭhito vuttanayena kenaci daṇḍena sabbānipi	386	
PA_atk-s05_03a:386_2	bhūtāni na hiṃsati na bādhati, so puggalo paraloke manussabhūto manussasukhaṃ, devabhūto	386	
PA_atk-s05_03a:386_3	dibbasukhaṃ, ubhayaṃ atikkamanto nibbānasukhaṃ labhatīti. Ettha ca tādisassa puggalassa	386	
PA_atk-s05_03a:386_4	avassaṃbhāvitāya taṃ sukhaṃ paccuppannaṃ viya hotīti dassanatthaṃ “labhate”ti vuttaṃ.	386	
PA_atk-s05_03a:386_5	Purimagāthāyapi eseva nayo.	386	
PA_atk-s05_03a:387	Tatiyasuttavaṇṇanā niṭṭhitā.	38	
PA_atk-s05_03a:388	4. Sakkārasuttavaṇṇanā	38	
PA_atk-s05_03a:389_0	14. Catutthe tena kho pana samayena bhagavā sakkato hotīti kappānaṃ satasahassādhikesu	389	
PA_atk-s05_03a:389_1	catūsu asaṅkhyeyyesu paripūritassa puññasambhāravisesassa phalabhūtena “ito paraṃ	389	
PA_atk-s05_03a:389_2	mayhaṃ okāso natthī”ti ussahajātena viya uparūpari vaḍḍhamānena sakkārādinā bhagavā	389	
PA_atk-s05_03a:389_3	sakkato hoti. Sabbadisāsu hi yamakamahāmegho vuṭṭhahitvā mahoghaṃ viya sabbapāramiyo	389	
PA_atk-s05_03a:389_4	“ekasmiṃ attabhāve vipākaṃ dassāmā”ti sampiṇḍitā viya bhagavato lābhasakkāramahoghaṃ	389	
PA_atk-s05_03a:389_5	nibbattayiṃsu. Tato annapānavatthayānamālāgandhavilepanādihatthā khattiyabrāhmaṇādayo	389	
PA_atk-s05_03a:389_6	āgantvā “kahaṃ buddho, kahaṃ bhagavā, kahaṃ devadevo, kahaṃ narāsabho, kahaṃ purisasīho”ti	389	
PA_atk-s05_03a:389_7	bhagavantaṃ pariyesanti. Sakaṭasatehi paccaye āharitvā okāsaṃ alabhamānā samantā	389	
PA_atk-s05_03a:389_8	gāvutappamāṇepi sakaṭadhurena sakaṭadhuraṃ āhacca tiṭṭhanti ceva anubandhanti ca	389	
PA_atk-s05_03a:389_9	andhakavindabrāhmaṇādayo viya. Sabbaṃ taṃ khandhake tesu tesu ca suttesu āgatanayena	389	
PA_atk-s05_03a:389_10	veditabbaṃ. Yathā ca bhagavato, evaṃ bhikkhusaṅghassāti. Vuttañhetaṃ –	3891	
PA_atk-s05_03a:390	“Yāvatā kho, cunda, etarahi saṅghā vā gaṇā vā loke uppannā, nāhaṃ, cunda, aññaṃ ekasaṅghampi samanupassāmi evaṃ lābhaggayasaggappattaṃ, yatharivāyaṃ, cunda, bhikkhusaṅgho”ti.	39	
PA_atk-s05_03a:391_0	Svāyaṃ bhagavato ca bhikkhusaṅghassa ca uppanno lābhasakkāro ekato hutvā dvinnaṃ	391	
PA_atk-s05_03a:391_1	mahānadīnaṃ udakogho viya appameyyo ahosi. Tena vuttaṃ – “tena kho pana samayena	391	
PA_atk-s05_03a:391_2	bhagavā sakkato hoti…pe… parikkhārānaṃ, bhikkhusaṅghopi sakkato…pe… parikkhārāna”nti.	391	
PA_atk-s05_03a:392_0	Titthiyā pana pubbe akatapuññatāya ca duppaṭipannatāya ca asakkatā agarukatā, buddhuppādena	392	
PA_atk-s05_03a:392_1	pana visesato vipannasobhā sūriyuggamane khajjopanakā viya nippabhā nittejā hatalābhasakkārā	392	
PA_atk-s05_03a:392_2	ahesuṃ. Te tādisaṃ bhagavato saṅghassa ca lābhasakkāraṃ asahamānā issāpakatā “evaṃ	392	
PA_atk-s05_03a:392_3	ime pharusāhi vācāhi ghaṭṭetvāva palāpessāmā”ti usūyā visuggāraṃ uggirantā tattha	392	
PA_atk-s05_03a:392_4	tattha bhikkhū akkosantā paribhāsantā vicariṃsu. Tena vuttaṃ – “aññatitthiyā pana	392	
PA_atk-s05_03a:392_5	paribbājakā asakkatā honti…pe… parikkhārānaṃ. Atha kho te aññatitthiyā paribbājakā	392	
PA_atk-s05_03a:392_6	bhagavato sakkāraṃ asahamānā bhikkhusaṅghassa ca gāme ca araññe ca bhikkhū disvā	392	
PA_atk-s05_03a:392_7	asabbhāhi pharusāhi vācāhi akkosanti paribhāsanti rosenti vihesentī”ti.	392	
PA_atk-s05_03a:393_0	Tattha asabbhāhīti asabhāyoggāhi sabhāyaṃ sādhujanasamūhe vattuṃ ayuttāhi, duṭṭhullāhīti	393	
PA_atk-s05_03a:393_1	attho. Pharusāhīti kakkhaḷāhi mammacchedikāhi. Akkosantīti jātiādīhi akkosavatthūhi	393	
PA_atk-s05_03a:393_2	khuṃsenti. Paribhāsantīti bhaṇḍanavasena bhayaṃ uppādentā tajjenti. Rosentīti yathā	393	
PA_atk-s05_03a:393_3	parassa roso hoti, evaṃ anuddhaṃsanavasena rosaṃ uppādenti. Vihesentīti viheṭhenti,	393	
PA_atk-s05_03a:393_4	vividhehi ākārehi aphāsuṃ karonti.	393	
PA_atk-s05_03a:394_0	Kathaṃ panete samantapāsādike bhagavati bhikkhusaṅghe ca akkosādīni pavattesunti?	394	
PA_atk-s05_03a:394_1	Bhagavato uppādato pahīnalābhasakkāratāya upahatacittā pathaviṃ khaṇitvā pakkhalantā	394	
PA_atk-s05_03a:394_2	viya avaṇe veḷuriyamaṇimhi vaṇaṃ uppādentā viya ca sundarikaṃ nāma paribbājikaṃ saññāpetvā	394	
PA_atk-s05_03a:394_3	tāya satthu bhikkhūnañca avaṇṇaṃ vuṭṭhāpetvā akkosādīni pavattesuṃ. Taṃ panetaṃ sundarīvatthu	394	
PA_atk-s05_03a:394_4	parato sundarīsutte pāḷiyaṃyeva āgamissati, tasmā yamettha vattabbaṃ, taṃ tattheva vaṇṇayissāma.	394	
PA_atk-s05_03a:395	Bhikkhū bhagavato santikaṃ upasaṅkamitvā taṃ pavattimārocesuṃ. Tena vuttaṃ – “atha kho sambahulā bhikkhū yena bhagavā tenupasaṅkamiṃsu…pe… vihesentī”ti. Taṃ vuttatthameva.	39	
PA_atk-s05_03a:396_0	Etamatthaṃ viditvāti etaṃ issāpakatānaṃ titthiyānaṃ vippaṭipattiṃ sabbākārato viditvā.	396	
PA_atk-s05_03a:396_1	Imaṃ udānanti imaṃ tehi kate vippakāre pasannacittehi ca parehi kate upakāre tādibhāvānubhāvadīpakaṃ udānaṃ udānesi.	396	
PA_atk-s05_03a:397_0	Tattha gāme araññe sukhadukkhaphuṭṭhoti gāme vā araññe vā yattha katthaci sukhena	397	
PA_atk-s05_03a:397_1	dukkhena ca phuṭṭho sukhadukkhāni anubhavanto, tesaṃ vā paccayehi samaṅgībhūto. Nevattato	397	
PA_atk-s05_03a:397_2	no parato dahethāti “ahaṃ sukhito, ahaṃ dukkhito, mama sukhaṃ, mama dukkhaṃ, parenidaṃ	397	
PA_atk-s05_03a:397_3	mayhaṃ sukhadukkhaṃ uppādita”nti ca neva attato na parato taṃ sukhadukkhaṃ ṭhapetha.	397	
PA_atk-s05_03a:397_4	Kasmā? Na hettha khandhapañcake ahanti vā mamanti vā paroti vā parassāti vā passitabbayuttakaṃ	397	
PA_atk-s05_03a:397_5	kiñci atthi, kevalaṃ saṅkhārā eva pana yathāpaccayaṃ uppajjitvā khaṇe khaṇe bhijjantīti.	397	
PA_atk-s05_03a:397_6	Sukhadukkhaggahaṇañcettha desanāsīsaṃ, sabbassāpi lokadhammassa vasena attho veditabbo.	397	
PA_atk-s05_03a:397_7	Iti bhagavā “nāhaṃ kvacani, kassaci kiñcanatasmiṃ, na ca mama kvacani, katthaci kiñcanatatthī”ti	397	
PA_atk-s05_03a:397_8	catukoṭikaṃ suññataṃ vibhāvesi.	397	
PA_atk-s05_03a:398_0	Idāni tassa attato parato ca adahanassa kāraṇaṃ dasseti “phusanti phassā upadhiṃ	398	
PA_atk-s05_03a:398_1	paṭiccā”ti. Ete sukhavedanīyā dukkhavedanīyā ca phassā nāma khandhapañcakasaṅkhātaṃ	398	
PA_atk-s05_03a:398_2	upadhiṃ paṭicca tasmiṃ sati yathāsakaṃ visayaṃ phusanti, tattha pavattantiyeva. Adukkhamasukhā	398	
PA_atk-s05_03a:398_3	hi vedanā santasabhāvatāya sukhe eva saṅgahaṃ gacchatīti duvidhasamphassavasenevāyaṃ atthavaṇṇanā katā.	398	
PA_atk-s05_03a:399_0	Yathā pana te phassā na phusanti, taṃ dassetuṃ “nirupadhiṃ kena phuseyyuṃ phassā”ti	399	
PA_atk-s05_03a:399_1	vuttaṃ. Sabbaso hi khandhūpadhiyā asati kena kāraṇena te phassā phuseyyuṃ, na taṃ	399	
PA_atk-s05_03a:399_2	kāraṇaṃ atthi. Yadi hi tumhe akkosādivasena uppajjanasukhadukkhaṃ na icchatha, sabbaso	399	
PA_atk-s05_03a:399_3	nirupadhibhāveyeva yogaṃ kareyyāthāti anupādisesanibbānadhātuyā gāthaṃ niṭṭhapesi.	399	
PA_atk-s05_03a:399_4	Evaṃ iminā udānena vaṭṭavivaṭṭaṃ kathitaṃ.	399	
PA_atk-s05_03a:400	Catutthasuttavaṇṇanā niṭṭhitā.	40	
PA_atk-s05_03a:401	5. Upāsakasuttavaṇṇanā	40	
PA_atk-s05_03a:402_0	15. Pañcame icchānaṅgalakoti icchānaṅgalanāmako kosalesu eko brāhmaṇagāmo, taṃnivāsitāya	402	
PA_atk-s05_03a:402_1	tattha vā jāto bhavoti vā icchānaṅgalako. Upāsakoti tīhi saraṇagamanehi bhagavato	402	
PA_atk-s05_03a:402_2	santike upāsakabhāvassa paveditattā upāsako pañcasikkhāpadiko buddhamāmako, dhammamāmako,	402	
PA_atk-s05_03a:402_3	saṅghamāmako. Kenacideva karaṇīyenāti uddhārasodhāpanādinā kenacideva kattabbena.	402	
PA_atk-s05_03a:402_4	Tīretvāti niṭṭhāpetvā. Ayaṃ kira upāsako pubbe abhiṇhaṃ bhagavantaṃ upasaṅkamitvā	402	
PA_atk-s05_03a:402_5	payirupāsati, so katipayaṃ kālaṃ bahukaraṇīyatāya satthu dassanaṃ nābhisambhosi.	402	
PA_atk-s05_03a:402_6	Tenāha bhagavā – “cirassaṃ kho tvaṃ, upāsaka, imaṃ pariyāyamakāsi, yadidaṃ idhāgamanāyā”ti.	402	
PA_atk-s05_03a:403_0	Tattha cirassanti cirena. Pariyāyanti vāraṃ. Yadidanti nipāto, yo ayanti attho. Idaṃ	403	
PA_atk-s05_03a:403_1	vuttaṃ hoti – idha mama santike āgamanāya yo ayaṃ ajja kato vāro, taṃ imaṃ cirena	403	
PA_atk-s05_03a:403_2	papañcaṃ katvā akāsīti. Cirapaṭikāhanti cirapaṭiko ahaṃ, cirakālato paṭṭhāya ahaṃ	403	
PA_atk-s05_03a:403_3	upasaṅkamitukāmoti sambandho. Kehici kehicīti ekaccehi ekaccehi. Atha vā kehici kehicīti	403	
PA_atk-s05_03a:403_4	yehi vā tehi vā. Tattha gāravaṃ dasseti. Satthari abhippasannassa hi satthudassanadhammassavanesu	403	
PA_atk-s05_03a:403_5	viya na aññattha ādaro hoti. Kiccakaraṇīyehīti ettha avassaṃ kātabbaṃ kiccaṃ, itaraṃ	403	
PA_atk-s05_03a:403_6	karaṇīyaṃ. Paṭhamaṃ vā kātabbaṃ kiccaṃ, pacchā kātabbaṃ karaṇīyaṃ. Khuddakaṃ vā kiccaṃ,	403	
PA_atk-s05_03a:403_7	mahantaṃ karaṇīyaṃ. Byāvaṭoti ussukko. Evāhanti evaṃ iminā pakārena ahaṃ nāsakkhiṃ	403	
PA_atk-s05_03a:403_8	upasaṅkamituṃ, na agāravādināti adhippāyo.	403	
PA_atk-s05_03a:404_0	Etamatthaṃ viditvāti dullabhe buddhuppāde manussattalābhe ca sattānaṃ sakiñcanabhāvena	404	
PA_atk-s05_03a:404_1	kiccapasutatāya kusalantarāyo hoti, na akiñcanassāti etamatthaṃ sabbākārato viditvā.	404	
PA_atk-s05_03a:404_2	Imaṃ udānanti tadatthaparidīpanameva imaṃ udānaṃ udānesi.	404	
PA_atk-s05_03a:405_0	Tattha sukhaṃ vata tassa na hoti kiñcīti yassa puggalassa kiñci rūpādīsu ekavatthumpi	405	
PA_atk-s05_03a:405_1	“mameta”nti taṇhāya pariggahitabhāvena na hoti natthi na vijjati, sukhaṃ vata tassa	405	
PA_atk-s05_03a:405_2	puggalassa, aho sukhamevāti attho. “Na hosī”tipi pāṭho, tassa atītakālavasena attho	405	
PA_atk-s05_03a:405_3	veditabbo. Keci pana na hoti kiñcīti padassa “rāgādikiñcanaṃ yassa na hotī”ti atthaṃ	405	
PA_atk-s05_03a:405_4	vaṇṇenti, taṃ na sundaraṃ pariggahadhammavasena desanāya āgatattā. Rāgādikiñcananti	405	
PA_atk-s05_03a:405_5	pariggahetabbassāpi saṅgahe sati yuttameva vuttaṃ siyā atha vā yassa puggalassa kiñci	405	
PA_atk-s05_03a:405_6	appampi kiñcanaṃ palibodhajātaṃ rāgādikiñcanābhāvato eva na hoti, taṃ tassa akiñcanattaṃ	405	
PA_atk-s05_03a:405_7	sukhassa paccayabhāvato sukhaṃ vataṃ, aho sukhanti attho. Kassa pana na hoti kiñcananti	405	
PA_atk-s05_03a:405_8	ce, āha “saṅkhātadhammassa bahussutassā”ti. Yo catūhipi maggasaṅkhāhi soḷasakiccanipphattiyā	405	
PA_atk-s05_03a:405_9	saṅkhātadhammo katakicco, tato eva paṭivedhabāhusaccena bahussuto, tassa.	405	
PA_atk-s05_03a:406_0	Iti bhagavā akiñcanabhāve ānisaṃsaṃ dassetvā sakiñcanabhāve ādīnavaṃ dassetuṃ “sakiñcanaṃ	406	
PA_atk-s05_03a:406_1	passā”tiādimāha. Tassattho – rāgādikiñcanānaṃ āmisakiñcanānañca atthitāya sakiñcanaṃ,	406	
PA_atk-s05_03a:406_2	sakiñcanattā eva aladdhānañca laddhānañca kāmānaṃ pariyesanārakkhaṇahetu kiccakaraṇīyavasena	406	
PA_atk-s05_03a:406_3	“ahaṃ mamā”ti gahaṇavasena ca vihaññamānaṃ vighātaṃ āpajjamānaṃ passāti dhammasaṃvegappatto	406	
PA_atk-s05_03a:406_4	satthā attano cittaṃ vadati. Jano janasmiṃ paṭibandharūpoti sayaṃ añño jano samāno	406	
PA_atk-s05_03a:406_5	aññasmiṃ jane “ahaṃ imassa, mama aya”nti taṇhāvasena paṭibandhasabhāvo hutvā vihaññati	406	
PA_atk-s05_03a:406_6	vighātaṃ āpajjati. “Paṭibaddhacitto”tipi pāṭho. Ayañca attho –	406	
PA_atk-s05_03a:407	“Puttā matthi dhanammatthi, iti bālo vihaññati;	40	
PA_atk-s05_03a:408	Attā hi attano natthi, kuto puttā kuto dhana”nti. –	40	
PA_atk-s05_03a:409	Ādīhi suttapadehi dīpetabboti.	40	
PA_atk-s05_03a:410	Pañcamasuttavaṇṇanā niṭṭhitā.	41	
PA_atk-s05_03a:411	6. Gabbhinīsuttavaṇṇanā	41	
PA_atk-s05_03a:412_0	16. Chaṭṭhe aññatarassa paribbājakassāti ekassa kuṭumbikassa paribbājakassa. Daharāti	412	
PA_atk-s05_03a:412_1	taruṇī. Māṇavikāti brāhmaṇadhītāya vohāro. Pajāpatīti bhariyā. Gabbhinīti āpannasattā.	412	
PA_atk-s05_03a:412_2	Upavijaññāti ajja suveti paccupaṭṭhitavijāyanakālā hotīti sambandho. So kira brāhmaṇajātiko	412	
PA_atk-s05_03a:412_3	sabhariyo vādapatthassame ṭhito, tena naṃ sapajāpatikaṃ paribbājakavohārena samudācaranti.	412	
PA_atk-s05_03a:412_4	Bhariyā panassa brāhmaṇajātikattā brāhmaṇāti ālapati. Telanti tilatelaṃ. Telasīsena	412	
PA_atk-s05_03a:412_5	cettha yaṃ yaṃ vijātāya pasavadukkhappaṭikāratthaṃ icchitabbaṃ, taṃ sabbaṃ sappiloṇādiṃ	412	
PA_atk-s05_03a:412_6	āharāti āṇāpeti. Yaṃ me vijātāya bhavissatīti yaṃ telādi mayhaṃ vijātāya bahinikkhantagabbhāya	412	
PA_atk-s05_03a:412_7	upakārāya bhavissati. “Paribbājikāyā”tipi pāṭho. Kutoti kasmā ṭhānā, yato ñātikulā	412	
PA_atk-s05_03a:412_8	vā mittakulā vā telādiṃ āhareyyaṃ, taṃ ṭhānaṃ me natthīti adhippāyo. Telaṃ āharāmīti	412	
PA_atk-s05_03a:412_9	vattamānasamīpatāya vattamānaṃ katvā vuttaṃ, telaṃ āharissāmīti attho. Samaṇassa	412	
PA_atk-s05_03a:412_10	vā brāhmaṇassa vā sappissa vā telassa vāti ca samuccayattho vā-saddo “aggito vā udakato	4121	
PA_atk-s05_03a:412_11	vā mithubhedā vā”tiādīsu viya. Sappissa vā telassa vāti paccatte sāmivacanaṃ, sappi	4121	
PA_atk-s05_03a:412_12	ca telañca yāvadatthaṃ pātuṃ pivituṃ dīyatīti attho. Apare pana “sappissa vā telassa	4121	
PA_atk-s05_03a:412_13	vāti avayavasambandhe sāmivacanaṃ. Sappitelasamudāyassa hi avayavo idha yāvadatthasaddena	4121	
PA_atk-s05_03a:412_14	vuccatī”ti vadanti. No nīharitunti bhājanena vā hatthena vā bahi netuṃ no dīyati,	4121	
PA_atk-s05_03a:412_15	ucchadditvānāti vamitvā, yaṃnūna dadeyyanti sambandho. Evaṃ kirassa ahosi “ahaṃ rañño	4121	
PA_atk-s05_03a:412_16	koṭṭhāgāraṃ gantvā telaṃ kaṇṭhamattaṃ pivitvā tāvadeva gharaṃ āgantvā ekasmiṃ bhājane	4121	
PA_atk-s05_03a:412_17	yathāpītaṃ vamitvā uddhanaṃ āropetvā pacissāmi, yaṃ pittasemhādimissitaṃ, taṃ agginā	4121	
PA_atk-s05_03a:412_18	jhāyissati, telaṃ pana gahetvā imissā paribbājikāya kamme upanessāmī”ti.	4121	
PA_atk-s05_03a:413_0	Uddhaṃ kātunti vamanavasena uddhaṃ nīharituṃ. Na pana adhoti viriñcanavasena heṭṭhā	413	
PA_atk-s05_03a:413_1	nīharituṃ na pana sakkoti. So hi “adhikaṃ pītaṃ sayameva mukhato niggamissatī”ti	413	
PA_atk-s05_03a:413_2	pivitvā āsayassa arittatāya aniggate vamanavirecanayogaṃ ajānanto alabhanto vā kevalaṃ	413	
PA_atk-s05_03a:413_3	dukkhāhi vedanāhi phuṭṭho āvaṭṭati ca parivaṭṭati ca. Dukkhāhīti dukkhamāhi. Tibbāhīti	413	
PA_atk-s05_03a:413_4	bahalāhi tikhiṇāhi vā. Kharāhīti kakkhaḷāhi. Kaṭukāhīti ativiya aniṭṭhabhāvena dāruṇāhi.	413	
PA_atk-s05_03a:413_5	Āvaṭṭatīti ekasmiṃyeva ṭhāne anipajjitvā attano sarīraṃ ito cito ākaḍḍhanto āvaṭṭati.	413	
PA_atk-s05_03a:413_6	Parivaṭṭatīti ekasmiṃ padese nipannopi aṅgapaccaṅgāni parito khipanto vaṭṭati, abhimukhaṃ	413	
PA_atk-s05_03a:413_7	vā vaṭṭanto āvaṭṭati, samantato vaṭṭanto parivaṭṭati.	413	
PA_atk-s05_03a:414_0	Etamatthaṃ viditvāti “sakiñcanassa appaṭisaṅkhāparibhogahetukā ayaṃ dukkhuppatti,	414	
PA_atk-s05_03a:414_1	akiñcanassa pana sabbaso ayaṃ natthī”ti etamatthaṃ sabbākārato jānitvā tadatthappakāsanaṃ	414	
PA_atk-s05_03a:414_2	imaṃ udānaṃ udānesi.	414	
PA_atk-s05_03a:415_0	Tattha sukhino vatāti sukhino vata sappurisā. Ke pana teti? Ye akiñcanā, ye rāgādikiñcanassa	415	
PA_atk-s05_03a:415_1	pariggahakiñcanassa ca abhāvena akiñcanā, kesaṃ panidaṃ kiñcanaṃ natthīti āha – “vedaguno	415	
PA_atk-s05_03a:415_2	hi janā akiñcanā”ti, ye ariyamaggañāṇasaṅkhātaṃ vedaṃ gatā adhigatā, tena vā vedena	415	
PA_atk-s05_03a:415_3	nibbānaṃ gatāti vedaguno, te ariyajanā khīṇāsavapuggalā anavasesarāgādikiñcanānaṃ	415	
PA_atk-s05_03a:415_4	aggamaggena samucchinnattā akiñcanā nāma. Asati hi rāgādikiñcane kuto pariggahakiñcanassa	415	
PA_atk-s05_03a:415_5	sambhavo. Evaṃ gāthāya purimabhāgena arahante pasaṃsitvā aparabhāgena andhaputhujjane	415	
PA_atk-s05_03a:415_6	garahanto “sakiñcanaṃ passā”tiādimāha. Taṃ purimasutte vuttatthameva. Evaṃ imāyapi	415	
PA_atk-s05_03a:415_7	gāthāya vaṭṭavivaṭṭaṃ kathitaṃ.	415	
PA_atk-s05_03a:416	Chaṭṭhasuttavaṇṇanā niṭṭhitā.	41	
PA_atk-s05_03a:417	7. Ekaputtakasuttavaṇṇanā	41	
PA_atk-s05_03a:418_0	17. Sattame ekaputtakoti eko putto, so ca anukampitabbaṭṭhena ekaputtako, piyāyitabbaṭṭhena	418	
PA_atk-s05_03a:418_1	piyo, manassa vaḍḍhanaṭṭhena manāpo. Sarīrasobhāsampattiyā vā dassanīyaṭṭhena piyo,	418	
PA_atk-s05_03a:418_2	sīlācārasampattiyā kalyāṇadhammatāya manāpo. Kaleti satte khepetīti kālo, maraṇaṃ.	418	
PA_atk-s05_03a:418_3	Taṃ kato pattoti kālaṅkato, kālena vā maccunā kato naṭṭho adassanaṃ gatoti kālaṅkato, matoti attho.	418	
PA_atk-s05_03a:419_0	Sambahulā upāsakāti sāvatthivāsino bahū upāsakā mataputtaupāsakassa sahasokībhāvena	419	
PA_atk-s05_03a:419_1	yāva āḷāhanā pacchato gantvā matasarīrassa kattabbaṃ kāretvā paṭinivattā yathānivatthāva	419	
PA_atk-s05_03a:419_2	udakaṃ otaritvā sīsaṃnhātā vatthāni pīḷetvā anotāpetvāva ekaṃ nivāsetvā ekaṃ uttarāsaṅgaṃ	419	
PA_atk-s05_03a:419_3	katvā upāsakaṃ purato katvā “sokavinodanaṃ dhammaṃ satthu santike sossāmā”ti bhagavantaṃ	419	
PA_atk-s05_03a:419_4	upasaṅkamiṃsu. Tena vuttaṃ “allakesā”tiādi.	419	
PA_atk-s05_03a:420_0	Tattha allavatthāti udakena tintavatthā. Divā divassāti divasassapi divā, majjhanhike	420	
PA_atk-s05_03a:420_1	kāleti attho. Yasmā jānantāpi tathāgatā pucchanti, jānantāpi na pucchanti. Kālaṃ	420	
PA_atk-s05_03a:420_2	viditvā pucchanti, kālaṃ viditvā na pucchanti, tasmā jānantoyeva bhagavā kathāsamuṭṭhāpanatthaṃ	420	
PA_atk-s05_03a:420_3	pucchanto “kiṃ nu kho tumhe upāsakā”tiādimāha. Tassattho – tumhe upāsakā aññesu divasesu	420	
PA_atk-s05_03a:420_4	mama santikaṃ āgacchantā otāpitasuddhavatthā sāyanhe āgacchatha, ajja pana allavatthā	420	
PA_atk-s05_03a:420_5	allakesā ṭhitamajjhanhike kāle idhāgatā, taṃ kiṃ kāraṇanti. Tena mayanti tena puttaviyogajanitacittasantāpena	420	
PA_atk-s05_03a:420_6	balavasokābhibhūtatāya evaṃbhūtā mayaṃ idhūpasaṅkamantāti.	420	
PA_atk-s05_03a:421	Etamatthaṃ viditvāti piyavatthusambhavā sokadukkhadomanassādayo, asati piyavatthusmiṃ sabbaso ete na santīti etamatthaṃ sabbākārato jānitvā tadatthappakāsanaṃ imaṃ udānaṃ udānesi.	42	
PA_atk-s05_03a:422_0	Tattha piyarūpassādagadhitāseti piyasabhāvesu rūpakkhandhādīsu sukhavedanassādena	422	
PA_atk-s05_03a:422_1	gadhitā paṭibaddhacittā. Gadhitāseti hi gadhitāiccevattho. Seti vā nipātamattaṃ.	422	
PA_atk-s05_03a:422_2	Piyarūpā nāma cakkhādayo puttadārādayo ca. Vuttañhetaṃ – “kiñca loke piyarūpaṃ sātarūpaṃ	422	
PA_atk-s05_03a:422_3	cakkhu loke …pe… dhammataṇhā loke piyarūpaṃ sātarūpa”nti.	422	
PA_atk-s05_03a:423	“Khettaṃ vatthuṃ hiraññaṃ vā, gavassaṃ dāsaporisaṃ;	42	
PA_atk-s05_03a:424	Thiyo bandhū puthu kāme, yo naro anugijjhatī”ti ca. ;	42	
PA_atk-s05_03a:425_0	Tasmā tesu piyarūpesu assādena giddhā mucchitā ajjhāpannāti attho. Ke pana te piyarūpassādagadhitāti	425	
PA_atk-s05_03a:425_1	te dasseti “devakāyā puthumanussā cā”ti, cātumahārājikādayo bahudevasamūhā ceva jambudīpakādikā	425	
PA_atk-s05_03a:425_2	bahumanussā ca. Aghāvinoti kāyikacetasikadukkhena dukkhitā. Parijunnāti jarārogādivipattiyā	425	
PA_atk-s05_03a:425_3	yobbanārogyādisampattito parihīnā. Yathālābhavasena vāyamattho devamanussesu veditabbo.	425	
PA_atk-s05_03a:425_4	Atha vā kāmañcekantasukhasamappitānaṃ devānaṃ dukkhajarārogā na sambhavanti, tadanativattasabhāvatāya	425	
PA_atk-s05_03a:425_5	pana tepi “aghāvino”ti “parijunnā”ti ca vuttā. Tesampi vā pubbanimittuppattiyā paṭicchannajarāya	425	
PA_atk-s05_03a:425_6	cetasikarogassa ca vasena dukkhādīnaṃ sambhavo veditabbo. Maccurājassa vasaṃ gacchantīti	425	
PA_atk-s05_03a:425_7	piyavatthuvisayāya taṇhāya appahīnattā punappunaṃ gabbhūpagamanato dhātuttayissaratāya	425	
PA_atk-s05_03a:425_8	maccurājasaṅkhātassa maraṇassa vasaṃ hatthameva gacchanti.	425	
PA_atk-s05_03a:426_0	Ettāvatā vaṭṭaṃ dassetvā idāni “ye ve divā”tiādinā vivaṭṭaṃ dasseti. Tattha ye ve	426	
PA_atk-s05_03a:426_1	divā ca ratto ca appamattāti “divasaṃ caṅkamena nisajjāya āvaraṇīyehi dhammehi cittaṃ	426	
PA_atk-s05_03a:426_2	parisodhetī”tiādinā vuttanayena divasabhāge rattibhāge ca daḷhaṃ appamattā appamādappaṭipadaṃ	426	
PA_atk-s05_03a:426_3	pūrenti. Jahanti piyarūpanti catusaccakammaṭṭhānabhāvanaṃ ussukkāpetvā ariyamaggādhigamena	426	
PA_atk-s05_03a:426_4	piyarūpaṃ piyajātikaṃ cakkhādipiyavatthuṃ tappaṭibaddhachandarāgajahanena jahanti.	426	
PA_atk-s05_03a:426_5	Te ve khaṇanti aghamūlaṃ, maccuno āmisaṃ durativattanti te ariyapuggalā aghassa vaṭṭadukkhassa	426	
PA_atk-s05_03a:426_6	mūlabhūtaṃ, maccunā maraṇena āmasitabbato āmisaṃ, ito bahiddhā kehicipi samaṇabrāhmaṇehi	426	
PA_atk-s05_03a:426_7	nivattituṃ asakkuṇeyyatāya durativattaṃ, saha avijjāya taṇhaṃ ariyamaggañāṇakudālena	426	
PA_atk-s05_03a:426_8	khaṇanti, lesamattampi anavasesantā ummūlayantīti. Svāyamattho –	426	
PA_atk-s05_03a:427	“Appamādo amatapadaṃ, pamādo maccuno padaṃ;	42	
PA_atk-s05_03a:428	Appamattā na mīyanti, ye pamattā yathā matā”ti. –	42	
PA_atk-s05_03a:429	Ādīhi suttapadehi vitthāretabboti.	42	
PA_atk-s05_03a:430	Sattamasuttavaṇṇanā niṭṭhitā.	43	
PA_atk-s05_03a:431	8. Suppavāsāsuttavaṇṇanā	43	
PA_atk-s05_03a:432	18. Aṭṭhame kuṇḍikāyanti evaṃnāmake koliyānaṃ nagare. Kuṇḍadhānavaneti tassa nagarassa avidūre kuṇḍadhānasaṅkhāte vane.	43	
PA_atk-s05_03a:433_0	Pubbe kira kuṇḍo nāma eko yakkho tasmiṃ vanasaṇḍe vāsaṃ kappesi, kuṇḍadhānamissakena	433	
PA_atk-s05_03a:433_1	ca balikammena tussatīti tassa tathā tattha baliṃ upaharanti, tenetaṃ vanasaṇḍaṃ	433	
PA_atk-s05_03a:433_2	kuṇḍadhānavanantveva paññāyittha. Tassa avidūre ekā gāmapatikā ahosi, sāpi tassa	433	
PA_atk-s05_03a:433_3	yakkhassa āṇāpavattiṭṭhāne niviṭṭhattā teneva paripālitattā kuṇḍikāti voharīyittha.	433	
PA_atk-s05_03a:433_4	Aparabhāge tattha koliyarājāno nagaraṃ kāresuṃ, tampi purimavohārena kuṇḍikātveva	433	
PA_atk-s05_03a:433_5	vuccati. Tasmiñca vanasaṇḍe koliyarājāno bhagavato bhikkhusaṅghassa ca vasanatthāya	433	
PA_atk-s05_03a:433_6	vihāraṃ patiṭṭhāpesuṃ, tampi kuṇḍadhānavanantveva paññāyittha. Atha bhagavā janapadacārikaṃ	433	
PA_atk-s05_03a:433_7	caranto anukkamena taṃ vihāraṃ patvā tattha vihāsi. Tena vuttaṃ – “ekaṃ samayaṃ bhagavā	433	
PA_atk-s05_03a:433_8	kuṇḍikāyaṃ viharati kuṇḍadhānavane”ti.	433	
PA_atk-s05_03a:434_0	Suppavāsāti tassā upāsikāya nāmaṃ. Koliyadhītāti koliyarājaputtī. Sā hi bhagavato	434	
PA_atk-s05_03a:434_1	aggupaṭṭhāyikā paṇītadāyikānaṃ sāvikānaṃ etadagge ṭhapitā sotāpannā ariyasāvikā.	434	
PA_atk-s05_03a:434_2	Yañhi kiñci bhagavato yuttarūpaṃ khādanīyaṃ bhojanīyaṃ bhesajjaṃ vā na tattha aññāhi	434	
PA_atk-s05_03a:434_3	saṃvidhātabbaṃ atthi, sabbaṃ taṃ sayameva attano paññāya vicāretvā sakkaccaṃ sampādetvā	434	
PA_atk-s05_03a:434_4	upaneti. Devasikañca aṭṭhasataṃ saṅghabhattapāṭipuggalikabhattāni deti. Yo koci bhikkhu	434	
PA_atk-s05_03a:434_5	vā bhikkhunī vā taṃ kulaṃ piṇḍāya paviṭṭho rittahattho na gacchati. Evaṃ muttacāgā	434	
PA_atk-s05_03a:434_6	payatapāṇī vossaggaratā yācayogā dānasaṃvibhāgaratā. Assā kucchiyaṃ purimabuddhesu	434	
PA_atk-s05_03a:434_7	katādhikāro pacchimabhaviko sāvakabodhisatto paṭisandhiṃ gaṇhi. Sā taṃ gabbhaṃ kenacideva	434	
PA_atk-s05_03a:434_8	pāpakammena satta vassāni kucchinā parihari, sattāhañca mūḷhagabbhā ahosi. Tena vuttaṃ	434	
PA_atk-s05_03a:434_9	– “satta vassāni gabbhaṃ dhāreti sattāhaṃ mūḷhagabbhā”ti.	434	
PA_atk-s05_03a:435_0	Tattha satta vassānīti satta saṃvaccharāni, accantasaṃyoge ca idaṃ upayogavacanaṃ.	435	
PA_atk-s05_03a:435_1	Gabbhaṃ dhāretīti gabbhaṃ vahati, gabbhinī hotīti attho. Sattāhaṃ mūḷhagabbhāti satta	435	
PA_atk-s05_03a:435_2	ahāni byākulagabbhā. Gabbho hi paripakko sampajjamāno vijāyanakāle kammajavātehi	435	
PA_atk-s05_03a:435_3	sañcāletvā parivattito uddhaṃpādo adhosiro hutvā yonimukhābhimukho hoti, evaṃ so	435	
PA_atk-s05_03a:435_4	katthaci alaggo bahi nikkhamati. Vipajjamāno pana viparivattanavasena yonimaggaṃ	435	
PA_atk-s05_03a:435_5	pidahitvā tiriyaṃ nipajjati, sayameva vā yonimaggo pidahati, so tattha kammajavātehi	435	
PA_atk-s05_03a:435_6	aparāparaṃ parivattamāno byākulo mūḷhagabbhoti vuccati. Tassāpi satta divase evaṃ	435	
PA_atk-s05_03a:435_7	ahosi, tena vuttaṃ “sattāhaṃ mūḷhagabbhā”ti.	435	
PA_atk-s05_03a:436_0	Ayañca gabbho sīvalitthero. Tassa kathaṃ satta vassāni gabbhavāsadukkhaṃ, sattāhaṃ	436	
PA_atk-s05_03a:436_1	mūḷhagabbhabhāvappatti, mātu cassāpi sotāpannāya ariyasāvikāya tathā dukkhānubhavanaṃ	436	
PA_atk-s05_03a:436_2	jātanti? Vuccate – atīte kāsikarāje bārāṇasiyaṃ rajjaṃ kārente eko kosalarājā mahantena	436	
PA_atk-s05_03a:436_3	balenāgantvā bārāṇasiṃ gahetvā taṃ rājānaṃ māretvā tassa aggamahesiṃ attano aggamahesiṃ	436	
PA_atk-s05_03a:436_4	akāsi. Bārāṇasirañño pana putto pitu maraṇakāle niddhamanadvārena palāyitvā attano	436	
PA_atk-s05_03a:436_5	ñātimittabandhave ekajjhaṃ katvā anukkamena balaṃ saṃharitvā bārāṇasiṃ āgantvā avidūre	436	
PA_atk-s05_03a:436_6	mahantaṃ khandhāvāraṃ bandhitvā tassa rañño paṇṇaṃ pesesi “rajjaṃ vā detu, yuddhaṃ	436	
PA_atk-s05_03a:436_7	vā”ti. Rājakumārassa mātā sāsanaṃ sutvā “yuddhena kammaṃ natthi, sabbadisāsu sañcāraṃ	436	
PA_atk-s05_03a:436_8	pacchinditvā bārāṇasinagaraṃ parivāretu, tato dārūdakabhattaparikkhayena kilantā	436	
PA_atk-s05_03a:436_9	nagare manussā vināva yuddhena rājānaṃ gahetvā dassantī”ti paṇṇaṃ pesesi. So mātu	436	
PA_atk-s05_03a:436_10	sāsanaṃ sutvā cattāri mahādvārāni rakkhanto satta vassāni nagaraṃ uparundhi, nagare	4361	
PA_atk-s05_03a:436_11	manussā cūḷadvārena nikkhamitvā dārūdakāni āharanti, sabbakiccāni karonti.	4361	
PA_atk-s05_03a:437_0	Atha rājakumārassa mātā taṃ pavattiṃ sutvā “bālo mama putto upāyaṃ na jānāti, gacchatha,	437	
PA_atk-s05_03a:437_1	assa cūḷadvārāni pidhāya nagaraṃ uparundhatūti vadethā”ti puttassa gūḷhasāsanaṃ pahiṇi.	437	
PA_atk-s05_03a:437_2	So mātu sāsanaṃ sutvā satta divase tathā akāsi. Nāgarā bahi nikkhamituṃ alabhantā	437	
PA_atk-s05_03a:437_3	sattame divase tassa rañño sīsaṃ gahetvā kumārassa adaṃsu. Kumāro nagaraṃ pavisitvā	437	
PA_atk-s05_03a:437_4	rajjaṃ aggahesi. So tadā satta vassāni nagararundhanakammanissandena etarahi satta	437	
PA_atk-s05_03a:437_5	vassāni mātukucchisaṅkhātāya lohitakumbhiyā vasi, avasesato pana sattāhaṃ nagarūparundhanena	437	
PA_atk-s05_03a:437_6	sattāhaṃ mūḷhagabbhabhāvaṃ āpajji. Jātakaṭṭhakathāyaṃ pana “satta divasāni nagaraṃ	437	
PA_atk-s05_03a:437_7	rundhitvā gahitakammanissandena sattavassāni lohitakumbhiyaṃ vasitvā sattāhaṃ mūḷhagabbhabhāvaṃ	437	
PA_atk-s05_03a:437_8	āpajjī”ti vuttaṃ. Yaṃ pana so padumuttarasammāsambuddhapādamūle “lābhīnaṃ aggo bhaveyya”nti	437	
PA_atk-s05_03a:437_9	mahādānaṃ datvā patthanaṃ akāsi, yañca vipassissa bhagavato kāle nāgarehi saddhiṃ	437	
PA_atk-s05_03a:437_10	sahassagghanikaṃ guḷadadhiṃ datvā patthanaṃ akāsi, tassānubhāvena lābhīnaṃ aggo jāto.	4371	
PA_atk-s05_03a:437_11	Suppavāsāpi “nagaraṃ rundhitvā gaṇha, tātā”ti pesitabhāvena satta vassāni kucchinā	4371	
PA_atk-s05_03a:437_12	gabbhaṃ pariharitvā sattāhaṃ mūḷhagabbhājātā. Evaṃ te mātāputtā attano kammassa anurūpaṃ	4371	
PA_atk-s05_03a:437_13	īdisaṃ dukkhaṃ paṭisaṃvediṃsu.	4371	
PA_atk-s05_03a:438_0	Tīhi vitakkehīti ratanattayaguṇānussatipaṭisaṃyuttehi tīhi sammāvitakkehi. Adhivāsetīti	438	
PA_atk-s05_03a:438_1	mūḷhagabbhatāya uppannadukkhaṃ sahati. Sā hi bhagavato sambuddhabhāvaṃ, ariyasaṅghassa	438	
PA_atk-s05_03a:438_2	suppaṭipattiṃ, nibbānassa ca dukkhanissaraṇabhāvaṃ anussarantī attano uppajjamānadukkhaṃ	438	
PA_atk-s05_03a:438_3	amanasikaraṇeneva abhibhavitvā khamati. Tena vuttaṃ “tīhi vitakkehi adhivāsetī”ti.	438	
PA_atk-s05_03a:439_0	Sammāsambuddho vatātiādi tesaṃ vitakkānaṃ pavattiākāradassanaṃ. Tassattho – yo bhagyavantatādīhi	439	
PA_atk-s05_03a:439_1	kāraṇehi bhagavā lokanātho sammā aviparītaṃ sāmaṃ sayameva sabbadhamme aho vata buddho,	439	
PA_atk-s05_03a:439_2	so bhagavā evarūpassa etarahi mayā anubhaviyamānassa aññassa ca evaṃjātikassa sakalassa	439	
PA_atk-s05_03a:439_3	vaṭṭadukkhassa pahānāya accantaṃ anuppādanirodhāya dhammaṃ katheti, aviparītadhammaṃ	439	
PA_atk-s05_03a:439_4	katheti. Aviparītadhammadesanatāya hi satthu sammāsambodhisiddhi. Tassa yathāvuttaguṇassa	439	
PA_atk-s05_03a:439_5	bhagavato dhammassavanante jātattā sīladiṭṭhisāmaññena saṃhatattā ca sāvakasaṅghoti	439	
PA_atk-s05_03a:439_6	laddhanāmo aṭṭhaariyapuggalasamūho suppaṭipanno vata aho vata sammā paṭipanno, yo	439	
PA_atk-s05_03a:439_7	ariyasaṅgho evarūpassa īdisassa vaṭṭadukkhassa pahānāya anuppādanirodhāya anivattipaṭipadaṃ	439	
PA_atk-s05_03a:439_8	paṭipanno. Susukhaṃ vata aho vata suṭṭhu sukhaṃ sabbasaṅkhatanissaṭaṃ nibbānaṃ, yasmiṃ	439	
PA_atk-s05_03a:439_9	nibbāne īdisaṃ vaṭṭadukkhaṃ na upalabbhatīti. Ettha ca paṭipajjamānāpi paṭipannā	439	
PA_atk-s05_03a:439_10	icceva vuttā paṭipattiyā anivattibhāvato. Atha vā uppannasaddo viya paṭipannasaddo	4391	
PA_atk-s05_03a:439_11	vattamānatthopi veditabbo. Tenevāha “sotāpattiphalasacchikiriyāya paṭipanno”ti.	4391	
PA_atk-s05_03a:440_0	Sāmikanti attano patiṃ koliyarājaputtaṃ. Āmantesīti abhāsi. Mama vacanena bhagavato	440	
PA_atk-s05_03a:440_1	pāde sirasā vandāhīti mayhaṃ vacanena cakkalakkhaṇappaṭimaṇḍitāni vikasitapadumasassirīkāni	440	
PA_atk-s05_03a:440_2	bhagavato caraṇāni tava sirasā vandāhi, uttamaṅgena abhivādanaṃ karohīti attho. Appābādhantiādīsu	440	
PA_atk-s05_03a:440_3	ābādhoti visabhāgavedanā vuccati, yā ekadese uppajjitvāpi sakalasarīraṃ ayapaṭṭena	440	
PA_atk-s05_03a:440_4	ābandhitvā viya gaṇhati. Ātaṅkoti kicchajīvitakaro rogo. Atha vā yāpetabbarogo ātaṅko,	440	
PA_atk-s05_03a:440_5	itaro ābādho. Khuddako vā rogo ātaṅko, balavā ābādho. Keci pana “ajjhattasamuṭṭhāno	440	
PA_atk-s05_03a:440_6	ābādho, bahiddhāsamuṭṭhāno ātaṅko”ti vadanti. Tadubhayassāpi abhāvaṃ pucchāti vadati.	440	
PA_atk-s05_03a:440_7	Gilānasseva ca uṭṭhānaṃ nāma garukaṃ hoti, kāye balaṃ na hoti, tasmā niggelaññatāya	440	
PA_atk-s05_03a:440_8	lahuparivattisaṅkhātaṃ kāyassa lahuṭṭhānaṃ sarīrabalañca pucchāti vadati. Phāsuvihāranti	440	
PA_atk-s05_03a:440_9	ṭhānanisinnagamanasayanasaṅkhātesu catūsu iriyāpathesu sukhavihārañca pucchāti vadati.	440	
PA_atk-s05_03a:440_10	Athassa pucchitabbākāraṃ dassentī “suppavāsā, bhante”tiādimāha. Evañca vadehīti idāni	4401	
PA_atk-s05_03a:440_11	vattabbākāraṃ nidasseti.	4401	
PA_atk-s05_03a:441_0	Paramanti vacanasampaṭicchanaṃ. Tena sādhu, bhadde, yathā vuttaṃ, tathā paṭipajjāmīti	441	
PA_atk-s05_03a:441_1	dasseti. Koliyaputtoti suppavāsāya sāmiko koliyarājaputto. Sukhinī hotūti sadevake	441	
PA_atk-s05_03a:441_2	loke aggadakkhiṇeyyo satthā suppavāsāya pesitavandanaṃ sampaṭicchitvā tadanantaraṃ	441	
PA_atk-s05_03a:441_3	attano mettāvihārasaṃsūcakaṃ buddhāciṇṇaṃ sukhūpasaṃhāraṃ tassā sāmaññato pakāsetvā	441	
PA_atk-s05_03a:441_4	puna tassā puttassa ca gabbhavipattimūlakadukkhuppattipaṭikkhepamukhena sukhūpasaṃhāraṃ	441	
PA_atk-s05_03a:441_5	nidassento “sukhinī…pe… arogā, arogaṃ puttaṃ vijāyatū”ti āha.	441	
PA_atk-s05_03a:442_0	Saha vacanāti bhagavato vacanena saheva. Yasmiṃ kāle bhagavā tathā avoca, tasmiṃyeva	442	
PA_atk-s05_03a:442_1	kāle tampi kammaṃ parikkhayaṃ agamāsi. Tassa parikkhīṇabhāvaṃ oloketvā satthā tathā	442	
PA_atk-s05_03a:442_2	abhāsi. Apare pana vadanti – sace tathā satthā nācikkhissā, tato parampi kiñci kālaṃ	442	
PA_atk-s05_03a:442_3	tassā taṃ dukkhaṃ anubandhissā. Yasmā pana bhagavatā “sukhinī arogā arogañca puttaṃ	442	
PA_atk-s05_03a:442_4	vijāyatū”ti vuttaṃ, tasmā tassa vacanasamakālameva so gabbho byākulabhāvaṃ vijahitvā	442	
PA_atk-s05_03a:442_5	sukheneva bahi nikkhami, evaṃ tesaṃ mātāputtānaṃ sotthi ahosi. Acinteyyo hi buddhānaṃ	442	
PA_atk-s05_03a:442_6	buddhānubhāvo. Yathā hi paṭācārāya piyavippayogasambhūtena sokena ummādaṃ patvā –	442	
PA_atk-s05_03a:443	“Ubho puttā kālakatā, panthe mayhaṃ patī mato;	44	
PA_atk-s05_03a:444	Mātā pitā ca bhātā ca, ekacitakamhi jhāyare”ti. –	44	
PA_atk-s05_03a:445_0	Vatvā jātarūpeneva carantiyā “satiṃ paṭilabhāhi bhaginī”ti bhagavato vacanasamanantarameva	445	
PA_atk-s05_03a:445_1	ummādo vūpasami, tathā suppiyāpi upāsikā attanāva attano ūruyaṃ katena mahāvaṇena	445	
PA_atk-s05_03a:445_2	vuṭṭhātuṃ asakkontī sayanapiṭṭhe nipannā “āgantvā maṃ vandatū”ti vacanasamanantarameva	445	
PA_atk-s05_03a:445_3	vaṇe pākatike jāte sayameva gantvā bhagavantaṃ vandīti evamādīni vatthūni idha udāharitabbānīti.	445	
PA_atk-s05_03a:446_0	Evaṃ, bhanteti, bhante, yathā bhagavā saputtāya mātuyā arogabhāvaṃ āsīsanto āha –	446	
PA_atk-s05_03a:446_1	“sukhinī arogā arogaṃ puttaṃ vijāyatū”ti, taṃ evameva. Na hi kadāci buddhānaṃ bhagavantānaṃ	446	
PA_atk-s05_03a:446_2	vacanassa aññathābhāvoti adhippāyo. Keci pana “evamatthū”ti vadanti, apare “hotū”ti	446	
PA_atk-s05_03a:446_3	padassa atthaṃ ānetvā vaṇṇayanti. Abhinanditvāti karavīkarutamañjunā brahmassarena	446	
PA_atk-s05_03a:446_4	bhagavatā vuccamāne tasmiṃ vacane pītisomanassapaṭilābhato abhimukhabhāvena nanditvā.	446	
PA_atk-s05_03a:446_5	Anumoditvāti tato pacchāpi sammodanaṃ uppādetvā, cittena vā abhinanditvā vācāya anumoditvā,	446	
PA_atk-s05_03a:446_6	vacanasampattiyā vā abhinanditvā atthasampattiyā anumoditvā. Sakaṃ gharaṃ paccāyāsīti	446	
PA_atk-s05_03a:446_7	attano gharaṃ paṭigacchi. Ye pana “yena sakaṃ ghara”nti paṭhanti, tesaṃ yadipi ya-ta-saddānaṃ	446	
PA_atk-s05_03a:446_8	sambandhabhāvato “tenā”ti padaṃ vuttameva hoti, tathāpi “paṭiyāyitvā”ti pāṭhaseso yojetabbo hoti.	446	
PA_atk-s05_03a:447_0	Vijātanti pajātaṃ, pasutanti attho. Acchariyanti andhassa pabbatārohanaṃ viya niccaṃ	447	
PA_atk-s05_03a:447_1	na hotīti acchariyaṃ, ayaṃ tāva saddanayo. Aṭṭhakathāsu pana “accharāyoggaṃ acchariya”nti	447	
PA_atk-s05_03a:447_2	vuttaṃ, accharaṃ paharituṃ yuttanti attho. Vatāti sambhāvane, aho acchariyanti attho.	447	
PA_atk-s05_03a:447_3	Bhoti dhammālapanaṃ. Abhūtapubbaṃ bhūtanti abbhutaṃ.	447	
PA_atk-s05_03a:448_0	Tathāgatassāti aṭṭhahi kāraṇehi bhagavā tathāgato – tathā āgatoti tathāgato, tathā	448	
PA_atk-s05_03a:448_1	gatoti tathāgato, tathalakkhaṇaṃ āgatoti tathāgato, tathadhamme yāthāvato abhisambuddhoti	448	
PA_atk-s05_03a:448_2	tathāgato, tathadassitāya tathāgato, tathavāditāya tathāgato, tathākāritāya tathāgato,	448	
PA_atk-s05_03a:448_3	abhibhavanaṭṭhena tathāgato.	448	
PA_atk-s05_03a:449_0	Kathaṃ bhagavā tathā āgatoti tathāgato? Yathā sabbalokahitāya ussukkamāpannā purimakā	449	
PA_atk-s05_03a:449_1	sammāsambuddhā āgatāti. Kiṃ vuttaṃ hoti? Yena abhinīhārena te bhagavanto āgatā, tena	449	
PA_atk-s05_03a:449_2	aṭṭhaguṇasamannāgatena ayampi bhagavā āgato. Yathā ca te bhagavanto dānapāramiṃ pūretvā	449	
PA_atk-s05_03a:449_3	sīlanekkhammapaññāvīriyakhantisaccaadhiṭṭhānamettāupekkhāpāramīti imā dasa pāramiyo,	449	
PA_atk-s05_03a:449_4	dasa upapāramiyo, dasa paramatthapāramiyoti samatiṃsa pāramiyo pūretvā pañca mahāpariccāge	449	
PA_atk-s05_03a:449_5	pariccajitvā pubbayogapubbacariyadhammakkhānañātatthacariyādayo pūretvā buddhicariyāya	449	
PA_atk-s05_03a:449_6	koṭiṃ patvā āgatā, tathā ayampi bhagavā āgato. Yathā ca te bhagavanto cattāro satipaṭṭhāne…pe…	449	
PA_atk-s05_03a:449_7	ariyaṃ aṭṭhaṅgikaṃ maggaṃ bhāvetvā brūhetvā āgatā, tathā ayampi bhagavā āgato. Evaṃ	449	
PA_atk-s05_03a:449_8	tathā āgatoti tathāgato.	449	
PA_atk-s05_03a:450_0	Kathaṃ tathā gatoti tathāgato? Yathā sampatijātā te bhagavanto samehi pādehi pathaviyaṃ	450	
PA_atk-s05_03a:450_1	patiṭṭhāya uttarābhimukhā sattapadavītihārena gatā, setacchatte dhāriyamāne sabbāva	450	
PA_atk-s05_03a:450_2	disā anuvilokesuṃ, āsabhiñca vācaṃ bhāsiṃsu loke attano jeṭṭhaseṭṭhabhāvaṃ pakāsentā,	450	
PA_atk-s05_03a:450_3	tañca nesaṃ gamanaṃ tathaṃ ahosi avitathaṃ anekesaṃ visesādhigamānaṃ pubbanimittabhāvena,	450	
PA_atk-s05_03a:450_4	tathā ayampi bhagavā gato, tañcassa gamanaṃ kathaṃ ahosi avitathaṃ tesaññeva visesādhigamānaṃ	450	
PA_atk-s05_03a:450_5	pubbanimittabhāvena. Evaṃ tathā gatoti tathāgato.	450	
PA_atk-s05_03a:451_0	Yathā vā te bhagavanto nekkhammena kāmacchandaṃ pahāya gatā, abyāpādena byāpādaṃ,	451	
PA_atk-s05_03a:451_1	ālokasaññāya thinamiddhaṃ, avikkhepena uddhaccakukkuccaṃ, dhammavavatthānena vicikicchaṃ	451	
PA_atk-s05_03a:451_2	pahāya gatā, ñāṇena avijjaṃ padāletvā, pāmojjena aratiṃ vinodetvā, aṭṭhasamāpattīhi	451	
PA_atk-s05_03a:451_3	aṭṭhārasahi mahāvipassanāhi catūhi ca ariyamaggehi taṃ taṃ paṭipakkhaṃ pahāya gatā,	451	
PA_atk-s05_03a:451_4	evaṃ ayampi bhagavā gato. Evampi tathā gatoti tathāgato.	451	
PA_atk-s05_03a:452_0	Kathaṃ tathalakkhaṇaṃ āgatoti tathāgato? Pathavīdhātuyā kakkhaḷalakkhaṇaṃ, āpodhātuyā	452	
PA_atk-s05_03a:452_1	paggharaṇalakkhaṇaṃ, tejodhātuyā uṇhattalakkhaṇaṃ, vāyodhātuyā vitthambhanalakkhaṇaṃ,	452	
PA_atk-s05_03a:452_2	ākāsadhātuyā asamphuṭṭhalakkhaṇaṃ, rūpassa ruppanalakkhaṇaṃ, vedanāya vedayitalakkhaṇaṃ,	452	
PA_atk-s05_03a:452_3	saññāya sañjānanalakkhaṇaṃ, saṅkhārānaṃ abhisaṅkharaṇalakkhaṇaṃ, viññāṇassa vijānanalakkhaṇanti	452	
PA_atk-s05_03a:452_4	evaṃ pañcannaṃ khandhānaṃ, dvādasannaṃ āyatanānaṃ, aṭṭhārasannaṃ dhātūnaṃ, bāvīsatiyā	452	
PA_atk-s05_03a:452_5	indriyānaṃ, catunnaṃ saccānaṃ, dvādasapadikassa paccayākārassa, catunnaṃ satipaṭṭhānānaṃ,	452	
PA_atk-s05_03a:452_6	catunnaṃ sammappadhānānaṃ, catunnaṃ iddhipādānaṃ, pañcannaṃ indriyānaṃ, pañcannaṃ	452	
PA_atk-s05_03a:452_7	balānaṃ, sattannaṃ bojjhaṅgānaṃ, ariyassa aṭṭhaṅgikassa maggassa, sattannaṃ visuddhīnaṃ,	452	
PA_atk-s05_03a:452_8	amatogadhassa nibbānassāti evaṃ tassa tassa dhammassa yaṃ sabhāvasarasalakkhaṇaṃ,	452	
PA_atk-s05_03a:452_9	taṃ tathaṃ avitathaṃ anaññathaṃ lakkhaṇaṃ ñāṇagatiyā āgato avirajjhitvā patto adhigatoti	452	
PA_atk-s05_03a:452_10	tathāgato. Evaṃ tathalakkhaṇaṃ āgatoti tathāgato.	4521	
PA_atk-s05_03a:453_0	Kathaṃ tathadhamme yāthāvato abhisambuddhoti tathāgato? Tathadhammā nāma cattāri	453	
PA_atk-s05_03a:453_1	ariyasaccāni. Yathāha – “cattārimāni, bhikkhave, tathāni avitathāni anaññathāni.	453	
PA_atk-s05_03a:453_2	Katamāni cattāri? Idaṃ dukkhanti, bhikkhave, tathametaṃ avitathametaṃ anaññathameta”nti	453	
PA_atk-s05_03a:453_3	vitthāro. Tāni ca bhagavā abhisambuddho, tasmā tathānaṃ abhisambuddhattā tathāgato.	453	
PA_atk-s05_03a:454_0	Apica jarāmaraṇassa jātipaccayasambhūtasamudāgataṭṭho tatho avitatho anaññatho…pe…	454	
PA_atk-s05_03a:454_1	saṅkhārānaṃ avijjāpaccayasambhūtasamudāgataṭṭho tatho avitatho anaññatho, tathā avijjāya	454	
PA_atk-s05_03a:454_2	saṅkhārānaṃ paccayaṭṭho…pe... jātiyā jarāmaraṇassa paccayaṭṭho tatho avitatho anaññatho,	454	
PA_atk-s05_03a:454_3	taṃ sabbaṃ bhagavā abhisambuddho, tasmāpi tathānaṃ abhisambuddhattā tathāgato. Abhisambuddhattho	454	
PA_atk-s05_03a:454_4	hi ettha gatasaddoti. Evaṃ tathadhamme yāthāvato abhisambuddhoti tathāgato.	454	
PA_atk-s05_03a:455_0	Kathaṃ tathadassitāya tathāgato? Yaṃ sadevake…pe… sadevamanussāya pajāya aparimāṇāsu	455	
PA_atk-s05_03a:455_1	lokadhātūsu aparimāṇānaṃ sattānaṃ cakkhudvāre āpāthamāgacchantaṃ rūpārammaṇaṃ nāma	455	
PA_atk-s05_03a:455_2	atthi, taṃ bhagavā sabbākārato jānāti passati. Evaṃ jānatā passatā ca tena taṃ iṭṭhāniṭṭhādivasena	455	
PA_atk-s05_03a:455_3	vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ,	455	
PA_atk-s05_03a:455_4	yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ	455	
PA_atk-s05_03a:455_5	pītaka”ntiādinā nayena anekehi nāmehi terasahi vārehi dvipaññāsāya nayehi vibhajjamānaṃ	455	
PA_atk-s05_03a:455_6	tathameva hoti, vitathaṃ natthi. Esa nayo sotadvārādīsu āpāthamāgacchantesu saddādīsu.	455	
PA_atk-s05_03a:455_7	Vuttañhetaṃ bhagavatā –	455	
PA_atk-s05_03a:456_0	“Yaṃ, bhikkhave, sadevakassa lokassa…pe… sadevamanussāya diṭṭhaṃ sutaṃ mutaṃ viññātaṃ	456	
PA_atk-s05_03a:456_1	pattaṃ pariyesitaṃ anuvicaritaṃ manasā, tamahaṃ jānāmi, tamahaṃ abbhaññāsiṃ, taṃ	456	
PA_atk-s05_03a:456_2	tathāgatassa viditaṃ, taṃ tathāgato na upaṭṭhāsī”ti.	456	
PA_atk-s05_03a:457	Evaṃ tathadassitāya tathāgato. Tattha tathadassīatthe tathāgatoti padasambhavo veditabbo.	45	
PA_atk-s05_03a:458_0	Kathaṃ tathavāditāya tathāgato? Yaṃ rattiṃ bhagavā anuttaraṃ sammāsambodhiṃ abhisambuddho,	458	
PA_atk-s05_03a:458_1	yañca rattiṃ anupādisesāya nibbānadhātuyā parinibbāyi, etthantare pañcacattālīsavassaparimāṇakālaṃ	458	
PA_atk-s05_03a:458_2	yaṃ bhagavatā bhāsitaṃ lapitaṃ suttageyyādi, sabbaṃ taṃ parisuddhaṃ paripuṇṇaṃ rāgamadādinimmathanaṃ	458	
PA_atk-s05_03a:458_3	ekasadisaṃ tathaṃ avitathaṃ. Tenāha –	458	
PA_atk-s05_03a:459_0	“Yañca, cunda, rattiṃ tathāgato anuttaraṃ sammāsambodhiṃ abhisambujjhati, yañca rattiṃ	459	
PA_atk-s05_03a:459_1	anupādisesāya nibbānadhātuyā parinibbāyati, yaṃ etasmiṃ antare bhāsati lapati niddisati,	459	
PA_atk-s05_03a:459_2	sabbaṃ taṃ tatheva hoti, no aññathā, tasmā ‘tathāgato’ti vuccatī”ti.	459	
PA_atk-s05_03a:460	Gadaattho ettha gatasaddo. Evaṃ tathavāditāya tathāgato.	46	
PA_atk-s05_03a:461	Apica āgadanaṃ āgado, vacananti attho. Tatho avitatho aviparīto āgado assāti dakārassa takāraṃ katvā tathāgatoti evamettha padasiddhi veditabbā.	46	
PA_atk-s05_03a:462_0	Kathaṃ tathākāritāya tathāgato? Bhagavato hi vācāya kāyo anulometi, kāyassapi vācā,	462	
PA_atk-s05_03a:462_1	tasmā yathāvādī tathākārī, yathākārī tathāvādī ca hoti. Evaṃbhūtassa cassa yathāvācā,	462	
PA_atk-s05_03a:462_2	kāyopi tathā gato pavattoti attho. Yathā ca kāyo, vācāpi tathā gatā pavattāti tathāgato. Tenāha –	462	
PA_atk-s05_03a:463	“Yathāvādī, bhikkhave, tathāgato tathākārī, yathākārī tathāvādī. Iti yathāvādī tathākārī, yathākārī tathāvādī. Tasmā ‘tathāgato’ti vuccatī”ti.	46	
PA_atk-s05_03a:464	Evaṃ tathākāritāya tathāgato.	46	
PA_atk-s05_03a:465_0	Kathaṃ abhibhavanaṭṭhena tathāgato? Yasmā upari bhavaggaṃ heṭṭhā avīciṃ pariyantaṃ	465	
PA_atk-s05_03a:465_1	karitvā tiriyaṃ aparimāṇāsu lokadhātūsu sabbasatte abhibhavati sīlenapi samādhināpi	465	
PA_atk-s05_03a:465_2	paññāyapi vimuttiyāpi vimuttiñāṇadassanenapi, na tassa tulā vā pamāṇaṃ vā atthi,	465	
PA_atk-s05_03a:465_3	atha kho atulo appameyyo anuttaro devadevo sakkānaṃ atisakko, brahmānaṃ atibrahmā	465	
PA_atk-s05_03a:465_4	sabbasattuttamo, tasmā tathāgato. Tenāha –	465	
PA_atk-s05_03a:466	“Sadevake, bhikkhave, loke…pe… sadevamanussāya tathāgato abhibhū anabhibhūto aññadatthudaso vasavatti, tasmā ‘tathāgato’ti vuccatī”ti.	46	
PA_atk-s05_03a:467_0	Tatrāyaṃ padasiddhi – agado viya agado, desanāvilāso ceva puññussayo ca. Tena so	467	
PA_atk-s05_03a:467_1	mahānubhāvo bhisakko viya dibbāgadena sappe sabbaparappavādino sadevakañca lokaṃ	467	
PA_atk-s05_03a:467_2	abhibhavati. Iti sabbalokābhibhavane tatho avitatho aviparīto yathāvuttova agado	467	
PA_atk-s05_03a:467_3	etassāti dakārassa takāraṃ katvā tathāgatoti veditabbo. Evaṃ abhibhavanaṭṭhena tathāgato.	467	
PA_atk-s05_03a:468_0	Apica tathāya gatoti tathāgato, tathaṃ gatoti tathāgato. Tattha sakalalokaṃ tīraṇapariññāya	468	
PA_atk-s05_03a:468_1	tathāya gato avagatoti tathāgato. Lokasamudayaṃ pahānapariññāya tathāya gato atītoti	468	
PA_atk-s05_03a:468_2	tathāgato. Lokanirodhaṃ sacchikiriyāya tathāya gato adhigatoti tathāgato. Lokanirodhagāminiṃ	468	
PA_atk-s05_03a:468_3	paṭipadaṃ tathaṃ gato paṭipannoti tathāgato. Vuttañhetaṃ bhagavatā –	468	
PA_atk-s05_03a:469_0	“Loko, bhikkhave, tathāgatena abhisambuddho, lokasmā tathāgato visaṃyutto. Lokasamudayo,	469	
PA_atk-s05_03a:469_1	bhikkhave, tathāgatena abhisambuddho, lokasamudayo tathāgatassa pahīno, lokanirodho,	469	
PA_atk-s05_03a:469_2	bhikkhave, tathāgatena abhisambuddho, lokanirodho tathāgatassa sacchikato. Lokanirodhagāminī	469	
PA_atk-s05_03a:469_3	paṭipadā, bhikkhave, tathāgatena abhisambuddhā, lokanirodhagāminī paṭipadā tathāgatassa	469	
PA_atk-s05_03a:469_4	bhāvitā. Yaṃ, bhikkhave, sadevakassa lokassa…pe… sabbaṃ taṃ tathāgatena abhisambuddhaṃ.	469	
PA_atk-s05_03a:469_5	Tasmā ‘tathāgato’ti vuccatī”ti.	469	
PA_atk-s05_03a:470_0	Aparehipi aṭṭhahi kāraṇehi bhagavā tathāgato – tathāya āgatoti tathāgato, tathāya	470	
PA_atk-s05_03a:470_1	gatoti tathāgato, tathāni āgatoti tathāgato, tathā gatoti tathāgato, tathāvidhoti	470	
PA_atk-s05_03a:470_2	tathāgato, tathā pavattitoti tathāgato, tathehi agatoti tathāgato, tathā gatabhāvena tathāgato.	470	
PA_atk-s05_03a:471	Kathaṃ tathāya āgatoti tathāgato? Yā sā bhagavatā sumedhabhūtena dīpaṅkaradasabalassa pādamūle –	47	
PA_atk-s05_03a:472	“Manussattaṃ liṅgasampatti, hetu satthāradassanaṃ,	47	
PA_atk-s05_03a:473	Pabbajjā guṇasampatti, adhikāro ca chandatā;	47	
PA_atk-s05_03a:474	Aṭṭhadhammasamodhānā, abhinīhāro samijjhatī”ti. –	47	
PA_atk-s05_03a:475_0	Evaṃ vuttaṃ aṭṭhaṅgasamannāgataṃ abhinīhāraṃ sampādentena “ahaṃ sadevakaṃ lokaṃ tiṇṇo	475	
PA_atk-s05_03a:475_1	tāressāmi, mutto mocessāmi, danto damessāmi, santo samessāmi, assattho assāsessāmi,	475	
PA_atk-s05_03a:475_2	parinibbuto parinibbāpessāmi, buddho bodhessāmī”ti mahāpaṭiññā pavattitā. Vuttañhetaṃ –	475	
PA_atk-s05_03a:476	“Kiṃ me ekena tiṇṇena, purisena thāmadassinā;	47	
PA_atk-s05_03a:477	Sabbaññutaṃ pāpuṇitvā, santāressaṃ sadevakaṃ.	47	
PA_atk-s05_03a:478	“Iminā me adhikārena, katena purisuttame;	47	
PA_atk-s05_03a:479	Sabbaññutaṃ pāpuṇitvā, tāremi janataṃ bahuṃ.	47	
PA_atk-s05_03a:480	“Saṃsārasotaṃ chinditvā, viddhaṃsetvā tayo bhave;	48	
PA_atk-s05_03a:481	Dhammanāvaṃ samāruyha, santāressaṃ sadevakaṃ.	48	
PA_atk-s05_03a:482	“Kiṃ me aññātavesena, dhammaṃ sacchikatenidha;	48	
PA_atk-s05_03a:483	Sabbaññutaṃ pāpuṇitvā, buddho hessaṃ sadevake”ti. ;	48	
PA_atk-s05_03a:484_0	Taṃ panetaṃ mahāpaṭiññaṃ sakalassāpi buddhakaradhammasamudāyassa pavicaya paccavekkhaṇasamādānānaṃ	484	
PA_atk-s05_03a:484_1	kāraṇabhūtaṃ avisaṃvādetvā lokanāyako yasmā mahākappānaṃ satasahassādhikāni cattāri	484	
PA_atk-s05_03a:484_2	asaṅkhyeyyāni sakkaccaṃ nirantaraṃ niravasesato dānapāramiādayo samatiṃsapāramiyo	484	
PA_atk-s05_03a:484_3	pūretvā, aṅgapariccāgādayo pañca mahāpariccāge pariccajitvā, saccādhiṭṭhānādīni cattāri	484	
PA_atk-s05_03a:484_4	adhiṭṭhānāni paribrūhetvā, puññañāṇasambhāre sambharitvā, pubbayogapubbacariyadhammakkhānañātatthacariyādayo	484	
PA_atk-s05_03a:484_5	ukkaṃsāpetvā, buddhicariyaṃ paramakoṭiṃ pāpetvā, anuttaraṃ sammāsambodhiṃ abhisambujjhi,	484	
PA_atk-s05_03a:484_6	tasmā tasseva sā mahāpaṭiññā tathā avitathā anaññathā, na tassa vālaggamattampi vitathaṃ	484	
PA_atk-s05_03a:484_7	atthi. Tathā hi dīpaṅkaradasabalo koṇḍañño maṅgalo…pe… kassapo bhagavāti ime catuvīsati	484	
PA_atk-s05_03a:484_8	sammāsambuddhā paṭipāṭiyā uppannā “buddho bhavissatī”ti byākariṃsu. Evaṃ catuvīsatiyā	484	
PA_atk-s05_03a:484_9	buddhānaṃ santike laddhabyākaraṇo ye te katābhinīhārehi bodhisattehi laddhabbā ānisaṃsā,	484	
PA_atk-s05_03a:484_10	te labhitvāva āgatoti tāya yathāvuttāya mahāpaṭiññāya tathāya abhisambuddhabhāvaṃ	4841	
PA_atk-s05_03a:484_11	āgato adhigatoti tathāgato. Evaṃ tathāya āgatoti tathāgato.	4841	
PA_atk-s05_03a:485_0	Kathaṃ tathāya gatoti tathāgato? Yāya mahākaruṇāya lokanātho mahādukkhasambādhappaṭipannaṃ	485	
PA_atk-s05_03a:485_1	sattanikāyaṃ disvā “tassa natthañño koci paṭissaraṇaṃ, ahameva namito saṃsāradukkhato	485	
PA_atk-s05_03a:485_2	mutto mocessāmī”ti samussāhitamānaso mahābhinīhāramakāsi. Katvā ca yathāpaṇidhānaṃ	485	
PA_atk-s05_03a:485_3	sakalalokahitasampādanāya ussukkamāpanno attano kāyajīvitanirapekkho paresaṃ sotapathāgamanamattenapi	485	
PA_atk-s05_03a:485_4	cittutrāsasamuppādikā atidukkarā dukkaracariyā samācaranto yathā mahābodhiyā paṭipatti	485	
PA_atk-s05_03a:485_5	hānabhāgiyā saṃkilesabhāgiyā ṭhitibhāgiyā vā na hoti, atha kho uttaruttari visesabhāgiyāva	485	
PA_atk-s05_03a:485_6	hoti, tathā paṭipajjamāno anupubbena niravasese bodhisambhāre sampādetvā abhisambodhiṃ	485	
PA_atk-s05_03a:485_7	pāpuṇi. Tato parañca tāyeva mahākaruṇāya sañcoditamānaso pavivekaratiṃ paramañca	485	
PA_atk-s05_03a:485_8	santaṃ vimokkhasukhaṃ pahāya bālajanabahule loke tehi samuppāditaṃ sammānāvamānavippakāraṃ	485	
PA_atk-s05_03a:485_9	agaṇetvā vineyyajanassa vinayanena niravasesaṃ buddhakiccaṃ niṭṭhapesi. Tattha yo	485	
PA_atk-s05_03a:485_10	bhagavato sattesu mahākaruṇāya samokkamanākāro, so parato āvibhavissati. Yathā ca	4851	
PA_atk-s05_03a:485_11	buddhabhūtassa lokanāthassa sattesu mahākaruṇā, evaṃ bodhisattabhūtassapi mahābhinīhārakālādīsūti	4851	
PA_atk-s05_03a:485_12	sabbattha sabbadā ca ekasadisatāya tathā avitathā anaññathā, tasmā tīsupi avatthāsu	4851	
PA_atk-s05_03a:485_13	sabbasattesu samānarasāya tathāya mahākaruṇāya sakalalokahitāya gato paṭipannoti	4851	
PA_atk-s05_03a:485_14	tathāgato. Evaṃ tathāya gatoti tathāgato.	4851	
PA_atk-s05_03a:486_0	Kathaṃ tathāni āgatoti tathāgato? Tathāni nāma cattāri ariyamaggañāṇāni. Tāni hi	486	
PA_atk-s05_03a:486_1	idaṃ dukkhaṃ, ayaṃ dukkhasamudayo, ayaṃ dukkhanirodho, ayaṃ dukkhanirodhagāminī paṭipadāti	486	
PA_atk-s05_03a:486_2	evaṃ sabbañeyyadhammasaṅgāhakānaṃ pavattinivattitadubhayahetubhūtānaṃ catunnaṃ ariyasaccānaṃ	486	
PA_atk-s05_03a:486_3	dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho, samudayassa āyūhanaṭṭho	486	
PA_atk-s05_03a:486_4	nidānaṭṭho saṃyogaṭṭho palibodhaṭṭho, nirodhassa nissaraṇaṭṭho vivekaṭṭho asaṅkhataṭṭho	486	
PA_atk-s05_03a:486_5	amataṭṭho, maggassa niyyānaṭṭho hetvaṭṭho dassanaṭṭho ādhipateyyaṭṭhotiādīnaṃ tabbibhāgānañca	486	
PA_atk-s05_03a:486_6	yathābhūtasabhāvāvabodhavibandhakassa saṃkilesapakkhassa samucchindanena paṭiladdhāya	486	
PA_atk-s05_03a:486_7	tattha asammohābhisamayasaṅkhātāya aviparītākārappavattiyā dhammānaṃ sabhāvasarasalakkhaṇassa	486	
PA_atk-s05_03a:486_8	avisaṃvādanato tathāni avitathāni anaññathāni, tāni bhagavā anaññaneyyo sayameva	486	
PA_atk-s05_03a:486_9	āgato adhigato, tasmā tathāni āgatoti tathāgato.	486	
PA_atk-s05_03a:487_0	Yathā ca maggañāṇāni, evaṃ bhagavato tīsu kālesu appaṭihatañāṇāni catupaṭisambhidāñāṇāni	487	
PA_atk-s05_03a:487_1	catuvesārajjañāṇāni pañcagatiparicchedañāṇāni chaasādhāraṇañāṇāni sattabojjhaṅgavibhāvanañāṇāni	487	
PA_atk-s05_03a:487_2	aṭṭhamaggaṅgavibhāvanañāṇāni navānupubbavihārasamāpattiñāṇāni dasabalañāṇāni ca tathabhāve veditabbāni.	487	
PA_atk-s05_03a:488_0	Tatrāyaṃ vibhāvanā – yañhi kiñci aparimāṇāsu lokadhātūsu aparimāṇānaṃ sattānaṃ hīnādibhedabhinnāsu	488	
PA_atk-s05_03a:488_1	atītāsu khandhāyatanadhātūsu sabhāvakiccādi avatthāvisesādi khandhappaṭibaddhanāmagottādi	488	
PA_atk-s05_03a:488_2	ca jānitabbaṃ. Anindriyabaddhesu ca atisukhumatirohitavidūradesesupi rūpadhammesu	488	
PA_atk-s05_03a:488_3	yo taṃtaṃpaccayavisesehi saddhiṃ paccayuppannānaṃ vaṇṇasaṇṭhānagandharasaphassādiviseso,	488	
PA_atk-s05_03a:488_4	tattha sabbattheva hatthatale ṭhapitaāmalake viya paccakkhato appaṭihataṃ bhagavato	488	
PA_atk-s05_03a:488_5	ñāṇaṃ pavattati, tathā anāgatāsu paccuppannāsu cāti imāni tīsu kālesu appaṭihatañāṇāni nāma. Yathāha –	488	
PA_atk-s05_03a:489	“Atītaṃse buddhassa bhagavato appaṭihataṃ ñāṇaṃ, anāgataṃse buddhassa bhagavato appaṭihataṃ ñāṇaṃ, paccuppannaṃse buddhassa bhagavato appaṭihataṃ ñāṇa”nti.	48	
PA_atk-s05_03a:490_0	Tāni panetāni tattha tattha dhammānaṃ sabhāvasarasalakkhaṇassa avisaṃvādanato tathāni	490	
PA_atk-s05_03a:490_1	avitathāni anaññathāni, tāni bhagavā sayambhūñāṇena adhigañchīti. Evampi tathāni āgatoti tathāgato.	490	
PA_atk-s05_03a:491_0	Tathā atthappaṭisambhidā dhammappaṭisambhidā niruttippaṭisambhidā paṭibhānappaṭisambhidāti	491	
PA_atk-s05_03a:491_1	catasso paṭisambhidā. Tattha atthappabhedassa sallakkhaṇavibhāvanavavatthānakaraṇasamatthaṃ	491	
PA_atk-s05_03a:491_2	atthappabhedagataṃ ñāṇaṃ atthappaṭisambhidā. Dhammappabhedassa sallakkhaṇavibhāvanavavatthānakaraṇasamatthaṃ	491	
PA_atk-s05_03a:491_3	dhammappabhedagataṃ ñāṇaṃ dhammappaṭisambhidā. Niruttippabhedassa sallakkhaṇavibhāvanavavatthānakaraṇasamatthaṃ	491	
PA_atk-s05_03a:491_4	niruttābhilāpe pabhedagataṃ ñāṇaṃ niruttippaṭisambhidā. Paṭibhānappabhedassa sallakkhaṇavibhāvanavavatthānakaraṇasamatthaṃ	491	
PA_atk-s05_03a:491_5	paṭibhānappabhedagataṃ ñāṇaṃ paṭibhānappaṭisambhidā. Vuttañhetaṃ –	491	
PA_atk-s05_03a:492	“Atthe ñāṇaṃ atthappaṭisambhidā, dhamme ñāṇaṃ dhammappaṭisambhidā, tatra dhammaniruttābhilāpe ñāṇaṃ niruttippaṭisambhidā, ñāṇesu ñāṇaṃ paṭibhānappaṭisambhidā”ti.	49	
PA_atk-s05_03a:493_0	Ettha ca hetuanusārena araṇīyato adhigantabbato ca saṅkhepato hetuphalaṃ attho nāma.	493	
PA_atk-s05_03a:493_1	Pabhedato pana yaṃ kiñci paccayuppannaṃ, nibbānaṃ, bhāsitattho, vipāko, kiriyāti	493	
PA_atk-s05_03a:493_2	ime pañca dhammā attho. Taṃ atthaṃ paccavekkhantassa tasmiṃ atthe pabhedagataṃ ñāṇaṃ	493	
PA_atk-s05_03a:493_3	atthappaṭisambhidā. Dhammoti saṅkhepato paccayo. So hi yasmā taṃ taṃ atthaṃ vidahati	493	
PA_atk-s05_03a:493_4	pavatteti ceva pāpeti ca, tasmā dhammoti vuccati, pabhedato pana yo koci phalanibbattanako	493	
PA_atk-s05_03a:493_5	hetu ariyamaggo bhāsitaṃ kusalaṃ akusalanti ime pañca dhammā dhammo, taṃ dhammaṃ	493	
PA_atk-s05_03a:493_6	paccavekkhantassa tasmiṃ dhamme pabhedagataṃ ñāṇaṃ dhammappaṭisambhidā. Vuttampi cetaṃ –	493	
PA_atk-s05_03a:494	“Dukkhe ñāṇaṃ atthappaṭisambhidā, dukkhasamudaye ñāṇaṃ dhammappaṭisambhidā, dukkhanirodhe ñāṇaṃ atthappaṭisambhidā, dukkhanirodhagāminiyā paṭipadāya ñāṇaṃ dhammappaṭisambhidā”ti.	49	
PA_atk-s05_03a:495_0	Atha vā hetumhi ñāṇaṃ dhammappaṭisambhidā, hetuphale ñāṇaṃ atthappaṭisambhidā. Ye	495	
PA_atk-s05_03a:495_1	dhammā jātā bhūtā sañjātā nibbattā abhinibbattā pātubhūtā, imesu dhammesu ñāṇaṃ atthappaṭisambhidā.	495	
PA_atk-s05_03a:495_2	Yamhā dhammā te dhammā jātā bhūtā sañjātā nibbattā abhinibbattā pātubhūtā, tesu dhammesu	495	
PA_atk-s05_03a:495_3	ñāṇaṃ dhammappaṭisambhidā. Jarāmaraṇe ñāṇaṃ atthappaṭisambhidā, jarāmaraṇasamudaye	495	
PA_atk-s05_03a:495_4	ñāṇaṃ dhammappaṭisambhidā. Jarāmaraṇanirodhe ñāṇaṃ atthappaṭisambhidā, jarāmaraṇanirodhagāminiyā	495	
PA_atk-s05_03a:495_5	paṭipadāya ñāṇaṃ dhammappaṭisambhidā. Jātiyā, bhave, upādāne, taṇhāya, vedanāya,	495	
PA_atk-s05_03a:495_6	phasse, saḷāyatane, nāmarūpe, viññāṇe, saṅkhāresu ñāṇaṃ atthappaṭisambhidā, saṅkhārasamudaye	495	
PA_atk-s05_03a:495_7	ñāṇaṃ dhammappaṭisambhidā. Saṅkhāranirodhe ñāṇaṃ atthappaṭisambhidā, saṅkhāranirodhagāminiyā	495	
PA_atk-s05_03a:495_8	paṭipadāya ñāṇaṃ dhammappaṭisambhidā.	495	
PA_atk-s05_03a:496_0	“Idha bhikkhu dhammaṃ jānāti suttaṃ geyyaṃ…pe… vedallaṃ, ayaṃ vuccati dhammappaṭisambhidā.	496	
PA_atk-s05_03a:496_1	So tassa tasseva bhāsitassa atthaṃ jānāti ‘ayaṃ imassa bhāsitassa attho, ayaṃ imassa	496	
PA_atk-s05_03a:496_2	bhāsitassa attho’ti, ayaṃ vuccati atthappaṭisambhidā.	496	
PA_atk-s05_03a:497_0	“Katame dhammā kusalā? Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ	497	
PA_atk-s05_03a:497_1	ñāṇasampayuttaṃ rūpārammaṇaṃ vā…pe… dhammārammaṇaṃ vā yaṃ yaṃ vā panārabbha, tasmiṃ	497	
PA_atk-s05_03a:497_2	samaye phasso hoti…pe… avikkhepo hoti…pe… ime dhammā kusalā. Imesu dhammesu ñāṇaṃ	497	
PA_atk-s05_03a:497_3	dhammappaṭisambhidā, tesaṃ vipāke ñāṇaṃ atthappaṭisambhidā”tiādi vitthāro.	497	
PA_atk-s05_03a:498_0	Yā panetasmiṃ atthe ca dhamme ca sabhāvanirutti abyabhicāravohāro abhilāpo, tasmiṃ	498	
PA_atk-s05_03a:498_1	sabhāvaniruttābhilāpe māgadhikāya sabbasattānaṃ mūlabhāsāya “ayaṃ sabhāvanirutti,	498	
PA_atk-s05_03a:498_2	ayaṃ asabhāvaniruttī”ti pabhedagataṃ ñāṇaṃ niruttippaṭisambhidā. Yathāvuttesu tesu	498	
PA_atk-s05_03a:498_3	ñāṇesu gocarakiccato vitthārato pavattaṃ sabbampi taṃ ñāṇaṃ ārammaṇaṃ katvā paccavekkhantassa	498	
PA_atk-s05_03a:498_4	tasmiṃ ñāṇe pabhedagataṃ ñāṇaṃ paṭibhānappaṭisambhidā. Iti imāni cattāri paṭisambhidāñāṇāni	498	
PA_atk-s05_03a:498_5	sayameva bhagavatā adhigatāni atthadhammādike tasmiṃ tasmiṃ attano visaye avisaṃvādanavasena	498	
PA_atk-s05_03a:498_6	aviparītākārappavattiyā tathāni avitathāni anaññathāni. Evampi bhagavā tathāni āgatoti tathāgato.	498	
PA_atk-s05_03a:499_0	Tathā yaṃkiñci ñeyyaṃ nāma, sabbaṃ taṃ bhagavatā sabbākārena ñātaṃ diṭṭhaṃ adhigataṃ	499	
PA_atk-s05_03a:499_1	abhisambuddhaṃ. Tathā hissa abhiññeyyā dhammā abhiññeyyato buddhā, pariññeyyā dhammā	499	
PA_atk-s05_03a:499_2	pariññeyyato, pahātabbā dhammā pahātabbato, sacchikātabbā dhammā sacchikātabbato,	499	
PA_atk-s05_03a:499_3	bhāvetabbā dhammā bhāvetabbato, yato naṃ koci samaṇo vā brāhmaṇo vā devo vā māro	499	
PA_atk-s05_03a:499_4	vā brahmā vā “ime nāma te dhammā anabhisambuddhā”ti saha dhammena anuyuñjituṃ samattho natthi.	499	
PA_atk-s05_03a:500_0	Yaṃkiñci pahātabbaṃ nāma, sabbaṃ taṃ bhagavato anavasesato bodhimūleyeva pahīnaṃ	500	
PA_atk-s05_03a:500_1	anuppattidhammaṃ, na tassa pahānāya uttari karaṇīyaṃ atthi. Tathā hissa lobhadosamohaviparītamanasikāraahirikānottappathinamiddhakodhūpanāha-	500	
PA_atk-s05_03a:500_2	makkhapalāsaissāmacchariyamāyāsāṭheyyathambhasārambhamānātimānamadappamādatividhā-	500	
PA_atk-s05_03a:500_3	kusalamūladuccaritavisamaviparītasaññā- malavitakkapapañcaesanātaṇhācatubbidhavipariyesaāsavagantha-	500	
PA_atk-s05_03a:500_4	oghayogāgatitaṇhupādānapañcābhinandananīvaraṇacetokhilacetasovinibandha- chavivādamūlasattānusayaaṭṭhamicchattanavaāghātavatthutaṇhā-	500	
PA_atk-s05_03a:500_5	mūlakadasaakusalakammapathaekavīsati anesanadvāsaṭṭhidiṭṭhigataaṭṭhasatataṇhāvicaritādippabhedaṃ	500	
PA_atk-s05_03a:500_6	diyaḍḍhakilesasahassaṃ saha vāsanāya pahīnaṃ samucchinnaṃ samūhataṃ, yato naṃ koci	500	
PA_atk-s05_03a:500_7	samaṇo vā…pe… brahmā vā “ime nāma te kilesā appahīnā”ti saha dhammena anuyuñjituṃ samattho natthi.	500	
PA_atk-s05_03a:501_0	Ye cime bhagavatā kammavipākakilesūpavādaāṇāvītikkamappabhedā antarāyikā vuttā, alameva	501	
PA_atk-s05_03a:501_1	te paṭisevato ekantena antarāyāya. Yato naṃ koci samaṇo vā…pe… brahmā vā “nālaṃ te	501	
PA_atk-s05_03a:501_2	paṭisevato antarāyāyā”ti saha dhammena anuyuñjituṃ samattho natthi.	501	
PA_atk-s05_03a:502_0	Yo ca bhagavatā niravasesavaṭṭadukkhanissaraṇāya sīlasamādhipaññāya saṅgaho sattakoṭṭhāsiko	502	
PA_atk-s05_03a:502_1	sattatiṃsappabhedo ariyamaggapubbaṅgamo anuttaro niyyāniko dhammo desito, so ekanteneva	502	
PA_atk-s05_03a:502_2	niyyāti, paṭipannassa vaṭṭadukkhato mokkhāya hoti, yato naṃ koci samaṇo vā…pe… brahmā	502	
PA_atk-s05_03a:502_3	vā “niyyāniko dhammoti tayā desito na niyyātī”ti saha dhammena anuyuñjituṃ samattho	502	
PA_atk-s05_03a:502_4	natthīti. Vuttañhetaṃ – “sammāsambuddhassa te paṭijānato ime dhammā anabhisambuddhā”ti	502	
PA_atk-s05_03a:502_5	vitthāro. Evametāni attano ñāṇappahānadesanāvisesānaṃ avitathabhāvāvabodhanato aviparītākārappavattitāni	502	
PA_atk-s05_03a:502_6	bhagavato catuvesārajjañāṇāni tathāni avitathāni anaññathāni. Evampi bhagavā tathāni āgatoti tathāgato.	502	
PA_atk-s05_03a:503_0	Tathā nirayagati, tiracchānagati, petagati, manussagati, devagatīti pañca gatiyo,	503	
PA_atk-s05_03a:503_1	tāsu sañjīvādayo aṭṭha mahānirayā, kukkuḷādayo soḷasa ussadanirayā, lokantarikanirayoti	503	
PA_atk-s05_03a:503_2	sabbepime ekantadukkhatāya nirassādaṭṭhena nirayā, yathākammunā gantabbato gati cāti	503	
PA_atk-s05_03a:503_3	nirayagati, tibbandhakārasītanarakāpi etesveva antogadhā. Kimikīṭasarīsapapakkhisoṇasiṅgālādayo	503	
PA_atk-s05_03a:503_4	tiriyaṃ añchitabhāvena tiracchānā, te eva gatīti tiracchānagati. Khuppipāsitattā	503	
PA_atk-s05_03a:503_5	paradattūpajīvinijjhāmataṇhikādayo dukkhabahulatāya pākaṭasukhato itā vigatāti petā,	503	
PA_atk-s05_03a:503_6	te eva gatīti petagati, kālakañcikādiasurāpi etesvevantogadhā. Parittadīpavāsīhi	503	
PA_atk-s05_03a:503_7	saddhiṃ jambudīpādicatumahādīpavāsino manaso ussannatāya manussā, te eva gatīti manussagati.	503	
PA_atk-s05_03a:503_8	Cātumahārājikato paṭṭhāya yāva nevasaññānāsaññāyatanūpagāti ime chabbīsati devanikāyā	503	
PA_atk-s05_03a:503_9	dibbanti attano iddhānubhāvena kīḷanti jotanti cāti devā, te eva gatīti devagati.	503	
PA_atk-s05_03a:504_0	Tā panetā gatiyo yasmā taṃtaṃkammanibbatto upapattibhavaviseso, tasmā atthato vipākakkhandhā	504	
PA_atk-s05_03a:504_1	kaṭattā ca rūpaṃ. Tattha “ayaṃ nāma gati iminā nāma kammunā jāyati, tassa ca kammassa	504	
PA_atk-s05_03a:504_2	paccayavisesehi evaṃ vibhāgabhinnattā visuṃ ete sattanikāyā evaṃ vibhāgabhinnā”ti	504	
PA_atk-s05_03a:504_3	yathāsakaṃ hetuphalavibhāgaparicchindanavasena ṭhānaso hetuso bhagavato ñāṇaṃ pavattati. Tenāha bhagavā –	504	
PA_atk-s05_03a:505_0	“Pañca kho imā, sāriputta, gatiyo. Katamā pañca? Nirayo, tiracchānayoni, pettivisayo,	505	
PA_atk-s05_03a:505_1	manussā, devā. Nirayañcāhaṃ, sāriputta, pajānāmi nirayagāmiñca maggaṃ nirayagāminiñca	505	
PA_atk-s05_03a:505_2	paṭipadaṃ, yathā paṭipanno ca kāyassa bhedā parammaraṇā apāyaṃ duggatiṃ vinipātaṃ	505	
PA_atk-s05_03a:505_3	nirayaṃ upapajjati, tañca pajānāmī”tiādi.	505	
PA_atk-s05_03a:506	Tāni panetāni bhagavato ñāṇāni tasmiṃ tasmiṃ visaye aviparītākārappavattiyā avisaṃvādanato tathāni avitathāni anaññathāni. Evampi bhagavā tathāni āgatoti tathāgato.	50	
PA_atk-s05_03a:507_0	Tathā yaṃ sattānaṃ saddhādiyogavikalāvikalabhāvāvabodhanena apparajakkhamahārajakkhatādivisesavibhāvanaṃ	507	
PA_atk-s05_03a:507_1	paññāsāya ākārehi pavattaṃ bhagavato indriyaparopariyattañāṇaṃ. Vuttañhetaṃ – “saddho	507	
PA_atk-s05_03a:507_2	puggalo apparajakkho, assaddho puggalo mahārajakkho”ti vitthāro.	507	
PA_atk-s05_03a:508_0	Yañca “ayaṃ puggalo apparajakkho, ayaṃ sassatadiṭṭhiko, ayaṃ ucchedadiṭṭhiko, ayaṃ	508	
PA_atk-s05_03a:508_1	anulomikāyaṃ khantiyaṃ ṭhito, ayaṃ yathābhūtañāṇe ṭhito, ayaṃ kāmāsayo, na nekkhammādiāsayo,	508	
PA_atk-s05_03a:508_2	ayaṃ nekkhammāsayo, na kāmādiāsayo”tiādinā “imassa kāmarāgo ativiya thāmagato, na	508	
PA_atk-s05_03a:508_3	paṭighādiko, imassa paṭigho ativiya thāmagato, na kāmarāgādiko”tiādinā “imassa puññābhisaṅkhāro	508	
PA_atk-s05_03a:508_4	adhiko, na apuññābhisaṅkhāro na āneñjābhisaṅkhāro, imassa apuññābhisaṅkhāro adhiko,	508	
PA_atk-s05_03a:508_5	na puññābhisaṅkhāro na āneñjābhisaṅkhāro, imassa āneñjābhisaṅkhāro adhiko, na puññābhisaṅkhāro	508	
PA_atk-s05_03a:508_6	na apuññābhisaṅkhāro. Imassa kāyasucaritaṃ adhikaṃ, imassa vacīsucaritaṃ, imassa	508	
PA_atk-s05_03a:508_7	manosucaritaṃ, ayaṃ hīnādhimuttiko, ayaṃ paṇītādhimuttiko, ayaṃ kammāvaraṇena samannāgato,	508	
PA_atk-s05_03a:508_8	ayaṃ kilesāvaraṇena samannāgato, ayaṃ vipākāvaraṇena samannāgato, ayaṃ na kammāvaraṇena	508	
PA_atk-s05_03a:508_9	samannāgato, na kilesāvaraṇena samannāgato, na vipākāvaraṇena samannāgato”tiādinā	508	
PA_atk-s05_03a:508_10	ca sattānaṃ āsayādīnaṃ yathābhūtaṃ vibhāvanākārappavattaṃ bhagavato āsayānusayañāṇaṃ.	5081	
PA_atk-s05_03a:508_11	Yaṃ sandhāya vuttaṃ –	5081	
PA_atk-s05_03a:509	“Idha tathāgato sattānaṃ āsayaṃ jānāti, anusayaṃ jānāti, caritaṃ jānāti, adhimuttiṃ jānāti, bhabbābhabbe satte jānātī”tiādi.	50	
PA_atk-s05_03a:510_0	Yañca uparimaheṭṭhimapurimapacchimakāyehi dakkhiṇavāmaakkhikaṇṇasotanāsikasotaaṃsakūṭahatthapādehi	510	
PA_atk-s05_03a:510_1	aṅguliaṅgulantarehi lomakūpehi ca aggikkhandhūdakadhārāpavattanaṃ anaññasādhāraṇaṃ	510	
PA_atk-s05_03a:510_2	vividhavikubbaniddhinimmāpanakaṃ bhagavato yamakapāṭihāriyañāṇaṃ. Yaṃ sandhāya vuttaṃ –	510	
PA_atk-s05_03a:511_0	“Idha tathāgato yamakapāṭihāriyaṃ karoti asādhāraṇaṃ sāvakehi, uparimakāyato aggikkhandho	511	
PA_atk-s05_03a:511_1	pavattati, heṭṭhimakāyato udakadhārā pavattati. Heṭṭhimakāyato aggikkhandho pavattati,	511	
PA_atk-s05_03a:511_2	uparimakāyato udakadhārā pavattatī”tiādi.	511	
PA_atk-s05_03a:512_0	Yañca rāgādīhi jātiādīhi ca anekehi dukkhadhammehi upaddutaṃ sattanikāyaṃ tato nīharitukāmatāvasena	512	
PA_atk-s05_03a:512_1	nānānayehi pavattassa bhagavato mahākaruṇokkamanassa paccayabhūtaṃ mahākaruṇāsamāpattiñāṇaṃ. Yathāha –	512	
PA_atk-s05_03a:513_0	“Katamaṃ tathāgatassa mahākaruṇāsamāpattiyā ñāṇaṃ? Bahukehi ākārehi passantānaṃ buddhānaṃ	513	
PA_atk-s05_03a:513_1	bhagavantānaṃ sattesu mahākaruṇā okkamati, āditto lokasannivāsoti passantānaṃ buddhānaṃ	513	
PA_atk-s05_03a:513_2	bhagavantānaṃ sattesu mahākaruṇā okkamati. Uyyutto, payāto, kummaggappaṭipanno, upanīyati	513	
PA_atk-s05_03a:513_3	loko addhuvo, atāṇo loko anabhissaro, assako loko, sabbaṃ pahāya gamanīyaṃ, ūno loko	513	
PA_atk-s05_03a:513_4	atitto taṇhādāsoti passantānaṃ buddhānaṃ bhagavantānaṃ sattesu mahākaruṇā okkamati.	513	
PA_atk-s05_03a:514_0	“Atāyano lokasannivāso, aleṇo, asaraṇo, asaraṇībhūto. Uddhato loko avūpasanto, sasallo	514	
PA_atk-s05_03a:514_1	lokasannivāso viddho puthusallehi, avijjandhakārāvaraṇo kilesapañjarapakkhitto, avijjāgato	514	
PA_atk-s05_03a:514_2	lokasannivāso aṇḍabhūto pariyonaddho tantākulakajāto kulaguṇḍikajāto muñjapabbajabhūto	514	
PA_atk-s05_03a:514_3	apāyaṃ duggatiṃ vinipātaṃ saṃsāraṃ nātivattati, avijjāvisadosasaṃlitto, kilesakalalībhūto,	514	
PA_atk-s05_03a:514_4	rāgadosamohajaṭājaṭito.	514	
PA_atk-s05_03a:515	“Taṇhāsaṅghāṭapaṭimukko, taṇhājālena otthaṭo, taṇhāsotena vuyhati, taṇhāsaññojanena saṃyutto, taṇhānusayena anusaṭo, taṇhāsantāpena santappati, taṇhāpariḷāhena pariḍayhati.	51	
PA_atk-s05_03a:516	“Diṭṭhisaṅghāṭapaṭimukko, diṭṭhijālena otthaṭo, diṭṭhisotena vuyhati, diṭṭhisaññojanena saṃyutto, diṭṭhānusayena anusaṭo, diṭṭhisantāpena santappati, diṭṭhipariḷāhena pariḍayhati.	51	
PA_atk-s05_03a:517	“Jātiyā anugato, jarāya anusaṭo, byādhinā abhibhūto, maraṇena abbhāhato, dukkhe patiṭṭhito.	51	
PA_atk-s05_03a:518_0	“Taṇhāya uḍḍito, jarāpākāraparikkhitto, maccupāsena parikkhitto, mahābandhanabaddho,	518	
PA_atk-s05_03a:518_1	rāgabandhanena dosamohamānadiṭṭhikilesaduccaritabandhanena baddho, mahāsambādhappaṭipanno,	518	
PA_atk-s05_03a:518_2	mahāpalibodhena palibuddho, mahāpapāte patito, mahākantārappaṭipanno, mahāsaṃsārappaṭipanno,	518	
PA_atk-s05_03a:518_3	mahāvidugge samparivattati, mahāpalipe palipanno.	518	
PA_atk-s05_03a:519_0	“Abbhāhato lokasannivāso, āditto lokasannivāso rāgagginā dosagginā mohagginā jātiyā	519	
PA_atk-s05_03a:519_1	jarāya maraṇena sokehi paridevehi dukkhehi domanassehi upāyāsehi, unnītako lokasannivāso	519	
PA_atk-s05_03a:519_2	haññati niccamatāṇo pattadaṇḍo takkaro, vajjabandhanabaddho āghātanapaccupaṭṭhito,	519	
PA_atk-s05_03a:519_3	anātho lokasannivāso paramakāruññappatto, dukkhābhitunno cirarattaṃ pīḷito, gadhito niccaṃ pipāsito.	519	
PA_atk-s05_03a:520	“Andho acakkhuko, hatanetto apariṇāyako, vipathapakkhando añjasāparaddho, mahoghapakkhando.	52	
PA_atk-s05_03a:521_0	“Dvīhi diṭṭhigatehi pariyuṭṭhito, tīhi duccaritehi vippaṭipanno, catūhi yogehi yojito,	521	
PA_atk-s05_03a:521_1	catūhi ganthehi ganthito, catūhi upādānehi upādiyati, pañcagatisamāruḷho, pañcahi	521	
PA_atk-s05_03a:521_2	kāmaguṇehi rajjati, pañcahi nīvaraṇehi otthaṭo, chahi vivādamūlehi vivadati, chahi	521	
PA_atk-s05_03a:521_3	taṇhākāyehi rajjati, chahi diṭṭhigatehi pariyuṭṭhito, sattahi anusayehi anusaṭo,	521	
PA_atk-s05_03a:521_4	sattahi saññojanehi saṃyutto, sattahi mānehi unnato, aṭṭhahi lokadhammehi samparivattati,	521	
PA_atk-s05_03a:521_5	aṭṭhahi micchattehi niyyāto, aṭṭhahi purisadosehi dussati, navahi āghātavatthūhi	521	
PA_atk-s05_03a:521_6	āghātito, navavidhamānehi unnato, navahi taṇhāmūlakehi dhammehi rajjati, dasahi kilesavatthūhi	521	
PA_atk-s05_03a:521_7	kilissati, dasahi āghātavatthūhi āghātito, dasahi akusalakammapathehi samannāgato,	521	
PA_atk-s05_03a:521_8	dasahi saṃyojanehi saṃyutto, dasahi micchattehi niyyāto, dasavatthukāya micchādiṭṭhiyā	521	
PA_atk-s05_03a:521_9	samannāgato, dasavatthukāya antaggāhikāya diṭṭhiyā samannāgato, aṭṭhasatataṇhāpapañcehi	521	
PA_atk-s05_03a:521_10	papañcito, dvāsaṭṭhiyā diṭṭhigatehi pariyuṭṭhito, lokasannivāsoti passantānaṃ buddhānaṃ	5211	
PA_atk-s05_03a:521_11	bhagavantānaṃ sattesu mahākaruṇā okkamati.	5211	
PA_atk-s05_03a:522_0	“Ahañcamhi tiṇṇo, loko ca atiṇṇo. Ahañcamhi mutto, loko ca amutto. Ahañcamhi danto,	522	
PA_atk-s05_03a:522_1	loko ca adanto. Ahañcamhi santo, loko ca asanto. Ahañcamhi assattho, loko ca anassattho.	522	
PA_atk-s05_03a:522_2	Ahañcamhi parinibbuto, loko ca aparinibbuto. Pahomi khvāhaṃ tiṇṇo tāretuṃ, mutto	522	
PA_atk-s05_03a:522_3	mocetuṃ, danto dametuṃ, santo sametuṃ, assattho assāsetuṃ, parinibbuto parinibbāpetunti	522	
PA_atk-s05_03a:522_4	passantānaṃ buddhānaṃ bhagavantānaṃ sattesu mahākaruṇā okkamatī”ti.	522	
PA_atk-s05_03a:523	Evaṃ ekūnanavutiyā ākārehi vibhajanaṃ kataṃ.	52	
PA_atk-s05_03a:524_0	Yaṃ pana yāvatā dhammadhātuyā yattakaṃ ñātabbaṃ saṅkhatāsaṅkhatādikassa sabbassa	524	
PA_atk-s05_03a:524_1	paropadesanirapekkhaṃ sabbākārena paṭivijjhanasamatthaṃ ākaṅkhamattappaṭibaddhavuttianaññasādhāraṇaṃ	524	
PA_atk-s05_03a:524_2	bhagavato ñāṇaṃ sabbathā anavasesasaṅkhatāsaṅkhatasammutisaccāvabodhato sabbaññutaññāṇaṃ	524	
PA_atk-s05_03a:524_3	tatthāvaraṇābhāvato nissaṅgappavattimupādāya anāvaraṇañāṇanti vuccati. Ekameva hi	524	
PA_atk-s05_03a:524_4	taṃ ñāṇaṃ visayappavattimukhena aññehi asādhāraṇabhāvadassanatthaṃ duvidhena uddiṭṭhaṃ.	524	
PA_atk-s05_03a:524_5	Aññathā sabbaññutānāvaraṇañāṇānaṃ sādhāraṇatā sabbavisayatā āpajjeyyuṃ, na ca taṃ	524	
PA_atk-s05_03a:524_6	yuttaṃ kiñcāpi imāya yuttiyā. Ayañhettha pāḷi –	524	
PA_atk-s05_03a:525_0	“Sabbaṃ saṅkhatamasaṅkhataṃ anavasesaṃ jānātīti sabbaññutaññāṇaṃ, tattha āvaraṇaṃ	525	
PA_atk-s05_03a:525_1	natthīti anāvaraṇañāṇaṃ. Atītaṃ sabbaṃ jānātīti sabbaññutaññāṇaṃ, tattha āvaraṇaṃ	525	
PA_atk-s05_03a:525_2	natthīti anāvaraṇañāṇaṃ. Anāgataṃ sabbaṃ jānātīti sabbaññutaññāṇaṃ, tattha āvaraṇaṃ	525	
PA_atk-s05_03a:525_3	natthīti anāvaraṇañāṇaṃ. Paccuppannaṃ sabbaṃ jānātīti sabbaññutaññāṇaṃ, tattha āvaraṇaṃ	525	
PA_atk-s05_03a:525_4	natthīti anāvaraṇañāṇa”nti vitthāro.	525	
PA_atk-s05_03a:526	Evametāni bhagavato chaasādhāraṇañāṇāni aviparītākārappavattiyā yathāsakavisayassa avisaṃvādanato tathāni avitathāni anaññathāni. Evampi bhagavā tathāni āgatoti tathāgato.	52	
PA_atk-s05_03a:527	Tathā –	52	
PA_atk-s05_03a:528_0	“Sattime, bhikkhave, bojjhaṅgā – satisambojjhaṅgo, dhammavicayasambojjhaṅgo, vīriyasambojjhaṅgo,	528	
PA_atk-s05_03a:528_1	pītisambojjhaṅgo, passaddhisambojjhaṅgo, samādhisambojjhaṅgo, upekkhāsambojjhaṅgo”ti	528	
PA_atk-s05_03a:528_2	evaṃ sarūpato, “yāyaṃ lokuttaramaggakkhaṇe uppajjamānā līnuddhaccapatiṭṭhānāyūhanakāmasukhallikattakilamathānuyogaucchedasassatābhinivesādīnaṃ	528	
PA_atk-s05_03a:528_3	anekesaṃ upaddavānaṃ paṭipakkhabhūtā satiādibhedā dhammasāmaggī, yāya ariyasāvako	528	
PA_atk-s05_03a:528_4	bujjhati kilesaniddāya uṭṭhahati, cattāri vā ariyasaccāni paṭivijjhati, nibbānameva	528	
PA_atk-s05_03a:528_5	vā sacchikarotīti, sā dhammasāmaggī bodhīti vuccati. Tassā ‘bodhiyā aṅgāti bojjhaṅgā,	528	
PA_atk-s05_03a:528_6	ariyasāvako vā yathāvuttāya dhammasāmaggiyā bujjhatīti katvā bodhīti vuccati, tassa	528	
PA_atk-s05_03a:528_7	bodhissa aṅgātipi bojjhaṅgā”ti evaṃ sāmaññalakkhaṇato. “Upaṭṭhānalakkhaṇo satisambojjhaṅgo,	528	
PA_atk-s05_03a:528_8	pavicayalakkhaṇo dhammavicayasambojjhaṅgo, paggahalakkhaṇo vīriyasambojjhaṅgo, pharaṇalakkhaṇo	528	
PA_atk-s05_03a:528_9	pītisambojjhaṅgo, upasamalakkhaṇo passaddhisambojjhaṅgo, avikkhepalakkhaṇo samādhisambojjhaṅgo,	528	
PA_atk-s05_03a:528_10	paṭisaṅkhānalakkhaṇo upekkhāsambojjhaṅgo”ti evaṃ visesalakkhaṇato.	5281	
PA_atk-s05_03a:529_0	“Tattha katamo satisambojjhaṅgo? Idha, bhikkhu, satimā hoti paramena satinepakkena	529	
PA_atk-s05_03a:529_1	samannāgato, cirakatampi cirabhāsitampi saritā hoti anussaritā”tiādinā sattannaṃ	529	
PA_atk-s05_03a:529_2	bojjhaṅgānaṃ aññamaññopakāravasena ekakkhaṇe pavattidassanato, “tattha katamo satisambojjhaṅgo?	529	
PA_atk-s05_03a:529_3	Atthi ajjhattaṃ, bhikkhave, dhammesu sati, atthi bahiddhā dhammesu satī”tiādinā tesaṃ	529	
PA_atk-s05_03a:529_4	visayavibhāgena pavattidassanato. “Tattha katamo satisambojjhaṅgo? Idha, bhikkhave,	529	
PA_atk-s05_03a:529_5	bhikkhu satisambojjhaṅgaṃ bhāveti vivekanissitaṃ virāganissitaṃ nirodhanissitaṃ vossaggapariṇāmi”ntiādinā	529	
PA_atk-s05_03a:529_6	bhāvanāvidhidassanato. “Tattha katame satta bojjhaṅgā? Idha bhikkhu yasmiṃ samaye	529	
PA_atk-s05_03a:529_7	lokuttaraṃ jhānaṃ bhāveti…pe… tasmiṃ samaye satta bojjhaṅgā honti satisambojjhaṅgo…pe…	529	
PA_atk-s05_03a:529_8	upekkhāsambojjhaṅgo. Tattha katamo satisambojjhaṅgo? Yā sati…pe… anussatī”tiādinā	529	
PA_atk-s05_03a:529_9	channavutiyā nayasahassavibhāgehīti evaṃ nānākārato pavattāni bhagavato sambojjhaṅgavibhāvanañāṇāni	529	
PA_atk-s05_03a:529_10	tassa tassa atthassa avisaṃvādanato tathāni avitathāni anaññathāni. Evampi bhagavā	5291	
PA_atk-s05_03a:529_11	tathāni āgatoti tathāgato.	5291	
PA_atk-s05_03a:530	Tathā –	53	
PA_atk-s05_03a:531_0	“Tattha katamaṃ dukkhanirodhagāminī paṭipadā ariyasaccaṃ? Ayameva ariyo aṭṭhaṅgiko	531	
PA_atk-s05_03a:531_1	maggo. Seyyathidaṃ, sammādiṭṭhi…pe… sammāsamādhī”ti evaṃ sarūpato. Sabbakilesehi	531	
PA_atk-s05_03a:531_2	ārakattā ariyabhāvakarattā ariyaphalappaṭilābhakarattā ca ariyo, aṭṭhavidhattā nibbānādhigamāya	531	
PA_atk-s05_03a:531_3	ekantakāraṇattā ca aṭṭhaṅgiko. Kilese mārento gacchati, nibbānatthikehi maggīyati,	531	
PA_atk-s05_03a:531_4	sayaṃ vā nibbānaṃ maggatīti maggoti evaṃ sāmaññalakkhaṇato. “Sammā dassanalakkhaṇā	531	
PA_atk-s05_03a:531_5	sammādiṭṭhi, sammā abhiniropanalakkhaṇo sammāsaṅkappo, sammā pariggahaṇalakkhaṇā	531	
PA_atk-s05_03a:531_6	sammāvācā, sammā samuṭṭhānalakkhaṇo sammākammanto, sammā vodānalakkhaṇo sammāājīvo,	531	
PA_atk-s05_03a:531_7	sammā paggahalakkhaṇo sammāvāyāmo, sammā upaṭṭhānalakkhaṇā sammāsati, sammā avikkhepalakkhaṇo	531	
PA_atk-s05_03a:531_8	sammāsamādhī”ti evaṃ visesalakkhaṇato. Sammādiṭṭhi aññehipi attano paccanīkakilesehi	531	
PA_atk-s05_03a:531_9	saddhiṃ micchādiṭṭhiṃ pajahati, nibbānaṃ ārammaṇaṃ karoti, tappaṭicchādakamohavidhamanena	531	
PA_atk-s05_03a:531_10	asammohato sampayuttadhamme ca passati. Tathā sammāsaṅkappādayopi micchāsaṅkappādīni	5311	
PA_atk-s05_03a:531_11	pajahanti, nibbānañca ārammaṇaṃ karonti, sahajātadhammānaṃ sammāabhiniropanapariggahaṇasamuṭṭhānavodānapaggahaupaṭṭhānasamādahanāni	5311	
PA_atk-s05_03a:531_12	ca karontīti evaṃ kiccavibhāgato. Sammādiṭṭhi pubbabhāge nānakkhaṇā visuṃ visuṃ dukkhādiārammaṇā	5311	
PA_atk-s05_03a:531_13	hutvā maggakāle ekakkhaṇā nibbānameva ārammaṇaṃ katvā kiccato “dukkhe ñāṇa”ntiādīni	5311	
PA_atk-s05_03a:531_14	cattāri nāmāni labhati, sammāsaṅkappādayopi pubbabhāge nānakkhaṇā nānārammaṇā maggakāle	5311	
PA_atk-s05_03a:531_15	ekakkhaṇā ekārammaṇā.	5311	
PA_atk-s05_03a:532_0	Tesu sammāsaṅkappo kiccato nekkhammasaṅkappotiādīni tīṇi nāmāni labhati, sammāvācādayo	532	
PA_atk-s05_03a:532_1	tayo pubbabhāge musāvādāveramaṇītiādivibhāgā viratiyopi cetanāyopi hutvā maggakkhaṇe	532	
PA_atk-s05_03a:532_2	viratiyova, sammāvāyāmasatiyo kiccato sammappadhānasatipaṭṭhānavasena cattāri nāmāni	532	
PA_atk-s05_03a:532_3	labhanti. Sammāsamādhi pana maggakkhaṇepi paṭhamajjhānādivasena nānā evāti evaṃ pubbabhāgaparabhāgesu	532	
PA_atk-s05_03a:532_4	pavattivibhāgato, “idha, bhikkhave, bhikkhu sammādiṭṭhiṃ bhāveti vivekanissita”ntiādinā	532	
PA_atk-s05_03a:532_5	bhāvanāvidhito, “tattha katamo aṭṭhaṅgiko maggo? Idha, bhikkhu, yasmiṃ samaye lokuttaraṃ	532	
PA_atk-s05_03a:532_6	jhānaṃ bhāveti…pe… dukkhāpaṭipadaṃ dandhābhiññaṃ, tasmiṃ samaye aṭṭhaṅgiko maggo	532	
PA_atk-s05_03a:532_7	hoti sammādiṭṭhi sammāsaṅkappo”tiādinā caturāsītiyā nayasahassavibhāgehīti evaṃ anekākārato	532	
PA_atk-s05_03a:532_8	pavattāni bhagavato ariyamaggavibhāvanañāṇāni atthassa avisaṃvādanato sabbānipi tathāni	532	
PA_atk-s05_03a:532_9	avitathāni anaññathāni. Evampi bhagavā tathāni āgatoti tathāgato.	532	
PA_atk-s05_03a:533_0	Tathā paṭhamajjhānasamāpatti yā ca nirodhasamāpattīti etāsu anupaṭipāṭiyā viharitabbaṭṭhena	533	
PA_atk-s05_03a:533_1	samāpajjitabbaṭṭhena ca anupubbavihārasamāpattīsu sampādanapaccavekkhaṇādivasena	533	
PA_atk-s05_03a:533_2	yathārahaṃ sampayogavasena ca pavattāni bhagavato ñāṇāni tadatthasiddhiyā tathāni	533	
PA_atk-s05_03a:533_3	avitathāni anaññathāni. Tathā “idaṃ imassa ṭhānaṃ, idaṃ aṭṭhāna”nti aviparītaṃ tassa	533	
PA_atk-s05_03a:533_4	tassa phalassa kāraṇākāraṇajānanaṃ, tesaṃ tesaṃ sattānaṃ atītādibhedabhinnassa kammasamādānassa	533	
PA_atk-s05_03a:533_5	anavasesato yathābhūtaṃ vipākantarajānanaṃ, āyūhanakkhaṇeyeva tassa tassa sattassa	533	
PA_atk-s05_03a:533_6	“ayaṃ nirayagāminī paṭipadā…pe… ayaṃ nibbānagāminī paṭipadā”ti yāthāvato sāsavānāsavakammavibhāgajānanaṃ,	533	
PA_atk-s05_03a:533_7	0.khandhāyatanādīnaṃ upādinnānupādinnādianekasabhāvaṃ nānāsabhāvañca tassa lokassa	533	
PA_atk-s05_03a:533_8	“imāya nāma dhātuyā ussannattā imasmiṃ dhammappabandhe ayaṃ viseso jāyatī”tiādinā	533	
PA_atk-s05_03a:533_9	nayena yathābhūtaṃ dhātunānattajānanaṃ, anavasesato sattānaṃ hīnādiajjhāsayādhimuttijānanaṃ,	533	
PA_atk-s05_03a:533_10	saddhādiindriyānaṃ tikkhamudutājānanaṃ, saṃkilesādīhi saddhiṃ jhānavimokkhādivisesajānanaṃ,	5331	
PA_atk-s05_03a:533_11	sattānaṃ aparimāṇāsu jātīsu tappaṭibandhena saddhiṃ anavasesato pubbenivutthakkhandhasantatijānanaṃ,	5331	
PA_atk-s05_03a:533_12	hīnādivibhāgehi saddhiṃ cutipaṭisandhijānanaṃ, “idaṃ dukkha”ntiādinā heṭṭhā vuttanayeneva	5331	
PA_atk-s05_03a:533_13	catusaccajānananti imāni bhagavato dasabalañāṇāni avirajjhitvā yathāsakaṃ visayāvagāhanato	5331	
PA_atk-s05_03a:533_14	yathādhippetatthasādhanato ca yathābhūtavuttiyā tathāni avitathāni anaññathāni. Vuttañhetaṃ –	5331	
PA_atk-s05_03a:534	“Idha tathāgato ṭhānañca ṭhānato aṭṭhānañca aṭṭhānato yathābhūtaṃ pajānātī”tiādi.	53	
PA_atk-s05_03a:535	Evampi bhagavā tathāni āgatoti tathāgato.	53	
PA_atk-s05_03a:536_0	Yathā cetesaṃ ñāṇānaṃ vasena, evaṃ yathāvuttānaṃ satipaṭṭhānasammappadhānavibhāvanañāṇādīnaṃ	536	
PA_atk-s05_03a:536_1	anantāparimeyyabhedānaṃ anaññasādhāraṇānaṃ paññāvisesānaṃ vasena bhagavā tathāni	536	
PA_atk-s05_03a:536_2	ñāṇāni āgato adhigatoti tathāgato. Evampi tathāni āgatoti tathāgato.	536	
PA_atk-s05_03a:537_0	Kathaṃ tathā gatoti tathāgato? Yā sā bhagavato abhijāti abhisambodhi dhammavinayapaññāpanā	537	
PA_atk-s05_03a:537_1	anupādisesanibbānadhātu, sā tathā. Kiṃ vuttaṃ hoti? Yadatthaṃ lokanāthena abhisambodhi	537	
PA_atk-s05_03a:537_2	patthitā pavattitā ca, tadatthassa ekantasiddhiyā avisaṃvādanato aviparītatthavuttiyā	537	
PA_atk-s05_03a:537_3	tathā avitathā anaññathā. Tathā hi ayaṃ bhagavā bodhisattabhūto samatiṃsapāramiparipūraṇādikaṃ	537	
PA_atk-s05_03a:537_4	vuttappabhedaṃ sabbaṃ buddhattahetuṃ sampādetvā tusitapure ṭhitova buddhakolāhalaṃ	537	
PA_atk-s05_03a:537_5	sutvā dasasahassacakkavāḷadevatāhi ekato sannipatitāhi upasaṅkamitvā –	537	
PA_atk-s05_03a:538	“Kālo deva mahāvīra, uppajja mātukucchiyaṃ;	53	
PA_atk-s05_03a:539	Sadevakaṃ tārayanto, bujjhassu amataṃ pada”nti. –	53	
PA_atk-s05_03a:540_0	Āyācito uppannapubbanimitto pañca mahāvilokanāni viloketvā “idānāhaṃ manussayoniyaṃ	540	
PA_atk-s05_03a:540_1	uppajjitvā abhisambujjhissāmī”ti āsāḷhipuṇṇamāya sakyarājakule mahāmāyāya deviyā	540	
PA_atk-s05_03a:540_2	kucchimhi paṭisandhiṃ gahetvā dasa māse devamanussehi mahatā parihārena parihariyamāno	540	
PA_atk-s05_03a:540_3	visākhapuṇṇamāya paccūsasamaye abhijātiṃ pāpuṇi.	540	
PA_atk-s05_03a:541_0	Abhijātikkhaṇe panassa paṭisandhiggahaṇakkhaṇe viya dvattiṃsapubbanimittāni pāturahesuṃ.	541	
PA_atk-s05_03a:541_1	Ayañhi dasasahassī lokadhātu kampi saṅkampi sampakampi sampavedhi, dasasu cakkavāḷasahassesu	541	
PA_atk-s05_03a:541_2	appamāṇo obhāso phari, tassa taṃ siriṃ daṭṭhukāmā viya jaccandhā cakkhūni paṭilabhiṃsu,	541	
PA_atk-s05_03a:541_3	badhirā saddaṃ suṇiṃsu. Mūgā samālapiṃsu, khujjā ujugattā ahesuṃ, paṅgulā padasā	541	
PA_atk-s05_03a:541_4	gamanaṃ paṭilabhiṃsu, bandhanagatā sabbasattā andubandhanādīhi mucciṃsu, sabbanirayesu	541	
PA_atk-s05_03a:541_5	aggi nibbāyi, pettivisaye khuppipāsā vūpasami, tiracchānānaṃ bhayaṃ nāhosi, sabbasattānaṃ	541	
PA_atk-s05_03a:541_6	rogo vūpasami, sabbasattā piyaṃvadā ahesuṃ, madhurenākārena assā hasiṃsu, vāraṇā	541	
PA_atk-s05_03a:541_7	gajjiṃsu, sabbatūriyāni sakaṃ sakaṃ ninnādaṃ muñciṃsu, aghaṭṭitāni eva manussānaṃ	541	
PA_atk-s05_03a:541_8	hatthūpagādīni ābharaṇāni madhurenākārena raviṃsu, sabbadisā vippasannā ahesuṃ, sattānaṃ	541	
PA_atk-s05_03a:541_9	sukhaṃ uppādayamāno mudusītalavāto vāyi, akālamegho vassi, pathavitopi udakaṃ ubbhijjitvā	541	
PA_atk-s05_03a:541_10	vissandi, pakkhino ākāsagamanaṃ vijahiṃsu, nadiyo asandamānā aṭṭhaṃsu, mahāsamudde	5411	
PA_atk-s05_03a:541_11	madhuraṃ udakaṃ ahosi, upakkilesavimutte sūriye dissamāne eva ākāsagatā sabbā jotiyo	5411	
PA_atk-s05_03a:541_12	jaliṃsu, ṭhapetvā arūpāvacare deve avasesā sabbe devā sabbepi nerayikā dissamānarūpā	5411	
PA_atk-s05_03a:541_13	ahesuṃ, tarukuṭṭakavāṭaselādayo anāvaraṇabhūtā ahesuṃ, sattānaṃ cutūpapātā nāhesuṃ,	5411	
PA_atk-s05_03a:541_14	sabbaṃ aniṭṭhagandhaṃ abhibhavitvā dibbagandho vāyi, sabbe phalūpagā rukkhā phaladharā	5411	
PA_atk-s05_03a:541_15	sampajjiṃsu, mahāsamuddo sabbatthakameva pañcavaṇṇehi padumehi sañchannatalo ahosi,	5411	
PA_atk-s05_03a:541_16	thalajajalajādīni sabbapupphāni pupphiṃsu, rukkhānaṃ khandhesu khandhapadumāni, sākhāsu	5411	
PA_atk-s05_03a:541_17	sākhapadumāni, latāsu latāpadumāni pupphiṃsu, mahītale silātalāni bhinditvā uparūpari	5411	
PA_atk-s05_03a:541_18	satta satta hutvā daṇḍapadumāni nāma nikkhamiṃsu, ākāse olambakapadumāni nibbattiṃsu,	5411	
PA_atk-s05_03a:541_19	samantato pupphavassaṃ vassi, ākāse dibbatūriyāni vajjiṃsu, sakaladasasahassī lokadhātu	5411	
PA_atk-s05_03a:541_20	vaṭṭetvā vissaṭṭhamālāguḷaṃ viya uppīḷetvā baddhamālākalāpo viya alaṅkatappaṭiyattaṃ	5412	
PA_atk-s05_03a:541_21	mālāsanaṃ viya ca ekamālāmālinī vipphurantavāḷabījanī pupphadhūpagandhaparivāsitā	5412	
PA_atk-s05_03a:541_22	paramasobhaggappattā ahosi, tāni ca pubbanimittāni upari adhigatānaṃ anekesaṃ visesādhigamānaṃ	5412	
PA_atk-s05_03a:541_23	nimittabhūtāni eva ahesuṃ. Evaṃ anekacchariyapātubhāvappaṭimaṇḍitā cāyaṃ abhijāti	5412	
PA_atk-s05_03a:541_24	yadatthaṃ anena abhisambodhi patthitā, tassā abhisambodhiyā ekantasiddhiyā tathāva	5412	
PA_atk-s05_03a:541_25	ahosi avitathā anaññathā.	5412	
PA_atk-s05_03a:542_0	Tathā ye buddhaveneyyā bodhaneyyabandhavā, te sabbepi anavasesato sayameva bhagavatā	542	
PA_atk-s05_03a:542_1	vinītā. Ye ca sāvakaveneyyā dhammaveneyyā ca, tepi sāvakādīhi vinītā vinayaṃ gacchanti	542	
PA_atk-s05_03a:542_2	gamissanti cāti yadatthaṃ bhagavatā abhisambodhi abhipatthitā, tadatthassa ekantasiddhiyā	542	
PA_atk-s05_03a:542_3	abhisambodhi tathā avitathā anaññathā.	542	
PA_atk-s05_03a:543_0	Apica yassa yassa ñeyyadhammassa yo yo sabhāvo bujjhitabbo, so so hatthatale ṭhapitaāmalakaṃ	543	
PA_atk-s05_03a:543_1	viya āvajjanamattappaṭibaddhena attano ñāṇena aviparītaṃ anavasesato bhagavatā abhisambuddhoti	543	
PA_atk-s05_03a:543_2	evampi abhisambodhi tathā avitathā anaññathā.	543	
PA_atk-s05_03a:544_0	Tathā tesaṃ tesaṃ dhammānaṃ tathā tathā desetabbappakāraṃ tesaṃ tesañca sattānaṃ	544	
PA_atk-s05_03a:544_1	āsayānusayacaritādhimuttiṃ sammadeva oloketvā dhammataṃ avijahanteneva paññattinayavohāramaggaṃ	544	
PA_atk-s05_03a:544_2	anatidhāvanteneva ca dhammataṃ vibhāvantena yathāparādhaṃ yathājjhāsayaṃ yathādhammañca	544	
PA_atk-s05_03a:544_3	anusāsantena bhagavatā veneyyā vinītā ariyabhūmiṃ sampāpitāti dhammavinayapaññāpanāpissa	544	
PA_atk-s05_03a:544_4	tadatthasiddhiyā yathābhūtavuttiyā ca tathā avitathā anaññathā.	544	
PA_atk-s05_03a:545_0	Tathā yā sā bhagavatā anuppattā pathaviyādiphassavedanādirūpārūpasabhāvavinimuttā	545	
PA_atk-s05_03a:545_1	lujjanabhāvābhāvato lokasabhāvātītā tamasā visaṃsaṭṭhattā kenaci anobhāsanīyā lokasabhāvābhāvato	545	
PA_atk-s05_03a:545_2	eva gatiādibhāvarahitā appatiṭṭhā anārammaṇā amatamahānibbānadhātu khandhasaṅkhātānaṃ	545	
PA_atk-s05_03a:545_3	upādīnaṃ lesamattassapi abhāvato anupādisesāti vuccati, yaṃ sandhāya vuttaṃ –	545	
PA_atk-s05_03a:546_0	“Atthi, bhikkhave, tadāyatanaṃ, yattha neva pathavī na āpo na tejo na vāyo na ākāsānañcāyatanaṃ	546	
PA_atk-s05_03a:546_1	na viññāṇañcāyatanaṃ na ākiñcaññāyatanaṃ na nevasaññānāsaññāyatanaṃ nāyaṃ loko na	546	
PA_atk-s05_03a:546_2	paro loko na ca ubho candimasūriyā, tatrāpāhaṃ, bhikkhave, neva āgatiṃ vadāmi na	546	
PA_atk-s05_03a:546_3	gatiṃ na ṭhitiṃ na cutiṃ na upapattiṃ, appatiṭṭhaṃ appavattaṃ anārammaṇamevetaṃ,	546	
PA_atk-s05_03a:546_4	esevanto dukkhassā”ti.	546	
PA_atk-s05_03a:547_0	Sā sabbesampi upādānakkhandhānaṃ atthaṅgamo, sabbasaṅkhārānaṃ samatho, sabbūpadhīnaṃ	547	
PA_atk-s05_03a:547_1	paṭinissaggo, sabbadukkhānaṃ vūpasamo, sabbālayānaṃ samugghāto, sabbavaṭṭānaṃ upacchedo,	547	
PA_atk-s05_03a:547_2	accantasantilakkhaṇoti yathāvuttasabhāvassa kadācipi avisaṃvādanato tathā avitathā	547	
PA_atk-s05_03a:547_3	anaññathā. Evametā abhijātiādikā tathā gato upagato adhigato paṭipanno pattoti tathāgato.	547	
PA_atk-s05_03a:547_4	Evaṃ bhagavā tathā gatoti tathāgato.	547	
PA_atk-s05_03a:548_0	Kathaṃ tathāvidhoti tathāgato? Yathāvidhā purimakā sammāsambuddhā, ayampi bhagavā	548	
PA_atk-s05_03a:548_1	tathāvidho. Kiṃ vuttaṃ hoti? Yathāvidhā te bhagavanto maggasīlena phalasīlena sabbenapi	548	
PA_atk-s05_03a:548_2	lokiyalokuttarasīlena, maggasamādhinā phalasamādhinā sabbenapi lokiyalokuttarasamādhinā,	548	
PA_atk-s05_03a:548_3	maggapaññāya phalapaññāya sabbāyapi lokiyalokuttarapaññāya, devasikaṃ valañjitabbehi	548	
PA_atk-s05_03a:548_4	catuvīsatikoṭisatasahassasamāpattivihārehi, tadaṅgavimuttiyā, vikkhambhanavimuttiyā,	548	
PA_atk-s05_03a:548_5	samucchedavimuttiyā, paṭippassaddhivimuttiyā, nissaraṇavimuttiyāti saṅkhepato. Vitthārato	548	
PA_atk-s05_03a:548_6	pana anantāparimāṇabhedehi acinteyyānubhāvehi sakalasabbaññuguṇehi, ayampi amhākaṃ	548	
PA_atk-s05_03a:548_7	bhagavā tathāvidho. Sabbesañhi sammāsambuddhānaṃ āyuvemattaṃ, sarīrappamāṇavemattaṃ,	548	
PA_atk-s05_03a:548_8	kulavemattaṃ, dukkaracariyāvemattaṃ, rasmivemattanti, imehi pañcahi vemattehi siyā	548	
PA_atk-s05_03a:548_9	vemattaṃ, na pana sīlavisuddhiyādīsu visuddhīsu samathavipassanāpaṭipattiyaṃ attanā	548	
PA_atk-s05_03a:548_10	paṭiladdhaguṇesu ca kiñci nānākaraṇaṃ atthi. Atha kho majjhe bhinnasuvaṇṇaṃ viya	5481	
PA_atk-s05_03a:548_11	aññamaññaṃ nibbisesā te buddhā bhagavanto. Tasmā yathāvidhā purimakā sammāsambuddhā,	5481	
PA_atk-s05_03a:548_12	ayampi bhagavā tathāvidho. Evaṃ tathāvidhoti tathāgato. Vidhattho cettha gatasaddo,	5481	
PA_atk-s05_03a:548_13	tathā hi lokiyā vidhayuttagatasadde pakāratthe vadanti.	5481	
PA_atk-s05_03a:549_0	Kathaṃ tathā pavattitoti tathāgato? Anaññasādhāraṇena iddhānubhāvena samannāgatattā	549	
PA_atk-s05_03a:549_1	atthappaṭisambhidādīnaṃ ukkaṃsapāramippattiyā anāvaraṇañāṇappaṭilābhena ca bhagavato	549	
PA_atk-s05_03a:549_2	kāyappavattiyādīnaṃ katthaci paṭighātābhāvato yathā ruci tathā gataṃ gati gamanaṃ	549	
PA_atk-s05_03a:549_3	kāyavacīcittappavatti etassāti tathāgato. Evaṃ tathā pavattitoti tathāgato.	549	
PA_atk-s05_03a:550_0	Kathaṃ tathehi agatoti tathāgato? Bodhisambhārasambharaṇe tappaṭipakkhappavattisaṅkhātaṃ	550	
PA_atk-s05_03a:550_1	natthi etassa gatanti agato. So panassa agatabhāvo maccheradānapāramiādīsu aviparītaṃ	550	
PA_atk-s05_03a:550_2	ādīnavānisaṃsapaccavekkhaṇādinayappavattehi ñāṇehīti tathehi ñāṇehi agatoti tathāgato.	550	
PA_atk-s05_03a:551_0	Atha vā kilesābhisaṅkhārappavattisaṅkhātaṃ khandhappavattisaṅkhātameva vā pañcasupi	551	
PA_atk-s05_03a:551_1	gatīsu gataṃ gamanaṃ etassa natthīti agato. Saupādisesaanupādisesanibbānappattiyā	551	
PA_atk-s05_03a:551_2	svāyamassa agatabhāvo tathehi ariyamaggañāṇehīti evampi bhagavā tathehi agatoti tathāgato.	551	
PA_atk-s05_03a:552_0	Kathaṃ tathā gatabhāvena tathāgato? Tathā gatabhāvenāti ca tathāgatassa sabbhāvena	552	
PA_atk-s05_03a:552_1	atthitāyāti attho. Ko panesa tathāgato, yassa atthitāya bhagavā tathāgatoti vuccatīti?	552	
PA_atk-s05_03a:552_2	Saddhammo. Saddhammo hi ariyamaggo tāva yathā yuganaddhasamathavipassanābalena anavasesato	552	
PA_atk-s05_03a:552_3	kilesapakkhaṃ samūhanantena samucchedappahānavasena gantabbaṃ, tathā gato. Phaladhammo	552	
PA_atk-s05_03a:552_4	yathā attano maggānurūpaṃ paṭippassaddhipahānavasena gantabbaṃ, tathā gato pavatto.	552	
PA_atk-s05_03a:552_5	Nibbānadhammo pana yathā gato paññāya paṭividdho sakalavaṭṭadukkhavūpasamāya sampajjati,	552	
PA_atk-s05_03a:552_6	buddhādīhi tathā gato sacchikatoti tathāgato. Pariyattidhammopi yathā purimabuddhehi	552	
PA_atk-s05_03a:552_7	suttageyyādivasena pavattiādippakāsanavasena ca veneyyānaṃ āsayādianurūpaṃ pavattito,	552	
PA_atk-s05_03a:552_8	amhākampi bhagavatā tathā gato gadito pavattitoti vā tathāgato. Yathā bhagavatā desito,	552	
PA_atk-s05_03a:552_9	tathā bhagavato sāvakehi gato avagatoti tathāgato. Evaṃ sabbopi saddhammo tathāgato.	552	
PA_atk-s05_03a:552_10	Tenāha sakko devānamindo – “tathāgataṃ devamanussapūjitaṃ, dhammaṃ namassāma suvatthi	5521	
PA_atk-s05_03a:552_11	hotū”ti. Svāssa atthīti bhagavā tathāgato.	5521	
PA_atk-s05_03a:553_0	Yathā ca dhammo, evaṃ ariyasaṅghopi yathā attahitāya parahitāya ca paṭipannehi suvisuddhaṃ	553	
PA_atk-s05_03a:553_1	pubbabhāgasamathavipassanāpaṭipadaṃ purakkhatvā tena tena maggena gantabbaṃ, taṃ	553	
PA_atk-s05_03a:553_2	taṃ tathā gatoti tathāgato. Yathā vā bhagavatā saccapaṭiccasamuppādādayo desitā,	553	
PA_atk-s05_03a:553_3	tathāva buddhattā tathā gadanato ca tathāgato. Tenāha sakko devarājā – “tathāgataṃ	553	
PA_atk-s05_03a:553_4	devamanussapūjitaṃ, saṅghaṃ namassāma suvatthi hotū”ti. Svāssa sāvakabhūto atthīti	553	
PA_atk-s05_03a:553_5	bhagavā tathāgato. Evaṃ tathāgatabhāvena tathāgatoti.	553	
PA_atk-s05_03a:554_0	Idampi ca tathāgatassa tathāgatabhāvadīpane mukhamattakameva, sabbākārena pana tathāgatova	554	
PA_atk-s05_03a:554_1	tathāgatassa tathāgatabhāvaṃ vaṇṇeyya. Idañhi tathāgatapadaṃ mahatthaṃ mahāgatikaṃ	554	
PA_atk-s05_03a:554_2	mahāvisayaṃ, tassa appamādapadassa viya tepiṭakampi buddhavacanaṃ yuttito atthabhāvena	554	
PA_atk-s05_03a:554_3	āharanto “atitthena dhammakathiko pakkhando”ti na vattabboti.	554	
PA_atk-s05_03a:555	Tatthetaṃ vuccati –	55	
PA_atk-s05_03a:556	“Yatheva loke purimā mahesino,	55	
PA_atk-s05_03a:557	Sabbaññubhāvaṃ munayo idhāgatā;	55	
PA_atk-s05_03a:558	Tathā ayaṃ sakyamunīpi āgato,	55	
PA_atk-s05_03a:559	Tathāgato vuccati tena cakkhumā.	55	
PA_atk-s05_03a:560	“Pahāya kāmādimale asesato,	56	
PA_atk-s05_03a:561	Samādhiñāṇehi yathā gatā jinā;	56	
PA_atk-s05_03a:562	Purātanā sakyamunī jutindharo,	56	
PA_atk-s05_03a:563	Tathā gato tena tathāgato mato.	56	
PA_atk-s05_03a:564	“Tathañca dhātāyatanādilakkhaṇaṃ,	56	
PA_atk-s05_03a:565	Sabhāvasāmaññavibhāgabhedato;	56	
PA_atk-s05_03a:566	Sayambhuñāṇena jinoyamāgato,	56	
PA_atk-s05_03a:567	Tathāgato vuccati sakyapuṅgavo.	56	
PA_atk-s05_03a:568	“Tathāni saccāni samantacakkhunā,	56	
PA_atk-s05_03a:569	Tathā idappaccayatā ca sabbaso;	56	
PA_atk-s05_03a:570	Anaññaneyyā nayato vibhāvitā,	57	
PA_atk-s05_03a:571	Tathā gato tena jino tathāgato.	57	
PA_atk-s05_03a:572	“Anekabhedāsupi lokadhātusu,	57	
PA_atk-s05_03a:573	Jinassa rūpāyatanādigocare;	57	
PA_atk-s05_03a:574	Vicittabhede tathameva dassanaṃ,	57	
PA_atk-s05_03a:575	Tathāgato tena samantalocano.	57	
PA_atk-s05_03a:576	“Yato ca dhammaṃ tathameva bhāsati,	57	
PA_atk-s05_03a:577	Karoti vācāya nurūpamattano;	57	
PA_atk-s05_03a:578	Guṇehi lokaṃ abhibhuyyirīyati,	57	
PA_atk-s05_03a:579	Tathāgato tenapi lokanāyako.	57	
PA_atk-s05_03a:580	“Tathā pariññāya tathāya sabbaso,	58	
PA_atk-s05_03a:581	Avedi lokaṃ pabhavaṃ atikkami;	58	
PA_atk-s05_03a:582	Gato ca paccakkhakiriyāya nibbutiṃ,	58	
PA_atk-s05_03a:583	Arīyamaggañca gato tathāgato.	58	
PA_atk-s05_03a:584	“Tathā paṭiññāya tathāya sabbaso,	58	
PA_atk-s05_03a:585	Hitāya lokassa yatoyamāgato;	58	
PA_atk-s05_03a:586	Tathāya nātho karuṇāya sabbadā,	58	
PA_atk-s05_03a:587	Gato ca tenāpi jino tathāgato.	58	
PA_atk-s05_03a:588	“Tathāni ñāṇāni yatoyamāgato,	58	
PA_atk-s05_03a:589	Yathāsabhāvaṃ visayāvabodhato;	58	
PA_atk-s05_03a:590	Tathābhijātippabhutī tathāgato,	59	
PA_atk-s05_03a:591	Tadatthasampādanato tathāgato.	59	
PA_atk-s05_03a:592	“Yathāvidhā te purimā mahesino,	59	
PA_atk-s05_03a:593	Tathāvidhoyampi tathā yathāruci;	59	
PA_atk-s05_03a:594	Pavattavācā tanucittabhāvato,	59	
PA_atk-s05_03a:595	Tathāgato vuccati aggapuggalo.	59	
PA_atk-s05_03a:596	“Sambodhisambhāravipakkhato pure,	59	
PA_atk-s05_03a:597	Gataṃ na saṃsāragatampi tassa vā;	59	
PA_atk-s05_03a:598	Na catthi nāthassa bhavantadassino,	59	
PA_atk-s05_03a:599	Tathehi tasmā agato tathāgato.	59	
PA_atk-s05_03a:600	“Tathāgato dhammavaro mahesinā,	60	
PA_atk-s05_03a:601	Yathā pahātabbamalaṃ pahīyati;	60	
PA_atk-s05_03a:602	Tathāgato ariyagaṇopi satthuno,	60	
PA_atk-s05_03a:603	Tathāgato tena samaṅgibhāvato”ti.	60	
PA_atk-s05_03a:604_0	Mahiddhikatāti paramena cittavasībhāvena ca iddhividhayogena dhammānubhāvaññathattanipphādanasamatthatāsaṅkhātāya	604	
PA_atk-s05_03a:604_1	mahatiyā iddhiyā samannāgamo mahiddhikatā. Cirakālasambhūtena suvidūrappaṭipakkhena	604	
PA_atk-s05_03a:604_2	icchitatthanipphattihetubhūtena mahājutikena puññatejena samannāgamo mahānubhāvatā.	604	
PA_atk-s05_03a:604_3	Yatrāti acchariyapasaṃsākotuhalahāsapasādiko paccattatthe nipāto. Tena yuttattā vijāyissatīti	604	
PA_atk-s05_03a:604_4	anāgatakālavacanaṃ, attho pana atītakāloyeva. Ayañhettha attho – yā hi nāma ayaṃ	604	
PA_atk-s05_03a:604_5	suppavāsā tathā dukkhanimuggā kicchāpannā bhagavato vacanasamakālameva sukhinī arogā	604	
PA_atk-s05_03a:604_6	arogaṃ puttaṃ vijāyīti. Attamanoti sakamano, bhagavati pasādena kilesarahitacittoti	604	
PA_atk-s05_03a:604_7	attho. Kilesapariyuṭṭhitañhi cittaṃ vase avattanato attamanoti na sakkā vattunti.	604	
PA_atk-s05_03a:604_8	Attamanoti vā pītisomanassehi gahitamano. Pamuditoti pāmojjena yutto. Pītisomanassajātoti	604	
PA_atk-s05_03a:604_9	jātabalavapītisomanasso. Athāti pacchā, tato katipāhassa accayena. Sattabhattānīti	604	
PA_atk-s05_03a:604_10	sattasu divasesu dātabbabhattāni. Svātanāyāti svātanapuññatthaṃ, yaṃ sve buddhappamukhassa	6041	
PA_atk-s05_03a:604_11	saṅghassa dānavasena payirupāsanavasena ca bhavissati puññaṃ tadatthaṃ.	6041	
PA_atk-s05_03a:605_0	Atha kho bhagavā āyasmantaṃ mahāmoggallānaṃ āmantesīti kasmā āmantesi? Suppavāsāya	605	
PA_atk-s05_03a:605_1	sāmikassa pasādarakkhaṇatthaṃ. Suppavāsā pana acalappasādāva, upāsakassa pana pasādarakkhaṇaṃ	605	
PA_atk-s05_03a:605_2	mahāmoggallānattherassa bhāro. Tenāha “tuyheso upaṭṭhāko”ti. Tattha tuyhesoti tuyhaṃ	605	
PA_atk-s05_03a:605_3	eso. Tiṇṇaṃ dhammānaṃ pāṭibhogoti mama bhogādīnaṃ tiṇṇaṃ dhammānaṃ ahāniyā avināsāya	605	
PA_atk-s05_03a:605_4	ayyo mahāmoggallāno yadi pāṭibhogo yadi patibhū, ito satta divase atikkamitvā mama	605	
PA_atk-s05_03a:605_5	sakkā dānaṃ dātunti yadi ayyena ñātanti dīpeti. Theropi tassa tesu divasesu bhogānaṃ	605	
PA_atk-s05_03a:605_6	jīvitassa ca anupaddavaṃ passitvā āha – “dvinnaṃ kho nesaṃ, āvuso, dhammānaṃ pāṭibhogo	605	
PA_atk-s05_03a:605_7	bhogānañca jīvitassa cā”ti. Saddhā panassa cittappaṭibaddhāti tasseva bhāraṃ karonto	605	
PA_atk-s05_03a:605_8	“saddhāya pana tvaññeva pāṭibhogo”ti āha. Api ca so upāsako diṭṭhasacco, tassa saddhāya	605	
PA_atk-s05_03a:605_9	aññathābhāvo natthīti tathā vuttaṃ. Teneva ca kāraṇena bhagavatā “pacchāpi tvaṃ karissasīti	605	
PA_atk-s05_03a:605_10	saññāpehī”ti vuttaṃ. Upāsakopi satthari there ca gāravena subbacatāya tassā ca puññena	6051	
PA_atk-s05_03a:605_11	vaḍḍhiṃ icchanto “karotu suppavāsā koliyadhītā satta bhattāni, pacchāhaṃ karissāmī”ti anujāni.	6051	
PA_atk-s05_03a:606_0	Tañca dārakanti vijātadivasato paṭṭhāya ekādasamaṃ divasaṃ atikkamitvā tato paraṃ	606	
PA_atk-s05_03a:606_1	sattāhaṃ buddhappamukhaṃ bhikkhusaṅghaṃ bhojetvā sattame divase taṃ sattavassikaṃ	606	
PA_atk-s05_03a:606_2	dārakaṃ bhagavantaṃ bhikkhusaṅghañca vandāpesi. Satta me vassānīti satta me saṃvaccharāni,	606	
PA_atk-s05_03a:606_3	accantasaṃyogavasena cetaṃ upayogavacanaṃ. Lohitakumbhiyaṃ vutthānīti mātukucchiyaṃ	606	
PA_atk-s05_03a:606_4	attano gabbhavāsadukkhaṃ sandhāya vadati. Aññānipi evarūpāni satta puttānīti “aññepi	606	
PA_atk-s05_03a:606_5	evarūpe satta putte”ti vattabbe liṅgavipallāsavasena vuttaṃ “evarūpānī”ti. Evaṃ satta	606	
PA_atk-s05_03a:606_6	vassāni gabbhadhāraṇavasena sattāhaṃ mūḷhagabbhatāya ca mahantaṃ dukkhaṃ pāpetvā	606	
PA_atk-s05_03a:606_7	uppajjanakaputteti attho. Etena mātugāmānaṃ puttalolatāya puttalābhena titti natthīti dasseti.	606	
PA_atk-s05_03a:607_0	Etamatthaṃ viditvāti etaṃ sattadivasādhikāni satta saṃvaccharāni gabbhadhāraṇādivasena	607	
PA_atk-s05_03a:607_1	pavattaṃ mahantaṃ dukkhaṃ ekapade visaritvā puttalolatāvasena tāya vuttamatthaṃ viditvā.	607	
PA_atk-s05_03a:607_2	Imaṃ udānanti imaṃ cittasukhappamatto viya pamattapuggale iṭṭhākārena vañcetvā taṇhāsinehassa	607	
PA_atk-s05_03a:607_3	mahānatthakarabhāvadīpakaṃ udānaṃ udānesi.	607	
PA_atk-s05_03a:608_0	Tattha asātanti amadhuraṃ asundaraṃ aniṭṭhaṃ. Sātarūpenāti iṭṭhasabhāvena. Piyarūpenāti	608	
PA_atk-s05_03a:608_1	piyāyitabbabhāvena. Sukhassa rūpenāti sukhasabhāvena. Idaṃ vuttaṃ hoti – yasmā asātaṃ	608	
PA_atk-s05_03a:608_2	appiyaṃ dukkhameva samānaṃ sakalampi vaṭṭagataṃ saṅkhārajātaṃ appahīnavipallāsattā	608	
PA_atk-s05_03a:608_3	ayonisomanasikārena iṭṭhaṃ viya piyaṃ viya sukhaṃ viya ca hutvā upaṭṭhahamānaṃ sativippavāsena	608	
PA_atk-s05_03a:608_4	pamattapuggalaṃ ativattati abhibhavati ajjhottharati, tasmā imampi suppavāsaṃ punapi	608	
PA_atk-s05_03a:608_5	sattakkhattuṃ evarūpaṃ asātaṃ appiyaṃ dukkhaṃ sātādipatirūpakena dukkhena puttasaṅkhātapemavatthusukhena ajjhottharatīti.	608	
PA_atk-s05_03a:609	Aṭṭhamasuttavaṇṇanā niṭṭhitā.	60	
PA_atk-s05_03a:610	9. Visākhāsuttavaṇṇanā	61	
PA_atk-s05_03a:611	19. Navame pubbārāmeti sāvatthiyā pācīnadisābhāge anurādhapurassa uttamadevīvihārasadise ṭhāne kārite ārāme. Migāramātupāsādeti migāramātuyā pāsāde.	61	
PA_atk-s05_03a:612_0	Tatrāyaṃ anupubbikathā – atīte satasahassakappamatthake padumuttaradasabalaṃ ekā	612	
PA_atk-s05_03a:612_1	upāsikā aññataraṃ upāsikaṃ attano aggupaṭṭhāyikaṭṭhāne ṭhapentaṃ disvā bhagavantaṃ	612	
PA_atk-s05_03a:612_2	nimantetvā buddhappamukhassa bhikkhusatasahassassa dānaṃ datvā bhagavato nipaccakāraṃ	612	
PA_atk-s05_03a:612_3	katvā “anāgate tumhādisassa buddhassa aggupaṭṭhāyikā bhaveyya”nti patthanaṃ akāsi.	612	
PA_atk-s05_03a:612_4	Sā kappasatasahassaṃ devesu ca manussesu ca saṃsaritvā amhākaṃ bhagavato kāle bhaddiyanagare	612	
PA_atk-s05_03a:612_5	meṇḍakaseṭṭhiputtassa dhanañjayaseṭṭhino gehe sumanadeviyā kucchismiṃ paṭisandhiṃ	612	
PA_atk-s05_03a:612_6	gaṇhi. Jātakāle cassā visākhāti nāmaṃ akaṃsu. Sā yadā bhagavā bhaddiyanagaraṃ agamāsi,	612	
PA_atk-s05_03a:612_7	tadā pañcahi dārikāsatehi saddhiṃ bhagavato paccuggamanaṃ katvā paṭhamadassaneneva sotāpannā ahosi.	612	
PA_atk-s05_03a:613_0	Aparabhāge sāvatthiyaṃ migāraseṭṭhiputtassa puṇṇavaḍḍhanakumārassa gehaṃ gatā, tattha	613	
PA_atk-s05_03a:613_1	naṃ sasuro migāraseṭṭhi upakāravasena mātuṭṭhāne ṭhapesi. Tasmā migāramātāti vuccati.	613	
PA_atk-s05_03a:613_2	Sā attano mahallatāpasādhanaṃ vissajjetvā navakoṭīhi bhagavato bhikkhusaṅghassa ca	613	
PA_atk-s05_03a:613_3	vasanatthāya karīsamatte bhūmibhāge uparibhūmiyaṃ pañcagabbhasatāni heṭṭhābhūmiyaṃ	613	
PA_atk-s05_03a:613_4	pañcagabbhasatānīti gabbhasahassehi paṭimaṇḍitaṃ pāsādaṃ kāresi. Tena vuttaṃ “migāramātupāsāde”ti.	613	
PA_atk-s05_03a:614_0	Kocideva atthoti kiñcideva payojanaṃ. Raññeti rājini. Paṭibaddhoti āyatto. Visākhāya	614	
PA_atk-s05_03a:614_1	ñātikulato maṇimuttādiracitaṃ tādisaṃ bhaṇḍajātaṃ tassā paṇṇākāratthāya pesitaṃ,	614	
PA_atk-s05_03a:614_2	taṃ nagaradvārappattaṃ suṅkikā tattha suṅkaṃ gaṇhantā tadanurūpaṃ aggahetvā atirekaṃ	614	
PA_atk-s05_03a:614_3	gaṇhiṃsu. Taṃ sutvā visākhā rañño tamatthaṃ nivedetukāmā patirūpaparivārena rājanivesanaṃ	614	
PA_atk-s05_03a:614_4	agamāsi, tasmiṃ khaṇe rājā mallikāya deviyā saddhiṃ antepuraṃ gato hoti. Visākhā	614	
PA_atk-s05_03a:614_5	okāsaṃ alabhamānā “idāni labhissāmi, idāni labhissāmī”ti bhojanavelaṃ atikkamitvā	614	
PA_atk-s05_03a:614_6	chinnabhattā hutvā pakkāmi. Evaṃ dvīhatīhaṃ gantvāpi okāsaṃ na labhiyeva. Iti rājā	614	
PA_atk-s05_03a:614_7	aniveditopi tassa atthavinicchayassa okāsākaraṇena “yathādhippāyaṃ na tīretī”ti vutto.	614	
PA_atk-s05_03a:614_8	Tattha yathādhippāyanti adhippāyānurūpaṃ. Na tīretīti na niṭṭhāpeti. Mahāupāsikāya	614	
PA_atk-s05_03a:614_9	hi rājāyattasuṅkameva rañño datvā itaraṃ vissajjāpetuṃ adhippāyo, so raññā na diṭṭhattā	614	
PA_atk-s05_03a:614_10	eva na tīrito. Handāti vossaggatthe nipāto. Divā divassāti divasassa divā, majjhanhike	6141	
PA_atk-s05_03a:614_11	kāleti attho. Kenacideva karaṇīyena dvīhatīhaṃ rājanivesanadvāraṃ gacchantī tassa	6141	
PA_atk-s05_03a:614_12	atthassa aniṭṭhitattā niratthakameva upasaṅkamiṃ, bhagavati upasaṅkamanameva pana	6141	
PA_atk-s05_03a:614_13	dassanānuttariyādippaṭilābhakāraṇattā sātthakanti evāhaṃ, bhante, imāya velāya idhāgatāti	6141	
PA_atk-s05_03a:614_14	imamatthaṃ dassentī mahāupāsikā “idha me, bhante”tiādimāha.	6141	
PA_atk-s05_03a:615	Etamatthanti etaṃ parāyattatāya adhippāyāsamijjhanasaṅkhātaṃ atthaṃ viditvā. Imaṃ udānanti imaṃ parādhīnāparādhīnavuttīsu ādīnavānisaṃsaparidīpakaṃ udānaṃ udānesi.	61	
PA_atk-s05_03a:616_0	Tattha sabbaṃ paravasaṃ dukkhanti yaṃ kiñci atthajātaṃ payojanaṃ paravasaṃ parāyattaṃ	616	
PA_atk-s05_03a:616_1	attano icchāya nipphādetuṃ asakkuṇeyyatāya dukkhaṃ dukkhāvahaṃ hotīti attho. Sabbaṃ	616	
PA_atk-s05_03a:616_2	issariyaṃ sukhanti duvidhaṃ issariyaṃ lokiyaṃ lokuttarañca. Tattha lokiyaṃ rājissariyādi	616	
PA_atk-s05_03a:616_3	ceva lokiyajjhānābhiññānibbattaṃ cittissariyañca, lokuttaraṃ maggaphalādhigamanimittaṃ	616	
PA_atk-s05_03a:616_4	nirodhissariyaṃ. Tesu yaṃ cakkavattibhāvapariyosānaṃ manussesu issariyaṃ, yañca sakkādīnaṃ	616	
PA_atk-s05_03a:616_5	tasmiṃ tasmiṃ devanikāye ādhipaccabhūtaṃ issariyaṃ, tadubhayaṃ yadipi kammānubhāvena	616	
PA_atk-s05_03a:616_6	yathicchitanipphattiyā sukhanimittatāya sukhaṃ, vipariṇāmadukkhatāya pana sabbathā	616	
PA_atk-s05_03a:616_7	dukkhameva. Tathā aniccantikatāya lokiyajjhānanibbattaṃ cittissariyaṃ, nirodhissariyameva	616	
PA_atk-s05_03a:616_8	pana lokadhammehi akampanīyato anivattisabhāvattā ca ekantasukhaṃ nāma. Yaṃ panettha	616	
PA_atk-s05_03a:616_9	sabbattheva aparādhīnatāya labhati cittasukhaṃ, taṃ sandhāya satthā “sabbaṃ issariyaṃ sukha”nti āha.	616	
PA_atk-s05_03a:617_0	Sādhāraṇe vihaññantīti idaṃ “sabbaṃ paravasaṃ dukkha”nti imassa padassa atthavivaraṇaṃ.	617	
PA_atk-s05_03a:617_1	Ayañhettha attho – sādhāraṇe payojane sādhetabbe sati tassa parādhīnatāya yathādhippāyaṃ	617	
PA_atk-s05_03a:617_2	anipphādanato ime sattā vihaññanti vighātaṃ āpajjanti kilamanti. Kasmā? Yogā hi duratikkamāti	617	
PA_atk-s05_03a:617_3	yasmā kāmayogabhavayogadiṭṭhiyogaavijjāyogā anādikālabhāvitā anupacitakusalasambhārehi	617	
PA_atk-s05_03a:617_4	pajahituṃ asakkuṇeyyatāya duratikkamā. Etesu diṭṭhiyogo paṭhamamaggena atikkamitabbo,	617	
PA_atk-s05_03a:617_5	kāmayogo tatiyamaggena. Itare aggamaggena. Iti ariyamaggānaṃ duradhigamanīyattā ime	617	
PA_atk-s05_03a:617_6	yogā duratikkamā. Tasmā kāmayogādivasena icchitālābhahetu sattā vihaññanti, asādhāraṇe	617	
PA_atk-s05_03a:617_7	pana cittissariye nirodhissariye ca sati na kadācipi vighātassa sambhavoti adhippāyo.	617	
PA_atk-s05_03a:618_0	Atha vā sabbaṃ paravasanti yaṃ attano aññappaṭibaddhavuttisaṅkhātaṃ, taṃ sabbaṃ aniccasabhāvatāya	618	
PA_atk-s05_03a:618_1	dukkhaṃ. “Yadaniccaṃ taṃ dukkha”nti hi vuttaṃ. Sabbaṃ issariyanti yaṃ sabbasaṅkhatanissaṭaṃ	618	
PA_atk-s05_03a:618_2	issariyaṭṭhānatāya issariyanti laddhanāmaṃ nibbānaṃ, taṃ upādisesādivibhāgaṃ sabbaṃ	618	
PA_atk-s05_03a:618_3	sukhaṃ. “Nibbānaṃ paramaṃ sukha”nti hi vuttaṃ. Sādhāraṇeti evaṃ dukkhasukhe vavatthite	618	
PA_atk-s05_03a:618_4	ime sattā bahusādhāraṇe dukkhakāraṇe nimuggā hutvā vihaññanti. Kasmā? Yogā hi duratikkamāti	618	
PA_atk-s05_03a:618_5	yasmā te sabbattha nimujjanassa hetubhūtā kāmayogādayo duratikkamā, tasmā tvampi	618	
PA_atk-s05_03a:618_6	visākhe parāyattamatthaṃ patthetvā alabhamānā vihaññasīti adhippāyo.	618	
PA_atk-s05_03a:619	Navamasuttavaṇṇanā niṭṭhitā.	61	
PA_atk-s05_03a:620	10. Bhaddiyasuttavaṇṇanā	62	
PA_atk-s05_03a:621_0	20. Dasame anupiyāyanti evaṃ nāmake nagare. Ambavaneti tassa nagarassa avidūre mallarājūnaṃ	621	
PA_atk-s05_03a:621_1	ekaṃ ambavanaṃ ahosi, tattha mallarājūhi bhagavato vihāro kārito, so “ambavana”ntveva	621	
PA_atk-s05_03a:621_2	vuccati. Anupiyaṃ gocaragāmaṃ katvā tattha bhagavā viharati, tena vuttaṃ “anupiyāyaṃ	621	
PA_atk-s05_03a:621_3	viharati ambavane”ti. Bhaddiyoti tassa therassa nāmaṃ. Kāḷīgodhāya puttoti kāḷīgodhā	621	
PA_atk-s05_03a:621_4	nāma sākiyānī sakyarājadevī ariyasāvikā āgataphalā viññātasāsanā, tassā ayaṃ putto.	621	
PA_atk-s05_03a:621_5	Tassa pabbajjāvidhi khandhake āgatova. So pabbajitvā vipassanaṃ paṭṭhapetvā na cirasseva	621	
PA_atk-s05_03a:621_6	chaḷabhiñño ahosi, terasapi dhutaṅgāni samādāya vattati. Bhagavatā ca “etadaggaṃ,	621	
PA_atk-s05_03a:621_7	bhikkhave, mama sāvakānaṃ bhikkhūnaṃ uccakulikānaṃ, yadidaṃ bhaddiyo kāḷīgodhāya	621	
PA_atk-s05_03a:621_8	putto”ti uccakulikabhāve etadagge ṭhapito asītiyā sāvakānaṃ abbhantaro.	621	
PA_atk-s05_03a:622_0	Suññāgāragatoti “ṭhapetvā gāmañca gāmūpacārañca avasesaṃ arañña”nti vuttaṃ araññaṃ	622	
PA_atk-s05_03a:622_1	rukkhamūlañca ṭhapetvā aññaṃ pabbatakandarādi pabbajitasāruppaṃ nivāsaṭṭhānaṃ janasambādhābhāvato	622	
PA_atk-s05_03a:622_2	idha suññāgāranti adhippetaṃ. Atha vā jhānakaṇṭakānaṃ saddānaṃ abhāvato vivittaṃ	622	
PA_atk-s05_03a:622_3	yaṃ kiñci agārampi suññāgāranti veditabbaṃ. Taṃ suññāgāraṃ upagato. Abhikkhaṇanti	622	
PA_atk-s05_03a:622_4	bahulaṃ. Udānaṃ udānesīti so hi āyasmā araññe divāvihāraṃ upagatopi rattivāsūpagatopi	622	
PA_atk-s05_03a:622_5	yebhuyyena phalasamāpattisukhena nirodhasukhena ca vītināmeti, tasmā taṃ sukhaṃ sandhāya	622	
PA_atk-s05_03a:622_6	pubbe attanā anubhūtaṃ sabhayaṃ sapariḷāhaṃ rajjasukhaṃ jigucchitvā “aho sukhaṃ aho	622	
PA_atk-s05_03a:622_7	sukha”nti somanassasahitaṃ ñāṇasamuṭṭhānaṃ pītisamuṭṭhānaṃ samuggirati.	622	
PA_atk-s05_03a:623_0	Sutvāna nesaṃ etadahosīti nesaṃ sambahulānaṃ bhikkhūnaṃ tassa āyasmato “aho sukhaṃ,	623	
PA_atk-s05_03a:623_1	aho sukha”nti udānentassa udānaṃ sutvā “nissaṃsayaṃ esa anabhirato brahmacariyaṃ	623	
PA_atk-s05_03a:623_2	caratī”ti evaṃ parivitakkitaṃ ahosi. Te bhikkhū puthujjanā tassa āyasmato vivekasukhaṃ	623	
PA_atk-s05_03a:623_3	sandhāya udānaṃ ajānantā evaṃ amaññiṃsu, tena vuttaṃ “nissaṃsaya”ntiādi. Tattha nissaṃsayanti	623	
PA_atk-s05_03a:623_4	asandehena ekantenāti attho. “Yaṃ so pubbe agāriyabhūto samāno”ti pāḷiṃ vatvā “anubhavī”ti	623	
PA_atk-s05_03a:623_5	vacanasesena keci atthaṃ vaṇṇenti, apare “yaṃ sā”ti paṭhanti, “yaṃsa pubbe agāriyabhūtassā”ti	623	
PA_atk-s05_03a:623_6	pana pāḷi. Tattha yaṃsāti yaṃ assa, sandhivasena hi akārasakāralopo “evaṃsa te, pupphaṃsā	623	
PA_atk-s05_03a:623_7	uppajjī”tiādīsu viya. Tassattho – assa āyasmato bhaddiyassa pabbajitato pubbe agāriyabhūtassa	623	
PA_atk-s05_03a:623_8	gahaṭṭhassa sato yaṃ rajjasukhaṃ anubhūtaṃ. Sā tamanussaramānoti so taṃ sukhaṃ etarahi	623	
PA_atk-s05_03a:623_9	ukkaṇṭhanavasena anussaranto.	623	
PA_atk-s05_03a:624_0	Te bhikkhū bhagavantaṃ etadavocunti te sambahulā bhikkhū ullapanasabhāvasaṇṭhitā	624	
PA_atk-s05_03a:624_1	tassa anuggahaṇādhippāyena bhagavantaṃ etadavocuṃ, na ujjhānavasena. Aññataranti	624	
PA_atk-s05_03a:624_2	nāmagottena apākaṭaṃ ekaṃ bhikkhuṃ. Āmantesīti āṇāpesi te bhikkhū saññāpetukāmo.	624	
PA_atk-s05_03a:624_3	Evanti vacanasampaṭiggahe, sādhūti attho. Puna evanti paṭiññāya. Abhikkhaṇaṃ “aho	624	
PA_atk-s05_03a:624_4	sukhaṃ, aho sukha”nti imaṃ udānaṃ udānesīti yathā te bhikkhū vadanti, taṃ evaṃ tathevāti	624	
PA_atk-s05_03a:624_5	attano udānaṃ paṭijānāti. Kiṃ pana tvaṃ bhaddiyāti kasmā bhagavā pucchati, kiṃ tassa	624	
PA_atk-s05_03a:624_6	cittaṃ na jānātīti? No na jānāti, teneva pana tamatthaṃ vadāpetvā te bhikkhū saññāpetuṃ	624	
PA_atk-s05_03a:624_7	pucchati. Vuttañhetaṃ – “jānantāpi tathāgatā pucchanti, jānantāpi na pucchantī”tiādi.	624	
PA_atk-s05_03a:624_8	Atthavasanti kāraṇaṃ.	624	
PA_atk-s05_03a:625_0	Antepureti itthāgārassa sañcaraṇaṭṭhānabhūte rājagehassa abbhantare, yattha rājā	625	
PA_atk-s05_03a:625_1	nhānabhojanasayanādiṃ kappeti. Rakkhā susaṃvihitāti ārakkhādikatapurisehi gutti suṭṭhu	625	
PA_atk-s05_03a:625_2	samantato vihitā. Bahipi antepureti aḍḍakaraṇaṭṭhānādike antepurato bahibhūte rājagehe.	625	
PA_atk-s05_03a:625_3	Evaṃ rakkhito gopito santoti evaṃ rājageharājadhānirajjadesesu anto ca bahi ca anekesu	625	
PA_atk-s05_03a:625_4	ṭhānesu anekasatehi susaṃvihitarakkhāvaraṇaguttiyā mameva nibbhayatthaṃ phāsuvihāratthaṃ	625	
PA_atk-s05_03a:625_5	rakkhito gopito samāno. Bhītotiādīni padāni aññamaññavevacanāni. Atha vā bhītoti	625	
PA_atk-s05_03a:625_6	pararājūhi bhāyamāno. Ubbiggoti sakarajjepi pakatito uppajjanakabhayubbegena ubbiggo	625	
PA_atk-s05_03a:625_7	calito. Ussaṅkīti “raññā nāma sabbakālaṃ avissatthena bhavitabba”nti vacanena sabbattha	625	
PA_atk-s05_03a:625_8	avissāsavasena tesaṃ tesaṃ kiccakaraṇīyānaṃ paccayaparisaṅkāya ca uddhamukhaṃ saṅkamāno.	625	
PA_atk-s05_03a:625_9	Utrāsīti “santikāvacarehipi ajānantasseva me kadāci anattho bhaveyyā”ti uppannena	625	
PA_atk-s05_03a:625_10	sarīrakampaṃ uppādanasamatthena tāsena utrāsī. “Utrasto”tipi paṭhanti. Vihāsinti	6251	
PA_atk-s05_03a:625_11	evaṃbhūto hutvā vihariṃ.	6251	
PA_atk-s05_03a:626_0	Etarahīti idāni pabbajitakālato paṭṭhāya. Ekoti asahāyo, tena vūpakaṭṭhakāyataṃ dasseti.	626	
PA_atk-s05_03a:626_1	Abhītotiādīnaṃ padānaṃ vuttavipariyāyena attho veditabbo. Bhayādinimittassa pariggahassa	626	
PA_atk-s05_03a:626_2	taṃ nimittassa ca kilesassa abhāvenevassa abhītāditāti. Etena cittavivekaṃ dasseti.	626	
PA_atk-s05_03a:626_3	Appossukkoti sarīraguttiyaṃ nirussukko. Pannalomoti lomahaṃsuppādakassa chambhitattassa	626	
PA_atk-s05_03a:626_4	abhāvena anuggatalomo. Padadvayenapi serivihāraṃ dasseti. Paradattavuttoti parehi	626	
PA_atk-s05_03a:626_5	dinnena cīvarādinā vattamāno, etena sabbaso saṅgābhāvadīpanamukhena anavasesabhayahetuvirahaṃ	626	
PA_atk-s05_03a:626_6	dasseti. Migabhūtena cetasāti vissatthavihāritāya migassa viya jātena cittena. Migo	626	
PA_atk-s05_03a:626_7	hi amanussapathe araññe vasamāno vissattho tiṭṭhati, nisīdati, nipajjati, yenakāmañca	626	
PA_atk-s05_03a:626_8	pakkamati appaṭihatacāro, evaṃ ahampi viharāmīti dasseti. Vuttañhetaṃ paccekabuddhena –	626	
PA_atk-s05_03a:627	“Migo araññamhi yathā abaddho,	62	
PA_atk-s05_03a:628	Yenicchakaṃ gacchati gocarāya;	62	
PA_atk-s05_03a:629	Viññū naro seritaṃ pekkhamāno,	62	
PA_atk-s05_03a:630	Eko care khaggavisāṇakappo”ti. ;	63	
PA_atk-s05_03a:631_0	Imaṃ kho ahaṃ, bhante, atthavasanti, bhante, bhagavā yadidaṃ mama etarahi paramaṃ	631	
PA_atk-s05_03a:631_1	vivekasukhaṃ phalasamāpattisukhaṃ, idameva kāraṇaṃ sampassamāno “aho sukhaṃ, aho	631	
PA_atk-s05_03a:631_2	sukha”nti udānaṃ udānesinti.	631	
PA_atk-s05_03a:632	Etamatthanti etaṃ bhaddiyattherassa puthujjanavisayātītaṃ vivekasukhasaṅkhātamatthaṃ sabbākārato viditvā. Imaṃ udānanti idaṃ sahetukabhayasokavigamānubhāvadīpakaṃ udānaṃ udānesi.	63	
PA_atk-s05_03a:633_0	Tattha yassantarato na santi kopāti yassa ariyapuggalassa antarato abbhantare attano	633	
PA_atk-s05_03a:633_1	citte cittakālussiyakaraṇato cittappakopā rāgādayo āghātavatthuādikāraṇabhedato anekabhedā	633	
PA_atk-s05_03a:633_2	dosakopā eva kopā na santi maggena pahīnattā na vijjanti. Ayañhi antarasaddo kiñcāpi	633	
PA_atk-s05_03a:633_3	“mañca tvañca kimantara”ntiādīsu kāraṇe dissati, “antaraṭṭhake himapātasamaye”tiādīsu	633	
PA_atk-s05_03a:633_4	vemajjhe, “antarā ca jetavanaṃ antarā ca sāvatthi”ntiādīsu vivare, “bhayamantarato	633	
PA_atk-s05_03a:633_5	jāta”ntiādīsu citte, idhāpi citte eva daṭṭhabbo. Tena vuttaṃ “antarato attano citte”ti.	633	
PA_atk-s05_03a:634_0	Itibhavābhavatañca vītivattoti yasmā bhavoti sampatti, abhavoti vipatti. Tathā bhavoti	634	
PA_atk-s05_03a:634_1	vuddhi, abhavoti hāni. Bhavoti vā sassataṃ, abhavoti ucchedo. Bhavoti vā puññaṃ,	634	
PA_atk-s05_03a:634_2	abhavoti pāpaṃ. Bhavoti vā sugati, abhavoti duggati. Bhavoti vā khuddako, abhavoti	634	
PA_atk-s05_03a:634_3	mahanto. Tasmā yā sā sampattivipattivuḍḍhihānisassatucchedapuññapāpasugatiduggati-	634	
PA_atk-s05_03a:634_4	khuddakamahantaupapattibhavānaṃ vasena iti anekappakārā bhavābhavatā vuccati. Catūhipi	634	
PA_atk-s05_03a:634_5	ariyamaggehi yathāsambhavaṃ tena tena nayena taṃ itibhavābhavatañca vītivatto atikkanto	634	
PA_atk-s05_03a:634_6	hoti. Atthavasena vibhatti vipariṇāmetabbā. Taṃ vigatabhayanti taṃ evarūpaṃ yathāvuttaguṇasamannāgataṃ	634	
PA_atk-s05_03a:634_7	khīṇāsavaṃ cittakopābhāvato itibhavābhavasamatikkamato ca bhayahetuvigamena vigatabhayaṃ,	634	
PA_atk-s05_03a:634_8	vivekasukhena aggaphalasukhena ca sukhiṃ, vigatabhayattā eva asokaṃ. Devā nānubhavanti	634	
PA_atk-s05_03a:634_9	dassanāyāti adhigatamagge ṭhapetvā sabbepi upapattidevā vāyamantāpi cittacāradassanavasena	634	
PA_atk-s05_03a:634_10	dassanāya daṭṭhuṃ nānubhavanti na abhisambhuṇanti na sakkonti, pageva manussā. Sekkhāpi	6341	
PA_atk-s05_03a:634_11	hi puthujjanā viya arahato cittappavattiṃ na jānanti.	6341	
PA_atk-s05_03a:635	Dasamasuttavaṇṇanā niṭṭhitā.	63	
PA_atk-s05_03a:636	Niṭṭhitā ca mucalindavaggavaṇṇanā.	63	
PA_atk-s05_03a:637	3. Nandavaggo	63	
PA_atk-s05_03a:638	1. Kammavipākajasuttavaṇṇanā	63	
PA_atk-s05_03a:639_0	21. Nandavaggassa paṭhame aññataro bhikkhūti nāmagottena apākaṭo eko khīṇāsavabhikkhu.	639	
PA_atk-s05_03a:639_1	So kira rājagahavāsī kulaputto moggallānattherena saṃvejito saṃsāradosaṃ disvā satthu	639	
PA_atk-s05_03a:639_2	santike pabbajitvā sīlāni sodhetvā catusaccakammaṭṭhānaṃ gahetvā na cirasseva vipassanaṃ	639	
PA_atk-s05_03a:639_3	ussukkāpetvā arahattaṃ pāpuṇi. Tassa aparabhāge kharo ābādho uppajji, so paccavekkhaṇāya	639	
PA_atk-s05_03a:639_4	adhivāsento viharati. Khīṇāsavānañhi cetasikadukkhaṃ nāma natthi, kāyikadukkhaṃ pana	639	
PA_atk-s05_03a:639_5	hotiyeva. So ekadivasaṃ bhagavato dhammaṃ desentassa nātidūre ṭhāne dukkhaṃ adhivāsento	639	
PA_atk-s05_03a:639_6	pallaṅkena nisīdi. Tena vuttaṃ “bhagavato avidūre nisinno hotī”tiādi.	639	
PA_atk-s05_03a:640_0	Tattha pallaṅkanti samantato ūrubaddhāsanaṃ. Ābhujitvāti bandhitvā. Ujuṃ kāyaṃ paṇidhāyāti	640	
PA_atk-s05_03a:640_1	uparimaṃ sarīraṃ ujukaṃ ṭhapetvā aṭṭhārasa piṭṭhikaṇṭake koṭiyā koṭiṃ paṭipādetvā.	640	
PA_atk-s05_03a:640_2	Evañhi nisinnassa cammamaṃsanhārūni na namanti, tasmā so tathā nisinno hoti. Purāṇakammavipākajanti	640	
PA_atk-s05_03a:640_3	pubbe katassa kammassa vipākabhāvena jātaṃ, purāṇakammavipāke vā sukhadukkhappakāre	640	
PA_atk-s05_03a:640_4	vipākavaṭṭasamudāye tadekadesabhāvena jātaṃ. Kiṃ taṃ? Dukkhaṃ. Purāṇakammavipākajanti	640	
PA_atk-s05_03a:640_5	ca iminā tassa ābādhassa kammasamuṭṭhānataṃ dassento opakkamikautuvipariṇāmajādibhāvaṃ	640	
PA_atk-s05_03a:640_6	paṭikkhipati. Dukkhanti pacurajanehi khamituṃ asakkuṇeyyaṃ. Tibbanti tikhiṇaṃ, abhibhavitvā	640	
PA_atk-s05_03a:640_7	pavattiyā bahalaṃ vā. Kharanti kakkhaḷaṃ. Kaṭukanti asātaṃ. Adhivāsentoti upari vāsento sahanto khamanto.	640	
PA_atk-s05_03a:641_0	Sato sampajānoti vedanāpariggāhakānaṃ satisampajaññānaṃ vasena satimā sampajānanto	641	
PA_atk-s05_03a:641_1	ca. Idaṃ vuttaṃ hoti – “ayaṃ vedanā nāma hutvā abhāvaṭṭhena aniccā, aniṭṭhārammaṇādipaccaye	641	
PA_atk-s05_03a:641_2	paṭicca uppannattā paṭiccasamuppannā, uppajjitvā ekantena bhijjanasabhāvattā khayadhammā	641	
PA_atk-s05_03a:641_3	vayadhammā virāgadhammā nirodhadhammā”ti vedanāya aniccatāsallakkhaṇavasena satokāritāya	641	
PA_atk-s05_03a:641_4	sato, aviparītasabhāvapaṭivijjhanavasena sampajāno ca hutvā. Atha vā sativepullapattiyā	641	
PA_atk-s05_03a:641_5	sabbattheva kāyavedanācittadhammesu suṭṭhu upaṭṭhitasatitāya sato, tathā paññāvepullappattiyā	641	
PA_atk-s05_03a:641_6	pariggahitasaṅkhāratāya sampajāno. Avihaññamānoti “assutavā, bhikkhave, puthujjano	641	
PA_atk-s05_03a:641_7	aññataraññatarena dukkhadhammena phuṭṭho samāno socati kilamati paridevati urattāḷiṃ	641	
PA_atk-s05_03a:641_8	kandati sammohaṃ āpajjatī”ti vuttanayena andhaputhujjano viya na vihaññamāno maggeneva	641	
PA_atk-s05_03a:641_9	samugghātitattā cetodukkhaṃ anuppādento kevalaṃ kammavipākajaṃ sarīradukkhaṃ adhivāsento	641	
PA_atk-s05_03a:641_10	samāpattiṃ samāpanno viya nisinno hoti. Addasāti taṃ āyasmantaṃ adhivāsanakhantiyā	6411	
PA_atk-s05_03a:641_11	tathā nisinnaṃ addakkhi.	6411	
PA_atk-s05_03a:642_0	Etamatthanti etaṃ tādisassapi rogassa vejjādīhi tikicchanatthaṃ anussukkāpajjanakāraṇaṃ	642	
PA_atk-s05_03a:642_1	khīṇāsavānaṃ lokadhammehi anupalepitasaṅkhātaṃ atthaṃ sabbākārato viditvā. Imaṃ udānanti	642	
PA_atk-s05_03a:642_2	imaṃ saṅkhatadhammānaṃ yehi kehici dukkhadhammehi avighātapattivibhāvanaṃ udānaṃ udānesi.	642	
PA_atk-s05_03a:643_0	Tattha sabbakammajahassāti pahīnasabbakammassa. Aggamaggassa hi uppannakālato paṭṭhāya	643	
PA_atk-s05_03a:643_1	arahato sabbāni kusalākusalakammāni pahīnāni nāma honti paṭisandhiṃ dātuṃ asamatthabhāvato,	643	
PA_atk-s05_03a:643_2	yato ariyamaggañāṇaṃ kammakkhayakaranti vuccati. Bhikkhunoti bhinnakilesatāya bhikkhuno.	643	
PA_atk-s05_03a:643_3	Dhunamānassa pure kataṃ rajanti arahattappattito pubbe kataṃ rāgarajādimissatāya	643	
PA_atk-s05_03a:643_4	rajanti laddhanāmaṃ dukkhavedanīyaṃ kammaṃ vipākapaṭisaṃvedanena taṃ dhunantassa	643	
PA_atk-s05_03a:643_5	viddhaṃsentassa, arahattappattiyā parato pana sāvajjakiriyāya sambhavoyeva natthi,	643	
PA_atk-s05_03a:643_6	anavajjakiriyā ca bhavamūlassa samucchinnattā samucchinnamūlatāya pupphaṃ viya phaladānasamatthatāya	643	
PA_atk-s05_03a:643_7	abhāvato kiriyamattāva hoti.	643	
PA_atk-s05_03a:644_0	Amamassāti rūpādīsu katthaci mamanti gahaṇābhāvato amamassa mamaṅkārarahitassa. Yassa	644	
PA_atk-s05_03a:644_1	hi mamaṅkāro atthi, so attasinehena vejjādīhi sarīraṃ paṭijaggāpeti. Arahā pana amamo,	644	
PA_atk-s05_03a:644_2	tasmā so sarīrajagganepi udāsīnadhātukova. Ṭhitassāti catubbidhampi oghaṃ taritvā	644	
PA_atk-s05_03a:644_3	nibbānathale ṭhitassa, paṭisandhiggahaṇavasena vā sandhāvanassa abhāvena ṭhitassa.	644	
PA_atk-s05_03a:644_4	Sekkhaputhujjanā hi kilesābhisaṅkhārānaṃ appahīnattā cutipaṭisandhivasena saṃsāre	644	
PA_atk-s05_03a:644_5	dhāvanti nāma, arahā pana tadabhāvato ṭhitoti vuccati. Atha vā dasavidhe khīṇāsavasaṅkhāte	644	
PA_atk-s05_03a:644_6	ariyadhamme ṭhitassa. Tādinoti “paṭikūle appaṭikūlasaññī viharatī”tiādinā nayena	644	
PA_atk-s05_03a:644_7	vuttāya pañcavidhāya ariyiddhiyā aṭṭhahi lokadhammehi akampaniyāya chaḷaṅgupekkhāya	644	
PA_atk-s05_03a:644_8	ca samannāgatena iṭṭhādīsu ekasadisatāsaṅkhātena tādībhāvena tādino. Attho natthi	644	
PA_atk-s05_03a:644_9	janaṃ lapetaveti “mama bhesajjādīni karothā”ti janaṃ lapituṃ kathetuṃ payojanaṃ natthi	644	
PA_atk-s05_03a:644_10	sarīre nirapekkhabhāvato. Paṇḍupalāso viya hi bandhanā pavutto sayamevāyaṃ kāyo bhijjitvā	6441	
PA_atk-s05_03a:644_11	patatūti khīṇāsavānaṃ ajjhāsayo. Vuttañhetaṃ –	6441	
PA_atk-s05_03a:645	“Nābhikaṅkhāmi maraṇaṃ, nābhikaṅkhāmi jīvitaṃ;	64	
PA_atk-s05_03a:646	Kālañca paṭikaṅkhāmi, nibbisaṃ bhatako yathā”ti. ;	64	
PA_atk-s05_03a:647_0	Atha vā yaṃkiñci nimittaṃ dassetvā “kiṃ ayyassa icchitabba”nti janaṃ lapetave paccayehi	647	
PA_atk-s05_03a:647_1	nimantanavasena lapāpetuṃ khīṇāsavassa attho natthi tādisassa micchājīvassa maggeneva	647	
PA_atk-s05_03a:647_2	samugghātitattāti attho. Iti bhagavā “kissāyaṃ thero attano rogaṃ vejjehi atikicchāpetvā	647	
PA_atk-s05_03a:647_3	bhagavato avidūre nisīdatī”ti cintentānaṃ tassa atikicchāpane kāraṇaṃ pakāsesi.	647	
PA_atk-s05_03a:648	Paṭhamasuttavaṇṇanā niṭṭhitā.	64	
PA_atk-s05_03a:649	2. Nandasuttavaṇṇanā	64	
PA_atk-s05_03a:650_0	22. Dutiye nandoti tassa nāmaṃ. So hi cakkavattilakkhaṇūpetattā mātāpitaro saparijanaṃ	650	
PA_atk-s05_03a:650_1	sakalañca ñātiparivaṭṭaṃ nandayanto jātoti “nando”ti nāmaṃ labhi. Bhagavato bhātāti	650	
PA_atk-s05_03a:650_2	bhagavato ekapituputtatāya bhātā. Na hi bhagavato sahodarā uppajjanti, tena vuttaṃ	650	
PA_atk-s05_03a:650_3	“mātucchāputto”ti, cūḷamātuputtoti attho. Mahāpajāpatigotamiyā hi so putto. Anabhiratoti	650	
PA_atk-s05_03a:650_4	na abhirato. Brahmacariyanti brahmaṃ seṭṭhaṃ uttamaṃ cariyaṃ ekāsanaṃ ekaseyyaṃ methunaviratiṃ.	650	
PA_atk-s05_03a:650_5	Sandhāretunti paṭhamacittato yāvacarimakacittaṃ sammā paripuṇṇaṃ parisuddhaṃ dhāretuṃ	650	
PA_atk-s05_03a:650_6	pavattetuṃ. Dutiyena cettha brahmacariyapadena maggabrahmacariyassāpi saṅgaho veditabbo.	650	
PA_atk-s05_03a:650_7	Sikkhaṃ paccakkhāyāti upasampadakāle bhikkhubhāvena saddhiṃ samādinnaṃ nibbattetabbabhāvena	650	
PA_atk-s05_03a:650_8	anuṭṭhitaṃ tividhampi sikkhaṃ paṭikkhipitvā, vissajjetvāti attho. Hīnāyāti gihibhāvāya.	650	
PA_atk-s05_03a:650_9	Āvattissāmīti nivattissāmi.	650	
PA_atk-s05_03a:651_0	Kasmā panāyaṃ evamārocesīti? Etthāyaṃ anupubbikathā – bhagavā pavattavaradhammacakko	651	
PA_atk-s05_03a:651_1	rājagahaṃ gantvā veḷuvane viharanto “puttaṃ me ānetvā dassethā”ti suddhodanamahārājena	651	
PA_atk-s05_03a:651_2	pesitesu sahassasahassaparivāresu dasasu dūtesu saha parivārena arahattaṃ pattesu	651	
PA_atk-s05_03a:651_3	sabbapacchā gantvā arahattappattena kāḷudāyittherena gamanakālaṃ ñatvā maggavaṇṇanaṃ	651	
PA_atk-s05_03a:651_4	vaṇṇetvā jātibhūmigamanāya yācito vīsatisahassakhīṇāsavaparivutto kapilavatthunagaraṃ	651	
PA_atk-s05_03a:651_5	gantvā ñātisamāgame pokkharavassaṃ aṭṭhuppattiṃ katvā vessantarajātakaṃ kathetvā	651	
PA_atk-s05_03a:651_6	punadivase piṇḍāya paviṭṭho “uttiṭṭhe nappamajjeyyā”ti gāthāya pitaraṃ sotāpattiphale	651	
PA_atk-s05_03a:651_7	patiṭṭhāpetvā nivesanaṃ gantvā “dhammañcare”ti gāthāya mahāpajāpatiṃ sotāpattiphale,	651	
PA_atk-s05_03a:651_8	rājānaṃ sakadāgāmiphale patiṭṭhāpesi.	651	
PA_atk-s05_03a:652_0	Bhattakiccāvasāne pana rāhulamātuguṇakathaṃ nissāya candakinnarījātakaṃ kathetvā	652	
PA_atk-s05_03a:652_1	tatiyadivase nandakumārassa abhisekagehappavesanavivāhamaṅgalesu vattamānesu piṇḍāya	652	
PA_atk-s05_03a:652_2	pavisitvā nandakumārassa hatthe pattaṃ datvā maṅgalaṃ vatvā uṭṭhāyāsanā pakkamanto	652	
PA_atk-s05_03a:652_3	kumārassa hatthato pattaṃ na gaṇhi. Sopi tathāgate gāravena “pattaṃ te, bhante, gaṇhathā”ti	652	
PA_atk-s05_03a:652_4	vattuṃ nāsakkhi. Evaṃ pana cintesi, “sopānasīse pattaṃ gaṇhissatī”ti, satthā tasmiṃ	652	
PA_atk-s05_03a:652_5	ṭhāne na gaṇhi. Itaro “sopānamūle gaṇhissatī”ti cintesi, satthā tatthapi na gaṇhi.	652	
PA_atk-s05_03a:652_6	Itaro “rājaṅgaṇe gaṇhissatī”ti cintesi, satthā tatthapi na gaṇhi. Kumāro nivattitukāmo	652	
PA_atk-s05_03a:652_7	anicchāya gacchanto gāravena “pattaṃ gaṇhathā”ti vattuṃ na sakkoti, “idha gaṇhissati,	652	
PA_atk-s05_03a:652_8	ettha gaṇhissatī”ti cintento gacchati.	652	
PA_atk-s05_03a:653_0	Tasmiṃ khaṇe janapadakalyāṇiyā ācikkhiṃsu, “ayye bhagavā, nandarājānaṃ gahetvā gacchati,	653	
PA_atk-s05_03a:653_1	tumhehi vinā karissatī”ti. Sā udakabindūhi paggharantehi aḍḍhullikhitehi kesehi vegena	653	
PA_atk-s05_03a:653_2	pāsādaṃ āruyha sīhapañjaradvāre ṭhatvā “tuvaṭaṃ kho, ayyaputta, āgaccheyyāsī”ti āha.	653	
PA_atk-s05_03a:653_3	Taṃ tassā vacanaṃ tassa hadaye tiriyaṃ patitvā viya ṭhitaṃ. Satthāpissa hatthato	653	
PA_atk-s05_03a:653_4	pattaṃ aggahetvāva taṃ vihāraṃ netvā “pabbajissasi nandā”ti āha. So buddhagāravena	653	
PA_atk-s05_03a:653_5	“na pabbajissāmī”ti avatvā, “āma, pabbajissāmī”ti āha. Satthā tena hi nandaṃ pabbājethāti	653	
PA_atk-s05_03a:653_6	kapilavatthupuraṃ gantvā tatiyadivase taṃ pabbājesi. Sattame divase mātarā alaṅkaritvā	653	
PA_atk-s05_03a:653_7	pesitaṃ “dāyajjaṃ me, samaṇa, dehī”ti vatvā attanā saddhiṃ ārāmāgataṃ rāhulakumāraṃ	653	
PA_atk-s05_03a:653_8	pabbājesi. Punekadivasaṃ mahādhammapālajātakaṃ kathetvā rājānaṃ anāgāmiphale patiṭṭhāpesi.	653	
PA_atk-s05_03a:654_0	Iti bhagavā mahāpajāpatiṃ sotāpattiphale, pitaraṃ tīsu phalesu patiṭṭhāpetvā bhikkhusaṅghaparivuto	654	
PA_atk-s05_03a:654_1	punadeva rājagahaṃ gantvā tato anāthapiṇḍikena sāvatthiṃ āgamanatthāya gahitapaṭiñño	654	
PA_atk-s05_03a:654_2	niṭṭhite jetavanamahāvihāre tattha gantvā vāsaṃ kappesi. Evaṃ satthari jetavane viharante	654	
PA_atk-s05_03a:654_3	āyasmā nando attano anicchāya pabbajito kāmesu anādīnavadassāvī janapadakalyāṇiyā	654	
PA_atk-s05_03a:654_4	vuttavacanamanussaranto ukkaṇṭhito hutvā bhikkhūnaṃ attano anabhiratiṃ ārocesi. Tena	654	
PA_atk-s05_03a:654_5	vuttaṃ “tena kho pana samayena āyasmā nando…pe… hīnāyāvattissāmī”ti.	654	
PA_atk-s05_03a:655_0	Kasmā pana naṃ bhagavā evaṃ pabbājesīti? “Puretarameva ādīnavaṃ dassetvā kāmehi naṃ	655	
PA_atk-s05_03a:655_1	vivecetuṃ na sakkā, pabbājetvā pana upāyena tato vivecetvā uparivisesaṃ nibbattessāmī”ti	655	
PA_atk-s05_03a:655_2	veneyyadamanakusalo satthā evaṃ naṃ paṭhamaṃ pabbājesi.	655	
PA_atk-s05_03a:656_0	Sākiyānīti sakyarājadhītā. Janapadakalyāṇīti janapadamhi kalyāṇī rūpena uttamā chasarīradosarahitā,	656	
PA_atk-s05_03a:656_1	pañcakalyāṇasamannāgatā. Sā hi yasmā nātidīghā nātirassā nātikisā nātithūlā nātikāḷikā	656	
PA_atk-s05_03a:656_2	naccodātā atikkantā mānusakavaṇṇaṃ appattā dibbavaṇṇaṃ, tasmā chasarīradosarahitā.	656	
PA_atk-s05_03a:656_3	Chavikalyāṇaṃ maṃsakalyāṇaṃ nakhakalyāṇaṃ aṭṭhikalyāṇaṃ vayakalyāṇanti imehi pañcahi	656	
PA_atk-s05_03a:656_4	kalyāṇehi samannāgatā.	656	
PA_atk-s05_03a:657_0	Tattha attano sarīrobhāsena dasadvādasahatthe ṭhāne ālokaṃ karoti, piyaṅgusamā vā	657	
PA_atk-s05_03a:657_1	suvaṇṇasamā vā hoti, ayamassā chavikalyāṇatā. Cattāro panassā hatthapādā mukhapariyosānañca	657	
PA_atk-s05_03a:657_2	lākhārasaparikammakataṃ viya rattapavāḷarattakambalena sadisaṃ hoti, ayamassā maṃsakalyāṇatā.	657	
PA_atk-s05_03a:657_3	Vīsati nakhapattāni maṃsato amuttaṭṭhāne lākhārasaparikitāni viya muttaṭṭhāne khīradhārāsadisāni	657	
PA_atk-s05_03a:657_4	honti, ayamassā nakhakalyāṇatā. Dvattiṃsadantā suphusitā parisuddhapavāḷapantisadisā	657	
PA_atk-s05_03a:657_5	vajirapantī viya khāyanti, ayamassā aṭṭhikalyāṇatā. Vīsativassasatikāpi samānā soḷasavassuddesikā	657	
PA_atk-s05_03a:657_6	viya hoti nippalitā, ayamassā vayakalyāṇatā. Sundarī ca hoti evarūpaguṇasamannāgatā,	657	
PA_atk-s05_03a:657_7	tena vuttaṃ “janapadakalyāṇī”ti.	657	
PA_atk-s05_03a:658_0	Gharā nikkhamantassāti anādare sāmivacanaṃ, gharato nikkhamatoti attho. “Gharā nikkhamanta”ntipi	658	
PA_atk-s05_03a:658_1	paṭhanti. Upaḍḍhullikhitehi kesehīti itthambhūtalakkhaṇe karaṇavacanaṃ, vippakatullikhitehi	658	
PA_atk-s05_03a:658_2	kesehi upalakkhitāti attho. “Aḍḍhullikhitehī”tipi paṭhanti. Ullikhananti ca phaṇakādīhi	658	
PA_atk-s05_03a:658_3	kesasaṇṭhāpanaṃ, “aḍḍhakāravidhāna”ntipi vadanti. Apaloketvāti sineharasavipphārasaṃsūcakena	658	
PA_atk-s05_03a:658_4	aḍḍhakkhinā ābandhantī viya oloketvā. Maṃ, bhanteti pubbepi “ma”nti vatvā ukkaṇṭhākulacittatāya	658	
PA_atk-s05_03a:658_5	puna “maṃ etadavocā”ti āha. Tuvaṭanti sīghaṃ. Tamanussaramānoti taṃ tassā vacanaṃ,	658	
PA_atk-s05_03a:658_6	taṃ vā tassā ākārasahitaṃ vacanaṃ anussaranto.	658	
PA_atk-s05_03a:659_0	Bhagavā tassa vacanaṃ sutvā “upāyenassa rāgaṃ vūpasamessāmī”ti iddhibalena naṃ tāvatiṃsabhavanaṃ	659	
PA_atk-s05_03a:659_1	nento antarāmagge ekasmiṃ jhāmakhette jhāmakhāṇumatthake nisinnaṃ chinnakaṇṇanāsānaṅguṭṭhaṃ	659	
PA_atk-s05_03a:659_2	ekaṃ paluṭṭhamakkaṭiṃ dassetvā tāvatiṃsabhavanaṃ nesi. Pāḷiyaṃ pana ekakkhaṇeneva	659	
PA_atk-s05_03a:659_3	satthārā tāvatiṃsabhavanaṃ gataṃ viya vuttaṃ, taṃ gamanaṃ avatvā tāvatiṃsabhavanaṃ	659	
PA_atk-s05_03a:659_4	sandhāya vuttaṃ. Gacchantoyeva hi bhagavā āyasmato nandassa antarāmagge taṃ paluṭṭhamakkaṭiṃ	659	
PA_atk-s05_03a:659_5	dasseti. Yadi evaṃ kathaṃ samiñjanādinidassanaṃ? Taṃ antaradhānanidassananti gahetabbaṃ.	659	
PA_atk-s05_03a:659_6	Evaṃ satthā taṃ tāvatiṃsabhavanaṃ netvā sakkassa devarañño upaṭṭhānaṃ āgatāni kakuṭapādāni	659	
PA_atk-s05_03a:659_7	pañca accharāsatāni attānaṃ vanditvā ṭhitāni dassetvā janapadakalyāṇiyā tāsaṃ pañcannaṃ	659	
PA_atk-s05_03a:659_8	accharāsatānaṃ rūpasampattiṃ paṭicca visesaṃ pucchi. Tena vuttaṃ – “atha kho bhagavā	659	
PA_atk-s05_03a:659_9	āyasmantaṃ nandaṃ bāhāyaṃ gahetvā…pe… kakuṭapādānī”ti.	659	
PA_atk-s05_03a:660_0	Tattha bāhāyaṃ gahetvāti bāhumhi gahetvā viya. Bhagavā hi tadā tādisaṃ iddhābhisaṅkhāraṃ	660	
PA_atk-s05_03a:660_1	abhisaṅkhāresi, yathā āyasmā nando bhuje gahetvā bhagavatā nīyamāno viya ahosi. Tattha	660	
PA_atk-s05_03a:660_2	ca bhagavatā sace tassa āyasmato tāvatiṃsadevalokassa dassanaṃ pavesanameva vā icchitaṃ	660	
PA_atk-s05_03a:660_3	siyā, yathānisinnasseva tassa taṃ devalokaṃ dasseyya lokavivaraṇiddhikāle viya, tameva	660	
PA_atk-s05_03a:660_4	vā iddhiyā tattha peseyya. Yasmā panassa dibbattabhāvato manussattabhāvassa yo nihīnajigucchanīyabhāvo,	660	
PA_atk-s05_03a:660_5	tassa sukhaggahaṇatthaṃ antarāmagge taṃ makkaṭiṃ dassetukāmo, devalokasirivibhavasampattiyo	660	
PA_atk-s05_03a:660_6	ca ogāhetvā dassetukāmo ahosi, tasmā taṃ gahetvā tattha nesi. Evañhissa tadatthaṃ	660	
PA_atk-s05_03a:660_7	brahmacariyavāse visesato abhirati bhavissatīti.	660	
PA_atk-s05_03a:661_0	Kakuṭapādānīti rattavaṇṇatāya pārāvatasadisapādāni. Tā kira sabbāpi kassapassa bhagavato	661	
PA_atk-s05_03a:661_1	sāvakānaṃ pādamakkhanateladānena tādisā sukumārapādā ahesuṃ. Passasi noti passasi	661	
PA_atk-s05_03a:661_2	nu. Abhirūpatarāti visiṭṭharūpatarā. Dassanīyatarāti divasampi passantānaṃ atittikaraṇaṭṭhena	661	
PA_atk-s05_03a:661_3	passitabbatarā. Pāsādikatarāti sabbāvayavasobhāya samantato pasādāvahatarā.	661	
PA_atk-s05_03a:662_0	Kasmā pana bhagavā avassutacittaṃ āyasmantaṃ nandaṃ accharāyo olokāpesi? Sukhenevassa	662	
PA_atk-s05_03a:662_1	kilese nīharituṃ. Yathā hi kusalo vejjo ussannadosaṃ puggalaṃ tikicchanto sinehapānādinā	662	
PA_atk-s05_03a:662_2	paṭhamaṃ dose ukkiledetvā pacchā vamanavirecanehi sammadeva nīharāpeti, evaṃ vineyyadamanakusalo	662	
PA_atk-s05_03a:662_3	bhagavā ussannarāgaṃ āyasmantaṃ nandaṃ devaccharāyo dassetvā ukkiledesi ariyamaggabhesajjena	662	
PA_atk-s05_03a:662_4	anavasesato nīharitukāmoti veditabbaṃ.	662	
PA_atk-s05_03a:663_0	Paluṭṭhamakkaṭīti jhāmaṅgapaccaṅgamakkaṭī. Evameva khoti yathā sā, bhante, tumhehi	663	
PA_atk-s05_03a:663_1	mayhaṃ dassitā chinnakaṇṇanāsā paluṭṭhamakkaṭī janapadakalyāṇiṃ upādāya, evameva	663	
PA_atk-s05_03a:663_2	janapadakalyāṇī imāni pañca accharāsatāni upādāyāti attho. Pañcannaṃ accharāsatānanti	663	
PA_atk-s05_03a:663_3	upayoge sāmivacanaṃ, pañca accharāsatānīti attho. Avayavasambandhe vā etaṃ sāmivacanaṃ,	663	
PA_atk-s05_03a:663_4	tena pañcannaṃ accharāsatānaṃ rūpasampattiṃ upanidhāyāti adhippāyo. Upanidhāyāti	663	
PA_atk-s05_03a:663_5	ca samīpe ṭhapetvā, upādāyāti attho. Saṅkhyanti itthīti gaṇanaṃ. Kalabhāganti kalāyapi	663	
PA_atk-s05_03a:663_6	bhāgaṃ, ekaṃ soḷasakoṭṭhāse katvā tato ekakoṭṭhāsaṃ gahetvā soḷasadhā gaṇite tattha	663	
PA_atk-s05_03a:663_7	yo ekeko koṭṭhāso, so kalabhāgoti adhippeto, tampi kalabhāgaṃ na upetīti vadati.	663	
PA_atk-s05_03a:663_8	Upanidhinti “imāya ayaṃ sadisī”ti upamābhāvena gahetvā samīpe ṭhapanampi.	663	
PA_atk-s05_03a:664_0	Yatthāyaṃ anabhirato, taṃ brahmacariyaṃ pubbe vuttaṃ pākaṭañcāti taṃ anāmasitvā tattha	664	
PA_atk-s05_03a:664_1	abhiratiyaṃ ādarajananatthaṃ abhirama, nanda, abhirama, nandā”ti āmeḍitavasena vuttaṃ.	664	
PA_atk-s05_03a:664_2	Ahaṃ te pāṭibhogoti kasmā bhagavā tassa brahmacariyavāsaṃ icchanto abrahmacariyavāsassa	664	
PA_atk-s05_03a:664_3	pāṭibhogaṃ upagañchi? Yatthassa ārammaṇe rāgo daḷhaṃ nipati, taṃ āgantukārammaṇe	664	
PA_atk-s05_03a:664_4	saṅkāmetvā sukhena sakkā jahāpetunti pāṭibhogaṃ upagañchi. Anupubbikathāyaṃ saggakathā	664	
PA_atk-s05_03a:664_5	imassa atthassa nidassanaṃ.	664	
PA_atk-s05_03a:665_0	Assosunti kathamassosuṃ? Bhagavā hi tadā āyasmante nande vattaṃ dassetvā attano divāṭṭhānaṃ	665	
PA_atk-s05_03a:665_1	gate upaṭṭhānaṃ āgatānaṃ bhikkhūnaṃ taṃ pavattiṃ kathetvā yathā nāma kusalo puriso	665	
PA_atk-s05_03a:665_2	anikkhantaṃ āṇiṃ aññāya āṇiyā nīharitvā puna taṃ hatthādīhi sañcāletvā apaneti, evameva	665	
PA_atk-s05_03a:665_3	āciṇṇavisaye tassa rāgaṃ āgantukavisayena nīharitvā puna tadapi brahmacariyamaggahetuṃ	665	
PA_atk-s05_03a:665_4	katvā apanetukāmo “etha tumhe, bhikkhave, nandaṃ bhikkhuṃ bhatakavādena ca upakkitakavādena	665	
PA_atk-s05_03a:665_5	ca samudācarathā”ti āṇāpesi, evaṃ bhikkhū assosuṃ. Keci pana “bhagavā tathārūpaṃ	665	
PA_atk-s05_03a:665_6	iddhābhisaṅkhāraṃ abhisaṅkhāresi, yathā te bhikkhū tamatthaṃ jāniṃsū”ti vadanti.	665	
PA_atk-s05_03a:666_0	Bhatakavādenāti bhatakoti vādena. Yo hi bhatiyā kammaṃ karoti, so bhatakoti vuccati,	666	
PA_atk-s05_03a:666_1	ayampi āyasmā accharāsambhoganimittaṃ brahmacariyaṃ caranto bhatako viya hotīti vuttaṃ	666	
PA_atk-s05_03a:666_2	“bhatakavādenā”ti. Upakkitakavādenāti yo kahāpaṇādīhi kiñci kiṇāti, so upakkitakoti	666	
PA_atk-s05_03a:666_3	vuccati, ayampi āyasmā accharānaṃ hetu attano brahmacariyaṃ kiṇāti, tasmā “upakkitako”ti	666	
PA_atk-s05_03a:666_4	evaṃ vacanena. Atha vā bhagavato āṇāya accharāsambhogasaṅkhātāya bhatiyā brahmacariyavāsasaṅkhātaṃ	666	
PA_atk-s05_03a:666_5	jīvitaṃ pavattento tāya bhatiyā yāpane bhagavatā bhariyamāno viya hotīti “bhatako”ti	666	
PA_atk-s05_03a:666_6	vutto, tathā accharāsambhogasaṅkhātaṃ vikkayaṃ ādātabbaṃ katvā bhagavato āṇattiyaṃ	666	
PA_atk-s05_03a:666_7	tiṭṭhanto tena vikkayena bhagavatā upakkito viya hotīti vuttaṃ “upakkitako”ti.	666	
PA_atk-s05_03a:667_0	Aṭṭīyamānoti pīḷiyamāno dukkhāpiyamāno. Harāyamānoti lajjamāno. Jigucchamānoti pāṭikulyato	667	
PA_atk-s05_03a:667_1	dahanto. Ekoti asahāyo. Vūpakaṭṭhoti vatthukāmehi kilesakāmehi ca kāyena ceva cittena	667	
PA_atk-s05_03a:667_2	ca vūpakaṭṭho. Appamattoti kammaṭṭhāne satiṃ avijahanto. Ātāpīti kāyikacetasikavīriyātāpena	667	
PA_atk-s05_03a:667_3	ātāpavā, ātāpeti kileseti ātāpo, vīriyaṃ. Pahitattoti kāye ca jīvite ca anapekkhatāya	667	
PA_atk-s05_03a:667_4	pesitatto vissaṭṭhaattabhāvo, nibbāne vā pesitacitto. Na cirassevāti kammaṭṭhānārambhato	667	
PA_atk-s05_03a:667_5	na cireneva. Yassatthāyāti yassa atthāya. Kulaputtāti duvidhā kulaputtā jātikulaputtā	667	
PA_atk-s05_03a:667_6	ca ācārakulaputtā ca, ayaṃ pana ubhayathāpi kulaputto. Sammadevāti hetunā ca kāraṇena	667	
PA_atk-s05_03a:667_7	ca. Agārasmāti gharato. Anagāriyanti pabbajjaṃ. Kasivaṇijjādikammañhi agārassa hitanti	667	
PA_atk-s05_03a:667_8	agāriyaṃ nāma, taṃ ettha natthīti pabbajjā anagāriyāti vuccati. Pabbajantīti upagacchanti.	667	
PA_atk-s05_03a:667_9	Tadanuttaranti taṃ anuttaraṃ. Brahmacariyapariyosānanti maggabrahmacariyassa pariyosānabhūtaṃ	667	
PA_atk-s05_03a:667_10	arahattaphalaṃ. Tassa hi atthāya kulaputtā idha pabbajanti. Diṭṭheva dhammeti tasmiṃyeva	6671	
PA_atk-s05_03a:667_11	attabhāve. Sayaṃ abhiññā sacchikatvāti attanāyeva paññāya paccakkhaṃ katvā, aparappaccayena	6671	
PA_atk-s05_03a:667_12	ñatvāti attho. Upasampajja vihāsīti pāpuṇitvā sampādetvā vā vihāsi. Evaṃ viharantova	6671	
PA_atk-s05_03a:667_13	khīṇā jāti…pe… abbhaññāsīti. Iminā assa paccavekkhaṇabhūmi dassitā.	6671	
PA_atk-s05_03a:668_0	Tattha khīṇā jātīti na tāvassa atītā jāti khīṇā pubbeva khīṇattā, na anāgatā anāgatattā	668	
PA_atk-s05_03a:668_1	eva, na paccuppannā vijjamānattā. Maggassa pana abhāvitattā yā ekacatupañcavokārabhavesu	668	
PA_atk-s05_03a:668_2	ekacatupañcakkhandhappabhedā jāti uppajjeyya, sā maggassa bhāvitattā anuppādadhammataṃ	668	
PA_atk-s05_03a:668_3	āpajjanena khīṇā. Taṃ so maggabhāvanāya pahīnakilese paccavekkhitvā kilesābhāvena	668	
PA_atk-s05_03a:668_4	vijjamānampi kammaṃ āyatiṃ appaṭisandhikaṃ hotīti jānanena abbhaññāsi. Vusitanti	668	
PA_atk-s05_03a:668_5	vutthaṃ parivutthaṃ kataṃ caritaṃ, niṭṭhāpitanti attho. Brahmacariyanti maggabrahmacariyaṃ.	668	
PA_atk-s05_03a:668_6	Puthujjanakalyāṇakena hi saddhiṃ satta sekkhā brahmacariyavāsaṃ vasanti nāma, khīṇāsavo	668	
PA_atk-s05_03a:668_7	vutthavāso, tasmā so attano brahmacariyavāsaṃ paccavekkhanto “vusitaṃ brahmacariya”nti	668	
PA_atk-s05_03a:668_8	abbhaññāsi. Kataṃ karaṇīyanti catūsu saccesu catūhi maggehi pariññāpahānasacchikiriyābhāvanāvasena	668	
PA_atk-s05_03a:668_9	soḷasavidhampi kiccaṃ niṭṭhāpitaṃ. Puthujjanakalyāṇakādayo hi taṃ kiccaṃ karonti	668	
PA_atk-s05_03a:668_10	nāma, khīṇāsavo katakaraṇīyo, tasmā so attano karaṇīyaṃ paccavekkhanto “kataṃ karaṇīya”nti	6681	
PA_atk-s05_03a:668_11	abbhaññāsi. Nāparaṃ itthattāyāti “idāni puna itthabhāvāya evaṃ soḷasakiccabhāvāya	6681	
PA_atk-s05_03a:668_12	kilesakkhayāya vā maggabhāvanāya kiccaṃ me natthī”ti abbhaññāsi. Nāparaṃ itthattāyāti	6681	
PA_atk-s05_03a:668_13	vā “itthabhāvato imasmā evaṃpakārā vattamānakkhandhasantānā aparaṃ khandhasantānaṃ	6681	
PA_atk-s05_03a:668_14	mayhaṃ natthi, ime pana pañcakkhandhā pariññātā tiṭṭhanti chinnamūlakā viya rukkhā,	6681	
PA_atk-s05_03a:668_15	te carimakacittanirodhena anupādāno viya jātavedo nibbāyissanti, apaṇṇattikabhāvaṃ	6681	
PA_atk-s05_03a:668_16	gamissantī”ti abbhaññāsi. Aññataroti eko. Arahatanti bhagavato sāvakānaṃ arahantānaṃ	6681	
PA_atk-s05_03a:668_17	abbhantaro eko mahāsāvako ahosīti attho.	6681	
PA_atk-s05_03a:669_0	Aññatarā devatāti adhigatamaggā ekā brahmadevatā. Sā hi sayaṃ asekkhattā asekkhavisayaṃ	669	
PA_atk-s05_03a:669_1	abbhaññāsi. Sekkhā hi taṃ taṃ sekkhavisayaṃ, puthujjanā ca attano puthujjanavisayameva	669	
PA_atk-s05_03a:669_2	jānanti. Abhikkantāya rattiyāti parikkhīṇāya rattiyā, majjhimayāmeti attho. Abhikkantavaṇṇāti	669	
PA_atk-s05_03a:669_3	atiuttamavaṇṇā. Kevalakappanti anavasesena samantato. Obhāsetvāti attano pabhāya	669	
PA_atk-s05_03a:669_4	cando viya sūriyo viya ca jetavanaṃ ekobhāsaṃ katvā. Tenupasaṅkamīti āyasmato nandassa	669	
PA_atk-s05_03a:669_5	arahattappattiṃ viditvā pītisomanassajātā “taṃ bhagavato paṭivedessāmī”ti upasaṅkami.	669	
PA_atk-s05_03a:670_0	Āsavānaṃ khayāti ettha āsavantīti āsavā, cakkhudvārādīhi pavattantīti attho. Atha	670	
PA_atk-s05_03a:670_1	vā āgotrabhuṃ ābhavaggaṃ vā savantīti āsavā, ete dhamme etañca okāsaṃ anto karitvā	670	
PA_atk-s05_03a:670_2	pavattantīti attho. Cirapārivāsiyaṭṭhena madirādiāsavā viyāti āsavā. “Purimā, bhikkhave,	670	
PA_atk-s05_03a:670_3	koṭi na paññāyati avijjāyā”tiādivacanehi nesaṃ cirapārivāsiyatā veditabbā. Atha vā	670	
PA_atk-s05_03a:670_4	āyataṃ saṃsāradukkhaṃ savanti pasavantītipi, āsavā. Purimo cettha attho kilesesu	670	
PA_atk-s05_03a:670_5	yujjati, pacchimo kammepi. Na kevalañca kammakilesā eva āsavā, atha kho nānappakārā	670	
PA_atk-s05_03a:670_6	upaddavāpi. Tathā hi “nāhaṃ, cunda, diṭṭhadhammikānaṃyeva āsavānaṃ saṃvarāya dhammaṃ	670	
PA_atk-s05_03a:670_7	desemī”ti ettha vivādamūlabhūtā kilesā āsavāti āgatā.	670	
PA_atk-s05_03a:671	“Yena devūpapatyassa, gandhabbo vā vihaṅgamo;	67	
PA_atk-s05_03a:672	Yakkhattaṃ yena gaccheyya, manussattañca abbaje;	67	
PA_atk-s05_03a:673	Te mayhaṃ āsavā khīṇā, viddhastā vinalīkatā”ti. –	67	
PA_atk-s05_03a:674_0	Ettha tebhūmikaṃ kammaṃ avasesā ca akusalā dhammā āsavāti āgatā. “Diṭṭhadhammikānaṃ	674	
PA_atk-s05_03a:674_1	āsavānaṃ saṃvarāya, samparāyikānaṃ āsavānaṃ paṭighātāyā”ti parūpaghātavippaṭisāravadhabandhādayo	674	
PA_atk-s05_03a:674_2	ceva apāyadukkhabhūtā ca nānappakārā upaddavā.	674	
PA_atk-s05_03a:675_0	Te panete āsavā vinaye – “diṭṭhadhammikānaṃ āsavānaṃ saṃvarāya samparāyikānaṃ āsavānaṃ	675	
PA_atk-s05_03a:675_1	paṭighātāyā”ti dvidhā āgatā. Saḷāyatane “tayome, āvuso, āsavā – kāmāsavo, bhavāsavo,	675	
PA_atk-s05_03a:675_2	avijjāsavo”ti tidhā āgatā, tathā aññesu ca suttantesu. Abhidhamme teyeva diṭṭhāsavena	675	
PA_atk-s05_03a:675_3	saddhiṃ catudhā āgatā. Nibbedhikapariyāye “atthi, bhikkhave, āsavā nirayagāminiyā”tiādinā	675	
PA_atk-s05_03a:675_4	pañcadhā āgatā. Chakkanipāte “atthi, bhikkhave, āsavā saṃvarāya pahātabbā”tiādinā	675	
PA_atk-s05_03a:675_5	nayena chadhā āgatā. Sabbāsavapariyāye teyeva dassanapahātabbehi saddhiṃ sattadhā	675	
PA_atk-s05_03a:675_6	āgatā. Idha pana abhidhammanayena cattāro āsavā veditabbā.	675	
PA_atk-s05_03a:676_0	Khayāti ettha pana “yo āsavānaṃ khayo bhedo paribhedo”tiādīsu āsavānaṃ sarasabhedo	676	
PA_atk-s05_03a:676_1	āsavakkhayoti vutto. “Jānato ahaṃ, bhikkhave, passato āsavānaṃ khayaṃ vadāmī”tiādīsu	676	
PA_atk-s05_03a:676_2	āsavānaṃ āyatiṃ anuppādo āsavakkhayoti vutto.	676	
PA_atk-s05_03a:677	“Sekkhassa sikkhamānassa, ujumaggānusārino;	67	
PA_atk-s05_03a:678	Khayasmiṃ paṭhamaṃ ñāṇaṃ, tato aññā anantarā”ti. –	67	
PA_atk-s05_03a:679	Ādīsu maggo āsavakkhayoti vutto. “Āsavānaṃ khayā samaṇo hotī”tiādīsu phalaṃ.	67	
PA_atk-s05_03a:680	“Paravajjānupassissa, niccaṃ ujjhānasaññino;	68	
PA_atk-s05_03a:681	Āsavā tassa vaḍḍhanti, ārā so āsavakkhayā”ti. –	68	
PA_atk-s05_03a:682	Ādīsu nibbānaṃ. Idha pana āsavānaṃ accantakhayo anuppādo vā maggo vā “āsavānaṃ khayo”ti vutto.	68	
PA_atk-s05_03a:683_0	Anāsavanti paṭipassaddhivasena sabbaso pahīnāsavaṃ. Cetovimuttinti arahattaphalasamādhiṃ.	683	
PA_atk-s05_03a:683_1	Paññāvimuttinti arahattaphalapaññaṃ. Ubhayavacanaṃ magge viya phalepi samathavipassanānaṃ	683	
PA_atk-s05_03a:683_2	yuganandhabhāvadassanatthaṃ. Ñāṇanti sabbaññutaññāṇaṃ. Devatāya vacanasamanantarameva	683	
PA_atk-s05_03a:683_3	“kathaṃ nu kho”ti āvajjentassa bhagavato ñāṇaṃ uppajji “nandena arahattaṃ sacchikata”nti.	683	
PA_atk-s05_03a:683_4	So hi āyasmā sahāyabhikkhūhi tathā uppaṇḍiyamāno “bhāriyaṃ vata mayā kataṃ, yohaṃ	683	
PA_atk-s05_03a:683_5	evaṃ svākkhāte dhammavinaye pabbajitvā accharānaṃ paṭilābhāya satthāraṃ pāṭibhogaṃ	683	
PA_atk-s05_03a:683_6	akāsi”nti uppannasaṃvego hirottappaṃ paccupaṭṭhapetvā ghaṭento vāyamanto arahattaṃ	683	
PA_atk-s05_03a:683_7	patvā cintesi – “yaṃnūnāhaṃ bhagavantaṃ etasmā paṭissavā moceyya”nti. So bhagavantaṃ	683	
PA_atk-s05_03a:683_8	upasaṅkamitvā attano adhippāyaṃ satthu ārocesi. Tena vuttaṃ – “atha kho āyasmā nando…pe…	683	
PA_atk-s05_03a:683_9	etasmā paṭissavā”ti. Tattha paṭissavāti pāṭibhogappaṭissavā, “accharānaṃ paṭilābhāya	683	
PA_atk-s05_03a:683_10	ahaṃ paṭibhūto”ti paṭiññāya.	6831	
PA_atk-s05_03a:684_0	Athassa bhagavā “yasmā tayā aññā ārādhitāti ñātametaṃ mayā, devatāpi me ārocesi,	684	
PA_atk-s05_03a:684_1	tasmā nāhaṃ paṭissavā idāni mocetabbo arahattappattiyāva mocitattā”ti āha. Tena vuttaṃ	684	
PA_atk-s05_03a:684_2	“yadeva kho te nandā”tiādi. Tattha yadevāti yadā eva. Teti tava. Muttoti pamutto.	684	
PA_atk-s05_03a:684_3	Idaṃ vuttaṃ hoti – yasmiṃyeva kāle āsavehi tava cittaṃ vimuttaṃ, atha anantaramevāhaṃ	684	
PA_atk-s05_03a:684_4	tato pāṭibhogato muttoti.	684	
PA_atk-s05_03a:685_0	Sopi āyasmā vipassanākāleyeva “yadevāhaṃ indriyāsaṃvaraṃ nissāya imaṃ vippakāraṃ	685	
PA_atk-s05_03a:685_1	patto, tameva suṭṭhu niggahessāmī”ti ussāhajāto balavahirottappo tattha ca katādhikārattā	685	
PA_atk-s05_03a:685_2	indriyasaṃvare ukkaṭṭhapaṭipadampi agamāsi. Vuttañhetaṃ –	685	
PA_atk-s05_03a:686_0	“Sace, bhikkhave, nandassa puratthimā disā āloketabbā hoti, sabbaṃ cetaso samannāharitvā	686	
PA_atk-s05_03a:686_1	nando puratthimaṃ disaṃ āloketi ‘evaṃ me puratthimaṃ disaṃ ālokayato na abhijjhādomanassā	686	
PA_atk-s05_03a:686_2	pāpakā akusalā dhammā anvāssaveyyu’nti, itiha tattha sampajāno hoti.	686	
PA_atk-s05_03a:687_0	“Sace, bhikkhave, nandassa pacchimā…pe… uttarā… dakkhiṇā… uddhaṃ… adho… anudisā āloketabbā	687	
PA_atk-s05_03a:687_1	hoti, sabbaṃ cetaso samannāharitvā nando anudisaṃ āloketi ‘evaṃ me…pe… sampajāno hotī”’ti.	687	
PA_atk-s05_03a:688	Teneva taṃ āyasmantaṃ satthā “etadaggaṃ, bhikkhave, mama sāvakānaṃ bhikkhūnaṃ indriyesu guttadvārānaṃ yadidaṃ nando”ti etadagge ṭhapesi.	68	
PA_atk-s05_03a:689	Etamatthaṃ viditvāti etaṃ āyasmato nandassa sabbāsave khepetvā sukhādīsu tādibhāvappattisaṅkhātaṃ atthaṃ sabbākārato viditvā. Imaṃ udānanti tadatthavibhāvanaṃ imaṃ udānaṃ udānesi.	68	
PA_atk-s05_03a:690_0	Tattha yassa nittiṇṇo paṅkoti yena ariyapuggalena ariyamaggasetunā sabbo diṭṭhipaṅko	690	
PA_atk-s05_03a:690_1	saṃsārapaṅko eva vā nibbānapāragamanena tiṇṇo. Maddito kāmakaṇḍakoti yena sattānaṃ	690	
PA_atk-s05_03a:690_2	vijjhanato. “Kāmakaṇḍako”ti laddhanāmo sabbo kilesakāmo sabbo kāmavisūko aggañāṇadaṇḍena	690	
PA_atk-s05_03a:690_3	maddito bhaggo anavasesato mathito. Mohakkhayaṃ anuppattoti evaṃbhūto ca dukkhādivisayassa	690	
PA_atk-s05_03a:690_4	sabbassa sammohassa khepanena mohakkhayaṃ patto, arahattaphalaṃ nibbānañca anuppatto.	690	
PA_atk-s05_03a:690_5	Sukhadukkhesu na vedhatī sa bhikkhūti so bhinnakileso bhikkhu iṭṭhārammaṇasamāyogato	690	
PA_atk-s05_03a:690_6	uppannesu sukhesu aniṭṭhārammaṇasamāyogato uppannesu dukkhesu ca na vedhati na kampati,	690	
PA_atk-s05_03a:690_7	taṃ nimittaṃ cittavikāraṃ nāpajjati. “Sukhadukkhesū”ti ca desanāmattaṃ, sabbesupi	690	
PA_atk-s05_03a:690_8	lokadhammesu na vedhatīti veditabbaṃ.	690	
PA_atk-s05_03a:691	Dutiyasuttavaṇṇanā niṭṭhitā.	69	
PA_atk-s05_03a:692	3. Yasojasuttavaṇṇanā	69	
PA_atk-s05_03a:693	23. Tatiye yasojappamukhānīti ettha yasojoti tassa therassa nāmaṃ, taṃ pubbaṅgamaṃ katvā pabbajitattā vicaraṇato ca tāni pañca bhikkhusatāni “yasojappamukhānī”ti vuttāni.	69	
PA_atk-s05_03a:694_0	Tesaṃ ayaṃ pubbayogo – atīte kira kassapadasabalassa sāsane aññataro bhikkhu āraññako	694	
PA_atk-s05_03a:694_1	araññe piṭṭhipāsāṇe katapaṇṇakuṭiyaṃ viharati. Tasmiñca samaye pañcasatā corā gāmaghātakādīni	694	
PA_atk-s05_03a:694_2	katvā corikāya jīvantā corakammaṃ katvā janapadamanussehi anubaddhā palāyamānā araññaṃ	694	
PA_atk-s05_03a:694_3	pavisitvā tattha kiñci gahaṇaṃ vā paṭisaraṇaṃ vā apassantā avidūre taṃ bhikkhuṃ pāsāṇe	694	
PA_atk-s05_03a:694_4	nisinnaṃ disvā vanditvā taṃ pavattiṃ ācikkhitvā “amhākaṃ, bhante, paṭisaraṇaṃ hothā”ti	694	
PA_atk-s05_03a:694_5	yāciṃsu. Thero “tumhākaṃ sīlasadisaṃ paṭisaraṇaṃ natthi, sabbe pañca sīlāni samādiyathā”ti	694	
PA_atk-s05_03a:694_6	āha. Te “sādhū”ti sampaṭicchitvā sīlāni samādiyiṃsu. Thero “tumhe idāni sīlesu patiṭṭhitā,	694	
PA_atk-s05_03a:694_7	attano jīvitaṃ vināsayantesupi mā manaṃ padosayitthā”ti kakacūpamavidhiṃ ācikkhi.	694	
PA_atk-s05_03a:694_8	Te “sādhū”ti sampaṭicchiṃsu. Atha te jānapadā taṃ sampattā ito cito ca gavesantā	694	
PA_atk-s05_03a:694_9	te core disvā sabbeva jīvitā voropesuṃ. Te tesu manopadosamattampi akatvā akkhaṇḍasīlā	694	
PA_atk-s05_03a:694_10	kālaṃ katvā kāmāvacaradevesu nibbattiṃsu. Tesu jeṭṭhacoro jeṭṭhadevaputto ahosi,	6941	
PA_atk-s05_03a:694_11	itare tasseva parivārā.	6941	
PA_atk-s05_03a:695_0	Te aparāparaṃ saṃsarantā ekaṃ buddhantaraṃ devaloke khepetvā amhākaṃ bhagavato kāle	695	
PA_atk-s05_03a:695_1	devalokato cavitvā jeṭṭhadevaputto sāvatthinagaradvāre kevaṭṭagāme pañcasatakulagāmajeṭṭhakassa	695	
PA_atk-s05_03a:695_2	kevaṭṭassa putto hutvā nibbatti, yasojotissa nāmaṃ akaṃsu. Itarepi avasesakevaṭṭānaṃ	695	
PA_atk-s05_03a:695_3	puttā hutvā nibbattiṃsu. Te pubbasannivāsena sabbepi sahāyakā hutvā sahapaṃsukīḷitaṃ	695	
PA_atk-s05_03a:695_4	kīḷantā anupubbena vayappattā ahesuṃ, yasojo tesaṃ aggo ahosi. Te sabbeva ekato hutvā	695	
PA_atk-s05_03a:695_5	jālāni gahetvā naditaḷākādīsu macche bandhantā vicaranti.	695	
PA_atk-s05_03a:696_0	Athekadivasaṃ aciravatiyā nadiyā jāle khitte suvaṇṇavaṇṇo maccho antojāle pāvisi.	696	
PA_atk-s05_03a:696_1	Taṃ disvā sabbepi kevaṭṭā “amhākaṃ puttā macche bandhantā suvaṇṇavaṇṇaṃ macchaṃ bandhiṃsū”ti	696	
PA_atk-s05_03a:696_2	haṭṭhatuṭṭhā ahesuṃ. Atha te pañcasatāpi sahāyakā macchaṃ nāvāya pakkhipitvā nāvaṃ	696	
PA_atk-s05_03a:696_3	ukkhipitvā rañño dassesuṃ. Rājā taṃ disvā “bhagavā etassa suvaṇṇavaṇṇakāraṇaṃ jānissatī”ti	696	
PA_atk-s05_03a:696_4	macchaṃ gāhāpetvā bhagavato dassesi. Satthā “ayaṃ kassapasammāsambuddhassa sāsane	696	
PA_atk-s05_03a:696_5	osakkamāne pabbajitvā micchā paṭipajjanto sāsanaṃ osakkāpetvā niraye nibbatto ekaṃ	696	
PA_atk-s05_03a:696_6	buddhantaraṃ niraye paccitvā tato cuto aciravatiyaṃ maccho hutvā nibbatto”ti vatvā	696	
PA_atk-s05_03a:696_7	tassa mātubhaginīnañca niraye nibbattabhāvaṃ, tassa bhātikattherassa parinibbutabhāvañca	696	
PA_atk-s05_03a:696_8	teneva kathāpetvā imissā aṭṭhuppattiyā kapilasuttaṃ desesi.	696	
PA_atk-s05_03a:697_0	Satthu desanaṃ sutvā te pañcasatā kevaṭṭaputtā saṃvegajātā hutvā bhagavato santike	697	
PA_atk-s05_03a:697_1	pabbajitvā, upasampannā hutvā vivekavāsaṃ vasantā bhagavantaṃ dassanāya āgamaṃsu.	697	
PA_atk-s05_03a:697_2	Tena vuttaṃ – “tena kho pana samayena yasojappamukhāni pañcamattāni bhikkhusatānī”tiādi.	697	
PA_atk-s05_03a:698_0	Tattha tedhāti te idha. Nevāsikehīti nibaddhavāsaṃ vasamānehi. Paṭisammodamānāti	698	
PA_atk-s05_03a:698_1	nevāsikabhikkhūhi “kaccāvuso, khamanīya”ntiādinā paṭisanthāravasena sammodanāya katāya	698	
PA_atk-s05_03a:698_2	“āmāvuso, khamanīya”ntiādinā, puna sammodamānā tehi saddhiṃ samappavattamodā. Senāsanāni	698	
PA_atk-s05_03a:698_3	paññāpayamānāti ācariyupajjhāyānaṃ attano ca pāpuṇakāni senāsanāni pucchitvā tehi	698	
PA_atk-s05_03a:698_4	nevāsikehi tesaṃ “idaṃ tumhākaṃ ācariyānaṃ, idaṃ tumhākaṃ upajjhāyānaṃ, idaṃ tumhākaṃ	698	
PA_atk-s05_03a:698_5	pāpuṇātī”ti senāsanāni saṃvidhāpetvā attanā ca tattha gantvā, dvārakavāṭāni vivaritvā,	698	
PA_atk-s05_03a:698_6	mañcapīṭhakaṭasārakādīni nīharitvā papphoṭetvā yathāṭhānaṃ ṭhapanādivasena paññāpentā ca.	698	
PA_atk-s05_03a:699_0	Pattacīvarāni paṭisāmayamānāti, “bhante, imaṃ me pattaṃ ṭhapetha, idaṃ cīvaraṃ, idaṃ	699	
PA_atk-s05_03a:699_1	thālakaṃ, idaṃ udakatumbaṃ, idaṃ me kattarayaṭṭhi”nti evaṃ samaṇaparikkhāraṃ saṃgopayamānā.	699	
PA_atk-s05_03a:699_2	Uccāsaddā mahāsaddāti uddhaṃ gataṭṭhena ucco saddo yesante uccāsaddā akārassa ākāraṃ	699	
PA_atk-s05_03a:699_3	katvā. Samantato patthaṭaṭṭhena mahanto saddo yesante mahāsaddā. Kevaṭṭā maññe macchavilopeti	699	
PA_atk-s05_03a:699_4	kevaṭṭā viya macchavilumpane. Yathā nāma kevaṭṭā udake vaṭṭanato macchaggahaṇatthaṃ	699	
PA_atk-s05_03a:699_5	pavattanato “kevaṭṭā”ti laddhanāmā macchabandhā macchaggahaṇatthaṃ jale jālaṃ pakkhipitvā	699	
PA_atk-s05_03a:699_6	“paviṭṭho na paviṭṭho, gahito na gahito”tiādinā uccāsaddamahāsaddā honti. Yathā ca	699	
PA_atk-s05_03a:699_7	te macchapacchiādīni ṭhapitaṭṭhāne mahājane gantvā “mayhaṃ ekaṃ macchaṃ detha, mayhaṃ	699	
PA_atk-s05_03a:699_8	ekaṃ macchaphālaṃ detha, amukassa dinno mahanto, mayhaṃ khuddako”tiādīni vatvā vilumpamāne	699	
PA_atk-s05_03a:699_9	tesaṃ paṭisedhanādivasena uccāsaddamahāsaddā ca honti, evamete bhikkhūti dasseti.	699	
PA_atk-s05_03a:699_10	Teteti te ete. Kiṃnūti kissa nu, kimatthaṃ nūti attho. Temeti te ime. Paṇāmemīti	6991	
PA_atk-s05_03a:699_11	nīharāmi. Voti tumhe. Na vo mama santike vatthabbanti tumhehi mayhaṃ santike na vasitabbaṃ.	6991	
PA_atk-s05_03a:699_12	Ye tumhe mādisassa buddhassa vasanaṭṭhānaṃ āgantvā evaṃ mahāsaddaṃ karotha, attano	6991	
PA_atk-s05_03a:699_13	dhammatāya vasantā kiṃ nāma sāruppaṃ karissatha, tumhādisānaṃ mama santike vasanakiccaṃ	6991	
PA_atk-s05_03a:699_14	natthīti dīpeti. Evaṃ paṇāmitesu ca bhagavatā tesu ekabhikkhupi “bhagavā tumhe mahāsaddamattakena	6991	
PA_atk-s05_03a:699_15	amhe paṇāmethā”ti vā aññaṃ vā kiñci paṭivacanaṃ avatvā buddhagāravena sabbe bhagavato	6991	
PA_atk-s05_03a:699_16	vacanaṃ sampaṭicchantā “evaṃ, bhante”ti vatvā nikkhamiṃsu. Evaṃ pana tesaṃ ahosi	6991	
PA_atk-s05_03a:699_17	“mayaṃ satthāraṃ passissāma, dhammaṃ sossāma, satthu santike vasissāmāti āgatā, evarūpassa	6991	
PA_atk-s05_03a:699_18	pana garuno satthu santikaṃ āgantvā mahāsaddaṃ karimhā, amhākameva dosoyaṃ, paṇāmitamhā	6991	
PA_atk-s05_03a:699_19	tato, na laddhaṃ satthu santike vatthuṃ, samantapāsādikaṃ suvaṇṇavaṇṇaṃ sarīraṃ oloketuṃ,	6991	
PA_atk-s05_03a:699_20	madhurassarena desitaṃ dhammaṃ sotu”nti. Te balavadomanassajātā hutvā pakkamiṃsu.	6992	
PA_atk-s05_03a:700_0	Saṃsāmetvāti suguttaṃ katvā. Vajjīti evaṃnāmako janapado, vajjī nāma jānapadino rājakumārā,	700	
PA_atk-s05_03a:700_1	tesaṃ nivāso ekopi janapado ruḷhīvasena “vajjī”tveva vuccati. Tena vuttaṃ “vajjīsū”ti.	700	
PA_atk-s05_03a:700_2	Vaggumudāti evaṃnāma lokassa puññasammatā ekā nadī. “Vaggamudā”tipi pāṭho. Atthakāmenāti	700	
PA_atk-s05_03a:700_3	kiñci payojanaṃ anapekkhitvā atthameva icchantena. Hitesināti atthaṃ icchantena,	700	
PA_atk-s05_03a:700_4	“kinti me sāvakā vaṭṭadukkhā parimucceyyu”nti tassa atthasaṅkhātassa atthassa vā	700	
PA_atk-s05_03a:700_5	hetubhūtassa hitassa esanasīlena. Tato eva attano sarīrakhedaṃ agaṇetvā dūrepi veneyyasantikaṃ	700	
PA_atk-s05_03a:700_6	gantvā anukampanato anukampakena. Tameva anukampaṃ upādāya mayaṃ paṇāmitā, na attano	700	
PA_atk-s05_03a:700_7	veyyāvaccādipaccāsīsāya. Yasmā dhammagaruno buddhā bhagavanto sammāpaṭipattiyāva	700	
PA_atk-s05_03a:700_8	pūjetabbā, ye uccāsaddakaraṇamattepi paṇāmenti, tasmā handa mayaṃ, āvuso, tathā vihāraṃ	700	
PA_atk-s05_03a:700_9	kappema sabbattha satisampajaññayogena apaṇṇakappaṭipadaṃ pūrentā yathāgahitakammaṭṭhānaṃ	700	
PA_atk-s05_03a:700_10	matthakaṃ pāpentā catuiriyāpathavihāraṃ kappema viharāma. Yathā no viharatanti yathā	7001	
PA_atk-s05_03a:700_11	amhesu viharantesu, bhagavā attamano assa, sammāpaṭipattiyā pūjāya ārādhito bhaveyyāti attho.	7001	
PA_atk-s05_03a:701_0	Tenevantaravassenāti tasmiṃyeva antaravasse mahāpavāraṇaṃ anatikkamitvāva. Sabbeva	701	
PA_atk-s05_03a:701_1	tisso vijjā sacchākaṃsūti sabbeyeva te pañcasatā bhikkhū pubbenivāsānussatiñāṇaṃ	701	
PA_atk-s05_03a:701_2	dibbacakkhuñāṇaṃ āsavakkhayañāṇanti imā tisso pubbenivutthakkhandhappaṭicchādakamohakkhandhādīnaṃ	701	
PA_atk-s05_03a:701_3	vinivijjhanaṭṭhena vijjā attapaccakkhā akaṃsu. Lokiyābhiññāsu imāyeva dve abhiññā	701	
PA_atk-s05_03a:701_4	āsavakkhayañāṇassa bahūpakārā, na tathā dibbasotacetopariyaiddhividhañāṇānīti dassanatthaṃ	701	
PA_atk-s05_03a:701_5	vijjattayamevettha tesaṃ bhikkhūnaṃ adhigamadassanavasena uddhaṭaṃ. Tathā hi verañjasutte	701	
PA_atk-s05_03a:701_6	bhagavā verañjabrāhmaṇassa attano adhigamaṃ dassento vijjattayameva desesi, na dibbasotañāṇādīnaṃ	701	
PA_atk-s05_03a:701_7	abhāvato. Evaṃ tesampi bhikkhūnaṃ vijjamānānipi dibbasotañāṇādīni na uddhaṭāni. Chaḷabhiññā	701	
PA_atk-s05_03a:701_8	hi te bhikkhū. Evañca katvā “vaggumudāya nadiyā tīre antarahitā mahāvane kūṭāgārasālāyaṃ	701	
PA_atk-s05_03a:701_9	bhagavato sammukhe pāturahesu”nti tesaṃ bhikkhūnaṃ iddhivaḷañjanaṃ vakkhati.	701	
PA_atk-s05_03a:702_0	Yathābhirantanti yathābhiratiṃ yathājjhāsayaṃ. Buddhānañhi ekasmiṃ ṭhāne vasantānaṃ	702	
PA_atk-s05_03a:702_1	chāyūdakavipattiṃ vā aphāsukasenāsanaṃ vā manussānaṃ assaddhādibhāvaṃ vā āgamma anabhirati	702	
PA_atk-s05_03a:702_2	nāma natthi, tesaṃ sampattiyā “phāsuṃ viharāmā”ti ciravihāropi natthi. Yattha pana	702	
PA_atk-s05_03a:702_3	bhagavati viharante manussā saraṇesu vā patiṭṭhahanti, sīlāni vā samādiyanti pabbajanti,	702	
PA_atk-s05_03a:702_4	sotāpattimaggādīni vā pāpuṇanti, satthā tāsu sampattīsu tesaṃ patiṭṭhāpanatthaṃ vasati,	702	
PA_atk-s05_03a:702_5	tadabhāve pakkamati. Tadā hi sāvatthiyaṃ kattabbabuddhakiccaṃ nāhosi. Tena vuttaṃ	702	
PA_atk-s05_03a:702_6	– “atha kho bhagavā sāvatthiyaṃ yathābhirantaṃ viharitvā yena vesālī tena cārikaṃ pakkāmī”ti.	702	
PA_atk-s05_03a:703_0	Cārikaṃ caramānoti addhānagamanaṃ gacchanto. Cārikā ca nāmesā bhagavato duvidhā turitacārikā	703	
PA_atk-s05_03a:703_1	aturitacārikāti. Tattha dūrepi bodhaneyyapuggalaṃ disvā tassa bodhanatthaṃ sahasā	703	
PA_atk-s05_03a:703_2	gamanaṃ turitacārikā nāma, sā mahākassapapaccuggamanādīsu daṭṭhabbā. Yā pana gāmanigamarājadhānīpaṭipāṭiyā	703	
PA_atk-s05_03a:703_3	devasikaṃ yojanaddhayojanavasena piṇḍapātacariyādīhi lokaṃ anuggaṇhanto gacchati,	703	
PA_atk-s05_03a:703_4	ayaṃ aturitacārikā nāma, ayameva idhādhippetā. Tadavasarīti tena avasari, taṃ vā	703	
PA_atk-s05_03a:703_5	avasari, tattha avasari, pāvisīti attho.	703	
PA_atk-s05_03a:704_0	Tatrāti tassaṃ. Sudanti nipātamattaṃ. Vesāliyanti tikkhattuṃ visālībhūtattā “vesālī”ti	704	
PA_atk-s05_03a:704_1	laddhanāme licchavirājūnaṃ nagare. Mahāvaneti mahāvanaṃ nāma sayaṃjātaṃ aropimaṃ	704	
PA_atk-s05_03a:704_2	saparicchedaṃ mahantaṃ vanaṃ. Kapilavatthusāmantā pana mahāvanaṃ himavantena saha	704	
PA_atk-s05_03a:704_3	ekābaddhaṃ aparicchedaṃ hutvā mahāsamuddaṃ āhacca ṭhitaṃ. Idaṃ tādisaṃ na hoti, saparicchedaṃ	704	
PA_atk-s05_03a:704_4	mahantaṃ vananti mahāvanaṃ. Kūṭāgārasālāyanti tasmiṃ mahāvane bhagavantaṃ uddissa	704	
PA_atk-s05_03a:704_5	kate ārāme kūṭāgāraṃ anto katvā haṃsavaṭṭakacchannena katā sabbākārasampannā buddhassa	704	
PA_atk-s05_03a:704_6	bhagavato gandhakuṭi kūṭāgārasālā nāma, tassaṃ kūṭāgārasālāyaṃ. Vaggumudātīriyānanti	704	
PA_atk-s05_03a:704_7	vaggumudātīravāsīnaṃ. Cetasā ceto paricca manasi karitvāti attano cittena tesaṃ cittaṃ	704	
PA_atk-s05_03a:704_8	paricchijja manasi karitvā, cetopariyañāṇena vā sabbaññutaññāṇena vā tehi adhigatavisesaṃ jānitvāti attho.	704	
PA_atk-s05_03a:705_0	Ālokajātā viyāti sañjātālokā viya. Itaraṃ tasseva vevacanaṃ, candasahassasūriyasahassehi	705	
PA_atk-s05_03a:705_1	obhāsitā viyāti attho. Yasmā te yasojappamukhā pañcasatā bhikkhū sabbaso avijjandhakāravidhamanena	705	
PA_atk-s05_03a:705_2	ālokabhūtā obhāsabhūtā hutvā viharanti, tasmā bhagavā tehi ṭhitadisāya “ālokajātā	705	
PA_atk-s05_03a:705_3	viya me, ānanda, esā disā”tiādinā vaṇṇabhaṇanāpadesena te bhikkhū pasaṃsati. Tena	705	
PA_atk-s05_03a:705_4	vuttaṃ – “yassaṃ disāyaṃ vaggumudātīriyā bhikkhū viharantī”ti. Appaṭikūlāti na paṭikūlā,	705	
PA_atk-s05_03a:705_5	manāpā manoharāti attho. Yasmiñhi padese sīlādiguṇasampannā mahesino viharanti, taṃ	705	
PA_atk-s05_03a:705_6	kiñcāpi ukkūlavikūlavisamaduggākāraṃ, atha kho manuññaṃ ramaṇīyameva. Vuttañhetaṃ –	705	
PA_atk-s05_03a:706	“Gāme vā yadi vāraññe, ninne vā yadi vā thale;	70	
PA_atk-s05_03a:707	Yattha arahanto viharanti, taṃ bhūmirāmaṇeyyaka”nti. ;	70	
PA_atk-s05_03a:708_0	Pahiṇeyyāsīti peseyyāsi. Satthā āyasmantānaṃ dassanakāmoti tesaṃ bhikkhūnaṃ santike	708	
PA_atk-s05_03a:708_1	paheṇākāradassanaṃ. Iti bhagavā yadatthaṃ te bhikkhū paṇāmesi, tamatthaṃ matthakappattaṃ	708	
PA_atk-s05_03a:708_2	disvā āraddhacitto tesaṃ dassanakāmataṃ therassa ārocesi. Evaṃ kirassa ahosi “ahaṃ	708	
PA_atk-s05_03a:708_3	ime uccāsaddamahāsaddakaraṇe paṇāmessāmi, atha te bhadro assājānīyo viya kasābhighātena,	708	
PA_atk-s05_03a:708_4	tena coditā saṃvegappattā mamārādhanatthaṃ araññaṃ pavisitvā ghaṭentā vāyamantā khippameva	708	
PA_atk-s05_03a:708_5	arahattaṃ sacchikarissantī”ti. Idāni te aggaphalappatte disvā tāya arahattappattiyā	708	
PA_atk-s05_03a:708_6	ārādhitacitto tesaṃ dassanakāmo hutvā evaṃ dhammabhaṇḍāgārikaṃ āṇāpesi.	708	
PA_atk-s05_03a:709_0	So bhikkhūti ānandattherena tathā āṇatto chaḷabhiñño eko bhikkhu. Pamukheti sammukhe.	709	
PA_atk-s05_03a:709_1	Āneñjasamādhināti catutthajjhānapādakena aggaphalasamādhinā, “arūpajjhānapādakenā”tipi	709	
PA_atk-s05_03a:709_2	vadanti. “Āneñjena samādhinā”tipi pāṭho. Kasmā pana bhagavā tesaṃ bhikkhūnaṃ āgamanaṃ	709	
PA_atk-s05_03a:709_3	jānanto paṭisanthāraṃ akatvā samāpattiṃyeva samāpajji? Tesaṃ attanā samāpannasamāpattiṃ	709	
PA_atk-s05_03a:709_4	jānitvā samāpajjanatthaṃ, tesaṃ pubbe paṇāmitānaṃ idāni attanā samānasambhogadassanatthaṃ,	709	
PA_atk-s05_03a:709_5	ānubhāvadīpanatthaṃ, vinā vacībhedena aññabyākaraṇadīpanatthañca. Apare panāhu “pubbe	709	
PA_atk-s05_03a:709_6	paṇāmitānaṃ idāni attano santikaṃ āgatānaṃ anuttarasukhuppādanena anaññasādhāraṇapaṭisanthārakaraṇattha”nti.	709	
PA_atk-s05_03a:709_7	Tepi āyasmanto bhagavato ajjhāsayaṃ ñatvā taṃyeva samāpattiṃ samāpajjiṃsu. Tena vuttaṃ	709	
PA_atk-s05_03a:709_8	– “katamena nu kho bhagavā vihārena etarahi viharatī”tiādi.	709	
PA_atk-s05_03a:710_0	Ettha ca rūpāvacaracatutthajjhānaṃ kosajjādīnaṃ pāripantikadhammānaṃ suvidūrabhāvato	710	
PA_atk-s05_03a:710_1	iddhiyā mūlabhūtehi anoṇamanādīhi soḷasahi vodānadhammehi samannāgamanato āneñjappattaṃ	710	
PA_atk-s05_03a:710_2	sayaṃ aniñjanaṭṭhena āneñjanti vuccati. Vuttañhetaṃ –	710	
PA_atk-s05_03a:711_0	“Anoṇataṃ cittaṃ kosajje na iñjatīti āneñjaṃ. Anuṇṇataṃ cittaṃ uddhacce na iñjatīti	711	
PA_atk-s05_03a:711_1	āneñjaṃ. Anabhirataṃ cittaṃ rāge na iñjatīti āneñjaṃ. Anapanataṃ cittaṃ byāpāde na	711	
PA_atk-s05_03a:711_2	iñjatīti āneñjaṃ. Anissitaṃ cittaṃ diṭṭhiyā na iñjatīti āneñjaṃ. Appaṭibaddhaṃ cittaṃ	711	
PA_atk-s05_03a:711_3	chandarāge na iñjatīti āneñjaṃ. Vippamuttaṃ cittaṃ kāmarāge na iñjatīti āneñjaṃ.	711	
PA_atk-s05_03a:711_4	Visaṃyuttaṃ cittaṃ kilese na iñjatīti āneñjaṃ. Vimariyādikataṃ cittaṃ kilesamariyādāya	711	
PA_atk-s05_03a:711_5	na iñjatīti āneñjaṃ. Ekattagataṃ cittaṃ nānattakilese na iñjatīti āneñjaṃ. Saddhāya	711	
PA_atk-s05_03a:711_6	pariggahitaṃ cittaṃ assaddhiye na iñjatīti āneñjaṃ. Vīriyena pariggahitaṃ cittaṃ	711	
PA_atk-s05_03a:711_7	kosajje na iñjatīti āneñjaṃ. Satiyā pariggahitaṃ cittaṃ pamāde na iñjatīti āneñjaṃ.	711	
PA_atk-s05_03a:711_8	Samādhinā pariggahitaṃ cittaṃ uddhacce na iñjatīti āneñjaṃ. Paññāya pariggahitaṃ	711	
PA_atk-s05_03a:711_9	cittaṃ avijjāya na iñjatīti āneñjaṃ. Obhāsagataṃ cittaṃ avijjandhakāre na iñjatīti āneñja”nti.	711	
PA_atk-s05_03a:712_0	Rūpāvacaracatutthajjhānameva ca rūpavirāgabhāvanāvasena pavattitaṃ, ārammaṇavibhāgena	712	
PA_atk-s05_03a:712_1	catubbidhaṃ arūpāvacarajjhānanti etesaṃ pañcannaṃ jhānānaṃ āneñjavohāro. Tesaṃ yaṃ	712	
PA_atk-s05_03a:712_2	kiñci pādakaṃ katvā samāpannā arahattaphalasamāpatti āneñjasamādhīti porāṇā.	712	
PA_atk-s05_03a:713_0	Abhikkantāyāti atītāya. Nikkhanteti niggate, apagateti attho. Tuṇhī ahosīti bhagavā	713	
PA_atk-s05_03a:713_1	ariyena tuṇhībhāvena tuṇhī ahosi. Uddhaste aruṇeti uggate aruṇe, aruṇo nāma puratthimadisāya	713	
PA_atk-s05_03a:713_2	sūriyodayato puretarameva uṭṭhitobhāso. Nandimukhiyāti rattiyā aruṇassa uggatattā	713	
PA_atk-s05_03a:713_3	eva aruṇappabhāya sūriyālokūpajīvino satte nandāpanamukhiyā viya rattiyā jātāya,	713	
PA_atk-s05_03a:713_4	vibhāyamānāyāti attho.	713	
PA_atk-s05_03a:714_0	Tamhā samādhimhā vuṭṭhahitvāti yathāparicchedaṃ tato āneñjasamādhito arahattaphalasamāpattito	714	
PA_atk-s05_03a:714_1	uṭṭhāya. Sace kho tvaṃ, ānanda, jāneyyāsīti bhagavā “ime ca bhikkhū ettakaṃ kālaṃ	714	
PA_atk-s05_03a:714_2	iminā nāma samāpattisukhena vītināmentī”ti, ānanda, yadi tvaṃ jāneyyāsi. Ettakampi	714	
PA_atk-s05_03a:714_3	te nappaṭibhāseyyāti lokiyapaṭisammodanaṃ sandhāya yadidaṃ te “abhikkantā, bhante,	714	
PA_atk-s05_03a:714_4	rattī”tiādinā tikkhattuṃ paṭibhānaṃ upaṭṭhitaṃ, tayidaṃ ettakampi te na upaṭṭhaheyya.	714	
PA_atk-s05_03a:714_5	Yasmā ca kho tvaṃ, ānanda, sekkho asekkhaṃ samāpattivihāraṃ na jānāsi, tasmā maṃ	714	
PA_atk-s05_03a:714_6	imesaṃ bhikkhūnaṃ lokiyapaṭisammodanaṃ kāretuṃ ussukkaṃ āpajji. Ahaṃ pana imehi bhikkhūhi	714	
PA_atk-s05_03a:714_7	saddhiṃ lokuttarapaṭisammodaneneva tiyāmarattiṃ vītināmesinti dassento bhagavā āha	714	
PA_atk-s05_03a:714_8	– “ahañca, ānanda, imāni ca pañca bhikkhusatāni sabbeva āneñjasamādhinā nisīdimhā”ti.	714	
PA_atk-s05_03a:715_0	Etamatthaṃ viditvāti etaṃ tesaṃ bhikkhūnaṃ attanā samaṃ āneñjasamādhisamāpajjanasamatthatāsaṅkhātaṃ	715	
PA_atk-s05_03a:715_1	vasībhāvatthaṃ sabbākārato viditvā. Imaṃ udānanti imaṃ tesaṃ bhikkhūnaṃ anavasesarāgādippahānasaṃsiddhitādisabhāvadīpanaṃ udānaṃ udānesi.	715	
PA_atk-s05_03a:716_0	Tattha yassa jito kāmakaṇḍakoti kusalapakkhavijjhanaṭṭhena kaṇḍakabhūto kilesakāmo	716	
PA_atk-s05_03a:716_1	yena ariyapuggalena anavasesaṃ jito pahīno, etenassa anunayābhāvaṃ dasseti. “Gāmakaṇṭako”tipi	716	
PA_atk-s05_03a:716_2	pāṭho. Tassattho – gāme kaṇṭako kaṇṭakaṭṭhāniyo sakalo vatthukāmo yassa jitoti. Jayo	716	
PA_atk-s05_03a:716_3	cassa tappaṭibaddhachandarāgappahāneneva veditabbo, tena tesaṃ anāgāmimaggo vutto	716	
PA_atk-s05_03a:716_4	hoti. Akkoso ca jitoti sambandho. Vadho ca bandhanañcāti etthāpi eseva nayo. Tesu	716	
PA_atk-s05_03a:716_5	akkosajayena vacīduccaritābhāvo, itarena kāyaduccaritābhāvo dassito. Tena taṃnimittakassa	716	
PA_atk-s05_03a:716_6	byāpādassa anavasesappahānena tatiyamaggo vutto hoti. Atha vā akkosādijayavacanena	716	
PA_atk-s05_03a:716_7	tatiyamaggo vutto hoti, akkosādīnaṃ accantakhamanaṃ tattha pakāsitaṃ hoti, ubhayathāpi	716	
PA_atk-s05_03a:716_8	nesaṃ virodhābhāvaṃ dasseti. Pabbato viya so ṭhito anejoti ejā vuccati calanakilesaparipantho,	716	
PA_atk-s05_03a:716_9	ejāhetūnaṃ avasesakilesānaṃ abhāvena anejo, anejattāyeva sabbakilesehi paravādavātehi	716	
PA_atk-s05_03a:716_10	ca akampanīyattā ṭhito ekagghanapabbatasadiso. Sukhadukkhesu na vedhati sa bhikkhūti	7161	
PA_atk-s05_03a:716_11	so bhinnakileso bhikkhu sukhadukkhanimittaṃ na kampatīti heṭṭhā vuttanayeneva attho	7161	
PA_atk-s05_03a:716_12	veditabbo. Iti bhagavā tesaṃ pañcasatānaṃ bhikkhūnaṃ arahattādhigamena tādibhāvappattiṃ	7161	
PA_atk-s05_03a:716_13	ekajjhaṃ katvā ekapuggalādhiṭṭhānaṃ udānaṃ udānesīti.	7161	
PA_atk-s05_03a:717	Tatiyasuttavaṇṇanā niṭṭhitā.	71	
PA_atk-s05_03a:718	4. Sāriputtasuttavaṇṇanā	71	
PA_atk-s05_03a:719	24. Catutthe parimukhaṃ satiṃ upaṭṭhapetvāti ārammaṇābhimukhaṃ satiṃ ṭhapayitvā mukhasamīpe katvā. Tathā hi vibhaṅge vuttaṃ –	71	
PA_atk-s05_03a:720	“Ayaṃ sati upaṭṭhitā hoti supaṭṭhitā nāsikagge vā mukhanimitte vā, tena vuccati parimukhaṃ satiṃ upaṭṭhapetvā”ti.	72	
PA_atk-s05_03a:721_0	Atha vā “parīti pariggahaṭṭho, mukhanti niyyānaṭṭho, satīti upaṭṭhānaṭṭho, tena vuccati	721	
PA_atk-s05_03a:721_1	‘parimukhaṃ sati”’nti. Evaṃ paṭisambhidāyaṃ vuttanayenapettha attho veditabbo. Tatrāyaṃ	721	
PA_atk-s05_03a:721_2	saṅkhepattho – pariggahitaniyyānasatiṃ katvāti. Niyyānanti ca satiyā ogāhitabbaṃ	721	
PA_atk-s05_03a:721_3	ārammaṇaṃ daṭṭhabbaṃ. Ettha ca purimo pacchimo ca attho sabbasaṅgāhakavasena, itaro	721	
PA_atk-s05_03a:721_4	samāpattiyā pubbabhāgasamannāhāravasena daṭṭhabbo. Satīti vā satisīsena jhānaṃ vuttaṃ	721	
PA_atk-s05_03a:721_5	“ye kāyagatāsatiṃ paribhuñjantī”tiādīsu viya. Katamaṃ pana taṃ jhānanti? Rūpāvacaracatutthajjhānaṃ	721	
PA_atk-s05_03a:721_6	pādakaṃ katvā samāpannaṃ arahattaphalajjhānaṃ. Kathaṃ panetaṃ jānitabbanti? Āneñjasamādhiyogena	721	
PA_atk-s05_03a:721_7	therassa savisesaṃ niccalabhāvaṃ kenaci akampanīyatañca pabbatopamāya pakāsento bhagavā	721	
PA_atk-s05_03a:721_8	imaṃ udānaṃ abhāsīti gāthāya eva ayamattho viññāyati. Na cāyaṃ nisajjā therassa saccappaṭivedhāya,	721	
PA_atk-s05_03a:721_9	atha kho diṭṭhadhammasukhavihārāya. Pubbeyeva hi sūkarakhataleṇe attano bhāgineyyassa	721	
PA_atk-s05_03a:721_10	dīghanakhaparibbājakassa bhagavati dhammaṃ desente ayaṃ mahāthero saccappaṭivedhakiccaṃ matthakaṃ pāpesīti.	7211	
PA_atk-s05_03a:722	Etamatthanti etaṃ therassa āneñjasamādhiyogena tādibhāvappattiyā ca kenaci akampanīyatāsaṅkhātaṃ atthaṃ sabbākārato viditvā tadatthavibhāvanaṃ imaṃ udānaṃ udānesi.	72	
PA_atk-s05_03a:723_0	Tattha yathāpi pabbato seloti yathā silāmayo ekagghanasilāpabbato, na paṃsupabbato	723	
PA_atk-s05_03a:723_1	na missakapabbatoti attho. Acalo suppatiṭṭhitoti suppatiṭṭhitamūlo pakativātehi acalo	723	
PA_atk-s05_03a:723_2	akampanīyo hoti. Evaṃ mohakkhayā bhikkhu, pabbatova na vedhatīti mohassa anavasesappahānā	723	
PA_atk-s05_03a:723_3	mohamūlakattā ca sabbākusalānaṃ pahīnasabbākusalo bhikkhu, yathā so pabbato pakativātehi,	723	
PA_atk-s05_03a:723_4	evaṃ lokadhammehi na vedhati na kampati. Mohakkhayoti vā yasmā nibbānaṃ arahattañca	723	
PA_atk-s05_03a:723_5	vuccati, tasmā mohakkhayassa hetu nibbānassa arahattassa vā adhigatattā catūsu ariyasaccesu	723	
PA_atk-s05_03a:723_6	suppatiṭṭhito asamāpannakālepi yathāvuttapabbato viya na kenaci vedhati, pageva samāpannakāleti adhippāyo.	723	
PA_atk-s05_03a:724	Catutthasuttavaṇṇanā niṭṭhitā.	72	
PA_atk-s05_03a:725	5. Mahāmoggallānasuttavaṇṇanā	72	
PA_atk-s05_03a:726_0	25. Pañcame kāyagatāya satiyāti kāyānupassanāvasena kāye gatāya kāyārammaṇāya satiyā,	726	
PA_atk-s05_03a:726_1	itthambhūtalakkhaṇe idaṃ karaṇavacanaṃ. Ajjhattanti idha ajjhattaṃ nāma niyakajjhattaṃ,	726	
PA_atk-s05_03a:726_2	tasmā attani attasantāneti attho. Atha vā yasmā kammaṭṭhānabhūto kesādiko dvattiṃsakoṭṭhāsasamudāyo	726	
PA_atk-s05_03a:726_3	idha kāyoti adhippeto, tasmā ajjhattanti padassa gocarajjhattanti attho veditabbo.	726	
PA_atk-s05_03a:726_4	Sūpaṭṭhitāyāti niyakajjhattabhūte gocarajjhattabhūte vā kāye suṭṭhu upaṭṭhitāya.	726	
PA_atk-s05_03a:726_5	Kā panāyaṃ sati, yā “ajjhattaṃ sūpaṭṭhitā”ti vuttā? Yvāyaṃ bhagavatā “atthi imasmiṃ	726	
PA_atk-s05_03a:726_6	kāye kesā lomā”tiādinā ajjhattakesādiko dvattiṃsākāro kāyo vutto, tattha yā paṭikūlamanasikāraṃ	726	
PA_atk-s05_03a:726_7	pavattentassa upacārappanāvasena kāye upaṭṭhitā sati, sā “kāyagatā satī”ti vuccati.	726	
PA_atk-s05_03a:726_8	Yathā cāyaṃ, evaṃ ānāpānacatuiriyāpathasatisampajaññānaṃ vasena uddhumātakavinīlakādivasena	726	
PA_atk-s05_03a:726_9	ca manasikāraṃ pavattentassa yathārahaṃ upacārappanāvasena kāye upaṭṭhitā sati “kāyagatā	726	
PA_atk-s05_03a:726_10	satī”ti vuccati. Idha pana ajjhattaṃ kāyagatā sati pathavīādikā catasso dhātuyo sasambhārasaṅkhepādīsu	7261	
PA_atk-s05_03a:726_11	catūsu yena kenaci ekenākārena vavatthapetvā tesaṃ aniccādilakkhaṇasallakkhaṇavasena	7261	
PA_atk-s05_03a:726_12	upaṭṭhitā vipassanāsampayuttā sati “kāyagatā satī”ti adhippetā. Thero pana tathā	7261	
PA_atk-s05_03a:726_13	vipassitvā attano phalasamāpattimeva samāpajjitvā nisīdi. Idhāpi gāthāya evaṃ imassa	7261	
PA_atk-s05_03a:726_14	atthassa viññātabbatā “na cāyaṃ nisajjā”tiādinā vuttanayānusārena yojetabbā.	7261	
PA_atk-s05_03a:727_0	Etamatthanti etaṃ therassa catudhātuvavatthānamukhena kāyānupassanāsatipaṭṭhānena	727	
PA_atk-s05_03a:727_1	vipassanaṃ ogāhetvā phalasamāpattisamāpajjanasaṅkhātaṃ atthaṃ viditvā. Imaṃ udānanti	727	
PA_atk-s05_03a:727_2	imaṃ satipaṭṭhānabhāvanāya nibbānādhigamadīpakaṃ udānaṃ udānesi.	727	
PA_atk-s05_03a:728_0	Tattha sati kāyagatā upaṭṭhitāti pubbe vuttalakkhaṇā sati saddhāpubbaṅgamānaṃ samādhivīriyapaññānaṃ	728	
PA_atk-s05_03a:728_1	yathāsakaṃ kiccanipphādanena sahāyabhāvaṃ āpannattā pahīnappaṭipakkhā tato eva tikkhavisadabhūtā	728	
PA_atk-s05_03a:728_2	ca yathāvuttakāyasaṃvaraṇavasena ekatthasamosaraṇavasena ca aviparītasabhāvaṃ sallakkhentī	728	
PA_atk-s05_03a:728_3	upagantvā ṭhitā hoti, etena kāyasaṅkhātānaṃ catunnaṃ dhātūnaṃ tannissitānañca upādārūpānaṃ	728	
PA_atk-s05_03a:728_4	sallakkhaṇavasena, paccaye vavatthapetvā tato paraṃ tesaṃ aniccādilakkhaṇasallakkhaṇavasena	728	
PA_atk-s05_03a:728_5	ca pavattaṃ ñāṇaparamparāgataṃ satiṃ dasseti, satisīsena vā taṃsampayuttaṃ pariññāttayapariyāpannañāṇaparamparameva	728	
PA_atk-s05_03a:728_6	dasseti. Chasu phassāyatanesu saṃvutoti yathāvuttāya kāye upaṭṭhitāya satiyā samannāgato	728	
PA_atk-s05_03a:728_7	cakkhādīsu phassassa kāraṇabhūtesu chasu dvāresu kāyānupassanāya abhāvitāya uppajjanārahānaṃ	728	
PA_atk-s05_03a:728_8	abhijjhādīnaṃ tassā bhāvitattā ñāṇappavattiṃ paṭivedhento te pidahanto “tattha saṃvuto”ti	728	
PA_atk-s05_03a:728_9	vuccati, etena ñāṇasaṃvaraṃ dasseti.	728	
PA_atk-s05_03a:729_0	Satataṃ bhikkhu samāhitoti so bhikkhu evaṃ upaṭṭhitassati sabbattha ca saṃvuto puthuttārammaṇe	729	
PA_atk-s05_03a:729_1	cittaṃ avissajjetvā aniccādivasena sammasanto vipassanaṃ ussukkāpetvā ñāṇe tikkhe	729	
PA_atk-s05_03a:729_2	sūre vahante vipassanāsamādhinā tāva satataṃ nirantaraṃ samāhito anulomañāṇānantaraṃ	729	
PA_atk-s05_03a:729_3	gotrabhuñāṇodayato paṭṭhāya. Jaññā nibbānamattanoti aññesaṃ puthujjanānaṃ supinantepi	729	
PA_atk-s05_03a:729_4	agocarabhāvato, ariyānaṃ pana tassa tasseva āveṇikattā attasadisattā ca “attā”ti	729	
PA_atk-s05_03a:729_5	laddhavohārassa maggaphalañāṇassa sātisayavisayabhāvato ekantasukhāvahaṃ nibbānaṃ	729	
PA_atk-s05_03a:729_6	asaṅkhatadhātu “attano”ti vuttaṃ, taṃ nibbānaṃ jaññā jāneyya, maggaphalañāṇehi paṭivijjheyya,	729	
PA_atk-s05_03a:729_7	sacchikareyyāti attho. Etena ariyānaṃ nibbāne adhimuttataṃ dasseti. Ariyā hi adhicittappavattikālepi	729	
PA_atk-s05_03a:729_8	ekanteneva nibbāne ninnapoṇapabbhārabhāvena viharanti. Ettha ca yassa sati kāyagatā	729	
PA_atk-s05_03a:729_9	upaṭṭhitā, so bhikkhu chasu phassāyatanesu saṃvuto, tato eva satataṃ samāhito attapaccakkhakaraṇena	729	
PA_atk-s05_03a:729_10	nibbānaṃ attano jāneyyāti evaṃ gāthāpadānaṃ sambandho veditabbo. Evaṃ kāyānupassanāsatipaṭṭhānamukhena	7291	
PA_atk-s05_03a:729_11	yāva arahattā ekassa bhikkhuno niyyānamaggaṃ dasseti dhammarājā.	7291	
PA_atk-s05_03a:730_0	Aparo nayo – sati kāyagatā upaṭṭhitāti etena kāyānupassanāsatipaṭṭhānaṃ dasseti.	730	
PA_atk-s05_03a:730_1	Chasu phassāyatanesu saṃvutoti phasso āyatanaṃ kāraṇaṃ etesanti phassāyatanāni, tesu	730	
PA_atk-s05_03a:730_2	phassāyatanesu. Phassahetukesu phassapaccayā nibbattesu chasu cakkhusamphassajādivedayitesu	730	
PA_atk-s05_03a:730_3	taṇhādīnaṃ appavattiyā saṃvuto, etena vedanānupassanāsatipaṭṭhānaṃ dasseti. Satataṃ	730	
PA_atk-s05_03a:730_4	bhikkhu samāhitoti satataṃ niccakālaṃ nirantaraṃ vikkhepābhāvato samāhito bhikkhu.	730	
PA_atk-s05_03a:730_5	So cāyaṃ avikkhepo sabbaso satipaṭṭhānabhāvanāya matthakappattāya hoti. Sammasanto	730	
PA_atk-s05_03a:730_6	hi atītādibhedabhinnesu pañcupādānakkhandhesu anavasesatova pariggahetvā sammasatīti.	730	
PA_atk-s05_03a:730_7	Etena sesasatipaṭṭhāne dasseti. Jaññā nibbānamattanoti evaṃ catusatipaṭṭhānabhāvanaṃ	730	
PA_atk-s05_03a:730_8	matthakaṃ pāpetvā ṭhito bhinnakileso bhikkhu attano kilesanibbānaṃ paccavekkhaṇañāṇena	730	
PA_atk-s05_03a:730_9	sayameva jāneyyāti attho.	730	
PA_atk-s05_03a:731_0	Atha vā sati kāyagatā upaṭṭhitāti attano paresañca kāyassa yathāsabhāvapariññādīpanena	731	
PA_atk-s05_03a:731_1	therassa sativepullappatti dīpitā. Chasu phassāyatanesu saṃvutoti cakkhādīsu chasu	731	
PA_atk-s05_03a:731_2	dvāresu accantasaṃvaradīpanena satatavihārivasena therassa sampajaññappakāsinī paññāvepullappatti	731	
PA_atk-s05_03a:731_3	dīpitā. Satataṃ bhikkhu samāhitoti samāpattibahulatādassanena navānupubbavihārasamāpattiyo	731	
PA_atk-s05_03a:731_4	dassitā. Evaṃbhūto pana bhikkhu jaññā nibbānamattanoti katakiccattā uttari karaṇīyābhāvato	731	
PA_atk-s05_03a:731_5	kevalaṃ attano anupādisesanibbānameva jāneyya cinteyya, aññampi tassa cintetabbaṃ natthīti adhippāyo.	731	
PA_atk-s05_03a:732	Pañcamasuttavaṇṇanā niṭṭhitā.	73	
PA_atk-s05_03a:733	6. Pilindavacchasuttavaṇṇanā	73	
PA_atk-s05_03a:734_0	26. Chaṭṭhe pilindavacchoti pilindātissa nāmaṃ, vacchoti gottavasena theraṃ sañjānanti.	734	
PA_atk-s05_03a:734_1	Vasalavādena samudācaratīti “ehi, vasala, apehi, vasalā”tiādinā bhikkhū vasalavādena	734	
PA_atk-s05_03a:734_2	voharati ālapati. Sambahulā bhikkhūti bahū bhikkhū. Te theraṃ tathā samudācarantaṃ	734	
PA_atk-s05_03a:734_3	disvā “arahāva samāno appahīnavāsanattā evaṃ bhaṇatī”ti ajānantā “dosantaro maññe	734	
PA_atk-s05_03a:734_4	ayaṃ thero evaṃ samudācaratī”ti cintetvā ullapanādhippāyā taṃ tato vuṭṭhāpetuṃ bhagavato	734	
PA_atk-s05_03a:734_5	ārocesuṃ. Tena vuttaṃ – “āyasmā, bhante, pilindavaccho bhikkhū vasalavādena samudācaratī”ti.	734	
PA_atk-s05_03a:734_6	Keci panāhu – “imaṃ theraṃ bhikkhū ‘arahā’ti sañjānanti, ayañca bhikkhū pharusavacanena	734	
PA_atk-s05_03a:734_7	evaṃ samudācarati, ‘abhūto eva nu kho imasmiṃ uttarimanussadhammo’ti vāsanāvasena	734	
PA_atk-s05_03a:734_8	tassa tathā samudācāraṃ ajānantā ariyabhāvañcassa asaddahantā ujjhānasaññino bhagavato	734	
PA_atk-s05_03a:734_9	tamatthaṃ ārocesu”nti. Bhagavā therassa dosantarābhāvaṃ pakāsetukāmo ekena bhikkhunā	734	
PA_atk-s05_03a:734_10	taṃ pakkosāpetvā sammukhā tassa “pubbāciṇṇavasenāyaṃ tathā samudācarati, na pharusavacanādhippāyo”ti	7341	
PA_atk-s05_03a:734_11	āha. Tena vuttaṃ – “atha kho bhagavā aññataraṃ bhikkhuṃ āmantesī”tiādi.	7341	
PA_atk-s05_03a:735_0	Tattha pubbenivāsaṃ manasi karitvāti satthā “saccaṃ kira tvaṃ, vaccha, bhikkhū vasalavādena	735	
PA_atk-s05_03a:735_1	samudācarasī”ti theraṃ pucchitvā tena “evaṃ, bhante”ti vutte “ayaṃ vaccho kilesavāsanāya	735	
PA_atk-s05_03a:735_2	vasalavādaṃ na pariccajati, kiṃ nu kho atītesupi attabhāvesu brāhmaṇajātiko ahosī”ti	735	
PA_atk-s05_03a:735_3	āvajjento pubbenivāsañāṇena sabbaññutaññāṇena vā tassa pubbenivāsaṃ atītāsu jātīsu	735	
PA_atk-s05_03a:735_4	nivutthakkhandhasantānaṃ manasi karitvā hatthatale ṭhapitaṃ āmalakaṃ viya paccakkhakaraṇavasena	735	
PA_atk-s05_03a:735_5	attano manasi katvā. Bhikkhū āmantesīti te bhikkhū saññāpetuṃ ālapi, abhāsi. Tena	735	
PA_atk-s05_03a:735_6	vuttaṃ “mā kho tumhe, bhikkhave”tiādi.	735	
PA_atk-s05_03a:736_0	Tattha māti paṭisedhe nipāto, tassa “ujjhāyitthā”ti iminā sambandho. Mā ujjhāyitthāti	736	
PA_atk-s05_03a:736_1	mā heṭṭhā katvā cintayittha, olokayitthāti attho. Vacchassa bhikkhunoti ca ujjhāyanassa	736	
PA_atk-s05_03a:736_2	usūyanatthattā sampadānavacanaṃ. Idānissa anujjhāyitabbe kāraṇaṃ dassento “na, bhikkhave,	736	
PA_atk-s05_03a:736_3	vaccho dosantaro bhikkhū vasalavādena samudācaratī”ti āha. Tassattho – bhikkhave,	736	
PA_atk-s05_03a:736_4	ayaṃ vaccho dosantaro dosacitto dosena byāpādena dūsitacitto hutvā bhikkhū vasalavādena	736	
PA_atk-s05_03a:736_5	na samudācarati, maggeneva cassa byāpādo samugghātito. Evaṃ adosantarattepi tassa	736	
PA_atk-s05_03a:736_6	tathā samudācārassa purimajātisiddhaṃ kāraṇaṃ dassento “vacchassa, bhikkhave”tiādimāha.	736	
PA_atk-s05_03a:737_0	Tattha abbokiṇṇānīti khattiyādijātiantarehi avomissāni anantaritāni. Pañca jātisatāni	737	
PA_atk-s05_03a:737_1	brāhmaṇakule paccājātānīti sabbāni tāni vacchassa pañca jātisatāni paṭipāṭiyā brāhmaṇakule	737	
PA_atk-s05_03a:737_2	eva jātāni, ahesunti attho. So tassa vasalavādo dīgharattaṃ samudāciṇṇoti yo etarahi	737	
PA_atk-s05_03a:737_3	khīṇāsavenapi satā pavattiyati, so tassa vacchassa bhikkhuno vasalavādo dīgharattaṃ	737	
PA_atk-s05_03a:737_4	ito jātito paṭṭhāya uddhaṃ ārohanavasena pañcajātisatamattaṃ kālaṃ brāhmaṇajātikattā	737	
PA_atk-s05_03a:737_5	samudāciṇṇo samudācarito ahosi. Brāhmaṇā hi jātisiddhena mānena thaddhā aññaṃ vasalavādena	737	
PA_atk-s05_03a:737_6	samudācaranti. “Ajjhāciṇṇo”tipi paṭhanti, so eva attho. Tenāti tena dīgharattaṃ tathā	737	
PA_atk-s05_03a:737_7	samudāciṇṇabhāvena, etenassa tathā samudācārassa kāraṇaṃ vāsanāti dasseti. Kā panāyaṃ	737	
PA_atk-s05_03a:737_8	vāsanā nāma? Yaṃ kilesarahitassāpi santāne appahīnakilesānaṃ samācārasadisasamācārahetubhūtaṃ,	737	
PA_atk-s05_03a:737_9	anādikālabhāvitehi kilesehi āhitaṃ sāmatthiyamattaṃ, tathārūpā adhimuttīti vadanti.	737	
PA_atk-s05_03a:737_10	Taṃ panetaṃ abhinīhārasampattiyā ñeyyāvaraṇappahānavasena yattha kilesā pahīnā, tattha	7371	
PA_atk-s05_03a:737_11	bhagavato santāne natthi. Yattha pana tathā kilesā na pahīnā, tattha sāvakānaṃ paccekabuddhānañca	7371	
PA_atk-s05_03a:737_12	santāne atthi, tato tathāgatova anāvaraṇañāṇadassano.	7371	
PA_atk-s05_03a:738_0	Etamatthaṃ viditvāti etaṃ āyasmato pilindavacchassa satipi vasalasamudācāre dosantarābhāvasaṅkhātaṃ	738	
PA_atk-s05_03a:738_1	atthaṃ viditvā. Imaṃ udānanti tassa aggaphalādhigamavibhāvanaṃ imaṃ udānaṃ udānesi.	738	
PA_atk-s05_03a:739_0	Tattha yamhi na māyā vasati na mānoti yasmiṃ ariyapuggale santadosappaṭicchādanalakkhaṇā	739	
PA_atk-s05_03a:739_1	māyā, “seyyohamasmī”tiādinā sampaggahavasena pavatto uṇṇatilakkhaṇo māno ca na vasati,	739	
PA_atk-s05_03a:739_2	maggena samugghātitattā na pavattati na uppajjati. Yo vītalobho amamo nirāsoti yo	739	
PA_atk-s05_03a:739_3	ca rāgādipariyāyavasena pavattassa ārammaṇaggahaṇalakkhaṇassa lobhassa sabbathā vigatattā	739	
PA_atk-s05_03a:739_4	vītalobho, tato eva rūpādīsu katthaci mamāyanābhāvato amamo apariggaho, anāgatānampi	739	
PA_atk-s05_03a:739_5	bhavādīnaṃ anāsīsanato nirāso. Panuṇṇakodhoti kujjhanalakkhaṇassa kodhassa anāgāmimaggena	739	
PA_atk-s05_03a:739_6	sabbaso pahīnattā panuṇṇakodho samucchinnāghāto. Abhinibbutattoti yo evaṃ māyāmānalobhakodhānaṃ	739	
PA_atk-s05_03a:739_7	samugghātena tadekaṭṭhatāya sabbassa saṃkilesapakkhassa suppahīnattā sabbaso kilesaparinibbānena	739	
PA_atk-s05_03a:739_8	abhinibbutacitto sītibhūto. So brāhmaṇo so samaṇo sa bhikkhūti so evarūpo khīṇāsavo	739	
PA_atk-s05_03a:739_9	sabbaso bāhitapāpattā brāhmaṇo, so eva samitapāpattā samacariyāya ca samaṇo, so eva	739	
PA_atk-s05_03a:739_10	ca sabbaso bhinnakilesattā bhikkhu nāma. Evaṃbhūto ca, bhikkhave, vaccho so kathaṃ	7391	
PA_atk-s05_03a:739_11	dosantaro kiñci kāyakammādiṃ pavatteyya, kevalaṃ pana vāsanāya appahīnattā vasalavādena samudācaratīti.	7391	
PA_atk-s05_03a:740	Chaṭṭhasuttavaṇṇanā niṭṭhitā.	74	
PA_atk-s05_03a:741	7. Sakkudānasuttavaṇṇanā	74	
PA_atk-s05_03a:742_0	27. Sattame sattāhaṃ ekapallaṅkena nisinno hoti aññataraṃ samādhiṃ samāpajjitvāti	742	
PA_atk-s05_03a:742_1	ettha keci tāva āhu “arahattaphalasamādhi idha ‘aññataro samādhī’ti adhippeto”ti.	742	
PA_atk-s05_03a:742_2	Tañhi so āyasmā bahulaṃ samāpajjati diṭṭhadhammasukhavihāratthaṃ, pahoti ca sattāhampi	742	
PA_atk-s05_03a:742_3	phalasamāpattiyā vītināmetuṃ. Tathā hi bhagavatā –	742	
PA_atk-s05_03a:743	“Ahaṃ, bhikkhave, yāvade ākaṅkhāmi vivicceva kāmehi, vivicca akusalehi dhammehi…pe… viharāmi. Kassapopi, bhikkhave, yāvade ākaṅkhati vivicceva kāmehi…pe… viharatī”ti –	74	
PA_atk-s05_03a:744_0	Ādinā navānupubbavihārachaḷabhiññādibhede uttarimanussadhamme attanā samasamaṭṭhāne	744	
PA_atk-s05_03a:744_1	ṭhapito, na cettha “yadi evaṃ thero yamakapāṭihāriyampi kareyyā”ti vattabbaṃ sāvakasādhāraṇānaṃyeva	744	
PA_atk-s05_03a:744_2	jhānādīnaṃ adhippetattāti.	744	
PA_atk-s05_03a:745_0	Porāṇā panāhu – aññataraṃ samādhiṃ samāpajjitvāti nirodhasamāpattiṃ samāpajjitvā.	745	
PA_atk-s05_03a:745_1	Kathaṃ pana nirodhasamāpatti samādhīti vuttā? Samādhānaṭṭhena. Ko panāyaṃ samādhānaṭṭho?	745	
PA_atk-s05_03a:745_2	Sammadeva ādhātabbatā. Yā hi esā paccanīkadhammehi akampanīyā balappattiyā samathabalaṃ	745	
PA_atk-s05_03a:745_3	vipassanābalanti imehi dvīhi balehi, aniccadukkhānattanibbidāvirāganirodhapaṭinissaggavivaṭṭānupassanā	745	
PA_atk-s05_03a:745_4	cattāri maggañāṇāni cattāri ca phalañāṇānīti imesaṃ soḷasannaṃ ñāṇānaṃ vasena soḷasahi	745	
PA_atk-s05_03a:745_5	ñāṇacariyāhi, paṭhamajjhānasamādhiādayo aṭṭha samādhī ekajjhaṃ katvā gahito tesaṃ	745	
PA_atk-s05_03a:745_6	upacārasamādhi cāti imesaṃ navannaṃ samādhīnaṃ vasena navahi samādhicariyāhi kāyasaṅkhāro	745	
PA_atk-s05_03a:745_7	vacīsaṅkhāro cittasaṅkhāroti imesaṃ tiṇṇaṃ saṅkhārānaṃ tattha tattha paṭippassaddhiyā	745	
PA_atk-s05_03a:745_8	tathā viharitukāmena yathāvuttesu ṭhānesu vasībhāvappattena arahatā anāgāminā vā	745	
PA_atk-s05_03a:745_9	yathādhippetaṃ kālaṃ cittacetasikasantānassa sammadeva appavatti ādhātabbā, tassā	745	
PA_atk-s05_03a:745_10	tathā samādhātabbatā idha samādhānaṭṭho, tenāyaṃ vihāro samādhīti vutto, na avikkhepaṭṭhena.	7451	
PA_atk-s05_03a:745_11	Etenassa samāpattiatthopi vuttoti veditabbo. Imañhi nirodhasamāpattiṃ sandhāya paṭisambhidāmagge –	7451	
PA_atk-s05_03a:746	“Kathaṃ dvīhi balehi samannāgatattā tiṇṇaṃ saṅkhārānaṃ paṭippassaddhiyā soḷasahi ñāṇacariyāhi navahi samādhicariyāhi vasībhāvatāya saññānirodhasamāpattiyā ñāṇa”nti –	74	
PA_atk-s05_03a:747_0	Pucchitvā “dvīhi balehī”ti dve balāni samathabalaṃ vipassanābalanti vitthāro. Sāyaṃ	747	
PA_atk-s05_03a:747_1	nirodhasamāpattikathā visuddhimagge saṃvaṇṇitāva. Kasmā panāyaṃ thero phalasamāpattiṃ	747	
PA_atk-s05_03a:747_2	asamāpajjitvā nirodhaṃ samāpajji? Sattesu anukampāya. Ayañhi mahāthero sabbāpi samāpattiyo	747	
PA_atk-s05_03a:747_3	vaḷañjeti, sattānuggahena pana yebhuyyena nirodhaṃ samāpajjati. Tañhi samāpajjitvā	747	
PA_atk-s05_03a:747_4	vuṭṭhitassa kato appakopi sakkāro visesato mahapphalo mahānisaṃso hotīti.	747	
PA_atk-s05_03a:748	Vuṭṭhāsīti arahattaphalacittuppattiyā vuṭṭhāsi. Nirodhaṃ samāpanno hi arahā ce arahattaphalassa, anāgāmī ce anāgāmiphalassa uppādena vuṭṭhito nāma hoti.	74	
PA_atk-s05_03a:749_0	Tena kho pana samayena sakko devānamindo āyasmato mahākassapassa piṇḍapātaṃ dātukāmo	749	
PA_atk-s05_03a:749_1	hotīti kathaṃ tassa dātukāmatā jātā? Yāni “tāni pañcamattāni devatāsatānī”ti vuttāni,	749	
PA_atk-s05_03a:749_2	tā sakkassa devarañño paricārikā kakuṭapādiniyo pubbe “ayyo mahākassapo rājagahaṃ	749	
PA_atk-s05_03a:749_3	piṇḍāya pavisati, gacchatha therassa dānaṃ dethā”ti sakkena pesitā upagantvā dibbāhāraṃ	749	
PA_atk-s05_03a:749_4	dātukāmā ṭhitā therena paṭikkhittā devalokameva gatā. Idāni purimappaṭikkhepaṃ cintetvā	749	
PA_atk-s05_03a:749_5	“kadāci gaṇheyyā”ti samāpattito vuṭṭhitassa therassa dānaṃ dātukāmā sakkassa anārocetvā	749	
PA_atk-s05_03a:749_6	sayameva āgantvā dibbabhojanāni upanentiyo purimanayeneva therena paṭikkhittā devalokaṃ	749	
PA_atk-s05_03a:749_7	gantvā sakkena “kahaṃ gatatthā”ti puṭṭhā tamatthaṃ ārocetvā “dinno vo therassa piṇḍapāto”ti	749	
PA_atk-s05_03a:749_8	sakkena vutte “gaṇhituṃ na icchatī”ti. “Kiṃ kathesī”ti? “‘Duggatānaṃ saṅgahaṃ karissāmī’ti	749	
PA_atk-s05_03a:749_9	āha, devā”ti. “Tumhe kenākārena gatā”ti? “Imināva, devā”ti. Sakko “tumhādisiyo therassa	749	
PA_atk-s05_03a:749_10	piṇḍapātaṃ kiṃ dassantī”ti? Sayaṃ dātukāmo, jarājiṇṇo khaṇḍadanto palitakeso obhaggasarīro	7491	
PA_atk-s05_03a:749_11	mahallako tantavāyo hutvā, sujampi asuradhītaraṃ tathārūpimeva mahallikaṃ katvā,	7491	
PA_atk-s05_03a:749_12	ekaṃ pesakāravīthiṃ māpetvā tantaṃ pasārento acchi, sujā tasaraṃ pūreti. Tena vuttaṃ	7491	
PA_atk-s05_03a:749_13	– “tena kho pana samayena sakko devānamindo…pe… tasaraṃ pūretī”ti.	7491	
PA_atk-s05_03a:750_0	Tattha tantaṃ vinātīti pasāritatantaṃ vinanto viya hoti. Tasaraṃ pūretīti tasaravaṭṭiṃ	750	
PA_atk-s05_03a:750_1	vaḍḍhentī viya. Yena sakkassa devānamindassa nivesanaṃ tenupasaṅkamīti thero nivāsetvā	750	
PA_atk-s05_03a:750_2	pattacīvaramādāya “duggatajanasaṅgahaṃ karissāmī”ti nagarābhimukho gacchanto bahinagare	750	
PA_atk-s05_03a:750_3	sakkena māpitaṃ pesakāravīthiṃ paṭipajjitvā olokento addasa oluggaviluggajiṇṇasālaṃ	750	
PA_atk-s05_03a:750_4	tattha ca te jāyampatike yathāvuttarūpe tantavāyakammaṃ karonte disvā cintesi – “ime	750	
PA_atk-s05_03a:750_5	mahallakakālepi kammaṃ karonti. Imasmiṃ nagare imehi duggatatarā natthi maññe. Imehi	750	
PA_atk-s05_03a:750_6	dinnaṃ sākamattampi gahetvā imesaṃ saṅgahaṃ karissāmī”ti. So tesaṃ gehābhimukho agamāsi.	750	
PA_atk-s05_03a:750_7	Sakko taṃ āgacchantaṃ disvā sujaṃ āha – “bhadde, mayhaṃ ayyo ito āgacchati, taṃ tvaṃ	750	
PA_atk-s05_03a:750_8	apassantī viya tuṇhī hutvā nisīda. Khaṇeneva vañcetvā piṇḍapātaṃ dassāmā”ti thero	750	
PA_atk-s05_03a:750_9	gantvā gehadvāre aṭṭhāsi. Tepi apassantā viya attano kammameva karontā thokaṃ āgamayiṃsu.	750	
PA_atk-s05_03a:750_10	Atha sakko “gehadvāre ṭhito eko thero viya khāyati, upadhārehi tāvā”ti āha. “Tumhe	7501	
PA_atk-s05_03a:750_11	gantvā upadhāretha, sāmī”ti. So gehā nikkhamitvā theraṃ pañcapatiṭṭhitena vanditvā	7501	
PA_atk-s05_03a:750_12	ubhohi hatthehi jaṇṇukāni olumbitvā nitthunanto uṭṭhāya “kataratthero nu kho ayyo”ti	7501	
PA_atk-s05_03a:750_13	thokaṃ osakkitvā “akkhīni me dhūmāyantī”ti vatvā nalāṭe hatthaṃ ṭhapetvā uddhaṃ ulloketvā	7501	
PA_atk-s05_03a:750_14	“aho dukkhaṃ ayyo no mahākassapattherova cirassaṃ me kuṭidvāraṃ āgato. Atthi nu kho	7501	
PA_atk-s05_03a:750_15	kiñci gehe”ti āha. Sujā thokaṃ ākulā viya hutvā “atthi, sāmī”ti paṭivacanaṃ adāsi.	7501	
PA_atk-s05_03a:750_16	Sakko, “bhante, lūkhaṃ vā paṇītaṃ vāti acintetvā saṅgahaṃ no karothā”ti pattaṃ gaṇhi.	7501	
PA_atk-s05_03a:750_17	Thero pattaṃ dento “imesaṃ eva duggatānaṃ jarājiṇṇānaṃ mayā saṅgaho kātabbo”ti cintesi.	7501	
PA_atk-s05_03a:750_18	So anto pavisitvā ghaṭiodanaṃ nāma ghaṭito uddharitvā, pattaṃ pūretvā, therassa hatthe	7501	
PA_atk-s05_03a:750_19	ṭhapesi. Tena vuttaṃ – “addasā kho sakko devānamindo…pe… adāsī”ti.	7501	
PA_atk-s05_03a:751_0	Tattha ghaṭiyāti bhattaghaṭito. “Ghaṭiodana”ntipi pāṭho, tassa ghaṭiodanaṃ nāma devānaṃ	751	
PA_atk-s05_03a:751_1	koci āhāravisesoti atthaṃ vadanti. Uddharitvāti kutoci bhājanato uddharitvā. Anekasūpo	751	
PA_atk-s05_03a:751_2	so eva āhāro patte pakkhipitvā therassa hatthe ṭhapanakāle kapaṇānaṃ upakappanakalūkhāhāro	751	
PA_atk-s05_03a:751_3	viya paññāyittha, hatthe ṭhapitamatte pana attano dibbasabhāveneva aṭṭhāsi. Anekasūpoti	751	
PA_atk-s05_03a:751_4	muggamāsādisūpehi ceva khajjavikatīhi ca anekavidhasūpo. Anekabyañjanoti nānāvidhauttaribhaṅgo.	751	
PA_atk-s05_03a:751_5	Anekarasabyañjanoti anekehi sūpehi ceva byañjanehi ca madhurādimūlarasānañceva sambhinnarasānañca	751	
PA_atk-s05_03a:751_6	abhibyañjako, nānaggarasasūpabyañjanoti attho.	751	
PA_atk-s05_03a:752_0	So kira piṇḍapāto therassa hatthe ṭhapitakāle rājagahanagaraṃ attano dibbagandhena	752	
PA_atk-s05_03a:752_1	ajjhotthari, tato thero cintesi – “ayaṃ puriso appesakkho, piṇḍapāto ativiya paṇīto	752	
PA_atk-s05_03a:752_2	sakkassa bhojanasadiso. Ko nu kho eso”ti? Atha naṃ “sakko”ti ñatvā āha – “bhāriyaṃ	752	
PA_atk-s05_03a:752_3	te, kosiya, kammaṃ kataṃ duggatānaṃ sampattiṃ vilumpantena, ajja mayhaṃ dānaṃ datvā	752	
PA_atk-s05_03a:752_4	kocideva duggato senāpatiṭṭhānaṃ vā seṭṭhiṭṭhānaṃ vā labheyyā”ti. “Ko mayā duggatataro	752	
PA_atk-s05_03a:752_5	atthi, bhante”ti? “Kathaṃ tvaṃ duggato devarajjasiriṃ anubhavanto”ti? “Bhante, evaṃ	752	
PA_atk-s05_03a:752_6	nāmetaṃ, mayā pana anuppanne buddhe kalyāṇakammaṃ kataṃ, buddhuppāde pana vattamāne	752	
PA_atk-s05_03a:752_7	puññakammaṃ katvā cūḷarathadevaputto mahārathadevaputto anekavaṇṇadevaputtoti ime	752	
PA_atk-s05_03a:752_8	tayo devaputtā mamāsannaṭṭhāne nibbattā mahātejavantatarā. Ahaṃ tesu devaputtesu	752	
PA_atk-s05_03a:752_9	‘nakkhattaṃ kīḷissāmā’ti paricārikāyo gahetvā antaravīthiṃ otiṇṇesu palāyitvā gehaṃ	752	
PA_atk-s05_03a:752_10	pavisāmi. Tesañhi sarīrato tejo mama sarīraṃ ottharati, mama sarīrato tejo tesaṃ	7521	
PA_atk-s05_03a:752_11	sarīraṃ na ottharati. Ko mayā duggatataro, bhante”ti? “Evaṃ santepi ito paṭṭhāya	7521	
PA_atk-s05_03a:752_12	mayhaṃ mā evaṃ vañcetvā dānamadāsī”ti. “Vañcetvā tumhākaṃ dāne dinne mayhaṃ kusalaṃ	7521	
PA_atk-s05_03a:752_13	atthi natthī”ti? “Atthi, āvuso”ti. “Evaṃ sante kusalakaraṇaṃ nāma mayhaṃ bhāro, bhante”ti	7521	
PA_atk-s05_03a:752_14	vatvā theraṃ vanditvā sujaṃ ādāya theraṃ padakkhiṇaṃ katvā, vehāsaṃ abbhuggantvā	7521	
PA_atk-s05_03a:752_15	“aho dānaṃ paramadānaṃ, kassape suppatiṭṭhita”nti tikkhattuṃ udānaṃ udānesi. Tena	7521	
PA_atk-s05_03a:752_16	vuttaṃ “atha kho āyasmato mahākassapassa etadahosī”tiādi.	7521	
PA_atk-s05_03a:753_0	Tattha kosiyāti sakkaṃ devānamindaṃ gottena ālapati. Puññena atthoti puññena payojanaṃ.	753	
PA_atk-s05_03a:753_1	Atthīti vacanaseso. Vehāsaṃ abbhuggantvāti pathavito vehāsaṃ abhiuggantvā. Ākāse	753	
PA_atk-s05_03a:753_2	antalikkheti ākāsameva pariyāyasaddena antalikkheti vadanti. Atha vā antalikkhasaṅkhāte	753	
PA_atk-s05_03a:753_3	ākāse na kasiṇugghāṭimādiākāseti visesento vadati. Aho dānanti ettha ahoti acchariyatthe	753	
PA_atk-s05_03a:753_4	nipāto. Sakko hi devānamindo, “yasmā nirodhā vuṭṭhitassa ayyassa mahākassapattherassa	753	
PA_atk-s05_03a:753_5	sakkaccaṃ sahatthena cittīkatvā anapaviddhaṃ kālena paresaṃ anupahacca, sammādiṭṭhiṃ	753	
PA_atk-s05_03a:753_6	purakkhatvā idamīdisaṃ mayā dibbabhojanadānaṃ dinnaṃ, tasmā khettasampatti deyyadhammasampatti	753	
PA_atk-s05_03a:753_7	cittasampattīti, tividhāyapi sampattiyā samannāgatattā sabbaṅgasampannaṃ vata mayā	753	
PA_atk-s05_03a:753_8	dānaṃ pavattita”nti acchariyabbhutacittajāto tadā attano hadayabbhantaragataṃ pītisomanassaṃ	753	
PA_atk-s05_03a:753_9	samuggiranto “aho dāna”nti vatvā tassa dānassa vuttanayena uttamadānabhāvaṃ khettaṅgatabhāvañca	753	
PA_atk-s05_03a:753_10	pakāsento “paramadānaṃ kassape suppatiṭṭhita”nti udānaṃ udānesi.	7531	
PA_atk-s05_03a:754_0	Evaṃ pana sakkassa udānentassa bhagavā vihāre ṭhitoyeva dibbasotena saddaṃ sutvā	754	
PA_atk-s05_03a:754_1	“passatha, bhikkhave, sakkaṃ devānamindaṃ udānaṃ udānetvā ākāsena gacchanta”nti bhikkhūnaṃ	754	
PA_atk-s05_03a:754_2	vatvā tehi “kiṃ pana, bhante, tena kata”nti puṭṭho “mama puttassa kassapassa vañcetvā	754	
PA_atk-s05_03a:754_3	dānaṃ adāsi, tena ca attamano udānesī”ti āha. Tena vuttaṃ “assosi kho bhagavā dibbāya sotadhātuyā”tiādi.	754	
PA_atk-s05_03a:755_0	Tattha dibbāya sotadhātuyāti dibbasadisattā dibbā. Devatānañhi sucaritakammanibbattā	755	
PA_atk-s05_03a:755_1	pittasemharuhirādīhi apalibuddhā upakkilesavinimuttatāya dūrepi ārammaṇaṃ gahetuṃ	755	
PA_atk-s05_03a:755_2	samatthā dibbapasādasotadhātu hoti. Ayañcāpi bhagavato vīriyabhāvanābalanibbattā	755	
PA_atk-s05_03a:755_3	ñāṇamayā sotadhātu tādisā evāti dibbasadisattā dibbā. Api ca dibbavihāravasena paṭiladdhattā	755	
PA_atk-s05_03a:755_4	attanā ca dibbavihārasannissitattāpi dibbā. Savanaṭṭhena ca sabhāvadhāraṇaṭṭhena	755	
PA_atk-s05_03a:755_5	ca sotadhātu, sotadhātuyāpi kiccakaraṇena sotadhātu viyāti sotadhātu, tāya dibbāya	755	
PA_atk-s05_03a:755_6	sotadhātuyā. Visuddhāyāti parisuddhāya nirupakkilesāya. Atikkantamānusikāyāti manussūpacāraṃ	755	
PA_atk-s05_03a:755_7	atikkamitvā saddassavanena mānusikamaṃsasotadhātuṃ atikkamitvā ṭhitāya.	755	
PA_atk-s05_03a:756	Etamatthaṃ viditvāti “sammāpaṭipattiyā guṇavisese patiṭṭhitaṃ purisātisayaṃ devāpi manussāpi ādarajātā ativiya pihayantī”ti imamatthaṃ viditvā tadatthadīpanaṃ imaṃ udānaṃ udānesi.	75	
PA_atk-s05_03a:757_0	Tatra piṇḍapātikaṅgasaṅkhātaṃ dhutaṅgaṃ samādāya tassa paripūraṇena piṇḍapātikassa.	757	
PA_atk-s05_03a:757_1	Nanu cāyaṃ gāthā āyasmantaṃ mahākassapaṃ nimittaṃ katvā bhāsitā, thero ca sabbesaṃ	757	
PA_atk-s05_03a:757_2	dhutavādānaṃ aggo terasadhutaṅgadharo, so kasmā ekeneva dhutaṅgena kittitoti? Aṭṭhuppattivasenāyaṃ	757	
PA_atk-s05_03a:757_3	niddeso. Atha vā desanāmattametaṃ, iminā desanāsīsena sabbepissa dhutaṅgā vuttāti	757	
PA_atk-s05_03a:757_4	veditabbā. Atha vā “yathāpi bhamaro puppha”nti gāthāya vuttanayena paramappicchatāya	757	
PA_atk-s05_03a:757_5	kulānuddayatāya cassa sabbaṃ piṇḍapātikavattaṃ akkhaṇḍetvā tattha sātisayaṃ paṭipattiyā	757	
PA_atk-s05_03a:757_6	pakāsanatthaṃ “piṇḍapātikassā”ti vuttaṃ. Piṇḍapātikassāti ca pihayantīti padaṃ apekkhitvā	757	
PA_atk-s05_03a:757_7	sampadānavacanaṃ, taṃ upayogatthe daṭṭhabbaṃ. Attabharassāti “appāni ca tāni sulabhāni	757	
PA_atk-s05_03a:757_8	anavajjānī”ti evaṃ vuttehi appānavajjasulabharūpehi catūhi paccayehi attānameva bharantassa.	757	
PA_atk-s05_03a:757_9	Anaññaposinoti āmisasaṅgaṇhanena aññe sissādike posetuṃ anussukkatāya anaññaposino.	757	
PA_atk-s05_03a:757_10	Padadvayenassa kāyaparihārikena cīvarena kucchiparihārikena piṇḍapātena vicaraṇato	7571	
PA_atk-s05_03a:757_11	sallahukavuttitaṃ subharataṃ paramañca santuṭṭhiṃ dasseti. Atha vā attabharassāti	7571	
PA_atk-s05_03a:757_12	ekavacanicchāya attabhāvasaṅkhātaṃ ekaṃyeva imaṃ attānaṃ bharati, na ito paraṃ aññanti	7571	
PA_atk-s05_03a:757_13	attabharo, tato eva attanā aññassa posetabbassa abhāvato anaññaposī, tassa attabharassa	7571	
PA_atk-s05_03a:757_14	anaññaposino. Padadvayenapi khīṇāsavabhāvena āyatiṃ anādānataṃ dasseti.	7571	
PA_atk-s05_03a:758_0	Devā pihayanti…pe… satīmatoti taṃ aggaphalādhigamena sabbakilesadarathapariḷāhānaṃ	758	
PA_atk-s05_03a:758_1	vūpasamena paṭippassaddhiyā upasantaṃ, sativepullappattiyā niccakālaṃ satokāritāya	758	
PA_atk-s05_03a:758_2	satimantaṃ, tato eva iṭṭhāniṭṭhādīsu tādilakkhaṇappattaṃ khīṇāsavaṃ sakkādayo devā	758	
PA_atk-s05_03a:758_3	pihayanti patthenti, tassa sīlādiguṇavisesesu bahumānaṃ uppādentā ādaraṃ janenti, pageva manussāti.	758	
PA_atk-s05_03a:759	Sattamasuttavaṇṇanā niṭṭhitā.	75	
PA_atk-s05_03a:760	8. Piṇḍapātikasuttavaṇṇanā	76	
PA_atk-s05_03a:761_0	28. Aṭṭhame pacchābhattanti ekāsanikakhalupacchābhattikānaṃ pātova bhuttānaṃ antomajjhanhikopi	761	
PA_atk-s05_03a:761_1	pacchābhattameva, idha pana pakatibhattasseva pacchato pacchābhattanti veditabbaṃ.	761	
PA_atk-s05_03a:761_2	Piṇḍapātapaṭikkantānanti piṇḍapātato paṭikkantānaṃ, piṇḍapātaṃ pariyesitvā bhattakiccassa	761	
PA_atk-s05_03a:761_3	niṭṭhāpanavasena tato nivattānaṃ. Karerimaṇḍalamāḷeti ettha karerīti varuṇarukkhassa	761	
PA_atk-s05_03a:761_4	nāmaṃ. So kira gandhakuṭiyā maṇḍapassa sālāya ca antare hoti, tena gandhakuṭīpi “karerikuṭikā”ti	761	
PA_atk-s05_03a:761_5	vuccati, maṇḍapopi sālāpi “karerimaṇḍalamāḷo”ti. Tasmā karerirukkhassa avidūre kate	761	
PA_atk-s05_03a:761_6	nisīdanasālasaṅkhāte maṇḍalamāḷe. Tiṇapaṇṇacchadanaṃ anovassakaṃ “maṇḍalamāḷo”ti	761	
PA_atk-s05_03a:761_7	vadanti, atimuttakādilatāmaṇḍapo “maṇḍalamāḷo”ti apare.	761	
PA_atk-s05_03a:762_0	Kālena kālanti kāle kāle antarantarā, tasmiṃ tasmiṃ samayeti attho. Manāpiketi manavaḍḍhake,	762	
PA_atk-s05_03a:762_1	piyarūpe iṭṭheti attho. Iṭṭhāniṭṭhabhāvo ca puggalavasena ca dvāravasena ca gahetabbo.	762	
PA_atk-s05_03a:762_2	Ekaccassa hi iṭṭhābhimato ekaccassa aniṭṭho hoti, ekaccassa aniṭṭhābhimato ekaccassa	762	
PA_atk-s05_03a:762_3	iṭṭho. Tathā ekassa dvārassa iṭṭho aññassa aniṭṭho. Vipākavasena panettha vinicchayo	762	
PA_atk-s05_03a:762_4	veditabbo. Kusalavipāko hi ekantena iṭṭho, akusalavipāko aniṭṭho evāti. Cakkhunā	762	
PA_atk-s05_03a:762_5	rūpe passitunti gāmaṃ piṇḍāya paviṭṭho upāsakehi gehaṃ pavesetvā pūjāsakkārakaraṇatthaṃ	762	
PA_atk-s05_03a:762_6	upanītesu āsanavitānādīsu nānāvirāgasamujjalavaṇṇasaṅkhāte rajanīye aññe ca saviññāṇakarūpe	762	
PA_atk-s05_03a:762_7	cakkhudvārikaviññāṇehi passituṃ. Saddeti tatheva issarajanānaṃ gehaṃ paviṭṭho tesaṃ	762	
PA_atk-s05_03a:762_8	payutte gītavāditasadde sotuṃ. Gandheti tathā tehi pūjāsakkāravasena upanīte pupphadhūmādigandhe	762	
PA_atk-s05_03a:762_9	ghāyituṃ. Raseti tehi dinnāhāraparibhoge nānaggarase sāyituṃ. Phoṭṭhabbeti mahagghapaccattharaṇesu	762	
PA_atk-s05_03a:762_10	āsanesu nisinnakāle sukhasamphasse phoṭṭhabbe phusituṃ. Evañca pañcadvārikaiṭṭhārammaṇappaṭilābhaṃ	7621	
PA_atk-s05_03a:762_11	kittetvā idāni manodvārikaiṭṭhārammaṇappaṭilābhaṃ dassetuṃ “sakkato”tiādi vuttaṃ.	7621	
PA_atk-s05_03a:762_12	Taṃ heṭṭhā vuttatthameva.	7621	
PA_atk-s05_03a:763_0	Kiṃ pana apiṇḍapātikānaṃ ayaṃ nayo na labbhatīti? Labbhati. Tesampi hi nimantanasalākabhattādiatthaṃ	763	
PA_atk-s05_03a:763_1	gāmaṃ gatakāle uḷāravibhavā upāsakā tathā sakkārasammānaṃ karontiyeva, taṃ pana aniyataṃ.	763	
PA_atk-s05_03a:763_2	Piṇḍapātikānaṃ pana tadā niccameva tattha pūjāsakkāraṃ kariyamānaṃ disvā, sakkāragarutāya	763	
PA_atk-s05_03a:763_3	anissaraṇamagge ṭhatvā, ayonisomanasikāravasena te bhikkhū evamāhaṃsu. Tenevāha –	763	
PA_atk-s05_03a:763_4	“handāvuso, mayampi piṇḍapātikā homā”tiādi.	763	
PA_atk-s05_03a:764_0	Tattha handāti vossaggatthe nipāto. Lacchāmāti labhissāma. Tenupasaṅkamīti tattha	764	
PA_atk-s05_03a:764_1	surabhigandhakuṭiyaṃ nisinno tesaṃ taṃ kathāsallāpaṃ sutvā “ime bhikkhū mādisassa	764	
PA_atk-s05_03a:764_2	nāma buddhassa sāsane pabbajitvā mayā saddhiṃ ekavihāre vasantāpi evaṃ ayonisomanasikāravasena	764	
PA_atk-s05_03a:764_3	kathaṃ pavattenti, sallekhe na vattanti, handa te tato nivāretvā sallekhavihāre niyojessāmī”ti	764	
PA_atk-s05_03a:764_4	maṇḍalamāḷaṃ upasaṅkami. Sesaṃ heṭṭhā vuttanayameva.	764	
PA_atk-s05_03a:765_0	Etamatthaṃ viditvāti “appicchatāsantuṭṭhitāsallekhānaṃ vasena kilese dhunituṃ taṇhaṃ	765	
PA_atk-s05_03a:765_1	visosetuṃ paṭipannoti piṇḍapātikassa sato devā pihayanti, tassa paṭipattiyā ādarajātā	765	
PA_atk-s05_03a:765_2	piyāyanti, na ito aññathā”ti imamatthaṃ viditvā tadatthadīpanaṃ imaṃ udānaṃ udānesi.	765	
PA_atk-s05_03a:766_0	Tattha no ce saddasilokanissitoti “aho ayyo appiccho santuṭṭho paramasallekhavuttī”tiādinā	766	
PA_atk-s05_03a:766_1	parehi kittitabbasaddasaṅkhātaṃ silokaṃ. Taṇhāya nissito na hoti ceti attho. Saddo	766	
PA_atk-s05_03a:766_2	vā sammukhā vaṇṇabhaṇanathutighoso, siloko parammukhabhūtā pasaṃsā patthaṭayasatā	766	
PA_atk-s05_03a:766_3	vā. Sesaṃ anantarasutte vuttanayameva.	766	
PA_atk-s05_03a:767	Aṭṭhamasuttavaṇṇanā niṭṭhitā.	76	
PA_atk-s05_03a:768	9. Sippasuttavaṇṇanā	76	
PA_atk-s05_03a:769_0	29. Navame ko nu kho, āvuso, sippaṃ jānātīti, āvuso, amhesu idha sannipatitesu ko	769	
PA_atk-s05_03a:769_1	nu jīvitanimittaṃ sikkhitabbaṭṭhena “sippa”nti laddhanāmaṃ yaṃkiñci ājīvaṃ vijānāti?	769	
PA_atk-s05_03a:769_2	Ko kiṃ sippaṃ sikkhīti ko dīgharattaṃ sippācariyakulaṃ payirupāsitvā āgamato payogato	769	
PA_atk-s05_03a:769_3	ca hatthisippādīsu kiṃ sippaṃ sikkhi? Kataraṃ sippaṃ sippānaṃ agganti sabbasippānaṃ	769	
PA_atk-s05_03a:769_4	agārayhatāya mahapphalatāya akicchasiddhiyā ca kataraṃ sippaṃ aggaṃ uttamaṃ? Yaṃ	769	
PA_atk-s05_03a:769_5	nissāya sukhena sakkā jīvitunti adhippāyo. Tatthekacceti tesu bhikkhūsu ekacce bhikkhū.	769	
PA_atk-s05_03a:769_6	Ye hatthācariyakulā pabbajitā te. Evamāhaṃsūti te evaṃ bhaṇiṃsu. Ito parampi “ekacce”ti	769	
PA_atk-s05_03a:769_7	vuttaṭṭhāne eseva nayo. Hatthisippanti yaṃ hatthīnaṃ pariggaṇhanadamanasāraṇarogatikicchādibhedaṃ	769	
PA_atk-s05_03a:769_8	kattabbaṃ, taṃ uddissa pavattaṃ sabbampi sippaṃ idha “hatthisippa”nti adhippetaṃ.	769	
PA_atk-s05_03a:769_9	Assasippanti etthāpi eseva nayo. Rathasippaṃ pana rathayoggānaṃ damanasāraṇādividhānavasena	769	
PA_atk-s05_03a:769_10	ceva rathassa karaṇavasena ca veditabbaṃ. Dhanusippanti issāsasippaṃ, yo dhanubbedhoti	7691	
PA_atk-s05_03a:769_11	vuccati. Tharusippanti sesaāvudhasippaṃ. Muddāsippanti hatthamuddāya gaṇanasippaṃ.	7691	
PA_atk-s05_03a:769_12	Gaṇanasippanti acchiddakagaṇanasippaṃ. Saṅkhānasippanti saṅkalanapaṭuppādanādivasena	7691	
PA_atk-s05_03a:769_13	piṇḍagaṇanasippaṃ. Taṃ yassa paguṇaṃ hoti, so rukkhampi disvā “ettakāni ettha paṇṇānī”ti	7691	
PA_atk-s05_03a:769_14	gaṇituṃ jānāti. Lekhāsippanti nānākārehi akkharalikhanasippaṃ, lipiñāṇaṃ vā. Kāveyyasippanti	7691	
PA_atk-s05_03a:769_15	attano cintāvasena vā parato paṭiladdhasutavasena vā, “imassa ayamattho, evaṃ naṃ	7691	
PA_atk-s05_03a:769_16	yojessāmī”ti evaṃ atthavasena vā, kiñcideva kabbaṃ disvā, “tappaṭibhāgaṃ kabbaṃ karissāmī”ti	7691	
PA_atk-s05_03a:769_17	ṭhānuppattikapaṭibhānavasena vā cintākaviādīnaṃ catunnaṃ kavīnaṃ kabbakaraṇasippaṃ.	7691	
PA_atk-s05_03a:769_18	Vuttañhetaṃ bhagavatā –	7691	
PA_atk-s05_03a:770	“Cattārome, bhikkhave, kavī – cintākavi, sutakavi, atthakavi, paṭibhānakavī”ti.	77	
PA_atk-s05_03a:771_0	Lokāyatasippanti “kāko seto aṭṭhīnaṃ setattā, balākā rattā lohitassa rattattā”ti	771	
PA_atk-s05_03a:771_1	evamādinayappavattaṃ paralokanibbānānaṃ paṭisedhakaṃ vitaṇḍasatthasippaṃ. Khattavijjāsippanti	771	
PA_atk-s05_03a:771_2	abbheyyamāsurakkhādinītisatthasippaṃ. Imāni kira dvādasa mahāsippāni nāma. Tenevāha	771	
PA_atk-s05_03a:771_3	tattha tattha “sippānaṃ agga”nti.	771	
PA_atk-s05_03a:772_0	Etamatthaṃ viditvāti etaṃ sabbasippāyatanānaṃ jīvikatthatāya vaṭṭadukkhato anissaraṇabhāvaṃ,	772	
PA_atk-s05_03a:772_1	sīlādīnaṃyeva pana suparisuddhānaṃ nissaraṇabhāvaṃ, taṃ samaṅginoyeva ca bhikkhubhāvaṃ	772	
PA_atk-s05_03a:772_2	sabbākārato viditvā tadatthavibhāvanaṃ imaṃ udānaṃ udānesi.	772	
PA_atk-s05_03a:773_0	Tattha asippajīvīti catunnaṃ taṇhuppādānaṃ samucchedavikkhambhanena paccayāsāya visositattā	773	
PA_atk-s05_03a:773_1	yaṃkiñci sippaṃ upanissāya jīvikaṃ na kappetīti asippajīvī, etena ājīvapārisuddhisīlaṃ	773	
PA_atk-s05_03a:773_2	dasseti. Lahūti appakiccatāya sallahukavuttitāya ca lahu abahulasambhāro, etena catupaccayasantosasiddhaṃ	773	
PA_atk-s05_03a:773_3	subharataṃ dasseti. Atthakāmoti sadevakassa lokassa atthameva kāmetīti atthakāmo,	773	
PA_atk-s05_03a:773_4	etena sattānaṃ anatthaparivajjanassa pakāsitattā pātimokkhasaṃvarasīlaṃ dasseti pāṇātipātādianatthaviramaṇaparidīpanato.	773	
PA_atk-s05_03a:773_5	Yatindriyoti cakkhādīnaṃ channaṃ indriyānaṃ abhijjhādyappavattito saṃyamena yatindriyo,	773	
PA_atk-s05_03a:773_6	etena indriyasaṃvarasīlaṃ vuttaṃ. Sabbadhi vippamuttoti evaṃ suparisuddhasīlo catupaccayasantose	773	
PA_atk-s05_03a:773_7	avaṭṭhito sappaccayaṃ nāmarūpaṃ pariggahetvā aniccādivasena saṅkhāre sammasanto vipassanaṃ	773	
PA_atk-s05_03a:773_8	ussukkāpetvā tato paraṃ paṭipāṭiyā pavattitehi catūhi ariyamaggehi saṃyojanānaṃ pahīnattā	773	
PA_atk-s05_03a:773_9	sabbadhi sabbattha bhavādīsu vippamutto.	773	
PA_atk-s05_03a:774_0	Anokasārī amamo nirāsoti tathā sabbadhi vippamuttattā eva okasaṅkhātesu chasupi āyatanesu	774	
PA_atk-s05_03a:774_1	taṇhābhisaraṇassa abhāvena anokasārī, rūpādīsu katthaci mamaṅkārābhāvato amamo, sabbena	774	
PA_atk-s05_03a:774_2	sabbaṃ anāsīsanato nirāso. Hitvā mānaṃ ekacaro sa bhikkhūti evaṃbhūto ca so arahattamaggappattisamakālameva	774	
PA_atk-s05_03a:774_3	anavasesaṃ mānaṃ hitvā pajahitvā ime bhikkhū viya gaṇasaṅgaṇikaṃ akatvā pavivekakāmatāya	774	
PA_atk-s05_03a:774_4	taṇhāsahāyavirahena ca sabbiriyāpathesu ekacaro, so sabbaso bhinnakilesattā paramatthato	774	
PA_atk-s05_03a:774_5	bhikkhu nāma. Ettha ca “asippajīvī”tiādinā lokiyaguṇā kathitā, “sabbadhi vippamutto”tiādinā	774	
PA_atk-s05_03a:774_6	lokuttaraguṇā kathitā. Tattha asippajīvītiādi “vibhave ṭhitasseva ayaṃ dhammo, na	774	
PA_atk-s05_03a:774_7	sippaṃ nissāya micchājīvena jīvikaṃ kappentassa, tasmā sippesu sāraggahaṇaṃ vissajjetvā	774	
PA_atk-s05_03a:774_8	adhisīlādīsuyeva tumhehi sikkhitabba”nti dasseti.	774	
PA_atk-s05_03a:775	Navamasuttavaṇṇanā niṭṭhitā.	77	
PA_atk-s05_03a:776	10. Lokasuttavaṇṇanā	77	
PA_atk-s05_03a:777	30. Dasame buddhacakkhunāti ettha āsayānusayañāṇaṃ indriyaparopariyattañāṇañca buddhacakkhu nāma. Yathāha –	77	
PA_atk-s05_03a:778	“Addasā kho bhagavā buddhacakkhunā lokaṃ volokento satte apparajakkhe mahārajakkhe tikkhindriye mudindriye”tiādi.	77	
PA_atk-s05_03a:779	Lokanti tayo lokā – okāsaloko, saṅkhāraloko, sattalokoti. Tattha –	77	
PA_atk-s05_03a:780	“Yāvatā candimasūriyā pariharanti,	78	
PA_atk-s05_03a:781	Disā bhanti virocanā;	78	
PA_atk-s05_03a:782	Tāva sahassadhā loko,	78	
PA_atk-s05_03a:783	Ettha te vattatī vaso”ti. –	78	
PA_atk-s05_03a:784_0	Ādīsu okāsaloko. “Eko loko – sabbe sattā āhāraṭṭhitikā, dve lokā – nāmañca rūpañca,	784	
PA_atk-s05_03a:784_1	tayo lokā – tisso vedanā, cattāro lokā – cattāro āhārā, pañca lokā – pañcupādānakkhandhā,	784	
PA_atk-s05_03a:784_2	cha lokā – cha ajjhattikāni āyatanāni, satta lokā – satta viññāṇaṭṭhitiyo, aṭṭha	784	
PA_atk-s05_03a:784_3	lokā – aṭṭha lokadhammā, nava lokā – nava sattāvāsā, dasa lokā – dasāyatanāni, dvādasa	784	
PA_atk-s05_03a:784_4	lokā – dvādasāyatanāni, aṭṭhārasa lokā – aṭṭhārasa dhātuyo”tiādīsu saṅkhāraloko.	784	
PA_atk-s05_03a:784_5	“Sassato loko, asassato loko”tiādīsu sattaloko vutto. Idhāpi sattaloko veditabbo.	784	
PA_atk-s05_03a:785_0	Tattha lokīyati vicittākārato dissatīti cakkavāḷasaṅkhāto loko okāsaloko, saṅkhāro	785	
PA_atk-s05_03a:785_1	lujjati palujjatīti loko, lokīyati ettha puññapāpaṃ tabbipāko cāti sattaloko. Tesu	785	
PA_atk-s05_03a:785_2	bhagavā mahākaruṇāya anukampamāno saṃsāradukkhato mocetukāmo sattalokaṃ olokesi.	785	
PA_atk-s05_03a:785_3	Katamassa pana sattāhassa accayena olokesi? Paṭhamassa sattāhassa. Bhagavā hi pallaṅkasattāhassa	785	
PA_atk-s05_03a:785_4	pariyosāne pacchimayāmāvasāne “yadā have pātubhavanti dhammā…pe… sūriyova obhāsayamantalikkha”nti	785	
PA_atk-s05_03a:785_5	imaṃ ariyamaggānubhāvadīpakaṃ udānaṃ udānetvā, “ahaṃ tāva evaṃ suduttaraṃ saṃsāramahoghaṃ	785	
PA_atk-s05_03a:785_6	imāya dhammanāvāya samuttaritvā nibbānapāre ṭhito, handa dāni lokampi tāressāmi,	785	
PA_atk-s05_03a:785_7	kīdiso nu kho loko”ti lokaṃ volokesi. Taṃ sandhāya vuttaṃ – “atha kho bhagavā tassa	785	
PA_atk-s05_03a:785_8	sattāhassa accayena tamhā samādhimhā vuṭṭhahitvā buddhacakkhunā lokaṃ volokesī”ti.	785	
PA_atk-s05_03a:786_0	Tattha volokesīti vividhehi ākārehi passi, hatthatale ṭhapitaāmalakaṃ viya attano	786	
PA_atk-s05_03a:786_1	ñāṇena paccakkhaṃ akāsi. Anekehi santāpehītiādi volokitākāradassanaṃ. Anekehi santāpehīti	786	
PA_atk-s05_03a:786_2	anekehi dukkhehi. Dukkhañhi santāpanapīḷanaṭṭhena santāpoti vuccati. Yathāha – “dukkhassa	786	
PA_atk-s05_03a:786_3	pīḷanaṭṭho saṅkhataṭṭho santāpaṭṭho vipariṇāmaṭṭho”ti. Tañca dukkhadukkhādivasena	786	
PA_atk-s05_03a:786_4	ceva jātiādivasena ca anekappakāraṃ. Tena vuttaṃ “anekehi santāpehī”ti. Anekehi dukkhehi	786	
PA_atk-s05_03a:786_5	santappamāne pīḷiyamāne bādhiyamāne. Pariḷāhehīti paridāhehi. Pariḍayhamāneti indhanaṃ	786	
PA_atk-s05_03a:786_6	viya agginā samantato ḍayhamāne. Rāgajehīti rāgasambhūtehi. Esa nayo sesesupi. Rāgādayo	786	
PA_atk-s05_03a:786_7	hi yasmiṃ santāne uppajjanti, taṃ niddahantā viya vibādhenti, tena vuttaṃ – “tayome,	786	
PA_atk-s05_03a:786_8	bhikkhave, aggī – rāgaggi, dosaggi, mohaggī”ti. Yato te cittaṃ kāyañca kilesentīti	786	
PA_atk-s05_03a:786_9	kilesāti vuccanti. Ettha ca pariḍayhamāneti etena bhagavā rāgādikilesānaṃ pavattidukkhataṃ,	786	
PA_atk-s05_03a:786_10	tena ca sattānaṃ abhibhūtataṃ dasseti. Santappamāneti iminā pana tesaṃ kālantaradukkhataṃ,	7861	
PA_atk-s05_03a:786_11	tena nirantaropaddavatañca dasseti.	7861	
PA_atk-s05_03a:787_0	Bhagavā hi bodhirukkhamūle aparājitapallaṅke nisinno paṭhamayāme pubbenivāsaṃ anussaritvā	787	
PA_atk-s05_03a:787_1	majjhimayāme dibbacakkhuṃ visodhetvā pacchimayāme paṭiccasamuppāde ñāṇaṃ otāretvā	787	
PA_atk-s05_03a:787_2	kilesamūlakaṃ vaṭṭadukkhaṃ abhiññāya saṅkhāre pariggahetvā sammasanto anukkamena	787	
PA_atk-s05_03a:787_3	vipassanaṃ vaḍḍhetvā ariyamaggādhigamena sayaṃ vigataviddhastakileso abhisambuddho	787	
PA_atk-s05_03a:787_4	hutvā paccavekkhaṇānantaraṃ anavasesānaṃ kilesānaṃ pahīnattā attano vaṭṭadukkhassa	787	
PA_atk-s05_03a:787_5	parikkhīṇabhāvadīpakaṃ sabbabuddhānaṃ avijahitaṃ “anekajātisaṃsāra”nti udānaṃ udānetvā	787	
PA_atk-s05_03a:787_6	teneva pallaṅkena sattāhaṃ vimuttisukhapaṭisaṃvedī nisinno sattamāya rattiyā tīsu	787	
PA_atk-s05_03a:787_7	yāmesu vuttanayena tīṇi udānāni udānetvā tatiyaudānānantaraṃ buddhacakkhunā lokaṃ	787	
PA_atk-s05_03a:787_8	volokento “sakalamidaṃ sattānaṃ vaṭṭadukkhaṃ kilesamūlakaṃ, kilesā nāmete pavattidukkhā	787	
PA_atk-s05_03a:787_9	āyatimpi dukkhahetubhūtā, tehi ime sattā santappanti pariḍayhanti cā”ti passi. Tena	787	
PA_atk-s05_03a:787_10	vuttaṃ “addasā kho bhagavā…pe… mohajehipī”ti.	7871	
PA_atk-s05_03a:788_0	Etamatthaṃ viditvāti etaṃ lokassa yathāvuttasantāpapariḷāhehi abhibhuyyamānataṃ sabbākārato	788	
PA_atk-s05_03a:788_1	viditvā. Imaṃ udānanti imaṃ sabbasantāpapariḷāhato parinibbānavibhāvanaṃ mahāudānaṃ udānesi.	788	
PA_atk-s05_03a:789_0	Tattha ayaṃ loko santāpajātoti ayaṃ sabbopi loko jarārogamaraṇehi ceva nānāvidhabyasanehi	789	
PA_atk-s05_03a:789_1	ca kilesapariyuṭṭhānehi ca jātasantāpo, uppannakāyikacetasikadukkhābhibhavoti attho.	789	
PA_atk-s05_03a:789_2	Phassaparetoti tato eva anekehi dukkhasamphassehi parihato upadduto. Atha vā phassaparetoti	789	
PA_atk-s05_03a:789_3	sukhādisaṅkhātānaṃ tissannaṃ dukkhatānaṃ paccayabhūtehi chahi phassehi abhibhūto,	789	
PA_atk-s05_03a:789_4	tato tato dvārato tasmiṃ tasmiṃ ārammaṇe pavattivasena upassaṭṭho. Rogaṃ vadati attatoti	789	
PA_atk-s05_03a:789_5	phassapaccayā uppajjamānaṃ vedanāsaṅkhātaṃ rogaṃ dukkhaṃ, khandhapañcakameva vā yathābhūtaṃ	789	
PA_atk-s05_03a:789_6	ajānanto “aha”nti saññāya diṭṭhigāhavasena “ahaṃ sukhito dukkhito”ti attato vadati.	789	
PA_atk-s05_03a:789_7	“Attano”tipi paṭhanti. Tassattho – yvāyaṃ loko kenaci dukkhadhammena phuṭṭho abhāvitattatāya	789	
PA_atk-s05_03a:789_8	adhivāsetuṃ asakkonto “aho dukkhaṃ, īdisaṃ dukkhaṃ mayhaṃ attanopi mā hotū”tiādinā	789	
PA_atk-s05_03a:789_9	vippalapanto kevalaṃ attano rogaṃ vadati, tassa pana pahānāya na paṭipajjatīti adhippāyo.	789	
PA_atk-s05_03a:789_10	Atha vā taṃ yathāvuttaṃ dukkhaṃ yathābhūtaṃ ajānanto taṇhāgāhavasena “mama”nti saññāya	7891	
PA_atk-s05_03a:789_11	attato vadati, “mama ida”nti vācaṃ nicchāreti.	7891	
PA_atk-s05_03a:790_0	Yena yena hi maññatīti evamimaṃ rogabhūtaṃ khandhapañcakaṃ attato attano vā vadanto	790	
PA_atk-s05_03a:790_1	loko yena yena rūpavedanādinā kāraṇabhūtena, yena vā sassatādinā pakārena diṭṭhimānataṇhāmaññanāhi	790	
PA_atk-s05_03a:790_2	maññati. Tato taṃ hoti aññathāti tato attanā parikappitākārato taṃ maññanāya vatthubhūtaṃ	790	
PA_atk-s05_03a:790_3	khandhapañcakaṃ aññathā anattānattaniyameva hoti. Vase vattetuṃ asakkuṇeyyatāya ahaṅkāramamaṅkārattaṃ	790	
PA_atk-s05_03a:790_4	na nipphādetīti attho. Atha vā tatoti tasmā maññanāmattabhāvato taṃ khandhapañcakaṃ	790	
PA_atk-s05_03a:790_5	niccādivasena maññitaṃ aññathā aniccādisabhāvameva hoti. Na hi maññanā bhāvaññathattaṃ	790	
PA_atk-s05_03a:790_6	vā lakkhaṇaññathattaṃ vā kātuṃ sakkoti.	790	
PA_atk-s05_03a:791_0	Aññathābhāvī bhavasattoti asambhave vaḍḍhiyaṃ hitasukhe satto laggo sattaloko maññanāya	791	
PA_atk-s05_03a:791_1	yathāruci cintiyamānopi viparītappaṭipattiyā tato aññathābhāvī ahitadukkhabhāvī vighātaṃyeva	791	
PA_atk-s05_03a:791_2	pāpuṇāti. Bhavamevābhinandatīti evaṃ santepi taṃ maññanāparikappitaṃ avijjamānaṃ	791	
PA_atk-s05_03a:791_3	bhavaṃ vaḍḍhiṃ abhinandati eva abhikaṅkhati eva. Atha vā aññathābhāvīti “nicco me	791	
PA_atk-s05_03a:791_4	attā”tiādinā maññanāya parikappitākārato sayaṃ aññathābhāvī samāno anicco adhuvoti	791	
PA_atk-s05_03a:791_5	attho. Bhavasattoti kāmādibhavesu bhavataṇhāya satto laggo gadhito. Bhavamevābhinandatīti	791	
PA_atk-s05_03a:791_6	aniccādisabhāvaṃ bhavameva niccādivasena parāmasitvā, tattha vā adhimuttisaññaṃ taṇhādiṭṭhābhinandanāhi	791	
PA_atk-s05_03a:791_7	abhinandati, na tattha nibbindati. Yadabhinandati taṃ bhayanti yaṃ vaḍḍhisaṅkhātaṃ	791	
PA_atk-s05_03a:791_8	bhavaṃ kāmādibhavaṃ vā abhinandati, taṃ aniccādivipariṇāmasabhāvattā anekabyasanānubandhattā	791	
PA_atk-s05_03a:791_9	ca bhavahetubhāvato ativiya bhayānakaṭṭhena bhayaṃ. Yassa bhāyatīti yato jarāmaraṇādito	791	
PA_atk-s05_03a:791_10	bhāyati, taṃ jarāmaraṇādi dukkhādhiṭṭhānabhāvato dukkhadukkhabhāvato ca dukkhaṃ.	7911	
PA_atk-s05_03a:791_11	Atha vā yassa bhāyatīti bhavābhinandanena yassa vibhavassa bhāyati, so ucchedasaṅkhāto	7911	
PA_atk-s05_03a:791_12	vibhavo, tato bhāyanañca dukkhavatthubhāvato jātiādidukkhassa anativattanato ca dukkhaṃ	7911	
PA_atk-s05_03a:791_13	dukkhasabhāvamevāti attho. Atha vā yassa bhāyati taṃ dukkhanti yassa aniccādikassa	7911	
PA_atk-s05_03a:791_14	bhāyati taṃ nissaraṇaṃ ajānanto, taṃ bhayaṃ tassa dukkhaṃ hoti, dukkhaṃ āvahatīti attho.	7911	
PA_atk-s05_03a:792_0	Ettakena vaṭṭaṃ dassetvā idāni vivaṭṭaṃ dassetuṃ, “bhavavippahānāya kho panidaṃ brahmacariyaṃ	792	
PA_atk-s05_03a:792_1	vussatī”ti āha. Tattha bhavavippahānāyāti kāmādibhavassa pajahanatthāya. Khoti avadhāraṇe,	792	
PA_atk-s05_03a:792_2	panāti padapūraṇe nipāto. Idanti āsannapaccakkhavacanaṃ. Brahmacariyanti maggabrahmacariyaṃ.	792	
PA_atk-s05_03a:792_3	Vussatīti pūressati. Idaṃ vuttaṃ hoti – ekanteneva kāmādibhavassa samudayappahānena	792	
PA_atk-s05_03a:792_4	anavasesapajahanatthāya idaṃ mayā satasahassakappādhikāni cattāri asaṅkhyeyyāni atidukkarāni	792	
PA_atk-s05_03a:792_5	ācaritvā pāramiyo pūretvā bodhimaṇḍe tiṇṇaṃ mārānaṃ matthakaṃ madditvā adhigataṃ	792	
PA_atk-s05_03a:792_6	sīlādikkhandhattayasaṅgahaṃ aṭṭhaṅgikamaggabrahmacariyaṃ cariyati bhāviyatīti.	792	
PA_atk-s05_03a:793_0	Evaṃ ariyamaggassa ekaṃseneva niyyānikabhāvaṃ dassetvā idāni aññamaggassa tadabhāvaṃ	793	
PA_atk-s05_03a:793_1	dassento “ye hi kecī”tiādimāha. Tattha yeti aniyamaniddeso. Hīti nipātamattaṃ. Kecīti	793	
PA_atk-s05_03a:793_2	ekacce. Padadvayenāpi tathāvādino diṭṭhigatike aniyamato pariyādiyati. Samaṇāti pabbajjūpagamanamattena	793	
PA_atk-s05_03a:793_3	samaṇā, na samitapāpā. Brāhmaṇāti jātimattena brāhmaṇā, na bāhitapāpā. Vāsaddo vikappattho.	793	
PA_atk-s05_03a:793_4	Bhavena bhavassa vippamokkhamāhaṃsūti ekacce kāmabhavena rūpabhavena vā sabbabhavato	793	
PA_atk-s05_03a:793_5	vimuttiṃ saṃsārasuddhiṃ kathayiṃsu.	793	
PA_atk-s05_03a:794_0	Ke panevaṃ vadantīti? Diṭṭhadhammanibbānavādino tesu hi keci “uḷārehi pañcahi kāmaguṇehi	794	
PA_atk-s05_03a:794_1	samappito attā diṭṭheva dhamme paramaṃ nibbutiṃ patto hotī”ti vadanti. Keci “rūpāvacarajjhānesu	794	
PA_atk-s05_03a:794_2	paṭhamajjhānasamaṅgī…pe… keci “dutiyatatiyacatutthajjhānasamaṅgī attā diṭṭheva dhamme	794	
PA_atk-s05_03a:794_3	paramaṃ nibbutiṃ patto hotī”ti vadanti. Yathāha –	794	
PA_atk-s05_03a:795	“Idha, bhikkhave, ekacco samaṇo vā brāhmaṇo vā evaṃvādī hoti evaṃdiṭṭhi ‘yato kho bho ayaṃ attā pañcahi kāmaguṇehi samappito”’ti vitthāro.	79	
PA_atk-s05_03a:796_0	Te pana yasmā yāvadatthaṃ pītattā suhitāya jalūkāya viya ruhirapipāsā kāmādisukhehi	796	
PA_atk-s05_03a:796_1	samappitassa tassa attano kāmesanādayo na bhavissanti, tadabhāve ca bhavassa abhāvoyeva,	796	
PA_atk-s05_03a:796_2	yasmiṃ yasmiñca bhave ṭhitassa ayaṃ nayo labbhati, tena tena bhavena sabbabhavato	796	
PA_atk-s05_03a:796_3	vimutti hotīti vadanti, tasmā “bhavena bhavassa vippamokkhamāhaṃsū”ti vuttā. Yesañca	796	
PA_atk-s05_03a:796_4	“ettakaṃ nāma kālaṃ saṃsaritvā bālā ca paṇḍitā ca pariyosānabhave ṭhatvā saṃsārato	796	
PA_atk-s05_03a:796_5	vimuccantī”ti laddhi, tepi bhavena bhavassa vippamokkhaṃ vadanti nāma. Vuttañhetaṃ –	796	
PA_atk-s05_03a:797	“Cullāsīti mahākappino satasahassāni yāni bāle ca paṇḍite ca sandhāvitvā saṃsaritvā dukkhassantaṃ karissantī”ti.	79	
PA_atk-s05_03a:798_0	Atha vā bhavenāti bhavadiṭṭhiyā. Bhavati sassataṃ tiṭṭhatīti pavattanato sassatadiṭṭhi	798	
PA_atk-s05_03a:798_1	bhavadiṭṭhīti vuccati, bhavadiṭṭhi evettha uttarapadalopena bhavataṇhātiādīsu viya	798	
PA_atk-s05_03a:798_2	bhavoti vutto. Bhavadiṭṭhivasena ca ekacce bhavavisesaṃyeva kilesānaṃ vūpasantavuttiyā	798	
PA_atk-s05_03a:798_3	āyuno ca dīghāvāsatāya niccādisabhāvaṃ bhavavimokkhaṃ maññanti, seyyathāpi bako brahmā	798	
PA_atk-s05_03a:798_4	“idaṃ niccaṃ, idaṃ dhuvaṃ, idaṃ sassataṃ, idaṃ avipariṇāmadhamma”nti avoca. Tesamevaṃ	798	
PA_atk-s05_03a:798_5	viparītagāhīnaṃ anissaraṇe nissaraṇadiṭṭhīnaṃ kuto bhavavimokkho. Tenāha bhagavā	798	
PA_atk-s05_03a:798_6	– “sabbe te ‘avippamuttā bhavasmā’ti vadāmī”ti.	798	
PA_atk-s05_03a:799_0	Vibhavenāti ucchedena. Bhavassa nissaraṇamāhaṃsūti sabbabhavato niggamanaṃ nikkhantiṃ	799	
PA_atk-s05_03a:799_1	saṃsārasuddhiṃ vadiṃsu. Te hi “bhavena bhavassa vippamokkho”ti vadantānaṃ vādaṃ ananujānantā	799	
PA_atk-s05_03a:799_2	bhavūpacchedena nissaraṇaṃ paṭijāniṃsu. Vibhavenāti vā ucchedadiṭṭhiyā. Vibhavati	799	
PA_atk-s05_03a:799_3	vinassati ucchijjati attā ca loko cāti pavattanato ucchedadiṭṭhi vuttanayena “vibhavo”ti	799	
PA_atk-s05_03a:799_4	vuccati. Ucchedadiṭṭhivasena hi sattā adhimuccitvā tattha tattha uppannā ucchijjanti,	799	
PA_atk-s05_03a:799_5	sā eva saṃsārasuddhīti ucchedavādino. Vuttañhetaṃ –	799	
PA_atk-s05_03a:800	“Yato kho bho ayaṃ attā rūpī cātumahābhūtiko…pe… nevasaññānāsaññāyatanaṃ upasampajja viharati, ettāvatā kho bho ayaṃ attā sammā samucchinno hotī”ti.	80	
PA_atk-s05_03a:801	Tathā –	80	
PA_atk-s05_03a:802	“Natthi, mahārāja, dinnaṃ, natthi yiṭṭhaṃ natthi hutaṃ…pe… bāle ca paṇḍite ca kāyassa bhedā ucchijjanti vinassanti na honti paraṃ maraṇā”ti ca.	80	
PA_atk-s05_03a:803_0	Tesampi evaṃ viparītagāhīnaṃ kuto bhavanissaraṇaṃ. Tenāha bhagavā – “sabbe te ‘anissaṭā	803	
PA_atk-s05_03a:803_1	bhavasmā’ti vadāmī”ti. Na hi ariyamaggabhāvanāya anavasesakilesaṃ asamugghātetvā	803	
PA_atk-s05_03a:803_2	kadācipi bhavato nissaraṇavimutti sambhavati. Tathā hi tesaṃ samaṇabrāhmaṇānaṃ yathābhūtāvabodhābhāvato	803	
PA_atk-s05_03a:803_3	“atthi natthī”ti antadvayanipatitānaṃ taṇhādiṭṭhivasena samparitasitavipphanditamattaṃ,	803	
PA_atk-s05_03a:803_4	yato te diṭṭhigatikā pavattihetūsupi sammūḷhā sakkāyabhūmiyaṃ sunikhāte viparītadassanathambhe	803	
PA_atk-s05_03a:803_5	taṇhābandhanena baddhā gaddūlabandhanā viya sā na vijahanti bandhanaṭṭhānaṃ, kuto nesaṃ vimokkho?	803	
PA_atk-s05_03a:804_0	Ye pana catusaccavibhāvanena pavattiādīsu asammohato taṃ antadvayaṃ anupagamma majjhimaṃ	804	
PA_atk-s05_03a:804_1	paṭipadaṃ samāruḷhā, tesaṃyeva bhavavippamokkho nissaraṇañcāti dassento satthā “upadhiṃ	804	
PA_atk-s05_03a:804_2	hī”tiādimāha. Tattha upadhinti khandhādiupadhiṃ. Hīti nipātamattaṃ. Paṭiccāti nissāya,	804	
PA_atk-s05_03a:804_3	paccayaṃ katvā. Dukkhanti jātiādi dukkhaṃ. Kiṃ vuttaṃ hoti? Yatthime diṭṭhigatikā	804	
PA_atk-s05_03a:804_4	vimokkhasaññino, tattha khandhakilesābhisaṅkhārūpadhayo adhigatā, kuto tattha dukkhanissaraṇaṃ?	804	
PA_atk-s05_03a:804_5	Yatra hi kilesā, tatrābhisaṅkhārasambhavato bhavapabandhassa avicchedoyevāti vaṭṭadukkhassa	804	
PA_atk-s05_03a:804_6	anivatti. Tena vuttaṃ – “upadhiñhi paṭicca dukkhamidaṃ sambhotī”ti.	804	
PA_atk-s05_03a:805_0	Idāni yaṃ paramatthato dukkhassa nissaraṇaṃ, taṃ dassetuṃ, “sabbupādānakkhayā natthi	805	
PA_atk-s05_03a:805_1	dukkhassa sambhavo”ti vuttaṃ. Tattha sabbupādānakkhayāti kāmupādānaṃ diṭṭhupādānaṃ	805	
PA_atk-s05_03a:805_2	sīlabbatupādānaṃ attavādupādānanti sabbesaṃ imesaṃ catunnampi upādānānaṃ ariyamaggādhigamena	805	
PA_atk-s05_03a:805_3	anavasesappahānato. Tattha diṭṭhupādānaṃ sīlabbatupādānaṃ attavādupādānanti imāni	805	
PA_atk-s05_03a:805_4	tīṇi upādānāni sotāpattimaggena khīyanti, anuppattidhammataṃ āpajjanti. Kāmupādānaṃ	805	
PA_atk-s05_03a:805_5	apāyagamanīyaṃ paṭhamena, kāmarāgabhūtaṃ bahalaṃ dutiyena, sukhumaṃ tatiyena, rūparāgārūparāgappahānaṃ	805	
PA_atk-s05_03a:805_6	catutthenāti catūhipi maggehi khīyati, anuppattidhammataṃ āpajjatīti veditabbaṃ.	805	
PA_atk-s05_03a:805_7	Natthi dukkhassa sambhavoti evaṃ sabbaso upādānakkhayā tadekaṭṭhatāya sabbassapi	805	
PA_atk-s05_03a:805_8	kilesagaṇassa anuppādanato appamattakassapi vaṭṭadukkhassa sambhavo pātubhāvo natthi.	805	
PA_atk-s05_03a:806_0	Evaṃ bhagavā hetunā saddhiṃ pavattiṃ nivattiñca dassetvā “imaṃ nayaṃ ajānanto ayaṃ	806	
PA_atk-s05_03a:806_1	sattaloko vaṭṭatopi sīsaṃ na ukkhipatī”ti dassento “lokamimaṃ passā”tiādimāha. Tattha	806	
PA_atk-s05_03a:806_2	lokamimaṃ passāti attano buddhacakkhunā paccakkhato visayabhāvassa upagatattā “lokamimaṃ	806	
PA_atk-s05_03a:806_3	passā”ti bhagavādassanakiriyāya niyojento attānamevālapati. Puthūti bahū, visuṃ visuṃ	806	
PA_atk-s05_03a:806_4	vā. Avijjāya paretāti “dukkhe aññāṇa”ntiādinā nayena vuttāya catusaccapaṭicchādikāya	806	
PA_atk-s05_03a:806_5	avijjāya abhibhūtā. Bhūtāti kammakilesehi jātā nibbattā. Bhūtaratāti bhūtesu mātāpituputtadārādisaññāya	806	
PA_atk-s05_03a:806_6	aññasattesu taṇhāya ratā, bhūte vā khandhapañcake aniccāsubhadukkhānattasabhāve taṃsabhāvānavabodhato	806	
PA_atk-s05_03a:806_7	itthipurisādiparikappavasena niccādivasena attattaniyagāhavasena ca abhiratā. Bhavā	806	
PA_atk-s05_03a:806_8	aparimuttāti yathāvuttena taṇhādiṭṭhigāhena bhavato saṃsārato na parimuttā.	806	
PA_atk-s05_03a:807_0	Ettha ca “lokamima”nti paṭhamaṃ tāva sakalampi sattanikāyaṃ sāmaññato ekattaṃ upanento	807	
PA_atk-s05_03a:807_1	ekavacanena anodhiso gahaṇaṃ dīpetvā “svāyaṃ loko bhavayonigatiṭhitisattāvāsādivasena	807	
PA_atk-s05_03a:807_2	ceva tatthāpi taṃtaṃsattanikāyādivasena ca anekabhedabhinno paccekaṃ mayā volokito”ti	807	
PA_atk-s05_03a:807_3	attano buddhacakkhuñāṇānubhāvaṃ pakāsento satthā puna vacanabhedaṃ katvā bahuvacanena	807	
PA_atk-s05_03a:807_4	odhiso gahaṇaṃ dīpeti “puthū avijjāya paretā bhūtā”tiādinā. Evañca katvā “lokamima”nti	807	
PA_atk-s05_03a:807_5	upayogavacanaṃ katvā “avijjāya paretā”tiādinā paccattabahuvacananiddesopi aviruddho	807	
PA_atk-s05_03a:807_6	hoti bhinnavākyattā. Keci pana ekavākyatādhippāyena “avijjāya paretaṃ bhūtaṃ bhūtarataṃ	807	
PA_atk-s05_03a:807_7	bhavā aparimutta”nti paṭhanti, vibhattibhedavaseneva pana purāṇapāṭho.	807	
PA_atk-s05_03a:808_0	Idāni yena upāyena bhavavippamokkho hoti, taṃ sabbaṃ titthiyānaṃ avisayabhūtaṃ buddhagocaraṃ	808	
PA_atk-s05_03a:808_1	vipassanāvīthiṃ dassento “ye hi kecī”tiādimāha. Tattha ye hi keci bhavāti kāmabhavādi	808	
PA_atk-s05_03a:808_2	saññībhavādi ekavokārabhavādivibhāgena nānābhedabhinnā sātavanto vā asātavanto vā	808	
PA_atk-s05_03a:808_3	dīghāyukā vā ittarakkhaṇā vā ye hi keci bhavā. Sabbadhīti uddhaṃ adho tiriyanti ādivibhāgena	808	
PA_atk-s05_03a:808_4	sabbattha. Sabbatthatāyāti saggāpāyamanussādivibhāgena. Sabbe tetiādīsu sabbepi te	808	
PA_atk-s05_03a:808_5	bhavā rūpavedanādidhammā hutvā abhāvaṭṭhena aniccā, udayabbayapaṭipīḷitattā dukkhā,	808	
PA_atk-s05_03a:808_6	jarāya maraṇena cāti dvidhā vipariṇāmetabbatāya vipariṇāmadhammā. Itisaddo ādiattho	808	
PA_atk-s05_03a:808_7	pakārattho vā, tena anattalakkhaṇampi saṅgahetvā avasavattanaṭṭhena anattā, vipariṇāmadhammatāya	808	
PA_atk-s05_03a:808_8	vā avasavattanaṭṭhena anattāti vuttā.	808	
PA_atk-s05_03a:809_0	Evaṃ lakkhaṇattayapaṭivijjhanākārena etaṃ bhavasaṅkhātaṃ khandhapañcakaṃ yathābhūtaṃ	809	
PA_atk-s05_03a:809_1	aviparītaṃ sammappaññāya sammā ñāyena vipassanāsahitāya maggapaññāya passato pariññābhisamayādivasena	809	
PA_atk-s05_03a:809_2	paṭivijjhato “bhavo nicco”ti ādinayappavattā bhavesu taṇhā pahīyati, aggamaggappattisamakālameva	809	
PA_atk-s05_03a:809_3	anavasesaṃ nirujjhati, ucchedadiṭṭhiyā sabbaso pahīnattā vibhavaṃ vicchedaṃ nābhinandati	809	
PA_atk-s05_03a:809_4	na pattheti. Evaṃbhūtassa tassa yā kāmataṇhādivasena aṭṭhasatabhedā avatthādivibhāgena	809	
PA_atk-s05_03a:809_5	anantabhedā ca, tāsaṃ sabbaso sabbappakārena taṇhānaṃ khayā pahānā, tadekaṭṭhatāya	809	
PA_atk-s05_03a:809_6	sabbassapi saṃkilesapakkhassa asesaṃ nissesaṃ virāgena ariyamaggena yo anuppādanirodho, taṃ nibbānanti.	809	
PA_atk-s05_03a:810_0	Evaṃ taṇhāya pahānamukhena saupādisesanibbānaṃ dassetvā idāni anupādisesanibbānaṃ	810	
PA_atk-s05_03a:810_1	dassento “tassa nibbutassā”tiādimāha. Tassattho – yo so sabbaso taṇhānaṃ khayā kilesaparinibbānena	810	
PA_atk-s05_03a:810_2	nibbuto vuttanayena bhinnakileso khīṇāsavabhikkhu, tassa nibbutassa bhikkhuno anupādā	810	
PA_atk-s05_03a:810_3	upādānābhāvato kilesābhisaṅkhāramārānaṃ vā aggahaṇato punabbhavo na hoti, āyatiṃ	810	
PA_atk-s05_03a:810_4	paṭisandhivasena upapattibhavo natthi. Evaṃbhūtena ca tena abhibhūto māro, ariyamaggakkhaṇe	810	
PA_atk-s05_03a:810_5	kilesamāro abhisaṅkhāramāro devaputtamāro ca carimakacittakkhaṇe khandhamāro maccumāro	810	
PA_atk-s05_03a:810_6	cāti pañcavidho māro abhibhūto parājito, puna sīsaṃ ukkhipituṃ appadānena nibbisevano	810	
PA_atk-s05_03a:810_7	kato, yato tena vijito saṅgāmo mārehi tattha tattha pavattito. Evaṃ vijitasaṅgāmo	810	
PA_atk-s05_03a:810_8	pana iṭṭhādīsu sabbesu vikārābhāvena tādilakkhaṇappattiyā tādī arahā sabbabhavāni	810	
PA_atk-s05_03a:810_9	yathāvuttabhede sabbepi bhave upaccagā samatikkanto, na yattha katthaci saṅkhaṃ upeti,	810	
PA_atk-s05_03a:810_10	aññadatthu anupādāno viya jātavedo parinibbānato uddhaṃ apaññattikova hotīti. Iti	8101	
PA_atk-s05_03a:810_11	bhagavā imaṃ mahāudānaṃ anupādisesāya nibbānadhātuyā kūṭaṃ gahetvā niṭṭhapesi.	8101	
PA_atk-s05_03a:811	Dasamasuttavaṇṇanā niṭṭhitā.	81	
PA_atk-s05_03a:812	Niṭṭhitā ca nandavaggavaṇṇanā.	81	
PA_atk-s05_03a:813	4. Meghiyavaggo	81	
PA_atk-s05_03a:814	1. Meghiyasuttavaṇṇanā	81	
PA_atk-s05_03a:815_0	31. Meghiyavaggassa paṭhame cālikāyanti evaṃ nāmake nagare. Tassa kira nagarassa	815	
PA_atk-s05_03a:815_1	dvāraṭṭhānaṃ muñcitvā samantato calapaṅkaṃ hoti, taṃ calapaṅkaṃ nissāya ṭhitattā	815	
PA_atk-s05_03a:815_2	olokentānaṃ calamānaṃ viya upaṭṭhāti, tasmā “cālikā”ti vuccati. Cālike pabbateti	815	
PA_atk-s05_03a:815_3	tassa nagarassa avidūre eko pabbato, sopi sabbasetattā kālapakkhauposathe olokentānaṃ	815	
PA_atk-s05_03a:815_4	calamāno viya upaṭṭhāti, tasmā “cālikapabbato”ti saṅkhaṃ gato. Tattha bhagavato mahantaṃ	815	
PA_atk-s05_03a:815_5	vihāraṃ kārayiṃsu, bhagavā tadā taṃ nagaraṃ gocaragāmaṃ katvā tasmiṃ cālikapabbatamahāvihāre	815	
PA_atk-s05_03a:815_6	viharati. Tena vuttaṃ – “cālikāyaṃ viharati cālike pabbate”ti. Meghiyoti tassa therassa	815	
PA_atk-s05_03a:815_7	nāmaṃ. Upaṭṭhāko hotīti paricārako hoti. Bhagavato hi paṭhamabodhiyaṃ upaṭṭhākā anibaddhā	815	
PA_atk-s05_03a:815_8	ahesuṃ, ekadā nāgasamālo, ekadā nāgito, ekadā upavāno, ekadā sunakkhatto, tadāpi	815	
PA_atk-s05_03a:815_9	meghiyattherova upaṭṭhāko. Tenāha – “tena kho pana samayena āyasmā meghiyo bhagavato upaṭṭhāko hotī”ti.	815	
PA_atk-s05_03a:816_0	Jantugāmanti evaṃ nāmakaṃ tasseva vihārassa aparaṃ gocaragāmaṃ. “Jattugāma”ntipi	816	
PA_atk-s05_03a:816_1	pāṭho. Kimikāḷāyāti kāḷakimīnaṃ bahulatāya “kimikāḷā”ti laddhanāmāya nadiyā. Jaṅghavihāranti	816	
PA_atk-s05_03a:816_2	ciranisajjāya jaṅghāsu uppannakilamathavinodanatthaṃ vicaraṇaṃ. Pāsādikanti aviraḷarukkhatāya	816	
PA_atk-s05_03a:816_3	siniddhapattatāya ca passantānaṃ pasādamāvahatīti pāsādikaṃ. Sandacchāyatāya manuññabhūmibhāgatāya	816	
PA_atk-s05_03a:816_4	ca manuññaṃ. Anto paviṭṭhānaṃ pītisomanassajananaṭṭhena cittaṃ rametīti ramaṇīyaṃ.	816	
PA_atk-s05_03a:816_5	Alanti pariyattaṃ, yuttantipi attho. Padhānatthikassāti yogena bhāvanāya atthikassa.	816	
PA_atk-s05_03a:816_6	Padhānāyāti samaṇadhammakaraṇāya. Āgaccheyyāhanti āgaccheyyaṃ ahaṃ. Therena kira	816	
PA_atk-s05_03a:816_7	pubbe taṃ ṭhānaṃ anupaṭipāṭiyā pañca jātisatāni raññā eva satā anubhūtaṃ uyyānaṃ	816	
PA_atk-s05_03a:816_8	ahosi, tenassa diṭṭhamatteyeva tattha viharituṃ cittaṃ nami. Āgamehi tāvāti satthā	816	
PA_atk-s05_03a:816_9	therassa vacanaṃ sutvā upadhārento “na tāvassa ñāṇaṃ paripākaṃ gata”nti ñatvā paṭikkhipanto	816	
PA_atk-s05_03a:816_10	evamāha. Ekakamhi tāvāti idaṃ panassa “evamayaṃ gantvāpi kamme anipphajjamāne nirāsaṅko	8161	
PA_atk-s05_03a:816_11	hutvā pemavasena puna āgacchissatī”ti cittamaddavajananatthaṃ āha. Yāva aññopi koci	8161	
PA_atk-s05_03a:816_12	bhikkhu āgacchatīti añño koci bhikkhu mama santikaṃ yāva āgacchati, tāva āgamehīti	8161	
PA_atk-s05_03a:816_13	attho. “Koci bhikkhu dissatī”tipi pāṭho. “Āgacchatū”tipi paṭhanti, tathā “dissatū”ti.	8161	
PA_atk-s05_03a:817_0	Natthi kiñci uttari karaṇīyanti catūsu saccesu catūhi maggehi pariññādīnaṃ soḷasannaṃ	817	
PA_atk-s05_03a:817_1	kiccānaṃ katattā, abhisambodhiyā vā adhigatattā tato aññaṃ uttari karaṇīyaṃ nāma	817	
PA_atk-s05_03a:817_2	natthi. Natthi katassa vā paticayoti katassa vā puna paticayopi natthi. Na hi bhāvitamaggo	817	
PA_atk-s05_03a:817_3	puna bhāvīyati, pahīnakilesānaṃ vā puna pahānena kiccaṃ atthi. Atthi katassa paticayoti	817	
PA_atk-s05_03a:817_4	mayhaṃ santāne nipphāditassa sīlādidhammassa ariyamaggassa anadhigatattā tadatthaṃ	817	
PA_atk-s05_03a:817_5	puna vaḍḍhanasaṅkhāto paticayo atthi, icchitabboti attho. Padhānanti kho meghiya	817	
PA_atk-s05_03a:817_6	vadamānaṃ kinti vadeyyāmāti “samaṇadhammaṃ karomī”ti taṃ vadamānaṃ mayaṃ aññaṃ kiṃ nāma vadeyyāma?	817	
PA_atk-s05_03a:818_0	Divāvihāraṃ nisīdīti divāvihāratthāya nisīdi. Nisinno ca yasmiṃ maṅgalasilāpaṭṭe	818	
PA_atk-s05_03a:818_1	pubbe anupaṭipāṭiyā pañca jātisatāni rājā hutvā uyyānakīḷaṃ kīḷanto vividhanāṭakaparivāro	818	
PA_atk-s05_03a:818_2	nisinnapubbo, tasmiṃyeva ṭhāne nisīdi. Athassa nisinnakālato paṭṭhāya samaṇabhāvo	818	
PA_atk-s05_03a:818_3	vigato viya ahosi, rājavesaṃ gahetvā nāṭakaparivāraparivuto setacchattassa heṭṭhā	818	
PA_atk-s05_03a:818_4	mahārahe pallaṅke nisinno viya jāto. Athassa taṃ sampattiṃ assādayato kāmavitakko	818	
PA_atk-s05_03a:818_5	udapādi. So tasmiṃyeva khaṇe sahoḍḍhaṃ gahite dve core ānetvā purato ṭhapite viya	818	
PA_atk-s05_03a:818_6	addasa. Tesu ekassa vadhaṃ āṇāpanavasena byāpādavitakko uppajji, ekassa bandhanaṃ	818	
PA_atk-s05_03a:818_7	āṇāpanavasena vihiṃsāvitakko, evaṃ so latājālena rukkho viya madhumakkhikāhi madhughātako	818	
PA_atk-s05_03a:818_8	viya ca akusalavitakkehi parikkhitto samparikiṇṇo ahosi. Taṃ sandhāya “atha kho āyasmato	818	
PA_atk-s05_03a:818_9	meghiyassā”tiādi vuttaṃ.	818	
PA_atk-s05_03a:819_0	Acchariyaṃ vata bhoti garahaṇacchariyaṃ nāma kiretaṃ yathā āyasmā ānando bhagavato	819	
PA_atk-s05_03a:819_1	valiyagattaṃ disvā avoca “acchariyaṃ, bhante, abbhutaṃ, bhante”ti. Apare pana “tasmiṃ	819	
PA_atk-s05_03a:819_2	samaye pupphaphalapallavādīsu lobhavasena kāmavitakko, kharassarānaṃ pakkhiādīnaṃ	819	
PA_atk-s05_03a:819_3	saddassavanena byāpādavitakko, leḍḍuādīhi tesaṃ paṭibāhanādhippāyena vihiṃsāvitakko,	819	
PA_atk-s05_03a:819_4	‘idhevāhaṃ vaseyya’nti tattha sāpekkhatāvasena kāmavitakko, vanacarake tattha tattha	819	
PA_atk-s05_03a:819_5	disvā tesu cittadubbhanena byāpādavitakko, tesaṃ viheṭhanādhippāyena vihiṃsāvitakko	819	
PA_atk-s05_03a:819_6	tassa uppajjī”tipi vadanti. Yathā vā tathā vā tassa micchāvitakkuppattiyeva acchariyakāraṇaṃ.	819	
PA_atk-s05_03a:819_7	Anvāsattāti anulaggā vokiṇṇā. Attani garumhi ca ekattepi bahuvacanaṃ dissati. “Anusanto”tipi pāṭho.	819	
PA_atk-s05_03a:820_0	Yena bhagavā tenupasaṅkamīti evaṃ micchāvitakkehi samparikiṇṇo kammaṭṭhānasappāyaṃ	820	
PA_atk-s05_03a:820_1	kātuṃ asakkonto “idaṃ vata disvā dīghadassī bhagavā paṭisedhesī”ti sallakkhetvā “imaṃ	820	
PA_atk-s05_03a:820_2	kāraṇaṃ dasabalassa ārocessāmī”ti nisinnāsanato vuṭṭhāya yena bhagavā tenupasaṅkami.	820	
PA_atk-s05_03a:820_3	Upasaṅkamitvā ca “idha mayhaṃ, bhante”tiādinā attano pavattiṃ ārocesi.	820	
PA_atk-s05_03a:821_0	Tattha yebhuyyenāti bahulaṃ abhikkhaṇaṃ. Pāpakāti lāmakā. Akusalāti akosallasambhūtā.	821	
PA_atk-s05_03a:821_1	Duggatisampāpanaṭṭhena vā pāpakā, kusalapaṭipakkhatāya akusalā. Vitakketi ūhati ārammaṇaṃ	821	
PA_atk-s05_03a:821_2	cittaṃ abhiniropetīti vitakko, kāmasahagato vitakko kāmavitakko, kilesakāmasampayutto	821	
PA_atk-s05_03a:821_3	vatthukāmārammaṇo vitakkoti attho. Byāpādasahagato vitakko byāpādavitakko. Vihiṃsāsahagato	821	
PA_atk-s05_03a:821_4	vitakko vihiṃsāvitakko. Tesu kāmānaṃ abhinandanavasena pavatto nekkhammapaṭipakkho	821	
PA_atk-s05_03a:821_5	kāmavitakko, “ime sattā haññantu vā vinassantu vā mā vā ahesu”nti sattesu sampadussanavasena	821	
PA_atk-s05_03a:821_6	pavatto mettāpaṭipakkho byāpādavitakko, pāṇileḍḍudaṇḍādīhi sattānaṃ viheṭhetukāmatāvasena	821	
PA_atk-s05_03a:821_7	pavatto karuṇāpaṭipakkho vihiṃsāvitakko.	821	
PA_atk-s05_03a:822_0	Kasmā panassa bhagavā tattha gamanaṃ anujāni? “Ananuññātopi cāyaṃ maṃ ohāya gacchissateva,	822	
PA_atk-s05_03a:822_1	‘paricārakāmatāya maññe bhagavā gantuṃ na detī’ti cassa siyā aññathattaṃ. Tadassa	822	
PA_atk-s05_03a:822_2	dīgharattaṃ ahitāya dukkhāya saṃvatteyyā”ti anujāni.	822	
PA_atk-s05_03a:823_0	Evaṃ tasmiṃ attano pavattiṃ ārocetvā nisinne athassa bhagavā sappāyaṃ dhammaṃ desento	823	
PA_atk-s05_03a:823_1	“aparipakkāya, meghiya, cetovimuttiyā”tiādimāha. Tattha aparipakkāyāti paripākaṃ	823	
PA_atk-s05_03a:823_2	appattāya. Cetovimuttiyāti kilesehi cetaso vimuttiyā. Pubbabhāge hi tadaṅgavasena	823	
PA_atk-s05_03a:823_3	ceva vikkhambhanavasena ca kilesehi cetaso vimutti hoti, aparabhāge samucchedavasena	823	
PA_atk-s05_03a:823_4	ceva paṭipassaddhivasena ca. Sāyaṃ vimutti heṭṭhā vitthārato kathitāva, tasmā tattha	823	
PA_atk-s05_03a:823_5	vuttanayena veditabbā. Tattha vimuttiparipācanīyehi dhammehi āsaye paripācite pabodhite	823	
PA_atk-s05_03a:823_6	vipassanāya maggagabbhaṃ gaṇhantiyā paripākaṃ gacchantiyā cetovimutti paripakkā nāma	823	
PA_atk-s05_03a:823_7	hoti, tadabhāve aparipakkā.	823	
PA_atk-s05_03a:824	Katame pana vimuttiparipācanīyā dhammā? Saddhindriyādīnaṃ visuddhikaraṇavasena pannarasa dhammā veditabbā. Vuttañhetaṃ –	82	
PA_atk-s05_03a:825	“Assaddhe puggale parivajjayato, saddhe puggale sevato bhajato payirupāsato, pasādanīye suttante paccavekkhato – imehi tīhākārehi saddhindriyaṃ visujjhati.	82	
PA_atk-s05_03a:826	“Kusīte puggale parivajjayato, āraddhavīriye puggale sevato bhajato payirupāsato, sammappadhāne paccavekkhato – imehi tīhākārehi vīriyindriyaṃ visujjhati.	82	
PA_atk-s05_03a:827	“Muṭṭhassatī puggale parivajjayato, upaṭṭhitassatī puggale sevato bhajato payirupāsato, satipaṭṭhāne paccavekkhato – imehi tīhākārehi satindriyaṃ visujjhati.	82	
PA_atk-s05_03a:828	“Asamāhite puggale parivajjayato, samāhite puggale sevato bhajato payirupāsato, jhānavimokkhe paccavekkhato – imehi tīhākārehi samādhindriyaṃ visujjhati.	82	
PA_atk-s05_03a:829	“Duppaññe puggale parivajjayato, paññavante puggale sevato bhajato payirupāsato, gambhīrañāṇacariyaṃ paccavekkhato – imehi tīhākārehi paññindriyaṃ visujjhati.	82	
PA_atk-s05_03a:830	“Iti ime pañca puggale parivajjayato, pañca puggale sevato bhajato payirupāsato, pañca suttante paccavekkhato – imehi pannarasahi ākārehi, imāni pañcindriyāni visujjhantī”ti.	83	
PA_atk-s05_03a:831_0	Aparepi pannarasa dhammā vimuttiparipācanīyā – saddhāpañcamāni indriyāni, aniccasaññā	831	
PA_atk-s05_03a:831_1	dukkhasaññā anattasaññā pahānasaññā virāgasaññāti imā pañca nibbedhabhāgiyā saññā,	831	
PA_atk-s05_03a:831_2	kalyāṇamittatā sīlasaṃvaro abhisallekhatā vīriyārambho nibbedhikapaññāti. Tesu vineyyadamanakusalo	831	
PA_atk-s05_03a:831_3	satthā vineyyassa meghiyattherassa ajjhāsayavasena idha kalyāṇamittatādayo vimuttiparipācanīye	831	
PA_atk-s05_03a:831_4	dhamme dassento “pañca dhammā paripākāya saṃvattantī”ti vatvā te vitthārento “idha,	831	
PA_atk-s05_03a:831_5	meghiya, bhikkhu kalyāṇamitto hotī”tiādimāha.	831	
PA_atk-s05_03a:832_0	Tattha kalyāṇamittoti kalyāṇo bhaddo sundaro mitto etassāti kalyāṇamitto. Yassa sīlādiguṇasampanno	832	
PA_atk-s05_03a:832_1	“aghassa ghātā, hitassa vidhātā”ti evaṃ sabbākārena upakāro mitto hoti, so puggalo	832	
PA_atk-s05_03a:832_2	kalyāṇamittova. Yathāvuttehi kalyāṇapuggaleheva sabbiriyāpathesu saha ayati pavattati,	832	
PA_atk-s05_03a:832_3	na vinā tehīti kalyāṇasahāyo.Kalyāṇapuggalesu eva cittena ceva kāyena ca ninnapoṇapabbhārabhāvena	832	
PA_atk-s05_03a:832_4	pavattatīti kalyāṇasampavaṅko. Padattayena kalyāṇamittasaṃsagge ādaraṃ uppādeti.	832	
PA_atk-s05_03a:833_0	Tatridaṃ kalyāṇamittalakkhaṇaṃ – idha kalyāṇamitto saddhāsampanno hoti sīlasampanno	833	
PA_atk-s05_03a:833_1	sutasampanno cāgasampanno vīriyasampanno satisampanno samādhisampanno paññāsampanno.	833	
PA_atk-s05_03a:833_2	Tattha saddhāsampattiyā saddahati tathāgatassa bodhiṃ kammaphalañca, tena sammāsambodhihetubhūtaṃ	833	
PA_atk-s05_03a:833_3	sattesu hitesitaṃ na pariccajati. Sīlasampattiyā sabrahmacārīnaṃ piyo hoti manāpo	833	
PA_atk-s05_03a:833_4	garu bhāvanīyo codako pāpagarahī vattā vacanakkhamo, sutasampattiyā saccapaṭiccasamuppādādipaṭisaṃyuttānaṃ	833	
PA_atk-s05_03a:833_5	gambhīrānaṃ kathānaṃ kattā hoti, cāgasampattiyā appiccho hoti santuṭṭho pavivitto	833	
PA_atk-s05_03a:833_6	asaṃsaṭṭho, vīriyasampattiyā āraddhavīriyo hoti sattānaṃ hitappaṭipattiyā, satisampattiyā	833	
PA_atk-s05_03a:833_7	upaṭṭhitassati hoti, samādhisampattiyā avikkhitto hoti samāhitacitto, paññāsampattiyā	833	
PA_atk-s05_03a:833_8	aviparītaṃ jānāti. So satiyā kusalānaṃ dhammānaṃ gatiyo samanvesamāno paññāya sattānaṃ	833	
PA_atk-s05_03a:833_9	hitāhitaṃ yathābhūtaṃ jānitvā, samādhinā tattha ekaggacitto hutvā, vīriyena satte	833	
PA_atk-s05_03a:833_10	ahitā nisedhetvā hite niyojeti. Tenāha –	8331	
PA_atk-s05_03a:834	“Piyo garu bhāvanīyo, vattā ca vacanakkhamo;	83	
PA_atk-s05_03a:835	Gambhīrañca kathaṃ kattā, no caṭṭhāne niyojaye”ti. ;	83	
PA_atk-s05_03a:836_0	Ayaṃ paṭhamo dhammo paripākāya saṃvattatīti, ayaṃ kalyāṇamittatāsaṅkhāto brahmacariyavāsassa	836	
PA_atk-s05_03a:836_1	ādibhāvato, sabbesañca kusalānaṃ dhammānaṃ bahukāratāya padhānabhāvato ca imesu pañcasu	836	
PA_atk-s05_03a:836_2	dhammesu ādito vuttattā paṭhamo anavajjadhammo avisuddhānaṃ saddhādīnaṃ visuddhikaraṇavasena	836	
PA_atk-s05_03a:836_3	cetovimuttiyā paripākāya saṃvattati. Ettha ca kalyāṇamittassa bahukāratā padhānatā	836	
PA_atk-s05_03a:836_4	ca “upaḍḍhamidaṃ, bhante, brahmacariyassa yadidaṃ kalyāṇamittatā”ti vadantaṃ dhammabhaṇḍāgārikaṃ,	836	
PA_atk-s05_03a:836_5	“mā hevaṃ, ānandā”ti dvikkhattuṃ paṭisedhetvā, “sakalameva hidaṃ, ānanda, brahmacariyaṃ,	836	
PA_atk-s05_03a:836_6	yadidaṃ kalyāṇamittatā kalyāṇasahāyatā”tiādisuttapadehi veditabbā.	836	
PA_atk-s05_03a:837_0	Puna caparanti puna ca aparaṃ dhammajātaṃ. Sīlavāti ettha kenaṭṭhena sīlaṃ? Sīlanaṭṭhena	837	
PA_atk-s05_03a:837_1	sīlaṃ. Kimidaṃ sīlanaṃ nāma? Samādhānaṃ, kāyakammādīnaṃ susīlyavasena avippakiṇṇatāti	837	
PA_atk-s05_03a:837_2	attho. Atha vā upadhāraṇaṃ, jhānādikusalānaṃ dhammānaṃ patiṭṭhānavasena ādhārabhāvoti	837	
PA_atk-s05_03a:837_3	attho. Tasmā sīleti sīlatīti vā sīlaṃ. Ayaṃ tāva saddalakkhaṇanayena sīlattho. Apare	837	
PA_atk-s05_03a:837_4	pana “siraṭṭho sītalaṭṭho sīlaṭṭho saṃvaraṭṭho”ti niruttinayena atthaṃ vaṇṇenti.	837	
PA_atk-s05_03a:837_5	Tayidaṃ pāripūrito atisayato vā sīlaṃ assa atthīti sīlavā, sīlasampannoti attho.	837	
PA_atk-s05_03a:838_0	Yathā ca sīlavā hoti sīlasampanno, taṃ dassetuṃ “pātimokkhasaṃvarasaṃvuto”tiādimāha.	838	
PA_atk-s05_03a:838_1	Tattha pātimokkhanti sikkhāpadasīlaṃ. Tañhi yo naṃ pāti rakkhati, taṃ mokkheti moceti	838	
PA_atk-s05_03a:838_2	āpāyikādīhi dukkhehīti pātimokkhaṃ. Saṃvaraṇaṃ saṃvaro, kāyavācāhi avītikkamo. Pātimokkhameva	838	
PA_atk-s05_03a:838_3	saṃvaro pātimokkhasaṃvaro, tena saṃvuto pihitakāyavācoti pātimokkhasaṃvarasaṃvuto,	838	
PA_atk-s05_03a:838_4	idamassa tasmiṃ sīle patiṭṭhitabhāvaparidīpanaṃ. Viharatīti tadanurūpavihārasamaṅgibhāvaparidīpanaṃ.	838	
PA_atk-s05_03a:838_5	Ācāragocarasampannoti heṭṭhā pātimokkhasaṃvarassa, upari visesānaṃ yogassa ca upakārakadhammaparidīpanaṃ.	838	
PA_atk-s05_03a:838_6	Aṇumattesu vajjesu bhayadassāvīti pātimokkhasīlato acavanadhammatāparidīpanaṃ. Samādāyāti	838	
PA_atk-s05_03a:838_7	sikkhāpadānaṃ anavasesato ādānaparidīpanaṃ. Sikkhatīti sikkhāya samaṅgibhāvaparidīpanaṃ.	838	
PA_atk-s05_03a:838_8	Sikkhāpadesūti sikkhitabbadhammaparidīpanaṃ.	838	
PA_atk-s05_03a:839_0	Aparo nayo – kilesānaṃ balavabhāvato, pāpakiriyāya sukarabhāvato, puññakiriyāya ca	839	
PA_atk-s05_03a:839_1	dukkarabhāvato bahukkhattuṃ apāyesu patanasīloti pātī, puthujjano. Aniccatāya vā	839	
PA_atk-s05_03a:839_2	bhavādīsu kammavegakkhitto ghaṭīyantaṃ viya anavaṭṭhānena paribbhamanato gamanasīloti	839	
PA_atk-s05_03a:839_3	pātī, maraṇavasena vā tamhi tamhi sattanikāye attabhāvassa patanasīloti vā pātī,	839	
PA_atk-s05_03a:839_4	sattasantāno cittameva vā. Taṃ pātinaṃ saṃsāradukkhato mokkhetīti pātimokkhaṃ. Cittassa	839	
PA_atk-s05_03a:839_5	hi vimokkhena satto “vimutto”ti vuccati. Vuttañhi “cittavodānā sattā visujjhantī”ti,	839	
PA_atk-s05_03a:839_6	“anupādāya āsavehi cittaṃ vimutta”nti ca.	839	
PA_atk-s05_03a:840_0	Atha vā avijjādihetunā saṃsāre patati gacchati pavattatīti pāti, “avijjānīvaraṇānaṃ	840	
PA_atk-s05_03a:840_1	sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ. Tassa pātino sattassa	840	
PA_atk-s05_03a:840_2	taṇhādisaṃkilesattayato mokkho etenāti pātimokkho, “kaṇṭhekālo”tiādīnaṃ viya samāsasiddhi veditabbā.	840	
PA_atk-s05_03a:841_0	Atha vā pāteti vinipāteti dukkhehīti pāti, cittaṃ. Vuttañhi “cittena niyyatī loko,	841	
PA_atk-s05_03a:841_1	cittena parikassatī”ti. Tassa pātino mokkho etenāti pātimokkho. Patati vā etena apāyadukkhe	841	
PA_atk-s05_03a:841_2	saṃsāradukkhe cāti pāti, taṇhādisaṃkilesā. Vuttañhi – “taṇhā janeti purisaṃ, taṇhādutiyo	841	
PA_atk-s05_03a:841_3	puriso”ti cādi. Tato pātito mokkhoti pātimokkho.	841	
PA_atk-s05_03a:842_0	Atha vā patati etthāti pāti, cha ajjhattikabāhirāni āyatanāni. Vuttañhi – “chasu	842	
PA_atk-s05_03a:842_1	loko samuppanno, chasu kubbati santhava”nti. Tato cha ajjhattikabāhirāyatanasaṅkhātapātito	842	
PA_atk-s05_03a:842_2	mokkhoti pātimokkho. Atha vā pāto vinipāto assa atthīti pātī, saṃsāro. Tato mokkhoti pātimokkho.	842	
PA_atk-s05_03a:843_0	Atha vā sabbalokādhipatibhāvato dhammissaro bhagavā patīti vuccati, muccati etenāti	843	
PA_atk-s05_03a:843_1	mokkho. Patino mokkho tena paññattattāti patimokkho, patimokkho eva pātimokkho. Sabbaguṇānaṃ	843	
PA_atk-s05_03a:843_2	vā tammūlabhāvato uttamaṭṭhena pati ca, so yathāvuttaṭṭhena mokkho cāti patimokkho,	843	
PA_atk-s05_03a:843_3	patimokkho eva pātimokkho. Tathā hi vuttaṃ “pātimokkhantiādimetaṃ mukhameta”nti vitthāro.	843	
PA_atk-s05_03a:844_0	Atha vā paiti pakāre, atīti accantatthe nipāto, tasmā pakārehi accantaṃ mokkhetīti	844	
PA_atk-s05_03a:844_1	pātimokkhaṃ. Idañhi sīlaṃ sayaṃ tadaṅgavasena, samādhisahitaṃ paññāsahitañca vikkhambhanavasena	844	
PA_atk-s05_03a:844_2	samucchedavasena ca accantaṃ mokkheti mocetīti pātimokkhaṃ. Pati mokkhoti vā patimokkho,	844	
PA_atk-s05_03a:844_3	tamhā tamhā vītikkamadosato paccekaṃ mokkhoti attho. Patimokkho eva pātimokkho. Mokkhoti	844	
PA_atk-s05_03a:844_4	vā nibbānaṃ, tassa mokkhassa paṭibimbabhūtoti patimokkho. Sīlasaṃvaro hi sūriyassa	844	
PA_atk-s05_03a:844_5	aruṇuggamanaṃ viya nibbānassa udayabhūto tappaṭibhāgo ca yathārahaṃ saṃkilesanibbāpanato.	844	
PA_atk-s05_03a:844_6	Patimokkho eva pātimokkho. Pativattati mokkheti dukkhanti vā patimokkhaṃ, patimokkhameva	844	
PA_atk-s05_03a:844_7	pātimokkhanti evaṃ tāvettha pātimokkhasaddassa attho veditabbo.	844	
PA_atk-s05_03a:845_0	Saṃvarati pidahati etenāti saṃvaro, pātimokkhameva saṃvaro pātimokkhasaṃvaro. Atthato	845	
PA_atk-s05_03a:845_1	pana tato tato vītikkamitabbato viratiyo cetanā ca. Tena pātimokkhasaṃvarena upeto	845	
PA_atk-s05_03a:845_2	samannāgato pātimokkhasaṃvarasaṃvutoti vutto. Vuttañhetaṃ vibhaṅge –	845	
PA_atk-s05_03a:846	“Iminā pātimokkhasaṃvarena upeto hoti samupeto upāgato samupāgato upapanno samupapanno samannāgato, tena vuccati pātimokkhasaṃvarasaṃvuto”ti.	84	
PA_atk-s05_03a:847	Viharatīti iriyāpathavihārena viharati irīyati vattati.	84	
PA_atk-s05_03a:848_0	Ācāragocarasampannoti veḷudānādimicchājīvassa kāyapāgabbhiyādīnañca akaraṇena sabbaso	848	
PA_atk-s05_03a:848_1	anācāraṃ vajjetvā “kāyiko avītikkamo vācasiko avītikkamo kāyikavācasiko avītikkamo”ti	848	
PA_atk-s05_03a:848_2	evaṃ vuttabhikkhusāruppaācārasampattiyā, vesiyādiagocaraṃ vajjetvā piṇḍapātādiatthaṃ	848	
PA_atk-s05_03a:848_3	upasaṅkamituṃ yuttaṭṭhānasaṅkhātena gocarena ca sampannattā ācāragocarasampanno.	848	
PA_atk-s05_03a:849_0	Apica yo bhikkhu satthari sagāravo sappatisso sabrahmacārīsu sagāravo sappatisso	849	
PA_atk-s05_03a:849_1	hirottappasampanno sunivattho supāruto pāsādikena abhikkantena paṭikkantena ālokitena	849	
PA_atk-s05_03a:849_2	vilokitena samiñjitena pasāritena iriyāpathasampanno indriyesu guttadvāro bhojane	849	
PA_atk-s05_03a:849_3	mattaññū jāgariyamanuyutto satisampajaññena samannāgato appiccho santuṭṭho pavivitto	849	
PA_atk-s05_03a:849_4	asaṃsaṭṭho ābhisamācārikesu sakkaccakārī garucittīkārabahulo viharati, ayaṃ vuccati ācārasampanno.	849	
PA_atk-s05_03a:850_0	Gocaro pana upanissayagocaro ārakkhagocaro upanibandhagocaroti tividho. Tattha yo	850	
PA_atk-s05_03a:850_1	dasakathāvatthuguṇasamannāgato vuttalakkhaṇo kalyāṇamitto, yaṃ nissāya asutaṃ suṇāti,	850	
PA_atk-s05_03a:850_2	sutaṃ pariyodāpeti, kaṅkhaṃ vitarati, diṭṭhiṃ ujuṃ karoti, cittaṃ pasādeti, yañca	850	
PA_atk-s05_03a:850_3	anusikkhanto saddhāya vaḍḍhati, sīlena, sutena, cāgena, paññāya vaḍḍhati, ayaṃ vuccati upanissayagocaro.	850	
PA_atk-s05_03a:851_0	Yo bhikkhu antaragharaṃ paviṭṭho vīthiṃ paṭipanno okkhittacakkhu yugamattadassāvī	851	
PA_atk-s05_03a:851_1	cakkhundriyasaṃvutova gacchati, na hatthiṃ olokento, na assaṃ, na rathaṃ, na pattiṃ,	851	
PA_atk-s05_03a:851_2	na itthiṃ, na purisaṃ olokento, na uddhaṃ olokento, na adho olokento, na disāvidisaṃ	851	
PA_atk-s05_03a:851_3	pekkhamāno gacchati, ayaṃ ārakkhagocaro.	851	
PA_atk-s05_03a:852	Upanibandhagocaro pana cattāro satipaṭṭhānā, yattha bhikkhu attano cittaṃ upanibandhati, vuttañhetaṃ bhagavatā –	85	
PA_atk-s05_03a:853	“Ko ca, bhikkhave, bhikkhuno gocaro sako pettiko visayo, yadidaṃ cattāro satipaṭṭhānā”ti.	85	
PA_atk-s05_03a:854	Tattha upanissayagocarassa pubbe vuttattā itaresaṃ vasenettha gocaro veditabbo. Iti yathāvuttāya ācārasampattiyā, imāya ca gocarasampattiyā samannāgatattā ācāragocarasampanno.	85	
PA_atk-s05_03a:855_0	Aṇumattesu vajjesu bhayadassāvīti appamattakattā aṇuppamāṇesu assatiyā asañcicca	855	
PA_atk-s05_03a:855_1	āpannasekhiyaakusalacittuppādādibhedesu vajjesu bhayadassanasīlo. Yo hi bhikkhu paramāṇumattaṃ	855	
PA_atk-s05_03a:855_2	vajjaṃ aṭṭhasaṭṭhiyojanapamāṇādhikayojanasatasahassubbedhasinerupabbatarājasadisaṃ	855	
PA_atk-s05_03a:855_3	katvā passati, yopi sabbalahukaṃ dubbhāsitamattaṃ pārājikasadisaṃ katvā passati,	855	
PA_atk-s05_03a:855_4	ayampi aṇumattesu vajjesu bhayadassāvī nāma. Samādāya sikkhati sikkhāpadesūti yaṃkiñci	855	
PA_atk-s05_03a:855_5	sikkhāpadesu sikkhitabbaṃ, taṃ sabbena sabbaṃ sabbathā sabbaṃ anavasesaṃ sammā ādiyitvā	855	
PA_atk-s05_03a:855_6	sikkhati, pavattati paripūretīti attho.	855	
PA_atk-s05_03a:856_0	Abhisallekhikāti ativiya kilesānaṃ sallekhanī, tesaṃ tanubhāvāya pahānāya yuttarūpā.	856	
PA_atk-s05_03a:856_1	Cetovivaraṇasappāyāti cetaso paṭicchādakānaṃ nīvaraṇānaṃ dūrībhāvakaraṇena cetovivaraṇasaṅkhātānaṃ	856	
PA_atk-s05_03a:856_2	samathavipassanānaṃ sappāyā, samathavipassanācittasseva vā vivaraṇāya pākaṭīkaraṇāya	856	
PA_atk-s05_03a:856_3	vā sappāyā upakārikāti cetovivaraṇasappāyā.	856	
PA_atk-s05_03a:857_0	Idāni yena nibbidādiāvahanena ayaṃ kathā abhisallekhikā cetovivaraṇasappāyā ca nāma	857	
PA_atk-s05_03a:857_1	hoti, taṃ dassetuṃ “ekantanibbidāyā”tiādi vuttaṃ. Tattha ekantanibbidāyāti ekaṃseneva	857	
PA_atk-s05_03a:857_2	vaṭṭadukkhato nibbindanatthāya. Virāgāya nirodhāyāti tasseva virajjanatthāya ca nirujjhanatthāya	857	
PA_atk-s05_03a:857_3	ca. Upasamāyāti sabbakilesūpasamāya. Abhiññāyāti sabbassāpi abhiññeyyassa abhijānanāya.	857	
PA_atk-s05_03a:857_4	Sambodhāyāti catumaggasambodhāya. Nibbānāyāti anupādisesanibbānāya. Etesu hi ādito	857	
PA_atk-s05_03a:857_5	tīhi padehi vipassanā vuttā, dvīhi maggo, dvīhi nibbānaṃ vuttaṃ. Samathavipassanā	857	
PA_atk-s05_03a:857_6	ādiṃ katvā nibbānapariyosāno ayaṃ sabbo uttarimanussadhammo dasakathāvatthulābhino sijjhatīti dasseti.	857	
PA_atk-s05_03a:858_0	Idāni taṃ kathaṃ vibhajitvā dassento “appicchakathā”tiādimāha. Tattha appicchoti	858	
PA_atk-s05_03a:858_1	na iccho, tassa kathā appicchakathā, appicchabhāvappaṭisaṃyuttā kathā vā appicchakathā.	858	
PA_atk-s05_03a:858_2	Ettha ca atriccho pāpiccho mahiccho appicchoti icchāvasena cattāro puggalā. Tesu	858	
PA_atk-s05_03a:858_3	attanā yathāladdhena lābhena atitto uparūpari lābhaṃ icchanto atriccho nāma. Yaṃ sandhāya vuttaṃ –	858	
PA_atk-s05_03a:859	“Catubbhi aṭṭhajjhagamā, aṭṭhabhi cāpi soḷasa;	85	
PA_atk-s05_03a:860	Soḷasabhi ca dvattiṃsa, atricchaṃ cakkamāsado;	86	
PA_atk-s05_03a:861	Icchāhatassa posassa, cakkaṃ bhamati matthake”ti. ;	86	
PA_atk-s05_03a:862	“Atricchā atilobhena, atilobhamadena cā”ti ca. ;	86	
PA_atk-s05_03a:863	Lābhasakkārasilokanikāmayatāya asantaguṇasambhāvanādhippāyo pāpiccho. Yaṃ sandhāya vuttaṃ –	86	
PA_atk-s05_03a:864	“Tattha katamā kuhanā? Lābhasakkārasilokasannissitassa pāpicchassa icchāpakatassa paccayappaṭisevanasaṅkhātena vā sāmantajappitena vā iriyāpathassa vā aṭhapanā”tiādi.	86	
PA_atk-s05_03a:865	Santaguṇasambhāvanādhippāyo paṭiggahaṇe amattaññū mahiccho. Yaṃ sandhāya vuttaṃ –	86	
PA_atk-s05_03a:866	“Idhekacco saddho samāno ‘saddhoti maṃ jano jānātū’ti icchati, sīlavā samāno ‘sīlavāti maṃ jano jānātū’ti icchatī”tiādi.	86	
PA_atk-s05_03a:867	Duttappiyatāya hissa vijātamātāpi cittaṃ gahetuṃ na sakkoti. Tenetaṃ vuccati –	86	
PA_atk-s05_03a:868	“Aggikkhandho samuddo ca, mahiccho cāpi puggalo;	86	
PA_atk-s05_03a:869	Sakaṭehi paccaye dentu, tayopete atappiyā”ti.	86	
PA_atk-s05_03a:870_0	Ete pana atricchatādayo dose ārakā parivajjetvā santaguṇanigūhanādhippāyo paṭiggahaṇe	870	
PA_atk-s05_03a:870_1	ca mattaññū appiccho. So attani vijjamānampi guṇaṃ paṭicchādetukāmatāya saddho samāno	870	
PA_atk-s05_03a:870_2	“saddhoti maṃ jano jānātū”ti na icchati, sīlavā, bahussuto, pavivitto, āraddhavīriyo,	870	
PA_atk-s05_03a:870_3	upaṭṭhitassati, samāhito, paññavā samāno “paññavāti maṃ jano jānātū”ti na icchati.	870	
PA_atk-s05_03a:871_0	Svāyaṃ paccayappiccho dhutaṅgappiccho pariyattiappiccho adhigamappicchoti catubbidho.	871	
PA_atk-s05_03a:871_1	Tattha catūsu paccayesu appiccho paccayadāyakaṃ deyyadhammaṃ attano thāmañca oloketvā	871	
PA_atk-s05_03a:871_2	sacepi hi deyyadhammo bahu hoti, dāyako appaṃ dātukāmo, dāyakassa vasena appameva	871	
PA_atk-s05_03a:871_3	gaṇhāti. Deyyadhammo ce appo, dāyako bahuṃ dātukāmo, deyyadhammassa vasena appameva	871	
PA_atk-s05_03a:871_4	gaṇhāti. Deyyadhammopi ce bahu, dāyakopi bahuṃ dātukāmo, attano thāmaṃ ñatvā pamāṇayuttameva	871	
PA_atk-s05_03a:871_5	gaṇhāti. Evarūpo hi bhikkhu anuppannaṃ lābhaṃ uppādeti, uppannaṃ lābhaṃ thāvaraṃ	871	
PA_atk-s05_03a:871_6	karoti, dāyakānaṃ cittaṃ ārādheti. Dhutaṅgasamādānassa pana attani atthibhāvaṃ na	871	
PA_atk-s05_03a:871_7	jānāpetukāmo dhutaṅgappiccho. Yo attano bahussutabhāvaṃ jānāpetuṃ na icchati, ayaṃ	871	
PA_atk-s05_03a:871_8	pariyattiappiccho. Yo pana sotāpannādīsu aññataro hutvā sabrahmacārīnampi attano	871	
PA_atk-s05_03a:871_9	sotāpannādibhāvaṃ jānāpetuṃ na icchati, ayaṃ adhigamappiccho. Evametesaṃ appicchānaṃ	871	
PA_atk-s05_03a:871_10	yā appicchatā, tassā saddhiṃ sandassanādividhinā anekākāravokāraānisaṃsavibhāvanavasena,	8711	
PA_atk-s05_03a:871_11	tappaṭipakkhassa atricchādibhedassa icchācārassa ādīnavavibhāvanavasena ca pavattā	8711	
PA_atk-s05_03a:871_12	kathā appicchakathā.	8711	
PA_atk-s05_03a:872_0	Santuṭṭhikathāti ettha santuṭṭhīti sakena attanā laddhena tuṭṭhi santuṭṭhi. Atha	872	
PA_atk-s05_03a:872_1	vā visamaṃ paccayicchaṃ pahāya samaṃ tuṭṭhi, santuṭṭhi. Santena vā vijjamānena tuṭṭhi	872	
PA_atk-s05_03a:872_2	santuṭṭhi. Vuttañcetaṃ –	872	
PA_atk-s05_03a:873	“Atītaṃ nānusocanto, nappajappamanāgataṃ;	87	
PA_atk-s05_03a:874	Paccuppannena yāpento, santuṭṭhoti pavuccatī”ti.	87	
PA_atk-s05_03a:875_0	Sammā vā ñāyena bhagavatā anuññātavidhinā paccayehi tuṭṭhi santuṭṭhi. Atthato itarītarapaccayasantoso,	875	
PA_atk-s05_03a:875_1	so dvādasavidho hoti. Kathaṃ? Cīvare yathālābhasantoso, yathābalasantoso, yathāsāruppasantosoti	875	
PA_atk-s05_03a:875_2	tividho, evaṃ piṇḍapātādīsu.	875	
PA_atk-s05_03a:876_0	Tatrāyaṃ pabhedavaṇṇanā – idha bhikkhu cīvaraṃ labhati sundaraṃ vā asundaraṃ vā,	876	
PA_atk-s05_03a:876_1	so teneva yāpeti, aññaṃ na pattheti, labhantopi na gaṇhāti, ayamassa cīvare yathālābhasantoso.	876	
PA_atk-s05_03a:876_2	Atha pana pakatidubbalo vā hoti ābādhajarābhibhūto vā, garuṃ cīvaraṃ pārupanto kilamati,	876	
PA_atk-s05_03a:876_3	so sabhāgena bhikkhunā saddhiṃ taṃ parivattetvā lahukena yāpentopi santuṭṭhova hoti,	876	
PA_atk-s05_03a:876_4	ayamassa cīvare yathābalasantoso. Aparo paṭṭacīvarādīnaṃ aññataraṃ mahagghacīvaraṃ	876	
PA_atk-s05_03a:876_5	labhitvā “idaṃ therānaṃ cirapabbajitānaṃ, idaṃ bahussutānaṃ anurūpaṃ, idaṃ gilānānaṃ	876	
PA_atk-s05_03a:876_6	dubbalānaṃ, idaṃ appalābhīnaṃ vā hotū”ti tesaṃ datvā attanā saṅkārakūṭādito nantakāni	876	
PA_atk-s05_03a:876_7	uccinitvā saṅghāṭiṃ katvā tesaṃ vā purāṇacīvarāni gahetvā dhārentopi santuṭṭhova	876	
PA_atk-s05_03a:876_8	hoti, ayamassa cīvare yathāsāruppasantoso.	876	
PA_atk-s05_03a:877_0	Idha pana bhikkhu piṇḍapātaṃ labhati lūkhaṃ vā paṇītaṃ vā, so teneva yāpeti, aññaṃ	877	
PA_atk-s05_03a:877_1	na pattheti, labhantopi na gaṇhāti, ayamassa piṇḍapāte yathālābhasantoso. Atha pana	877	
PA_atk-s05_03a:877_2	ābādhiko hoti, lūkhaṃ pakativiruddhaṃ vā byādhiviruddhaṃ vā piṇḍapātaṃ bhuñjitvā	877	
PA_atk-s05_03a:877_3	gāḷhaṃ rogātaṅkaṃ pāpuṇāti, so sabhāgassa bhikkhuno datvā tassa hatthato sappāyabhojanaṃ	877	
PA_atk-s05_03a:877_4	bhuñjitvā samaṇadhammaṃ karontopi santuṭṭhova hoti, ayamassa piṇḍapāte yathābalasantoso.	877	
PA_atk-s05_03a:877_5	Aparo bhikkhu paṇītaṃ piṇḍapātaṃ labhati, so “ayaṃ piṇḍapāto cirapabbajitādīnaṃ anurūpo”ti	877	
PA_atk-s05_03a:877_6	cīvaraṃ viya tesaṃ datvā, tesaṃ vā santakaṃ gahetvā, attanā piṇḍāya caritvā, missakāhāraṃ	877	
PA_atk-s05_03a:877_7	vā paribhuñjantopi santuṭṭhova hoti. Ayamassa piṇḍapāte yathāsāruppasantoso.	877	
PA_atk-s05_03a:878_0	Idha pana bhikkhuno senāsanaṃ pāpuṇāti manāpaṃ vā amanāpaṃ vā antamaso tiṇakuṭikāpi	878	
PA_atk-s05_03a:878_1	tiṇasanthārakampi, so teneva santussati, puna aññaṃ sundarataraṃ vā pāpuṇāti, taṃ	878	
PA_atk-s05_03a:878_2	na gaṇhāti, ayamassa senāsane yathālābhasantoso. Atha pana ābādhiko hoti dubbalo	878	
PA_atk-s05_03a:878_3	vā, so byādhiviruddhaṃ vā pakativiruddhaṃ vā senāsanaṃ labhati, yatthassa vasato	878	
PA_atk-s05_03a:878_4	aphāsu hoti, so taṃ sabhāgassa bhikkhuno datvā tassa santake sappāyasenāsane vasitvā	878	
PA_atk-s05_03a:878_5	samaṇadhammaṃ karontopi santuṭṭhova hoti, ayamassa senāsane yathābalasantoso. Aparo	878	
PA_atk-s05_03a:878_6	sundaraṃ senāsanaṃ pattampi na sampaṭicchati “paṇītasenāsanaṃ pamādaṭṭhāna”nti, mahāpuññatāya	878	
PA_atk-s05_03a:878_7	vā leṇamaṇḍapakūṭāgārādīni paṇītasenāsanāni labhati, so tāni cīvarādīni viya cirapabbajitādīnaṃ	878	
PA_atk-s05_03a:878_8	datvā yattha katthaci vasantopi santuṭṭhova hoti, ayamassa senāsane yathāsāruppasantoso.	878	
PA_atk-s05_03a:879_0	Idha pana bhikkhu bhesajjaṃ labhati lūkhaṃ vā paṇītaṃ vā, so teneva tussati, aññaṃ	879	
PA_atk-s05_03a:879_1	na pattheti, labhantopi na gaṇhāti, ayamassa gilānapaccaye yathālābhasantoso. Atha	879	
PA_atk-s05_03a:879_2	pana telena atthiko phāṇitaṃ labhati, so taṃ sabhāgassa bhikkhuno datvā, tassa hatthato	879	
PA_atk-s05_03a:879_3	telaṃ gahetvā, bhesajjaṃ katvā samaṇadhammaṃ karontopi santuṭṭhova hoti, ayamassa	879	
PA_atk-s05_03a:879_4	gilānapaccaye yathābalasantoso. Aparo mahāpuñño bahuṃ telamadhuphāṇitādipaṇītabhesajjaṃ	879	
PA_atk-s05_03a:879_5	labhati, so taṃ cīvarādīni viya cirapabbajitādīnaṃ datvā tesaṃ ābhatena yena kenaci	879	
PA_atk-s05_03a:879_6	bhesajjaṃ karontopi santuṭṭhova hoti. Yo pana ekasmiṃ bhājane muttaharītakaṃ, ekasmiṃ	879	
PA_atk-s05_03a:879_7	catumadhuraṃ ṭhapetvā “gaṇhatha, bhante, yadicchasī”ti vuccamāno sacassa tesu aññatarenapi	879	
PA_atk-s05_03a:879_8	rogo vūpasammati, “muttaharītakaṃ nāma buddhādīhi vaṇṇitaṃ, pūtimuttabhesajjaṃ nissāya	879	
PA_atk-s05_03a:879_9	pabbajjā, tattha te yāvajīvaṃ ussāho karaṇīyo”ti vacanamanussaranto catumadhuraṃ	879	
PA_atk-s05_03a:879_10	paṭikkhipitvā muttaharītakena bhesajjaṃ karonto paramasantuṭṭhova hoti, ayamassa	8791	
PA_atk-s05_03a:879_11	gilānapaccaye yathāsāruppasantoso.	8791	
PA_atk-s05_03a:880_0	So evaṃpabhedo sabbopi santoso santuṭṭhīti pavuccati. Tena vuttaṃ “atthato itarītarapaccayasantoso”ti.	880	
PA_atk-s05_03a:880_1	Itarītarasantuṭṭhiyā saddhiṃ sandassanādividhinā ānisaṃsavibhāvanavasena, tappaṭipakkhassa	880	
PA_atk-s05_03a:880_2	atricchatādibhedassa icchāpakatattassa ādīnavavibhāvanavasena ca pavattā kathā santuṭṭhikathā.	880	
PA_atk-s05_03a:880_3	Ito parāsupi kathāsu eseva nayo, visesamattameva vakkhāma.	880	
PA_atk-s05_03a:881_0	Pavivekakathāti ettha kāyaviveko cittaviveko upadhivivekoti tayo vivekā. Tesu eko	881	
PA_atk-s05_03a:881_1	gacchati, eko tiṭṭhati, eko nisīdati, eko seyyaṃ kappeti, eko gāmaṃ piṇḍāya pavisati,	881	
PA_atk-s05_03a:881_2	eko paṭikkamati, eko abhikkamati, eko caṅkamaṃ adhiṭṭhāti, eko carati, eko viharatīti	881	
PA_atk-s05_03a:881_3	evaṃ sabbiriyāpathesu sabbakiccesu gaṇasaṅgaṇikaṃ pahāya vivittavāso kāyaviveko nāma.	881	
PA_atk-s05_03a:881_4	Aṭṭha samāpattiyo pana cittaviveko nāma. Nibbānaṃ upadhiviveko nāma. Vuttañhetaṃ –	881	
PA_atk-s05_03a:882	“Kāyaviveko ca vivekaṭṭhakāyānaṃ nekkhammābhiratānaṃ, cittaviveko ca parisuddhacittānaṃ paramavodānappattānaṃ, upadhiviveko ca nirupadhīnaṃ puggalānaṃ visaṅkhāragatāna”nti.	88	
PA_atk-s05_03a:883	Vivekoyeva paviveko, pavivekappaṭisaṃyuttā kathā pavivekakathā.	88	
PA_atk-s05_03a:884_0	Asaṃsaggakathāti ettha savanasaṃsaggo dassanasaṃsaggo samullapanasaṃsaggo sambhogasaṃsaggo	884	
PA_atk-s05_03a:884_1	kāyasaṃsaggoti pañca saṃsaggā. Tesu idhekacco bhikkhu suṇāti “asukasmiṃ gāme vā nigame	884	
PA_atk-s05_03a:884_2	vā itthī abhirūpā dassanīyā pāsādikā paramāya vaṇṇapokkharatāya samannāgatā”ti, so	884	
PA_atk-s05_03a:884_3	taṃ sutvā saṃsīdati visīdati, na sakkoti brahmacariyaṃ sandhāretuṃ, sikkhaṃ paccakkhāya	884	
PA_atk-s05_03a:884_4	hīnāyāvattati, evaṃ visabhāgārammaṇasavanena uppannakilesasanthavo savanasaṃsaggo	884	
PA_atk-s05_03a:884_5	nāma. Na heva kho bhikkhu suṇāti, apica kho sāmaṃ passati itthiṃ abhirūpaṃ dassanīyaṃ	884	
PA_atk-s05_03a:884_6	pāsādikaṃ paramāya vaṇṇapokkharatāya samannāgataṃ, so taṃ disvā saṃsīdati visīdati,	884	
PA_atk-s05_03a:884_7	na sakkoti brahmacariyaṃ sandhāretuṃ, sikkhaṃ paccakkhāya hīnāyāvattati, evaṃ visabhāgārammaṇadassanena	884	
PA_atk-s05_03a:884_8	uppannakilesasanthavo dassanasaṃsaggo nāma. Disvā pana aññamaññaṃ ālāpasallāpavasena	884	
PA_atk-s05_03a:884_9	uppanno kilesasanthavo samullapanasaṃsaggo nāma. Sahajagghanādīnipi eteneva saṅgaṇhāti.	884	
PA_atk-s05_03a:884_10	Attano pana santakaṃ yaṃkiñci mātugāmassa datvā vā adatvā vā tena dinnassa vanabhaṅgiyādino	8841	
PA_atk-s05_03a:884_11	paribhogavasena uppannakilesasanthavo sambhogasaṃsaggo nāma. Mātugāmassa hatthaggāhādivasena	8841	
PA_atk-s05_03a:884_12	uppannakilesasanthavo kāyasaṃsaggo nāma. Yopi cesa –	8841	
PA_atk-s05_03a:885	“Gihīhi saṃsaṭṭho viharati ananulomikena saṃsaggena sahasokī sahanandī sukhitesu sukhito, dukkhitesu dukkhito, uppannesu kiccakaraṇīyesu attanā uyyogaṃ āpajjatī”ti –	88	
PA_atk-s05_03a:886_0	Evaṃ vutto ananulomiko gihisaṃsaggo, yo ca sabrahmacārīhipi kilesuppattihetubhūto	886	
PA_atk-s05_03a:886_1	saṃsaggo, taṃ sabbaṃ pahāya yvāyaṃ saṃsāre thirataraṃ saṃvegaṃ, saṅkhāresu tibbaṃ	886	
PA_atk-s05_03a:886_2	bhayasaññaṃ, sarīre paṭikūlasaññaṃ, sabbākusalesu jigucchāpubbaṅgamaṃ hirottappaṃ,	886	
PA_atk-s05_03a:886_3	sabbakiriyāsu satisampajaññanti sabbaṃ paccupaṭṭhapetvā kamaladale jalabindu viya	886	
PA_atk-s05_03a:886_4	sabbattha alaggabhāvo, ayaṃ sabbasaṃsaggappaṭipakkhatāya asaṃsaggo. Tappaṭisaṃyuttā	886	
PA_atk-s05_03a:886_5	kathā asaṃsaggakathā.	886	
PA_atk-s05_03a:887_0	Vīriyārambhakathāti ettha vīrassa bhāvo, kammanti vā vīriyaṃ, vidhinā īrayitabbaṃ	887	
PA_atk-s05_03a:887_1	pavattetabbanti vā vīriyaṃ, vīriyañca taṃ akusalānaṃ dhammānaṃ pahānāya kusalānaṃ	887	
PA_atk-s05_03a:887_2	dhammānaṃ upasampadāya ārambhanaṃ vīriyārambho. Svāyaṃ kāyiko cetasiko cāti duvidho,	887	
PA_atk-s05_03a:887_3	ārambhadhātu, nikkamadhātu, parakkamadhātu cāti tividho; sammappadhānavasena catubbidho.	887	
PA_atk-s05_03a:887_4	So sabbopi yo bhikkhu gamane uppannaṃ kilesaṃ ṭhānaṃ pāpuṇituṃ na deti; ṭhāne uppannaṃ	887	
PA_atk-s05_03a:887_5	nisajjaṃ, nisajjāya uppannaṃ sayanaṃ pāpuṇituṃ na deti, tattha tattheva ajapadena	887	
PA_atk-s05_03a:887_6	daṇḍena kaṇhasappaṃ uppīḷetvā gaṇhanto viya, tikhiṇena asinā amittaṃ gīvāya paharanto	887	
PA_atk-s05_03a:887_7	viya ca sīsaṃ ukkhipituṃ adatvā vīriyabalena niggaṇhāti, tassevaṃ āraddhavīriyassa	887	
PA_atk-s05_03a:887_8	vasena veditabbo. Tappaṭisaṃyuttā kathā vīriyārambhakathā.	887	
PA_atk-s05_03a:888_0	Sīlakathādīsu duvidhaṃ sīlaṃ lokiyaṃ lokuttarañca. Tattha lokiyaṃ pātimokkhasaṃvarādi	888	
PA_atk-s05_03a:888_1	catupārisuddhisīlaṃ, lokuttaraṃ maggasīlaṃ phalasīlañca. Tathā vipassanāya pādakabhūtā	888	
PA_atk-s05_03a:888_2	saha upacārena aṭṭha samāpattiyo lokiyo samādhi, maggasampayutto panettha lokuttaro	888	
PA_atk-s05_03a:888_3	samādhi nāma. Tathā paññāpi lokiyā sutamayā cintāmayā jhānasampayuttā vipassanāñāṇañca.	888	
PA_atk-s05_03a:888_4	Visesato panettha vipassanāpaññā gahetabbā, lokuttarā maggapaññā phalapaññā ca. Vimuttīpi	888	
PA_atk-s05_03a:888_5	ariyaphalavimutti nibbānañca. Apare pana tadaṅgavikkhambhanasamucchedavimuttīnampi	888	
PA_atk-s05_03a:888_6	vasenettha atthaṃ vaṇṇenti. Vimuttiñāṇadassanampi ekūnavīsatividhaṃ paccavekkhaṇañāṇaṃ.	888	
PA_atk-s05_03a:888_7	Iti imesaṃ sīlādīnaṃ saddhiṃ sandassanādividhinā anekākāravokāraānisaṃsavibhāvanavasena	888	
PA_atk-s05_03a:888_8	ceva tappaṭipakkhānaṃ dussīlyādīnaṃ ādīnavavibhāvanavasena ca pavattā kathā, tappaṭisaṃyuttā	888	
PA_atk-s05_03a:888_9	kathā vā sīlādikathā nāma.	888	
PA_atk-s05_03a:889_0	Ettha ca “attanā ca appiccho hoti, appicchakathañca paresaṃ kattā”ti “santuṭṭho hoti	889	
PA_atk-s05_03a:889_1	itarītarena cīvarena, itarītaracīvarasantuṭṭhiyā ca vaṇṇavādī”ti ca ādivacanato sayañca	889	
PA_atk-s05_03a:889_2	appicchatādiguṇasamannāgatena paresampi tadatthāya hitajjhāsayena pavattetabbā tathārūpī	889	
PA_atk-s05_03a:889_3	kathā, yā idha abhisallekhikādibhāvena visesetvā vuttā appicchakathādīti veditabbā.	889	
PA_atk-s05_03a:889_4	Kārakasseva hi kathā visesato adhippetatthasādhinī. Tathā hi vakkhati “kalyāṇamittassetaṃ,	889	
PA_atk-s05_03a:889_5	meghiya, bhikkhuno pāṭikaṅkhaṃ…pe. … akasiralābhī”ti.	889	
PA_atk-s05_03a:890_0	Evarūpāyāti īdisāya, yathāvuttāya. Nikāmalābhīti yathicchitalābhī yathārucilābhī,	890	
PA_atk-s05_03a:890_1	sabbakālaṃ imā kathā sotuṃ vicāretuñca yathāsukhaṃ labhanto. Akicchalābhīti niddukkhalābhī.	890	
PA_atk-s05_03a:890_2	Akasiralābhīti vipulalābhī.	890	
PA_atk-s05_03a:891_0	Āraddhavīriyoti paggahitavīriyo. Akusalānaṃ dhammānaṃ pahānāyāti akosallasambhūtaṭṭhena	891	
PA_atk-s05_03a:891_1	akusalānaṃ pāpadhammānaṃ pajahanatthāya. Kusalānaṃ dhammānanti kucchitānaṃ salanādiatthena	891	
PA_atk-s05_03a:891_2	anavajjaṭṭhena ca kusalānaṃ sahavipassanānaṃ maggaphaladhammānaṃ. Upasampadāyāti	891	
PA_atk-s05_03a:891_3	sampādanāya, attano santāne uppādanāya. Thāmavāti ussoḷhisaṅkhātena vīriyathāmena	891	
PA_atk-s05_03a:891_4	samannāgato. Daḷhaparakkamoti thiraparakkamo asithilavīriyo. Anikkhittadhuroti anorohitadhuro anosakkitavīriyo.	891	
PA_atk-s05_03a:892_0	Paññavāti vipassanāpaññāya paññavā. Udayatthagāminiyāti pañcannaṃ khandhānaṃ udayañca	892	
PA_atk-s05_03a:892_1	vayañca paṭivijjhantiyā. Ariyāyāti vikkhambhanavasena kilesehi ārakā dūre ṭhitāya	892	
PA_atk-s05_03a:892_2	niddosāya. Nibbedhikāyāti nibbedhabhāgiyāya. Sammā dukkhakkhayagāminiyāti vaṭṭadukkhassa	892	
PA_atk-s05_03a:892_3	khepanato “dukkhakkhayo”ti laddhanāmaṃ ariyamaggaṃ sammā hetunā ñāyena gacchantiyā.	892	
PA_atk-s05_03a:893_0	Imesu ca pana pañcasu dhammesu sīlaṃ vīriyaṃ paññā ca yogino ajjhattikaṃ aṅgaṃ, itaradvayaṃ	893	
PA_atk-s05_03a:893_1	bāhiraṃ aṅgaṃ. Tathāpi kalyāṇamittasannissayeneva sesaṃ catubbidhaṃ ijjhati, kalyāṇamittassevettha	893	
PA_atk-s05_03a:893_2	bahūpakārataṃ dassento satthā “kalyāṇamittassetaṃ, meghiya, bhikkhuno pāṭikaṅkha”ntiādinā	893	
PA_atk-s05_03a:893_3	desanaṃ vaḍḍheti. Tattha pāṭikaṅkhanti ekaṃsena icchitabbaṃ, avassaṃbhāvīti attho.	893	
PA_atk-s05_03a:893_4	Yanti kiriyāparāmasanaṃ. Idaṃ vuttaṃ hoti – “sīlavā bhavissatī”ti ettha yadetaṃ kalyāṇamittassa	893	
PA_atk-s05_03a:893_5	bhikkhuno sīlavantatāya bhavanaṃ sīlasampannattaṃ, tassa bhikkhuno sīlasampannattā	893	
PA_atk-s05_03a:893_6	etaṃ tassa pāṭikaṅkhaṃ, avassaṃbhāvī ekaṃseneva tassa tattha niyojanatoti adhippāyo.	893	
PA_atk-s05_03a:893_7	Pātimokkhasaṃvarasaṃvuto viharissatītiādīsupi eseva nayo.	893	
PA_atk-s05_03a:894_0	Evaṃ bhagavā sadevake loke uttamakalyāṇamittasaṅkhātassa attano vacanaṃ anādiyitvā	894	
PA_atk-s05_03a:894_1	taṃ vanasaṇḍaṃ pavisitvā tādisaṃ vippakāraṃ pattassa āyasmato meghiyassa kalyāṇamittatādinā	894	
PA_atk-s05_03a:894_2	sakalaṃ sāsanasampattiṃ dassetvā, idānissa tattha ādarajātassa pubbe yehi kāmavitakkādīhi	894	
PA_atk-s05_03a:894_3	upaddutattā kammaṭṭhānaṃ na sampajji, tassa tesaṃ ujuvipaccanīkabhūtattā ca bhāvanānayaṃ	894	
PA_atk-s05_03a:894_4	pakāsetvā, tato paraṃ arahattassa kammaṭṭhānaṃ ācikkhanto, “tena ca pana, meghiya,	894	
PA_atk-s05_03a:894_5	bhikkhunā imesu pañcasu dhammesu patiṭṭhāya cattāro dhammā uttari bhāvetabbā”tiādimāha.	894	
PA_atk-s05_03a:894_6	Tattha tenāti evaṃ kalyāṇamittasannissayena yathāvuttasīlādiguṇasamannāgatena. Tenevāha	894	
PA_atk-s05_03a:894_7	“imesu pañcasu dhammesu patiṭṭhāyā”ti. Uttarīti āraddhataruṇavipassanassa rāgādiparissayā	894	
PA_atk-s05_03a:894_8	ce uppajjeyyuṃ, tesaṃ visodhanatthaṃ tato uddhaṃ cattāro dhammā bhāvetabbā uppādetabbā vaḍḍhetabbā ca.	894	
PA_atk-s05_03a:895_0	Asubhāti ekādasasu asubhakammaṭṭhānesu yathārahaṃ yattha katthaci asubhabhāvanā.	895	
PA_atk-s05_03a:895_1	Rāgassa pahānāyāti kāmarāgassa pajahanatthāya. Ayamattho sālilāyakopamāya vibhāvetabbo	895	
PA_atk-s05_03a:895_2	– eko hi puriso asitaṃ gahetvā koṭito paṭṭhāya sālikhette sāliyo lāyati, athassa	895	
PA_atk-s05_03a:895_3	vatiṃ bhinditvā gāvo pavisiṃsu. So asitaṃ ṭhapetvā, yaṭṭhiṃ ādāya, teneva maggena	895	
PA_atk-s05_03a:895_4	gāvo nīharitvā, vatiṃ pākatikaṃ katvā, puna asitaṃ gahetvā sāliyo lāyi. Tattha sālikhettaṃ	895	
PA_atk-s05_03a:895_5	viya buddhasāsanaṃ daṭṭhabbaṃ, sālilāyako viya yogāvacaro, asitaṃ viya paññā, lāyanakālo	895	
PA_atk-s05_03a:895_6	viya vipassanāya kammakaraṇakālo, yaṭṭhi viya asubhakammaṭṭhānaṃ, vati viya saṃvaro,	895	
PA_atk-s05_03a:895_7	vatiṃ bhinditvā gāvīnaṃ pavisanaṃ viya sahasā appaṭisaṅkhāya pamādaṃ āgamma rāgassa	895	
PA_atk-s05_03a:895_8	uppajjanaṃ, asitaṃ ṭhapetvā, yaṭṭhiṃ ādāya, paviṭṭhamaggeneva gāvo nīharitvā, vatiṃ	895	
PA_atk-s05_03a:895_9	paṭipākatikaṃ katvā, puna ṭhitaṭṭhānato paṭṭhāya sālilāyanaṃ viya asubhakammaṭṭhānena	895	
PA_atk-s05_03a:895_10	rāgaṃ vikkhambhetvā, puna vipassanāya kammakaraṇakāloti idamettha upamāsaṃsandanaṃ.	8951	
PA_atk-s05_03a:895_11	Evaṃbhūtaṃ bhāvanāvidhiṃ sandhāya vuttaṃ “asubhā bhāvetabbā rāgassa pahānāyā”ti.	8951	
PA_atk-s05_03a:896_0	Mettāti mettākammaṭṭhānaṃ. Byāpādassa pahānāyāti vuttanayeneva uppannakopassa pajahanatthāya.	896	
PA_atk-s05_03a:896_1	Ānāpānassatīti soḷasavatthukā ānāpānassati. Vitakkupacchedāyāti vuttanayeneva uppannānaṃ	896	
PA_atk-s05_03a:896_2	vitakkānaṃ upacchedanatthāya. Asmimānasamugghātāyāti asmīti uppajjanakassa navavidhassa	896	
PA_atk-s05_03a:896_3	mānassa samucchedanatthāya. Aniccasaññinoti hutvā abhāvato udayabbayavantato pabhaṅguto	896	
PA_atk-s05_03a:896_4	tāvakālikato niccappaṭipakkhato ca “sabbe saṅkhārā aniccā”ti pavattaaniccānupassanāvasena	896	
PA_atk-s05_03a:896_5	aniccasaññino. Anattasaññā saṇṭhātīti asārakato avasavattanato parato rittato tucchato	896	
PA_atk-s05_03a:896_6	suññato ca “sabbe dhammā anattā”ti evaṃ pavattā anattānupassanāsaṅkhātā anattasaññā	896	
PA_atk-s05_03a:896_7	citte saṇṭhahati, atidaḷhaṃ patiṭṭhāti. Aniccalakkhaṇe hi diṭṭhe anattalakkhaṇaṃ	896	
PA_atk-s05_03a:896_8	diṭṭhameva hoti. Tīsu hi lakkhaṇesu ekasmiṃ diṭṭhe itaradvayaṃ diṭṭhameva hoti. Tena	896	
PA_atk-s05_03a:896_9	vuttaṃ – “aniccasaññino hi, meghiya, anattasaññā saṇṭhātī”ti. Anattalakkhaṇe diṭṭhe	896	
PA_atk-s05_03a:896_10	asmīti uppajjanakamāno suppajahova hotīti āha – “anattasaññī asmimānasamugghātaṃ	8961	
PA_atk-s05_03a:896_11	pāpuṇātī”ti diṭṭheva dhamme nibbānanti diṭṭheyeva dhamme imasmiṃyeva attabhāve apaccayaparinibbānaṃ	8961	
PA_atk-s05_03a:896_12	pāpuṇāti. Ayamettha saṅkhepo, vitthārato pana asubhādibhāvanānayo visuddhimagge vuttanayena gahetabbo.	8961	
PA_atk-s05_03a:897_0	Etamatthaṃ viditvāti etaṃ āyasmato meghiyassa micchāvitakkacorehi kusalabhaṇḍupacchedasaṅkhātaṃ	897	
PA_atk-s05_03a:897_1	atthaṃ jānitvā. Imaṃ udānanti imaṃ kāmavitakkādīnaṃ avinodane vinodane ca ādīnavānisaṃsadīpakaṃ udānaṃ udānesi.	897	
PA_atk-s05_03a:898_0	Tattha khuddāti hīnā lāmakā. Vitakkāti kāmavitakkādayo tayo pāpavitakkā. Te hi sabbavitakkehi	898	
PA_atk-s05_03a:898_1	patikiṭṭhatāya idha khuddāti vuttā “na ca khuddamācare”tiādīsu viya. Sukhumāti ñātivitakkādayo	898	
PA_atk-s05_03a:898_2	adhippetā. Ñātivitakko janapadavitakko amarāvitakko parānuddayatāya paṭisaṃyutto	898	
PA_atk-s05_03a:898_3	vitakko lābhasakkārasilokapaṭisaṃyutto vitakko anavaññattipaṭisaṃyutto vitakkoti	898	
PA_atk-s05_03a:898_4	ete hi vitakkā kāmavitakkādayo viya dāruṇā na hontīti anoḷārikasabhāvatāya sukhumāti	898	
PA_atk-s05_03a:898_5	vuttā. Anugatāti cittena anuvattitā. Vitakke hi uppajjamāne cittaṃ tadanugatameva	898	
PA_atk-s05_03a:898_6	hoti tassa ārammaṇābhiniropanato. “Anuggatā”tipi pāḷi, anuuṭṭhitāti attho. Manaso	898	
PA_atk-s05_03a:898_7	uppilāvāti cetaso uppilāvitattakarā.	898	
PA_atk-s05_03a:899_0	Ete avidvā manaso vitakketi ete kāmavitakkādike manovitakke assādādīnavanissaraṇato	899	
PA_atk-s05_03a:899_1	ñātatīraṇapahānapariññāhi yathābhūtaṃ ajānanto. Hurā huraṃ dhāvati bhantacittoti	899	
PA_atk-s05_03a:899_2	appahīnamicchāvitakkattā anavaṭṭhitacitto “kadāci rūpe, kadāci sadde”tiādinā tasmiṃ	899	
PA_atk-s05_03a:899_3	tasmiṃ ārammaṇe assādādivasena aparāparaṃ dhāvati paribbhamati. Atha vā hurā huraṃ	899	
PA_atk-s05_03a:899_4	dhāvati bhantacittoti apariññātavitakkattā tannimittānaṃ avijjātaṇhānaṃ vasena paribbhamanamānaso	899	
PA_atk-s05_03a:899_5	idhalokato paralokaṃ ādānanikkhepehi aparāparaṃ dhāvati saṃsaratīti attho.	899	
PA_atk-s05_03a:900_0	Ete ca vidvā manaso vitakketi ete yathāvuttappabhede kāmavitakkādike manovitakke	900	
PA_atk-s05_03a:900_1	assādādito yathābhūtaṃ jānanto. Ātāpiyoti vīriyavā. Saṃvaratīti pidahati. Satimāti	900	
PA_atk-s05_03a:900_2	satisampanno. Anuggateti dullabhavasena anuppanne. Idaṃ vuttaṃ hoti – ete vuttappakāre	900	
PA_atk-s05_03a:900_3	kāmavitakkādike manovitakke cittassa uppilāvitahetutāya manaso uppilāve vidvā vipassanāpaññāsahitāya	900	
PA_atk-s05_03a:900_4	maggapaññāya sammadeva jānanto, tassa sahāyabhūtānaṃ sammāvāyāmasatīnaṃ atthitāya	900	
PA_atk-s05_03a:900_5	ātāpiyo satimā te ariyamaggabhāvanāya āyatiṃ uppattirahe anuggate anuppanne eva maggakkhaṇe	900	
PA_atk-s05_03a:900_6	saṃvarati, ñāṇasaṃvaravasena pidahati, āgamanapathaṃ pacchindati, evaṃbhūto ca catusaccappabodhena	900	
PA_atk-s05_03a:900_7	buddho ariyasāvako arahattādhigamena asesaṃ, anavasesaṃ ete kāmavitakkādike pajahāsi	900	
PA_atk-s05_03a:900_8	samucchindīti. Etthāpi “anugate”tipi paṭhanti. Tassattho heṭṭhā vuttoyeva.	900	
PA_atk-s05_03a:901	Paṭhamasuttavaṇṇanā niṭṭhitā.	90	
PA_atk-s05_03a:902	2. Uddhatasuttavaṇṇanā	90	
PA_atk-s05_03a:903_0	32. Dutiye kusinārāyanti kusinārāyaṃ nāma mallarājūnaṃ nagare. Upavattane mallānaṃ	903	
PA_atk-s05_03a:903_1	sālavaneti yathā hi anurādhapurassa thūpārāmo, evaṃ kusinārāya uyyānaṃ dakkhiṇapacchimadisāya	903	
PA_atk-s05_03a:903_2	hoti. Yathā thūpārāmato dakkhiṇadvārena nagarapavisanamaggo pācīnamukho gantvā uttarena	903	
PA_atk-s05_03a:903_3	nivattati, evaṃ uyyānato sālapanti pācīnamukhā gantvā uttarena nivattā, tasmā “upavattana”nti	903	
PA_atk-s05_03a:903_4	vuccati. Tasmiṃ upavattane mallarājūnaṃ sālavane. Araññakuṭikāyanti sālapantiyā avidūre	903	
PA_atk-s05_03a:903_5	rukkhagacchasañchannaṭṭhāne katā kuṭikā, taṃ sandhāya vuttaṃ “araññakuṭikāyaṃ viharatī”ti.	903	
PA_atk-s05_03a:903_6	Te pana bhikkhū paṭisaṅkhānavirahitā ossaṭṭhavīriyā pamattavihārino, tena vuttaṃ “uddhatā”tiādi.	903	
PA_atk-s05_03a:904_0	Tattha uddhaccabahulattā avūpasantacittatāya uddhatā. Tucchabhāvena māno naḷo viyāti	904	
PA_atk-s05_03a:904_1	naḷo, mānasaṅkhāto uggato naḷo etesanti unnaḷā, uggatatucchamānāti attho. Pattacīvaramaṇḍanādicāpallena	904	
PA_atk-s05_03a:904_2	samannāgatattā bahukatāya vā capalā. Pharusavācatāya mukhena kharāti mukharā. Tiracchānakathābahulatāya	904	
PA_atk-s05_03a:904_3	vikiṇṇā byākulā vācā etesanti vikiṇṇavācā. Muṭṭhā naṭṭhā sati etesanti muṭṭhassatino,	904	
PA_atk-s05_03a:904_4	sativirahitā pamādavihārinoti attho. Sabbena sabbaṃ sampajaññābhāvato asampajānā.	904	
PA_atk-s05_03a:904_5	Gaddūhanamattampi kālaṃ cittasamādhānassa abhāvato na samāhitāti asamāhitā. Lolasabhāvattā	904	
PA_atk-s05_03a:904_6	bhantamigasappaṭibhāgatāya vibbhantacittā. Manacchaṭṭhānaṃ indriyānaṃ asaṃvaraṇato	904	
PA_atk-s05_03a:904_7	asaññatindriyatāya pākatindriyā.	904	
PA_atk-s05_03a:905_0	Etamatthaṃ viditvāti etaṃ tesaṃ bhikkhūnaṃ uddhaccādivasena pamādavihāraṃ jānitvā.	905	
PA_atk-s05_03a:905_1	Imaṃ udānanti imaṃ pamādavihāre appamādavihāre ca yathākkamaṃ ādīnavānisaṃsavibhāvanaṃ udānaṃ udānesi.	905	
PA_atk-s05_03a:906_0	Tattha arakkhitenāti satiārakkhābhāvena aguttena. Kāyenāti chaviññāṇakāyena cakkhuviññāṇena	906	
PA_atk-s05_03a:906_1	hi rūpaṃ disvā tattha nimittānubyañjanaggahaṇavasena abhijjhādipavattito viññāṇadvārassa	906	
PA_atk-s05_03a:906_2	satiyā arakkhitabhāvato. Sotaviññāṇādīsupi eseva nayo. Evaṃ chaviññāṇakāyassa arakkhitabhāvaṃ	906	
PA_atk-s05_03a:906_3	sandhāyāha “arakkhitena kāyenā”ti. Keci pana “kāyenā”ti atthaṃ vadanti, tesampi vuttanayeneva	906	
PA_atk-s05_03a:906_4	atthayojanāya sati yujjeyya. Apare pana “arakkhitena cittenā”ti paṭhanti, tesampi	906	
PA_atk-s05_03a:906_5	vuttanayo eva attho. Micchādiṭṭhihatenāti sassatādimicchābhinivesadūsitena. Thinamiddhābhibhūtenāti	906	
PA_atk-s05_03a:906_6	cittassa akalyatālakkhaṇena thinena kāyassa akalyatālakkhaṇena middhena ca ajjhotthaṭena,	906	
PA_atk-s05_03a:906_7	tena kāyena cittenāti vā sambandho. Vasaṃ mārassa gacchatīti kilesamārādikassa sabbassapi	906	
PA_atk-s05_03a:906_8	mārassa vasaṃ yathākāmakaraṇīyataṃ upagacchati, tesaṃ visayaṃ nātikkamatīti attho.	906	
PA_atk-s05_03a:907_0	Imāya hi gāthāya bhagavā ye satiārakkhābhāvena sabbaso arakkhitacittā, yonisomanasikārassa	907	
PA_atk-s05_03a:907_1	hetubhūtāya paññāya abhāvato ayoniso ummujjanena niccantiādinā vipariyesagāhino,	907	
PA_atk-s05_03a:907_2	tato eva kusalakiriyāya vīriyārambhābhāvato kosajjābhibhūtā saṃsāravaṭṭato sīsaṃ	907	
PA_atk-s05_03a:907_3	na ukkhipissantīti tesaṃ bhikkhūnaṃ pamādavihāragarahāmukhena vaṭṭaṃ dassetvā idāni	907	
PA_atk-s05_03a:907_4	vivaṭṭaṃ dassetuṃ, “tasmā rakkhitacittassā”ti dutiyagāthamāha.	907	
PA_atk-s05_03a:908_0	Tattha tasmā rakkhitacittassāti yasmā arakkhitacitto mārassa yathākāmakaraṇīyo hutvā	908	
PA_atk-s05_03a:908_1	saṃsāreyeva hoti, tasmā satisaṃvarena manacchaṭṭhānaṃ indriyānaṃ rakkhaṇena pidahanena	908	
PA_atk-s05_03a:908_2	rakkhitacitto assa. Citte hi rakkhite cakkhādiindriyāni rakkhitāneva hontīti. Sammāsaṅkappagocaroti	908	
PA_atk-s05_03a:908_3	yasmā micchāsaṅkappagocaro tathā tathā ayoniso vitakketvā nānāvidhāni micchādassanāni	908	
PA_atk-s05_03a:908_4	gaṇhanto micchādiṭṭhihatena cittena mārassa yathākāmakaraṇīyo hoti, tasmā yonisomanasikārena	908	
PA_atk-s05_03a:908_5	kammaṃ karonto nekkhammasaṅkappādisammāsaṅkappagocaro assa, jhānādisampayuttaṃ sammāsaṅkappameva	908	
PA_atk-s05_03a:908_6	attano cittassa pavattiṭṭhānaṃ kareyya. Sammādiṭṭhipurekkhāroti sammāsaṅkappagocaratāya	908	
PA_atk-s05_03a:908_7	vidhūtamicchādassano puretaraṃyeva kammassakatālakkhaṇaṃ, tato yathābhūtañāṇalakkhaṇañca	908	
PA_atk-s05_03a:908_8	sammādiṭṭhiṃ purato katvā pubbe vuttanayeneva sīlasamādhīsu yutto payutto vipassanaṃ	908	
PA_atk-s05_03a:908_9	ārabhitvā saṅkhāre sammasanto ñatvāna udayabbayaṃ pañcasu upādānakkhandhesu samapaññāsāya	908	
PA_atk-s05_03a:908_10	ākārehi uppādanirodhaṃ vavatthapetvā udayabbayañāṇamadhigantvā tato paraṃ bhaṅgānupassanādivasena	9081	
PA_atk-s05_03a:908_11	vipassanaṃ ussukkāpetvā anukkamena ariyamaggaṃ gaṇhanto aggamaggena, thinamiddhābhibhū	9081	
PA_atk-s05_03a:908_12	bhikkhu sabbā duggatiyo jaheti, evaṃ so heṭṭhimamaggavajjhānaṃ kilesānaṃ paṭhamameva	9081	
PA_atk-s05_03a:908_13	pahīnattā diṭṭhivippayuttalobhasahagatacittuppādesu uppajjanakathinamiddhānaṃ adhigatena	9081	
PA_atk-s05_03a:908_14	arahattamaggena samucchindanato tadekaṭṭhānaṃ mānādīnampi pahīnattā sabbaso bhinnakileso	9081	
PA_atk-s05_03a:908_15	khīṇāsavo bhikkhu tividhadukkhatāyogena duggatisaṅkhātā sabbāpi gatiyo ucchinnabhavamūlattā	9081	
PA_atk-s05_03a:908_16	jahe, pajaheyya. Tāsaṃ parabhāge nibbāne patiṭṭheyyāti attho.	9081	
PA_atk-s05_03a:909	Dutiyasuttavaṇṇanā niṭṭhitā.	90	
PA_atk-s05_03a:910	3. Gopālakasuttavaṇṇanā	91	
PA_atk-s05_03a:911_0	33. Tatiye kosalesūti kosalā nāma jānapadino rājakumārā, tesaṃ nivāso ekopi janapado	911	
PA_atk-s05_03a:911_1	“kosalā”tveva vuccati, tesu kosalesu janapade. Cārikaṃ caratīti aturitacārikāvasena	911	
PA_atk-s05_03a:911_2	janapadacārikaṃ carati. Mahatāti guṇamahattenapi mahatā, aparicchinnasaṅkhyattā saṅkhyāmahattenapi	911	
PA_atk-s05_03a:911_3	mahatā. Bhikkhusaṅghenāti diṭṭhisīlasāmaññasaṃhatena samaṇagaṇena. Saddhinti ekato.	911	
PA_atk-s05_03a:911_4	Maggā okkammāti maggato apakkamitvā. Aññataraṃ rukkhamūlanti ghanapattasākhāviṭapasampannassa	911	
PA_atk-s05_03a:911_5	sandacchāyassa mahato rukkhassa samīpasaṅkhātaṃ mūlaṃ.	911	
PA_atk-s05_03a:912_0	Aññataro gopālakoti eko gogaṇarakkhako, nāmena pana nando nāma. So kira aḍḍho mahaddhano	912	
PA_atk-s05_03a:912_1	mahābhogo, yathā keṇiyo jaṭilo pabbajjāvasena, evaṃ anāthapiṇḍikassa goyūthaṃ rakkhanto	912	
PA_atk-s05_03a:912_2	gopālakattena rājapīḷaṃ apaharanto attano kuṭumbaṃ rakkhati. So kālena kālaṃ pañca	912	
PA_atk-s05_03a:912_3	gorase gahetvā, mahāseṭṭhissa santikaṃ āgantvā niyyātetvā satthu santikaṃ gantvā,	912	
PA_atk-s05_03a:912_4	satthāraṃ passati, dhammaṃ suṇāti, attano vasanaṭṭhānaṃ āgamanatthāya satthāraṃ yācati.	912	
PA_atk-s05_03a:912_5	Satthā tasseva ñāṇaparipākaṃ āgamayamāno agantvā, aparabhāge mahatā bhikkhusaṅghena	912	
PA_atk-s05_03a:912_6	parivuto janapadacārikaṃ caranto, “idānissa ñāṇaṃ paripakka”nti ñatvā tassa vasanaṭṭhānassa	912	
PA_atk-s05_03a:912_7	avidūre maggā okkamma aññatarasmiṃ rukkhamūle nisīdi tassa āgamanaṃ āgamayamāno.	912	
PA_atk-s05_03a:912_8	Nandopi kho “satthā kira janapadacārikaṃ caranto ito āgacchatī”ti sutvā, haṭṭhatuṭṭho	912	
PA_atk-s05_03a:912_9	vegena gantvā, satthāraṃ upasaṅkamitvā vanditvā katapaṭisanthāro ekamantaṃ nisīdi,	912	
PA_atk-s05_03a:912_10	athassa bhagavā dhammaṃ desesi. So sotāpattiphale patiṭṭhahitvā bhagavantaṃ nimantetvā	9121	
PA_atk-s05_03a:912_11	sattāhaṃ pāyāsadānamadāsi, sattame divase bhagavā anumodanaṃ katvā pakkāmi. Tena	9121	
PA_atk-s05_03a:912_12	vuttaṃ – “ekamantaṃ nisinnaṃ kho taṃ gopālakaṃ bhagavā dhammiyā kathāya sandassesi…pe…	9121	
PA_atk-s05_03a:912_13	uṭṭhāyāsanā pakkāmī”ti.	9121	
PA_atk-s05_03a:913_0	Tattha sandassesīti “ime dhammā kusalā, ime dhammā akusalā”tiādinā kusalādidhamme	913	
PA_atk-s05_03a:913_1	kammavipāke idhalokaparaloke paccakkhato dassento anupubbikathāvasāne cattāri ariyasaccāni	913	
PA_atk-s05_03a:913_2	sammā dassesi. Samādapesīti “saccādhigamāya ime nāma dhammā attani uppādetabbā”ti	913	
PA_atk-s05_03a:913_3	sīlādidhamme sammā gaṇhāpetvā tesu taṃ patiṭṭhapesi. Samuttejesīti te dhammā samādinnā	913	
PA_atk-s05_03a:913_4	anukkamena bhāviyamānā nibbedhabhāgiyā hutvā tikkhavisadā yathā khippaṃ ariyamaggaṃ	913	
PA_atk-s05_03a:913_5	āvahanti, tathā sammā uttejesi sammadeva tejesi. Sampahaṃsesīti bhāvanāya pubbenāparaṃ	913	
PA_atk-s05_03a:913_6	visesabhāvadassanena cittassa pamodāpanavasena suṭṭhu pahaṃsesi. Apicettha sāvajjānavajjadhammesu	913	
PA_atk-s05_03a:913_7	dukkhādīsu ca sammohavinodanena sandassanaṃ, sammāpaṭipattiyaṃ pamādāpanodanena samādapanaṃ,	913	
PA_atk-s05_03a:913_8	cittassālasiyāpattivinodanena samuttejanaṃ, sammāpaṭipattisiddhiyā sampahaṃsanaṃ	913	
PA_atk-s05_03a:913_9	veditabbaṃ. Evaṃ so bhagavato sāmukkaṃsikāya dhammadesanāya sotāpattiphale patiṭṭhahi.	913	
PA_atk-s05_03a:913_10	Adhivāsesīti tena diṭṭhasaccena “adhivāsetu me, bhante bhagavā”tiādinā nimantito	9131	
PA_atk-s05_03a:913_11	kāyaṅgavācaṅgaṃ acopento citteneva adhivāsesi sādiyi. Tenevāha “tuṇhībhāvenā”ti.	9131	
PA_atk-s05_03a:914_0	Appodakapāyāsanti nirudakapāyāsaṃ. Paṭiyādāpetvāti sampādetvā sajjetvā. Navañca sappinti	914	
PA_atk-s05_03a:914_1	navanītaṃ gahetvā tāvadeva vilīnaṃ maṇḍasappiñca paṭiyādāpetvā. Sahatthāti ādarajāto	914	
PA_atk-s05_03a:914_2	sahattheneva parivisanto. Santappesīti paṭiyattaṃ bhojanaṃ bhojesi. Sampavāresīti	914	
PA_atk-s05_03a:914_3	“alaṃ ala”nti vācāya paṭikkhipāpesi. Bhuttāvinti katabhattakiccaṃ. Onītapattapāṇinti	914	
PA_atk-s05_03a:914_4	pattato apanītapāṇiṃ, “dhotapattapāṇi”ntipi pāṭho, dhotapattahatthanti attho. Nīcanti	914	
PA_atk-s05_03a:914_5	anuccaṃ āsanaṃ gahetvā āsaneyeva nisīdanaṃ ariyadesavāsīnaṃ cārittaṃ, so pana satthu	914	
PA_atk-s05_03a:914_6	santike upacāravasena paññattassa dāruphalakāsanassa samīpe nisīdi. Dhammiyā kathāyātiādi	914	
PA_atk-s05_03a:914_7	sattame divase kataṃ anumodanaṃ sandhāya vuttaṃ. So kira sattāhaṃ bhagavantaṃ bhikkhusaṅghañca	914	
PA_atk-s05_03a:914_8	tattha vasāpetvā mahādānaṃ pavattesi. Sattame pana divase appodakapāyāsadānaṃ adāsi.	914	
PA_atk-s05_03a:914_9	Satthā tassa tasmiṃ attabhāve uparimaggatthāya ñāṇaparipākābhāvato anumodanameva katvā pakkāmi.	914	
PA_atk-s05_03a:915_0	Sīmantarikāyāti sīmantare, tassa gāmassa antaraṃ. Gāmavāsino kira ekaṃ taḷākaṃ nissāya	915	
PA_atk-s05_03a:915_1	tena saddhiṃ kalahaṃ akaṃsu. So te abhibhavitvā taṃ taḷākaṃ gaṇhi. Tena baddhāghāto	915	
PA_atk-s05_03a:915_2	eko puriso taṃ satthu pattaṃ gahetvā dūraṃ anugantvā “nivattāhi upāsakā”ti vutte	915	
PA_atk-s05_03a:915_3	bhagavantaṃ vanditvā padakkhiṇaṃ katvā bhikkhusaṅghassa ca añjaliṃ katvā yāva dassanūpacārasamatikkamā	915	
PA_atk-s05_03a:915_4	dasanakhasamodhānasamujjalaṃ añjaliṃ sirasi paggayha paṭinivattitvā dvinnaṃ gāmānaṃ	915	
PA_atk-s05_03a:915_5	antare araññappadese ekakaṃ gacchantaṃ sarena vijjhitvā māresi. Tena vuttaṃ acirapakkantassa…pe…	915	
PA_atk-s05_03a:915_6	voropesī”ti. Kenacideva karaṇīyena ohīyitvā pacchā gacchantā bhikkhū taṃ tathā mataṃ	915	
PA_atk-s05_03a:915_7	disvā bhagavato tamatthaṃ ārocesuṃ, taṃ sandhāya vuttaṃ “atha kho sambahulā bhikkhū”tiādi.	915	
PA_atk-s05_03a:916_0	Etamatthaṃ viditvāti yasmā diṭṭhisampannaṃ ariyasāvakaṃ nandaṃ mārentena purisena	916	
PA_atk-s05_03a:916_1	ānantariyakammaṃ bahulaṃ apuññaṃ pasutaṃ, tasmā yaṃ corehi ca verīhi ca kattabbaṃ,	916	
PA_atk-s05_03a:916_2	tatopi ghorataraṃ imesaṃ sattānaṃ micchāpaṇihitaṃ cittaṃ karotīti imamatthaṃ jānitvā	916	
PA_atk-s05_03a:916_3	tadatthadīpanaṃ imaṃ udānaṃ udānesi.	916	
PA_atk-s05_03a:917_0	Tattha diso disanti dūsako dūsanīyaṃ coro coraṃ, disvāti vacanaseso. Yaṃ taṃ kayirāti	917	
PA_atk-s05_03a:917_1	yaṃ tassa anayabyasanaṃ kareyya, dutiyapadepi eseva nayo. Idaṃ vuttaṃ hoti – eko	917	
PA_atk-s05_03a:917_2	ekassa mittadubbhī coro puttadārakhettavatthugomahiṃsādīsu aparajjhanto yassa aparajjhati,	917	
PA_atk-s05_03a:917_3	tampi tatheva attani aparajjhantaṃ coraṃ disvā, verī vā pana kenacideva kāraṇena	917	
PA_atk-s05_03a:917_4	baddhaveraṃ veriṃ disvā attano kakkhaḷatāya dāruṇatāya yaṃ tassa anayabyasanaṃ kareyya,	917	
PA_atk-s05_03a:917_5	puttadāraṃ vā pīḷeyya, khettādīni vā nāseyya, jīvitā vā voropeyya, dasasu akusalakammapathesu	917	
PA_atk-s05_03a:917_6	micchāṭhapitattā micchāpaṇihitaṃ cittaṃ pāpiyo naṃ tato kare, naṃ purisaṃ pāpataraṃ	917	
PA_atk-s05_03a:917_7	tato kareyya. Vuttappakāro hi diso vā verī vā disassa vā verino vā imasmiṃyeva attabhāve	917	
PA_atk-s05_03a:917_8	dukkhaṃ vā uppādeyya, jīvitakkhayaṃ vā kareyya. Idaṃ pana akusalakammapathesu micchāṭhapitaṃ	917	
PA_atk-s05_03a:917_9	cittaṃ diṭṭheva dhamme anayabyasanaṃ pāpeti, attabhāvasatasahassesupi catūsu apāyesu	917	
PA_atk-s05_03a:917_10	khipitvā sīsamassa ukkhipituṃ na detīti.	9171	
PA_atk-s05_03a:918	Tatiyasuttavaṇṇanā niṭṭhitā.	91	
PA_atk-s05_03a:919	4. Yakkhapahārasuttavaṇṇanā	91	
PA_atk-s05_03a:920_0	34. Catutthe kapotakandarāyanti evaṃnāmake vihāre. Tasmiṃ kira pabbatakandare pubbe	920	
PA_atk-s05_03a:920_1	bahū kapotā vasiṃsu, tena sā pabbatakandarā “kapotakandarā”ti vuccati. Aparabhāge	920	
PA_atk-s05_03a:920_2	tattha katavihāropi “kapotakandarā”tveva paññāyittha. Tena vuttaṃ – “kapotakandarāyanti	920	
PA_atk-s05_03a:920_3	evaṃnāmake vihāre”ti. Juṇhāya rattiyāti sukkapakkharattiyaṃ. Navoropitehi kesehīti	920	
PA_atk-s05_03a:920_4	aciraohāritehi kesehi, itthambhūtalakkhaṇe cetaṃ karaṇavacanaṃ. Abbhokāseti yattha	920	
PA_atk-s05_03a:920_5	uparicchadanaṃ parikkhepo vā natthi, tādise ākāsaṅgaṇe.	920	
PA_atk-s05_03a:921_0	Tattha āyasmā sāriputto suvaṇṇavaṇṇo, āyasmā mahāmoggallāno nīluppalavaṇṇo. Ubhopi	921	
PA_atk-s05_03a:921_1	pana te mahātherā udiccabrāhmaṇajaccā kappānaṃ satasahassādhikaṃ ekaṃ asaṅkhyeyyaṃ	921	
PA_atk-s05_03a:921_2	abhinīhārasampannā chaḷabhiññāpaṭisambhidāppattā mahākhīṇāsavā samāpattilābhino sattasaṭṭhiyā	921	
PA_atk-s05_03a:921_3	sāvakapāramiñāṇānaṃ matthakappattā etaṃ kapotakandaravihāraṃ upasobhayantā ekaṃ kanakaguhaṃ	921	
PA_atk-s05_03a:921_4	paviṭṭhā dve sīhā viya, ekaṃ vijambhanabhūmiṃ otiṇṇā dve byagghā viya, ekaṃ supupphitasālavanaṃ	921	
PA_atk-s05_03a:921_5	paviṭṭhā dve chaddantanāgarājāno viya, ekaṃ simbalivanaṃ paviṭṭhā dve supaṇṇarājāno	921	
PA_atk-s05_03a:921_6	viya, ekaṃ naravāhanayānaṃ abhiruḷhā dve vessavaṇā viya, ekaṃ paṇḍukambalasilāsanaṃ	921	
PA_atk-s05_03a:921_7	abhinisinnā dve sakkā viya, ekavimānabbhantaragatā dve mahābrahmāno viya, ekasmiṃ	921	
PA_atk-s05_03a:921_8	gaganaṭṭhāne ṭhitāni dve candamaṇḍalāni viya, dve sūriyamaṇḍalāni viya ca virociṃsu.	921	
PA_atk-s05_03a:921_9	Tesu āyasmā mahāmoggallāno tuṇhī nisīdi, āyasmā pana sāriputto samāpajji. Tena vuttaṃ	921	
PA_atk-s05_03a:921_10	– “aññataraṃ samādhiṃ samāpajjitvā”ti.	9211	
PA_atk-s05_03a:922_0	Tattha aññataraṃ samādhinti upekkhābrahmavihārasamāpattiṃ. Keci “saññāvedayitanirodhasamāpatti”nti	922	
PA_atk-s05_03a:922_1	vadanti, apare panāhu “āruppapādakaṃ phalasamāpatti”nti. Imā eva hi tisso kāyarakkhaṇasamatthā	922	
PA_atk-s05_03a:922_2	samāpattiyo. Tattha nirodhasamāpattiyā samādhipariyāyasambhavo heṭṭhā vuttova, pacchimaṃyeva	922	
PA_atk-s05_03a:922_3	pana ācariyā vaṇṇenti. Uttarāya disāya dakkhiṇaṃ disaṃ gacchantīti uttarāya disāya	922	
PA_atk-s05_03a:922_4	yakkhasamāgamaṃ gantvā attano bhavanaṃ gantuṃ dakkhiṇaṃ disaṃ gacchanti. Paṭibhāti	922	
PA_atk-s05_03a:922_5	manti upaṭṭhāti mama. Manti hi paṭisaddayogena sāmiatthe upayogavacanaṃ, imassa sīse	922	
PA_atk-s05_03a:922_6	pahāraṃ dātuṃ cittaṃ me uppajjatīti attho. So kira purimajātiyaṃ there baddhāghāto,	922	
PA_atk-s05_03a:922_7	tenassa theraṃ disvā paduṭṭhacittassa evaṃ ahosi. Itaro pana sappaññajātiko, tasmā	922	
PA_atk-s05_03a:922_8	taṃ paṭisedhento “alaṃ sammā”tiādimāha. Tattha mā āsādesīti mā ghaṭṭesi, mā pahāraṃ	922	
PA_atk-s05_03a:922_9	dehīti vuttaṃ hoti. Uḷāroti uḷārehi uttamehi sīlādiguṇehi samannāgato.	922	
PA_atk-s05_03a:923_0	Anādiyitvāti ādaraṃ akatvā, tassa vacanaṃ aggahetvā. Yasmā pana tassa vacanaṃ aggaṇhanto	923	
PA_atk-s05_03a:923_1	taṃ anādiyanto nāma hoti, tasmā vuttaṃ – “taṃ yakkhaṃ anādiyitvā”ti. Sīse pahāraṃ	923	
PA_atk-s05_03a:923_2	adāsīti sabbathāmena ussāhaṃ janetvā ākāse ṭhitova sīse khaṭakaṃ adāsi, muddhani	923	
PA_atk-s05_03a:923_3	muṭṭhighātaṃ akāsīti attho. Tāva mahāti thāmamahattena tattakaṃ mahanto pahāro ahosi.	923	
PA_atk-s05_03a:923_4	Tena pahārenāti tena pahārena karaṇabhūtena. Sattaratananti pamāṇamajjhimassa purisassa	923	
PA_atk-s05_03a:923_5	ratanena sattaratanaṃ. Nāganti hatthināgaṃ. Osādeyyāti pathaviyaṃ osīdāpeyya nimujjāpeyya.	923	
PA_atk-s05_03a:923_6	“Osāreyyā”tipi pāṭho, cuṇṇavicuṇṇaṃ kareyyāti attho. Aḍḍhaṭṭhamaratananti aḍḍhena	923	
PA_atk-s05_03a:923_7	aṭṭhannaṃ pūraṇāni aḍḍhaṭṭhamāni, aḍḍhaṭṭhamāni ratanāni pamāṇaṃ etassāti aḍḍhaṭṭhamaratano,	923	
PA_atk-s05_03a:923_8	taṃ aḍḍhaṭṭhamaratanaṃ. Mahantaṃ pabbatakūṭanti kelāsakūṭappamāṇaṃ vipulaṃ girikūṭaṃ.	923	
PA_atk-s05_03a:923_9	Padāleyyāti sakalikākārena bhindeyya. Api osādeyya, api padāleyyāti sambandho.	923	
PA_atk-s05_03a:924_0	Tāvadeva cassa sarīre mahāpariḷāho uppajji, so vedanāturo ākāse ṭhātuṃ asakkonto	924	
PA_atk-s05_03a:924_1	bhūmiyaṃ pati, taṅkhaṇaññeva aṭṭhasaṭṭhisahassādhikayojanasatasahassubbedhaṃ sinerumpi	924	
PA_atk-s05_03a:924_2	pabbatarājānaṃ sandhārentī catunahutādhikadviyojanasatasahassabahalā mahāpathavī	924	
PA_atk-s05_03a:924_3	taṃ pāpasattaṃ dhāretuṃ asakkontī viya vivaramadāsi. Avīcito jālā uṭṭhahitvā kandantaṃyeva	924	
PA_atk-s05_03a:924_4	taṃ gaṇhiṃsu, so kandanto vippalapanto pati. Tena vuttaṃ – “atha ca pana so yakkho	924	
PA_atk-s05_03a:924_5	‘ḍayhāmi ḍayhāmī’ti vatvā tattheva mahānirayaṃ apatāsīti. Tattha apatāsīti apati.	924	
PA_atk-s05_03a:925_0	Kiṃ pana so yakkhattabhāveneva nirayaṃ upagacchīti? Na upagacchi, yañhettha diṭṭhadhammavedanīyaṃ	925	
PA_atk-s05_03a:925_1	pāpakammaṃ ahosi, tassa balena yakkhattabhāve mahantaṃ dukkhaṃ anubhavi. Yaṃ pana	925	
PA_atk-s05_03a:925_2	upapajjavedanīyaṃ ānantariyakammaṃ, tena cutianantaraṃ niraye uppajjīti. Therassa	925	
PA_atk-s05_03a:925_3	pana samāpattibalena upatthambhitasarīrassa na koci vikāro ahosi. Samāpattito avuṭṭhitakāle	925	
PA_atk-s05_03a:925_4	hi taṃ yakkho pahari, tathā paharantaṃ dibbacakkhunā disvā āyasmā mahāmoggallāno	925	
PA_atk-s05_03a:925_5	dhammasenāpatiṃ upasaṅkami, upasaṅkamanasamakālameva ca dhammasenāpati samāpattito	925	
PA_atk-s05_03a:925_6	uṭṭhāsi. Atha naṃ mahāmoggallāno sarīravuttiṃ pucchi, sopissa byākāsi, tena vuttaṃ	925	
PA_atk-s05_03a:925_7	– “addasā kho āyasmā mahāmoggallāno…pe… api ca me sīsaṃ thokaṃ dukkha”nti.	925	
PA_atk-s05_03a:926_0	Tattha thokaṃ dukkhanti thokaṃ appamattakaṃ madhurakajātaṃ viya me sīsaṃ dukkhitaṃ,	926	
PA_atk-s05_03a:926_1	dukkhappattanti attho. Dukkhādhiṭṭhānañhi sīsaṃ dukkhanti vuttaṃ. “Sīse thokaṃ dukkha”ntipi	926	
PA_atk-s05_03a:926_2	pāṭho. Kathaṃ pana samāpattibalena sarīre upatthambhite therassa sīse thokampi dukkhaṃ	926	
PA_atk-s05_03a:926_3	ahosīti? Acireneva vuṭṭhitattā. Antosamāpattiyaṃ apaññāyamānadukkhañhi kāyanissitattā	926	
PA_atk-s05_03a:926_4	niddaṃ upagatassa makasādijanitaṃ viya paṭibuddhassa thokaṃ paññāyittha.	926	
PA_atk-s05_03a:927_0	“Mahābalena yakkhena tathā sabbussāhena pahaṭe sarīrepi vikāro nāma natthī”ti acchariyabbhutacittajātena	927	
PA_atk-s05_03a:927_1	āyasmatā mahāmoggallānena “acchariyaṃ, āvuso sāriputtā”tiādinā dhammasenāpatino mahānubhāvatāya	927	
PA_atk-s05_03a:927_2	vibhāvitāya sopissa ‘acchariyaṃ, āvuso moggallānā”tiādinā iddhānubhāvamahantatāpakāsanāpadesena	927	
PA_atk-s05_03a:927_3	attano issāmacchariyāhaṅkārādimalānaṃ suppahīnataṃ dīpeti. Paṃsupisācakampi na passāmāti	927	
PA_atk-s05_03a:927_4	saṅkārakūṭādīsu vicaraṇakakhuddakapetampi na passāma. Iti adhigamappicchānaṃ aggabhūto	927	
PA_atk-s05_03a:927_5	mahāthero tasmiṃ kāle anāvajjanena tesaṃ adassanaṃ sandhāya vadati. Tenevāha “etarahī”ti.	927	
PA_atk-s05_03a:928	Bhagavā pana veḷuvane ṭhito ubhinnaṃ aggasāvakānaṃ imaṃ kathāsallāpaṃ dibbasotena assosi. Tena vuttaṃ – “assosi kho bhagavā”tiādi, taṃ vuttatthameva.	92	
PA_atk-s05_03a:929	Etamatthaṃ viditvāti etaṃ āyasmato sāriputtassa samāpattibalūpagataṃ iddhānubhāvamahantataṃ viditvā. Imaṃ udānanti tasseva tādibhāvappattidīpakaṃ imaṃ udānaṃ udānesi.	92	
PA_atk-s05_03a:930_0	Tattha yassa selūpamaṃ cittaṃ, ṭhitaṃ nānupakampatīti yassa khīṇāsavassa cittaṃ ekagghanasilāmayapabbatūpamaṃ	930	
PA_atk-s05_03a:930_1	sabbesaṃ iñjanānaṃ abhāvato vasībhāvappattiyāva ṭhitaṃ sabbehipi lokadhammehi nānupakampati	930	
PA_atk-s05_03a:930_2	na pavedhati. Idānissa akampanākāraṃ saddhiṃ kāraṇena dassetuṃ “viratta”ntiādi vuttaṃ.	930	
PA_atk-s05_03a:930_3	Tattha virattaṃ rajanīyesūti virāgasaṅkhātena ariyamaggena rajanīyesu rāguppattihetubhūtesu	930	
PA_atk-s05_03a:930_4	sabbesu tebhūmakadhammesu virattaṃ, tattha sabbaso samucchinnarāganti attho. Kopaneyyeti	930	
PA_atk-s05_03a:930_5	paṭighaṭṭhānīye sabbasmimpi āghātavatthusmiṃ na kuppati na dussati na vikāraṃ āpajjati.	930	
PA_atk-s05_03a:930_6	Yassevaṃ bhāvitaṃ cittanti yassa yathāvuttassa ariyapuggalassa cittaṃ evaṃ vuttanayena	930	
PA_atk-s05_03a:930_7	tādibhāvāvahanabhāvena bhāvitaṃ. Kuto taṃ dukkhamessatīti taṃ uttamapuggalaṃ kuto	930	
PA_atk-s05_03a:930_8	sattato saṅkhārato vā dukkhaṃ upagamissati, na tādisassa dukkhaṃ atthīti attho.	930	
PA_atk-s05_03a:931	Catutthasuttavaṇṇanā niṭṭhitā.	93	
PA_atk-s05_03a:932	5. Nāgasuttavaṇṇanā	93	
PA_atk-s05_03a:933_0	35. Pañcame kosambiyanti kusumbena nāma isinā vasitaṭṭhāne māpitattā “kosambī”ti	933	
PA_atk-s05_03a:933_1	evaṃladdhanāmake nagare. Ghositārāmeti ghositaseṭṭhinā kārite ārāme. Bhagavā ākiṇṇo	933	
PA_atk-s05_03a:933_2	viharatīti bhagavā sambādhappatto viharati. Kiṃ pana bhagavato sambādho atthi, saṃsaggo	933	
PA_atk-s05_03a:933_3	vāti? Natthi. Na hi koci bhagavantaṃ anicchāya upasaṅkamituṃ sakkoti. Durāsadā hi	933	
PA_atk-s05_03a:933_4	buddhā bhagavanto sabbattha ca anupalittattā. Hitesitāya pana sattesu anukampaṃ upādāya	933	
PA_atk-s05_03a:933_5	“mutto mocessāmī”ti paṭiññānurūpaṃ caturoghanittharaṇatthaṃ aṭṭhannaṃ parisānaṃ attano	933	
PA_atk-s05_03a:933_6	santikaṃ kālena kālaṃ upasaṅkamanaṃ adhivāseti, sayañca mahākaruṇāsamussāhito kālaññū	933	
PA_atk-s05_03a:933_7	hutvā tattha upasaṅkamati, idaṃ sabbabuddhānaṃ āciṇṇaṃ, ayamidha ākiṇṇavihāroti adhippeto.	933	
PA_atk-s05_03a:934_0	Idha pana kosambikānaṃ bhikkhūnaṃ kalahajātānaṃ satthā dīghītissa kosalarañño vatthuṃ	934	
PA_atk-s05_03a:934_1	āharitvā, “na hi verena verāni, sammantīdha kudācana”ntiādinā ovādaṃ adāsi, taṃ divasaṃ	934	
PA_atk-s05_03a:934_2	tesaṃ kalahaṃ karontānaṃyeva ratti vibhātā. Dutiyadivasepi bhagavā tameva vatthuṃ	934	
PA_atk-s05_03a:934_3	kathesi, taṃ divasampi tesaṃ kalahaṃ karontānaṃyeva ratti vibhātā. Tatiyadivasepi	934	
PA_atk-s05_03a:934_4	bhagavā tameva vatthuṃ kathesi, athaññataro bhikkhu bhagavantaṃ evamāha – “appossukko,	934	
PA_atk-s05_03a:934_5	bhante bhagavā, diṭṭhadhammasukhavihāramanuyutto viharatu, mayametena bhaṇḍanena	934	
PA_atk-s05_03a:934_6	kalahena viggahena vivādena paññāyissāmā”ti. Satthā “pariyādinnacittā kho ime moghapurisā	934	
PA_atk-s05_03a:934_7	na dānime sakkā saññāpetuṃ, natthi cettha saññāpetabbā, yaṃnūnāhaṃ ekacārikavāsaṃ	934	
PA_atk-s05_03a:934_8	vaseyyaṃ, evaṃ ime bhikkhū kalahato oramissantī”ti cintesi. Evaṃ tehi kalahakārakehi	934	
PA_atk-s05_03a:934_9	bhikkhūhi saddhiṃ ekavihāre vāsaṃ vinetabbābhāvato upāsakādīhi upasaṅkamanañca ākiṇṇavihāraṃ	934	
PA_atk-s05_03a:934_10	katvā vuttaṃ – “tena kho pana samayena bhagavā ākiṇṇo viharatī”tiādi.	9341	
PA_atk-s05_03a:935_0	Tattha dukkhanti na sukhaṃ, anārādhitacittatāya na iṭṭhanti attho. Tenevāha “na phāsu	935	
PA_atk-s05_03a:935_1	viharāmī”ti. Vūpakaṭṭhoti pavivekaṭṭho dūrībhūto. Tathā cintetvāva bhagavā pātova	935	
PA_atk-s05_03a:935_2	sarīrappaṭijagganaṃ katvā kosambiyaṃ piṇḍāya caritvā kañci anāmantetvā eko adutiyo	935	
PA_atk-s05_03a:935_3	gantvā kosalaraṭṭhe pālileyyake vanasaṇḍe bhaddasālamūle vihāsi. Tena vuttaṃ – “atha	935	
PA_atk-s05_03a:935_4	kho bhagavā pubbaṇhasamayaṃ…pe… bhaddasālamūle”ti. Tattha sāmanti sayaṃ. Saṃsāmetvāti	935	
PA_atk-s05_03a:935_5	paṭisāmetvā. Pattacīvaramādāyāti etthāpi sāmanti padaṃ ānetvā yojetabbaṃ. Upaṭṭhāketi	935	
PA_atk-s05_03a:935_6	kosambinagaravāsino ghositaseṭṭhiādike upaṭṭhāke, vihāre ca aggupaṭṭhākaṃ āyasmantaṃ	935	
PA_atk-s05_03a:935_7	ānandaṃ anāmantetvā.	935	
PA_atk-s05_03a:936_0	Evaṃ gate satthari pañcasatā bhikkhū āyasmantaṃ ānandaṃ āhaṃsu – “āvuso ānanda, satthā	936	
PA_atk-s05_03a:936_1	ekakova gato, mayaṃ anubandhissāmā”ti. “Āvuso, yadā bhagavā sāmaṃ senāsanaṃ saṃsāmetvā	936	
PA_atk-s05_03a:936_2	pattacīvaramādāya anāmantetvā upaṭṭhāke ca anapaloketvā bhikkhusaṅghaṃ adutiyo gacchati,	936	
PA_atk-s05_03a:936_3	tadā ekacāraṃ carituṃ bhagavato ajjhāsayo, sāvakena nāma satthu ajjhāsayānurūpaṃ	936	
PA_atk-s05_03a:936_4	paṭipajjitabbaṃ, tasmā na imesu divasesu bhagavā anugantabbo”ti nivāresi, sayampi nānugacchi.	936	
PA_atk-s05_03a:937_0	Anupubbenāti anukkamena, gāmanigamapaṭipāṭiyā cārikaṃ caramāno “ekacāravāsaṃ tāva	937	
PA_atk-s05_03a:937_1	vasamānaṃ bhikkhuṃ passissāmī”ti bālakaloṇakāragāmaṃ gantvā tattha bhaguttherassa	937	
PA_atk-s05_03a:937_2	sakalaṃ pacchābhattañceva tiyāmañca rattiṃ ekacāravāse ānisaṃsaṃ kathetvā punadivase	937	
PA_atk-s05_03a:937_3	tena pacchāsamaṇena piṇḍāya caritvā taṃ tattheva nivattetvā “samaggavāsaṃ vasamāne	937	
PA_atk-s05_03a:937_4	tayo kulaputte passissāmī”ti pācīnavaṃsamigadāyaṃ gantvā tesampi sakalarattiṃ samaggavāse	937	
PA_atk-s05_03a:937_5	ānisaṃsaṃ kathetvā tepi tattheva nivattetvā ekakova pālileyyagāmaṃ sampatto. Pālileyyagāmavāsino	937	
PA_atk-s05_03a:937_6	paccuggantvā bhagavato dānaṃ datvā pālileyyagāmassa avidūre rakkhitavanasaṇḍo nāma	937	
PA_atk-s05_03a:937_7	atthi, tattha bhagavato paṇṇasālaṃ katvā “ettha bhagavā vasatū”ti yācitvā vāsayiṃsu.	937	
PA_atk-s05_03a:937_8	Bhaddasāloti pana tattheko manāpo bhaddako sālarukkho, bhagavā taṃ gāmaṃ upanissāya	937	
PA_atk-s05_03a:937_9	vanasaṇḍe paṇṇasālasamīpe tasmiṃ rukkhamūle vihāsi. Tena vuttaṃ – “pālileyyake viharati	937	
PA_atk-s05_03a:937_10	rakkhitavanasaṇḍe bhaddasālamūle”ti.	9371	
PA_atk-s05_03a:938_0	Hatthināgoti mahāhatthī yūthapati. Hatthikalabhehīti hatthipotakehi. Hatthicchāpehīti	938	
PA_atk-s05_03a:938_1	khīrūpagehi daharahatthipotakehi, ye “bhiṅkā”tipi vuccanti. Chinnaggānīti purato	938	
PA_atk-s05_03a:938_2	purato gacchantehi tehi hatthiādīhi chinnaggāni khāditāvasesāni khāṇusadisāni khādati.	938	
PA_atk-s05_03a:938_3	Obhaggobhagganti tena hatthināgena uccaṭṭhānato bhañjitvā bhañjitvā pātitaṃ. Assa	938	
PA_atk-s05_03a:938_4	sākhābhaṅganti etassa santakaṃ sākhābhaṅgaṃ te khādanti. Āvilānīti tehi paṭhamataraṃ	938	
PA_atk-s05_03a:938_5	otaritvā pivantehi āluḷitattā āvilāni kaddamamissāni pānīyāni pivati. Ogāhāti titthato.	938	
PA_atk-s05_03a:938_6	“Ogāha”ntipi pāḷi. Assāti hatthināgassa. Upanighaṃsantiyoti ghaṭṭentiyo, upanighaṃsiyamānopi	938	
PA_atk-s05_03a:938_7	attano uḷārabhāvena na kujjhati, tena tā taṃ ghaṃsantiyeva. Yūthāti hatthighaṭā.	938	
PA_atk-s05_03a:939_0	Yena bhagavā tenupasaṅkamīti so kira hatthināgo yūthavāse ukkaṇṭhito taṃ vanasaṇḍaṃ	939	
PA_atk-s05_03a:939_1	paviṭṭho tattha bhagavantaṃ disvā ghaṭasahassena nibbāpitasantāpo viya nibbuto hutvā	939	
PA_atk-s05_03a:939_2	pasannacitto bhagavato santike aṭṭhāsi, tato paṭṭhāya vattasīse ṭhatvā bhaddasālassa	939	
PA_atk-s05_03a:939_3	paṇṇasālāya ca samantato appaharitakaṃ katvā sākhābhaṅgehi sammajjati, bhagavato	939	
PA_atk-s05_03a:939_4	mukhadhovanaṃ deti, nhānodakaṃ āharati, dantakaṭṭhaṃ deti, araññato madhurāni phalāni	939	
PA_atk-s05_03a:939_5	āharitvā satthu upaneti, satthā tāni paribhuñjati. Tena vuttaṃ – “tatra sudaṃ so	939	
PA_atk-s05_03a:939_6	hatthināgo yasmiṃ padese bhagavā viharati, taṃ padesaṃ appaharitañca karoti, soṇḍāya	939	
PA_atk-s05_03a:939_7	bhagavato pānīyaṃ paribhojanīyaṃ upaṭṭhāpetī”ti. Soṇḍāya dārūni āharitvā aññamaññaṃ	939	
PA_atk-s05_03a:939_8	ghaṃsitvā aggiṃ uṭṭhāpetvā dārūni jālāpetvā tattha pāsāṇakhaṇḍāni tāpetvā tāni daṇḍakehi	939	
PA_atk-s05_03a:939_9	pavaṭṭetvā soṇḍiyaṃ khipitvā udakassa tattabhāvaṃ ñatvā bhagavato santikaṃ upagantvā	939	
PA_atk-s05_03a:939_10	tiṭṭhati, bhagavā “hatthināgo mama nhānaṃ icchatī”ti tattha gantvā nhānakiccaṃ karoti,	9391	
PA_atk-s05_03a:939_11	pānīyepi eseva nayo. Tasmiṃ pana sītale sañjāte upasaṅkamati, taṃ sandhāya vuttaṃ	9391	
PA_atk-s05_03a:939_12	– “soṇḍāya bhagavato pānīyaṃ paribhojanīyaṃ upaṭṭhāpetī”ti.	9391	
PA_atk-s05_03a:940_0	Atha kho bhagavato rahogatassātiādi ubhinnaṃ mahānāgānaṃ vivekasukhapaccavekkhaṇadassanaṃ,	940	
PA_atk-s05_03a:940_1	taṃ vuttatthameva. Attano ca pavivekaṃ viditvāti kehici anākiṇṇabhāvaladdhaṃ kāyavivekaṃ	940	
PA_atk-s05_03a:940_2	jānitvā, itare pana vivekā bhagavato sabbakālaṃ vijjantiyeva.	940	
PA_atk-s05_03a:941	Imaṃ udānanti imaṃ attano hatthināgassa ca pavivekābhiratiyā samānajjhāsayabhāvadīpanaṃ udānaṃ udānesi.	94	
PA_atk-s05_03a:942_0	Tatthāyaṃ saṅkhepattho – etaṃ īsādantassa rathaīsāsadisadantassa hatthināgassa cittaṃ	942	
PA_atk-s05_03a:942_1	nāgena buddhanāgassa cittena sameti saṃsandati. Kathaṃ sameti ce? Yadeko ramatī vane	942	
PA_atk-s05_03a:942_2	yasmā buddhanāgo “ahaṃ kho pubbe ākiṇṇo vihāsi”nti purimaṃ ākiṇṇavihāraṃ jigucchitvā	942	
PA_atk-s05_03a:942_3	vivekaṃ upabrūhayamāno idāni yathā eko adutiyo vane araññe ramati abhiramati, evaṃ	942	
PA_atk-s05_03a:942_4	ayampi hatthināgo pubbe attano hatthiādīhi ākiṇṇavihāraṃ jigucchitvā vivekaṃ upabrūhayamāno	942	
PA_atk-s05_03a:942_5	idāni eko asahāyo vane araññe ramati abhiramati. Tasmāssa cittaṃ nāgena sameti tassa	942	
PA_atk-s05_03a:942_6	cittena sametīti katvā ekībhāvaratiyā ekasadisaṃ hotīti attho.	942	
PA_atk-s05_03a:943	Pañcamasuttavaṇṇanā niṭṭhitā.	94	
PA_atk-s05_03a:944	6. Piṇḍolasuttavaṇṇanā	94	
PA_atk-s05_03a:945_0	36. Chaṭṭhe piṇḍolabhāradvājoti piṇḍaṃ ulamāno pariyesamāno pabbajitoti piṇḍolo.	945	
PA_atk-s05_03a:945_1	So kira parijiṇṇabhogo brāhmaṇo hutvā mahantaṃ bhikkhusaṅghassa lābhasakkāraṃ disvā	945	
PA_atk-s05_03a:945_2	piṇḍatthāya nikkhamitvā pabbajito. So mahantaṃ kapallaṃ “patta”nti gahetvā carati,	945	
PA_atk-s05_03a:945_3	kapallapūraṃ yāguṃ pivati, bhattaṃ bhuñjati, pūvakhajjakañca khādati. Athassa mahagghasabhāvaṃ	945	
PA_atk-s05_03a:945_4	satthu ārocesuṃ. Satthā tassa pattatthavikaṃ nānujāni, heṭṭhāmañce pattaṃ nikkujjitvā	945	
PA_atk-s05_03a:945_5	ṭhapeti, so ṭhapentopi ghaṃsentova paṇāmetvā ṭhapeti, gaṇhantopi ghaṃsentova ākaḍḍhitvā	945	
PA_atk-s05_03a:945_6	gaṇhāti. Taṃ gacchante gacchante kāle ghaṃsanena parikkhīṇaṃ, nāḷikodanamattasseva	945	
PA_atk-s05_03a:945_7	gaṇhanakaṃ jātaṃ. Tato satthu ārocesuṃ, athassa satthā pattatthavikaṃ anujāni. Thero	945	
PA_atk-s05_03a:945_8	aparena samayena indriyabhāvanaṃ bhāvento aggaphale arahatte patiṭṭhāsi. Iti so pubbe	945	
PA_atk-s05_03a:945_9	savisesaṃ piṇḍatthāya ulatīti piṇḍolo, gottena pana bhāradvājoti ubhayaṃ ekato katvā	945	
PA_atk-s05_03a:945_10	“piṇḍolabhāradvājo”ti vuccati.	9451	
PA_atk-s05_03a:946_0	Āraññakoti gāmantasenāsanapaṭikkhipanena araññe nivāso assāti āraññako, āraññakadhutaṅgaṃ	946	
PA_atk-s05_03a:946_1	samādāya vattantassetaṃ nāmaṃ. Tathā bhikkhāsaṅkhātānaṃ āmisapiṇḍānaṃ pāto piṇḍapāto,	946	
PA_atk-s05_03a:946_2	parehi dinnānaṃ piṇḍānaṃ patte nipatananti attho. Piṇḍapātaṃ uñchati taṃ taṃ kulaṃ	946	
PA_atk-s05_03a:946_3	upasaṅkamanto gavesatīti piṇḍapātiko, piṇḍāya vā patituṃ carituṃ vatametassāti piṇḍapātī,	946	
PA_atk-s05_03a:946_4	piṇḍapātīyeva piṇḍapātiko. Saṅkārakūṭādīsu paṃsūnaṃ upari ṭhitattā abbhuggataṭṭhena	946	
PA_atk-s05_03a:946_5	paṃsukūlaṃ viyāti paṃsukūlaṃ, paṃsu viya vā kucchitabhāvaṃ ulati gacchatīti paṃsukūlaṃ,	946	
PA_atk-s05_03a:946_6	paṃsukūlassa dhāraṇaṃ paṃsukūlaṃ, taṃ sīlaṃ etassāti paṃsukūliko. Saṅghāṭiuttarāsaṅgaantaravāsakasaṅkhātāni	946	
PA_atk-s05_03a:946_7	tīṇi cīvarāni ticīvaraṃ, ticīvarassa dhāraṇaṃ ticīvaraṃ, taṃ sīlaṃ etassāti tecīvariko.	946	
PA_atk-s05_03a:946_8	Appicchotiādīnaṃ padānaṃ attho heṭṭhā vuttoyeva.	946	
PA_atk-s05_03a:947_0	Dhutavādoti dhuto vuccati dhutakileso puggalo, kilesadhunanakadhammo vā. Tattha atthi	947	
PA_atk-s05_03a:947_1	dhuto, na dhutavādo, atthi na dhuto, dhutavādo, atthi neva dhuto, na dhutavādo, atthi	947	
PA_atk-s05_03a:947_2	dhuto ceva, dhutavādo cāti idaṃ catukkaṃ veditabbaṃ. Tesu yo sayaṃ dhutadhamme samādāya	947	
PA_atk-s05_03a:947_3	vattati, na paraṃ tadatthāya samādapeti, ayaṃ paṭhamo. Yo pana sayaṃ na dhutadhamme	947	
PA_atk-s05_03a:947_4	samādāya vattati, paraṃ samādapeti, ayaṃ dutiyo. Yo ubhayarahito, ayaṃ tatiyo. Yo	947	
PA_atk-s05_03a:947_5	pana ubhayasampanno, ayaṃ catuttho. Evarūpo ca āyasmā piṇḍolabhāradvājoti. Tena vuttaṃ	947	
PA_atk-s05_03a:947_6	“dhutavādo”ti. Ekadesasarūpekasesavasena hi ayaṃ niddeso yathā taṃ “nāmarūpa”nti.	947	
PA_atk-s05_03a:948_0	Adhicittamanuyuttoti ettha aṭṭhasamāpattisampayogato arahattaphalasamāpattisampayogato	948	
PA_atk-s05_03a:948_1	vā cittassa adhicittabhāvo veditabbo, idha pana “arahattaphalacitta”nti vadanti.	948	
PA_atk-s05_03a:948_2	Taṃtaṃsamāpattīsu samādhi eva adhicittaṃ, idha pana arahattaphalasamādhi veditabbo.	948	
PA_atk-s05_03a:948_3	Keci pana “adhicittamanuyuttena, bhikkhave, bhikkhunā kālena kālaṃ tīṇi nimittāni	948	
PA_atk-s05_03a:948_4	manasi kātabbānīti etasmiṃ adhicittasutte viya samathavipassanācittaṃ adhicittanti	948	
PA_atk-s05_03a:948_5	idhādhippeta”nti vadanti, taṃ na sundaraṃ. Purimoyevattho gahetabbo.	948	
PA_atk-s05_03a:949_0	Etamatthaṃ viditvāti etaṃ āyasmato piṇḍolabhāradvājassa adhiṭṭhānaparikkhārasampadāsampannaṃ	949	
PA_atk-s05_03a:949_1	adhicittānuyogasaṅkhātaṃ atthaṃ sabbākārato viditvā. Evaṃ “adhicittānuyogo mama sāsanānuṭṭhāna”nti	949	
PA_atk-s05_03a:949_2	dīpento imaṃ udānaṃ udānesi.	949	
PA_atk-s05_03a:950_0	Tattha anūpavādoti vācāya kassacipi anupavadanaṃ. Anūpaghātoti kāyena kassaci upaghātākaraṇaṃ.	950	
PA_atk-s05_03a:950_1	Pātimokkheti ettha pātimokkhapadassa attho heṭṭhā nānappakārehi vutto, tasmiṃ pātimokkhe.	950	
PA_atk-s05_03a:950_2	Sattannaṃ āpattikkhandhānaṃ avītikkamalakkhaṇo saṃvaro. Mattaññutāti paṭiggahaṇaparibhogavasena	950	
PA_atk-s05_03a:950_3	pamāṇaññutā. Pantañca sayanāsananti vivittaṃ saṅghaṭṭanavirahitaṃ senāsanaṃ. Adhicitte	950	
PA_atk-s05_03a:950_4	ca āyogoti aṭṭhannaṃ samāpattīnaṃ adhigamāya bhāvanānuyogo.	950	
PA_atk-s05_03a:951_0	Aparo nayo – anūpavādoti kassacipi uparujjhanavacanassa avadanaṃ. Tena sabbampi vācasikaṃ	951	
PA_atk-s05_03a:951_1	sīlaṃ saṅgaṇhāti. Anūpaghātoti kāyena kassaci upaghātassa paraviheṭhanassa akaraṇaṃ.	951	
PA_atk-s05_03a:951_2	Tena sabbampi kāyikaṃ sīlaṃ saṅgaṇhāti. Yādisaṃ panidaṃ ubhayaṃ buddhānaṃ sāsanantogadhaṃ	951	
PA_atk-s05_03a:951_3	hoti, taṃ dassetuṃ – “pātimokkhe ca saṃvaro”ti vuttaṃ. Casaddo nipātamattaṃ. Pātimokkhe	951	
PA_atk-s05_03a:951_4	ca saṃvaroti pātimokkhasaṃvarabhūto anūpavādo anūpaghāto cāti attho.	951	
PA_atk-s05_03a:952_0	Atha vā pātimokkheti adhikaraṇe bhummaṃ. Pātimokkhe nissayabhūte saṃvaro. Ko pana	952	
PA_atk-s05_03a:952_1	soti? Anūpavādo anūpaghāto. Upasampadavelāyañhi avisesena pātimokkhasīlaṃ samādinnaṃ	952	
PA_atk-s05_03a:952_2	nāma hoti, tasmiṃ pātimokkhe ṭhitassa tato paraṃ upavādūpaghātānaṃ akaraṇavasena	952	
PA_atk-s05_03a:952_3	saṃvaro, so anūpavādo anūpaghāto cāti vutto.	952	
PA_atk-s05_03a:953_0	Atha vā pātimokkheti nipphādetabbe bhummaṃ yathā “cetaso avūpasamo ayonisomanasikārapadaṭṭhāna”nti.	953	
PA_atk-s05_03a:953_1	Tena pātimokkhena sādhetabbo anūpavādo anūpaghāto, pātimokkhasaṃvarasaṅgahito anūpavādo	953	
PA_atk-s05_03a:953_2	anūpaghātoicceva attho. Saṃvaroti iminā pana satisaṃvaro, ñāṇasaṃvaro, khantisaṃvaro,	953	
PA_atk-s05_03a:953_3	vīriyasaṃvaroti imesaṃ catunnaṃ saṃvarānaṃ gahaṇaṃ, pātimokkhasādhanaṃ idaṃ saṃvaracatukkaṃ.	953	
PA_atk-s05_03a:954_0	Mattaññutā ca bhattasminti pariyesanapaṭiggahaṇaparibhogavissajjanānaṃ vasena bhojane	954	
PA_atk-s05_03a:954_1	pamāṇaññutā. Pantañca sayanāsananti bhāvanānukūlaṃ araññarukkhamūlādivivittasenāsanaṃ.	954	
PA_atk-s05_03a:954_2	Adhicitte ca āyogoti sabbacittānaṃ adhikattā uttamattā adhicittasaṅkhāte arahattaphalacitte	954	
PA_atk-s05_03a:954_3	sādhetabbe tassa nipphādanatthaṃ samathavipassanābhāvanāvasena āyogo. Etaṃ buddhāna	954	
PA_atk-s05_03a:954_4	sāsananti etaṃ parassa anūpavadanaṃ, anūpaghātanaṃ, pātimokkhasaṃvaro, pariyesanapaṭiggahaṇādīsu	954	
PA_atk-s05_03a:954_5	mattaññutā, vivittavāso, yathāvuttaadhicittānuyogo ca buddhānaṃ sāsanaṃ ovādo anusiṭṭhīti	954	
PA_atk-s05_03a:954_6	attho. Evaṃ imāya gāthāya tisso sikkhā kathitāti veditabbā.	954	
PA_atk-s05_03a:955	Chaṭṭhasuttavaṇṇanā niṭṭhitā.	95	
PA_atk-s05_03a:956	7. Sāriputtasuttavaṇṇanā	95	
PA_atk-s05_03a:957_0	37. Sattame apubbaṃ natthi. Gāthāya adhicetasoti adhicittavato, sabbacittānaṃ adhikena	957	
PA_atk-s05_03a:957_1	arahattaphalacittena samannāgatassāti attho. Appamajjatoti na pamajjato, appamādena	957	
PA_atk-s05_03a:957_2	anavajjadhammesu sātaccakiriyāya samannāgatassāti vuttaṃ hoti. Muninoti “yo munāti	957	
PA_atk-s05_03a:957_3	ubho loke, muni tena pavuccatī”ti evaṃ ubhayalokamunanena monaṃ vuccati ñāṇaṃ, tena	957	
PA_atk-s05_03a:957_4	arahattaphalañāṇasaṅkhātena ñāṇena samannāgatattā vā khīṇāsavo muni nāma, tassa munino.	957	
PA_atk-s05_03a:957_5	Monapathesu sikkhatoti arahattañāṇasaṅkhātassa monassa pathesu sattatiṃsabodhipakkhiyadhammesu	957	
PA_atk-s05_03a:957_6	tīsu vā sikkhāsu sikkhato. Idañca pubbabhāgappaṭipadaṃ gahetvā vuttaṃ. Pariniṭṭhitasikkho	957	
PA_atk-s05_03a:957_7	hi arahā, tasmā evaṃ sikkhato, imāya sikkhāya munibhāvaṃ pattassa muninoti evamettha	957	
PA_atk-s05_03a:957_8	attho daṭṭhabbo. Yasmā ca etadeva, tasmā heṭṭhimamaggaphalacittānaṃ vasena adhicetaso,	957	
PA_atk-s05_03a:957_9	catusaccasambodhapaṭipattiyaṃ appamādavasena appamajjato, maggañāṇasamannāgamena	957	
PA_atk-s05_03a:957_10	muninoti evametesaṃ tiṇṇaṃ padānaṃ attho yujjatiyeva. Atha vā “appamajjato sikkhato”ti	9571	
PA_atk-s05_03a:957_11	padānaṃ hetuatthatā daṭṭhabbā appamajjanahetu sikkhanahetu ca adhicetasoti.	9571	
PA_atk-s05_03a:958_0	Sokā na bhavanti tādinoti tādisassa khīṇāsavamunino abbhantare iṭṭhaviyogādivatthukā	958	
PA_atk-s05_03a:958_1	sokā cittasantāpā na honti. Atha vā tādinoti tādilakkhaṇasamannāgatassa evarūpassa	958	
PA_atk-s05_03a:958_2	munino sokā na bhavantīti ayamettha attho. Upasantassāti rāgādīnaṃ accantūpasamena	958	
PA_atk-s05_03a:958_3	upasantassa. Sadā satīmatoti sativepullappattiyā niccakālaṃ satiyā avirahitassa.	958	
PA_atk-s05_03a:959_0	Ettha ca “adhicetaso”ti iminā adhicittasikkhā, “appamajjato”ti etena adhisīlasikkhā,	959	
PA_atk-s05_03a:959_1	“munino monapathesu sikkhato”ti etehi adhipaññāsikkhā. “Munino”ti vā etena adhipaññāsikkhā,	959	
PA_atk-s05_03a:959_2	“monapathesu sikkhato”ti etena tāsaṃ lokuttarasikkhānaṃ pubbabhāgapaṭipadā, “sokā	959	
PA_atk-s05_03a:959_3	na bhavantī”tiādīhi sikkhāpāripūriyā ānisaṃso pakāsitoti veditabbaṃ. Sesaṃ vuttanayameva.	959	
PA_atk-s05_03a:960	Sattamasuttavaṇṇanā niṭṭhitā.	96	
PA_atk-s05_03a:961	8. Sundarīsuttavaṇṇanā	96	
PA_atk-s05_03a:962	38. Aṭṭhame sakkatotiādīnaṃ padānaṃ attho heṭṭhā vaṇṇitoyeva. Asahamānāti na sahamānā, usūyantāti attho. Bhikkhusaṅghassa ca sakkāraṃ asahamānāti sambandho.	96	
PA_atk-s05_03a:963_0	Sundarīti tassā nāmaṃ. Sā kira tasmiṃ kāle sabbaparibbājikāsu abhirūpā dassanīyā	963	
PA_atk-s05_03a:963_1	pāsādikā paramāya vaṇṇapokkharatāya samannāgatā, teneva sā “sundarī”ti paññāyittha.	963	
PA_atk-s05_03a:963_2	Sā ca anatītayobbanā asaṃyatasamācārāva hoti, tasmā te sundariṃ paribbājikaṃ pāpakamme	963	
PA_atk-s05_03a:963_3	uyyojesuṃ. Te hi aññatitthiyā buddhuppādato paṭṭhāya sayaṃ hatalābhasakkārā heṭṭhā	963	
PA_atk-s05_03a:963_4	akkosasuttavaṇṇanāyaṃ āgatanayena bhagavato bhikkhusaṅghassa ca uḷāraṃ aparimitaṃ	963	
PA_atk-s05_03a:963_5	lābhasakkāraṃ pavattamānaṃ disvā issāpakatā ekato hutvā sammantayiṃsu – mayaṃ samaṇassa	963	
PA_atk-s05_03a:963_6	gotamassa uppannakālato paṭṭhāya naṭṭhā hatalābhasakkārā, na no koci atthibhāvampi	963	
PA_atk-s05_03a:963_7	jānāti, kiṃ nissāya nu kho loko samaṇe gotame abhippasanno uḷāraṃ sakkārasammānaṃ	963	
PA_atk-s05_03a:963_8	upanetīti? Tattheko āha – “uccākulappasuto asambhinnāya mahāsammatappaveṇiyā jāto”ti,	963	
PA_atk-s05_03a:963_9	aparo “abhijātiyaṃ tassa anekāni acchariyāni pātubhūtānī”ti, añño “kāladevilaṃ vandāpetuṃ	963	
PA_atk-s05_03a:963_10	upanītassa pādā parivattitvā tassa jaṭāsu patiṭṭhitā”ti, aparo “vappamaṅgalakāle	9631	
PA_atk-s05_03a:963_11	jambucchāyāya sayāpitassa vītikkantepi majjhanhike jambucchāyā aparivattitvā ṭhitā”ti,	9631	
PA_atk-s05_03a:963_12	añño “abhirūpo dassanīyo pāsādiko rūpasampattiyā”ti, aparo “jiṇṇāturamatapabbajitasaṅkhātanimitte	9631	
PA_atk-s05_03a:963_13	disvā saṃvegajāto āgāminaṃ cakkavattirajjaṃ pahāya pabbajito”ti. Evaṃ aparimāṇakāle	9631	
PA_atk-s05_03a:963_14	sambhataṃ anaññasādhāraṇaṃ bhagavato puññañāṇasambhāraṃ ukkaṃsapāramippattaṃ nirupamaṃ	9631	
PA_atk-s05_03a:963_15	sallekhappaṭipadaṃ anuttarañca ñāṇapahānasampadādibuddhānubhāvaṃ ajānantā attanā	9631	
PA_atk-s05_03a:963_16	yathādiṭṭhaṃ yathāsutaṃ dharamānaṃ taṃ taṃ bhagavato bahumānakāraṇaṃ kittetvā abahumānakāraṇaṃ	9631	
PA_atk-s05_03a:963_17	pariyesitvā apassantā “kena nu kho kāraṇena mayaṃ samaṇassa gotamassa ayasaṃ uppādetvā	9631	
PA_atk-s05_03a:963_18	lābhasakkāraṃ nāseyyāmā”ti. Tesu eko tikhiṇamantī evamāha – “ambho imasmiṃ sattaloke	9631	
PA_atk-s05_03a:963_19	mātugāmasukhe asattasattā nāma natthi, ayañca samaṇo gotamo abhirūpo devasamo taruṇo,	9631	
PA_atk-s05_03a:963_20	attano samarūpaṃ mātugāmaṃ labhitvā sajjeyya. Athāpi na sajjeyya, janassa pana saṅkiyo	9632	
PA_atk-s05_03a:963_21	bhaveyya, handa mayaṃ sundariṃ paribbājikaṃ tathā uyyojema, yathā samaṇassa gotamassa	9632	
PA_atk-s05_03a:963_22	ayaso pathaviyaṃ patthareyyā”ti.	9632	
PA_atk-s05_03a:964_0	Taṃ sutvā itare “idaṃ suṭṭhu tayā cintitaṃ, evañhi kate samaṇo gotamo ayasakena upadduto	964	
PA_atk-s05_03a:964_1	sīsaṃ ukkhipituṃ asakkonto yena vā tena vā palāyissatī”ti sabbeva ekajjhāsayā hutvā	964	
PA_atk-s05_03a:964_2	tathā uyyojetuṃ sundariyā santikaṃ agamaṃsu. Sā te disvā “kiṃ tumhe ekato āgatatthā”ti	964	
PA_atk-s05_03a:964_3	āha. Titthiyā anālapantā ārāmapariyante paṭicchanne ṭhāne nisīdiṃsu. Sā tattha gantvā	964	
PA_atk-s05_03a:964_4	punappunaṃ ālapantī paṭivacanaṃ alabhitvā kiṃ tumhākaṃ aparajjhaṃ? Kasmā me paṭivacanaṃ	964	
PA_atk-s05_03a:964_5	na dethāti? Tathā hi pana tvaṃ amhe viheṭhiyamāne ajjhupekkhasīti. Ko tumhe viheṭhetīti?	964	
PA_atk-s05_03a:964_6	“Kiṃ pana tvaṃ na passasi, samaṇaṃ gotamaṃ amhe viheṭhetvā hatalābhasakkāre katvā	964	
PA_atk-s05_03a:964_7	vicaranta”nti vatvā “tattha mayā kiṃ kātabba”nti vutte “tena hi tvaṃ abhikkhaṇaṃ	964	
PA_atk-s05_03a:964_8	jetavanasamīpaṃ gantvā mahājanassa evañcevañca vadeyyāsī”ti āhaṃsu. Sāpi “sādhū”ti	964	
PA_atk-s05_03a:964_9	sampaṭicchi. Tena vuttaṃ – “aññatitthiyā paribbājakā bhagavato sakkāraṃ asahamānā”tiādi.	964	
PA_atk-s05_03a:965_0	Tattha ussahasīti sakkosi. Atthanti hitaṃ kiccaṃ vā. Kyāhanti kiṃ ahaṃ. Yasmā te	965	
PA_atk-s05_03a:965_1	titthiyā tassā aññātakāpi samānā pabbajjasambandhamattena saṅgaṇhituṃ ñātakā viya	965	
PA_atk-s05_03a:965_2	hutvā “ussahasi tvaṃ bhagini ñātīnaṃ atthaṃ kātu”nti āhaṃsu. Tasmā sāpi migaṃ valli	965	
PA_atk-s05_03a:965_3	viya pāde laggā jīvitampi me pariccattaṃ ñātīnaṃ atthāyāti āha.	965	
PA_atk-s05_03a:966_0	Tena hīti “yasmā tvaṃ ‘jīvitampi me tumhākaṃ atthāya pariccatta’nti vadasi, tvañca	966	
PA_atk-s05_03a:966_1	paṭhamavaye ṭhitā abhirūpā sobhaggappattā ca, tasmā yathā taṃ nissāya samaṇassa gotamassa	966	
PA_atk-s05_03a:966_2	ayaso uppajjissati, tathā kareyyāsī”ti vatvā “abhikkhaṇaṃ jetavanaṃ gacchāhī”ti uyyojesuṃ.	966	
PA_atk-s05_03a:966_3	Sāpi kho bālā kakacadantapantiyā pupphāvalikīḷaṃ kīḷitukāmā viya, pabhinnamadaṃ caṇḍahatthiṃ	966	
PA_atk-s05_03a:966_4	soṇḍāya parāmasantī viya, nalāṭena maccuṃ gaṇhantī viya titthiyānaṃ vacanaṃ sampaṭicchitvā	966	
PA_atk-s05_03a:966_5	mālāgandhavilepanatambūlamukhavāsādīni gahetvā mahājanassa satthu dhammadesanaṃ sutvā	966	
PA_atk-s05_03a:966_6	nagaraṃ pavisanakāle jetavanābhimukhī gacchantī “kahaṃ gacchasī”ti ca puṭṭhā “samaṇassa	966	
PA_atk-s05_03a:966_7	gotamassa santikaṃ, ahañhi tena saddhiṃ ekagandhakuṭiyaṃ vasāmī”ti vatvā aññatarasmiṃ	966	
PA_atk-s05_03a:966_8	titthiyārāme vasitvā pātova jetavanamaggaṃ otaritvā nagarābhimukhī āgacchantī “kiṃ	966	
PA_atk-s05_03a:966_9	sundari kahaṃ gatāsī”ti ca puṭṭhā “samaṇena gotamena saddhiṃ ekagandhakuṭiyaṃ vasitvā	966	
PA_atk-s05_03a:966_10	taṃ kilesaratiyā ramāpetvā āgatāmhī”ti vadati. Tena vuttaṃ – “evaṃ ayyāti kho sundarī	9661	
PA_atk-s05_03a:966_11	paribbājikā tesaṃ aññatitthiyānaṃ paribbājakānaṃ paṭissutvā abhikkhaṇaṃ jetavanaṃ agamāsī”ti.	9661	
PA_atk-s05_03a:967_0	Titthiyā katipāhassa accayena dhuttānaṃ kahāpaṇe datvā “gacchatha, sundariṃ māretvā	967	
PA_atk-s05_03a:967_1	samaṇassa gotamassa gandhakuṭiyā avidūre mālākacavarantare nikkhipitvā ethā”ti vadiṃsu.	967	
PA_atk-s05_03a:967_2	Te tathā akaṃsu. Tato titthiyā “sundariṃ na passāmā”ti kolāhalaṃ katvā rañño ārocetvā	967	
PA_atk-s05_03a:967_3	“kattha pana tumhe parisaṅkathā”ti raññā vuttā imesu divasesu jetavane vasati, tatthassā	967	
PA_atk-s05_03a:967_4	pavattiṃ na jānāmāti. “Tena hi gacchatha, naṃ tattha vicinathā”ti raññā anuññātā	967	
PA_atk-s05_03a:967_5	attano upaṭṭhāke gahetvā jetavanaṃ gantvā vicinantā viya hutvā mālākacavaraṃ byūhitvā	967	
PA_atk-s05_03a:967_6	tassā sarīraṃ mañcakaṃ āropetvā nagaraṃ pavesetvā “samaṇassa gotamassa sāvakā ‘satthunā	967	
PA_atk-s05_03a:967_7	kataṃ pāpakammaṃ paṭicchādessāmā’ti sundariṃ māretvā mālākacavarantare nikkhipiṃsū”ti	967	
PA_atk-s05_03a:967_8	rañño ārocesuṃ. Rājāpi anupaparikkhitvā “tena hi gacchatha, nagaraṃ āhiṇḍathā”ti	967	
PA_atk-s05_03a:967_9	āha. Te nagaravīthīsu “passatha samaṇānaṃ sakyaputtiyānaṃ kamma”ntiādīni vadantā	967	
PA_atk-s05_03a:967_10	vicaritvā puna rañño nivesanadvāraṃ agamaṃsu. Rājā sundariyā sarīraṃ āmakasusāne	9671	
PA_atk-s05_03a:967_11	aṭṭakaṃ āropetvā rakkhāpesi. Sāvatthivāsino ṭhapetvā ariyasāvake yebhuyyena “passatha	9671	
PA_atk-s05_03a:967_12	samaṇānaṃ sakyaputtiyānaṃ kamma”ntiādīni vatvā antonagare bahinagare ca bhikkhū akkosantā	9671	
PA_atk-s05_03a:967_13	vicariṃsu. Tena vuttaṃ – “yadā te aññiṃsu titthiyā paribbājakā ‘vodiṭṭhā kho sundarī”’tiādi.	9671	
PA_atk-s05_03a:968_0	Tattha aññiṃsūti jāniṃsu. Vodiṭṭhāti byapadiṭṭhā, jetavanaṃ āgacchantī ca gacchantī	968	
PA_atk-s05_03a:968_1	ca visesato diṭṭhā, bahulaṃ diṭṭhāti attho. Parikhākūpeti dīghikāvāṭe. Yā sā, mahārāja,	968	
PA_atk-s05_03a:968_2	sundarīti, mahārāja, yā sā imasmiṃ nagare rūpasundaratāya “sundarī”ti pākaṭā abhiññātā	968	
PA_atk-s05_03a:968_3	paribbājikā. Sā no na dissatīti sā amhākaṃ cakkhu viya jīvitaṃ viya ca piyāyitabbā,	968	
PA_atk-s05_03a:968_4	idāni na dissati. Yathānikkhittanti purise āṇāpetvā mālākacavarantare attanā yathāṭhapitaṃ.	968	
PA_atk-s05_03a:968_5	“Yathānikhāta”ntipi pāṭho, pathaviyaṃ nikhātappakāranti attho.	968	
PA_atk-s05_03a:969_0	Rathiyāya rathiyanti vīthito vīthiṃ. Vīthīti hi vinivijjhanakaracchā. Siṅghāṭakanti	969	
PA_atk-s05_03a:969_1	tikoṇaracchā. Alajjinoti na lajjino, pāpajigucchāvirahitāti attho. Dussīlāti nissīlā.	969	
PA_atk-s05_03a:969_2	Pāpadhammāti lāmakasabhāvā nihīnācārā. Musāvādinoti dussīlā samānā “sīlavanto maya”nti	969	
PA_atk-s05_03a:969_3	alikavāditāya musāvādino. Abrahmacārinoti “methunappaṭisevitāya aseṭṭhacārino ime	969	
PA_atk-s05_03a:969_4	hi nāmā”ti hīḷentā vadanti. Dhammacārinoti kusaladhammacārino. Samacārinoti kāyakammādisamacārino.	969	
PA_atk-s05_03a:969_5	Kalyāṇadhammāti sundarasabhāvā, paṭijānissanti nāmāti sambandho. Nāmasaddayogena	969	
PA_atk-s05_03a:969_6	hi ettha paṭijānissantīti anāgatakālavacanaṃ. Sāmaññanti samaṇabhāvo samitapāpatā.	969	
PA_atk-s05_03a:969_7	Brahmaññanti seṭṭhabhāvo bāhitapāpatā. Kutoti kena kāraṇena. Apagatāti apetā paribhaṭṭhā.	969	
PA_atk-s05_03a:969_8	Purisakiccanti methunappaṭisevanaṃ sandhāya vadanti.	969	
PA_atk-s05_03a:970_0	Atha bhikkhū taṃ pavattiṃ bhagavato ārocesuṃ. Satthā “tena hi, bhikkhave, tumhepi	970	
PA_atk-s05_03a:970_1	te manusse imāya gāthāya paṭicodethā”ti vatvā “abhūtavādī”ti gāthamāha. Taṃ sandhāya	970	
PA_atk-s05_03a:970_2	vuttaṃ – “atha kho sambahulā…pe… nihīnakammā manujā paratthā”ti. Tattha neso, bhikkhave,	970	
PA_atk-s05_03a:970_3	saddo ciraṃ bhavissatīti idaṃ satthā tassa ayasassa nipphattiṃ sabbaññutaññāṇena	970	
PA_atk-s05_03a:970_4	jānitvā bhikkhū samassāsento āha.	970	
PA_atk-s05_03a:971_0	Gāthāyaṃ abhūtavādīti parassa dosaṃ adisvāva musāvādaṃ katvā abhūtena atacchena paraṃ	971	
PA_atk-s05_03a:971_1	abbhācikkhanto. Yo vāpi katvāti yo vā pana pāpakammaṃ katvā “nāhaṃ etaṃ karomī”ti	971	
PA_atk-s05_03a:971_2	āha. Pecca samā bhavantīti te ubhopi janā ito paralokaṃ gantvā nirayūpagamanena gatiyā	971	
PA_atk-s05_03a:971_3	samā bhavanti. Gatiyeva hi nesaṃ paricchinnā, āyū pana aparicchinnā. Bahukañhi pāpaṃ	971	
PA_atk-s05_03a:971_4	katvā ciraṃ niraye paccati, parittakaṃ katvā appamattakameva kālaṃ paccati. Yasmā	971	
PA_atk-s05_03a:971_5	pana nesaṃ ubhinnampi lāmakameva kammaṃ, tena vuttaṃ – nihīnakammā manujā paratthāti.	971	
PA_atk-s05_03a:971_6	“Paratthā”ti imassa pana padassa purato “peccā”tipadena sambandho, pecca parattha	971	
PA_atk-s05_03a:971_7	ito gantvā te nihīnakammā paraloke samā bhavantīti attho.	971	
PA_atk-s05_03a:972_0	Pariyāpuṇitvāti uggahetvā. Akārakāti aparādhassa na kārakā. Nayimehi katanti evaṃ	972	
PA_atk-s05_03a:972_1	kira nesamahosi – imehi samaṇehi sakyaputtiyehi addhā taṃ pāpakammaṃ na kataṃ, yaṃ	972	
PA_atk-s05_03a:972_2	aññatitthiyā ugghositvā sakalanagaraṃ āhiṇḍiṃsu, yasmā ime amhesu evaṃ asabbhāhi	972	
PA_atk-s05_03a:972_3	pharusāhi vācāhi abbhācikkhantesupi na kiñci vikāraṃ dassenti, khantisoraccañca na	972	
PA_atk-s05_03a:972_4	vijahanti, kevalaṃ pana “abhūtavādī nirayaṃ upetī”ti dhammaṃyeva vadantā sapantiyeva,	972	
PA_atk-s05_03a:972_5	ime samaṇā sakyaputtiyā amhe anupadhāretvā abbhācikkhante sapanti, sapathaṃ karontā	972	
PA_atk-s05_03a:972_6	viya vadanti. Atha vā “yo vāpi katvā ‘na karomi’ cāhā”ti vadantā sapanti, attano	972	
PA_atk-s05_03a:972_7	akārakabhāvaṃ bodhetuṃ amhākaṃ sapathaṃ karonti imeti attho.	972	
PA_atk-s05_03a:973_0	Tesañhi manussānaṃ bhagavatā bhāsitagāthāya savanasamanantarameva buddhānubhāvena	973	
PA_atk-s05_03a:973_1	sārajjaṃ okkami, saṃvego uppajji “nayidaṃ amhehi paccakkhato diṭṭhaṃ, sutaṃ nāma	973	
PA_atk-s05_03a:973_2	tathāpi hoti, aññathāpi hoti, ete ca aññatitthiyā imesaṃ anatthakāmā ahitakāmā, tasmā	973	
PA_atk-s05_03a:973_3	te saddhāya nayidaṃ amhehi vattabbaṃ, dujjānā hi samaṇā”ti. Te tato paṭṭhāya tato oramiṃsu.	973	
PA_atk-s05_03a:974_0	Rājāpi yehi sundarī māritā, tesaṃ jānanatthaṃ purise āṇāpesi. Atha te dhuttā tehi	974	
PA_atk-s05_03a:974_1	kahāpaṇehi suraṃ pivantā aññamaññaṃ kalahaṃ kariṃsu. Tesu hi eko ekaṃ āha – “tvaṃ	974	
PA_atk-s05_03a:974_2	sundariṃ ekappahārena māretvā mālākacavarantare khipitvā tato laddhakahāpaṇehi suraṃ	974	
PA_atk-s05_03a:974_3	pivasi, hotu hotū”ti. Rājapurisā taṃ sutvā te dhutte gahetvā rañño dassesuṃ. Rājā	974	
PA_atk-s05_03a:974_4	“tumhehi sā māritā”ti te dhutte pucchi. “Āma, devā”ti. “Kehi mārāpitā”ti? “Aññatitthiyehi,	974	
PA_atk-s05_03a:974_5	devā”ti. Rājā titthiye pakkosāpetvā tamatthaṃ paṭijānāpetvā, “ayaṃ sundarī tassa	974	
PA_atk-s05_03a:974_6	samaṇassa gotamassa avaṇṇaṃ āropetukāmehi amhehi mārāpitā, neva gotamassa, na gotamasāvakānaṃ	974	
PA_atk-s05_03a:974_7	doso atthi, amhākameva dosoti evaṃ vadantā nagaraṃ āhiṇḍathā”ti āṇāpesi. Te tathā	974	
PA_atk-s05_03a:974_8	akaṃsu. Mahājano sammadeva saddahi. Titthiyānaṃ dhikkāraṃ akāsi, titthiyā manussavadhadaṇḍaṃ	974	
PA_atk-s05_03a:974_9	pāpuṇiṃsu. Tato paṭṭhāya buddhassa bhikkhusaṅghassa ca bhiyyosomattāya sakkārasammāno	974	
PA_atk-s05_03a:974_10	mahā ahosi. Bhikkhū acchariyabbhutacittajātā bhagavantaṃ abhivādetvā attamanā paṭivedesuṃ.	9741	
PA_atk-s05_03a:974_11	Tena vuttaṃ – “atha kho sambahulā bhikkhū…pe… antarahito so, bhante, saddo”ti.	9741	
PA_atk-s05_03a:975_0	Kasmā pana bhagavā “titthiyānaṃ idaṃ kamma”nti bhikkhūnaṃ nārocesi? Ariyānaṃ tāva	975	
PA_atk-s05_03a:975_1	ārocanena payojanaṃ natthi, puthujjanesu pana “ye na saddaheyyuṃ, tesaṃ taṃ dīgharattaṃ	975	
PA_atk-s05_03a:975_2	ahitāya dukkhāya saṃvatteyyā”ti nārocesi. Apicetaṃ buddhānaṃ anāciṇṇaṃ, yaṃ anāgatassa	975	
PA_atk-s05_03a:975_3	īdisassa vatthussa ācikkhanaṃ. Parānuddesikameva hi bhagavā saṃkilesapakkhaṃ vibhāveti,	975	
PA_atk-s05_03a:975_4	kammañca katokāsaṃ na sakkā nivattetunti abbhakkhānaṃ tannimittañca bhagavā ajjhupekkhanto	975	
PA_atk-s05_03a:975_5	nisīdi. Vuttañhetaṃ –	975	
PA_atk-s05_03a:976	“Na antalikkhe na samuddamajjhe,	97	
PA_atk-s05_03a:977	Na pabbatānaṃ vivaraṃ pavissa;	97	
PA_atk-s05_03a:978	Na vijjatī so jagatippadeso,	97	
PA_atk-s05_03a:979	Yatthaṭṭhito mucceyya pāpakammā”ti. ;	97	
PA_atk-s05_03a:980_0	Etamatthaṃ viditvāti mammacchedanavasenāpi bālajanehi pavattitaṃ duruttavacanaṃ khantibalasamannāgatassa	980	
PA_atk-s05_03a:980_1	dhīrassa duttitikkhā nāma natthīti imamatthaṃ sabbākārato viditvā. Imaṃ udānanti	980	
PA_atk-s05_03a:980_2	imaṃ adhivāsanakhantibalavibhāvanaṃ udānaṃ udānesi.	980	
PA_atk-s05_03a:981_0	Tattha tudanti vācāya janā asaññatā, sarehi saṅgāmagataṃva kuñjaranti kāyikasaṃvarādīsu	981	
PA_atk-s05_03a:981_1	kassacipi saṃvarassa abhāvena asaṃyatā avinītā bālajanā sarehi sāyakehi saṅgāmagataṃ	981	
PA_atk-s05_03a:981_2	yuddhagataṃ kuñjaraṃva hatthināgaṃ paṭiyodhā viya vācāsattīhi tudanti vijjhanti,	981	
PA_atk-s05_03a:981_3	ayaṃ tesaṃ sabhāvo. Sutvāna vākyaṃ pharusaṃ udīritaṃ, adhivāsaye bhikkhu aduṭṭhacittoti	981	
PA_atk-s05_03a:981_4	taṃ pana tehi bālajanehi udīritaṃ bhāsitaṃ mammaghaṭṭanavasena pavattitaṃ pharusaṃ	981	
PA_atk-s05_03a:981_5	vākyaṃ vacanaṃ abhūtaṃ bhūtato nibbeṭhento mama kakacūpamaovādaṃ anussaranto īsakampi	981	
PA_atk-s05_03a:981_6	aduṭṭhacitto hutvā “saṃsārasabhāvo eso”ti saṃsāre bhayaṃ ikkhaṇasīlo bhikkhu adhivāsaye,	981	
PA_atk-s05_03a:981_7	adhivāsanakhantiyaṃ ṭhatvā khameyyāti attho.	981	
PA_atk-s05_03a:982_0	Etthāha – kiṃ pana taṃ kammaṃ, yaṃ aparimāṇakālaṃ sakkaccaṃ upacitavipulapuññasambhāro	982	
PA_atk-s05_03a:982_1	satthā evaṃ dāruṇaṃ abhūtabbhakkhānaṃ pāpuṇīti? Vuccate – ayaṃ so bhagavā bodhisattabhūto	982	
PA_atk-s05_03a:982_2	atītajātiyaṃ munāḷi nāma dhutto hutvā pāpajanasevī ayonisomanasikārabahulo vicarati.	982	
PA_atk-s05_03a:982_3	So ekadivasaṃ surabhiṃ nāma paccekasambuddhaṃ nagaraṃ piṇḍāya pavisituṃ cīvaraṃ pārupantaṃ	982	
PA_atk-s05_03a:982_4	passi. Tasmiñca samaye aññatarā itthī tassa avidūrena gacchati. Dhutto “abrahmacārī	982	
PA_atk-s05_03a:982_5	ayaṃ samaṇo”ti abbhācikkhi. So tena kammena bahūni vassasatasahassāni niraye paccitvā	982	
PA_atk-s05_03a:982_6	tasseva kammassa vipākāvasesena idāni buddho hutvāpi sundariyā kāraṇā abhūtabbhakkhānaṃ	982	
PA_atk-s05_03a:982_7	pāpuṇi. Yathā cetaṃ, evaṃ ciñcamāṇavikādīnaṃ vikārakitthīnaṃ bhagavato abbhakkhānādīni	982	
PA_atk-s05_03a:982_8	dukkhāni pattāni, sabbāni pubbe katassa kammassa vipākāvasesāni, yāni “kammapilotikānī”ti	982	
PA_atk-s05_03a:982_9	vuccanti. Vuttañhetaṃ apadāne –	982	
PA_atk-s05_03a:983	“Anotattasarāsanne, ramaṇīye silātale;	98	
PA_atk-s05_03a:984	Nānāratanapajjote, nānāgandhavanantare.	98	
PA_atk-s05_03a:985	“Mahatā bhikkhusaṅghena, pareto lokanāyako;	98	
PA_atk-s05_03a:986	Āsīno byākarī tattha, pubbakammāni attano.	98	
PA_atk-s05_03a:987	“Suṇātha bhikkhavo mayhaṃ, yaṃ kammaṃ pakataṃ mayā;	98	
PA_atk-s05_03a:988	Pilotikassa kammassa, buddhattepi vipaccati.	98	
PA_atk-s05_03a:990	“Munāḷi nāmahaṃ dhutto, pubbe aññāsu jātisu;	99	
PA_atk-s05_03a:991	Paccekabuddhaṃ surabhiṃ, abbhācikkhiṃ adūsakaṃ.	99	
PA_atk-s05_03a:992	“Tena kammavipākena, niraye saṃsariṃ ciraṃ;	99	
PA_atk-s05_03a:993	Bahū vassasahassāni, dukkhaṃ vedemi vedanaṃ.	99	
PA_atk-s05_03a:994	“Tena kammāvasesena, idha pacchimake bhave;	99	
PA_atk-s05_03a:995	Abbhakkhānaṃ mayā laddhaṃ, sundarikāya kāraṇā.	99	
PA_atk-s05_03a:997	“Sabbābhibhussa buddhassa, nando nāmāsi sāvako;	99	
PA_atk-s05_03a:998	Taṃ abbhakkhāya niraye, ciraṃ saṃsaritaṃ mayā.	99	
PA_atk-s05_03a:999	“Dasa vassasahassāni, niraye saṃsariṃ ciraṃ;	99	
PA_atk-s05_03a:1000	Manussabhāvaṃ laddhāhaṃ, abbhakkhānaṃ bahuṃ labhiṃ.	100	
PA_atk-s05_03a:1001	“Tena kammāvasesena, ciñcamāṇavikā mamaṃ;	100	
PA_atk-s05_03a:1002	Abbhācikkhi abhūtena, janakāyassa aggato.	100	
PA_atk-s05_03a:1004	“Brāhmaṇo sutavā āsiṃ, ahaṃ sakkatapūjito;	100	
PA_atk-s05_03a:1005	Mahāvane pañcasate, mante vācemi māṇave.	100	
PA_atk-s05_03a:1006	“Tatthāgato isī bhīmo, pañcābhiñño mahiddhiko;	100	
PA_atk-s05_03a:1007	Tañcāhaṃ āgataṃ disvā, abbhācikkhiṃ adūsakaṃ.	100	
PA_atk-s05_03a:1008	“Tatohaṃ avacaṃ sisse, kāmabhogī ayaṃ isi;	100	
PA_atk-s05_03a:1009	Mayhampi bhāsamānassa, anumodiṃsu māṇavā.	100	
PA_atk-s05_03a:1010	“Tato māṇavakā sabbe, bhikkhamānaṃ kule kule;	101	
PA_atk-s05_03a:1011	Mahājanassa āhaṃsu, kāmabhogī ayaṃ isi.	101	
PA_atk-s05_03a:1012	“Tena kammavipākena, pañca bhikkhusatā ime;	101	
PA_atk-s05_03a:1013	Abbhakkhānaṃ labhuṃ sabbe, sundarikāya kāraṇā.	101	
PA_atk-s05_03a:1015	“Vemātubhātikaṃ pubbe, dhanahetu haniṃ ahaṃ;	101	
PA_atk-s05_03a:1016	Pakkhipiṃgiriduggasmiṃ, silāya ca apiṃsayiṃ.	101	
PA_atk-s05_03a:1017	“Tena kammavipākena, devadatto silaṃ khipi;	101	
PA_atk-s05_03a:1018	Aṅguṭṭhaṃ piṃsayī pāde, mama pāsāṇasakkharā.	101	
PA_atk-s05_03a:1020	“Purehaṃ dārako hutvā, kīḷamāno mahāpathe;	102	
PA_atk-s05_03a:1021	Paccekabuddhaṃ disvāna, magge sakalikaṃ khipiṃ.	102	
PA_atk-s05_03a:1022	“Tena kammavipākena, idha pacchimake bhave;	102	
PA_atk-s05_03a:1023	Vadhatthaṃ maṃ devadatto, abhimāre payojayi.	102	
PA_atk-s05_03a:1025	“Hatthāroho pure āsiṃ, paccekamunimuttamaṃ;	102	
PA_atk-s05_03a:1026	Piṇḍāya vicarantaṃ taṃ, āsādesiṃ gajenahaṃ.	102	
PA_atk-s05_03a:1027	“Tena kammavipākena, bhanto nāḷāgirī gajo;	102	
PA_atk-s05_03a:1028	Giribbaje puravare, dāruṇo samupāgami.	102	
PA_atk-s05_03a:1030	“Rājāhaṃ patthivo āsiṃ, sattiyā purise haniṃ;	103	
PA_atk-s05_03a:1031	Tena kammavipākena, niraye paccisaṃ bhusaṃ.	103	
PA_atk-s05_03a:1032	“Kammuno tassa sesena, sodāni sakalaṃ mama;	103	
PA_atk-s05_03a:1033	Pāde chaviṃ pakappesi, na hi kammaṃ vinassati.	103	
PA_atk-s05_03a:1035	“Ahaṃ kevaṭṭagāmasmiṃ, ahuṃ kevaṭṭadārako;	103	
PA_atk-s05_03a:1036	Macchake ghātite disvā, janayiṃ somanassakaṃ.	103	
PA_atk-s05_03a:1037	“Tena kammavipākena, sīsadukkhaṃ ahū mama;	103	
PA_atk-s05_03a:1038	Sakkā ca sabbe haññiṃsu, yadā hani viṭaṭūbho.	103	
PA_atk-s05_03a:1040	“Phussassāhaṃ pāvacane, sāvake paribhāsayiṃ;	104	
PA_atk-s05_03a:1041	Yavaṃ khādatha bhuñjatha, mā ca bhuñjatha sālayo.	104	
PA_atk-s05_03a:1042	“Tena kammavipākena, temāsaṃ khāditaṃ yavaṃ;	104	
PA_atk-s05_03a:1043	Nimantito brāhmaṇena, verañjāyaṃ vasiṃ tadā.	104	
PA_atk-s05_03a:1045	“Nibbuddhe vattamānamhi, mallaputtaṃ niheṭhayiṃ;	104	
PA_atk-s05_03a:1046	Tena kammavipākena, piṭṭhidukkhaṃ ahū mama.	104	
PA_atk-s05_03a:1048	“Tikicchako ahaṃ āsiṃ, seṭṭhiputtaṃ virecayiṃ;	104	
PA_atk-s05_03a:1049	Tena kammavipākena, hoti pakkhandikā mama.	104	
PA_atk-s05_03a:1051	“Avacāhaṃ jotipālo, kassapaṃ sugataṃ tadā;	105	
PA_atk-s05_03a:1052	Kuto nu bodhi muṇḍassa, bodhi paramadullabhā.	105	
PA_atk-s05_03a:1053	“Tena kammavipākena, acariṃ dukkaraṃ bahuṃ;	105	
PA_atk-s05_03a:1054	Chabbassānuruvelāyaṃ, tato bodhiṃ apāpuṇiṃ.	105	
PA_atk-s05_03a:1055	“Nāhaṃ etena maggena, pāpuṇiṃ bodhimuttamaṃ;	105	
PA_atk-s05_03a:1056	Kummaggena gavesissaṃ, pubbakammena vārito.	105	
PA_atk-s05_03a:1057	“Puññapāpaparikkhīṇo, sabbasantāpavajjito;	105	
PA_atk-s05_03a:1058	Asoko anupāyāso, nibbāyissamanāsavo.	105	
PA_atk-s05_03a:1059	“Evaṃ jino viyākāsi, bhikkhusaṅghassa aggato;	105	
PA_atk-s05_03a:1060	Sabbābhiññābalappatto, anotattamahāsare”ti. ;	106	
PA_atk-s05_03a:1061	Aṭṭhamasuttavaṇṇanā niṭṭhitā.	106	
PA_atk-s05_03a:1062	9. Upasenasuttavaṇṇanā	106	
PA_atk-s05_03a:1063	39. Navame upasenassāti ettha upasenoti tassa therassa nāmaṃ, vaṅgantabrāhmaṇassa pana puttattā “vaṅgantaputto”ti ca naṃ voharanti.	106	
PA_atk-s05_03a:1064_0	Ayañhi thero āyasmato sāriputtassa kaniṭṭhabhātā, sāsane pabbajitvā apaññatte sikkhāpade	1064	
PA_atk-s05_03a:1064_1	upasampadāya dvivasso upajjhāyo hutvā ekaṃ bhikkhuṃ upasampādetvā tena saddhiṃ bhagavato	1064	
PA_atk-s05_03a:1064_2	upaṭṭhānaṃ gato, tassa bhikkhuno bhagavatā tassa saddhivihārikabhāvaṃ pucchitvā khandhake	1064	
PA_atk-s05_03a:1064_3	āgatanayena “atilahuṃ kho tvaṃ, moghapurisa, āvatto bāhullāya, yadidaṃ gaṇabandhiya”nti	1064	
PA_atk-s05_03a:1064_4	vigarahito patodābhitunno viya ājānīyo saṃviggamānaso “yadipāhaṃ idāni parisaṃ nissāya	1064	
PA_atk-s05_03a:1064_5	bhagavatā vigarahito, parisaṃyeva pana nissāya pāsaṃsiyo bhaveyya”nti ussāhajāto	1064	
PA_atk-s05_03a:1064_6	sabbe dhutadhamme samādāya vattamāno vipassanaṃ ārabhitvā na cirasseva chaḷabhiñño	1064	
PA_atk-s05_03a:1064_7	paṭisambhidāppatto mahākhīṇāsavo hutvā attano nissitake dhutaṅgadhare eva katvā tehi	1064	
PA_atk-s05_03a:1064_8	saddhiṃ bhagavantaṃ upasaṅkamitvā santhatasikkhāpade āgatanayena “pāsādikā kho tyāyaṃ,	1064	
PA_atk-s05_03a:1064_9	upasena, parisā”ti parisavasena bhagavato santikā laddhapasaṃso “etadaggaṃ, bhikkhave,	1064	
PA_atk-s05_03a:1064_10	mama sāvakānaṃ bhikkhūnaṃ samantapāsādikānaṃ yadidaṃ upaseno vaṅgantaputto”ti etadagge	10641	
PA_atk-s05_03a:1064_11	ṭhapito asītiyā mahāsāvakesu abbhantaro.	10641	
PA_atk-s05_03a:1065_0	So ekadivasaṃ pacchābhattaṃ piṇḍapātappaṭikkanto antevāsikesu attano attano divāṭṭhānaṃ	1065	
PA_atk-s05_03a:1065_1	gatesu udakakumbhato udakaṃ gahetvā pāde pakkhāletvā gattāni sītiṃ katvā cammakkhaṇḍaṃ	1065	
PA_atk-s05_03a:1065_2	attharitvā divāṭṭhāne divāvihāraṃ nisinno attano guṇe āvajjesi. Tassa te anekasatā	1065	
PA_atk-s05_03a:1065_3	anekasahassā poṅkhānupoṅkhaṃ upaṭṭhahiṃsu. So “mayhaṃ tāva sāvakassa sato ime evarūpā	1065	
PA_atk-s05_03a:1065_4	guṇā, kīdisā nu kho mayhaṃ satthu guṇā”ti bhagavato guṇābhimukhaṃ manasikāraṃ pesesi.	1065	
PA_atk-s05_03a:1065_5	Te tassa ñāṇabalānurūpaṃ anekakoṭisahassā upaṭṭhahiṃsu. So “evaṃsīlo me satthā evaṃdhammo	1065	
PA_atk-s05_03a:1065_6	evaṃpañño evaṃvimuttī”tiādinā ca “itipi so bhagavā arahaṃ sammāsambuddho”tiādinā	1065	
PA_atk-s05_03a:1065_7	ca āvibhāvānurūpaṃ satthu guṇe anussaritvā, tato “svākkhāto”tiādinā dhammassa, “suppaṭipanno”tiādinā	1065	
PA_atk-s05_03a:1065_8	ariyasaṅghassa ca guṇe anussari. Evaṃ mahāthero anekākāravokāraṃ ratanattayaguṇesu	1065	
PA_atk-s05_03a:1065_9	āvibhūtesu attamano pamudito uḷārapītisomanassaṃ paṭisaṃvedento nisīdi. Tamatthaṃ	1065	
PA_atk-s05_03a:1065_10	dassetuṃ “āyasmato upasenassa vaṅgantaputtassa rahogatassā”tiādi vuttaṃ.	10651	
PA_atk-s05_03a:1066_0	Tattha rahogatassāti rahasi gatassa. Paṭisallīnassāti ekībhūtassa. Evaṃ cetaso parivitakko	1066	
PA_atk-s05_03a:1066_1	udapādīti evaṃ idāni vuccamānākāro cittassa vitakko uppajji. Lābhā vata meti ye ime	1066	
PA_atk-s05_03a:1066_2	manussattabuddhuppādasaddhāsamadhigamādayo, aho vata me ete lābhā. Suladdhaṃ vata	1066	
PA_atk-s05_03a:1066_3	meti yañcidaṃ mayā bhagavato sāsane pabbajjūpasampadāratanattayapayirupāsanādi paṭiladdhaṃ,	1066	
PA_atk-s05_03a:1066_4	taṃ me aho vata suṭṭhu laddhaṃ. Tattha kāraṇamāha “satthā ca me”tiādinā.	1066	
PA_atk-s05_03a:1067_0	Tattha diṭṭhadhammikasamparāyikaparamatthehi yathārahaṃ satte anusāsatīti satthā.	1067	
PA_atk-s05_03a:1067_1	Bhāgyavantatādīhi kāraṇehi bhagavā. Ārakattā kilesehi, kilesārīnaṃ hatattā, saṃsāracakkassa	1067	
PA_atk-s05_03a:1067_2	vā arānaṃ hatattā, paccayādīnaṃ arahattā, pāpakaraṇe rahābhāvā arahaṃ. Sammā sāmañca	1067	
PA_atk-s05_03a:1067_3	sabbadhammānaṃ buddhattā sammāsambuddhoti ayamettha saṅkhepo, vitthāro pana visuddhimagge	1067	
PA_atk-s05_03a:1067_4	buddhānussatiniddesato gahetabbo.	1067	
PA_atk-s05_03a:1068_0	Svākkhāteti suṭṭhu akkhāte, ekantaniyyānikaṃ katvā bhāsite. Dhammavinayeti pāvacane.	1068	
PA_atk-s05_03a:1068_1	Tañhi yathānusiṭṭhaṃ paṭipajjamānānaṃ saṃsāradukkhapātato dhāraṇena, rāgādikilese	1068	
PA_atk-s05_03a:1068_2	vinayanena ca dhammavinayoti vuccati. Sabrahmacārinoti seṭṭhaṭṭhena brahmasaṅkhātaṃ	1068	
PA_atk-s05_03a:1068_3	bhagavato sāsanaṃ ariyamaggaṃ saha caranti paṭipajjantīti sabrahmacārino. Sīlavantoti	1068	
PA_atk-s05_03a:1068_4	maggaphalasīlavasena sīlavanto. Kalyāṇadhammāti samādhipaññāvimuttivimuttiñāṇadassanādayo	1068	
PA_atk-s05_03a:1068_5	kalyāṇā sundarā dhammā etesaṃ atthīti kalyāṇadhammā. Etena saṅghassa suppaṭipattiṃ	1068	
PA_atk-s05_03a:1068_6	dasseti. Sīlesu camhi paripūrakārīti “ahampi pabbajitvā na tiracchānakathākathiko	1068	
PA_atk-s05_03a:1068_7	kāyadaḷhibahulo hutvā vihāsiṃ, atha kho pātimokkhasaṃvarādiṃ catubbidhampi sīlaṃ	1068	
PA_atk-s05_03a:1068_8	akhaṇḍaṃ achiddaṃ asabalaṃ akammāsaṃ bhujissaṃ viññuppasatthaṃ aparāmaṭṭhaṃ katvā	1068	
PA_atk-s05_03a:1068_9	paripūrento ariyamaggaṃyeva pāpesi”nti vadati. Etena heṭṭhimaphaladvayasampattimattano	1068	
PA_atk-s05_03a:1068_10	dīpeti. Sotāpannasakadāgāmino hi sīlesu paripūrakārino. Susamāhito camhi ekaggacittoti	10681	
PA_atk-s05_03a:1068_11	upacārappanābhedena samādhinā sabbathāpi samāhito ca amhi avikkhittacitto. Iminā	10681	
PA_atk-s05_03a:1068_12	samādhismiṃ paripūrakāritāvacanena tatiyaphalasampattimattano dīpeti. Anāgāmino hi	10681	
PA_atk-s05_03a:1068_13	samādhismiṃ paripūrakārino. Arahā camhi khīṇāsavoti kāmāsavādīnaṃ sabbaso khīṇattā	10681	
PA_atk-s05_03a:1068_14	khīṇāsavo, tato eva parikkhīṇabhavasaṃyojano sadevake loke aggadakkhiṇeyyatāya arahā	10681	
PA_atk-s05_03a:1068_15	camhi. Etena attano katakaraṇīyataṃ dasseti. Mahiddhiko camhi mahānubhāvoti adhiṭṭhānavikubbanādiiddhīsu	10681	
PA_atk-s05_03a:1068_16	mahatā vasībhāvena samannāgatattā mahiddhiko uḷārassa puññānubhāvassa guṇānubhāvassa	10681	
PA_atk-s05_03a:1068_17	ca sampattiyā mahānubhāvo ca asmi. Etena lokiyābhiññānavānupubbavihārasamāpattiyogamattano	10681	
PA_atk-s05_03a:1068_18	dīpeti. Abhiññāsu vasībhāvena hi ariyā yathicchitanipphādanena mahiddhikā, pubbūpanissayasampattiyā	10681	
PA_atk-s05_03a:1068_19	nānāvihārasamāpattīhi ca visodhitasantānattā mahānubhāvā ca hontīti.	10681	
PA_atk-s05_03a:1069_0	Bhaddakaṃ me jīvitanti evaṃvidhasīlādiguṇasamannāgatassa me yāvāyaṃ kāyo dharati,	1069	
PA_atk-s05_03a:1069_1	tāva sattānaṃ hitasukhameva vaḍḍhati, puññakkhettabhāvato jīvitampi me bhaddakaṃ	1069	
PA_atk-s05_03a:1069_2	sundaraṃ. Bhaddakaṃ maraṇanti sace panidaṃ khandhapañcakaṃ ajja vā imasmiṃyeva vā	1069	
PA_atk-s05_03a:1069_3	khaṇe anupādāno viya jātavedo nibbāyati, taṃ appaṭisandhikaṃ parinibbānasaṅkhātaṃ	1069	
PA_atk-s05_03a:1069_4	maraṇampi me bhaddakanti ubhayattha tādibhāvaṃ dīpeti. Evaṃ mahāthero appahīnasomanassuppilāvitavāsanussannattā	1069	
PA_atk-s05_03a:1069_5	uḷārasomanassito dhammabahumānena dhammapītipaṭisaṃvedanena parivitakkesi.	1069	
PA_atk-s05_03a:1070	Taṃ satthā gandhakuṭiyaṃ nisinnova sabbaññutaññāṇena jānitvā jīvite maraṇe ca tassa tādibhāvavibhāvanaṃ imaṃ udānaṃ udānesi. Tena vuttaṃ – “atha kho bhagavā…pe… udānesī”ti.	107	
PA_atk-s05_03a:1071_0	Tattha yaṃ jīvitaṃ na tapatīti yaṃ khīṇāsavapuggalaṃ jīvitaṃ āyatiṃ khandhappavattiyā	1071	
PA_atk-s05_03a:1071_1	sabbena sabbaṃ abhāvato na tapati na bādhati, vattamānameva vā jīvitaṃ sabbaso saṅkhatadhammattā	1071	
PA_atk-s05_03a:1071_2	satipaññāvepullappattiyā sabbattha satisampajaññasamāyogato na bādhati. Yo hi andhaputhujjano	1071	
PA_atk-s05_03a:1071_3	pāpajanasevī ayonisomanasikārabahulo akatakusalo akatapuñño, so “akataṃ vata me kalyāṇa”ntiādinā	1071	
PA_atk-s05_03a:1071_4	vippaṭisārena tapatīti tassa jīvitaṃ taṃ tapati nāma. Itare pana akatapāpā katapuññā	1071	
PA_atk-s05_03a:1071_5	kalyāṇaputhujjanena saddhiṃ satta sekhā tapanīyadhammaparivajjanena atapanīyadhammasamannāgamena	1071	
PA_atk-s05_03a:1071_6	ca pacchānutāpena na tapantīti na tesaṃ jīvitaṃ tapati. Khīṇāsave pana vattabbameva	1071	
PA_atk-s05_03a:1071_7	natthīti pavattidukkhavasena atthavaṇṇanā katā.	1071	
PA_atk-s05_03a:1072_0	Maraṇante na socatīti maraṇasaṅkhāte ante pariyosāne, maraṇasamīpe vā na socati anāgāmimaggeneva	1072	
PA_atk-s05_03a:1072_1	sokassa samugghātitattā. Sa ve diṭṭhapado dhīro, sokamajjhe na socatīti so anabhijjhādīnaṃ	1072	
PA_atk-s05_03a:1072_2	catunnaṃ dhammapadānaṃ nibbānasseva vā diṭṭhattā diṭṭhapado, dhitisampannattā dhīro	1072	
PA_atk-s05_03a:1072_3	khīṇāsavo socanadhammattā “sokā”ti laddhanāmānaṃ avītarāgānaṃ sattānaṃ, sokahetūnaṃ	1072	
PA_atk-s05_03a:1072_4	vā lokadhammānaṃ majjhe ṭhatvāpi na socati.	1072	
PA_atk-s05_03a:1073_0	Idānissa sabbaso sokahetūnaṃ abhāvaṃ dīpetuṃ “ucchinnabhavataṇhassā”tiādimāha. Tattha	1073	
PA_atk-s05_03a:1073_1	yassa aggamaggena sabbaso ucchinnā bhavataṇhā, so ucchinnabhavataṇho. Tassa avasesakilesānaṃ	1073	
PA_atk-s05_03a:1073_2	anavasesavūpasamena santacittassa khīṇāsavabhikkhuno. Vikkhīṇo jātisaṃsāroti jātiādiko –	1073	
PA_atk-s05_03a:1074	“Khandhānañca paṭipāṭi, dhātuāyatanāna ca;	107	
PA_atk-s05_03a:1075	Abbocchinnaṃ vattamānā, ‘saṃsāro’ti pavuccatī”ti. –	107	
PA_atk-s05_03a:1076_0	Vuttalakkhaṇo saṃsāro visesato khīṇo. Tasmā natthi tassa punabbhavoti yasmā tassa	1076	
PA_atk-s05_03a:1076_1	evarūpassa ariyapuggalassa āyatiṃ punabbhavo natthi, tasmā tassa jātisaṃsāro khīṇo.	1076	
PA_atk-s05_03a:1076_2	Kasmā panassa punabbhavo natthi? Yasmā ucchinnabhavataṇho santacitto ca hoti, tasmāti	1076	
PA_atk-s05_03a:1076_3	āvattetvā vattabbaṃ. Atha vā vikkhīṇo jātisaṃsāro, tato eva natthi tassa punabbhavoti attho yojetabbo.	1076	
PA_atk-s05_03a:1077	Navamasuttavaṇṇanā niṭṭhitā.	107	
PA_atk-s05_03a:1078	10. Sāriputtaupasamasuttavaṇṇanā	107	
PA_atk-s05_03a:1079	40. Dasame attano upasamanti sāvakapāramīmatthakappattiyā hetubhūtaṃ aggamaggena attano anavasesakilesavūpasamaṃ.	107	
PA_atk-s05_03a:1080_0	Āyasmā hi sāriputto anupasantakilesānaṃ sattānaṃ rāgādikilesajanitasantāpadarathapariḷāhadukkhañceva	1080	
PA_atk-s05_03a:1080_1	kilesābhisaṅkhāranimittaṃ jātijarābyādhimaraṇasokaparidevādidukkhañca paccakkhato	1080	
PA_atk-s05_03a:1080_2	disvā atītānāgatepi nesaṃ vaṭṭamūlakadukkhaṃ parituletvā karuṇāyamāno attanāpi puthujjanakāle	1080	
PA_atk-s05_03a:1080_3	anubhūtaṃ kilesanimittaṃ vā anappakaṃ dukkhaṃ anussaritvā “īdisassa nāma mahādukkhassa	1080	
PA_atk-s05_03a:1080_4	hetubhūtā kilesā idāni me suppahīnā”ti attano kilesavūpasamaṃ abhiṇhaṃ paccavekkhati.	1080	
PA_atk-s05_03a:1080_5	Paccavekkhanto ca “ime ettakā kilesā sotāpattimaggena upasamitā, ettakā sakadāgāmimaggena,	1080	
PA_atk-s05_03a:1080_6	ettakā anāgāmimaggena, ettakā arahattamaggena upasamitā”ti taṃtaṃmaggañāṇehi odhiso	1080	
PA_atk-s05_03a:1080_7	kilesānaṃ upasamitabhāvaṃ paccavekkhati, tena vuttaṃ – “attano upasamaṃ paccavekkhamāno”ti.	1080	
PA_atk-s05_03a:1081_0	Apare “thero arahattaphalasamāpattiṃ samāpajjitvā taṃ paccavekkhitvā ‘imassa vatāyaṃ	1081	
PA_atk-s05_03a:1081_1	santapaṇītabhāvo accantasantāya asaṅkhatāya dhātuyā ārammaṇato, sayañca sammadeva	1081	
PA_atk-s05_03a:1081_2	kilesavūpasamato’ti evaṃ abhiṇhaṃ upasamaṃ paccavekkhatī”ti vadanti. Aññe pana “anavasesakilesānaṃ	1081	
PA_atk-s05_03a:1081_3	upasamapariyosāne jātaṃ aggaphalamevettha upasamo nāma, taṃ paccavekkhamāno nisinno”ti.	1081	
PA_atk-s05_03a:1082_0	Etamatthaṃ viditvāti yadidaṃ āyasmato sāriputtassa mahāpaññatādihetubhūtaṃ sāvakesu	1082	
PA_atk-s05_03a:1082_1	anaññasādhāraṇaṃ kilesappahānaṃ aggaphalaṃ vā upasamapariyāyena vuttaṃ, tassa paccavekkhaṇasaṅkhātaṃ	1082	
PA_atk-s05_03a:1082_2	atthaṃ sabbākārato viditvā tadanubhāvadīpakaṃ imaṃ udānaṃ udānesi.	1082	
PA_atk-s05_03a:1083_0	Tattha upasantasantacittassāti upasantameva hutvā santaṃ cittaṃ etassāti upasantasantacitto.	1083	
PA_atk-s05_03a:1083_1	Samāpattiyā vikkhambhanena hi upasantakilesattā upasantacittaṃ na sabbathā “upasantasanta”nti	1083	
PA_atk-s05_03a:1083_2	vuccati tassa upasamassa anaccantikabhāvato, na tathā aggamaggena. Tena pana accantameva	1083	
PA_atk-s05_03a:1083_3	kilesānaṃ samucchinnattā arahato cittaṃ puna kilesānaṃ anupasametabbatāya samathavipassanāheṭṭhimamaggehi	1083	
PA_atk-s05_03a:1083_4	upasantakilesaṃ hutvā accantasantabhāvatova “upasantasanta”nti vuccati. Tena vuttaṃ	1083	
PA_atk-s05_03a:1083_5	– “upasantameva hutvā santaṃ cittaṃ etassāti upasantasantacitto”ti. Upasantanti vā	1083	
PA_atk-s05_03a:1083_6	upasamo vuccati, tasmā “upasantasantacittassā”ti accantūpasamena santacittassāti attho.	1083	
PA_atk-s05_03a:1084_0	Atha vā satipi sabbesaṃ khīṇāsavānaṃ anavasesakilesavūpasame sāvakapāramīñāṇassa	1084	
PA_atk-s05_03a:1084_1	pana matthakappattihetubhūto sāvakesu anaññasādhāraṇo saviseso dhammasenāpatino kilesavūpasamoti	1084	
PA_atk-s05_03a:1084_2	dassetuṃ satthā upasantasaddena visesetvā āha “upasantasantacittassā”ti.	1084	
PA_atk-s05_03a:1085_0	Tatrāyamattho – bhusaṃ daḷhaṃ vā santaṃ upasantaṃ, tena upasantena upasantameva hutvā	1085	
PA_atk-s05_03a:1085_1	santaṃ upasantasantaṃ, tādisaṃ cittaṃ etassāti sabbaṃ purimasadisameva. Tathā hesa	1085	
PA_atk-s05_03a:1085_2	bhagavatā – “sāriputto, bhikkhave, mahāpañño puthupañño hāsapañño javanapañño tikkhapañño	1085	
PA_atk-s05_03a:1085_3	nibbedhikapañño”tiādinā anekapariyāyena vaṇṇito thomito. Netticchinnassāti netti	1085	
PA_atk-s05_03a:1085_4	vuccati bhavataṇhā saṃsārassa nayanato, sā netti chinnā etassāti netticchinno. Tassa	1085	
PA_atk-s05_03a:1085_5	netticchinnassa, pahīnataṇhassāti attho. Mutto so mārabandhanāti so evaṃvidho parikkhīṇabhavasaṃyojano	1085	
PA_atk-s05_03a:1085_6	sabbasmā mārabandhanato mutto, na tassa mārabandhanamocanāya karaṇīyaṃ atthi, tasmā	1085	
PA_atk-s05_03a:1085_7	dhammasenāpati attano upasamaṃ paccavekkhatīti. Sesaṃ vuttanayameva.	1085	
PA_atk-s05_03a:1086	Dasamasuttavaṇṇanā niṭṭhitā.	108	
PA_atk-s05_03a:1087	Niṭṭhitā ca meghiyavaggavaṇṇanā.	108	
PA_atk-s05_03a:1088	5. Soṇavaggo	108	
PA_atk-s05_03a:1089	1. Piyatarasuttavaṇṇanā	108	
PA_atk-s05_03a:1090_0	41. Mahāvaggassa paṭhame mallikāya deviyā saddhinti mallikāya nāma attano mahesiyā	1090	
PA_atk-s05_03a:1090_1	saha. Uparipāsādavaragatoti pāsādavarassa upari gato. Kocañño attanā piyataroti koci	1090	
PA_atk-s05_03a:1090_2	añño attanā piyāyitabbataro. Atthi nu kho teti “kiṃ te atthī”ti deviṃ pucchati.	1090	
PA_atk-s05_03a:1091_0	Kasmā pucchati? Ayañhi sāvatthiyaṃ duggatamālākārassa dhītā. Ekadivasaṃ āpaṇato pūvaṃ	1091	
PA_atk-s05_03a:1091_1	gahetvā mālārāmaṃ gantvā “khādissāmī”ti gacchantī paṭipathe bhikkhusaṅghaparivutaṃ	1091	
PA_atk-s05_03a:1091_2	bhagavantaṃ bhikkhācāraṃ pavisantaṃ disvā pasannacittā taṃ bhagavato adāsi. Satthā	1091	
PA_atk-s05_03a:1091_3	tathārūpe ṭhāne nisīdanākāraṃ dassesi. Ānandatthero cīvaraṃ paññāpetvā adāsi. Bhagavā	1091	
PA_atk-s05_03a:1091_4	tattha nisīditvā taṃ pūvaṃ paribhuñjitvā mukhaṃ vikkhāletvā sitaṃ pātvākāsi. Thero	1091	
PA_atk-s05_03a:1091_5	“ko imissā, bhante, dānassa vipāko bhavissatī”ti pucchi. “Ajjesā, ānanda, tathāgatassa	1091	
PA_atk-s05_03a:1091_6	paṭhamaṃ bhojanaṃ adāsi, ajjeva kosalarañño aggamahesī bhavissati piyā manāpā”ti.	1091	
PA_atk-s05_03a:1091_7	Taṃ divasameva ca rājā kāsigāme bhāgineyyena saddhiṃ yujjhitvā parājito palāyitvā	1091	
PA_atk-s05_03a:1091_8	āgato nagaraṃ pavisanto “balakāyassa āgamanaṃ āgamessāmī”ti taṃ mālārāmaṃ pāvisi.	1091	
PA_atk-s05_03a:1091_9	Sā rājānaṃ āgataṃ passitvā tassa vattamakāsi. Rājā tassā vatte pasīditvā pitaraṃ	1091	
PA_atk-s05_03a:1091_10	pakkosāpetvā mahantaṃ issariyaṃ datvā taṃ antepuraṃ paṭiharāpetvā aggamahesiṭṭhāne	10911	
PA_atk-s05_03a:1091_11	ṭhapesi. Athekadivasaṃ rājā cintesi – “mayā imissā mahantaṃ issariyaṃ dinnaṃ, yaṃnūnāhaṃ	10911	
PA_atk-s05_03a:1091_12	imaṃ puccheyyaṃ ‘ko te piyo’ti? Sā ‘tvaṃ me, mahārāja, piyo’ti vatvā, puna maṃ pucchissati,	10911	
PA_atk-s05_03a:1091_13	athassāhaṃ ‘mayhampi tvaṃyeva piyā’ti vakkhāmī”ti. Iti so aññamaññaṃ vissāsajananatthaṃ	10911	
PA_atk-s05_03a:1091_14	sammodanīyaṃ karonto pucchi.	10911	
PA_atk-s05_03a:1092_0	Devī pana paṇḍitā buddhupaṭṭhāyikā saṅghupaṭṭhāyikā “nāyaṃ pañho rañño mukhaṃ ulloketvā	1092	
PA_atk-s05_03a:1092_1	kathetabbo”ti cintetvā yathābhūtameva vadantī “natthi kho me, mahārāja, kocañño attanā	1092	
PA_atk-s05_03a:1092_2	piyataro”ti āha. Vatvāpi attanā byākatamatthaṃ upāyena rañño paccakkhaṃ kātukāmā	1092	
PA_atk-s05_03a:1092_3	“tuyhaṃ pana, mahārāja, atthañño koci attanā piyataro”ti tatheva rājānaṃ pucchi yathā	1092	
PA_atk-s05_03a:1092_4	raññā sayaṃ puṭṭhā. Rājāpi tāya sarasalakkhaṇena kathitattā nivattituṃ asakkonto	1092	
PA_atk-s05_03a:1092_5	sayampi sarasalakkhaṇeneva kathento tatheva byākāsi yathā deviyā byākataṃ.	1092	
PA_atk-s05_03a:1093_0	Byākaritvā ca mandadhātukatāya evaṃ cintesi – “ahaṃ rājā pathavissaro mahantaṃ pathavimaṇḍalaṃ	1093	
PA_atk-s05_03a:1093_1	abhivijiya ajjhāvasāmi, mayhaṃ tāva yuttaṃ ‘attanā piyataraṃ aññaṃ na passāmī’ti,	1093	
PA_atk-s05_03a:1093_2	ayaṃ pana vasalī hīnajaccā samānā mayā ucce ṭhāne ṭhapitā sāmibhūtaṃ maṃ na tathā	1093	
PA_atk-s05_03a:1093_3	piyāyati, ‘attāva piyataro’ti mama sammukhā vadati, yāva kakkhaḷā vatāya”nti anattamano	1093	
PA_atk-s05_03a:1093_4	hutvā “nanu te tīṇi ratanāni piyatarānī”ti codesi. Devī ‘ratanattayaṃpāhaṃ deva attano	1093	
PA_atk-s05_03a:1093_5	saggasukhaṃ mokkhasukhañca patthayantī sampiyāyāmi, tasmā attāva me piyataro”ti āha.	1093	
PA_atk-s05_03a:1093_6	Sabbo cāyaṃ loko attadatthameva paraṃ piyāyati, puttaṃ patthentopi “ayaṃ maṃ jiṇṇakāle	1093	
PA_atk-s05_03a:1093_7	posessatī”ti pattheti, dhītaraṃ “mama kulaṃ vaḍḍhissatī”ti, bhariyaṃ “mayhaṃ pāde	1093	
PA_atk-s05_03a:1093_8	paricarissatī”ti, aññepi ñātimittabandhave taṃtaṃkiccavasena, iti attadatthameva	1093	
PA_atk-s05_03a:1093_9	sampassanto loko paraṃ piyāyatīti. Ayañhi deviyā adhippāyo.	1093	
PA_atk-s05_03a:1094_0	Atha rājā cintesi – “ayaṃ mallikā kusalā paṇḍitā nipuṇā ‘attāva me piyataro’ti vadati,	1094	
PA_atk-s05_03a:1094_1	mayhampi attāva piyataro hutvā upaṭṭhāti, handāhaṃ imamatthaṃ satthu ārocessāmi,	1094	
PA_atk-s05_03a:1094_2	yathā ca me satthā byākarissati, tathā naṃ dhāressāmī”ti. Evaṃ pana cintetvā satthu	1094	
PA_atk-s05_03a:1094_3	santikaṃ upasaṅkamitvā tamatthaṃ ārocesi. Tena vuttaṃ – “atha kho rājā pasenadi kosalo…pe… piyataro”ti.	1094	
PA_atk-s05_03a:1095	Etamatthaṃ viditvāti etaṃ “loke sabbasattānaṃ attāva attano piyataro”ti raññā vuttamatthaṃ sabbaso jānitvā tadatthaparidīpanaṃ imaṃ udānaṃ udānesi.	109	
PA_atk-s05_03a:1096_0	Tattha sabbā disā anuparigamma cetasāti sabbā anavasesā dasapi disā pariyesanavasena	1096	
PA_atk-s05_03a:1096_1	cittena anugantvā. Nevajjhagā piyataramattanā kvacīti attanā atisayena piyaṃ aññaṃ	1096	
PA_atk-s05_03a:1096_2	koci puriso sabbussāhena pariyesanto kvaci katthaci sabbadisāsu neva adhigaccheyya	1096	
PA_atk-s05_03a:1096_3	na passeyya. Evaṃ piyo puthu attā paresanti evaṃ kassaci attanā piyatarassa anupalabbhanavasena	1096	
PA_atk-s05_03a:1096_4	puthu visuṃ visuṃ tesaṃ tesaṃ sattānaṃ attāva piyo. Tasmā na hiṃse paramattakāmoti	1096	
PA_atk-s05_03a:1096_5	yasmā evaṃ sabbopi satto attānaṃ piyāyati attano sukhakāmo dukkhappaṭikūlo, tasmā	1096	
PA_atk-s05_03a:1096_6	attakāmo attano hitasukhaṃ icchanto paraṃ sattaṃ antamaso kunthakipillikaṃ upādāya	1096	
PA_atk-s05_03a:1096_7	na hiṃse na haneyya na pāṇileḍḍudaṇḍādīhipi viheṭheyya. Parassa hi attanā kate dukkhe	1096	
PA_atk-s05_03a:1096_8	taṃ tato saṅkamantaṃ viya kālantare attani sandissati. Ayañhi kammānaṃ dhammatāti.	1096	
PA_atk-s05_03a:1097	Paṭhamasuttavaṇṇanā niṭṭhitā.	109	
PA_atk-s05_03a:1098	2. Appāyukasuttavaṇṇanā	109	
PA_atk-s05_03a:1099_0	42. Dutiye acchariyaṃ, bhanteti idampi meghiyasutte viya garahaṇacchariyavasena veditabbaṃ.	1099	
PA_atk-s05_03a:1099_1	Yāva appāyukāti yattakaṃ parittāyukā, atiittarajīvitāti attho. Sattāhajāteti sattāhena	1099	
PA_atk-s05_03a:1099_2	jāto sattāhajāto. Tasmiṃ sattāhajāte, jātassa sattame ahanīti attho. Tusitaṃ kāyaṃ	1099	
PA_atk-s05_03a:1099_3	upapajjīti tusitaṃ devanikāyaṃ paṭisandhiggahaṇavasena upapajji.	1099	
PA_atk-s05_03a:1100_0	Ekadivasaṃ kira thero pacchābhattaṃ divāṭṭhāne nisinno lakkhaṇānubyañjanappaṭimaṇḍitaṃ	1100	
PA_atk-s05_03a:1100_1	sobhaggappattaṃ dassanānuttariyabhūtaṃ bhagavato rūpakāyasiriṃ manasi karitvā, “aho	1100	
PA_atk-s05_03a:1100_2	buddhānaṃ rūpakāyasampatti dassanīyā samantapāsādikā manoharā”ti uḷāraṃ pītisomanassaṃ	1100	
PA_atk-s05_03a:1100_3	paṭisaṃvedento evaṃ cintesi – “vijātamātuyā nāma virūpopi putto surūpo viya manāpo	1100	
PA_atk-s05_03a:1100_4	hoti, sace pana buddhānaṃ mātā mahāmāyā devī dhareyya, kīdisaṃ nu kho tassā bhagavato	1100	
PA_atk-s05_03a:1100_5	rūpadassane pītisomanassaṃ uppajjeyya, mahājāni kho mayhaṃ mahāmātu deviyā, yā sattāhajāte	1100	
PA_atk-s05_03a:1100_6	bhagavati kālakatā”ti. Evaṃ pana cintetvā bhagavantaṃ upasaṅkamitvā attano parivitakkitaṃ	1100	
PA_atk-s05_03a:1100_7	ārocento tassā kālakiriyaṃ garahanto “acchariyaṃ, bhante”tiādimāha.	1100	
PA_atk-s05_03a:1101_0	Keci panāhu – “mahāpajāpati gotamī bhagavantaṃ mahatā āyāsena pabbajjaṃ yācitvāpi	1101	
PA_atk-s05_03a:1101_1	paṭikkhittā, mayā pana upāyena yācito bhagavā aṭṭhagarudhammappaṭiggahaṇavasena tassā	1101	
PA_atk-s05_03a:1101_2	pabbajjaṃ upasampadañca anujāni, sā te dhamme paṭiggahetvā laddhapabbajjūpasampadā	1101	
PA_atk-s05_03a:1101_3	bhagavato dutiyaṃ parisaṃ uppādetvā catutthāya parisāya paccayo ahosi. Sace pana	1101	
PA_atk-s05_03a:1101_4	bhagavato janetti mahāmāyā devī dhareyya, evametā cubhopi khattiyabhaginiyo ekato	1101	
PA_atk-s05_03a:1101_5	hutvā imaṃ sāsanaṃ sobheyyuṃ, bhagavā ca mātari bahumānena mātugāmassa sāsane pabbajjaṃ	1101	
PA_atk-s05_03a:1101_6	upasampadañca sukheneva anujāneyya, appāyukatāya panassā kasirena nipphannamidanti	1101	
PA_atk-s05_03a:1101_7	iminā adhippāyena thero bhagavato santike ‘acchariyaṃ, bhante’tiādimāhā”ti. Taṃ akāraṇaṃ.	1101	
PA_atk-s05_03a:1101_8	Bhagavā hi mātuyā vā aññassa vā mātugāmassa attano sāsane pabbajjaṃ anujānanto garukaṃyeva	1101	
PA_atk-s05_03a:1101_9	katvā anujānāti, na lahukaṃ ciraṭṭhitikāmatāyāti.	1101	
PA_atk-s05_03a:1102_0	Apare panāhu – “dasabalacatuvesārajjādike anaññasādhāraṇe anantāparimāṇe buddhaguṇe	1102	
PA_atk-s05_03a:1102_1	thero manasi karitvā yā evaṃ mahānubhāvaṃ nāma loke aggapuggalaṃ satthāraṃ kucchinā	1102	
PA_atk-s05_03a:1102_2	dasa māse parihari, sā buddhamātā kassaci paricārikā bhavissatīti ayuttamidaṃ. Kasmā?	1102	
PA_atk-s05_03a:1102_3	Satthu guṇānucchavikamevetaṃ, yadidaṃ sattāhajāte bhagavati janetti kālaṃ karoti,	1102	
PA_atk-s05_03a:1102_4	kālakatā ca tusitesu uppajjatīti acchariyabbhutacittajāto hutvā taṃ attano vitakkuppādanaṃ	1102	
PA_atk-s05_03a:1102_5	bhagavato ārocento ‘acchariyaṃ, bhante’tiādivacanaṃ avocā”ti.	1102	
PA_atk-s05_03a:1103_0	Satthā pana yasmā sattāhajātesu bodhisattesu bodhisattamātu kālakiriyā dhammatā siddhā,	1103	
PA_atk-s05_03a:1103_1	tasmā taṃ dhammataṃ paridīpento “evametaṃ, ānandā”tiādimāha. Sā panāyaṃ dhammatā	1103	
PA_atk-s05_03a:1103_2	yasmā yathā sabbe bodhisattā pāramiyo pūretvā tusitapure nibbattitvā tattha yāvatāyukaṃ	1103	
PA_atk-s05_03a:1103_3	ṭhatvā āyupariyosāne dasasahassacakkavāḷadevatāhi sannipatitvā abhisambodhiṃ pattuṃ	1103	
PA_atk-s05_03a:1103_4	manussaloke paṭisandhiggahaṇāya ajjhesitā kāladīpadesakulāni viya janettiyā āyuparimāṇampi	1103	
PA_atk-s05_03a:1103_5	oloketvā paṭisandhiṃ gaṇhanti, ayampi bhagavā bodhisattabhūto tatheva tusitapure	1103	
PA_atk-s05_03a:1103_6	ṭhito pañca mahāvilokanāni vilokento sattadivasādhikadasamāsaparimāṇaṃ mātuyā āyuparimāṇaṃ	1103	
PA_atk-s05_03a:1103_7	paricchinditvā “ayaṃ mama paṭisandhiggahaṇassa kālo, idāni uppajjituṃ vaṭṭatī”ti	1103	
PA_atk-s05_03a:1103_8	ñatvāva paṭisandhiṃ aggahesi, tasmā sabbabodhisattānaṃ āciṇṇasamāciṇṇavaseneva veditabbaṃ.	1103	
PA_atk-s05_03a:1103_9	Tenāha bhagavā – “appāyukā hi, ānanda, bodhisattamātaro hontī”tiādi.	1103	
PA_atk-s05_03a:1104_0	Tattha kālaṃ karontīti yathāvuttaāyuparikkhayeneva kālaṃ karonti, na vijātapaccayā.	1104	
PA_atk-s05_03a:1104_1	Carimattabhāvehi bodhisattehi vasitaṭṭhānaṃ cetiyagharasadisaṃ hoti, na aññesaṃ paribhogārahaṃ,	1104	
PA_atk-s05_03a:1104_2	na ca sakkā bodhisattamātaraṃ apanetvā aññaṃ aggamahesiṭṭhāne ṭhapetunti tattakaṃ	1104	
PA_atk-s05_03a:1104_3	eva bodhisattamātu āyuppamāṇaṃ hoti, tasmā tadā kālaṃ karonti. Imameva hi atthaṃ	1104	
PA_atk-s05_03a:1104_4	sandhāya mahābodhisattā pañcamaṃ mahāvilokanaṃ karonti.	1104	
PA_atk-s05_03a:1105_0	Katarasmiṃ pana vaye kālaṃ karontīti? Majjhimavaye. Paṭhamavayasmiñhi sattānaṃ attabhāve	1105	
PA_atk-s05_03a:1105_1	chandarāgo balavā hoti, tena tadā sañjātagabbhā itthiyo yebhuyyena gabbhaṃ anurakkhituṃ	1105	
PA_atk-s05_03a:1105_2	na sakkonti. Gaṇheyyuṃ ce, gabbho bahvābādho hoti. Majjhimavayassa pana dve koṭṭhāse	1105	
PA_atk-s05_03a:1105_3	atikkamitvā tatiyakoṭṭhāse vatthu visadaṃ hoti, visade vatthumhi nibbattadārakā arogā	1105	
PA_atk-s05_03a:1105_4	honti, tasmā bodhisattamātaro paṭhamavaye sampattiṃ anubhavitvā majjhimavayassa tatiyakoṭṭhāse	1105	
PA_atk-s05_03a:1105_5	vijāyitvā kālaṃ karontīti.	1105	
PA_atk-s05_03a:1106_0	Etamatthaṃ viditvāti etaṃ bodhisattamātu aññesañca sabbasattānaṃ attabhāve āyussa	1106	
PA_atk-s05_03a:1106_1	maraṇapariyosānataṃ viditvā tadatthavibhāvanamukhena anavajjappaṭipattiyaṃ ussāhadīpakaṃ	1106	
PA_atk-s05_03a:1106_2	imaṃ udānaṃ udānesi.	1106	
PA_atk-s05_03a:1107_0	Tattha ye kecīti aniyamaniddeso. Bhūtāti nibbattā. Bhavissantīti anāgate nibbattissanti.	1107	
PA_atk-s05_03a:1107_1	Vāsaddo vikappattho, apisaddo sampiṇḍanattho. Tena nibbattamānepi saṅgaṇhāti. Ettāvatā	1107	
PA_atk-s05_03a:1107_2	atītādivasena tiyaddhapariyāpanne satte anavasesato pariyādiyati. Apica gabbhaseyyakasattā	1107	
PA_atk-s05_03a:1107_3	gabbhato nikkhantakālato paṭṭhāya bhūtā nāma, tato pubbe bhavissanti nāma. Saṃsedajūpapātikā	1107	
PA_atk-s05_03a:1107_4	paṭisandhicittato parato bhūtā nāma, tato pubbe uppajjitabbabhavavasena bhavissanti	1107	
PA_atk-s05_03a:1107_5	nāma. Sabbepi vā paccuppannabhavavasena bhūtā nāma, āyatiṃ punabbhavavasena bhavissanti	1107	
PA_atk-s05_03a:1107_6	nāma. Khīṇāsavā bhūtā nāma. Te hi bhūtā eva, na puna bhavissantīti, tadaññe bhavissanti nāma.	1107	
PA_atk-s05_03a:1108_0	Sabbe gamissanti pahāya dehanti sabbe yathāvuttabhedā sabbabhavayonigativiññāṇaṭṭhitisattāvāsādivasena	1108	
PA_atk-s05_03a:1108_1	anekabhedabhinnā sattā dehaṃ attano sarīraṃ pahāya nikkhipitvā paralokaṃ gamissanti,	1108	
PA_atk-s05_03a:1108_2	asekkhā pana nibbānaṃ. Ettha koci acavanadhammo nāma natthīti dasseti. Taṃ sabbajāniṃ	1108	
PA_atk-s05_03a:1108_3	kusalo viditvāti tadetaṃ sabbassa sattassa jāniṃ hāniṃ maraṇaṃ, sabbassa vā sattassa	1108	
PA_atk-s05_03a:1108_4	jāniṃ vināsaṃ pabhaṅgutaṃ kusalo paṇḍitajātiko maraṇānussativasena aniccatāmanasikāravasena	1108	
PA_atk-s05_03a:1108_5	vā jānitvā. Ātāpiyo brahmacariyaṃ careyyāti vipassanāya kammaṃ karonto ātāpiyasaṅkhātena	1108	
PA_atk-s05_03a:1108_6	vīriyena samannāgatattā ātāpiyo catubbidhasammappadhānavasena āraddhavīriyo anavasesamaraṇasamatikkamanūpāyaṃ	1108	
PA_atk-s05_03a:1108_7	maggabrahmacariyaṃ careyya, paṭipajjeyyāti attho.	1108	
PA_atk-s05_03a:1109	Dutiyasuttavaṇṇanā niṭṭhitā.	110	
PA_atk-s05_03a:1110	3. Suppabuddhakuṭṭhisuttavaṇṇanā	111	
PA_atk-s05_03a:1111_0	43. Tatiye rājagahe suppabuddho nāma kuṭṭhī ahosīti suppabuddhanāmako eko puriso	1111	
PA_atk-s05_03a:1111_1	rājagahe ahosi. So ca kuṭṭhī kuṭṭharogena bāḷhavidūsitagatto. Manussadaliddoti yattakā	1111	
PA_atk-s05_03a:1111_2	rājagahe manussā tesu sabbaduggato. So hi saṅkārakūṭavatiādīsu manussehi chaḍḍitapilotikakhaṇḍāni	1111	
PA_atk-s05_03a:1111_3	sibbitvā paridahati, kapālaṃ gahetvā gharā gharaṃ gantvā laddhaācāmaucchiṭṭhabhattāni	1111	
PA_atk-s05_03a:1111_4	nissāya jīvati, tampi pubbe katakammapaccayā na yāvadatthaṃ labhati. Tena vuttaṃ	1111	
PA_atk-s05_03a:1111_5	“manussadaliddo”ti. Manussakapaṇoti manussesu paramakapaṇataṃ patto. Manussavarākoti	1111	
PA_atk-s05_03a:1111_6	manussānaṃ hīḷitaparibhūtatāya ativiya dīno. Mahatiyā parisāyāti mahatiyā bhikkhuparisāya	1111	
PA_atk-s05_03a:1111_7	ceva upāsakaparisāya ca.	1111	
PA_atk-s05_03a:1112_0	Ekadivasaṃ kira bhagavā mahābhikkhusaṅghaparivāro rājagahaṃ piṇḍāya pavisitvā bhikkhūnaṃ	1112	
PA_atk-s05_03a:1112_1	sulabhapiṇḍapātaṃ katvā pacchābhattaṃ piṇḍapātappaṭikkanto katipayabhikkhuparivāro	1112	
PA_atk-s05_03a:1112_2	nikkhanto yehi dānaṃ dinnaṃ, tesaṃ upāsakānaṃ avasesabhikkhūnañca āgamanaṃ āgamayamāno	1112	
PA_atk-s05_03a:1112_3	antonagareyeva aññatarasmiṃ ramaṇīye padese aṭṭhāsi. Tāvadeva bhikkhū tato tato āgantvā	1112	
PA_atk-s05_03a:1112_4	bhagavantaṃ parivāresuṃ, upāsakāpi “anumodanaṃ sutvā vanditvā nivattissāmā”ti bhagavantaṃ	1112	
PA_atk-s05_03a:1112_5	upasaṅkamiṃsu, mahāsannipāto ahosi. Bhagavā nisīdanākāraṃ dassesi. Tāvadeva buddhārahaṃ	1112	
PA_atk-s05_03a:1112_6	āsanaṃ paññāpesuṃ. Atha bhagavā asītianubyañjanappaṭimaṇḍitehi dvattiṃsamahāpurisalakkhaṇehi	1112	
PA_atk-s05_03a:1112_7	virocamānāya byāmappabhāparikkhepasamujjalāya nīlapītalohitodātamañjeṭṭhapabhassarānaṃ	1112	
PA_atk-s05_03a:1112_8	vasena chabbaṇṇabuddharaṃsiyo vissajjentiyā anupamāya rūpakāyasiriyā sakalameva taṃ	1112	
PA_atk-s05_03a:1112_9	padesaṃ obhāsento tārāgaṇaparivuto viya puṇṇacando bhikkhugaṇaparivuto paññattavarabuddhāsane	1112	
PA_atk-s05_03a:1112_10	nisīditvā manosilātale kesarasīho viya sīhanādaṃ nadanto karavīkarutamañjunā brahmassarena dhammaṃ deseti.	11121	
PA_atk-s05_03a:1113_0	Bhikkhūpi kho appicchā santuṭṭhā pavivittā asaṃsaṭṭhā āraddhavīriyā pahitattā codakā	1113	
PA_atk-s05_03a:1113_1	pāpagarahino vattāro vacanakkhamā sīlasampannā samādhisampannā paññāsampannā vimuttisampannā	1113	
PA_atk-s05_03a:1113_2	vimuttiñāṇadassanasampannā meghavaṇṇaṃ paṃsukūlacīvaraṃ pārupitvā suvammitā viya	1113	
PA_atk-s05_03a:1113_3	gandhahatthino bhagavantaṃ parivāretvā ohitasotā dhammaṃ suṇanti. Upāsakāpi suddhavatthanivatthā	1113	
PA_atk-s05_03a:1113_4	suddhuttarāsaṅgā pubbaṇhasamayaṃ mahādānāni pavattetvā gandhamālādīhi bhagavantaṃ	1113	
PA_atk-s05_03a:1113_5	pūjetvā vanditvā bhikkhusaṅghassa nipaccakāraṃ dassetvā bhagavantaṃ bhikkhusaṅghañca	1113	
PA_atk-s05_03a:1113_6	parivāretvā saṃyatahatthapādā ohitasotā sakkaccaṃ dhammaṃ suṇanti. Tena vuttaṃ –	1113	
PA_atk-s05_03a:1113_7	“tena kho pana samayena bhagavā mahatiyā parisāya parivuto dhammaṃ desento nisinno hotī”ti.	1113	
PA_atk-s05_03a:1114_0	Suppabuddho pana jighacchādubbalyapareto ghāsapariyesanaṃ caramāno antaravīthiṃ otiṇṇo	1114	
PA_atk-s05_03a:1114_1	dūratova taṃ mahājanasannipātaṃ disvā, “kiṃ nu kho ayaṃ mahājanakāyo sannipatito,	1114	
PA_atk-s05_03a:1114_2	addhā ettha bhojanaṃ dīyati maññe, appeva nāmettha gatena kiñci khādanīyaṃ vā bhojanīyaṃ	1114	
PA_atk-s05_03a:1114_3	vā laddhuṃ sakkā”ti sañjātābhilāso tattha gantvā addasa bhagavantaṃ pāsādikaṃ dassanīyaṃ	1114	
PA_atk-s05_03a:1114_4	pasādanīyaṃ uttamadamathasamathamanuppattaṃ dantaṃ guttaṃ santindriyaṃ susamāhitaṃ	1114	
PA_atk-s05_03a:1114_5	tāya parisāya parivutaṃ dhammaṃ desentaṃ, disvāna purimajātisambhatāya paripakkāya	1114	
PA_atk-s05_03a:1114_6	upanissayasampattiyā codiyamāno “yaṃnūnāhampi dhammaṃ suṇeyya”nti parisapariyante	1114	
PA_atk-s05_03a:1114_7	nisīdi. Taṃ sandhāya vuttaṃ – “addasā kho suppabuddho kuṭṭhī…pe… tattheva ekamantaṃ	1114	
PA_atk-s05_03a:1114_8	nisīdi ‘ahampi dhammaṃ sossāmī”’ti.	1114	
PA_atk-s05_03a:1115_0	Sabbāvantanti sabbāvatiṃ hīnādisabbapuggalavataṃ, tattha kiñcipi anavasesetvāti attho.	1115	
PA_atk-s05_03a:1115_1	“Sabbavanta”ntipi paṭhanti. Cetasāti buddhacakkhusampayuttacittena. Cittasīsena hi	1115	
PA_atk-s05_03a:1115_2	ñāṇaṃ niddiṭṭhaṃ, tasmā āsayānusayañāṇena indriyaparopariyattañāṇena cāti attho.	1115	
PA_atk-s05_03a:1115_3	Ceto paricca manasākāsīti tassā parisāya cittaṃ paccekaṃ paricchinditvā manasi akāsi	1115	
PA_atk-s05_03a:1115_4	te volokesi. Bhabbo dhammaṃ viññātunti maggaphaladhammaṃ adhigantuṃ samattho, upanissayasampannoti	1115	
PA_atk-s05_03a:1115_5	attho. Etadahosīti ayaṃ suppabuddho kiñcāpi tagarasikhimhi paccekabuddhe aparajjhitvā	1115	
PA_atk-s05_03a:1115_6	īdiso jāto, maggaphalūpanissayo panassa paṃsupaṭicchannasuvaṇṇanikkhaṃ viya antohadayeyeva	1115	
PA_atk-s05_03a:1115_7	vijjotati, tasmā suviññāpiyoti idaṃ ahosi. Tenāha – “ayaṃ kho idha bhabbo dhammaṃ viññātu”nti.	1115	
PA_atk-s05_03a:1116_0	Anupubbiṃ kathanti dānānantaraṃ sīlaṃ, sīlānantaraṃ saggaṃ, saggānantaraṃ magganti	1116	
PA_atk-s05_03a:1116_1	evaṃ anupaṭipāṭikathaṃ. Bhagavā hi paṭhamaṃ hetunā saddhiṃ assādaṃ dassetvā tato	1116	
PA_atk-s05_03a:1116_2	satte vivecetuṃ nānānayehi ādīnavaṃ pakāsetvā ādīnavasavanena saṃviggahadayānaṃ nekkhammaguṇavibhāvanamukhena	1116	
PA_atk-s05_03a:1116_3	ca vivaṭṭaṃ dasseti.	1116	
PA_atk-s05_03a:1117_0	Dānakathanti idaṃ nāma sukhānaṃ nidānaṃ, sampattīnaṃ mūlaṃ, bhogānaṃ patiṭṭhā, visamagatassa	1117	
PA_atk-s05_03a:1117_1	tāṇaṃ leṇaṃ gati parāyaṇaṃ, idhalokaparalokesu dānasadiso avassayo patiṭṭhā ālambanaṃ	1117	
PA_atk-s05_03a:1117_2	tāṇaṃ leṇaṃ gati parāyaṇaṃ natthi. Idañhi avassayaṭṭhena ratanamayasīhāsanasadisaṃ,	1117	
PA_atk-s05_03a:1117_3	patiṭṭhānaṭṭhena mahāpathavisadisaṃ, ālambanaṭṭhena ālambanarajjusadisaṃ, dukkhanittharaṇaṭṭhena	1117	
PA_atk-s05_03a:1117_4	nāvāsadisaṃ, samassāsanaṭṭhena saṅgāmasūro, bhayaparittāṇaṭṭhena suparikhāparikkhittanagaraṃ,	1117	
PA_atk-s05_03a:1117_5	maccheramalādīhi anupalittaṭṭhena padumaṃ, tesaṃ nidahanaṭṭhena jātavedo, durāsadaṭṭhena	1117	
PA_atk-s05_03a:1117_6	āsīviso, asantāsaṭṭhena sīho, balavantaṭṭhena hatthī, abhimaṅgalasammataṭṭhena setausabho,	1117	
PA_atk-s05_03a:1117_7	khemantabhūmisampāpanaṭṭhena valāhako assarājā. Dānañhi loke rajjasiriṃ deti, cakkavattisampattiṃ	1117	
PA_atk-s05_03a:1117_8	sakkasampattiṃ mārasampattiṃ brahmasampattiṃ sāvakapāramīñāṇaṃ paccekabodhiñāṇaṃ	1117	
PA_atk-s05_03a:1117_9	sammāsambodhiñāṇaṃ detīti evamādidānaguṇappaṭisaṃyuttakathaṃ.	1117	
PA_atk-s05_03a:1118_0	Yasmā pana dānaṃ dento sīlaṃ samādātuṃ sakkoti, tasmā dānakathānantaraṃ sīlakathaṃ	1118	
PA_atk-s05_03a:1118_1	kathesi. Sīlakathanti sīlaṃ nāmetaṃ sattānaṃ avassayo patiṭṭhā ālambanaṃ tāṇaṃ leṇaṃ	1118	
PA_atk-s05_03a:1118_2	gati parāyaṇaṃ. Idhalokaparalokasampattīnañhi sīlasadiso avassayo patiṭṭhā ālambanaṃ	1118	
PA_atk-s05_03a:1118_3	tāṇaṃ leṇaṃ gati parāyaṇaṃ natthi, sīlālaṅkārasadiso alaṅkāro, sīlapupphasadisaṃ	1118	
PA_atk-s05_03a:1118_4	pupphaṃ, sīlagandhasadiso gandho natthi, sīlālaṅkārena hi alaṅkataṃ sīlakusumapiḷandhitaṃ	1118	
PA_atk-s05_03a:1118_5	sīlagandhānulittaṃ sadevako loko olokento tittiṃ na gacchatīti evamādīhi sīlaguṇappaṭisaṃyuttakathaṃ.	1118	
PA_atk-s05_03a:1119_0	Idaṃ pana sīlaṃ nissāya ayaṃ saggo labbhatīti dassetuṃ sīlānantaraṃ saggakathaṃ kathesi.	1119	
PA_atk-s05_03a:1119_1	Saggakathanti saggo nāma iṭṭho kanto manāpo, niccamettha kīḷā niccasampattiyo labbhanti,	1119	
PA_atk-s05_03a:1119_2	cātumahārājikā devā navutivassasatasahassāni dibbasukhaṃ dibbasampattiṃ paṭilabhanti,	1119	
PA_atk-s05_03a:1119_3	tāvatiṃsā tisso vassakoṭiyo saṭṭhi ca vassasatasahassānīti evamādisaggaguṇappaṭisaṃyuttakathaṃ.	1119	
PA_atk-s05_03a:1119_4	Saggasampattiṃ kathentānañhi buddhānaṃ mukhaṃ nappahoti. Vuttampi cetaṃ “anekapariyāyena	1119	
PA_atk-s05_03a:1119_5	kho ahaṃ, bhikkhave, saggakathaṃ katheyya”ntiādi.	1119	
PA_atk-s05_03a:1120_0	Evaṃ hetunā saddhiṃ saggakathāya palobhetvā puna hatthiṃ alaṅkaritvā tassa soṇḍaṃ	1120	
PA_atk-s05_03a:1120_1	chindanto viya “ayampi saggo anicco adhuvo, na ettha chandarāgo kātabbo”ti dassanatthaṃ	1120	
PA_atk-s05_03a:1120_2	“appassādā kāmā bahudukkhā bahupāyāsā, ādīnavo ettha bhiyyo”tiādinā nayena kāmānaṃ	1120	
PA_atk-s05_03a:1120_3	ādīnavaṃ okāraṃ saṃkilesaṃ kathesi. Tattha ādīnavanti dosaṃ. Okāranti lāmakasabhāvaṃ,	1120	
PA_atk-s05_03a:1120_4	aseṭṭhehi sevitabbaṃ seṭṭhehi na sevitabbaṃ nihīnasabhāvanti attho. Saṃkilesanti	1120	
PA_atk-s05_03a:1120_5	tehi sattānaṃ saṃsāre saṃkilissanaṃ. Tenāha – “kilissanti vata bho sattā”ti.	1120	
PA_atk-s05_03a:1121_0	Evaṃ kāmādīnavena tajjetvā nekkhamme ānisaṃsaṃ pakāsesi pabbajjāya jhānādīsu ca guṇaṃ	1121	
PA_atk-s05_03a:1121_1	dīpesi vaṇṇesi. Kallacittantiādīsu kallacittanti kammaniyacittaṃ, heṭṭhā pavattitadesanāya	1121	
PA_atk-s05_03a:1121_2	assaddhiyādīnaṃ cittadosānaṃ vigatattā uparidesanāya bhājanabhāvūpagamanena kammaniyacittaṃ,	1121	
PA_atk-s05_03a:1121_3	kammakkhamacittanti attho. Diṭṭhimānādisaṃkilesavigamena muducittaṃ. Kāmacchandādivigamena	1121	
PA_atk-s05_03a:1121_4	vinīvaraṇacittaṃ. Sammāpaṭipattiyaṃ uḷārapītipāmojjayogena udaggacittaṃ. Tattha saddhāsampattiyā	1121	
PA_atk-s05_03a:1121_5	pasannacittaṃ, yadā bhagavā aññāsīti sambandho.	1121	
PA_atk-s05_03a:1122_0	Atha vā kallacittanti kāmacchandavigamena arogacittaṃ. Muducittanti byāpādavigamena	1122	
PA_atk-s05_03a:1122_1	mettāvasena akathinacittaṃ. Vinīvaraṇacittanti uddhaccakukkuccavigamena avikkhipanato	1122	
PA_atk-s05_03a:1122_2	na pihitacittaṃ. Udaggacittanti thinamiddhavigamena sampaggahavasena alīnacittaṃ.	1122	
PA_atk-s05_03a:1122_3	Pasannacittanti vicikicchāvigamena sammāpaṭipattiyā adhimuttacittaṃ.	1122	
PA_atk-s05_03a:1123_0	Athāti pacchā. Sāmukkaṃsikāti sāmaṃ ukkaṃsikā attanāva uddharitvā gahitā, sayambhūñāṇena	1123	
PA_atk-s05_03a:1123_1	sāmaṃ diṭṭhā, aññesaṃ asādhāraṇāti attho. Kā ca pana sāti? Ariyasaccadesanā. Tenevāha	1123	
PA_atk-s05_03a:1123_2	– “dukkhaṃ samudayaṃ nirodhaṃ magga”nti. Idañhi saccānaṃ sarūpadassanaṃ, tasmā imasmiṃ	1123	
PA_atk-s05_03a:1123_3	ṭhāne ariyasaccāni kathetabbāni, tāni sabbākārato vitthārena visuddhimagge vuttānīti	1123	
PA_atk-s05_03a:1123_4	tattha vuttanayena veditabbāni.	1123	
PA_atk-s05_03a:1124_0	Seyyathāpītiādinā upamāvasena suppabuddhassa kilesappahānaṃ ariyamagguppādañca dasseti.	1124	
PA_atk-s05_03a:1124_1	Apagatakāḷakanti vigatakāḷakaṃ. Sammadevāti suṭṭhuyeva. Rajananti nīlapītalohitamañjeṭṭhādiraṅgajātaṃ.	1124	
PA_atk-s05_03a:1124_2	Paṭiggaṇheyyāti gaṇheyya, pabhassaraṃ bhaveyya. Tasmiṃyeva āsaneti tassaṃyeva nisajjāyaṃ.	1124	
PA_atk-s05_03a:1124_3	Etenassa lahuvipassanakatā tikkhapaññatā sukhāpaṭipadā khippābhiññatā ca dassitā	1124	
PA_atk-s05_03a:1124_4	honti. Virajaṃ vītamalanti apāyagamanīyarāgarajādīnaṃ abhāvena virajaṃ, anavasesadiṭṭhivicikicchāmalāpagamena	1124	
PA_atk-s05_03a:1124_5	vītamalaṃ. Paṭhamamaggavajjhakilesarajābhāvena vā virajaṃ, pañcavidhadussīlamalāpagamena	1124	
PA_atk-s05_03a:1124_6	vītamalaṃ. Dhammacakkhunti sotāpattimaggo adhippeto. Tassa uppattiākāradassanatthaṃ	1124	
PA_atk-s05_03a:1124_7	“yaṃkiñci samudayadhammaṃ, sabbaṃ taṃ nirodhadhamma”nti vuttaṃ. Tañhi nirodhaṃ ārammaṇaṃ	1124	
PA_atk-s05_03a:1124_8	katvā kiccavasena eva saṅkhatadhamme paṭivijjhantaṃ uppajjati.	1124	
PA_atk-s05_03a:1125_0	Tatridaṃ upamāsaṃsandanaṃ – vatthaṃ viya cittaṃ daṭṭhabbaṃ, vatthassa āgantukamalehi	1125	
PA_atk-s05_03a:1125_1	kiliṭṭhabhāvo viya cittassa rāgādimalehi saṃkiliṭṭhabhāvo, dhovanaphalakaṃ viya anupubbikathā,	1125	
PA_atk-s05_03a:1125_2	udakaṃ viya saddhā, udakena temetvā temetvā gomayakhārehi kāḷake sammadditvā vatthassa	1125	
PA_atk-s05_03a:1125_3	dhovanappayogo viya saddhāsalilena temetvā satisamādhipaññāhi dose sithile katvā	1125	
PA_atk-s05_03a:1125_4	saddhādividhinā cittassa sodhane vīriyārambho, tena payogena vatthe kāḷakāpagamo	1125	
PA_atk-s05_03a:1125_5	viya vīriyārambhena kilesavikkhambhanaṃ, raṅgajātaṃ viya ariyamaggo, tena suddhassa	1125	
PA_atk-s05_03a:1125_6	vatthassa pabhassarabhāvo viya vikkhambhitakilesassa cittassa maggena pariyodāpananti.	1125	
PA_atk-s05_03a:1126_0	Evaṃ pana suppabuddho parisapariyante nisinno dhammadesanaṃ sutvā sotāpattiphalaṃ	1126	
PA_atk-s05_03a:1126_1	patvā attanā paṭiladdhaguṇaṃ satthu ārocetukāmo parisamajjhaṃ ogāhituṃ avisahanto	1126	
PA_atk-s05_03a:1126_2	mahājanassa satthāraṃ vanditvā anugantvā nivattakāle bhagavati vihāraṃ gate sayampi	1126	
PA_atk-s05_03a:1126_3	vihāraṃ agamāsi. Tasmiṃ khaṇe sakko devarājā “ayaṃ suppabuddho kuṭṭhī attanā satthu	1126	
PA_atk-s05_03a:1126_4	sāsane paṭiladdhaguṇaṃ pākaṭaṃ kātukāmo”ti ñatvā “vīmaṃsissāmi na”nti gantvā ākāse	1126	
PA_atk-s05_03a:1126_5	ṭhito etadavoca – “suppabuddha tvaṃ manussadaliddo manussakapaṇo manussavarāko, ahaṃ	1126	
PA_atk-s05_03a:1126_6	te aparimitaṃ dhanaṃ dassāmi, ‘buddho na buddho, dhammo na dhammo, saṅgho na saṅgho,	1126	
PA_atk-s05_03a:1126_7	alaṃ me buddhena, alaṃ me dhammena, alaṃ me saṅghenā’ti vadehī”ti. Atha naṃ so āha	1126	
PA_atk-s05_03a:1126_8	“kosi tva”nti? “Ahaṃ sakko devarājā”ti. “Andhabāla ahirika, tvaṃ mayā saddhiṃ kathetuṃ	1126	
PA_atk-s05_03a:1126_9	na yuttarūpo, yo tvaṃ evaṃ avattabbaṃ vadesi, apica maṃ tvaṃ ‘duggato daliddo kapaṇo’ti	1126	
PA_atk-s05_03a:1126_10	kasmā vadesi, nanu ahaṃ lokanāthassa orasaputto, nevāhaṃ duggato na daliddo na kapaṇo,	11261	
PA_atk-s05_03a:1126_11	atha kho sukhappatto paramena sukhena apāhamasmi mahaddhano”ti vatvā āha –	11261	
PA_atk-s05_03a:1127	“Saddhādhanaṃ sīladhanaṃ, hiriottappiyaṃ dhanaṃ;	112	
PA_atk-s05_03a:1128	Sutadhanañca cāgo ca, paññā ve sattamaṃ dhanaṃ.	112	
PA_atk-s05_03a:1129	“Yassa ete dhanā atthi, itthiyā purisassa vā;	112	
PA_atk-s05_03a:1130	‘Adaliddo’ti taṃ āhu, amoghaṃ tassa jīvita”nti. –	113	
PA_atk-s05_03a:1131	Tassimāni me satta ariyadhanāni santi. Yesañhi imāni dhanāni santi, na tveva te buddhehi vā paccekabuddhehi vā ‘daliddā’ti vuccantī”ti.	113	
PA_atk-s05_03a:1132_0	Sakko tassa kathaṃ sutvā taṃ antarāmagge ohāya satthu santikaṃ gantvā sabbaṃ taṃ	1132	
PA_atk-s05_03a:1132_1	vacanaṃ paṭivacanañca ārocesi. Atha naṃ bhagavā āha – “na kho sakka sakkā tādisānaṃ	1132	
PA_atk-s05_03a:1132_2	satenapi sahassenapi suppabuddhaṃ kuṭṭhiṃ ‘buddho na buddho, dhammo na dhammo, saṅgho	1132	
PA_atk-s05_03a:1132_3	na saṅgho’ti kathāpetu”nti. Suppabuddhopi kho kuṭṭhī satthu santikaṃ gantvā satthārā	1132	
PA_atk-s05_03a:1132_4	katapaṭisanthāro attanā paṭiladdhaguṇaṃ ārocesi. Tena vuttaṃ – “atha kho suppabuddho	1132	
PA_atk-s05_03a:1132_5	kuṭṭhī diṭṭhadhammo”tiādi.	1132	
PA_atk-s05_03a:1133_0	Tattha diṭṭhadhammoti diṭṭho ariyasaccadhammo etenāti diṭṭhadhammo. Sesapadesupi	1133	
PA_atk-s05_03a:1133_1	eseva nayo. Tattha “diṭṭhadhammo”ti cettha sāmaññavacano dhammasaddo. Dassanaṃ nāma	1133	
PA_atk-s05_03a:1133_2	ñāṇadassanato aññampi atthīti taṃ nivattanatthaṃ “pattadhammo”ti vuttaṃ. Patti ca	1133	
PA_atk-s05_03a:1133_3	ñāṇasampattito aññāpi vijjatīti tato visesanatthaṃ “viditadhammo”ti vuttaṃ. Sā panāyaṃ	1133	
PA_atk-s05_03a:1133_4	viditadhammatā dhammesu ekadesenāpi hotīti nippadesato viditabhāvaṃ dassetuṃ “pariyogāḷhadhammo”ti	1133	
PA_atk-s05_03a:1133_5	vuttaṃ. Tenassa yathāvuttaṃ saccābhisambodhaṃyeva dīpeti. Maggañāṇañhi ekābhisamayavasena	1133	
PA_atk-s05_03a:1133_6	pariññādikiccaṃ sādhentaṃ nippadesenapi pariññeyyadhammaṃ samantato ogāḷhaṃ nāma	1133	
PA_atk-s05_03a:1133_7	hoti, na tadaññañāṇaṃ. Tena vuttaṃ – “diṭṭho ariyasaccadhammo etenāti diṭṭhadhammo”ti.	1133	
PA_atk-s05_03a:1133_8	Tenevāha “tiṇṇavicikiccho”tiādi.	1133	
PA_atk-s05_03a:1134_0	Tattha paṭibhayakantārasadisā soḷasavatthukā ca aṭṭhavatthukā ca tiṇṇā vicikicchā	1134	
PA_atk-s05_03a:1134_1	etenāti tiṇṇavicikiccho. Tato eva pavattiādīsu “evaṃ nu kho, na nu kho”ti evaṃ pavattitā	1134	
PA_atk-s05_03a:1134_2	vigatā samucchinnā kathaṃkathā etassāti vigatakathaṃkatho. Sārajjakarānaṃ pāpadhammānaṃ	1134	
PA_atk-s05_03a:1134_3	pahīnattā tappaṭipakkhesu ca sīlādiguṇesu suppatiṭṭhitattā vesārajjaṃ visāradabhāvaṃ	1134	
PA_atk-s05_03a:1134_4	veyyattiyaṃ pattoti vesārajjappatto. Nāssa paro paccayo, na parassa saddhāya ettha	1134	
PA_atk-s05_03a:1134_5	vattatīti aparappaccayo. Katthāti āha “satthusāsane”ti.	1134	
PA_atk-s05_03a:1135_0	Abhikkantantiādīsu kiñcāpi ayaṃ abhikkantasaddo khayasundarābhirūpabbhanumodanādīsu	1135	
PA_atk-s05_03a:1135_1	anekesu atthesu dissati, idha pana abbhanumodane daṭṭhabbo. Teneva so pasādavasena	1135	
PA_atk-s05_03a:1135_2	pasaṃsāvasena ca dvikkhattuṃ vutto, sādhu sādhu, bhanteti vuttaṃ hoti. Abhikkantanti	1135	
PA_atk-s05_03a:1135_3	vā atikantaṃ atiiṭṭhaṃ atimanāpaṃ, atisundaranti attho. Tattha ekena abhikkantasaddena	1135	
PA_atk-s05_03a:1135_4	bhagavato desanaṃ thometi, ekena attano pasādaṃ.	1135	
PA_atk-s05_03a:1136_0	Ayañhettha adhippāyo – abhikkantaṃ, bhante, yadidaṃ bhagavato dhammadesanā, abhikkantaṃ,	1136	
PA_atk-s05_03a:1136_1	bhante, yadidaṃ bhagavato dhammadesanaṃ āgamma mama pasādoti. Bhagavato eva vā vacanaṃ	1136	
PA_atk-s05_03a:1136_2	abhikkantaṃ dosanāsanato, abhikkantaṃ guṇādhigamanato, tathā saddhāvaḍḍhanato, paññājananato,	1136	
PA_atk-s05_03a:1136_3	sātthato, sabyañjanato, uttānapadato, gambhīratthato, kaṇṇasukhato, hadayaṅgamato,	1136	
PA_atk-s05_03a:1136_4	anattukkaṃsanato, aparavambhanato, karuṇāsītalato, paññāvadātato, āpātharamaṇīyato,	1136	
PA_atk-s05_03a:1136_5	vimaddakkhamato, suyyamānasukhato, vīmaṃsiyamānahitatoti evamādinayehi thomento padadvayaṃ āha.	1136	
PA_atk-s05_03a:1137_0	Tato parampi catūhi upamāhi desanaṃyeva thometi. Tattha nikkujjitanti adhomukhaṭṭhapitaṃ,	1137	
PA_atk-s05_03a:1137_1	heṭṭhāmukhajātaṃ vā. Ukkujjeyyāti upari mukhaṃ kareyya. Paṭicchannanti tiṇapaṇṇādinā	1137	
PA_atk-s05_03a:1137_2	chāditaṃ. Vivareyyāti ugghāṭeyya. Mūḷhassāti disāmūḷhassa. Maggaṃ ācikkheyyāti hatthe	1137	
PA_atk-s05_03a:1137_3	gahetvā “esa maggo”ti maggaṃ upadiseyya. Andhakāreti caturaṅgasamannāgate. Ayaṃ tāva padattho.	1137	
PA_atk-s05_03a:1138_0	Ayaṃ pana adhippāyayojanā – yathā koci nikkujjitaṃ ukkujjeyya, evaṃ saddhammavimukhaṃ	1138	
PA_atk-s05_03a:1138_1	asaddhamme patiṭṭhitaṃ maṃ asaddhammā vuṭṭhāpentena, yathā paṭicchannaṃ vivareyya,	1138	
PA_atk-s05_03a:1138_2	evaṃ kassapassa bhagavato sāsanantaradhānato paṭṭhāya micchādiṭṭhigahanapaṭicchannaṃ	1138	
PA_atk-s05_03a:1138_3	sāsanaṃ vivarantena, yathā mūḷhassa maggaṃ ācikkheyya, evaṃ kummaggamicchāmaggappaṭipannassa	1138	
PA_atk-s05_03a:1138_4	me saggamokkhamaggaṃ āvikarontena, yathā andhakāre telapajjotaṃ dhāreyya, evaṃ mohandhakāre	1138	
PA_atk-s05_03a:1138_5	nimuggassa me buddhādiratanarūpāni apassato tappaṭicchādakamohandhakāraviddhaṃsanadesanāpajjotadhāraṇena	1138	
PA_atk-s05_03a:1138_6	bhagavatā nānānayehi pakāsitattā anekapariyāyena dhammo pakāsito.	1138	
PA_atk-s05_03a:1139_0	Evaṃ desanaṃ thometvā tāya desanāya ratanattaye pasannacitto pasannākāraṃ karonto	1139	
PA_atk-s05_03a:1139_1	“esāha”ntiādimāha. Tattha esāhanti eso ahaṃ. Bhagavantaṃ saraṇaṃ gacchāmīti bhagavā	1139	
PA_atk-s05_03a:1139_2	me saraṇaṃ parāyaṇaṃ aghassa ghātā, hitassa vidhātāti iminā adhippāyena bhagavantaṃ	1139	
PA_atk-s05_03a:1139_3	gacchāmi bhajāmi, evaṃ vā jānāmi bujjhāmīti. Yesañhi dhātūnaṃ gatiattho, buddhipi	1139	
PA_atk-s05_03a:1139_4	tesaṃ atthoti. Dhammanti adhigatamagge sacchikatanirodhe yathānusiṭṭhaṃ paṭipajjamāne	1139	
PA_atk-s05_03a:1139_5	catūsu apāyesu apatamāne dhāretīti dhammo. So atthato ariyamaggo ceva nibbānañca. Vuttañhetaṃ –	1139	
PA_atk-s05_03a:1140	“Yāvatā, bhikkhave, dhammā saṅkhatā, ariyo aṭṭhaṅgiko maggo tesaṃ aggamakkhāyatī”ti.	114	
PA_atk-s05_03a:1141	“Yāvatā, bhikkhave, dhammā saṅkhatā vā asaṅkhatā vā, virāgo tesaṃ aggamakkhāyatī”ti ca –	114	
PA_atk-s05_03a:1142	Na kevalaṃ ariyamaggo ceva nibbānañca, apica kho ariyaphalehi saddhiṃ pariyattidhammopi. Vuttañhetaṃ –	114	
PA_atk-s05_03a:1143	“Rāgavirāgamanejamasokaṃ, dhammamasaṅkhatamappaṭikūlaṃ;	114	
PA_atk-s05_03a:1144	Madhuramimaṃ paguṇaṃ suvibhattaṃ, dhammamimaṃ saraṇatthamupehī”ti. ;	114	
PA_atk-s05_03a:1145	Ettha hi rāgavirāganti maggo vutto. Anejamasokanti phalaṃ. Asaṅkhatanti nibbānaṃ. Appaṭikūlaṃ madhuramimaṃ paguṇaṃ suvibhattanti pariyattidhammo vuttoti.	114	
PA_atk-s05_03a:1146_0	Bhikkhusaṅghanti diṭṭhisīlasāmaññena saṃhataṃ aṭṭhaariyapuggalasamūhaṃ. Ettāvatā	1146	
PA_atk-s05_03a:1146_1	suppabuddho tīṇi saraṇagamanāni paṭivedesi. Upāsakaṃ maṃ bhagavā dhāretu ajjatagge	1146	
PA_atk-s05_03a:1146_2	pāṇupetaṃ saraṇaṃ gatanti ajjataggeti ajjataṃ ādiṃ katvā. “Ajjadagge”tipi pāṭho,	1146	
PA_atk-s05_03a:1146_3	tattha dakāro padasandhikaro, ajja agge ajja ādiṃ katvāti attho. Pāṇupetanti pāṇehi	1146	
PA_atk-s05_03a:1146_4	upetaṃ, yāva me jīvitaṃ pavattati, tāva upetaṃ anaññasatthukaṃ tīhi saraṇagamanehi	1146	
PA_atk-s05_03a:1146_5	saraṇaṃ gataṃ ratanattayassa upāsanato upāsakaṃ kappiyakārakaṃ maṃ bhagavā upadhāretu	1146	
PA_atk-s05_03a:1146_6	jānātūti attho. Imassa ca saraṇagamanaṃ ariyamaggādhigameneva nipphannaṃ, ajjhāsayaṃ	1146	
PA_atk-s05_03a:1146_7	pana āvikaronto evamāha.	1146	
PA_atk-s05_03a:1147_0	Bhagavato bhāsitaṃ abhinanditvā anumoditvāti bhagavato vacanaṃ cittena abhinanditvā	1147	
PA_atk-s05_03a:1147_1	tameva abhinanditabhāvaṃ pakāsento vuttanayena vācāya anumoditvā. Abhivādetvā padakkhiṇaṃ	1147	
PA_atk-s05_03a:1147_2	katvā pakkāmīti taṃ bhagavantaṃ pañcapatiṭṭhitena vanditvā tikkhattuṃ padakkhiṇaṃ	1147	
PA_atk-s05_03a:1147_3	katvā satthu guṇaninnacitto yāva dassanavisayasamatikkamā bhagavantaṃyeva pekkhamāno	1147	
PA_atk-s05_03a:1147_4	pañjaliko namassamāno pakkāmi.	1147	
PA_atk-s05_03a:1148_0	Pakkanto ca kuṭṭharogābhibhavena chinnahatthapādaṅguli ukkāragatto samantato vissandamānāsavo	1148	
PA_atk-s05_03a:1148_1	kaṇḍūtipatipīḷito asuci duggandho jegucchatamo paramakāruññataṃ patto “nāyaṃ kāyo	1148	
PA_atk-s05_03a:1148_2	imassa accantasantassa paṇītatamassa ariyadhammassa ādhāro bhavituṃ yutto”ti uppannābhisandhinā	1148	
PA_atk-s05_03a:1148_3	viya saggasaṃvattaniyena puññakammena okāse kate appāyukasaṃvattaniyena upacchedakena	1148	
PA_atk-s05_03a:1148_4	pāpakammena katūpacitena codiyamāno taruṇavacchāya dhenuyā āpatitvā mārito. Tena	1148	
PA_atk-s05_03a:1148_5	vuttaṃ – “atha kho acirapakkantaṃ suppabuddhaṃ kuṭṭhiṃ gāvī taruṇavacchā adhipatitvā jīvitā voropesī”ti.	1148	
PA_atk-s05_03a:1149_0	So kira atīte eko seṭṭhiputto hutvā attano sahāyehi tīhi seṭṭhiputtehi saddhiṃ kīḷanto	1149	
PA_atk-s05_03a:1149_1	ekaṃ nagarasobhiniṃ gaṇikaṃ uyyānaṃ netvā divasaṃ sampattiṃ anubhavitvā atthaṅgate	1149	
PA_atk-s05_03a:1149_2	sūriye sahāye etadavoca – “imissā hatthe kahāpaṇasahassaṃ bahukañca suvaṇṇaṃ mahagghāni	1149	
PA_atk-s05_03a:1149_3	ca pasādhanāni saṃvijjanti, imasmiṃ vane añño koci natthi, ratti ca jātā, handa imaṃ	1149	
PA_atk-s05_03a:1149_4	mayaṃ māretvā sabbaṃ dhanaṃ gahetvā gacchāmā”ti. Te cattāropi janā ekajjhāsayā hutvā	1149	
PA_atk-s05_03a:1149_5	taṃ māretuṃ upakkamiṃsu. Sā tehi māriyamānā “ime nillajjā nikkaruṇā mayā saddhiṃ	1149	
PA_atk-s05_03a:1149_6	kilesasanthavaṃ katvā niraparādhaṃ maṃ kevalaṃ dhanalobhena mārenti, ekavāraṃ tāva	1149	
PA_atk-s05_03a:1149_7	maṃ ime mārentu, ahaṃ pana yakkhinī hutvā anekavāraṃ ime māretuṃ samatthā bhaveyya”nti	1149	
PA_atk-s05_03a:1149_8	patthanaṃ katvā kālamakāsi. Tesu kira eko pakkusāti kulaputto ahosi, eko bāhiyo dārucīriyo,	1149	
PA_atk-s05_03a:1149_9	eko tambadāṭhiko coraghātako, eko suppabuddho kuṭṭhī, iti imesaṃ catunnaṃ janānaṃ	1149	
PA_atk-s05_03a:1149_10	anekasate attabhāve sā yakkhayoniyaṃ nibbattā gāvī hutvā jīvitā voropesi. Te tassa	11491	
PA_atk-s05_03a:1149_11	kammassa nissandena tattha tattha antarāmaraṇaṃ pāpuṇiṃsu. Evaṃ suppabuddhassa kuṭṭhissa	11491	
PA_atk-s05_03a:1149_12	sahasā maraṇaṃ jātaṃ, tena vuttaṃ – “atha kho acirapakkantaṃ…pe… voropesī”ti.	11491	
PA_atk-s05_03a:1150	Atha sambahulā bhikkhū tassa kālakiriyaṃ bhagavato ārocetvā abhisamparāyaṃ pucchiṃsu. Bhagavā byākāsi. Tena vuttaṃ – “atha kho sambahulā bhikkhū”tiādi.	115	
PA_atk-s05_03a:1151_0	Tattha tiṇṇaṃ saṃyojanānaṃ parikkhayāti sakkāyadiṭṭhi vicikicchā sīlabbataparāmāsoti	1151	
PA_atk-s05_03a:1151_1	imesaṃ tiṇṇaṃ bhavabandhanānaṃ samucchedavasena pahānā. Sotāpannoti sotasaṅkhātaṃ	1151	
PA_atk-s05_03a:1151_2	ariyamaggaṃ ādito panno. Vuttañhetaṃ –	1151	
PA_atk-s05_03a:1152	“Soto sototi idaṃ, āvuso sāriputta, vuccati. Katamo nu kho, āvuso, sototi? Ayameva ariyo aṭṭhaṅgiko maggo”tiādi.	115	
PA_atk-s05_03a:1153_0	Avinipātadhammoti vinipatanaṃ vinipāto, nāssa vinipāto dhammoti avinipātadhammo,	1153	
PA_atk-s05_03a:1153_1	catūsu apāyesu upapajjanavasena apatanasabhāvoti attho. Niyatoti dhammaniyāmena sammattaniyāmena	1153	
PA_atk-s05_03a:1153_2	niyato. Sambodhiparāyaṇoti uparimaggattayasaṅkhātā sambodhi paraṃ ayanaṃ assa gati	1153	
PA_atk-s05_03a:1153_3	paṭisaraṇaṃ avassaṃ pattabbanti sambodhiparāyaṇo. Etena “tassa kā gati, ko abhisamparāyo”ti	1153	
PA_atk-s05_03a:1153_4	pucchāya bhaddikā eva suppabuddhassa gati, na pāpikāti ayamattho dassito. Na pana	1153	
PA_atk-s05_03a:1153_5	tena sampattā gati, taṃ pana pucchānusandhivasena pakāsetukāmo dhammarājā ettakameva	1153	
PA_atk-s05_03a:1153_6	abhāsi. Passati hi bhagavā “mayā ettake kathite imissaṃyeva parisati anusandhikusalo	1153	
PA_atk-s05_03a:1153_7	eko bhikkhu suppabuddhassa kuṭṭhibhāvadāliddiyakapaṇabhāvānaṃ kāraṇaṃ pucchissati,	1153	
PA_atk-s05_03a:1153_8	athāhaṃ tassa taṃ kāraṇaṃ tena pucchānusandhinā pakāsetvā desanaṃ niṭṭhāpessāmī”ti.	1153	
PA_atk-s05_03a:1153_9	Tenevāha – “evaṃ vutte aññataro bhikkhū”tiādi. Tattha hetūti asādhāraṇakāraṇaṃ, sādhāraṇakāraṇaṃ	1153	
PA_atk-s05_03a:1153_10	pana paccayoti, ayametesaṃ viseso. Yenāti yena hetunā yena paccayena ca.	11531	
PA_atk-s05_03a:1154_0	Bhūtapubbanti jātapubbaṃ. Atīte kāle nibbattaṃ taṃ dassetuṃ “suppabuddho”tiādi vuttaṃ.	1154	
PA_atk-s05_03a:1154_1	Kadā pana bhūtanti? Atīte kira anuppanne tathāgate bārāṇasiyā sāmantā ekasmiṃ gāme	1154	
PA_atk-s05_03a:1154_2	ekā kuladhītā khettaṃ rakkhati. Sā ekaṃ paccekabuddhaṃ disvā pasannacittā tassa pañcahi	1154	
PA_atk-s05_03a:1154_3	lājāsatehi saddhiṃ ekaṃ padumapupphaṃ datvā pañca puttasatāni patthesi. Tasmiṃyeva	1154	
PA_atk-s05_03a:1154_4	khaṇe pañcasatā migaluddakā paccekabuddhassa madhuramaṃsaṃ datvā “etissā puttā bhaveyyāma,	1154	
PA_atk-s05_03a:1154_5	tumhehi pattavisesaṃ labheyyāmā”ti ca patthayiṃsu. Sā yāvatāyukaṃ ṭhatvā devaloke	1154	
PA_atk-s05_03a:1154_6	nibbattā. Tato cutā ekasmiṃ jātassare padumagabbhe nibbatti. Tameko tāpaso disvā	1154	
PA_atk-s05_03a:1154_7	paṭijaggi. Tassā vicarantiyā pāduddhāre pāduddhāre bhūmito padumāni uṭṭhahanti. Eko	1154	
PA_atk-s05_03a:1154_8	vanacarako disvā bārāṇasirañño ārocesi. Rājā taṃ ānetvā aggamahesiṃ akāsi. Tassā	1154	
PA_atk-s05_03a:1154_9	kucchiyaṃ gabbho saṇṭhāsi. Mahāpadumakumāro tassā kucchiyaṃ vasi, sesā gabbhamalaṃ	1154	
PA_atk-s05_03a:1154_10	nissāya nibbattā, te vayappattā uyyāne padumasare kīḷantā ekekasmiṃ padume nisīditvā	11541	
PA_atk-s05_03a:1154_11	paripakkañāṇā saṅkhāresu khayavayaṃ paṭṭhapetvā paccekabodhiṃ pāpuṇiṃsu. Tesaṃ byākaraṇagāthā ahosi –	11541	
PA_atk-s05_03a:1155	“Saroruhaṃ padumapalāsapatrajaṃ,	115	
PA_atk-s05_03a:1156	Supupphitaṃ bhamaragaṇānukiṇṇaṃ;	115	
PA_atk-s05_03a:1157	Aniccataṃ khayavayataṃ viditvā,	115	
PA_atk-s05_03a:1158	Eko care khaggavisāṇakappo”ti.	115	
PA_atk-s05_03a:1159_0	Evaṃ paccekabodhiṃ abhisambuddhesu tesu pañcasu paccekabuddhasatesu abbhantaro tagarasikhī	1159	
PA_atk-s05_03a:1159_1	nāma paccekasambuddho gandhamādanapabbate nandamūlapabbhāre sattāhaṃ nirodhasamāpattiṃ	1159	
PA_atk-s05_03a:1159_2	samāpajjitvā sattāhassa accayena nirodhā vuṭṭhito ākāsena āgantvā isigilipabbate	1159	
PA_atk-s05_03a:1159_3	otaritvā pubbaṇhasamayaṃ nivāsetvā pattacīvaramādāya rājagahaṃ piṇḍāya pāvisi. Tasmiñca	1159	
PA_atk-s05_03a:1159_4	samaye rājagahe eko seṭṭhiputto mahatā parivārena uyyānakīḷanatthaṃ nagarato nikkhamanto	1159	
PA_atk-s05_03a:1159_5	tagarasikhipaccekabuddhaṃ disvā “ko ayaṃ bhaṇḍukāsāvavasano, kuṭṭhī bhavissati, tathā	1159	
PA_atk-s05_03a:1159_6	hi kuṭṭhicīvarena sarīraṃ pārupitvā gacchatī”ti niṭṭhubhitvā apasabyaṃ katvā pakkāmi.	1159	
PA_atk-s05_03a:1159_7	Taṃ sandhāya vuttaṃ – “suppabuddho kuṭṭhī imasmiṃyeva rājagahe…pe… pakkāmī”ti.	1159	
PA_atk-s05_03a:1160_0	Tattha kvāyanti ko ayaṃ. Khuṃsanavasena vadati. “Kovāya”ntipi pāḷi. Kuṭṭhīti akuṭṭhiṃyeva	1160	
PA_atk-s05_03a:1160_1	taṃ seṭṭhi kuṭṭharogaṃ akkosavatthuṃ pāpento vadati. Kuṭṭhicīvarenāti kuṭṭhīnaṃ cīvarena.	1160	
PA_atk-s05_03a:1160_2	Yebhuyyena hi kuṭṭhino ḍaṃsamakasasarīsapapaṭibāhanatthaṃ rogapaṭicchādanatthañca	1160	
PA_atk-s05_03a:1160_3	yaṃ vā taṃ vā pilotikakhaṇḍaṃ gahetvā pārupati, evamayampīti dasseti. Paṃsukūlacīvaradharattā	1160	
PA_atk-s05_03a:1160_4	vā aggaḷānaṃ anekavaṇṇabhāvena kuṭṭhasarīrasadisoti hīḷento “kuṭṭhicīvarenā”ti āha.	1160	
PA_atk-s05_03a:1160_5	Niṭṭhubhitvāti kheḷaṃ pātetvā. Apasabyato karitvāti paṇḍitā tādisaṃ paccekabuddhaṃ	1160	
PA_atk-s05_03a:1160_6	disvā vanditvā padakkhiṇaṃ karonti, ayaṃ pana aviññutāya paribhavena taṃ apasabyaṃ	1160	
PA_atk-s05_03a:1160_7	katvā attano apasabyaṃ apadakkhiṇaṃ katvā gato. “Apasabyāmato”tipi pāṭho. Tassa kammassāti	1160	
PA_atk-s05_03a:1160_8	tagarasikhimhi paccekabuddhe “kvāyaṃ kuṭṭhī”ti hīḷetvā niṭṭhubhanaapasabyakaraṇavasena	1160	
PA_atk-s05_03a:1160_9	pavattapāpakammassa. Niraye paccitthāti niraye nirayagginā dayhittha. “Paccitvā nirayagginā”tipi	1160	
PA_atk-s05_03a:1160_10	paṭhanti. Tasseva kammassa vipākāvasesenāti yena kammena so niraye paṭisandhiṃ gaṇhi,	11601	
PA_atk-s05_03a:1160_11	na taṃ kammaṃ manussaloke vipākaṃ deti. Yā panassa nānakkhaṇikā cetanā tadā paccekabuddhe	11601	
PA_atk-s05_03a:1160_12	vippaṭipajjanavasena pavattā aparāpariyavedanīyabhūtā, sā aparāpariyavedanīyeneva	11601	
PA_atk-s05_03a:1160_13	puññakammena manussesu tihetukapaṭisandhiyā dinnāya pavattiyaṃ kuṭṭhibhāvaṃ dāliddiyaṃ	11601	
PA_atk-s05_03a:1160_14	paramakāruññataṃ āpādesi. Taṃ sandhāya kammasabhāgatāvasena “tasseva kammassa vipākavasesenā”ti	11601	
PA_atk-s05_03a:1160_15	vuttaṃ. Sadisepi hi loke tabbohāro diṭṭho yathā taṃ “sā eva tittirī, tāniyeva osadhānī”ti.	11601	
PA_atk-s05_03a:1161_0	Ettāvatā “ko nu kho, bhante, hetū”ti tena bhikkhunā puṭṭhapañhaṃ vissajjetvā idāni	1161	
PA_atk-s05_03a:1161_1	yo “tassa kā gati, ko abhisamparāyo”ti pubbe bhikkhūhi puṭṭhapañho, taṃ vissajjetuṃ	1161	
PA_atk-s05_03a:1161_2	“so tathāgatappavedita”ntiādi vuttaṃ. Tattha tathāgatappaveditanti tathāgatena bhagavatā	1161	
PA_atk-s05_03a:1161_3	desitaṃ akkhātaṃ pakāsitanti tathāgatappaveditaṃ. Āgammāti adhigantvā, nissāya ñatvā	1161	
PA_atk-s05_03a:1161_4	vā. “Tathāgatappavedite dhammavinaye”tipi pāṭho. Saddhaṃ samādiyīti sammāsambuddho	1161	
PA_atk-s05_03a:1161_5	bhagavā, svākkhāto bhagavatā dhammo, suppaṭipanno bhagavato sāvakasaṅghoti ratanattayasannissayaṃ	1161	
PA_atk-s05_03a:1161_6	pubbabhāgasaddhañceva lokuttarasaddhañcāti duvidhampi saddhaṃ sammā ādiyi. Yathā	1161	
PA_atk-s05_03a:1161_7	na puna ādātabbā hoti, evaṃ yāva bhavakkhayā gaṇhi, attano cittasantāne uppādesīti	1161	
PA_atk-s05_03a:1161_8	attho. Sīlaṃ samādiyītiādīsupi eseva nayo. Sīlanti pubbabhāgasīlena saddhiṃ maggasīlaṃ	1161	
PA_atk-s05_03a:1161_9	phalasīlañca. Sutanti pariyattibāhusaccaṃ paṭivedhabāhusaccañcāti duvidhampi sutaṃ.	1161	
PA_atk-s05_03a:1161_10	Pariyattidhammāpi hi tena dhammassavanakāle saccappaṭivedhāya sāvakehi yathāladdhappakāraṃ	11611	
PA_atk-s05_03a:1161_11	sutā paricitā manasānupekkhitā diṭṭhiyā suppaṭividdhā cāti. Cāganti paṭhamamaggavajjhakilesābhisaṅkhārānaṃ	11611	
PA_atk-s05_03a:1161_12	vossaggasaṅkhātaṃ cāgaṃ, yena ariyasāvakā deyyadhammesu muttacāgā ca honti payatapāṇī	11611	
PA_atk-s05_03a:1161_13	vossaggaratā. Paññanti saddhiṃ vipassanāpaññāya maggapaññañceva phalapaññañca.	11611	
PA_atk-s05_03a:1162_0	Kāyassa bhedāti upādinnakkhandhapariccāgā. Paraṃ maraṇāti tadanantaraṃ abhinibbattakkhandhagahaṇā.	1162	
PA_atk-s05_03a:1162_1	Atha vā kāyassa bhedāti jīvitindriyassa upacchedā. Paraṃ maraṇāti cutito uddhaṃ.	1162	
PA_atk-s05_03a:1162_2	Sugatiṃ saggaṃ lokanti padattayenāpi devalokameva vadati. So hi sampattīnaṃ sobhanattā	1162	
PA_atk-s05_03a:1162_3	sundarā gatīti sugati, rūpādīhi visesehi suṭṭhu aggoti saggo, sabbakālaṃ sukhamevettha	1162	
PA_atk-s05_03a:1162_4	lokiyati, lujjatīti vā lokoti vuccati. Upapannoti paṭisandhiggahaṇavasena upagato.	1162	
PA_atk-s05_03a:1162_5	Sahabyatanti sahabhāvaṃ. Vacanattho pana saha byati pavattati, vasatīti vā sahabyo,	1162	
PA_atk-s05_03a:1162_6	sahaṭhāyī sahavāyī vā. Tassa bhāvo sahabyatā. Atirocatīti atikkamma abhibhavitvā	1162	
PA_atk-s05_03a:1162_7	rocati virocati. Vaṇṇenāti rūpasampattiyā. Yasasāti parivārena. So hi asucimakkhitaṃ	1162	
PA_atk-s05_03a:1162_8	jajjaraṃ mattikābhājanaṃ chaḍḍetvā anekaratanavicittaṃ pabhassararaṃsijālavinaddhasuddhajambunadabhājanaṃ	1162	
PA_atk-s05_03a:1162_9	gaṇhanto viya vuttappakāraṃ kaḷevaraṃ idha nikkhipitvā ekacittakkhaṇena yathāvuttaṃ	1162	
PA_atk-s05_03a:1162_10	dibbattabhāvaṃ mahatā parivārena saddhiṃ paṭilabhīti.	11621	
PA_atk-s05_03a:1163	Etamatthaṃ viditvāti etaṃ pāpānaṃ aparivajjane ādīnavaṃ, parivajjane ca ānisaṃsaṃ sabbākārato viditvā tadatthavibhāvanaṃ imaṃ udānaṃ udānesi.	116	
PA_atk-s05_03a:1164_0	Tassāyaṃ saṅkhepattho – yathā cakkhumā puriso parakkame kāyikavīriye vijjamāne sarīre	1164	
PA_atk-s05_03a:1164_1	vahante visamāni papātādiṭṭhānāni caṇḍabhāvena vā visamāni hatthiassaahikukkuragorūpādīni	1164	
PA_atk-s05_03a:1164_2	parivajjaye, evaṃ jīvalokasmiṃ imasmiṃ sattaloke paṇḍito sappañño puriso tāya sappaññatāya	1164	
PA_atk-s05_03a:1164_3	attano hitaṃ jānanto pāpāni lāmakāni duccaritāni parivajjeyya. Evañhi yathāyaṃ suppabuddho	1164	
PA_atk-s05_03a:1164_4	tagarasikhimhi paccekabuddhe pāpaṃ aparivajjetvā mahantaṃ anayabyasanaṃ āpajji, evaṃ	1164	
PA_atk-s05_03a:1164_5	āpajjeyyāti adhippāyo. Yathā vā suppabuddho kuṭṭhī mama dhammadesanaṃ āgamma idāni	1164	
PA_atk-s05_03a:1164_6	saṃvegappatto pāpāni parivajjento uḷāraṃ visesaṃ adhigañchi, evaṃ aññopi uḷāraṃ visesādhigamaṃ	1164	
PA_atk-s05_03a:1164_7	icchanto pāpāni parivajjeyyāti adhippāyo.	1164	
PA_atk-s05_03a:1165	Tatiyasuttavaṇṇanā niṭṭhitā.	116	
PA_atk-s05_03a:1166	4. Kumārakasuttavaṇṇanā	116	
PA_atk-s05_03a:1167_0	44. Catutthe kumārakāti taruṇapuggalā. Ye subhāsitadubbhāsitassa atthaṃ jānanti,	1167	
PA_atk-s05_03a:1167_1	te idha kumārakāti adhippetā. Ime hi sattā jātadivasato paṭṭhāya yāva pañcadasavassakā,	1167	
PA_atk-s05_03a:1167_2	tāva “kumārakā, bālā”ti ca vuccanti, tato paraṃ vīsativassāni “yuvāno”ti. Macchake	1167	
PA_atk-s05_03a:1167_3	bādhentīti maggasamīpe ekasmiṃ taḷāke nidāghakāle udake parikkhīṇe ninnaṭṭhāne ṭhitaṃ	1167	
PA_atk-s05_03a:1167_4	udakaṃ ussiñcitvā khuddakamacche gaṇhanti ceva hananti ca “pacitvā khādissāmā”ti.	1167	
PA_atk-s05_03a:1167_5	Tenupasaṅkamīti maggato thokaṃ taḷākaṃ atikkamitvā ṭhito, tasmā “upasaṅkamī”ti vadati.	1167	
PA_atk-s05_03a:1167_6	Kasmā pana upasaṅkami? Te kumārake attani vissāsaṃ janetuṃ upasaṅkami. Bhāyatha voti	1167	
PA_atk-s05_03a:1167_7	ettha voti nipātamattaṃ. Dukkhassāti nissakke sāmivacanaṃ, dukkhasmāti attho. Appiyaṃ	1167	
PA_atk-s05_03a:1167_8	vo dukkhanti “kiṃ tumhākaṃ sarīre uppajjanakadukkhaṃ appiyaṃ aniṭṭha”nti pucchati.	1167	
PA_atk-s05_03a:1168_0	Etamatthaṃ viditvāti ime sattā attano dukkhaṃ anicchantā eva hutvā dukkhahetuṃ paṭipajjantā	1168	
PA_atk-s05_03a:1168_1	attano taṃ icchantā eva nāma hontīti etamatthaṃ sabbākārato viditvā. Imaṃ udānanti	1168	
PA_atk-s05_03a:1168_2	imaṃ pāpakiriyāya nisedhanaṃ ādīnavavibhāvanañca udānaṃ udānesi.	1168	
PA_atk-s05_03a:1169_0	Tassattho – yadi tumhākaṃ sakalamāpāyikaṃ, sugatiyañca appāyukatāmanussadobhaggiyādibhedaṃ	1169	
PA_atk-s05_03a:1169_1	dukkhaṃ appiyaṃ aniṭṭhaṃ, yadi tumhe tato bhāyatha, āvi vā paresaṃ pākaṭabhāvavasena	1169	
PA_atk-s05_03a:1169_2	appaṭicchannaṃ katvā kāyena vā vācāya vā pāṇātipātādippabhedaṃ yadi vā raho apākaṭabhāvavasena	1169	
PA_atk-s05_03a:1169_3	paṭicchannaṃ katvā manodvāre eva abhijjhādippabhedaṃ aṇumattampi pāpakaṃ lāmakadhammaṃ	1169	
PA_atk-s05_03a:1169_4	mākattha mā karittha, atha pana taṃ pāpakammaṃ etarahi karotha, āyatiṃ vā karissatha,	1169	
PA_atk-s05_03a:1169_5	nirayādīsu catūsu apāyesu manussesu ca tassa phalabhūtaṃ dukkhaṃ ito vā etto vā palāyante	1169	
PA_atk-s05_03a:1169_6	amhe nānubandhissatīti adhippāyena upecca apecca palāyatampi tumhākaṃ tato mutti	1169	
PA_atk-s05_03a:1169_7	mokkho natthi. Gatikālādipaccayantarasamavāye vipaccissatiyevāti dasseti. “Palāyane”tipi	1169	
PA_atk-s05_03a:1169_8	paṭhanti, vuttanayena yattha katthaci gamane pakkamane satīti attho. Ayañca attho	1169	
PA_atk-s05_03a:1169_9	“na antalikkhe na samuddamajjhe…pe… pāpakammā”ti imāya gāthāya dīpetabbo.	1169	
PA_atk-s05_03a:1170	Catutthasuttavaṇṇanā niṭṭhitā.	117	
PA_atk-s05_03a:1171	5. Uposathasuttavaṇṇanā	117	
PA_atk-s05_03a:1172_0	45. Pañcame tadahūti tasmiṃ ahani tasmiṃ divase. Uposatheti ettha upavasanti etthāti	1172	
PA_atk-s05_03a:1172_1	uposatho, upavasantīti sīlena vā anasanena vā upetā hutvā vasantīti attho. Ayañhi	1172	
PA_atk-s05_03a:1172_2	uposathasaddo “aṭṭhaṅgasamannāgataṃ uposathaṃ upavasāmī”tiādīsu sīle āgato. “Uposatho	1172	
PA_atk-s05_03a:1172_3	vā pavāraṇā vā”tiādīsu pātimokkhuddesādivinayakamme. “Gopālakūposatho nigaṇṭhūposatho”tiādīsu	1172	
PA_atk-s05_03a:1172_4	upavāse. “Uposatho nāma nāgarājā”tiādīsu paññattiyaṃ. “Ajjuposatho pannaraso”tiādīsu	1172	
PA_atk-s05_03a:1172_5	divase. Idhāpi divaseyeva daṭṭhabbo, tasmā “tadahuposathe”ti tasmiṃ uposathadivasabhūte	1172	
PA_atk-s05_03a:1172_6	ahanīti attho. Nisinno hotīti mahābhikkhusaṅghaparivuto ovādapātimokkhaṃ uddisituṃ	1172	
PA_atk-s05_03a:1172_7	nisinno hoti. Nisajja pana bhikkhūnaṃ cittāni olokento ekaṃ dussīlapuggalaṃ disvā,	1172	
PA_atk-s05_03a:1172_8	“sacāhaṃ imasmiṃ puggale idha nisinneyeva pātimokkhaṃ uddisissāmi, sattadhāssa muddhā	1172	
PA_atk-s05_03a:1172_9	phalissatī”ti tasmiṃ anukampāya tuṇhīyeva ahosi.	1172	
PA_atk-s05_03a:1173_0	Ettha ca uddhastaṃ aruṇanti aruṇuggamanaṃ vatvāpi “uddisatu, bhante bhagavā, bhikkhūnaṃ	1173	
PA_atk-s05_03a:1173_1	pātimokkha”nti thero bhagavantaṃ pātimokkhuddesaṃ yāci tasmiṃ kāle “na, bhikkhave,	1173	
PA_atk-s05_03a:1173_2	anuposathe uposatho kātabbo”tisikkhāpadassa apaññattattā. Aparisuddhā, ānanda, parisāti	1173	
PA_atk-s05_03a:1173_3	tikkhattuṃ therena pātimokkhuddesassa yācitattā anuddesassa kāraṇaṃ kathento “asukapuggalo	1173	
PA_atk-s05_03a:1173_4	aparisuddho”ti avatvā “aparisuddhā, ānanda, parisā”ti āha. Kasmā pana bhagavā tiyāmarattiṃ	1173	
PA_atk-s05_03a:1173_5	tathā vītināmesi? Tato paṭṭhāya ovādapātimokkhaṃ anuddisitukāmo tassa vatthuṃ pākaṭaṃ kātuṃ.	1173	
PA_atk-s05_03a:1174_0	Addasāti kathaṃ addasa. Attano cetopariyañāṇena tassaṃ parisati bhikkhūnaṃ cittāni	1174	
PA_atk-s05_03a:1174_1	parijānanto tassa moghapurisassa dussīlyacittaṃ passi. Yasmā pana citte diṭṭhe taṃsamaṅgīpuggalo	1174	
PA_atk-s05_03a:1174_2	diṭṭho nāma hoti, tasmā “addasā kho āyasmā mahāmoggallāno taṃ puggalaṃ dussīla”ntiādi	1174	
PA_atk-s05_03a:1174_3	vuttaṃ. Yatheva hi anāgate sattasu divasesu pavattamānaṃ paresaṃ cittaṃ cetopariyañāṇalābhī	1174	
PA_atk-s05_03a:1174_4	jānāti, evaṃ atītepīti. Dussīlanti nissīlaṃ, sīlavirahitanti attho. Pāpadhammanti	1174	
PA_atk-s05_03a:1174_5	dussīlattā eva hīnajjhāsayatāya lāmakasabhāvaṃ. Asucinti aparisuddhehi kāyakammādīhi	1174	
PA_atk-s05_03a:1174_6	samannāgatattā na suciṃ. Saṅkassarasamācāranti kiñcideva asāruppaṃ disvā “idaṃ iminā	1174	
PA_atk-s05_03a:1174_7	kataṃ bhavissatī”ti evaṃ paresaṃ āsaṅkanīyatāya saṅkāya saritabbasamācāraṃ, atha	1174	
PA_atk-s05_03a:1174_8	vā kenacideva karaṇīyena mantayante bhikkhū disvā “kacci nu kho ime mayā katakammaṃ	1174	
PA_atk-s05_03a:1174_9	jānitvā mantentī”ti attanoyeva saṅkāya saritabbasamācāraṃ.	1174	
PA_atk-s05_03a:1175_0	Lajjitabbatāya paṭicchādetabbakāraṇato paṭicchannaṃ kammantaṃ etassāti paṭicchannakammantaṃ.	1175	
PA_atk-s05_03a:1175_1	Kucchitasamaṇavesadhāritāya na samaṇanti assamaṇaṃ. Salākaggahaṇādīsu “kittakā samaṇā”ti	1175	
PA_atk-s05_03a:1175_2	ca gaṇanāya “ahampi samaṇomhī”ti micchāpaṭiññāya samaṇapaṭiññaṃ. Aseṭṭhacāritāya	1175	
PA_atk-s05_03a:1175_3	abrahmacāriṃ. Aññe brahmacārino sunivatthe supārute supattadhare gāmanigamādīsu piṇḍāya	1175	
PA_atk-s05_03a:1175_4	caritvā jīvikaṃ kappente disvā abrahmacārī samāno sayampi tādisena ākārena paṭipajjanto	1175	
PA_atk-s05_03a:1175_5	uposathādīsu sandissanto “ahampi brahmacārī”ti paṭiññaṃ dento viya hotīti brahmacāripaṭiññaṃ.	1175	
PA_atk-s05_03a:1175_6	Pūtinā kammena sīlavipattiyā anto anupaviṭṭhattā antopūtiṃ. Chahi dvārehi rāgādikilesavassanena	1175	
PA_atk-s05_03a:1175_7	tintattā avassutaṃ. Sañjātarāgādikacavarattā sīlavantehi chaḍḍetabbattā ca kasambujātaṃ.	1175	
PA_atk-s05_03a:1175_8	Majjhe bhikkhusaṅghassa nisinnanti saṅghapariyāpanno viya bhikkhusaṅghassa anto nisinnaṃ.	1175	
PA_atk-s05_03a:1175_9	Diṭṭhosīti ayaṃ pana na pakatattoti bhagavatā diṭṭho asi. Yasmā ca evaṃ diṭṭho, tasmā	1175	
PA_atk-s05_03a:1175_10	natthi te tava bhikkhūhi saddhiṃ ekakammādisaṃvāso. Yasmā pana so saṃvāso tava natthi,	11751	
PA_atk-s05_03a:1175_11	tasmā uṭṭhehi, āvusoti evamettha padayojanā veditabbā.	11751	
PA_atk-s05_03a:1176_0	Tatiyampi kho so puggalo tuṇhī ahosīti anekavāraṃ vatvāpi thero “sayameva nibbinno	1176	
PA_atk-s05_03a:1176_1	oramissatī”ti vā, “idāni imesaṃ paṭipattiṃ jānissāmī”ti vā adhippāyena tuṇhī ahosi.	1176	
PA_atk-s05_03a:1176_2	Bāhāyaṃ gahetvāti bhagavatā mayā ca yāthāvato diṭṭho, yāvatatiyaṃ uṭṭhehīti vutto	1176	
PA_atk-s05_03a:1176_3	na uṭṭhāti, “idānissa nikkaḍḍhanakālo mā saṅghassa uposathantarāyo ahosī”ti taṃ bāhāyaṃ	1176	
PA_atk-s05_03a:1176_4	aggahesi, tathā gahetvā. Bahidvārakoṭṭhakā nikkhāmetvāti dvārakoṭṭhakasālato bahi	1176	
PA_atk-s05_03a:1176_5	nikkhāmetvā. Bahīti pana nikkhāmitaṭṭhānadassanaṃ, atha vā bahidvārakoṭṭhakāti bahidvārakoṭṭhakatopi	1176	
PA_atk-s05_03a:1176_6	nikkhāmetvā, na antodvārakoṭṭhakato, evaṃ ubhayathāpi vihārato bahi katvāti attho.	1176	
PA_atk-s05_03a:1176_7	Sūcighaṭikaṃ datvāti aggaḷasūciñca uparighaṭikañca ādahitvā, suṭṭhutaraṃ kavāṭaṃ	1176	
PA_atk-s05_03a:1176_8	thaketvāti attho. Yāva bāhāgahaṇāpi nāmāti iminā “aparisuddhā, ānanda, parisā”ti	1176	
PA_atk-s05_03a:1176_9	vacanaṃ sutvā eva hi tena pakkamitabbaṃ siyā, evaṃ apakkamitvā yāva bāhāgahaṇāpi	1176	
PA_atk-s05_03a:1176_10	nāma so moghapuriso āgamessatīti acchariyamidanti dasseti. Idampi garahaṇacchariyamevāti veditabbaṃ.	11761	
PA_atk-s05_03a:1177_0	Atha bhagavā cintesi – “idāni bhikkhusaṅgho abbudajāto, aparisuddhā puggalā uposathaṃ	1177	
PA_atk-s05_03a:1177_1	āgacchanti, na ca tathāgatā aparisuddhāya parisāya uposathaṃ karonti, pātimokkhaṃ	1177	
PA_atk-s05_03a:1177_2	uddisanti, anuddisante ca bhikkhusaṅghassa uposatho pacchijjati, yaṃnūnāhaṃ ito paṭṭhāya	1177	
PA_atk-s05_03a:1177_3	bhikkhūnaṃyeva pātimokkhuddesaṃ anujāneyya”nti. Evaṃ pana cintetvā bhikkhūnaṃyeva	1177	
PA_atk-s05_03a:1177_4	pātimokkhuddesaṃ anujāni. Tena vuttaṃ – “atha kho bhagavā…pe… pātimokkhaṃ uddiseyyāthā”ti.	1177	
PA_atk-s05_03a:1178_0	Tattha na dānāhanti idāni ahaṃ uposathaṃ na karissāmi, pātimokkhaṃ na uddisissāmīti	1178	
PA_atk-s05_03a:1178_1	paccekaṃ na-kārena sambandho. Duvidhañhi pātimokkhaṃ āṇāpātimokkhaṃ ovādapātimokkhanti.	1178	
PA_atk-s05_03a:1178_2	Tesu “suṇātu me, bhante”tiādikaṃ āṇāpātimokkhaṃ, taṃ sāvakāva uddisanti, na buddhā,	1178	
PA_atk-s05_03a:1178_3	ayaṃ anvaddhamāsaṃ uddisiyati. “Khantī paramaṃ…pe… sabbapāpassa akaraṇaṃ…pe… anūpavādo	1178	
PA_atk-s05_03a:1178_4	anūpaghāto…pe… etaṃ buddhāna sāsana”nti imā pana tisso gāthā ovādapātimokkhaṃ nāma,	1178	
PA_atk-s05_03a:1178_5	taṃ buddhāva uddisanti, na sāvakā, channampi vassānaṃ accayena uddisanti. Dīghāyukabuddhānañhi	1178	
PA_atk-s05_03a:1178_6	dharamānakāle ayameva pātimokkhuddeso, appāyukabuddhānaṃ pana paṭhamabodhiyaṃyeva.	1178	
PA_atk-s05_03a:1178_7	Tato paraṃ itaro, tañca kho bhikkhū eva uddisanti, na buddhā, tasmā amhākampi bhagavā	1178	
PA_atk-s05_03a:1178_8	vīsativassamattaṃ ovādapātimokkhaṃ uddisitvā imaṃ antarāyaṃ disvā tato paraṃ na uddisi.	1178	
PA_atk-s05_03a:1178_9	Aṭṭhānanti akāraṇaṃ. Anavakāsoti tasseva vevacanaṃ. Kāraṇañhi yathā tiṭṭhati ettha	1178	
PA_atk-s05_03a:1178_10	phalaṃ tadāyattavuttitāyāti ṭhānanti vuccati, evaṃ anavakāsotipi vuccatīti. Yanti	11781	
PA_atk-s05_03a:1178_11	kiriyāparāmasanaṃ, taṃ heṭṭhā vuttanayena yojetabbaṃ.	11781	
PA_atk-s05_03a:1179_0	Aṭṭhime, bhikkhave, mahāsamuddeti ko anusandhi? Yvāyaṃ aparisuddhāya parisāya pātimokkhassa	1179	
PA_atk-s05_03a:1179_1	anuddeso vutto, so imasmiṃ dhammavinaye acchariyo abbhuto dhammoti taṃ aparehi sattahi	1179	
PA_atk-s05_03a:1179_2	acchariyabbhutadhammehi saddhiṃ vibhajitvā dassetukāmo paṭhamaṃ tāva tesaṃ upamābhāvena	1179	
PA_atk-s05_03a:1179_3	mahāsamudde aṭṭha acchariyabbhutadhamme dassento satthā “aṭṭhime, bhikkhave, mahāsamudde”tiādimāha.	1179	
PA_atk-s05_03a:1180_0	Pakatidevā viya na suranti na isanti na virocantīti asurā, surā nāma devā, tesaṃ	1180	
PA_atk-s05_03a:1180_1	paṭipakkhāti vā asurā, vepacittipahārādādayo. Tesaṃ bhavanaṃ sinerussa heṭṭhābhāge,	1180	
PA_atk-s05_03a:1180_2	te tattha pavisantā nikkhamantā sinerupāde maṇḍapādiṃ nimminitvā kīḷantāva abhiramanti.	1180	
PA_atk-s05_03a:1180_3	Tattha tesaṃ abhirati ime guṇe disvāti āha – “ye disvā disvā asurā mahāsamudde abhiramantī”ti.	1180	
PA_atk-s05_03a:1180_4	Tattha abhiramantīti ratiṃ vindanti, anukkaṇṭhamānā vasantīti attho.	1180	
PA_atk-s05_03a:1181_0	Anupubbaninnotiādīni sabbāni anupaṭipāṭiyā ninnabhāvasseva vevacanāni. Na āyatakeneva	1181	
PA_atk-s05_03a:1181_1	papātoti na chinnataṭo mahāsobbho viya ādito eva papāto. So hi tīradesato paṭṭhāya	1181	
PA_atk-s05_03a:1181_2	ekaṅguladvaṅgulavidatthiratanayaṭṭhiusabhaaḍḍhagāvutagāvutaḍḍhayojanādivasena gambhīro	1181	
PA_atk-s05_03a:1181_3	hutvā gacchanto gacchanto sinerupādamūle caturāsītiyojanasahassagambhīro hutvā ṭhitoti dasseti.	1181	
PA_atk-s05_03a:1182_0	Ṭhitadhammoti ṭhitasabhāvo avaṭṭhitasabhāvo. Na matena kuṇapena saṃvasatīti yena	1182	
PA_atk-s05_03a:1182_1	kenaci hatthiassādīnaṃ kaḷevarena saddhiṃ na saṃvasati. Tīraṃ vāhetīti tīraṃ apaneti.	1182	
PA_atk-s05_03a:1182_2	Thalaṃ ussāretīti hatthena gahetvā viya vīcippahāreneva thale khipati. Gaṅgā yamunāti	1182	
PA_atk-s05_03a:1182_3	anotattadahassa dakkhiṇamukhato nikkhantanadī pañca dhārā hutvā pavattaṭṭhāne gaṅgātiādinā	1182	
PA_atk-s05_03a:1182_4	pañcadhā saṅkhaṃ gatā.	1182	
PA_atk-s05_03a:1183_0	Tatrāyaṃ imāsaṃ nadīnaṃ ādito paṭṭhāya uppattikathā – ayañhi jambudīpo dasasahassayojanaparimāṇo,	1183	
PA_atk-s05_03a:1183_1	tattha catusahassayojanappamāṇo padeso udakena ajjhotthaṭo samuddoti saṅkhaṃ gato,	1183	
PA_atk-s05_03a:1183_2	tisahassayojanappamāṇe manussā vasanti, tisahassayojanappamāṇe himavā patiṭṭhito	1183	
PA_atk-s05_03a:1183_3	ubbedhena pañcayojanasatiko caturāsītikūṭasahassapaṭimaṇḍito samantato sandamānapañcasatanadīvicitto,	1183	
PA_atk-s05_03a:1183_4	yattha āyāmena vitthārena gambhīratāya ca paṇṇāsayojanappamāṇo diyaḍḍhayojanasataparimaṇḍalo	1183	
PA_atk-s05_03a:1183_5	anotattadaho kaṇṇamuṇḍadaho rathakāradaho chaddantadaho kuṇāladaho mandākinidaho	1183	
PA_atk-s05_03a:1183_6	sīhapapātadahoti satta mahāsarā patiṭṭhitā.	1183	
PA_atk-s05_03a:1184_0	Tesu anotattadaho sudassanakūṭaṃ cittakūṭaṃ kāḷakūṭaṃ gandhamādanakūṭaṃ kelāsakūṭanti	1184	
PA_atk-s05_03a:1184_1	imehi pañcahi pabbatakūṭehi parikkhitto. Tattha sudassanakūṭaṃ sovaṇṇamayaṃ tiyojanasatubbedhaṃ	1184	
PA_atk-s05_03a:1184_2	antovaṅkaṃ kākamukhasaṇṭhānaṃ tameva saraṃ paṭicchādetvā ṭhitaṃ, cittakūṭaṃ sattaratanamayaṃ.	1184	
PA_atk-s05_03a:1184_3	Kāḷakūṭaṃ añjanamayaṃ. Gandhamādanakūṭaṃ masāragallamayaṃ abbhantare muggavaṇṇaṃ;	1184	
PA_atk-s05_03a:1184_4	mūlagandho, sāragandho, pheggugandho, tacagandho, papaṭikāgandho, khandhagandho,	1184	
PA_atk-s05_03a:1184_5	rasagandho, pupphagandho, phalagandho, pattagandhoti imehi dasahi gandhehi ussannaṃ,	1184	
PA_atk-s05_03a:1184_6	nānappakāraosadhasañchannaṃ, kāḷapakkhuposathadivase ādittaṃ viya aṅgāraṃ pajjalantaṃ	1184	
PA_atk-s05_03a:1184_7	tiṭṭhati. Kelāsakūṭaṃ rajatamayaṃ. Sabbāni cetāni sudassanena samānubbedhasaṇṭhānāni	1184	
PA_atk-s05_03a:1184_8	tameva saraṃ paṭicchādetvā ṭhitāni. Tattha devānubhāvena nāgānubhāvena ca devo vassati,	1184	
PA_atk-s05_03a:1184_9	nadiyo ca sandanti, taṃ sabbampi udakaṃ anotattameva pavisati, candimasūriyā dakkhiṇena	1184	
PA_atk-s05_03a:1184_10	vā uttarena vā gacchantā pabbatantarena tattha obhāsaṃ karonti, ujukaṃ gacchantā	11841	
PA_atk-s05_03a:1184_11	na karonti, tenevassa “anotatta”nti saṅkhā udapādi.	11841	
PA_atk-s05_03a:1185_0	Tattha ratanamayamanuññasopānasilātalāni nimmacchakacchapāni phalikasadisāni nimmalūdakāni	1185	
PA_atk-s05_03a:1185_1	tadupabhogasattānaṃ kammanibbattāneva nahānatitthāni ca honti, yattha buddhapaccekabuddhā	1185	
PA_atk-s05_03a:1185_2	iddhimanto sāvakā isayo ca nahānādīni karonti, devayakkhādayo udakakīḷaṃ kīḷanti.	1185	
PA_atk-s05_03a:1186_0	Tassa catūsu passesu sīhamukhaṃ, hatthimukhaṃ, assamukhaṃ, usabhamukhanti cattāri	1186	
PA_atk-s05_03a:1186_1	udakanikkhamanamukhāni honti, yehi catasso nadiyo sandanti. Sīhamukhena nikkhantanadītīre	1186	
PA_atk-s05_03a:1186_2	kesarasīhā bahutarā honti, tathā hatthimukhādīhi hatthiassausabhā. Puratthimadisato	1186	
PA_atk-s05_03a:1186_3	nikkhantanadī anotattaṃ tikkhattuṃ padakkhiṇaṃ katvā itarā tisso nadiyo anupagamma	1186	
PA_atk-s05_03a:1186_4	pācīnahimavanteneva amanussapathaṃ gantvā mahāsamuddaṃ pavisati. Pacchimadisato uttaradisato	1186	
PA_atk-s05_03a:1186_5	ca nikkhantanadiyopi tatheva padakkhiṇaṃ katvā pacchimahimavanteneva uttarahimavanteneva	1186	
PA_atk-s05_03a:1186_6	ca amanussapathaṃ gantvā mahāsamuddaṃ pavisanti.	1186	
PA_atk-s05_03a:1187_0	Dakkhiṇadisato nikkhantanadī pana taṃ tikkhattuṃ padakkhiṇaṃ katvā dakkhiṇena ujukaṃ	1187	
PA_atk-s05_03a:1187_1	pāsāṇapiṭṭheneva saṭṭhiyojanāni gantvā pabbataṃ paharitvā uṭṭhāya parikkhepena tigāvutappamāṇaudakadhārā	1187	
PA_atk-s05_03a:1187_2	hutvā ākāsena saṭṭhiyojanāni gantvā tiyaggaḷe nāma pāsāṇe patitā, pāsāṇo udakadhārāvegena	1187	
PA_atk-s05_03a:1187_3	bhinno. Tattha paññāsayojanappamāṇā tiyaggaḷā nāma pokkharaṇī jātā, pokkharaṇiyā	1187	
PA_atk-s05_03a:1187_4	kūlaṃ bhinditvā pāsāṇaṃ pavisitvā saṭṭhiyojanāni gantvā tato ghanapathaviṃ bhinditvā	1187	
PA_atk-s05_03a:1187_5	umaṅgena saṭṭhiyojanāni gantvā viñjhaṃ nāma tiracchānapabbataṃ paharitvā hatthatale	1187	
PA_atk-s05_03a:1187_6	pañcaṅgulisadisā pañcadhārā hutvā pavattanti.	1187	
PA_atk-s05_03a:1188_0	Sā tikkhattuṃ anotattaṃ padakkhiṇaṃ katvā gataṭṭhāne “āvaṭṭagaṅgā”ti vuccati, ujukaṃ	1188	
PA_atk-s05_03a:1188_1	pāsāṇapiṭṭhena saṭṭhiyojanāni gataṭṭhāne “kaṇhagaṅgā”ti, ākāsena saṭṭhiyojanāni gataṭṭhāne	1188	
PA_atk-s05_03a:1188_2	“ākāsagaṅgā”ti, tiyaggaḷapāsāṇe paññāsayojanokāse ṭhitā “tiyaggaḷapokkharaṇī”ti,	1188	
PA_atk-s05_03a:1188_3	kūlaṃ bhinditvā pāsāṇaṃ pavisitvā saṭṭhiyojanāni gataṭṭhāne “bahalagaṅgā”ti, umaṅgena	1188	
PA_atk-s05_03a:1188_4	saṭṭhiyojanāni gataṭṭhāne “umaṅgagaṅgā”ti vuccati, viñjhaṃ nāma tiracchānapabbataṃ	1188	
PA_atk-s05_03a:1188_5	paharitvā pañcadhārā hutvā pavattaṭṭhāne gaṅgā, yamunā, aciravatī, sarabhū, mahīti	1188	
PA_atk-s05_03a:1188_6	pañcadhā saṅkhaṃ gatā. Evametā pañca mahānadiyo himavantato pavattantīti veditabbā.	1188	
PA_atk-s05_03a:1189_0	Tattha nadī ninnagātiādikaṃ gottaṃ, gaṅgā yamunātiādikaṃ nāmaṃ. Savantiyoti yā kāci	1189	
PA_atk-s05_03a:1189_1	savamānā sandamānā gacchantiyo mahānadiyo vā kunnadiyo vā. Appentīti allīyanti osaranti.	1189	
PA_atk-s05_03a:1189_2	Dhārāti vuṭṭhidhārā. Pūrattanti puṇṇabhāvo. Mahāsamuddassa hi ayaṃ dhammatā – “imasmiṃ	1189	
PA_atk-s05_03a:1189_3	kāle devo mando jāto, jālakkhipādīni ādāya macchakacchape gaṇhissāmā”ti vā “imasmiṃ	1189	
PA_atk-s05_03a:1189_4	kāle atimahantī vuṭṭhi, na labhissāma nu kho piṭṭhipasāraṇaṭṭhāna”nti vā taṃ na sakkā	1189	
PA_atk-s05_03a:1189_5	vattuṃ. Paṭhamakappikakālato paṭṭhāya hi yaṃ vassitvā sinerumekhalaṃ āhacca udakaṃ	1189	
PA_atk-s05_03a:1189_6	ṭhitaṃ, taṃ tato ekaṅgulamattampi udakaṃ neva heṭṭhā otarati, na uddhaṃ uttarati.	1189	
PA_atk-s05_03a:1190_0	Ekarasoti asambhinnaraso. Muttāti khuddakamahantavaṭṭadīghādibhedā anekavidhā muttā.	1190	
PA_atk-s05_03a:1190_1	Maṇīti rattanīlādibhedo anekavidho maṇi. Veḷuriyoti vaṃsavaṇṇasirīsapupphavaṇṇādisaṇṭhānato	1190	
PA_atk-s05_03a:1190_2	anekavidho. Saṅkhoti dakkhiṇāvattatambakucchikadhamanasaṅkhādibhedo anekavidho. Silāti	1190	
PA_atk-s05_03a:1190_3	setakāḷamuggavaṇṇādibhedā anekavidhā. Pavāḷanti khuddakamahantamandarattaghanarattādibhedaṃ	1190	
PA_atk-s05_03a:1190_4	anekavidhaṃ. Lohitaṅgoti padumarāgādibhedo anekavidho masāragallanti kabaramaṇi.	1190	
PA_atk-s05_03a:1190_5	“Cittaphalika”ntipi vadanti.	1190	
PA_atk-s05_03a:1191_0	Mahataṃ bhūtānanti mahantānaṃ sattānaṃ. Timitimiṅgalādikā tisso macchajātiyo. Timiṃ	1191	
PA_atk-s05_03a:1191_1	gilanasamatthā timiṅgalā, timiñca timiṅgalañca gilanasamatthā “timitimiṅgalā”ti vadanti.	1191	
PA_atk-s05_03a:1191_2	Nāgāti ūmipiṭṭhivāsinopi vimānaṭṭhakanāgāpi.	1191	
PA_atk-s05_03a:1192_0	Evameva khoti kiñcāpi satthā imasmiṃ dhammavinaye soḷasapi bāttiṃsapi tato bhiyyopi	1192	
PA_atk-s05_03a:1192_1	acchariyabbhutadhamme vibhajitvā dassetuṃ sakkoti, tadā upamābhāvena pana gahitānaṃ	1192	
PA_atk-s05_03a:1192_2	aṭṭhannaṃ anurūpavasena aṭṭheva te upametabbadhamme vibhajitvā dassento “evameva	1192	
PA_atk-s05_03a:1192_3	kho, bhikkhave, imasmiṃ dhammavinaye aṭṭha acchariyā abbhutā dhammā”tiādimāha.	1192	
PA_atk-s05_03a:1193_0	Tattha anupubbasikkhāya tisso bhikkhā gahitā, anupubbakiriyāya terasa dhutaṅgadhammā,	1193	
PA_atk-s05_03a:1193_1	anupubbapaṭipadāya satta anupassanā aṭṭhārasa mahāvipassanā aṭṭhatiṃsa ārammaṇavibhattiyo	1193	
PA_atk-s05_03a:1193_2	sattatiṃsa bodhipakkhiyadhammā ca gahitā. Na āyatakeneva aññāpaṭivedhoti maṇḍūkassa	1193	
PA_atk-s05_03a:1193_3	uppatitvā gamanaṃ viya āditova sīlapūraṇādīni akatvā arahattapaṭivedho nāma natthi,	1193	
PA_atk-s05_03a:1193_4	paṭipāṭiyā pana sīlasamādhipaññāyo pūretvāva arahattappattīti attho.	1193	
PA_atk-s05_03a:1194_0	Mama sāvakāti sotāpannādike ariyapuggale sandhāya vadati. Na saṃvasatīti uposathakammādivasena	1194	
PA_atk-s05_03a:1194_1	saṃvāsaṃ na karoti. Ukkhipatīti apaneti. Ārakāvāti dūreyeva. Na tena nibbānadhātuyā	1194	
PA_atk-s05_03a:1194_2	ūnattaṃ vā pūrattaṃ vāti asaṅkhyeyyepi mahākappe buddhesu anuppajjantesu ekasattopi	1194	
PA_atk-s05_03a:1194_3	parinibbātuṃ na sakkoti, tadāpi “tucchā nibbānadhātū”ti na sakkā vattuṃ, buddhakāle	1194	
PA_atk-s05_03a:1194_4	pana ekekasmiṃ samāgame asaṅkhyeyyāpi sattā amataṃ ārādhenti, tadāpi na sakkā vattuṃ	1194	
PA_atk-s05_03a:1194_5	“pūrā nibbānadhātū”ti. Vimuttirasoti kilesehi vimuccanaraso. Sabbā hi sāsanassa sampatti	1194	
PA_atk-s05_03a:1194_6	yāvadeva anupādāya āsavehi cittassa vimuttiyā hoti.	1194	
PA_atk-s05_03a:1195	Ratanānīti ratijananaṭṭhena ratanāni. Satipaṭṭhānādayo hi bhāviyamānā pubbabhāgepi anappakaṃ pītipāmojjaṃ nibbattenti, pageva aparabhāge. Vuttañhetaṃ –	119	
PA_atk-s05_03a:1196	“Yato yato sammasati, khandhānaṃ udayabbayaṃ;	119	
PA_atk-s05_03a:1197	Labhatī pītipāmojjaṃ, amataṃ taṃ vijānata”nti. –	119	
PA_atk-s05_03a:1198	Lokiyaratananimittaṃ pana pītipāmojjaṃ na tassa kalabhāgampi agghatīti ayamattho heṭṭhā dassito eva. Apica –	119	
PA_atk-s05_03a:1199	“Cittīkataṃ mahagghañca, atulaṃ dullabhadassanaṃ;	119	
PA_atk-s05_03a:1200	Anomasattaparibhogaṃ, ‘ratana’nti pavuccatī”ti.	120	
PA_atk-s05_03a:1201_0	Yadi ca cittīkatādibhāvena ratanaṃ nāma hoti, satipaṭṭhānādīnaṃyeva bhūtato ratanabhāvo.	1201	
PA_atk-s05_03a:1201_1	Bodhipakkhiyadhammānañhi so ānubhāvo, yaṃ sāvakā sāvakapāramīñāṇaṃ, paccekabuddhā	1201	
PA_atk-s05_03a:1201_2	paccekabodhiñāṇaṃ, sammāsambuddhā sammāsambodhiṃ adhigacchantīti āsannakāraṇattā.	1201	
PA_atk-s05_03a:1201_3	Paramparakāraṇañhi dānādiupanissayoti evaṃ ratijananaṭṭhena cittīkatādiatthena ca	1201	
PA_atk-s05_03a:1201_4	ratanabhāvo bodhipakkhiyadhammānaṃ sātisayo. Tena vuttaṃ – “tatrimāni ratanāni, seyyathidaṃ,	1201	
PA_atk-s05_03a:1201_5	cattāro satipaṭṭhānā”tiādi.	1201	
PA_atk-s05_03a:1202_0	Tattha ārammaṇe pakkhanditvā upaṭṭhānaṭṭhena paṭṭhānaṃ, satiyeva paṭṭhānaṃ satipaṭṭhānaṃ.	1202	
PA_atk-s05_03a:1202_1	Ārammaṇassa pana kāyādivasena catubbidhattā vuttaṃ “cattāro satipaṭṭhānā”ti. Tathā	1202	
PA_atk-s05_03a:1202_2	hi kāyavedanācittadhammesu subhasukhaniccaattasaññānaṃ pahānato asubhadukkhāniccānattatāgahaṇato	1202	
PA_atk-s05_03a:1202_3	ca nesaṃ kāyānupassanādibhāvo vibhatto.	1202	
PA_atk-s05_03a:1203_0	Sammā padahanti etena, sayaṃ vā sammā padahati, pasatthaṃ, sundaraṃ vā padahanti	1203	
PA_atk-s05_03a:1203_1	sammappadhānaṃ. Puggalassa vā sammadeva padhānabhāvakaraṇato sammappadhānaṃ. Vīriyassetaṃ	1203	
PA_atk-s05_03a:1203_2	adhivacanaṃ. Tampi anuppannuppannānaṃ akusalānaṃ anuppādanapahānavasena anuppannuppannānaṃ	1203	
PA_atk-s05_03a:1203_3	kusalānaṃ dhammānaṃ uppādanabhāvanavasena ca catukiccaṃ katvā vuttaṃ “cattāro sammappadhānā”ti.	1203	
PA_atk-s05_03a:1204_0	Ijjhatīti iddhi, samijjhati nipphajjatīti attho. Ijjhanti vā etāya sattā iddhā vuddhā	1204	
PA_atk-s05_03a:1204_1	ukkaṃsagatā hontīti iddhi. Iti paṭhamena atthena iddhi eva pādo iddhipādo, iddhikoṭṭhāsoti	1204	
PA_atk-s05_03a:1204_2	attho. Dutiyena atthena iddhiyā pādo patiṭṭhā adhigamūpāyoti iddhipādo. Tena hi uparūparivisesasaṅkhātaṃ	1204	
PA_atk-s05_03a:1204_3	iddhiṃ pajjanti pāpuṇanti, svāyaṃ iddhipādo yasmā chandādike cattāro adhipatidhamme	1204	
PA_atk-s05_03a:1204_4	dhure jeṭṭhake katvā nibbattiyati, tasmā vuttaṃ “cattāro iddhipādā”ti.	1204	
PA_atk-s05_03a:1205_0	Pañcindriyānīti saddhādīni pañca indriyāni. Tattha assaddhiyaṃ abhibhavitvā adhimokkhalakkhaṇe	1205	
PA_atk-s05_03a:1205_1	indaṭṭhaṃ kāretīti saddhindriyaṃ, kosajjaṃ abhibhavitvā paggahalakkhaṇe, pamādaṃ	1205	
PA_atk-s05_03a:1205_2	abhibhavitvā upaṭṭhānalakkhaṇe, vikkhepaṃ abhibhavitvā avikkhepalakkhaṇe, aññāṇaṃ	1205	
PA_atk-s05_03a:1205_3	abhibhavitvā dassanalakkhaṇe indaṭṭhaṃ kāretīti paññindriyaṃ.	1205	
PA_atk-s05_03a:1206	Tāniyeva assaddhiyādīhi anabhibhavanīyato akampiyaṭṭhena sampayuttadhammesu thirabhāvena “balānī”ti veditabbāni.	120	
PA_atk-s05_03a:1207_0	Satta bojjhaṅgāti bodhiyā, bodhissa vā aṅgāti bojjhaṅgā. Yā hi esā dhammasāmaggī	1207	
PA_atk-s05_03a:1207_1	yāya lokuttaramaggakkhaṇe uppajjamānāya līnuddhaccapatiṭṭhānāyūhanakāmasukhattakilamathānuyoga-	1207	
PA_atk-s05_03a:1207_2	ucchedasassatābhinivesādīnaṃ anekesaṃ upaddavānaṃ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya	1207	
PA_atk-s05_03a:1207_3	dhammasāmaggiyā ariyasāvako bujjhati, kilesaniddāya vuṭṭhahati, cattāri vā ariyasaccāni	1207	
PA_atk-s05_03a:1207_4	paṭivijjhati, nibbānameva vā sacchikarotīti “bodhī”ti vuccati, tassā dhammasāmaggisaṅkhātāya	1207	
PA_atk-s05_03a:1207_5	bodhiyā aṅgātipi bojjhaṅgā jhānaṅgamaggaṅgādayo viya. Yopesa vuttappakārāya dhammasāmaggiyā	1207	
PA_atk-s05_03a:1207_6	bujjhatīti katvā ariyasāvako “bodhī”ti vuccati, tassa bodhissa aṅgātipi bojjhaṅgā	1207	
PA_atk-s05_03a:1207_7	senaṅgarathaṅgādayo viya. Tenāhu porāṇā – “bujjhanakassa puggalassa aṅgāti bojjhaṅgā”ti.	1207	
PA_atk-s05_03a:1207_8	“Bodhiyā saṃvattantīti bojjhaṅgā”tiādinā nayenapi bojjhaṅgānaṃ bojjhaṅgattho veditabbo.	1207	
PA_atk-s05_03a:1208_0	Ariyo aṭṭhaṅgiko maggoti taṃtaṃmaggavajjhakilesehi ārakattā ariyabhāvakarattā ariyaphalapaṭilābhakarattā	1208	
PA_atk-s05_03a:1208_1	ca ariyo. Sammādiṭṭhiādīni aṭṭhaṅgāni assa atthi, aṭṭha aṅgāniyeva vā aṭṭhaṅgiko.	1208	
PA_atk-s05_03a:1208_2	Kilese mārento gacchati, nibbānatthikehi maggiyati, sayaṃ vā nibbānaṃ maggatīti maggoti.	1208	
PA_atk-s05_03a:1208_3	Evametesaṃ satipaṭṭhānādīnaṃ atthavibhāgo veditabbo.	1208	
PA_atk-s05_03a:1209_0	Sotāpannoti maggasaṅkhātaṃ sotaṃ āpajjitvā pāpuṇitvā ṭhito, sotāpattiphalaṭṭhoti	1209	
PA_atk-s05_03a:1209_1	attho. Sotāpattiphalasacchikiriyāya paṭipannoti sotāpattiphalassa attapaccakkhakaraṇāya	1209	
PA_atk-s05_03a:1209_2	paṭipajjamāno paṭhamamaggaṭṭho, yo aṭṭhamakotipi vuccati. Sakadāgāmīti sakideva imaṃ	1209	
PA_atk-s05_03a:1209_3	lokaṃ paṭisandhiggahaṇavasena āgamanasīlo dutiyaphalaṭṭho. Anāgāmīti paṭisandhiggahaṇavasena	1209	
PA_atk-s05_03a:1209_4	kāmalokaṃ anāgamanasīlo tatiyaphalaṭṭho. Yo pana saddhānusārī dhammānusārī ekabījīti	1209	
PA_atk-s05_03a:1209_5	evamādiko ariyapuggalavibhāgo, so etesaṃyeva pabhedoti. Sesaṃ vuttanayameva.	1209	
PA_atk-s05_03a:1210_0	Etamatthaṃ viditvāti etaṃ attano dhammavinaye matakuṇapasadisena dussīlapuggalena	1210	
PA_atk-s05_03a:1210_1	saddhiṃ saṃvāsābhāvasaṅkhātaṃ atthaṃ viditvā. Imaṃ udānanti imaṃ asaṃvāsārahasaṃvāsārahavibhāgakāraṇaparidīpanaṃ udānaṃ udānesi.	1210	
PA_atk-s05_03a:1211_0	Tattha channamativassatīti āpattiṃ āpajjitvā paṭicchādento aññaṃ navaṃ āpattiṃ āpajjati,	1211	
PA_atk-s05_03a:1211_1	tato paraṃ tato paranti evaṃ āpattivassaṃ kilesavassaṃ ativiya vassati. Vivaṭaṃ nātivassatīti	1211	
PA_atk-s05_03a:1211_2	āpattiṃ āpanno taṃ appaṭicchādetvā vivaranto sabrahmacārīnaṃ pakāsento yathādhammaṃ	1211	
PA_atk-s05_03a:1211_3	yathāvinayaṃ paṭikaronto desento vuṭṭhahanto aññaṃ navaṃ āpattiṃ na āpajjati, tenassa	1211	
PA_atk-s05_03a:1211_4	vivaṭaṃ puna āpattivassaṃ kilesavassaṃ na vassati. Yasmā ca etadevaṃ, tasmā channaṃ	1211	
PA_atk-s05_03a:1211_5	chāditaṃ āpattiṃ vivaretha pakāsetha. Evaṃ taṃ nātivassatīti evaṃ sante taṃ āpattiāpajjanakaṃ	1211	
PA_atk-s05_03a:1211_6	āpannapuggalaṃ attabhāvaṃ ativijjhitvā kilesavassaṃ na vassati na temeti. Evaṃ so	1211	
PA_atk-s05_03a:1211_7	kilesehi anavassuto parisuddhasīlo samāhito hutvā vipassanaṃ paṭṭhapetvā sammasanto	1211	
PA_atk-s05_03a:1211_8	anukkamena nibbānaṃ pāpuṇātīti adhippāyo.	1211	
PA_atk-s05_03a:1212	Pañcamasuttavaṇṇanā niṭṭhitā.	121	
PA_atk-s05_03a:1213	6. Soṇasuttavaṇṇanā	121	
PA_atk-s05_03a:1214_0	46. Chaṭṭhe avantīsūti avantiraṭṭhe. Kuraraghareti evaṃnāmake nagare. Pavatte pabbateti	1214	
PA_atk-s05_03a:1214_1	pavattanāmake pabbate. “Papāte pabbate”tipi paṭhanti. Soṇo upāsako kuṭikaṇṇoti nāmena	1214	
PA_atk-s05_03a:1214_2	soṇo nāma, tīhi saraṇagamanehi upāsakabhāvappaṭivedanena upāsako, koṭiagghanakassa	1214	
PA_atk-s05_03a:1214_3	kaṇṇapiḷandhanassa dhāraṇena “koṭikaṇṇo”ti vattabbe “kuṭikaṇṇo”ti evaṃ abhiññāto,	1214	
PA_atk-s05_03a:1214_4	na sukhumālasoṇoti adhippāyo. Ayañhi āyasmato mahākaccāyanassa santike dhammaṃ sutvā	1214	
PA_atk-s05_03a:1214_5	sāsane abhippasanno, saraṇesu ca sīlesu ca patiṭṭhito pavatte pabbate chāyūdakasampanne	1214	
PA_atk-s05_03a:1214_6	ṭhāne vihāraṃ kāretvā theraṃ tattha vasāpetvā catūhi paccayehi upaṭṭhāti. Tena vuttaṃ	1214	
PA_atk-s05_03a:1214_7	– “āyasmato mahākaccānassa upaṭṭhāko hotī”ti.	1214	
PA_atk-s05_03a:1215_0	So kālena kālaṃ therassa upaṭṭhānaṃ gacchati. Thero cassa dhammaṃ deseti. Tena saṃvegabahulo	1215	
PA_atk-s05_03a:1215_1	dhammacariyāya ussāhajāto viharati. So ekadā satthena saddhiṃ vāṇijjatthāya ujjeniṃ	1215	
PA_atk-s05_03a:1215_2	gacchanto antarāmagge aṭaviyaṃ satthe niviṭṭhe rattiyaṃ janasambādhabhayena ekamantaṃ	1215	
PA_atk-s05_03a:1215_3	apakkamma niddaṃ upagañchi. Sattho paccūsavelāyaṃ uṭṭhāya gato, na ekopi soṇaṃ pabodhesi,	1215	
PA_atk-s05_03a:1215_4	sabbepi visaritvā agamaṃsu. So pabhātāya rattiyā pabujjhitvā uṭṭhāya kañci apassanto	1215	
PA_atk-s05_03a:1215_5	sattheneva gatamaggaṃ gahetvā sīghaṃ sīghaṃ gacchanto ekaṃ vaṭarukkhaṃ upagañchi.	1215	
PA_atk-s05_03a:1215_6	Tattha addasa ekaṃ mahākāyaṃ virūpadassanaṃ gacchantaṃ purisaṃ aṭṭhito muttāni attano	1215	
PA_atk-s05_03a:1215_7	maṃsāni sayameva khādantaṃ, disvāna “kosi tva”nti pucchi. “Petomhi, bhante”ti. “Kasmā	1215	
PA_atk-s05_03a:1215_8	evaṃ karosī”ti. “Attano pubbakammenā”ti. “Kiṃ pana taṃ kamma”nti. “Ahaṃ pubbe bhārukacchanagaravāsī	1215	
PA_atk-s05_03a:1215_9	kūṭavāṇijo hutvā paresaṃ santakaṃ vañcetvā khādiṃ, samaṇe ca bhikkhāya upagate ‘tumhākaṃ	1215	
PA_atk-s05_03a:1215_10	maṃsaṃ khādathā’ti akkosiṃ, tena kammena etarahi imaṃ dukkhaṃ anubhavāmī”ti. Taṃ	12151	
PA_atk-s05_03a:1215_11	sutvā soṇo ativiya saṃvegaṃ paṭilabhi.	12151	
PA_atk-s05_03a:1216_0	Tato paraṃ gacchanto mukhato paggharitakāḷalohite dve petadārake passitvā tatheva	1216	
PA_atk-s05_03a:1216_1	pucchi. Tepissa attano kammaṃ kathesuṃ. Te kira bhārukacchanagare dārakakāle gandhavāṇijjāya	1216	
PA_atk-s05_03a:1216_2	jīvikaṃ kappentā attano mātari khīṇāsave nimantetvā bhojentiyā gehaṃ gantvā “amhākaṃ	1216	
PA_atk-s05_03a:1216_3	santakaṃ kasmā samaṇānaṃ desi, tayā dinnaṃ bhojanaṃ bhuñjanakasamaṇānaṃ mukhato kāḷalohitaṃ	1216	
PA_atk-s05_03a:1216_4	paggharatū”ti akkosiṃsu. Te tena kammena niraye paccitvā tassa vipākāvasesena petayoniyaṃ	1216	
PA_atk-s05_03a:1216_5	nibbattitvā tadā imaṃ dukkhaṃ anubhavanti. Tampi sutvā soṇo ativiya saṃvegajāto ahosi.	1216	
PA_atk-s05_03a:1217_0	So ujjeniṃ gantvā taṃ karaṇīyaṃ tīretvā kulagharaṃ paccāgato theraṃ upasaṅkamitvā	1217	
PA_atk-s05_03a:1217_1	katapaṭisanthāro therassa tamatthaṃ ārocesi. Theropissa pavattinivattīsu ādīnavānisaṃse	1217	
PA_atk-s05_03a:1217_2	vibhāvento dhammaṃ desesi. So theraṃ vanditvā gehaṃ gato sāyamāsaṃ bhuñjitvā sayanaṃ	1217	
PA_atk-s05_03a:1217_3	upagato thokaṃyeva niddāyitvā pabujjhitvā sayanatale nisajja yathāsutaṃ dhammaṃ paccavekkhituṃ	1217	
PA_atk-s05_03a:1217_4	āraddho. Tassa taṃ dhammaṃ paccavekkhato, te ca petattabhāve anussarato saṃsāradukkhaṃ	1217	
PA_atk-s05_03a:1217_5	ativiya bhayānakaṃ hutvā upaṭṭhāsi, pabbajjāya cittaṃ nami. So vibhātāya rattiyā	1217	
PA_atk-s05_03a:1217_6	sarīrapaṭijagganaṃ katvā theraṃ upasaṅkamitvā attano ajjhāsayaṃ ārocetvā pabbajjaṃ	1217	
PA_atk-s05_03a:1217_7	yāci. Tena vuttaṃ – “atha kho soṇassa upāsakassa kuṭikaṇṇassa rahogatassa…pe… pabbājetu	1217	
PA_atk-s05_03a:1217_8	maṃ, bhante, ayyo mahākaccāno”ti.	1217	
PA_atk-s05_03a:1218_0	Tattha yathā yathātiādīnaṃ padānaṃ ayaṃ saṅkhepattho – yena yena ākārena ayyo mahākaccāno	1218	
PA_atk-s05_03a:1218_1	dhammaṃ deseti ācikkhati paññapeti paṭṭhapeti vivarati vibhajati uttānīkaroti pakāseti,	1218	
PA_atk-s05_03a:1218_2	tena tena me upaparikkhato evaṃ hoti, yadetaṃ sikkhattayabrahmacariyaṃ ekampi divasaṃ	1218	
PA_atk-s05_03a:1218_3	akkhaṇḍaṃ katvā carimakacittaṃ pāpetabbatāya ekantaparipuṇṇaṃ. Ekadivasampi kilesamalena	1218	
PA_atk-s05_03a:1218_4	amalinaṃ katvā carimakacittaṃ pāpetabbatāya ekantaparisuddhaṃ. Saṅkhalikhitanti likhitasaṅkhasadisaṃ	1218	
PA_atk-s05_03a:1218_5	dhotasaṅkhasappaṭibhāgaṃ caritabbaṃ. Idaṃ na sukaraṃ agāraṃ ajjhāvasatā agāramajjhe	1218	
PA_atk-s05_03a:1218_6	vasantena ekanta paripuṇṇaṃ…pe… carituṃ yaṃnūnāhaṃ kese ceva massūni ca ohāretvā	1218	
PA_atk-s05_03a:1218_7	voropetvā kāsāyarasapītatāya kāsāyāni brahmacariyaṃ carantānaṃ anucchavikāni vatthāni	1218	
PA_atk-s05_03a:1218_8	acchādetvā nivāsetvā ceva pārupitvā ca agārasmā nikkhamitvā anagāriyaṃ pabbajeyyaṃ.	1218	
PA_atk-s05_03a:1218_9	Yasmā agārassa hitaṃ kasivāṇijjādikammaṃ agāriyanti vuccati, tañca pabbajjāya natthi,	1218	
PA_atk-s05_03a:1218_10	tasmā pabbajjā anagāriyā nāma. Taṃ anagāriyaṃ pabbajjaṃ pabbajeyyaṃ upagaccheyyaṃ,	12181	
PA_atk-s05_03a:1218_11	paṭipajjeyyanti attho.	12181	
PA_atk-s05_03a:1219_0	Evaṃ attanā rahovitakkitaṃ soṇo upāsako therassa ārocetvā taṃ paṭipajjitukāmo “pabbājetu	1219	
PA_atk-s05_03a:1219_1	maṃ, bhante, ayyo mahākaccāno”ti āha. Thero pana “tāvassa ñāṇaparipākaṃ katha”nti	1219	
PA_atk-s05_03a:1219_2	upadhāretvā ñāṇaparipākaṃ āgamayamāno “dukkaraṃ kho”tiādinā pabbajjāchandaṃ nivāresi.	1219	
PA_atk-s05_03a:1220_0	Tattha ekabhattanti “ekabhattiko hoti rattūparato virato vikālabhojanā”ti evaṃ vuttaṃ	1220	
PA_atk-s05_03a:1220_1	vikālabhojanaviratiṃ sandhāya vadati. Ekaseyyanti adutiyaseyyaṃ. Ettha ca seyyāsīsena	1220	
PA_atk-s05_03a:1220_2	“eko tiṭṭhati, eko gacchati, eko nisīdatī”tiādinā nayena vuttesu catūsu iriyāpathesu	1220	
PA_atk-s05_03a:1220_3	kāyavivekaṃ dīpeti, na ekākinā hutvā sayanamattaṃ. Brahmacariyanti methunaviratibrahmacariyaṃ,	1220	
PA_atk-s05_03a:1220_4	sikkhattayānuyogasaṅkhātaṃ sāsanabrahmacariyaṃ vā. Iṅghāti codanatthe nipāto. Tatthevāti	1220	
PA_atk-s05_03a:1220_5	geheyeva. Buddhānaṃ sāsanaṃ anuyuñjāti niccasīlauposathasīlādibhedaṃ pañcaṅgaaṭṭhaṅgadasaṅgasīlaṃ,	1220	
PA_atk-s05_03a:1220_6	tadanurūpañca samādhipaññābhāvanaṃ anuyuñja. Etañhi upāsakena pubbabhāge anuyuñjitabbaṃ	1220	
PA_atk-s05_03a:1220_7	buddhasāsanaṃ nāma. Tenāha – “kālayuttaṃ ekabhattaṃ ekaseyyaṃ brahmariya”nti.	1220	
PA_atk-s05_03a:1221_0	Tattha kālayuttanti cātuddasīpañcadasīaṭṭhamīpāṭihāriyapakkhasaṅkhātena kālena yuttaṃ,	1221	
PA_atk-s05_03a:1221_1	yathāvuttakāle vā tuyhaṃ anuyuñjantassa yuttaṃ patirūpaṃ sakkuṇeyyaṃ, na sabbakālaṃ	1221	
PA_atk-s05_03a:1221_2	pabbajjāti adhippāyo. Sabbametaṃ ñāṇassa aparipakkattā tassa kāmānaṃ duppahānatāya	1221	
PA_atk-s05_03a:1221_3	sammāpaṭipattiyaṃ yogyaṃ kārāpetuṃ vadati, na pabbajjāchandaṃ nivāretuṃ. Pabbajjābhisaṅkhāroti	1221	
PA_atk-s05_03a:1221_4	pabbajituṃ ārambho ussāho. Paṭipassambhīti indriyānaṃ aparipakkattā, saṃvegassa ca	1221	
PA_atk-s05_03a:1221_5	nātitikkhabhāvato vūpasami. Kiñcāpi paṭipassambhi, therena vuttavidhiṃ pana anutiṭṭhanto	1221	
PA_atk-s05_03a:1221_6	kālena kālaṃ theraṃ upasaṅkamitvā payirupāsanto dhammaṃ suṇāti. Tassa vuttanayeneva	1221	
PA_atk-s05_03a:1221_7	dutiyaṃ pabbajjāya cittaṃ uppajji, therassa ca ārocesi. Dutiyampi thero paṭikkhipi.	1221	
PA_atk-s05_03a:1221_8	Tatiyavāre pana ñāṇassa paripakkabhāvaṃ ñatvā “idāni naṃ pabbājetuṃ kālo”ti thero	1221	
PA_atk-s05_03a:1221_9	pabbājesi, pabbajitañca taṃ tīṇi saṃvaccharāni atikkamitvā gaṇaṃ pariyesitvā upasampādesi.	1221	
PA_atk-s05_03a:1221_10	Taṃ sandhāya vuttaṃ – “dutiyampi kho soṇo…pe… upasampādesī”ti.	12211	
PA_atk-s05_03a:1222_0	Tattha appabhikkhukoti katipayabhikkhuko. Tadā kira bhikkhū yebhuyyena majjhimadese	1222	
PA_atk-s05_03a:1222_1	eva vasiṃsu. Tasmā tattha katipayā eva ahesuṃ, te ca ekasmiṃ nigame eko, ekasmiṃ	1222	
PA_atk-s05_03a:1222_2	dveti evaṃ visuṃ visuṃ vasiṃsu. Kicchenāti dukkhena. Kasirenāti āyāsena. Tato tatoti	1222	
PA_atk-s05_03a:1222_3	tasmā tasmā gāmanigamādito. Therena hi katipaye bhikkhū ānetvā aññesu ānīyamānesu	1222	
PA_atk-s05_03a:1222_4	pubbe ānītā kenacideva karaṇīyena pakkamiṃsu, kiñci kālaṃ āgametvā puna tesu ānīyamānesu	1222	
PA_atk-s05_03a:1222_5	itare pakkamiṃsu. Evaṃ punappunaṃ ānayanena sannipāto cireneva ahosi, thero ca tadā	1222	
PA_atk-s05_03a:1222_6	ekavihārī ahosi. Dasavaggaṃ bhikkhusaṅghaṃ sannipātetvāti tadā bhagavatā paccantadesepi	1222	
PA_atk-s05_03a:1222_7	dasavaggeneva saṅghena upasampadā anuññātā. Itonidānañhi therena yācito pañcavaggena	1222	
PA_atk-s05_03a:1222_8	saṅghena paccantadese upasampadaṃ anujāni. Tena vuttaṃ – “tiṇṇaṃ vassānaṃ…pe… sannipātetvā”ti.	1222	
PA_atk-s05_03a:1223_0	Vassaṃvuṭṭhassāti upasampajjitvā paṭhamavassaṃ upagantvā vusitavato. Īdiso ca īdiso	1223	
PA_atk-s05_03a:1223_1	cāti evarūpo ca evarūpo ca, evarūpāya nāmakāyarūpakāyasampattiyā samannāgato, evarūpāya	1223	
PA_atk-s05_03a:1223_2	dhammakāyasampattiyā samannāgatoti sutoyeva me so bhagavā. Na kho me so bhagavā sammukhā	1223	
PA_atk-s05_03a:1223_3	diṭṭhoti etena puthujjanasaddhāya evaṃ āyasmā soṇo bhagavantaṃ daṭṭhukāmo ahosi.	1223	
PA_atk-s05_03a:1223_4	Aparabhāge pana satthārā saddhiṃ ekagandhakuṭiyaṃ vasitvā paccūsasamayaṃ ajjhiṭṭho	1223	
PA_atk-s05_03a:1223_5	soḷasa aṭṭhakavaggikāni satthu sammukhā aṭṭhiṃ katvā manasi katvā sabbaṃ cetaso samannāharitvā	1223	
PA_atk-s05_03a:1223_6	atthadhammappaṭisaṃvedī hutvā bhaṇanto dhammūpasañhitapāmojjādimukhena samāhito sarabhaññapariyosāne	1223	
PA_atk-s05_03a:1223_7	vipassanaṃ paṭṭhapetvā saṅkhāre sammasanto anupubbena arahattaṃ pāpuṇi. Etadatthameva	1223	
PA_atk-s05_03a:1223_8	hissa bhagavatā attanā saddhiṃ ekagandhakuṭiyaṃ vāso āṇattoti vadanti.	1223	
PA_atk-s05_03a:1224_0	Keci panāhu – “na kho me so bhagavā sammukhā diṭṭho”ti idaṃ rūpakāyadassanameva sandhāya	1224	
PA_atk-s05_03a:1224_1	vuttanti. Āyasmā hi soṇo pabbajitvāva therassa santike kammaṭṭhānaṃ gahetvā ghaṭento	1224	
PA_atk-s05_03a:1224_2	vāyamanto anupasampannova sotāpanno hutvā upasampajjitvā “upāsakāpi sotāpannā honti,	1224	
PA_atk-s05_03a:1224_3	ahampi sotāpanno, kimettha citta”nti uparimaggatthāya vipassanaṃ vaḍḍhetvā antovasseyeva	1224	
PA_atk-s05_03a:1224_4	chaḷabhiñño hutvā visuddhipavāraṇāya pavāresi. Ariyasaccadassanena hi bhagavato dhammakāyo	1224	
PA_atk-s05_03a:1224_5	diṭṭho nāma hoti. Vuttañhetaṃ –	1224	
PA_atk-s05_03a:1225	“Yo kho, vakkali, dhammaṃ passati, so maṃ passati. Yo maṃ passati, so dhammaṃ passatī”ti.	122	
PA_atk-s05_03a:1226	Tasmāssa dhammakāyadassanaṃ pageva siddhaṃ, pavāretvā pana rūpakāyaṃ daṭṭhukāmo ahosīti.	122	
PA_atk-s05_03a:1227_0	“Sace maṃ upajjhāyo anujānātī”tipi pāṭho. “Bhante”ti pana likhanti. Tathā “sādhu	1227	
PA_atk-s05_03a:1227_1	sādhu, āvuso soṇa, gaccha tvaṃ, āvuso soṇā”tipi pāṭho. “Āvuso”ti pana kesuci potthakesu	1227	
PA_atk-s05_03a:1227_2	natthi. Tathā “evamāvusoti kho āyasmā soṇo”tipi pāṭho. Āvusovādoyeva hi aññamaññaṃ	1227	
PA_atk-s05_03a:1227_3	bhikkhūnaṃ bhagavato dharamānakāle āciṇṇo. Bhagavantaṃ pāsādikantiādīnaṃ padānaṃ	1227	
PA_atk-s05_03a:1227_4	attho heṭṭhā vuttoyeva.	1227	
PA_atk-s05_03a:1228_0	Kacci bhikkhu khamanīyanti bhikkhu idaṃ tuyhaṃ catucakkaṃ navadvāraṃ sarīrayantaṃ	1228	
PA_atk-s05_03a:1228_1	kacci khamanīyaṃ, kiṃ sakkā khamituṃ sahituṃ pariharituṃ, kiṃ dukkhabhāro nābhibhavati.	1228	
PA_atk-s05_03a:1228_2	Kacci yāpanīyanti kiṃ taṃtaṃkiccesu yāpetuṃ gametuṃ sakkā, na kañci antarāyanti dasseti.	1228	
PA_atk-s05_03a:1228_3	Kaccisi appakilamathenāti anāyāsena imaṃ ettakaṃ addhānaṃ kacci āgatosi.	1228	
PA_atk-s05_03a:1229_0	Etadahosīti buddhāciṇṇaṃ anussarantassa āyasmato ānandassa etaṃ “yassa kho maṃ bhagavā”tiādinā	1229	
PA_atk-s05_03a:1229_1	idāni vuccamānaṃ citte āciṇṇaṃ ahosi. Ekavihāreti ekagandhakuṭiyaṃ. Gandhakuṭi hi	1229	
PA_atk-s05_03a:1229_2	idha vihāroti adhippetā. Vatthunti vasituṃ.	1229	
PA_atk-s05_03a:1230_0	Nisajjāya vītināmetvāti ettha yasmā bhagavā āyasmato soṇassa samāpattisamāpajjane	1230	
PA_atk-s05_03a:1230_1	paṭisanthāraṃ karonto sāvakasādhāraṇā sabbā samāpattiyo anulomapaṭilomaṃ samāpajjanto	1230	
PA_atk-s05_03a:1230_2	bahudeva rattiṃ…pe… vihāraṃ pāvisi, tasmā āyasmāpi soṇo bhagavato adhippāyaṃ ñatvā	1230	
PA_atk-s05_03a:1230_3	tadanurūpaṃ sabbā tā samāpattiyo samāpajjanto “bahudeva rattiṃ…pe… vihāraṃ pāvisī”ti	1230	
PA_atk-s05_03a:1230_4	keci vadanti. Pavisitvā ca bhagavatā anuññāto cīvaraṃ tirokaraṇīyaṃ katvāpi bhagavato	1230	
PA_atk-s05_03a:1230_5	pādapasse nisajjāya vītināmesi. Ajjhesīti āṇāpesi. Paṭibhātu taṃ bhikkhu dhammo bhāsitunti	1230	
PA_atk-s05_03a:1230_6	bhikkhu tuyhaṃ dhammo bhāsituṃ upaṭṭhātu ñāṇamukhe āgacchatu, yathāsutaṃ yathāpariyattaṃ	1230	
PA_atk-s05_03a:1230_7	dhammaṃ bhaṇāhīti attho.	1230	
PA_atk-s05_03a:1231_0	Soḷasa aṭṭhakavaggikānīti aṭṭhakavaggabhūtāni kāmasuttādīni soḷasa suttāni. Sarena	1231	
PA_atk-s05_03a:1231_1	abhaṇīti suttussāraṇasarena abhāsi, sarabhaññavasena kathesīti attho. Sarabhaññapariyosāneti	1231	
PA_atk-s05_03a:1231_2	ussāraṇāvasāne. Suggahitānīti sammā uggahitāni. Sumanasikatānīti suṭṭhu manasi katāni.	1231	
PA_atk-s05_03a:1231_3	Ekacco uggahaṇakāle sammā uggahetvāpi pacchā sajjhāyādivasena manasi karaṇakāle byañjanāni	1231	
PA_atk-s05_03a:1231_4	vā micchā ropeti, padapacchābhaṭṭhaṃ vā karoti, na evamayaṃ. Iminā pana sammadeva	1231	
PA_atk-s05_03a:1231_5	yathuggahitaṃ manasi katāni. Tena vuttaṃ – “sumanasikatānīti suṭṭhu manasi katānī”ti.	1231	
PA_atk-s05_03a:1231_6	Sūpadhāritānīti atthatopi suṭṭhu upadhāritāni. Atthe hi suṭṭu upadhārite sakkā pāḷiṃ	1231	
PA_atk-s05_03a:1231_7	sammā ussāretuṃ. Kalyāṇiyāsi vācāya samannāgatoti sithiladhanitādīnaṃ yathāvidhānavacanena	1231	
PA_atk-s05_03a:1231_8	parimaṇḍalapadabyañjanaparipuṇṇāya poriyā vācāya samannāgato āsi. Vissaṭṭhāyāti vimuttāya.	1231	
PA_atk-s05_03a:1231_9	Etenassa vimuttavāditaṃ dasseti. Anelagaḷāyāti elā vuccati doso, taṃ na paggharatīti	1231	
PA_atk-s05_03a:1231_10	anelagaḷā, tāya niddosāyāti attho. Atha vā anelagaḷāyāti anelāya ca agaḷāya ca niddosāya	12311	
PA_atk-s05_03a:1231_11	agaḷitapadabyañjanāya, aparihīnapadabyañjanāyāti attho. Tathā hi naṃ bhagavā “etadaggaṃ,	12311	
PA_atk-s05_03a:1231_12	bhikkhave, mama sāvakānaṃ bhikkhūnaṃ kalyāṇavākkaraṇānaṃ yadidaṃ soṇo kuṭikaṇṇo”ti	12311	
PA_atk-s05_03a:1231_13	etadagge ṭhapesi. Atthassa viññāpaniyāti yathādhippetaṃ atthaṃ viññāpetuṃ samatthāya.	12311	
PA_atk-s05_03a:1232_0	Kativassoti so kira majjhimavayassa tatiyakoṭṭhāse ṭhito ākappasampanno ca paresaṃ	1232	
PA_atk-s05_03a:1232_1	ciratarapabbajito viya khāyati. Taṃ sandhāya bhagavā pucchatīti keci, taṃ akāraṇaṃ.	1232	
PA_atk-s05_03a:1232_2	Evaṃ sante samādhisukhaṃ anubhavituṃ yutto, ettakaṃ kālaṃ kasmā pamādamāpannoti puna	1232	
PA_atk-s05_03a:1232_3	anuyuñjituṃ satthā “kativassosī”ti taṃ pucchati. Tenevāha – “kissa pana tvaṃ bhikkhu	1232	
PA_atk-s05_03a:1232_4	evaṃ ciraṃ akāsī”ti.	1232	
PA_atk-s05_03a:1233_0	Tattha kissāti kiṃ kāraṇā. Evaṃ ciraṃ akāsīti evaṃ cirāyi, kena kāraṇena evaṃ cirakālaṃ	1233	
PA_atk-s05_03a:1233_1	pabbajjaṃ anupagantvā agāramajjhe vasīti attho. Ciraṃ diṭṭho meti cirena cirakālena	1233	
PA_atk-s05_03a:1233_2	mayā diṭṭho. Kāmesūti kilesakāmesu ca vatthukāmesu ca. Ādīnavoti doso. Api cāti kāmesu	1233	
PA_atk-s05_03a:1233_3	ādīnave kenaci pakārena diṭṭhepi na tāvāhaṃ gharāvāsato nikkhamituṃ asakkhiṃ. Kasmā?	1233	
PA_atk-s05_03a:1233_4	Sambādho gharāvāso uccāvacehi kiccakaraṇīyehi samupabyūḷho agāriyabhāvo. Tenevāha	1233	
PA_atk-s05_03a:1233_5	– “bahukicco bahukaraṇīyo”ti.	1233	
PA_atk-s05_03a:1234_0	Etamatthaṃ viditvāti kāmesu yathābhūtaṃ ādīnavadassino cittaṃ cirāyitvāpi na patiṭṭhāti,	1234	
PA_atk-s05_03a:1234_1	aññadatthu padumapalāse udakabindu viya vinivattatiyevāti etamatthaṃ sabbākārato	1234	
PA_atk-s05_03a:1234_2	viditvā. Imaṃ udānanti pavattiṃ nivattiñca sammadeva jānanto pavattiyaṃ tannimitte	1234	
PA_atk-s05_03a:1234_3	ca na kadācipi ramatīti idamatthadīpakaṃ imaṃ udānaṃ udānesi.	1234	
PA_atk-s05_03a:1235_0	Tattha disvā ādīnavaṃ loketi sabbasmiṃ saṅkhāraloke “anicco dukkho vipariṇāmadhammo”tiādinā	1235	
PA_atk-s05_03a:1235_1	ādīnavaṃ dosaṃ paññāya passitvā. Etena vipassanāvāro kathito. Ñatvā dhammaṃ nirupadhinti	1235	
PA_atk-s05_03a:1235_2	sabbūpadhipaṭinissaggattā nirupadhiṃ nibbānadhammaṃ yathābhūtaṃ ñatvā nissaraṇavivekāsaṅkhatāmatasabhāvato	1235	
PA_atk-s05_03a:1235_3	maggañāṇena paṭivijjhitvā. “Disvā ñatvā”ti imesaṃ padānaṃ “sappiṃ pivitvā balaṃ hoti,	1235	
PA_atk-s05_03a:1235_4	sīhaṃ disvā bhayaṃ hoti, paññāya disvā āsavā parikkhīṇā hontī”tiādīsu viya hetuatthatā	1235	
PA_atk-s05_03a:1235_5	daṭṭhabbā. Ariyo na ramatī pāpeti kilesehi ārakattā ariyo sappuriso aṇumattepi pāpe	1235	
PA_atk-s05_03a:1235_6	na ramati. Kasmā? Pāpe na ramatī sucīti suvisuddhakāyasamācārāditāya visuddhapuggalo	1235	
PA_atk-s05_03a:1235_7	rājahaṃso viya ukkāraṭṭhāne pāpe saṃkiliṭṭhadhamme na ramati nābhinandati. “Pāpo	1235	
PA_atk-s05_03a:1235_8	na ramatī suci”ntipi pāṭho. Tassattho – pāpo pāpapuggalo suciṃ anavajjaṃ vodānadhammaṃ	1235	
PA_atk-s05_03a:1235_9	na ramati, aññadatthu gāmasūkarādayo viya ukkāraṭṭhānaṃ asuciṃ saṃkilesadhammaṃyeva	1235	
PA_atk-s05_03a:1235_10	ramatīti paṭipakkhato desanaṃ parivatteti.	12351	
PA_atk-s05_03a:1236_0	Evaṃ bhagavatā udāne udānite āyasmā soṇo uṭṭhāyāsanā bhagavantaṃ vanditvā attano	1236	
PA_atk-s05_03a:1236_1	upajjhāyassa vacanena paccantadese pañcavaggena upasampadādipañcavatthūni yāci. Bhagavāpi	1236	
PA_atk-s05_03a:1236_2	tāni anujānīti taṃ sabbaṃ khandhake āgatanayena veditabbaṃ.	1236	
PA_atk-s05_03a:1237	Chaṭṭhasuttavaṇṇanā niṭṭhitā.	123	
PA_atk-s05_03a:1238	7. Kaṅkhārevatasuttavaṇṇanā	123	
PA_atk-s05_03a:1239_0	47. Sattame kaṅkhārevatoti tassa therassa nāmaṃ. So hi sāsane pabbajitvā laddhūpasampado	1239	
PA_atk-s05_03a:1239_1	sīlavā kalyāṇadhammo viharati, “akappiyā muggā, na kappanti muggā paribhuñjituṃ,	1239	
PA_atk-s05_03a:1239_2	akappiyo guḷo”ti ca ādinā vinayakukkuccasaṅkhātakaṅkhābahulo pana hoti. Tena kaṅkhārevatoti	1239	
PA_atk-s05_03a:1239_3	paññāyittha. So aparabhāge satthu santike kammaṭṭhānaṃ gahetvā ghaṭento vāyamanto	1239	
PA_atk-s05_03a:1239_4	chaḷabhiññā sacchikatvā jhānasukhena phalasukhena vītināmeti, yebhuyyena pana attanā	1239	
PA_atk-s05_03a:1239_5	adhigataṃ ariyamaggaṃ garuṃ katvā paccavekkhati. Tena vuttaṃ – “attano kaṅkhāvitaraṇavisuddhiṃ	1239	
PA_atk-s05_03a:1239_6	paccavekkhamāno”ti. Maggapaññā hi “ahosiṃ nu kho ahaṃ atītamaddhāna”ntiādinayapavattāya	1239	
PA_atk-s05_03a:1239_7	soḷasavatthukāya, “buddhe kaṅkhati…pe… paṭiccasamuppannesu dhammesu kaṅkhatī”ti evaṃ	1239	
PA_atk-s05_03a:1239_8	vuttāya aṭṭhavatthukāya, pageva itarāsanti anavasesato sabbakaṅkhānaṃ vitaraṇato	1239	
PA_atk-s05_03a:1239_9	samatikkamanato, aññehi ca attanā pahātabbakilesehi accantavisujjhanato “kaṅkhāvitaraṇavisuddhī”ti	1239	
PA_atk-s05_03a:1239_10	idhādhippetā. Tañhi ayamāyasmā dīgharattaṃ kaṅkhāpakatattā “imaṃ maggadhammaṃ adhigamma	12391	
PA_atk-s05_03a:1239_11	imā me kaṅkhā anavasesā pahīnā”ti garuṃ katvā paccavekkhamāno nisīdi, na sappaccayanāmarūpadassanaṃ	12391	
PA_atk-s05_03a:1239_12	aniccantikattā tassa kaṅkhāvitaraṇassa.	12391	
PA_atk-s05_03a:1240	Etamatthaṃ viditvāti etaṃ ariyamaggassa anavasesakaṅkhāvitaraṇasaṅkhātaṃ atthaṃ viditvā tadatthadīpakaṃ imaṃ udānaṃ udānesi.	124	
PA_atk-s05_03a:1241_0	Tattha yā kāci kaṅkhā idha vā huraṃ vāti idha imasmiṃ paccuppanne attabhāve “ahaṃ	1241	
PA_atk-s05_03a:1241_1	nu khosmi no nu khosmī”tiādinā huraṃ vā, atītānāgatesu attabhāvesu “ahosiṃ nu kho	1241	
PA_atk-s05_03a:1241_2	ahaṃ atītamaddhāna”ntiādinā uppajjanakā kaṅkhā. Sakavediyā vā paravediyā vāti tā	1241	
PA_atk-s05_03a:1241_3	evaṃ vuttanayeneva sakaattabhāve ārammaṇavasena paṭilabhitabbāya pavattiyā sakavediyā	1241	
PA_atk-s05_03a:1241_4	vā parassa attabhāve paṭilabhitabbāya “buddho nu kho, no nu kho”tiādinā vā parasmiṃ	1241	
PA_atk-s05_03a:1241_5	padhāne uttame paṭilabhitabbāya pavattiyā paravediyā vā yā kāci kaṅkhā vicikicchā.	1241	
PA_atk-s05_03a:1241_6	Ye jhāyino tā pajahanti sabbā, ātāpino brahmacariyaṃ carantāti ye ārammaṇūpanijjhānena	1241	
PA_atk-s05_03a:1241_7	lakkhaṇūpanijjhānena jhāyino vipassanaṃ ussukkāpetvā catubbidhasammappadhānapāripūriyā	1241	
PA_atk-s05_03a:1241_8	ātāpino maggabrahmacariyaṃ carantā adhigacchantā saddhānusārīādippabhedā paṭhamamaggaṭṭhā	1241	
PA_atk-s05_03a:1241_9	puggalā, tā sabbā kaṅkhā pajahanti samucchindanti maggakkhaṇe. Tato paraṃ pana tā	1241	
PA_atk-s05_03a:1241_10	pahīnā nāma honti, tasmā ito aññaṃ tāsaṃ accantappahānaṃ nāma natthīti adhippāyo.	12411	
PA_atk-s05_03a:1242_0	Iti bhagavā jhānamukhena āyasmato kaṅkhārevatassa jhānasīsena ariyamaggādhigamaṃ	1242	
PA_atk-s05_03a:1242_1	thomento thomanāvasena udānaṃ udānesi. Teneva ca naṃ “etadaggaṃ, bhikkhave, mama	1242	
PA_atk-s05_03a:1242_2	sāvakānaṃ bhikkhūnaṃ jhāyīnaṃ yadidaṃ kaṅkhārevato”ti jhāyībhāvena etadagge ṭhapesīti.	1242	
PA_atk-s05_03a:1243	Sattamasuttavaṇṇanā niṭṭhitā.	124	
PA_atk-s05_03a:1244	8. Saṅghabhedasuttavaṇṇanā	124	
PA_atk-s05_03a:1245_0	48. Aṭṭhame āyasmantaṃ ānandaṃ etadavocāti abhimāre payojetvā nāḷāgiriṃ vissajjāpetvā	1245	
PA_atk-s05_03a:1245_1	silaṃ pavaṭṭetvā bhagavato anatthaṃ kātuṃ asakkonto “saṅghaṃ bhinditvā cakkabhedaṃ	1245	
PA_atk-s05_03a:1245_2	karissāmī”ti adhippāyena etaṃ “ajjatagge”tiādivacanaṃ avoca. Aññatreva bhagavatāti	1245	
PA_atk-s05_03a:1245_3	vinā eva bhagavantaṃ, satthāraṃ akatvāti attho. Aññatra bhikkhusaṅghāti vinā eva	1245	
PA_atk-s05_03a:1245_4	bhikkhusaṅghaṃ. Uposathaṃ karissāmi saṅghakammāni cāti bhagavato ovādakārakaṃ bhikkhusaṅghaṃ	1245	
PA_atk-s05_03a:1245_5	visuṃ katvā maṃ anuvattantehi bhikkhūhi saddhiṃ āveṇikaṃ uposathaṃ saṅghakammāni	1245	
PA_atk-s05_03a:1245_6	ca karissāmīti attho. Devadatto saṅghaṃ bhindissatīti bhedakarānaṃ sabbesaṃ devadattena	1245	
PA_atk-s05_03a:1245_7	sajjitattā ekaṃseneva devadatto ajja saṅghaṃ bhindissati dvidhā karissati. “Adhammaṃ	1245	
PA_atk-s05_03a:1245_8	dhammo”tiādīsu hi aṭṭhārasasu bhedakaravatthūsu yaṃkiñci ekampi vatthuṃ dīpetvā tena	1245	
PA_atk-s05_03a:1245_9	tena kāraṇena “imaṃ gaṇhatha, imaṃ rocethā”ti saññāpetvā salākaṃ gāhetvā visuṃ saṅghakamme	1245	
PA_atk-s05_03a:1245_10	kate saṅgho bhinno hoti. Vuttañhetaṃ –	12451	
PA_atk-s05_03a:1246	“Pañcahi, upāli, ākārehi saṅgho bhijjati kammena uddesena voharanto anussāvanena salākaggāhenā”ti.	124	
PA_atk-s05_03a:1247_0	Tattha kammenāti apalokanakammādīsu catūsu kammesu aññatarena kammena. Uddesenāti	1247	
PA_atk-s05_03a:1247_1	pañcasu pātimokkhuddesesu aññatarena uddesena. Voharantoti tāhi tāhi uppattīhi “adhammaṃ	1247	
PA_atk-s05_03a:1247_2	dhammo”tiādīni aṭṭhārasabhedakaravatthūni dīpento. Anussāvanenāti “nanu tumhe jānātha	1247	
PA_atk-s05_03a:1247_3	mayhaṃ uccākulā pabbajitabhāvaṃ bahussutabhāvañca, mādiso nāma uddhammaṃ ubbinayaṃ	1247	
PA_atk-s05_03a:1247_4	gāheyyāti kiṃ tumhākaṃ cittampi uppādetuṃ yuttaṃ, kimahaṃ apāyato na bhāyāmī”tiādinā	1247	
PA_atk-s05_03a:1247_5	nayena kaṇṇamūle vacībhedaṃ katvā anussāvanena. Salākaggāhenāti evaṃ anussāvetvā	1247	
PA_atk-s05_03a:1247_6	tesaṃ cittaṃ upatthambhetvā anāvattidhamme katvā “gaṇhatha imaṃ salāka”nti salākaggāhena.	1247	
PA_atk-s05_03a:1248_0	Ettha ca kammameva uddeso vā pamāṇaṃ, vohārānussāvanasalākaggāhā pana pubbabhāgā.	1248	
PA_atk-s05_03a:1248_1	Aṭṭhārasavatthudīpanavasena hi voharantena tattha rucijananatthaṃ anussāvetvā salākāya	1248	
PA_atk-s05_03a:1248_2	gāhitāyapi abhinnova hoti saṅgho. Yadā panevaṃ cattāro vā atirekā vā salākaṃ gāhetvā	1248	
PA_atk-s05_03a:1248_3	āveṇikaṃ uddesaṃ vā kammaṃ vā karonti, tadā saṅgho bhinno nāma hoti. Devadatto ca	1248	
PA_atk-s05_03a:1248_4	sabbaṃ saṅghabhedassa pubbabhāgaṃ nipphādetvā “ekaṃseneva ajja āveṇikaṃ uposathaṃ	1248	
PA_atk-s05_03a:1248_5	saṅghakammañca karissāmī”ti cintetvā “ajjatagge”tiādivacanaṃ avoca. Tenāha – “ajja,	1248	
PA_atk-s05_03a:1248_6	bhante, devadatto saṅghaṃ bhindissatī”ti. Yato avocumhā “bhedakarānaṃ sabbesaṃ devadattena sajjitattā”ti.	1248	
PA_atk-s05_03a:1249_0	Etamatthaṃ viditvāti etaṃ avīcimahānirayuppattisaṃvattaniyaṃ kappaṭṭhiyaṃ atekicchaṃ	1249	
PA_atk-s05_03a:1249_1	devadattena nibbattiyamānaṃ saṅghabhedakammaṃ sabbākārato viditvā. Imaṃ udānanti	1249	
PA_atk-s05_03a:1249_2	kusalākusalesu yathākkamaṃ sappurisāsappurisasabhāgavisabhāgapaṭipattivasena pana	1249	
PA_atk-s05_03a:1249_3	sukusalāti idamatthavibhāvanaṃ imaṃ udānaṃ udānesi.	1249	
PA_atk-s05_03a:1250_0	Tattha sukaraṃ sādhunā sādhūti attano paresañca hitaṃ sādhetīti sādhu, sammāpaṭipanno.	1250	
PA_atk-s05_03a:1250_1	Tena sādhunā sāriputtādinā sāvakena paccekabuddhena sammāsambuddhena aññena vā lokiyasādhunā	1250	
PA_atk-s05_03a:1250_2	sādhu sundaraṃ bhaddakaṃ attano paresañca hitasukhāvahaṃ sukaraṃ sukhena kātuṃ sakkā.	1250	
PA_atk-s05_03a:1250_3	Sādhu pāpena dukkaranti tadeva pana vuttalakkhaṇaṃ sādhu pāpena devadattādinā pāpapuggalena	1250	
PA_atk-s05_03a:1250_4	dukkaraṃ kātuṃ na sakkā, na so taṃ kātuṃ sakkotīti attho. Pāpaṃ pāpena sukaranti	1250	
PA_atk-s05_03a:1250_5	pāpaṃ asundaraṃ attano paresañca anatthāvahaṃ pāpena yathāvuttapāpapuggalena sukaraṃ	1250	
PA_atk-s05_03a:1250_6	sukhena kātuṃ sakkuṇeyya. Pāpamariyehi dukkaranti ariyehi pana buddhādīhi taṃ taṃ	1250	
PA_atk-s05_03a:1250_7	pāpaṃ dukkaraṃ durabhisambhavaṃ. Setughātoyeva hi tesanti satthā dīpeti.	1250	
PA_atk-s05_03a:1251	Aṭṭhamasuttavaṇṇanā niṭṭhitā.	125	
PA_atk-s05_03a:1252	9. Sadhāyamānasuttavaṇṇanā	125	
PA_atk-s05_03a:1253	49. Navame māṇavakāti taruṇā. Paṭhame yobbane ṭhitā brāhmaṇakumārakā idhādhippetā.	125	
PA_atk-s05_03a:1254_0	Sadhāyamānarūpāti uppaṇḍanajātikaṃ vacanaṃ sandhāya vuttaṃ. Aññesaṃ uppaṇḍentā sadhanti,	1254	
PA_atk-s05_03a:1254_1	tadatthavacanasīlāti attho. Tassāyaṃ vacanattho – sadhanaṃ sadho, taṃ ācikkhantīti	1254	
PA_atk-s05_03a:1254_2	sadhayamānāti vattabbe dīghaṃ katvā “sadhāyamānā”ti vuttaṃ. Atha vā visesato sasedhe	1254	
PA_atk-s05_03a:1254_3	viya attānaṃ āvadantīti sadhāyamānā. Te evaṃ sabhāvatāya “sadhāyamānarūpā”ti vuttaṃ.	1254	
PA_atk-s05_03a:1254_4	“Saddāyamānarūpā”tipi pāṭho, uccāsaddamahāsaddaṃ karontāti attho. Bhagavato avidūre	1254	
PA_atk-s05_03a:1254_5	atikkamantīti bhagavato savanavisaye taṃ taṃ mukhāruḷhaṃ vadantā atiyanti.	1254	
PA_atk-s05_03a:1255	Etamatthaṃ viditvāti etaṃ tesaṃ vācāya asaññatabhāvaṃ jānitvā tadatthadīpakaṃ dhammasaṃvegavasena imaṃ udānaṃ udānesi.	125	
PA_atk-s05_03a:1256_0	Tattha parimuṭṭhāti dandhā muṭṭhassatino. Paṇḍitābhāsāti paṇḍitapatirūpakā “ke aññe	1256	
PA_atk-s05_03a:1256_1	jānanti, mayamevettha jānāmā”ti tasmiṃ tasmiṃ atthe attānameva jānantaṃ katvā samudācaraṇato.	1256	
PA_atk-s05_03a:1256_2	Vācāgocarabhāṇinoti yesaṃ vācā eva gocaro visayo, te vācāgocarabhāṇino, vācāvatthumattasseva	1256	
PA_atk-s05_03a:1256_3	bhāṇino atthassa apariññātattā. Atha vā vācāya agocaraṃ ariyānaṃ kathāya avisayaṃ	1256	
PA_atk-s05_03a:1256_4	musāvādaṃ bhaṇantīti vācāgocarabhāṇino. Atha vā “gocarabhāṇino”ti ettha ākārassa	1256	
PA_atk-s05_03a:1256_5	rassabhāvo kato. Vācāgocarā, na satipaṭṭhānādigocarā bhāṇinova. Kathaṃ bhāṇino? Yāvicchanti	1256	
PA_atk-s05_03a:1256_6	mukhāyāmaṃ attano yāva mukhāyāmaṃ yāva mukhappasāraṇaṃ icchanti, tāva pasāretvā bhāṇino,	1256	
PA_atk-s05_03a:1256_7	paresu gāravena, attano avisayatāya ca mukhasaṅkocaṃ na karontīti attho. Atha vā	1256	
PA_atk-s05_03a:1256_8	vācāgocarā eva hutvā bhāṇino, sayaṃ ajānitvā parapattikā eva hutvā vattāroti attho.	1256	
PA_atk-s05_03a:1256_9	Tato eva yāvicchanti mukhāyāmaṃ yena vacanena sāvetabbā, taṃ acintetvā yāvadeva attano	1256	
PA_atk-s05_03a:1256_10	mukhappasāraṇamattaṃ icchantīti attho. Yena nītā na taṃ vidūti yena muṭṭhassaccādinā	12561	
PA_atk-s05_03a:1256_11	nillajjabhāvaṃ paṇḍitamānībhāvañca nītā “mayamevaṃ bhaṇāmā”ti, taṃ tathā attano bhaṇantassa	12561	
PA_atk-s05_03a:1256_12	kāraṇaṃ na vidū, aviddasuno asūrā na jānantīti attho.	12561	
PA_atk-s05_03a:1257	Navamasuttavaṇṇanā niṭṭhitā.	125	
PA_atk-s05_03a:1258	10. Cūḷapanthakasuttavaṇṇanā	125	
PA_atk-s05_03a:1259_0	50. Dasame cūḷapanthakoti mahāpanthakattherassa kaniṭṭhabhātikattā panthe jātattā	1259	
PA_atk-s05_03a:1259_1	ca daharakāle laddhavohārena aparabhāgepi ayamāyasmā “cūḷapanthako”tveva paññāyittha.	1259	
PA_atk-s05_03a:1259_2	Guṇavisesehi pana chaḷabhiñño pabhinnapaṭisambhido “etadaggaṃ, bhikkhave, mama sāvakānaṃ	1259	
PA_atk-s05_03a:1259_3	bhikkhūnaṃ manomayaṃ kāyaṃ abhinimminantānaṃ yadidaṃ cūḷapanthako, cetovivaṭṭakusalānaṃ	1259	
PA_atk-s05_03a:1259_4	yadidaṃ cūḷapanthako”ti dvīsu ṭhānesu bhagavatā etadagge ṭhapito asītiyā mahāsāvakesu abbhantaro.	1259	
PA_atk-s05_03a:1260_0	So ekadivasaṃ pacchābhattaṃ piṇḍapātappaṭikkanto attano divāṭṭhāne divāvihāraṃ nisinno	1260	
PA_atk-s05_03a:1260_1	samāpattīhi divasabhāgaṃ vītināmetvā sāyanhasamayaṃ upāsakesu dhammassavanatthaṃ	1260	
PA_atk-s05_03a:1260_2	anāgatesu eva vihāramajjhaṃ pavisitvā bhagavati gandhakuṭiyaṃ nisinne “akālo tāva	1260	
PA_atk-s05_03a:1260_3	bhagavato upaṭṭhānaṃ upasaṅkamitu”nti gandhakuṭipamukhe ekamantaṃ nisīdi pallaṅkaṃ	1260	
PA_atk-s05_03a:1260_4	ābhujitvā. Tena vuttaṃ – “tena kho pana samayena āyasmā cūḷapanthako bhagavato avidūre	1260	
PA_atk-s05_03a:1260_5	nisinno hoti pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā”ti.	1260	
PA_atk-s05_03a:1260_6	So hi tadā kālaparicchedaṃ katvā samāpattiṃ samāpajjitvā nisīdi.	1260	
PA_atk-s05_03a:1261_0	Etamatthaṃ viditvāti etaṃ āyasmato cūḷapanthakassa kāyacittānaṃ sammāpaṇihitabhāvasaṅkhātaṃ	1261	
PA_atk-s05_03a:1261_1	atthaṃ jānitvā. Imaṃ udānanti aññopi yo passaddhakāyo sabbiriyāpathesu upaṭṭhitassati	1261	
PA_atk-s05_03a:1261_2	samāhito, tassa bhikkhuno anupādā parinibbānapariyosānassa visesādhigamassa tattha	1261	
PA_atk-s05_03a:1261_3	pātubhāvavibhāvanaṃ imaṃ udānaṃ udānesi.	1261	
PA_atk-s05_03a:1262_0	Tattha ṭhitena kāyenāti kāyadvārikassa asaṃvarassa pahānena akaraṇena sammā ṭhapitena	1262	
PA_atk-s05_03a:1262_1	copanakāyena, tathā cakkhādīnaṃ indriyānaṃ nibbisevanabhāvakaraṇena suṭṭhu ṭhapitena	1262	
PA_atk-s05_03a:1262_2	pañcadvārikakāyena, saṃyatahatthapādatāya hatthakukkuccādīnaṃ abhāvato apariphandanena	1262	
PA_atk-s05_03a:1262_3	ṭhitena karajakāyena cāti saṅkhepato sabbenapi kāyena nibbikāratāsaṅkhātena niccalabhāvena	1262	
PA_atk-s05_03a:1262_4	ṭhitena. Etenassa sīlapārisuddhi dassitā. Itthambhūtalakkhaṇe ca idaṃ karaṇavacanaṃ.	1262	
PA_atk-s05_03a:1262_5	Ṭhitena cetasāti cittassa ṭhitiparidīpanena samādhisampadaṃ dasseti. Samādhi hi cittassa	1262	
PA_atk-s05_03a:1262_6	‘ṭhitī’ti vuccati. Tasmā samathavasena vipassanāvaseneva vā ekaggatāya sati cittaṃ	1262	
PA_atk-s05_03a:1262_7	ārammaṇe ekodibhāvūpagamanena ṭhitaṃ nāma hoti, na aññathā. Idañca yathāvuttakāyacittānaṃ	1262	
PA_atk-s05_03a:1262_8	ṭhapanaṃ samādahanaṃ sabbasmiṃ kāle sabbesu ca iriyāpathesu icchitabbanti dassento	1262	
PA_atk-s05_03a:1262_9	āha – “tiṭṭhaṃ nisinno uda vā sayāno”ti. Tattha vā-saddo aniyamattho. Tena tiṭṭhanto	1262	
PA_atk-s05_03a:1262_10	vā nisinno vā sayāno vā tadaññiriyāpatho vāti ayamattho dīpito hotīti caṅkamanassāpi	12621	
PA_atk-s05_03a:1262_11	idha saṅgaho veditabbo.	12621	
PA_atk-s05_03a:1263_0	Etaṃ satiṃ bhikkhu adhiṭṭhahānoti yāya pageva parisuddhasamācāro kāyacittaduṭṭhullabhāvūpasamanena	1263	
PA_atk-s05_03a:1263_1	kāyaṃ cittañca asāraddhaṃ katvā paṭiladdhāya anavajjasukhādhiṭṭhāya kāyacittapassaddhivasena	1263	
PA_atk-s05_03a:1263_2	cittaṃ lahuṃ muduṃ kammaññañca katvā sammā ṭhapento samādahanto kammaṭṭhānaṃ paribrūheti	1263	
PA_atk-s05_03a:1263_3	matthakañca pāpeti, taṃ eva kammaṭṭhānānuyogassa ādimajjhapariyosānesu bahūpakāraṃ	1263	
PA_atk-s05_03a:1263_4	satiṃ bhikkhu adhiṭṭhahāno sīlavisodhanaṃ ādiṃ katvā yāva visesādhigamā tattha tattha	1263	
PA_atk-s05_03a:1263_5	adhiṭṭhahantoti attho. Labhetha pubbāpariyaṃ visesanti so evaṃ satiārakkhena cetasā	1263	
PA_atk-s05_03a:1263_6	kammaṭṭhānaṃ uparūpari vaḍḍhento brūhento phātiṃ karonto pubbāpariyaṃ pubbāpariyavantaṃ	1263	
PA_atk-s05_03a:1263_7	pubbāparabhāgena pavattaṃ uḷāruḷāratarādibhedavisesaṃ labheyya.	1263	
PA_atk-s05_03a:1264_0	Tattha duvidho pubbāpariyaviseso samathavasena vipassanāvasena cāti. Tesu samathavasena	1264	
PA_atk-s05_03a:1264_1	tāva nimittuppattito paṭṭhāya yāva nevasaññānāsaññāyatanavasībhāvo, tāva pavatto	1264	
PA_atk-s05_03a:1264_2	bhāvanāviseso pubbāpariyaviseso. Vipassanāvasena pana rūpamukhena abhinivisantassa	1264	
PA_atk-s05_03a:1264_3	rūpadhammapariggahato, itarassa nāmadhammapariggahato paṭṭhāya yāva arahattādhigamo,	1264	
PA_atk-s05_03a:1264_4	tāva pavatto bhāvanāviseso pubbāpariyaviseso. Ayameva ca idhādhippeto.	1264	
PA_atk-s05_03a:1265_0	Laddhāna pubbāpariyaṃ visesanti pubbāpariyavisesaṃ ukkaṃsapāramippattaṃ arahattaṃ	1265	
PA_atk-s05_03a:1265_1	labhitvā. Adassanaṃ maccurājassa gaccheti jīvitupacchedavasena sabbesaṃ sattānaṃ	1265	
PA_atk-s05_03a:1265_2	abhibhavanato maccurājasaṅkhātassa maraṇassa visayabhūtaṃ bhavattayaṃ samatikkantattā	1265	
PA_atk-s05_03a:1265_3	adassanaṃ agocaraṃ gaccheyya. Imasmiṃ vagge yaṃ avuttaṃ, taṃ heṭṭhā vuttanayamevāti.	1265	
PA_atk-s05_03a:1266	Dasamasuttavaṇṇanā niṭṭhitā.	126	
PA_atk-s05_03a:1267	Niṭṭhitā ca mahāvaggavaṇṇanā.	126	
PA_atk-s05_03a:1268	6. Jaccandhavaggo	126	
PA_atk-s05_03a:1269	1. Āyusaṅkhārossajjanasuttavaṇṇanā	126	
PA_atk-s05_03a:1270_0	51. Jaccandhavaggassa paṭhame vesāliyantiādi heṭṭhā vuttatthameva. Vesāliṃ piṇḍāya	1270	
PA_atk-s05_03a:1270_1	pāvisīti kadā pāvisi? Ukkācelato nikkhamitvā vesāliṃ gatakāle. Bhagavā hi veḷuvagāmake	1270	
PA_atk-s05_03a:1270_2	vassaṃ vasitvā tato nikkhamitvā anupubbena sāvatthiṃ patvā jetavane vihāsi. Tasmiṃ	1270	
PA_atk-s05_03a:1270_3	kāle dhammasenāpati attano āyusaṅkhāraṃ oloketvā “sattāhameva pavattissatī”ti ñatvā	1270	
PA_atk-s05_03a:1270_4	bhagavantaṃ anujānāpetvā nāḷakagāmaṃ gantvā tattha mātaraṃ sotāpattiphale patiṭṭhāpetvā	1270	
PA_atk-s05_03a:1270_5	parinibbāyi. Satthā cundena ābhatā tassa dhātuyo gahetvā dhātucetiyaṃ kārāpetvā mahābhikkhusaṅghaparivuto	1270	
PA_atk-s05_03a:1270_6	rājagahaṃ agamāsi. Tattha gatakāle āyasmā mahāmoggallāno parinibbāyi. Bhagavā tassapi	1270	
PA_atk-s05_03a:1270_7	dhātuyo gahetvā cetiyaṃ kārāpetvā rājagahato nikkhamitvā anupubbena ukkācelaṃ agamāsi.	1270	
PA_atk-s05_03a:1270_8	Tattha gaṅgātīre bhikkhusaṅghaparivuto nisīditvā aggasāvakānaṃ parinibbānappaṭisaṃyuttaṃ	1270	
PA_atk-s05_03a:1270_9	dhammaṃ desetvā ukkācelato nikkhamitvā vesāliṃ agamāsi. Evaṃ gato bhagavā “pubbaṇhasamayaṃ	1270	
PA_atk-s05_03a:1270_10	nivāsetvā pattacīvaramādāya vesāliṃ piṇḍāya pāvisī”ti vuccati. Tena vuttaṃ – “ukkācelato	12701	
PA_atk-s05_03a:1270_11	nikkhamitvā vesāliṃ gatakāle”ti.	12701	
PA_atk-s05_03a:1271_0	Nisīdananti idha cammakkhaṇḍaṃ adhippetaṃ. Cāpālaṃ cetiyanti pubbe cāpālassa nāma	1271	
PA_atk-s05_03a:1271_1	yakkhassa vasitaṭṭhānaṃ “cāpālacetiya”nti paññāyittha. Tattha bhagavato katavihāropi	1271	
PA_atk-s05_03a:1271_2	tāya ruḷhiyā “cāpālacetiya”nti vuccati. Udenaṃ cetiyanti evamādīsupi eseva nayo.	1271	
PA_atk-s05_03a:1271_3	Sattambanti kikissa kira kāsirañño dhītaro satta kumāriyo saṃvegajātā rājagehato	1271	
PA_atk-s05_03a:1271_4	nikkhamitvā yattha padhānaṃ padahiṃsu, taṃ ṭhānaṃ “sattambaṃ cetiya”nti vadanti.	1271	
PA_atk-s05_03a:1271_5	Bahuputtanti bahupāroho eko nigrodharukkho, tasmiṃ adhivatthaṃ devataṃ bahū manussā	1271	
PA_atk-s05_03a:1271_6	putte patthenti, tadupādāya taṃ ṭhānaṃ “bahuputtaṃ cetiya”nti paññāyittha. Sārandadanti	1271	
PA_atk-s05_03a:1271_7	sārandadassa nāma yakkhassa vasitaṭṭhānaṃ. Iti sabbāneva tāni buddhuppādato pubbe	1271	
PA_atk-s05_03a:1271_8	devatāpariggahitattā cetiyavohārena voharitāni, bhagavato vihāre katepi ca tatheva	1271	
PA_atk-s05_03a:1271_9	paññāyanti. Ramaṇīyāti ettha vesāliyā tāva bhūmibhāgasampattiyā puggalasampattiyā	1271	
PA_atk-s05_03a:1271_10	sulabhapaccayatāya ca ramaṇīyabhāvo veditabbo. Vihārānaṃ pana nagarato nātidūratāya	12711	
PA_atk-s05_03a:1271_11	nāccāsannatāya gamanāgamanasampattiyā anākiṇṇavihāraṭṭhānatāya chāyūdakasampattiyā	12711	
PA_atk-s05_03a:1271_12	pavivekapatirūpatāya ca ramaṇīyatā daṭṭhabbā. Cattāro iddhipādāti ettha iddhipādapadassa	12711	
PA_atk-s05_03a:1271_13	attho heṭṭhā vuttoyeva. Bhāvitāti vaḍḍhitā. Bahulīkatāti punappunaṃ katā. Yānīkatāti	12711	
PA_atk-s05_03a:1271_14	yuttayānaṃ viya katā. Vatthukatāti patiṭṭhaṭṭhena vatthu viya katā. Anuṭṭhitāti adhiṭṭhitā.	12711	
PA_atk-s05_03a:1271_15	Paricitāti samantato citā suvaḍḍhitā. Susamāraddhāti suṭṭhu samāraddhā, ativiya sammā nipphāditāti.	12711	
PA_atk-s05_03a:1272_0	Evaṃ aniyamena kathetvā puna niyametvā dassetuṃ, “tathāgatassa kho”tiādimāha. Ettha	1272	
PA_atk-s05_03a:1272_1	ca kappanti āyukappaṃ. Tiṭṭheyyāti tasmiṃ tasmiṃ kāle yaṃ manussānaṃ āyuppamāṇaṃ,	1272	
PA_atk-s05_03a:1272_2	taṃ paripuṇṇaṃ katvā tiṭṭheyya dhareyya. Kappāvasesaṃ vāti “appaṃ vā bhiyyo vā”ti	1272	
PA_atk-s05_03a:1272_3	vuttaṃ vassasatato atirekaṃ vā. Mahāsīvatthero panāha – “buddhānaṃ aṭṭhāne gajjitaṃ	1272	
PA_atk-s05_03a:1272_4	nāma natthi. Yatheva hi veḷuvagāmake uppannaṃ māraṇantikaṃ vedanaṃ dasa māse vikkhambhesi,	1272	
PA_atk-s05_03a:1272_5	evaṃ punappunaṃ taṃ samāpattiṃ samāpajjitvā vikkhambhento imaṃ bhaddakappameva tiṭṭheyyā”ti.	1272	
PA_atk-s05_03a:1272_6	Kasmā pana na ṭhitoti? Upādinnakasarīraṃ nāma khaṇḍiccādīhi abhibhuyyati, buddhā	1272	
PA_atk-s05_03a:1272_7	ca pana khaṇḍiccādibhāvaṃ appatvā pañcame āyukoṭṭhāse bahujanassa piyamanāpakāleyeva	1272	
PA_atk-s05_03a:1272_8	parinibbāyanti. Buddhānubuddhesu aggasāvakamahāsāvakesu parinibbutesu aparivārena	1272	
PA_atk-s05_03a:1272_9	ekakeneva ṭhātabbaṃ hoti, daharasāmaṇeraparivārena vā. Tato “aho buddhānaṃ parisā”ti	1272	
PA_atk-s05_03a:1272_10	hīḷetabbataṃ āpajjeyya, tasmā na ṭhitoti. Evaṃ vuttepi so pana na ruccati, “āyukappo”ti	12721	
PA_atk-s05_03a:1272_11	idameva aṭṭhakathāya niyamitaṃ.	12721	
PA_atk-s05_03a:1273_0	Oḷārike nimitteti thūle saññuppādane. Thūlasaññuppādanañhetaṃ, “tiṭṭhatu bhagavā	1273	
PA_atk-s05_03a:1273_1	kappa”nti sakalakappaṃ avaṭṭhānayācanāya yadidaṃ “yassa kassaci, ānanda, cattāro	1273	
PA_atk-s05_03a:1273_2	iddhipādā bhāvitā”tiādinā aññāpadesena attano caturiddhipādabhāvanānubhāvena kappaṃ	1273	
PA_atk-s05_03a:1273_3	avaṭṭhānasamatthatāvibhāvanaṃ. Obhāseti pākaṭavacane. Pākaṭañcetaṃ vacanaṃ pariyāyaṃ	1273	
PA_atk-s05_03a:1273_4	muñcitvā ujukameva attano adhippāyavibhāvanaṃ.	1273	
PA_atk-s05_03a:1274_0	Bahujanahitāyāti mahājanassa hitatthāya. Bahujanasukhāyāti mahājanassa sukhatthāya.	1274	
PA_atk-s05_03a:1274_1	Lokānukampāyāti sattalokassa anukampaṃ paṭicca. Katarassa sattalokassa? Yo bhagavato	1274	
PA_atk-s05_03a:1274_2	dhammadesanaṃ sutvā paṭivijjhati, amatapānaṃ pivati, tassa. Bhagavato hi dhammacakkappavattanasuttadesanāya	1274	
PA_atk-s05_03a:1274_3	aññātakoṇḍaññappamukhā aṭṭhārasa brahmakoṭiyo dhammaṃ paṭivijjhiṃsu. Evaṃ yāva subhaddaparibbājakavinayanā	1274	
PA_atk-s05_03a:1274_4	dhammapaṭividdhasattānaṃ gaṇanā natthi, mahāsamayasuttaṃ maṅgalasuttaṃ cūḷarāhulovādasuttaṃ	1274	
PA_atk-s05_03a:1274_5	samacittasuttanti imesaṃ catunnaṃ suttānaṃ desanākāle abhisamayappattasattānaṃ paricchedo	1274	
PA_atk-s05_03a:1274_6	natthi, etassa aparimāṇassa sattalokassa anukampāya bhagavato ṭhānaṃ jātaṃ. Evaṃ	1274	
PA_atk-s05_03a:1274_7	anāgatepi bhavissatīti adhippāyena vadati. Devamanussānanti na kevalaṃ devamanussānaṃyeva,	1274	
PA_atk-s05_03a:1274_8	avasesānaṃ nāgasupaṇṇādīnampi atthāya hitāya sukhāya bhagavato ṭhānaṃ hoti. Sahetukapaṭisandhike	1274	
PA_atk-s05_03a:1274_9	pana maggaphalasacchikiriyāya bhabbapuggale dassetuṃ evaṃ vuttaṃ, tasmā aññesampi	1274	
PA_atk-s05_03a:1274_10	atthatthāya hitatthāya sukhatthāya bhagavā tiṭṭhatūti attho. Tattha atthāyāti idhalokasampattiatthāya.	12741	
PA_atk-s05_03a:1274_11	Hitāyāti paralokasampattihetubhūtahitatthāya. Sukhāyāti nibbānadhātusukhatthāya.	12741	
PA_atk-s05_03a:1274_12	Purimaṃ pana hitasukhaggahaṇaṃ sabbasādhāraṇavasena veditabbaṃ.	12741	
PA_atk-s05_03a:1275_0	Yathā taṃ mārena pariyuṭṭhitacittoti ettha nti nipātamattaṃ, yathā mārena pariyuṭṭhitacitto	1275	
PA_atk-s05_03a:1275_1	ajjhotthaṭacitto aññopi koci puthujjano paṭivijjhituṃ na sakkuṇeyya, evameva nāsakkhi	1275	
PA_atk-s05_03a:1275_2	paṭivijjhitunti attho. Māro hi yassa keci vipallāsā appahīnā, tassa cittaṃ pariyuṭṭhāti.	1275	
PA_atk-s05_03a:1275_3	Yassa pana sabbena sabbaṃ dvādasa vipallāsā appahīnā, tassa vattabbameva natthi,	1275	
PA_atk-s05_03a:1275_4	therassa ca cattāro vipallāsā appahīnā, tenassa cittaṃ pariyuṭṭhāsi. So pana cittapariyuṭṭhānaṃ	1275	
PA_atk-s05_03a:1275_5	karonto kiṃ karotīti? Bheravaṃ rūpārammaṇaṃ vā dasseti, saddārammaṇaṃ vā sāveti,	1275	
PA_atk-s05_03a:1275_6	tato sattā taṃ disvā vā sutvā vā satiṃ vissajjetvā vivaṭamukhā honti. Tesaṃ mukhena	1275	
PA_atk-s05_03a:1275_7	hatthaṃ pavesetvā hadayaṃ maddati, tato visaññino hutvā tiṭṭhanti. Therassa panesa	1275	
PA_atk-s05_03a:1275_8	mukhena hatthaṃ pavesetuṃ kiṃ sakkhissati, bheravārammaṇaṃ pana dasseti. Taṃ disvā	1275	
PA_atk-s05_03a:1275_9	thero nimittobhāsaṃ na paṭivijjhi. Jānantoyeva bhagavā kimatthaṃ yāvatatiyaṃ āmantesi?	1275	
PA_atk-s05_03a:1275_10	Parato “tiṭṭhatu, bhante bhagavā”ti yācite “tuyhevetaṃ dukkaṭaṃ, tuyhevetaṃ aparaddha”nti	12751	
PA_atk-s05_03a:1275_11	dosāropanena sokatanukaraṇatthaṃ. Passati hi bhagavā “ayaṃ mayi ativiya siniddhahadayo,	12751	
PA_atk-s05_03a:1275_12	so parato bhūmicālakāraṇañca āyusaṅkhārossajjanañca sutvā mama ciraṭṭhānaṃ yācissati,	12751	
PA_atk-s05_03a:1275_13	athāhaṃ ‘kissa tvaṃ puretaraṃ na yācasī’ti tasseva sīse dosaṃ pātessāmi, sattā ca	12751	
PA_atk-s05_03a:1275_14	attano aparādhena na tathā vihaññanti, tenassa soko tanuko bhavissatī”ti.	12751	
PA_atk-s05_03a:1276	Gaccha tvaṃ, ānandāti yasmā divāvihāratthāya idhāgato, tasmā, ānanda, gaccha tvaṃ yathārucitaṃ ṭhānaṃ divāvihārāya. Tenevāha – “yassa dāni kālaṃ maññasī”ti.	127	
PA_atk-s05_03a:1277_0	Māro pāpimāti ettha satte anatthe niyojento māretīti māro. Pāpimāti tasseva vevacanaṃ.	1277	
PA_atk-s05_03a:1277_1	So hi pāpadhammena samannāgatattā ‘pāpimā’ti vuccati. Bhāsitā kho panesāti ayañhi	1277	
PA_atk-s05_03a:1277_2	bhagavati bodhimaṇḍe satta sattāhe atikkamitvā ajapālanigrodhe viharante attano dhītāsu	1277	
PA_atk-s05_03a:1277_3	āgantvā icchāvighātaṃ patvā gatāsu ayaṃ “attheso upāyo”ti cintento āgantvā “bhagavā	1277	
PA_atk-s05_03a:1277_4	yadatthaṃ tumhehi pāramiyo pūritā, so vo attho anuppatto, paṭividdhaṃ sabbaññutaññāṇaṃ,	1277	
PA_atk-s05_03a:1277_5	kiṃ te lokavicaraṇenā”ti vatvā yathā ajja evameva “parinibbātu dāni, bhante bhagavā”ti	1277	
PA_atk-s05_03a:1277_6	yāci. Bhagavā cassa “na tāvāha”ntiādīni vatvā paṭikkhipi. Taṃ sandhāya idāni “bhāsitā	1277	
PA_atk-s05_03a:1277_7	kho panesā”tiādimāha.	1277	
PA_atk-s05_03a:1278_0	Tattha viyattāti ariyamaggādhigamavasena byattā. Vinītāti tatheva kilesavinayanena	1278	
PA_atk-s05_03a:1278_1	vinītā. Visāradāti sārajjakarānaṃ diṭṭhivicikicchādīnaṃ pahānena visāradabhāvaṃ pattā.	1278	
PA_atk-s05_03a:1278_2	Bahussutāti tepiṭakavasena bahu sutametesanti bahussutā. Tameva dhammaṃ dhārentīti	1278	
PA_atk-s05_03a:1278_3	dhammadharā. Atha vā bahussutāti pariyattibahussutā ceva paṭivedhabahussutā ca. Dhammadharāti	1278	
PA_atk-s05_03a:1278_4	pariyattidhammānaṃ ceva paṭivedhadhammānañca dhāraṇato dhammadharāti evampettha attho	1278	
PA_atk-s05_03a:1278_5	veditabbo. Dhammānudhammappaṭipannāti ariyadhammassa anudhammabhūtaṃ vipassanādhammaṃ	1278	
PA_atk-s05_03a:1278_6	paṭipannā. Sāmīcippaṭipannāti ñāṇadassanavisuddhiyā anucchavikaṃ visuddhiparamparāpaṭipadaṃ	1278	
PA_atk-s05_03a:1278_7	paṭipannā. Anudhammacārinoti sallekhikaṃ tassā paṭipadāya anurūpaṃ appicchatādidhammaṃ	1278	
PA_atk-s05_03a:1278_8	caraṇasīlā. Sakaṃ ācariyakanti attano ācariyavādaṃ. Ācikkhissantīti ādito kathessanti,	1278	
PA_atk-s05_03a:1278_9	attanā uggahitaniyāmena pare uggaṇhāpessantīti attho. Desessantīti vācessanti, pāḷiṃ	1278	
PA_atk-s05_03a:1278_10	sammā vācessantīti attho. Paññapessantīti pajānāpessanti, pakāsessantīti attho. Paṭṭhapessantīti	12781	
PA_atk-s05_03a:1278_11	pakārena ṭhapessanti. Vivarissantīti vivaṭaṃ karissanti. Vibhajissantīti vibhattaṃ	12781	
PA_atk-s05_03a:1278_12	karissanti. Uttānīkarissantīti anuttānaṃ gambhīraṃ uttānaṃ pākaṭaṃ karissanti. Sahadhammenāti	12781	
PA_atk-s05_03a:1278_13	sahetukena sakāraṇena vacanena. Sappāṭihāriyanti yāvaniyyānikaṃ katvā. Dhammaṃ desessantīti	12781	
PA_atk-s05_03a:1278_14	navavidhalokuttaradhammaṃ pabodhessanti, pakāsessantīti attho.	12781	
PA_atk-s05_03a:1279_0	Ettha ca “paññapessantī”tiādīhi chahi padehi cha atthapadāni dassitāni, ādito pana	1279	
PA_atk-s05_03a:1279_1	dvīhi padehi cha byañjanapadānīti. Ettāvatā tepiṭakaṃ buddhavacanaṃ saṃvaṇṇanānayena	1279	
PA_atk-s05_03a:1279_2	saṅgahetvā dassitaṃ hoti. Vuttañhetaṃ nettiyaṃ “dvādasapadāni suttaṃ, taṃ sabbaṃ	1279	
PA_atk-s05_03a:1279_3	byañjanañca attho cā”ti.	1279	
PA_atk-s05_03a:1280_0	Brahmacariyanti sikkhattayasaṅgahitaṃ sakalaṃ sāsanabrahmacariyaṃ. Iddhanti samiddhaṃ	1280	
PA_atk-s05_03a:1280_1	jhānuppādavasena. Phītanti vuddhippattaṃ sabbaphāliphullaṃ abhiññāsampattivasena.	1280	
PA_atk-s05_03a:1280_2	Vitthārikanti vitthataṃ tasmiṃ tasmiṃ disābhāge patiṭṭhahanavasena. Bāhujaññanti	1280	
PA_atk-s05_03a:1280_3	bahūhi ñātaṃ paṭividdhaṃ bahujanābhisamayavasena. Puthubhūtanti sabbākāravasena puthulabhāvappattaṃ.	1280	
PA_atk-s05_03a:1280_4	Kathaṃ? Yāva devamanussehi suppakāsitanti yattakā viññujātikā devā manussā ca atthi,	1280	
PA_atk-s05_03a:1280_5	tehi sabbehi suṭṭhu pakāsitanti attho.	1280	
PA_atk-s05_03a:1281_0	Appossukkoti nirussukko līnavīriyo. “Tvañhi, pāpima, sattasattāhātikkamanato paṭṭhāya	1281	
PA_atk-s05_03a:1281_1	‘parinibbātu dāni, bhante bhagavā, parinibbātu sugato’ti viravanto āhiṇḍittha, ajja	1281	
PA_atk-s05_03a:1281_2	dāni paṭṭhāya vigatussāho hohi, mā mayhaṃ parinibbānatthāya vāyāmaṃ karohī”ti vadati.	1281	
PA_atk-s05_03a:1281_3	Sato sampajāno āyusaṅkhāraṃ ossajīti satiṃ sūpaṭṭhitaṃ katvā ñāṇena paricchinditvā	1281	
PA_atk-s05_03a:1281_4	āyusaṅkhāraṃ vissaji pajahi. Tattha na bhagavā hatthena leḍḍuṃ viya āyusaṅkhāraṃ	1281	
PA_atk-s05_03a:1281_5	ossaji, temāsamattameva pana samāpattiṃ samāpajjitvā tato paraṃ na samāpajjissāmīti	1281	
PA_atk-s05_03a:1281_6	cittaṃ uppādesi. Taṃ sandhāya vuttaṃ – “ossajī”ti, “vossajjī”tipi pāṭho.	1281	
PA_atk-s05_03a:1282_0	Kasmā pana bhagavā kappaṃ vā kappāvasesaṃ vā ṭhātuṃ samattho tattakaṃ kālaṃ aṭṭhatvā	1282	
PA_atk-s05_03a:1282_1	parinibbāyituṃ mārassa yācanāya āyusaṅkhāraṃ ossaji? Na bhagavā mārassa yācanāya	1282	
PA_atk-s05_03a:1282_2	āyusaṅkhāraṃ ossaji, nāpi therassa āyācanāya na ossajissati, temāsato pana paraṃ	1282	
PA_atk-s05_03a:1282_3	buddhaveneyyānaṃ abhāvato āyusaṅkhāraṃ ossaji. Ṭhānañhi nāma buddhānaṃ bhagavantānaṃ	1282	
PA_atk-s05_03a:1282_4	yāvadeva veneyyavinayanatthaṃ, te asati vineyyajane kena nāma kāraṇena ṭhassanti.	1282	
PA_atk-s05_03a:1282_5	Yadi ca mārassa yācanāya parinibbāyeyya, puretaraṃyeva parinibbāyeyya. Bodhimaṇḍepi	1282	
PA_atk-s05_03a:1282_6	hi mārena yācitaṃ, nimittobhāsakaraṇampi therassa sokatanukaraṇatthanti vuttovāyamattho.	1282	
PA_atk-s05_03a:1282_7	Apica buddhabaladīpanatthaṃ nimittobhāsakaraṇaṃ. Evaṃ mahānubhāvā buddhā bhagavantoyeva	1282	
PA_atk-s05_03a:1282_8	tiṭṭhantāpi attano ruciyāva tiṭṭhanti, parinibbāyantāpi attano ruciyāva parinibbāyantīti.	1282	
PA_atk-s05_03a:1283_0	Mahābhūmicāloti mahanto pathavīkampo. Tadā kira dasasahassilokadhātu akampittha.	1283	
PA_atk-s05_03a:1283_1	Bhiṃsanakoti bhayajanako. Devadundubhiyo ca phaliṃsūti devabheriyo nadiṃsu, devo	1283	
PA_atk-s05_03a:1283_2	sukkhagajjitaṃ gajji, akālavijjulatā nicchariṃsu, khaṇikavassaṃ vassīti vuttaṃ hoti.	1283	
PA_atk-s05_03a:1284_0	Etamatthaṃ viditvāti etaṃ saṅkhāravisaṅkhārānaṃ visesasaṅkhātaṃ atthaṃ sabbākārato	1284	
PA_atk-s05_03a:1284_1	viditvā. Imaṃ udānanti anavasesasaṅkhāre vissajjetvā attano visaṅkhāragamanadīpakaṃ	1284	
PA_atk-s05_03a:1284_2	udānaṃ udānesi. Kasmā udānesi? Koci nāma vadeyya “mārena pacchato pacchato anubandhitvā	1284	
PA_atk-s05_03a:1284_3	‘parinibbātu, bhante’ti upadduto bhayena bhagavā āyusaṅkhāraṃ ossajī”ti. “Tassokāso	1284	
PA_atk-s05_03a:1284_4	mā hotu, bhītassa udānaṃ nāma natthī”ti etassa dīpanatthaṃ pītivegavissaṭṭhaṃ udānaṃ	1284	
PA_atk-s05_03a:1284_5	udānesīti aṭṭhakathāsu vuttaṃ. Tato temāsamatteneva ca pana buddhakiccassa nipphajjanato	1284	
PA_atk-s05_03a:1284_6	evaṃ dīgharattaṃ mayā parihaṭoyaṃ dukkhabhāro na cirasseva nikkhipiyatīti passato	1284	
PA_atk-s05_03a:1284_7	parinibbānaguṇapaccavekkhaṇe tassa uḷāraṃ pītisomanassaṃ uppajji, tena pītivegena	1284	
PA_atk-s05_03a:1284_8	udānesīti yuttaṃ viya. Ekantena hi visaṅkhāraninno nibbānajjhāsayo satthā mahākaruṇāya	1284	
PA_atk-s05_03a:1284_9	balakkārena viya sattahitatthaṃ loke suciraṃ ṭhito. Tathā hi devasikaṃ catuvīsatikoṭisatasahassasaṅkhā	1284	
PA_atk-s05_03a:1284_10	samāpattiyo vaḷañjeti, sodāni mahākaruṇādhikārassa nipphannattā nibbānābhimukho anappakaṃ	12841	
PA_atk-s05_03a:1284_11	pītisomanassaṃ paṭisaṃvedesi. Teneva hi bhagavato kilesaparinibbānadivase viya khandhaparinibbānadivasepi	12841	
PA_atk-s05_03a:1284_12	sarīrābhā visesato vippasannā parisuddhā pabhassarā ahosīti.	12841	
PA_atk-s05_03a:1285_0	Gāthāya soṇasiṅgālādīnampi paccakkhabhāvato tulitaṃ paricchinnanti tulaṃ, kāmāvacarakammaṃ.	1285	
PA_atk-s05_03a:1285_1	Na tulaṃ atulaṃ, tulaṃ vā sadisamassa aññaṃ lokiyakammaṃ natthīti atulaṃ, mahaggatakammaṃ.	1285	
PA_atk-s05_03a:1285_2	Kāmāvacaraṃ rūpāvacaraṃ vā tulaṃ, arūpāvacaraṃ atulaṃ. Appavipākaṃ vā tulaṃ, bahuvipākaṃ	1285	
PA_atk-s05_03a:1285_3	atulaṃ. Sambhavanti sambhavassa hetubhūtaṃ, upapattijanakanti attho. Bhavasaṅkhāranti	1285	
PA_atk-s05_03a:1285_4	punabbhavasaṅkhāraṇakaṃ. Avassajīti vissajjesi. Munīti buddhamuni. Ajjhattaratoti	1285	
PA_atk-s05_03a:1285_5	niyakajjhattarato. Samāhitoti upacārappanāsamādhivasena samāhito. Abhindi kavacamivāti	1285	
PA_atk-s05_03a:1285_6	kavacaṃ viya abhindi. Attasambhavanti attani sañjātaṃ kilesaṃ. Idaṃ vuttaṃ hoti “savipākaṭṭhena	1285	
PA_atk-s05_03a:1285_7	sambhavaṃ, bhavābhavābhisaṅkharaṇaṭṭhena bhavasaṅkhāranti ca laddhanāmaṃ tulātulasaṅkhātaṃ	1285	
PA_atk-s05_03a:1285_8	lokiyakammañca ossaji, saṅgāmasīse mahāyodho kavacaṃ viya attasambhavaṃ kilesañca	1285	
PA_atk-s05_03a:1285_9	ajjhattarato samāhito hutvā abhindī”ti.	1285	
PA_atk-s05_03a:1286_0	Atha vā tulanti tulento tīrento. Atulañca sambhavanti nibbānañceva bhavañca. Bhavasaṅkhāranti	1286	
PA_atk-s05_03a:1286_1	bhavagāmikaṃ kammaṃ. Avassaji munīti “pañcakkhandhā aniccā, pañcannaṃ khandhānaṃ	1286	
PA_atk-s05_03a:1286_2	nirodho nibbānaṃ nicca”ntiādinā nayena tulento buddhamuni bhave ādīnavaṃ, nibbāne	1286	
PA_atk-s05_03a:1286_3	ca ānisaṃsaṃ disvā taṃ khandhānaṃ mūlabhūtaṃ bhavasaṅkhārakammaṃ “kammakkhayāya saṃvattatī”ti	1286	
PA_atk-s05_03a:1286_4	evaṃ vuttena kammakkhayakarena ariyamaggena avassaji. Kathaṃ ajjhattarato samāhito,	1286	
PA_atk-s05_03a:1286_5	abhindi kavacamivattasambhavaṃ. So hi vipassanāvasena ajjhattarato, samathavasena	1286	
PA_atk-s05_03a:1286_6	samāhitoti evaṃ pubbabhāgato paṭṭhāya samathavipassanābalena kavacaṃ viya attabhāvaṃ	1286	
PA_atk-s05_03a:1286_7	pariyonandhitvā ṭhitaṃ, attani sambhavattā “attasambhava”nti laddhanāmaṃ sabbaṃ kilesajālaṃ	1286	
PA_atk-s05_03a:1286_8	abhindi, kilesābhāveneva kammaṃ appaṭisandhikattā avassaṭṭhaṃ nāma hotīti evaṃ kilesappahānena	1286	
PA_atk-s05_03a:1286_9	kammaṃ pajahi. Iti bodhimūleyeva avassaṭṭhabhavasaṅkhāro bhagavā vekhamissakena viya	1286	
PA_atk-s05_03a:1286_10	jarasakaṭaṃ samāpattivekhamissakena attabhāvaṃ yāpentopi “ito temāsato uddhaṃ samāpattivekhamassa	12861	
PA_atk-s05_03a:1286_11	na dassāmī”ti cittuppādanena āyusaṅkhāraṃ ossajīti.	12861	
PA_atk-s05_03a:1287	Paṭhamasuttavaṇṇanā niṭṭhitā.	128	
PA_atk-s05_03a:1288	2. Sattajaṭilasuttavaṇṇanā	128	
PA_atk-s05_03a:1289_0	52. Dutiye bahidvārakoṭṭhaketi pāsādadvārakoṭṭhakassa bahi, na vihāradvārakoṭṭhakassa.	1289	
PA_atk-s05_03a:1289_1	So kira pāsādo lohapāsādo viya samantā catudvārakoṭṭhakaparivuto pākāraparikkhitto.	1289	
PA_atk-s05_03a:1289_2	Tesu pācīnadvārakoṭṭhakassa bahi pāsādacchāyāyaṃ pācīnalokadhātuṃ olokento paññattavarabuddhāsane	1289	
PA_atk-s05_03a:1289_3	nisinno hoti. Jaṭilāti jaṭāvanto tāpasavesadhārino. Nigaṇṭhāti setapaṭanigaṇṭharūpadhārino.	1289	
PA_atk-s05_03a:1289_4	Ekasāṭakāti ekasāṭakanigaṇṭhā viya ekaṃ pilotikakhaṇḍaṃ hatthe bandhitvā tenāpi sarīrassa	1289	
PA_atk-s05_03a:1289_5	purimabhāgaṃ paṭicchādetvā vicaraṇakā. Parūḷhakacchanakhalomāti parūḷhakacchalomā	1289	
PA_atk-s05_03a:1289_6	parūḷhanakhā parūḷhaavasesalomā ca, kacchādīsu dīghalomā dīghanakhā cāti attho. Khārivividhamādāyāti	1289	
PA_atk-s05_03a:1289_7	vividhaṃ khārādinānappakāraṃ pabbajitaparikkhārabhaṇḍikaṃ gahetvā. Avidūre atikkamantīti	1289	
PA_atk-s05_03a:1289_8	vihārassa avidūramaggena nagaraṃ pavisanti.	1289	
PA_atk-s05_03a:1290_0	Rājāhaṃ, bhante, pasenadi kosaloti ahaṃ, bhante, rājā pasenadi kosalo, mayhaṃ nāmaṃ	1290	
PA_atk-s05_03a:1290_1	tumhe jānāthāti. Kasmā pana rājā loke aggapuggalassa santike nisinno evarūpānaṃ nagganissirīkānaṃ	1290	
PA_atk-s05_03a:1290_2	añjaliṃ paggaṇhātīti? Saṅgaṇhanatthāya. Evañhissa ahosi “sacāhaṃ ettakampi etesaṃ	1290	
PA_atk-s05_03a:1290_3	na karissāmi, mayaṃ puttadāraṃ pahāya etassatthāya dubbhojanadukkhaseyyādīni anubhoma,	1290	
PA_atk-s05_03a:1290_4	ayaṃ amhākaṃ nipaccakāramattampi na karoti. Tasmiñhi kate amhe ‘ocarakā’ti jano aggahetvā	1290	
PA_atk-s05_03a:1290_5	‘pabbajitā’icceva sañjānissati, kiṃ imassa bhūtatthakathanenāti attanā diṭṭhaṃ sutaṃ	1290	
PA_atk-s05_03a:1290_6	paṭicchādetvā na katheyyuṃ, evaṃ kate pana anigūhitvā kathessantī”ti. Apica satthu	1290	
PA_atk-s05_03a:1290_7	ajjhāsayajānanatthampi evamakāsīti. Rājā kira bhagavantaṃ upasaṅkamantopi katipayakālaṃ	1290	
PA_atk-s05_03a:1290_8	sammāsambodhiṃ na saddahi. Tenassa evaṃ ahosi “yadi bhagavā sabbaṃ jānāti, mayā imesaṃ	1290	
PA_atk-s05_03a:1290_9	nipaccakāraṃ katvā ‘ime arahanto’ti vutte nānujāneyya, atha maṃ anuvattanto anujāneyya,	1290	
PA_atk-s05_03a:1290_10	kuto tassa sabbaññutā”ti. Evaṃ so satthu ajjhāsayajānanatthaṃ tathā akāsi. Bhagavā	12901	
PA_atk-s05_03a:1290_11	pana “ujukameva ‘na ime samaṇā ocarakā’ti vutte yadipi rājā saddahati, mahājano pana	12901	
PA_atk-s05_03a:1290_12	tamatthaṃ ajānanto na saddaheyya, samaṇo gotamo ‘rājā attano kathaṃ suṇātī’ti yaṃ	12901	
PA_atk-s05_03a:1290_13	kiñci mukhāruḷhaṃ kathetī’ti vadeyya, tadassa dīgharattaṃ ahitāya dukkhāya saṃvatteyya,	12901	
PA_atk-s05_03a:1290_14	añño ca guḷhakammaṃ vivaṭaṃ kataṃ bhaveyya, sayameva rājā tesaṃ ocarakabhāvaṃ kathessatī”ti	12901	
PA_atk-s05_03a:1290_15	ñatvā “dujjānaṃ kho eta”ntiādimāha.	12901	
PA_atk-s05_03a:1291_0	Tattha kāmabhogināti iminā pana rāgābhibhavaṃ, ubhayenāpi vikkhittacittataṃ dasseti.	1291	
PA_atk-s05_03a:1291_1	Puttasambādhasayananti puttehi sambādhasayanaṃ. Ettha ca puttasīsena dārapariggahaṃ,	1291	
PA_atk-s05_03a:1291_2	puttadāresu uppilāvitena tesaṃ gharāvāsādihetu sokābhibhavena cittassa saṃkiliṭṭhataṃ	1291	
PA_atk-s05_03a:1291_3	dasseti. Kāsikacandananti saṇhacandanaṃ, kāsikavatthañca candanañcāti vā attho. Mālāgandhavilepananti	1291	
PA_atk-s05_03a:1291_4	vaṇṇagandhatthāya mālā, sugandhabhāvatthāya gandhaṃ, chavirāgakaraṇatthāya vilepanaṃ	1291	
PA_atk-s05_03a:1291_5	dhārentena. Jātarūparajatanti suvaṇṇañceva avasiṭṭhadhanañca. Sādiyantenāti paṭiggaṇhantena.	1291	
PA_atk-s05_03a:1291_6	Sabbenapi kāmesu abhigiddhabhāvameva pakāseti.	1291	
PA_atk-s05_03a:1292_0	Saṃvāsenāti sahavāsena. Sīlaṃ veditabbanti “ayaṃ pesalo vā dussīlo vā”ti saṃvasantena	1292	
PA_atk-s05_03a:1292_1	ekasmiṃ ṭhāne saha vasantena jānitabbo. Tañca kho dīghena addhunā na ittaranti tañca	1292	
PA_atk-s05_03a:1292_2	sīlaṃ dīghena kālena veditabbaṃ, na ittarena. Katipayadivase hi saññatākāro saṃvutindriyākāro	1292	
PA_atk-s05_03a:1292_3	ca hutvā sakkā dassetuṃ. Manasi karotā no amanasi karotāti tampi “sīlamassa pariggaṇhissāmī”ti	1292	
PA_atk-s05_03a:1292_4	manasi karontena paccavekkhantena sakkā jānituṃ, na itarena. Paññavatāti tampi sappaññeneva	1292	
PA_atk-s05_03a:1292_5	paṇḍitena. Bālo hi manasi karontopi jānituṃ na sakkoti. Saṃvohārenāti kathanena.	1292	
PA_atk-s05_03a:1293	“Yo hi koci manussesu, vohāraṃ upajīvati;	129	
PA_atk-s05_03a:1294	Evaṃ vāseṭṭha jānāhi, vāṇijo so na brāhmaṇo”ti. –	129	
PA_atk-s05_03a:1295_0	Ettha hi vāṇijjaṃ vohāro nāma. “Cattāro ariyavohārā”ti ettha cetanā. “Saṅkhā samaññā	1295	
PA_atk-s05_03a:1295_1	paññatti vohāro”ti ettha paññatti. “Vohāramattena so vohareyyā”ti ettha kathā vohāro.	1295	
PA_atk-s05_03a:1295_2	Idhāpi so eva adhippeto. Ekaccassa hi sammukhākathā parammukhākathāya na sameti,	1295	
PA_atk-s05_03a:1295_3	parammukhākathā sammukhākathāya, tathā purimakathā pacchimakathāya, pacchimakathā	1295	
PA_atk-s05_03a:1295_4	ca purimakathāya. So kathentoyeva sakkā jānituṃ “asuci eso puggalo”ti. Sucisīlassa	1295	
PA_atk-s05_03a:1295_5	pana purimaṃ pacchimena, pacchimañca purimena, sammukhā kathitañca parammukhā kathitena,	1295	
PA_atk-s05_03a:1295_6	parammukhā kathitañca sammukhā kathitena sameti, tasmā kathentena sakkā sucibhāvo	1295	
PA_atk-s05_03a:1295_7	jānitunti pakāsento āha – “saṃvohārena soceyyaṃ veditabba”nti.	1295	
PA_atk-s05_03a:1296_0	Thāmoti ñāṇathāmo. Yassa hi ñāṇathāmo natthi, so uppannesu upaddavesu gahetabbagahaṇaṃ	1296	
PA_atk-s05_03a:1296_1	kattabbakaraṇaṃ apassanto advārikaṃ gharaṃ paviṭṭho viya carati. Tenāha – “āpadāsu	1296	
PA_atk-s05_03a:1296_2	kho, mahārāja, thāmo veditabbo”ti. Sākacchāyāti sahakathāya. Duppaññassa hi kathā	1296	
PA_atk-s05_03a:1296_3	udake geṇḍu viya uplavati, paññavato kathentassa paṭibhānaṃ anantaṃ hoti. Udakavipphandaneneva	1296	
PA_atk-s05_03a:1296_4	hi maccho khuddako mahanto vāti paññāyati.	1296	
PA_atk-s05_03a:1297_0	Iti bhagavā rañño ujukameva te “ime nāmā”ti avatvā arahantānaṃ anarahantānañca jānanūpāyaṃ	1297	
PA_atk-s05_03a:1297_1	pakāsesi. Rājā taṃ sutvā bhagavato sabbaññutāya desanāvilāsena ca abhippasanno “acchariyaṃ,	1297	
PA_atk-s05_03a:1297_2	bhante”tiādinā attano pasādaṃ pakāsetvā idāni te yāthāvato bhagavato ārocento “ete,	1297	
PA_atk-s05_03a:1297_3	bhante, mama purisā carā”tiādimāha. Tattha carāti apabbajitā eva pabbajitarūpena	1297	
PA_atk-s05_03a:1297_4	raṭṭhapiṇḍaṃ bhuñjantā paṭicchannakammantattā. Ocarakāti heṭṭhā carakā. Carā hi pabbatamatthakena	1297	
PA_atk-s05_03a:1297_5	carantāpi heṭṭhā carakāva nihīnakammattā. Atha vā ocarakāti carapurisā. Ocaritvāti	1297	
PA_atk-s05_03a:1297_6	avacaritvā vīmaṃsitvā, tasmiṃ tasmiṃ dese taṃ taṃ pavattiṃ ñatvāti attho. Osārissāmīti	1297	
PA_atk-s05_03a:1297_7	paṭipajjissāmi, karissāmīti attho. Rajojallanti rajañca malañca. Pavāhetvāti suṭṭhu	1297	
PA_atk-s05_03a:1297_8	vikkhālanavasena apanetvā. Kappitakesamassūti alaṅkārasatthe vuttavidhinā kappakehi	1297	
PA_atk-s05_03a:1297_9	chinnakesamassū. Kāmaguṇehīti kāmakoṭṭhāsehi, kāmabandhanehi vā samappitāti suṭṭhu	1297	
PA_atk-s05_03a:1297_10	appitā allīnā. Samaṅgibhūtāti sahabhūtā. Paricāressantīti indriyāni samantato cāressanti kīḷāpessanti vā.	12971	
PA_atk-s05_03a:1298_0	Etamatthaṃ viditvāti etaṃ tesaṃ rājapurisānaṃ attano udarassa kāraṇā pabbajitavesena	1298	
PA_atk-s05_03a:1298_1	lokavañcanasaṅkhātaṃ atthaṃ viditvā. Imaṃ udānanti imaṃ parādhīnatāparavañcanatāpaṭikkhepavibhāvanaṃ udānaṃ udānesi.	1298	
PA_atk-s05_03a:1299_0	Tattha na vāyameyya sabbatthāti dūteyyaocarakakammādike sabbasmiṃ pāpadhamme ime	1299	
PA_atk-s05_03a:1299_1	rājapurisā viya pabbajito na vāyameyya, vāyāmaṃ ussāhaṃ na kareyya, sabbattha yattha	1299	
PA_atk-s05_03a:1299_2	katthaci vāyāmaṃ akatvā appamattakepi puññasmiṃyeva vāyameyyāti adhippāyo. Nāññassa	1299	
PA_atk-s05_03a:1299_3	puriso siyāti pabbajitarūpena aññassa puggalassa sevakapuriso na siyā. Kasmā? Evarūpassapi	1299	
PA_atk-s05_03a:1299_4	ocarakādipāpakammassa kattabbattā. Nāññaṃ nissāya jīveyyāti aññaṃ paraṃ issarādiṃ	1299	
PA_atk-s05_03a:1299_5	nissāya “tappaṭibaddhaṃ me sukhadukkha”nti evaṃcitto hutvā na jīvikaṃ pavatteyya,	1299	
PA_atk-s05_03a:1299_6	attadīpo attasaraṇo anaññasaraṇo eva bhaveyya. Atha vā anatthāvahato “ocaraṇa”nti	1299	
PA_atk-s05_03a:1299_7	laddhanāmakattā aññaṃ akusalakammaṃ nissāya na jīveyya. Dhammena na vaṇiṃ careti	1299	
PA_atk-s05_03a:1299_8	dhanādiatthāya dhammaṃ na katheyya. Yo hi dhanādihetu paresaṃ dhammaṃ deseti, so	1299	
PA_atk-s05_03a:1299_9	dhammena vāṇijjaṃ karoti nāma, evaṃ dhammena taṃ na careyya. Atha vā dhanādīnaṃ atthāya	1299	
PA_atk-s05_03a:1299_10	kosalarañño puriso viya ocarakādikammaṃ karonto parehi anāsaṅkanīyatāya pabbajjāliṅgasamādānādīni	12991	
PA_atk-s05_03a:1299_11	anutiṭṭhanto dhammena vāṇijjaṃ karoti nāma. Yopi idha parisuddhaṃ brahmacariyaṃ carantopi	12991	
PA_atk-s05_03a:1299_12	aññataraṃ devanikāyaṃ paṇidhāya brahmacariyaṃ carati, sopi dhammena vāṇijjaṃ karoti	12991	
PA_atk-s05_03a:1299_13	nāma, evaṃ dhammena vāṇijjaṃ na care, na kareyyāti attho.	12991	
PA_atk-s05_03a:1300	Dutiyasuttavaṇṇanā niṭṭhitā.	130	
PA_atk-s05_03a:1301	3. Paccavekkhaṇasuttavaṇṇanā	130	
PA_atk-s05_03a:1302_0	53. Tatiye attano aneke pāpake akusale dhamme pahīneti lobhadosamohaviparītamanasikāraahirikānottappakodhūpanāhamakkhapalāsaissāmacchariyamāyā-	1302	
PA_atk-s05_03a:1302_1	sāṭheyyathambhasārambhamānātimānamadapamādataṇhāavijjātividhākusalamūladuccaritasaṃkilesavisama-	1302	
PA_atk-s05_03a:1302_2	saññāvitakkapapañcacatubbidhavipallāsaāsavaoghayogaganthāgatigamanataṇhupādānapañcavidha-	1302	
PA_atk-s05_03a:1302_3	cetokhilapañcacetovinibandhanīvaraṇābhinandanachavivāda- mūlataṇhākāyasattānusayaaṭṭhamicchattanava-	1302	
PA_atk-s05_03a:1302_4	taṇhāmūlakadasākusalakammapathadvāsaṭṭhidiṭṭhigataaṭṭhasatataṇhāvicaritādippabhede	1302	
PA_atk-s05_03a:1302_5	attano santāne anādikālapavatte diyaḍḍhasahassakilese taṃsahagate cāpi aneke pāpake	1302	
PA_atk-s05_03a:1302_6	lāmake akosallasambhūtaṭṭhena akusale dhamme anavasesaṃ saha vāsanāya bodhimūleyeva	1302	
PA_atk-s05_03a:1302_7	pahīne ariyamaggena samucchinne paccavekkhamāno “ayampi me kileso pahīno, ayampi	1302	
PA_atk-s05_03a:1302_8	me kileso pahīno”ti anupadapaccavekkhaṇāya paccavekkhamāno bhagavā nisinno hoti.	1302	
PA_atk-s05_03a:1303_0	Aneke ca kusale dhammeti sīlasamādhipaññāvimuttivimuttiñāṇadassanaṃ cattāro satipaṭṭhānā,	1303	
PA_atk-s05_03a:1303_1	cattāro sammappadhānā, cattāro iddhipādā, cattāro ariyamaggā, cattāri phalāni, catasso	1303	
PA_atk-s05_03a:1303_2	paṭisambhidā, catuyoniparicchedakañāṇaṃ, cattāro ariyavaṃsā, cattāri vesārajjañāṇāni,	1303	
PA_atk-s05_03a:1303_3	pañca padhāniyaṅgāni, pañcaṅgiko sammāsamādhi, pañcañāṇiko sammāsamādhi, pañcindriyāni,	1303	
PA_atk-s05_03a:1303_4	pañca balāni, pañca nissāraṇīyā dhātuyo, pañca vimuttāyatanañāṇāni, pañca vimuttiparipācanīyā	1303	
PA_atk-s05_03a:1303_5	saññā, cha anussatiṭṭhānāni, cha gāravā, cha nissāraṇīyā dhātuyo, cha satatavihārā,	1303	
PA_atk-s05_03a:1303_6	cha anuttariyāni, cha nibbedhabhāgiyā paññā, cha abhiññā, cha asādhāraṇañāṇāni, satta	1303	
PA_atk-s05_03a:1303_7	aparihāniyā dhammā, satta ariyadhanāni, satta bojjhaṅgā, satta sappurisadhammā, satta	1303	
PA_atk-s05_03a:1303_8	nijjaravatthūni, satta saññā, satta dakkhiṇeyyapuggaladesanā, satta khīṇāsavabaladesanā,	1303	
PA_atk-s05_03a:1303_9	aṭṭha paññāpaṭilābhahetudesanā, aṭṭha sammattāni, aṭṭha lokadhammātikkamā, aṭṭha	1303	
PA_atk-s05_03a:1303_10	ārambhavatthūni, aṭṭha akkhaṇadesanā, aṭṭha mahāpurisavitakkā, aṭṭha abhibhāyatanadesanā,	13031	
PA_atk-s05_03a:1303_11	aṭṭha vimokkhā, nava yonisomanasikāramūlakā dhammā, nava pārisuddhipadhāniyaṅgāni,	13031	
PA_atk-s05_03a:1303_12	nava sattāvāsadesanā, nava āghātappaṭivinayā, nava saññā, nava nānattāni, nava anupubbavihārā,	13031	
PA_atk-s05_03a:1303_13	dasa nāthakaraṇā dhammā, dasa kasiṇāyatanāni, dasa kusalakammapathā, dasa sammattāni,	13031	
PA_atk-s05_03a:1303_14	dasa ariyavāsā, dasa asekkhā dhammā, dasa tathāgatabalāni, ekādasa mettānisaṃsā,	13031	
PA_atk-s05_03a:1303_15	dvādasa dhammacakkākārā, terasa dhutaṅgaguṇā, cuddasa buddhañāṇāni, pannarasa vimuttiparipācanīyā	13031	
PA_atk-s05_03a:1303_16	dhammā, soḷasavidhā ānāpānassati, soḷasa aparantapanīyā dhammā, aṭṭhārasa mahāvipassanā,	13031	
PA_atk-s05_03a:1303_17	aṭṭhārasa buddhadhammā, ekūnavīsati paccavekkhaṇañāṇāni, catucattālīsa ñāṇavatthūni,	13031	
PA_atk-s05_03a:1303_18	paññāsa udayabbayañāṇāni, paropaññāsa kusalā dhammā, sattasattati ñāṇavatthūni, catuvīsatikoṭisatasahassasamāpattisañcārimahāvajirañāṇaṃ,	13031	
PA_atk-s05_03a:1303_19	anantanayasamantapaṭṭhānapavicayapaccavekkhaṇadesanāñāṇāni, tathā anantāsu lokadhātūsu	13031	
PA_atk-s05_03a:1303_20	anantānaṃ sattānaṃ āsayādivibhāvanañāṇāni cāti evamādike aneke attano kusale anavajjadhamme	13032	
PA_atk-s05_03a:1303_21	anantakālaṃ pāramiparibhāvanāya maggabhāvanāya ca pāripūriṃ vuddhiṃ gate “imepi anavajjadhammā	13032	
PA_atk-s05_03a:1303_22	mayi saṃvijjanti, imepi anavajjadhammā mayi saṃvijjantī”ti rucivasena manasikārābhimukhe	13032	
PA_atk-s05_03a:1303_23	buddhaguṇe vaggavagge puñjapuñje katvā paccavekkhamāno nisinno hoti. Te ca kho sapadesato	13032	
PA_atk-s05_03a:1303_24	eva, na nippadesato. Sabbe buddhaguṇe bhagavatāpi anupadaṃ anavasesato manasi kātuṃ	13032	
PA_atk-s05_03a:1303_25	na sakkā anantāparimeyyabhāvato.	13032	
PA_atk-s05_03a:1304	Vuttañhetaṃ –	130	
PA_atk-s05_03a:1305	“Buddhopi buddhassa bhaṇeyya vaṇṇaṃ,	130	
PA_atk-s05_03a:1306	Kappampi ce aññamabhāsamāno;	130	
PA_atk-s05_03a:1307	Khīyetha kappo ciradīghamantare,	130	
PA_atk-s05_03a:1308	Vaṇṇo na khīyetha tathāgatassā”ti.	130	
PA_atk-s05_03a:1309	Aparampi vuttaṃ –	130	
PA_atk-s05_03a:1310	“Asaṅkhyeyyāni nāmāni, saguṇena mahesino;	131	
PA_atk-s05_03a:1311	Guṇena nāmamuddheyyaṃ, api nāma sahassato”ti.	131	
PA_atk-s05_03a:1312_0	Tadā hi bhagavā pacchābhattaṃ piṇḍapātappaṭikkanto vihāraṃ pavisitvā gandhakuṭippamukhe	1312	
PA_atk-s05_03a:1312_1	ṭhatvā bhikkhūsu vattaṃ dassetvā gatesu mahāgandhakuṭiṃ pavisitvā paññattavarabuddhāsane	1312	
PA_atk-s05_03a:1312_2	nisinno attano atītajātivisayaṃ ñāṇaṃ pesesi. Athassa tāni nirantaraṃ poṅkhānupoṅkhaṃ	1312	
PA_atk-s05_03a:1312_3	anantāparimāṇappabhedā upaṭṭhahiṃsu. So “evaṃ mahantassa nāma dukkhakkhandhassa mūlabhūtā	1312	
PA_atk-s05_03a:1312_4	ime kilesā”ti kilesavisayaṃ ñāṇācāraṃ pesetvā te pahānamukhena anupadaṃ paccavekkhitvā	1312	
PA_atk-s05_03a:1312_5	“ime vata kilesā anavasesato mayhaṃ suṭṭhu pahīnā”ti puna tesaṃ pahānakaraṃ sākāraṃ	1312	
PA_atk-s05_03a:1312_6	saparivāraṃ sauddesaṃ ariyamaggaṃ paccavekkhanto anantāparimāṇabhede attano sīlādianavajjadhamme	1312	
PA_atk-s05_03a:1312_7	manasākāsi. Tena vuttaṃ –	1312	
PA_atk-s05_03a:1313	“Tena kho pana samayena bhagavā attano aneke pāpake akusale dhamme pahīne paccavekkhamāno nisinno hoti, aneke ca kusale dhamme bhāvanāpāripūriṃ gate”ti.	131	
PA_atk-s05_03a:1314	Evaṃ paccavekkhitvā uppannapītisomanassuddesabhūtaṃ imaṃ udānaṃ udānesi.	131	
PA_atk-s05_03a:1315_0	Tattha ahu pubbeti arahattamaggañāṇuppattito pubbe sabbopi cāyaṃ rāgādiko kilesagaṇo	1315	
PA_atk-s05_03a:1315_1	mayhaṃ santāne ahu āsi, na imasmiṃ kilesagaṇe kocipi kileso nāhosi. Tadā nāhūti tadā	1315	
PA_atk-s05_03a:1315_2	tasmiṃ kāle ariyamaggakkhaṇe so kilesagaṇo na ahu na āsi, tattha aṇumattopi kileso	1315	
PA_atk-s05_03a:1315_3	aggamaggakkhaṇe appahīno nāma natthi. “Tato nāhū”tipi paṭhanti, tato arahattamaggakkhaṇato	1315	
PA_atk-s05_03a:1315_4	paraṃ nāsīti attho. Nāhu pubbeti yo cāyaṃ mama aparimāṇo anavajjadhammo etarahi bhāvanāpāripūriṃ	1315	
PA_atk-s05_03a:1315_5	gato upalabbhati, sopi ariyamaggakkhaṇato pubbe na ahu na āsi. Tadā ahūti yadā pana	1315	
PA_atk-s05_03a:1315_6	me aggamaggañāṇaṃ uppannaṃ, tadā sabbopi me anavajjadhammo āsi. Aggamaggādhigamena	1315	
PA_atk-s05_03a:1315_7	hi saddhiṃ sabbepi sabbaññuguṇā buddhānaṃ hatthagatā eva honti.	1315	
PA_atk-s05_03a:1316_0	Na cāhu na ca bhavissati, na cetarahi vijjatīti yo pana so anavajjadhammo ariyamaggo	1316	
PA_atk-s05_03a:1316_1	mayhaṃ bodhimaṇḍe uppanno, yena sabbo kilesagaṇo anavasesaṃ pahīno, so yathā mayhaṃ	1316	
PA_atk-s05_03a:1316_2	maggakkhaṇato pubbe na cāhu na ca ahosi, evaṃ attanā pahātabbakilesābhāvato te kilesā	1316	
PA_atk-s05_03a:1316_3	viya ayampi na ca bhavissati anāgate na uppajjissati, etarahi paccuppannakālepi na	1316	
PA_atk-s05_03a:1316_4	vijjati na upalabbhati attanā kattabbakiccābhāvato. Na hi ariyamaggo anekavāraṃ pavattati.	1316	
PA_atk-s05_03a:1316_5	Tenevāha – “na pāraṃ diguṇaṃ yantī”ti.	1316	
PA_atk-s05_03a:1317_0	Iti bhagavā ariyamaggena attano santāne anavasesaṃ pahīne akusale dhamme bhāvanāpāripūriṃ	1317	
PA_atk-s05_03a:1317_1	gate aparimāṇe anavajjadhamme ca paccavekkhamāno attupanāyikapītivegavissaṭṭhaṃ udānaṃ	1317	
PA_atk-s05_03a:1317_2	udānesi. Purimāya kathāya purimavesārajjadvayameva kathitaṃ, pacchimadvayaṃ sammāsambodhiyā	1317	
PA_atk-s05_03a:1317_3	pakāsitattā pakāsitameva hotīti.	1317	
PA_atk-s05_03a:1318	Tatiyasuttavaṇṇanā niṭṭhitā.	131	
PA_atk-s05_03a:1319	4. Paṭhamanānātitthiyasuttavaṇṇanā	131	
PA_atk-s05_03a:1320_0	54. Catutthe nānātitthiyasamaṇabrāhmaṇaparibbājakāti ettha taranti etena saṃsāroghanti	1320	
PA_atk-s05_03a:1320_1	titthaṃ, nibbānamaggo. Idha pana viparītavipallāsavasena diṭṭhigatikehi tathā gahitadiṭṭhidassanaṃ	1320	
PA_atk-s05_03a:1320_2	“tittha”nti adhippetaṃ. Tasmiṃ sassatādinānākāre titthe niyuttāti nānātitthiyā, nagganigaṇṭhādisamaṇā	1320	
PA_atk-s05_03a:1320_3	ceva kaṭhakalāpādibrāhmaṇā ca pokkharasātādiparibbājakā ca samaṇabrāhmaṇaparibbājakā.	1320	
PA_atk-s05_03a:1320_4	Nānātitthiyā ca te samaṇabrāhmaṇaparibbājakā cāti nānātitthiyasamaṇabrāhmaṇaparibbājakā.	1320	
PA_atk-s05_03a:1321_0	“Sassato attā ca loko cā”tiādinā passanti etāya, sayaṃ vā passati, tathā dassanamattameva	1321	
PA_atk-s05_03a:1321_1	vāti diṭṭhi, micchābhinivesassetaṃ adhivacanaṃ. Sassatādivasena nānā anekavidhā diṭṭhiyo	1321	
PA_atk-s05_03a:1321_2	etesanti nānādiṭṭhikā. Sassatādivaseneva khamanaṃ khanti, rocanaṃ ruci, atthato “sassato	1321	
PA_atk-s05_03a:1321_3	attā ca loko cā”tiādinā pavatto cittavipallāso saññāvipallāso ca. Tathā nānā khantiyo	1321	
PA_atk-s05_03a:1321_4	etesanti nānākhantikā, nānā ruciyo etesanti nānārucikā. Diṭṭhigatikā hi pubbabhāge	1321	
PA_atk-s05_03a:1321_5	tathā tathā cittaṃ rocetvā khamāpetvā ca pacchā “idameva saccaṃ moghamañña”nti abhinivisanti.	1321	
PA_atk-s05_03a:1321_6	Atha vā “aniccaṃ nicca”ntiādinā tathā tathā dassanavasena diṭṭhi, khamanavasena khanti,	1321	
PA_atk-s05_03a:1321_7	ruccanavasena rucīti evaṃ tīhipi padehi diṭṭhi eva vuttāti veditabbā. Nānādiṭṭhinissayanissitāti	1321	
PA_atk-s05_03a:1321_8	sassatādiparikappavasena nānāvidhaṃ diṭṭhiyā nissayaṃ vatthuṃ kāraṇaṃ, diṭṭhisaṅkhātameva	1321	
PA_atk-s05_03a:1321_9	vā nissayaṃ nissitā allīnā upagatā, taṃ anissajjitvā ṭhitāti attho. Diṭṭhiyopi hi	1321	
PA_atk-s05_03a:1321_10	diṭṭhigatikānaṃ abhinivesākārānaṃ nissayā honti.	13211	
PA_atk-s05_03a:1322_0	Santīti atthi saṃvijjanti upalabbhanti. Eketi ekacce. Samaṇabrāhmaṇāti pabbajjūpagamena	1322	
PA_atk-s05_03a:1322_1	samaṇā, jātiyā brāhmaṇā, lokena vā samaṇāti ca brāhmaṇāti ca evaṃ gahitā. Evaṃvādinoti	1322	
PA_atk-s05_03a:1322_2	evaṃ idāni vattabbākārena vadantīti evaṃvādino. Evaṃ idāni vattabbākārena pavattā	1322	
PA_atk-s05_03a:1322_3	diṭṭhi etesanti evaṃdiṭṭhino. Tattha dutiyena diṭṭhigatikānaṃ micchābhiniveso dassito,	1322	
PA_atk-s05_03a:1322_4	paṭhamena tesaṃ yathābhinivesaṃ paresaṃ tattha patiṭṭhāpanavasena vohāro.	1322	
PA_atk-s05_03a:1323_0	Sassato loko, idameva saccaṃ moghamaññanti ettha lokoti attā. So hi diṭṭhigatikehi	1323	
PA_atk-s05_03a:1323_1	lokiyanti ettha puññaṃ pāpaṃ tabbipākā, sayaṃ vā kārakādibhāvena abhiyuttehi lokiyatīti	1323	
PA_atk-s05_03a:1323_2	lokoti adhippeto. Svāyaṃ sassato amaro nicco dhuvoti yadidaṃ amhākaṃ dassanaṃ idameva	1323	
PA_atk-s05_03a:1323_3	saccaṃ aviparītaṃ, aññaṃ pana asassatotiādi paresaṃ dassanaṃ moghaṃ micchāti attho.	1323	
PA_atk-s05_03a:1323_4	Etena cattāropi sassatavādā dassitā honti. Asassatoti na sassato, anicco adhuvo cavanadhammoti	1323	
PA_atk-s05_03a:1323_5	attho. “Asassato”ti sassatabhāvappaṭikkhepeneva ucchedo dīpitoti sattapi ucchedavādā dīpitā honti.	1323	
PA_atk-s05_03a:1324_0	Antavāti sapariyanto parivaṭumo paricchinnappamāṇo, na sabbagatoti attho. Etena sarīraparimāṇo	1324	
PA_atk-s05_03a:1324_1	aṅguṭṭhaparimāṇo avayavaparimāṇo paramāṇuparimāṇo attāti evamādivādā dassitā honti.	1324	
PA_atk-s05_03a:1324_2	Anantavāti apariyanto, sabbagatoti attho. Etena kapilakaṇādādivādā dīpitā honti.	1324	
PA_atk-s05_03a:1325_0	Taṃ jīvaṃ taṃ sarīranti yaṃ sarīraṃ, tadeva jīvasaṅkhātaṃ vatthu, yañca jīvasaṅkhātaṃ	1325	
PA_atk-s05_03a:1325_1	vatthu, tadeva sarīranti jīvañca sarīrañca advayaṃ samanupassati. Etena ājīvakānaṃ	1325	
PA_atk-s05_03a:1325_2	viya “rūpī attā”ti ayaṃ vādo dassito hoti. Aññaṃ jīvaṃ aññaṃ sarīranti iminā pana	1325	
PA_atk-s05_03a:1325_3	“arūpī attā”ti ayaṃ vādo dassito.	1325	
PA_atk-s05_03a:1326_0	Hoti tathāgato paraṃ maraṇāti ettha tathāgatoti satto. Tañhi diṭṭhigatiko kārakavedakādisaṅkhātaṃ,	1326	
PA_atk-s05_03a:1326_1	niccadhuvādisaṅkhātaṃ vā tathābhāvaṃ gatoti tathāgatoti voharati, so maraṇato idhakāyassa	1326	
PA_atk-s05_03a:1326_2	bhedato paraṃ uddhaṃ hoti, atthi saṃvijjatīti attho. Etena sassataggāhamukhena soḷasa	1326	
PA_atk-s05_03a:1326_3	saññīvādā aṭṭha asaññīvādā aṭṭha ca nevasaññīnāsaññīvādā dassitā honti. Na hotīti	1326	
PA_atk-s05_03a:1326_4	natthi na upalabbhati. Etena ucchedavādo dassito. Hoti ca na ca hotīti atthi ca natthi	1326	
PA_atk-s05_03a:1326_5	cāti. Etena ekaccasassatavādā satta saññīvādā ca dassitā. Neva hoti na na hotīti	1326	
PA_atk-s05_03a:1326_6	iminā pana amarāvikkhepavādo dassitoti veditabbaṃ.	1326	
PA_atk-s05_03a:1327_0	Ime kira diṭṭhigatikā nānādesato āgantvā sāvatthiyaṃ paṭivasantā ekadā samayappavādake	1327	
PA_atk-s05_03a:1327_1	sannipatitvā attano attano vādaṃ paggayha aññavāde khuṃsentā vivādāpannā ahesuṃ.	1327	
PA_atk-s05_03a:1327_2	Tena vuttaṃ “te bhaṇḍanajātā”tiādi.	1327	
PA_atk-s05_03a:1328_0	Tattha bhaṇḍanaṃ nāma kalahassa pubbabhāgo. Bhaṇḍanajātāti jātabhaṇḍanā. Kalahoti	1328	
PA_atk-s05_03a:1328_1	kalaho eva, kalassa vā hananato kalaho daṭṭhabbo. Aññamaññassa viruddhavādaṃ āpannāti	1328	
PA_atk-s05_03a:1328_2	vivādāpannā. Mammaghaṭṭanato mukhameva sattīti mukhasatti, pharusavācā. Phalūpacārena	1328	
PA_atk-s05_03a:1328_3	viya hi kāraṇaṃ kāraṇūpacārena phalampi vohariyati yathā taṃ “sukho buddhuppādo,	1328	
PA_atk-s05_03a:1328_4	pāpakammaṃ paccanubhotī”ti ca. Tāhi mukhasattīhi vitudantā vijjhantā viharanti. Ediso	1328	
PA_atk-s05_03a:1328_5	dhammoti dhammo aviparītasabhāvo ediso evarūpo, yathā mayā vuttaṃ “sassato loko”ti.	1328	
PA_atk-s05_03a:1328_6	Nediso dhammoti na ediso dhammo, yathā tayā vuttaṃ “asassato loko”ti, evaṃ sesapadehipi	1328	
PA_atk-s05_03a:1328_7	yojetabbaṃ. So ca titthiyānaṃ vivādo sakalanagare pākaṭo jāto. Atha bhikkhū sāvatthiṃ	1328	
PA_atk-s05_03a:1328_8	piṇḍāya paviṭṭhā taṃ sutvā “atthi no idaṃ kathāpābhataṃ, yaṃ nūna mayaṃ imaṃ pavattiṃ	1328	
PA_atk-s05_03a:1328_9	bhagavato āroceyyāma, appeva nāma taṃ nissāya satthu saṇhasukhumaṃ dhammadesanaṃ	1328	
PA_atk-s05_03a:1328_10	labheyyāmā”ti te pacchābhattaṃ dhammadesanākāle bhagavato etamatthaṃ ārocesuṃ. Tena	13281	
PA_atk-s05_03a:1328_11	vuttaṃ – “atha kho sambahulā bhikkhū”tiādi.	13281	
PA_atk-s05_03a:1329_0	Taṃ sutvā bhagavā aññatitthiyānaṃ dhammassa ayathābhūtapajānanaṃ pakāsento “aññatitthiyā,	1329	
PA_atk-s05_03a:1329_1	bhikkhave”tiādimāha. Tattha andhāti paññācakkhuvirahena andhā. Tenāha “acakkhukā”ti.	1329	
PA_atk-s05_03a:1329_2	Paññā hi idha “cakkhū”ti adhippetā. Tathā hi vuttaṃ “atthaṃ na jānantī”tiādi. Tattha	1329	
PA_atk-s05_03a:1329_3	atthaṃ na jānantīti idhalokatthaṃ paralokatthaṃ na jānanti, idhalokaparalokesu vuddhiṃ	1329	
PA_atk-s05_03a:1329_4	abbhudayaṃ nāvabujjhanti, paramatthe pana nibbāne kathāvakā. Ye hi nāma pavattimattepi	1329	
PA_atk-s05_03a:1329_5	sammūḷhā, te kathaṃ nivattiṃ jānissantīti. Anatthaṃ na jānantīti yadaggena te atthaṃ	1329	
PA_atk-s05_03a:1329_6	na jānanti, tadaggena anatthampi na jānanti. Yasmā dhammaṃ na jānanti, tasmā adhammampi	1329	
PA_atk-s05_03a:1329_7	na jānanti. Te hi vipariyesaggāhitāya dhammaṃ kusalampi akusalaṃ karonti, adhammampi	1329	
PA_atk-s05_03a:1329_8	akusalaṃ kusalaṃ karonti. Na kevalañca dhammādhammesu eva, atha kho tassa vipākesupi	1329	
PA_atk-s05_03a:1329_9	sammūḷhā. Tathā hi te kammampi vipākaṃ katvā voharanti, vipākampi kammaṃ katvā. Tathā	1329	
PA_atk-s05_03a:1329_10	dhammaṃ sabhāvadhammampi na jānanti, adhammaṃ asabhāvadhammampi na jānanti. Evaṃbhūtā	13291	
PA_atk-s05_03a:1329_11	ca sabhāvadhammaṃ asabhāvadhammañca, asabhāvadhammaṃ sabhāvadhammañca katvā pavedenti.	13291	
PA_atk-s05_03a:1330_0	Iti bhagavā titthiyānaṃ mohadiṭṭhipaṭilābhabhāvena paññācakkhuvekallato andhabhāvaṃ	1330	
PA_atk-s05_03a:1330_1	dassetvā idāni tamatthaṃ jaccandhūpamāya pakāsetuṃ “bhūtapubbaṃ, bhikkhave”tiādimāha.	1330	
PA_atk-s05_03a:1330_2	Tattha bhūtapubbanti pubbe bhūtaṃ, atītakāle nibbattaṃ. Aññataro rājā ahosīti purātano	1330	
PA_atk-s05_03a:1330_3	nāmagottehi loke apākaṭo eko rājā ahosi. So rājā aññataraṃ purisaṃ āmantesīti tassa	1330	
PA_atk-s05_03a:1330_4	kira rañño sobhaggappattaṃ sabbaṅgasampannaṃ attano opavayhaṃ hatthiṃ upaṭṭhānaṃ	1330	
PA_atk-s05_03a:1330_5	āgataṃ disvā etadahosi – “bhaddakaṃ vata, bho, hatthiyānaṃ dassanīya”nti. Tena ca	1330	
PA_atk-s05_03a:1330_6	samayena eko jaccandho rājaṅgaṇena gacchati. Taṃ disvā rājā cintesi – “mahājāniyā	1330	
PA_atk-s05_03a:1330_7	kho ime andhā ye evarūpaṃ dassanīyaṃ na labhanti daṭṭhuṃ. Yaṃnūnāhaṃ imissā sāvatthiyā	1330	
PA_atk-s05_03a:1330_8	yattakā jaccandhā sabbe te sannipātāpetvā ekadesaṃ ekadesaṃ hatthena phusāpetvā tesaṃ	1330	
PA_atk-s05_03a:1330_9	vacanaṃ suṇeyya”nti. Keḷisīlo rājā ekena purisena sāvatthiyā sabbe jaccandhe sannipātāpetvā	1330	
PA_atk-s05_03a:1330_10	tassa purisassa saññaṃ adāsi “yathā ekeko jaccandho sīsādikaṃ ekekaṃyeva hatthissa	13301	
PA_atk-s05_03a:1330_11	aṅgaṃ phusitvā ‘hatthī mayā diṭṭho’ti saññaṃ uppādesi, tathā karohī”ti. So puriso	13301	
PA_atk-s05_03a:1330_12	tathā akāsi. Atha rājā te jaccandhe paccekaṃ pucchi “kīdiso, bhaṇe, hatthī”ti. Te	13301	
PA_atk-s05_03a:1330_13	attanā diṭṭhadiṭṭhāvayavameva hatthiṃ katvā vadantā “ediso hatthī, nediso hatthī”ti	13301	
PA_atk-s05_03a:1330_14	aññamaññaṃ kalahaṃ karontā hatthādīhi upakkamitvā rājaṅgaṇe mahantaṃ kolāhalaṃ akaṃsu.	13301	
PA_atk-s05_03a:1330_15	Rājā saparijano tesaṃ taṃ vippakāraṃ disvā phāsukehi bhijjamānehi hadayena uggatena	13301	
PA_atk-s05_03a:1330_16	mahāhasitaṃ hasi. Tena vuttaṃ – “atha kho, bhikkhave, so rājā…pe… attamano ahosī”ti.	13301	
PA_atk-s05_03a:1331_0	Tattha ambhoti ālapanaṃ. Yāvatakāti yattakā. Jaccandhāti jātiyā andhā, jātito paṭṭhāya	1331	
PA_atk-s05_03a:1331_1	acakkhukā. Ekajjhanti ekato. Bhaṇeti abahumānālāpo. Hatthiṃ dassehīti yathāvuttaṃ	1331	
PA_atk-s05_03a:1331_2	hatthiṃ sayāpetvā dassehi. So ca susikkhitattā aparipphandanto nipajji. Diṭṭho no	1331	
PA_atk-s05_03a:1331_3	hatthīti hatthena parāmasanaṃ dassanaṃ katvā āhaṃsu. Tena purisena sīsaṃ parāmasāpetvā	1331	
PA_atk-s05_03a:1331_4	“ediso hatthī”ti saññāpitattā tādisaṃyeva naṃ hatthiṃ sañjānantā jaccandhā “ediso	1331	
PA_atk-s05_03a:1331_5	deva hatthī seyyathāpi kumbho”ti vadiṃsu. Kumbhoti ca ghaṭoti attho. Khīloti nāgadantakhīlo.	1331	
PA_atk-s05_03a:1331_6	Soṇḍoti hattho. Naṅgalīsāti naṅgalassa sirassa īsā. Kāyoti sarīraṃ. Koṭṭhoti kusūlo.	1331	
PA_atk-s05_03a:1331_7	Pādoti jaṅgho. Thūṇoti thambho. Naṅguṭṭhanti vāḷassa urimappadeso. Vāladhīti vālassa	1331	
PA_atk-s05_03a:1331_8	aggappadeso. Muṭṭhīhi saṃsumbhiṃsūti muṭṭhiyo bandhitvā pahariṃsu, muṭṭhighātaṃ akaṃsu.	1331	
PA_atk-s05_03a:1331_9	Attamano ahosīti keḷisīlattā so rājā tena jaccandhānaṃ kalahena attamano pahāsena gahitamano ahosi.	1331	
PA_atk-s05_03a:1332_0	Evameva khoti upamāsaṃsandanaṃ. Tassattho – bhikkhave, yathā te jaccandhā acakkhukā	1332	
PA_atk-s05_03a:1332_1	ekaṅgadassino anavasesato hatthiṃ apassitvā attanā diṭṭhāvayavamattaṃ hatthisaññāya	1332	
PA_atk-s05_03a:1332_2	itarehi diṭṭhaṃ ananujānantā aññamaññaṃ vivādaṃ āpannā kalahaṃ akaṃsu, evameva ime	1332	
PA_atk-s05_03a:1332_3	aññatitthiyā sakkāyassa ekadesaṃ rūpavedanādiṃ attano diṭṭhidassanena yathādiṭṭhaṃ	1332	
PA_atk-s05_03a:1332_4	“attā”ti maññamānā tassa sassatādibhāvaṃ āropetvā “idameva saccaṃ moghamañña”nti	1332	
PA_atk-s05_03a:1332_5	abhinivisitvā aññamaññaṃ vivadanti, yathābhūtaṃ pana atthānatthaṃ dhammādhammañca	1332	
PA_atk-s05_03a:1332_6	na jānanti. Tasmā andhā acakkhukā jaccandhapaṭibhāgāti.	1332	
PA_atk-s05_03a:1333_0	Etamatthaṃ viditvāti etaṃ titthiyānaṃ dhammasabhāvaṃ yathābhūtaṃ ajānantānaṃ apassantānaṃ	1333	
PA_atk-s05_03a:1333_1	jaccandhānaṃ viya hatthimhi yathādassanaṃ micchābhinivesaṃ, tattha ca vivādāpattiṃ	1333	
PA_atk-s05_03a:1333_2	sabbākārato viditvā tadatthadīpakaṃ imaṃ udānaṃ udānesi.	1333	
PA_atk-s05_03a:1334_0	Tattha imesu kira sajjanti, eke samaṇabrāhmaṇāti idhekacce pabbajjūpagamanena samaṇā,	1334	
PA_atk-s05_03a:1334_1	jātimattena brāhmaṇā “sassato loko”tiādinayappavattesu imesu eva asāresu diṭṭhigatesu	1334	
PA_atk-s05_03a:1334_2	diṭṭhābhinandanavasena, imesu vā rūpādīsu upādānakkhandhesu evaṃ aniccesu dukkhesu	1334	
PA_atk-s05_03a:1334_3	vipariṇāmadhammesu taṇhābhinandanadiṭṭhābhinandanānaṃ vasena “etaṃ mamā”tiādinā sajjanti	1334	
PA_atk-s05_03a:1334_4	kira. Aho nesaṃ sammohoti dasseti. Kirasaddo cettha arucisūcanattho. Tena tattha	1334	
PA_atk-s05_03a:1334_5	saṅgakāraṇābhāvameva dīpeti. Na kevalaṃ sajjanti eva, atha kho viggayha naṃ vivadanti	1334	
PA_atk-s05_03a:1334_6	“na tvaṃ imaṃ dhammavinayaṃ ājānāsi, ahaṃ imaṃ dhammavinayaṃ ājānāmī”tiādinā viggāhikakathānuyogavasena	1334	
PA_atk-s05_03a:1334_7	viggayha vivadanti vivādaṃ āpajjanti. Nanti cettha nipātamattaṃ. Atha vā viggayha	1334	
PA_atk-s05_03a:1334_8	nanti naṃ diṭṭhinissayaṃ sakkāyadiṭṭhimeva vā viparītadassanattā sassatādivasena	1334	
PA_atk-s05_03a:1334_9	aññamaññaṃ viruddhaṃ gahetvā vivadanti visesato vadanti, attano eva vādaṃ visiṭṭhaṃ	1334	
PA_atk-s05_03a:1334_10	aviparītaṃ katvā abhinivissa voharanti. Yathā kiṃ? Janā ekaṅgadassino yatheva jaccandhajanā	13341	
PA_atk-s05_03a:1334_11	hatthissa ekekaṅgadassino “yaṃ yaṃ attanā phusitvā ñātaṃ, taṃ tadeva hatthī”ti gahetvā	13341	
PA_atk-s05_03a:1334_12	aññamaññaṃ viggayha vivadiṃsu, evaṃsampadamidanti attho. Ivasaddo cettha luttaniddiṭṭhoti veditabbo.	13341	
PA_atk-s05_03a:1335	Catutthasuttavaṇṇanā niṭṭhitā.	133	
PA_atk-s05_03a:1336	5. Dutiyanānātitthiyasuttavaṇṇanā	133	
PA_atk-s05_03a:1337	55. Pañcame sassato attā ca loko cāti rūpādīsu aññataraṃ attāti ca lokoti ca gahetvā taṃ sassataṃ niccanti aññepi ca tathā gāhentā voharanti. Yathāha –	133	
PA_atk-s05_03a:1338	“Rūpaṃ attā ceva loko ca sassato cāti attānañca lokañca paññapenti. Vedanaṃ… saññaṃ… saṅkhāre… viññāṇaṃ attā ca loko ca sassato cāti attānañca lokañca paññapentī”ti.	133	
PA_atk-s05_03a:1339_0	Atha vā attāti ahaṅkāravatthu, lokoti mamaṅkāravatthu, yaṃ “attaniya”nti vuccati.	1339	
PA_atk-s05_03a:1339_1	Attāti vā sayaṃ, lokoti paro. Attāti vā pañcasu upādānakkhandhesu eko khandho, itaro	1339	
PA_atk-s05_03a:1339_2	loko. Attāti vā saviññāṇako khandhasantāno, aviññāṇako loko. Evaṃ taṃ taṃ attāti	1339	
PA_atk-s05_03a:1339_3	ca lokoti ca yathādassanaṃ dvidhā gahetvā tadubhayaṃ “nicco dhuvo sassato”ti abhinivissa	1339	
PA_atk-s05_03a:1339_4	voharanti. Etena cattāro sassatavādā dassitā. Asassatoti sattapi ucchedavādā dassitā.	1339	
PA_atk-s05_03a:1339_5	Sassato ca asassato cāti ekacco attā ca loko ca sassato, ekacco asassatoti evaṃ sassato	1339	
PA_atk-s05_03a:1339_6	ca asassato cāti attho. Atha vā sveva attā ca loko ca attagatidiṭṭhikānaṃ viya sassato	1339	
PA_atk-s05_03a:1339_7	ca asassato ca, siyā sassatoti evamettha attho veditabbo. Sabbathāpi iminā ekaccasassatavādo	1339	
PA_atk-s05_03a:1339_8	dassito. Neva sassato nāsassatoti iminā amarāvikkhepavādo dassito. Te hi sassatavāde	1339	
PA_atk-s05_03a:1339_9	asassatavāde ca dosaṃ disvā “neva sassato nāsassato attā ca loko cā”ti vikkhepaṃ karontā vivadanti.	1339	
PA_atk-s05_03a:1340_0	Sayaṃkatoti attanā kato. Yathā hi tesaṃ tesaṃ sattānaṃ attā ca attano dhammānudhammaṃ	1340	
PA_atk-s05_03a:1340_1	katvā sukhadukkhāni paṭisaṃvedeti, evaṃ attāva attānaṃ tassa ca upabhogabhūtaṃ kiñcanaṃ	1340	
PA_atk-s05_03a:1340_2	palibodhasaṅkhātaṃ lokañca karoti, abhinimminātīti attaladdhi viya ayampi tesaṃ laddhi.	1340	
PA_atk-s05_03a:1340_3	Paraṃkatoti parena kato, attato parena issarena vā purisena vā pajāpatinā vā kālena	1340	
PA_atk-s05_03a:1340_4	vā pakatiyā vā attā ca loko ca kato, nimmitoti attho. Sayaṃkato ca paraṃkato cāti	1340	
PA_atk-s05_03a:1340_5	yasmā attānañca lokañca nimminantā issarādayo na kevalaṃ sayameva nimminanti, atha	1340	
PA_atk-s05_03a:1340_6	kho tesaṃ tesaṃ sattānaṃ dhammādhammānaṃ sahakārīkāraṇaṃ labhitvāva, tasmā sayaṃkato	1340	
PA_atk-s05_03a:1340_7	ca paraṃkato ca attā ca loko cāti ekaccānaṃ laddhi. Asayaṃkāro aparaṃkāroti natthi	1340	
PA_atk-s05_03a:1340_8	etassa sayaṃkāroti asayaṃkāro, natthi etassa parakāroti aparakāro. Anunāsikāgamaṃ	1340	
PA_atk-s05_03a:1340_9	katvā vuttaṃ “aparaṃkāro”ti. Ayaṃ ubhayattha dosaṃ disvā ubhayaṃ paṭikkhipati. Atha	1340	
PA_atk-s05_03a:1340_10	kathaṃ uppannoti āha – adhiccasamuppannoti yadicchāya samuppanno kenaci kāraṇena	13401	
PA_atk-s05_03a:1340_11	vinā uppannoti adhiccasamuppannavādo dassito. Tena ca ahetukavādopi saṅgahito hoti.	13401	
PA_atk-s05_03a:1341_0	Idāni ye diṭṭhigatikā attānaṃ viya sukhadukkhampi tassa guṇabhūtaṃ kiñcanabhūtaṃ	1341	
PA_atk-s05_03a:1341_1	vā sassatādivasena abhinivissa voharanti, tesaṃ taṃ vādaṃ dassetuṃ “santeke samaṇabrāhmaṇā”tiādi	1341	
PA_atk-s05_03a:1341_2	vuttaṃ. Taṃ vuttanayameva.	1341	
PA_atk-s05_03a:1342	Etamatthaṃ viditvāti ettha pana idha jaccandhūpamāya anāgatattā taṃ hitvā heṭṭhā vuttanayeneva attho yojetabbo, tathā gāthāya.	134	
PA_atk-s05_03a:1343_0	Tattha antarāva visīdanti, apatvāva tamogadhanti ayaṃ viseso. Tassattho – evaṃ diṭṭhigatesu	1343	
PA_atk-s05_03a:1343_1	diṭṭhinissayesu āsajjamānā diṭṭhigatikā kāmoghādīnaṃ catunnaṃ oghānaṃ, saṃsāramahoghasseva	1343	
PA_atk-s05_03a:1343_2	vā antarāva vemajjhe eva yaṃ tesaṃ pārabhāvena patiṭṭhaṭṭhena vā ogadhasaṅkhātaṃ	1343	
PA_atk-s05_03a:1343_3	nibbānaṃ tadadhigamūpāyo vā ariyamaggo taṃ appatvāva anadhigantvāva visīdanti saṃsīdanti.	1343	
PA_atk-s05_03a:1343_4	Ogādhanti patiṭṭhahanti etena, ettha vāti ogādho, ariyamaggo nibbānañca. Ogādhamevettha	1343	
PA_atk-s05_03a:1343_5	rassattaṃ katvā ogadhanti vuttaṃ. Taṃ ogadhaṃ tamogadhanti padavibhāgo.	1343	
PA_atk-s05_03a:1344	Pañcamasuttavaṇṇanā niṭṭhitā.	134	
PA_atk-s05_03a:1345	6. Tatiyanānātitthiyasuttavaṇṇanā	134	
PA_atk-s05_03a:1346_0	56. Chaṭṭhe sabbaṃ heṭṭhā vuttanayameva. Imaṃ udānanti ettha pana diṭṭhitaṇhāmānesu	1346	
PA_atk-s05_03a:1346_1	dosaṃ disvā te dūrato vajjetvā saṅkhāre yathābhūtaṃ passato ca tattha anādīnavadassitāya	1346	
PA_atk-s05_03a:1346_2	micchābhiniviṭṭhassa yathābhūtaṃ apassato ca yathākkamaṃ saṃsārato ativattanānativattanadīpakaṃ	1346	
PA_atk-s05_03a:1346_3	imaṃ udānaṃ udānesīti attho yojetabbo.	1346	
PA_atk-s05_03a:1347_0	Tattha ahaṅkārapasutāyaṃ pajāti “sayaṃkato attā ca loko cā”ti evaṃ vuttasayaṃkārasaṅkhātaṃ	1347	
PA_atk-s05_03a:1347_1	ahaṅkāraṃ tathāpavattaṃ diṭṭhiṃ pasutā anuyuttā ayaṃ pajā micchābhiniviṭṭho sattakāyo.	1347	
PA_atk-s05_03a:1347_2	Paraṃkārūpasaṃhitāti paro añño issarādiko sabbaṃ karotīti evaṃ pavattaparaṃkāradiṭṭhisannissitā	1347	
PA_atk-s05_03a:1347_3	tāya upasaṃhitāti paraṃkārūpasaṃhitā. Etadeke nābbhaññaṃsūti etaṃ diṭṭhidvayaṃ eke	1347	
PA_atk-s05_03a:1347_4	samaṇabrāhmaṇā tattha dosadassino hutvā nānujāniṃsu. Kathaṃ? Sati hi sayaṃkāre kāmakārato	1347	
PA_atk-s05_03a:1347_5	sattānaṃ iṭṭheneva bhavitabbaṃ, na aniṭṭhena. Na hi koci attano dukkhaṃ icchati,	1347	
PA_atk-s05_03a:1347_6	bhavati ca aniṭṭhaṃ, tasmā na sayaṃkāro. Paraṃkāropi yadi issarahetuko, svāyaṃ issaro	1347	
PA_atk-s05_03a:1347_7	attatthaṃ vā kareyya paratthaṃ vā. Tattha yadi attatthaṃ, attanā akatakicco siyā	1347	
PA_atk-s05_03a:1347_8	asiddhassa sādhanato. Atha vā paratthaṃ sabbesaṃ hitasukhameva nipphajjeyya, na ahitaṃ	1347	
PA_atk-s05_03a:1347_9	dukkhaṃ nipphajjati, tasmā issaravasena na paraṃkāro sijjhati. Yadi ca issarasaṅkhātaṃ	1347	
PA_atk-s05_03a:1347_10	aññanirapekkhaṃ niccamekakāraṇaṃ pavattiyā siyā, kammena uppatti na siyā, sabbeheva	13471	
PA_atk-s05_03a:1347_11	ekajjhaṃ uppajjitabbaṃ kāraṇassa sannihitattā. Athassa aññampi sahakārīkāraṇaṃ icchitaṃ,	13471	
PA_atk-s05_03a:1347_12	taññeva hetu, kiṃ issarena apariniṭṭhitasāmatthiyena parikappitena. Yathā ca issarahetuko	13471	
PA_atk-s05_03a:1347_13	paraṃkāro na sijjhati, evaṃ pajāpatipurisapakatibrahmakālādihetutopi na sijjhateva	13471	
PA_atk-s05_03a:1347_14	tesampi asiddhattā vuttadosānativattanato ca. Tena vuttaṃ “etadeke nābbhaññaṃsū”ti.	13471	
PA_atk-s05_03a:1347_15	Ye pana yathāvutte sayaṃkāraparaṃkāre nānujānantāpi adhiccasamuppannaṃ attānañca	13471	
PA_atk-s05_03a:1347_16	lokañca paññapenti, tepi na naṃ sallanti addasuṃ adhiccasamuppannantivādinopi micchābhinivesaṃ	13471	
PA_atk-s05_03a:1347_17	anatikkamanato yathābhūtaṃ ajānantānaṃ diṭṭhigataṃ tattha tattha dukkhuppādanato	13471	
PA_atk-s05_03a:1347_18	vijjhanaṭṭhena “salla”nti na passiṃsu.	13471	
PA_atk-s05_03a:1348_0	Etañca sallaṃ paṭikacca passatoti yo pana āraddhavipassako pañcapi upādānakkhandhe	1348	
PA_atk-s05_03a:1348_1	aniccato dukkhato anattato samanupassati, so etañca tividhaṃ viparītadassanaṃ aññañca	1348	
PA_atk-s05_03a:1348_2	sakalaṃ micchābhinivesaṃ tesañca nissayabhūte pañcupādānakkhandhepi tujjanato duruddhārato	1348	
PA_atk-s05_03a:1348_3	ca “salla”nti paṭikacca pubbeyeva vipassanāpaññāya passati. Evaṃ passato ariyamaggakkhaṇe	1348	
PA_atk-s05_03a:1348_4	ekanteneva ahaṃ karomīti na tassa hoti. Yathā ca attano kārakabhāvo tassa na upaṭṭhāti,	1348	
PA_atk-s05_03a:1348_5	evaṃ paro karotīti na tassa hoti, kevalaṃ pana aniccasaṅkhātaṃ paṭiccasamuppannadhammamattameva	1348	
PA_atk-s05_03a:1348_6	hoti. Ettāvatā sammāpaṭipannassa sabbathāpi diṭṭhimānābhāvova dassito. Tena ca arahattappattiyā	1348	
PA_atk-s05_03a:1348_7	saṃsārasamatikkamo pakāsito hoti.	1348	
PA_atk-s05_03a:1349_0	Idāni yo diṭṭhigate allīno, na so saṃsārato sīsaṃ ukkhipituṃ sakkoti, taṃ dassetuṃ	1349	
PA_atk-s05_03a:1349_1	“mānupetā”ti gāthamāha. Tattha mānupetā ayaṃ pajāti ayaṃ sabbāpi diṭṭhigatikasaṅkhātā	1349	
PA_atk-s05_03a:1349_2	pajā sattakāyo “mayhaṃ diṭṭhi sundarā, mayhaṃ ādāno sundaro”ti attano gāhassa saṃpaggahalakkhaṇena	1349	
PA_atk-s05_03a:1349_3	mānena upetā samannāgatā. Mānaganthā mānavinibaddhāti tato eva tena aparāparaṃ uppajjamānena	1349	
PA_atk-s05_03a:1349_4	yathā taṃ diṭṭhiṃ na paṭinissajjati, evaṃ attano santānassa ganthitattā vinibaddhattā	1349	
PA_atk-s05_03a:1349_5	ca mānaganthā mānavinibaddhā. Diṭṭhīsu sārambhakathā, saṃsāraṃ nātivattatīti “idameva	1349	
PA_atk-s05_03a:1349_6	saccaṃ moghamañña”nti attukkaṃsanaparavambhanavasena attano diṭṭhābhinivesena paresaṃ	1349	
PA_atk-s05_03a:1349_7	diṭṭhīsu sārambhakathā virodhakathā saṃsāranāyikānaṃ avijjātaṇhānaṃ appahānato saṃsāraṃ	1349	
PA_atk-s05_03a:1349_8	nātivattati, na atikkamatīti attho.	1349	
PA_atk-s05_03a:1350	Chaṭṭhasuttavaṇṇanā niṭṭhitā.	135	
PA_atk-s05_03a:1351	7. Subhūtisuttavaṇṇanā	135	
PA_atk-s05_03a:1352_0	57. Sattame subhūtīti tassa therassa nāmaṃ. So hi āyasmā padumuttarassa bhagavato	1352	
PA_atk-s05_03a:1352_1	pādamūle katābhinīhāro kappasatasahassaṃ upacitapuññasambhāro imasmiṃ buddhuppāde	1352	
PA_atk-s05_03a:1352_2	uḷāravibhave gahapatikule uppanno bhagavato dhammadesanaṃ sutvā saṃvegajāto gharā	1352	
PA_atk-s05_03a:1352_3	nikkhamma pabbajitvā katādhikārattā ghaṭento vāyamanto na cirasseva chaḷabhiñño jāto,	1352	
PA_atk-s05_03a:1352_4	brahmavihārabhāvanāya pana ukkaṃsapāramippattiyā “etadaggaṃ, bhikkhave, mama sāvakānaṃ	1352	
PA_atk-s05_03a:1352_5	bhikkhūnaṃ araṇavihārīnaṃ yadidaṃ subhūtī”ti araṇavihāre bhagavatā etadagge ṭhapito.	1352	
PA_atk-s05_03a:1352_6	So ekadivasaṃ sāyanhasamayaṃ divāṭṭhānato vihāraṅgaṇaṃ otiṇṇo catuparisamajjhe bhagavantaṃ	1352	
PA_atk-s05_03a:1352_7	dhammaṃ desentaṃ disvā “desanāpariyosāne vuṭṭhahitvā vandissāmī”ti kālaparicchedaṃ	1352	
PA_atk-s05_03a:1352_8	katvā bhagavato avidūre aññatarasmiṃ rukkhamūle nisinno phalasamāpattiṃ samāpajji.	1352	
PA_atk-s05_03a:1352_9	Tena vuttaṃ – “tena kho pana samayena āyasmā subhūti…pe… samāpajjitvā”ti.	1352	
PA_atk-s05_03a:1353_0	Tattha dutiyajjhānato paṭṭhāya rūpāvacarasamādhi sabbopi arūpāvacarasamādhi avitakkasamādhi	1353	
PA_atk-s05_03a:1353_1	eva. Idha pana catutthajjhānapādako arahattaphalasamādhi “avitakkasamādhī”ti adhippeto.	1353	
PA_atk-s05_03a:1353_2	Dutiyajjhānādīhi pahīnā micchāvitakkā na tāva suppahīnā accantapahānābhāvato, ariyamaggena	1353	
PA_atk-s05_03a:1353_3	pana pahīnā eva puna pahānakiccābhāvato. Tasmā aggamaggapariyosānabhūto arahattaphalasamādhi	1353	
PA_atk-s05_03a:1353_4	sabbesaṃ micchāvitakkānaṃ pahānante uppannattā visesato “avitakkasamādhī”ti vattabbataṃ	1353	
PA_atk-s05_03a:1353_5	arahati, pageva catutthajjhānapādako. Tena vuttaṃ – “idha pana catutthajjhānapādako	1353	
PA_atk-s05_03a:1353_6	arahattaphalasamādhi ‘avitakkasamādhī’ti adhippeto”ti.	1353	
PA_atk-s05_03a:1354	Etamatthaṃ viditvāti etaṃ āyasmato subhūtissa sabbamicchāvitakkasabbasaṃkilesapahānasaṅkhātaṃ atthaṃ sabbākārato jānitvā tadatthadīpakaṃ imaṃ udānaṃ udānesi.	135	
PA_atk-s05_03a:1355_0	Tattha yassa vitakkā vidhūpitāti yena ariyapuggalena, yassa vā ariyapuggalassa kāmavitakkādayo	1355	
PA_atk-s05_03a:1355_1	sabbepi micchāvitakkā vidhūpitā ariyamaggañāṇena santāpitā samucchinnā. Ajjhattaṃ	1355	
PA_atk-s05_03a:1355_2	suvikappitā asesāti niyakajjhattasaṅkhāte attano santāne uppajjanārahā suvikappitā	1355	
PA_atk-s05_03a:1355_3	suṭṭhu vikappitā asesato, kiñcipi asesetvā susamucchinnāti attho. Taṃ saṅgamaticca	1355	
PA_atk-s05_03a:1355_4	arūpasaññīti ettha nti nipātamattaṃ. Atha vā hetuattho taṃsaddo. Yasmā anavasesena	1355	
PA_atk-s05_03a:1355_5	micchāvitakkā samucchinnā, tasmā rāgasaṅgādikaṃ pañcavidhaṃ saṅgaṃ, sabbampi vā kilesasaṅgaṃ	1355	
PA_atk-s05_03a:1355_6	aticca atikkamitvā atikkamanahetu rūpasabhāvābhāvato ruppanasaṅkhātassa ca vikārassa	1355	
PA_atk-s05_03a:1355_7	tattha abhāvato nibbikārahetubhāvato vā “arūpa”nti laddhanāmaṃ nibbānaṃ ārammaṇaṃ	1355	
PA_atk-s05_03a:1355_8	katvā pavattāhi maggaphalasaññāhi arūpasaññī. Catuyogātigatoti kāmayogo bhavayogo	1355	
PA_atk-s05_03a:1355_9	diṭṭhiyogo avijjāyogoti cattāro yoge yathārahaṃ catūhipi maggehi atikkamitvā gato.	1355	
PA_atk-s05_03a:1355_10	Na jātu metīti makāro padasandhikaro, jātu ekaṃseneva punabbhavāya na eti, āyatiṃ	13551	
PA_atk-s05_03a:1355_11	punabbhavābhinibbatti tassa natthīti attho. “Na jāti metī”tipi paṭhanti, so evattho.	13551	
PA_atk-s05_03a:1355_12	Iti bhagavā āyasmato subhūtissa arahattaphalasamāpattivihāraṃ anupādisesanibbānañca	13551	
PA_atk-s05_03a:1355_13	ārabbha pītivegavissaṭṭhaṃ udānaṃ udānesi.	13551	
PA_atk-s05_03a:1356	Sattamasuttavaṇṇanā niṭṭhitā.	135	
PA_atk-s05_03a:1357	8. Gaṇikāsuttavaṇṇanā	135	
PA_atk-s05_03a:1358_0	58. Aṭṭhame dve pūgāti dve gaṇā. Aññatarissā gaṇikāyāti aññatarāya nagarasobhiniyā.	1358	
PA_atk-s05_03a:1358_1	Sārattāti suṭṭhu rattā. Paṭibaddhacittāti kilesavasena baddhacittā. Rājagahe kira	1358	
PA_atk-s05_03a:1358_2	ekasmiṃ chaṇadivase bahū dhuttapurisā gaṇabandhanena vicarantā ekamekassa ekamekaṃ	1358	
PA_atk-s05_03a:1358_3	vesiṃ ānetvā uyyānaṃ pavisitvā chaṇakīḷaṃ kīḷiṃsu. Tato parampi dve tayo chaṇadivase	1358	
PA_atk-s05_03a:1358_4	taṃ taṃyeva vesiṃ ānetvā chaṇakīḷaṃ kīḷiṃsu. Athāparasmiṃ chaṇadivase aññepi dhuttā	1358	
PA_atk-s05_03a:1358_5	tatheva chaṇakīḷaṃ kīḷitukāmā vesiyo ānentā purimadhuttehi pubbe ānītaṃ ekaṃ vesiṃ	1358	
PA_atk-s05_03a:1358_6	ānenti. Itare taṃ disvā “ayaṃ amhākaṃ pariggaho”ti āhaṃsu. Tepi tatheva āhaṃsu. “Evaṃ	1358	
PA_atk-s05_03a:1358_7	amhākaṃ pariggaho, amhākaṃ pariggaho”ti kalahaṃ vaḍḍhetvā pāṇippahārādīni akaṃsu.	1358	
PA_atk-s05_03a:1358_8	Tena vuttaṃ – “tena kho pana samayena rājagahe dve pūgā”tiādi. Tattha upakkamantīti	1358	
PA_atk-s05_03a:1358_9	paharanti. Maraṇampi nigacchantīti balavūpakkamehi maraṇaṃ upagacchanti, itarepi	1358	
PA_atk-s05_03a:1358_10	maraṇamattaṃ maraṇappamāṇadukkhaṃ pāpuṇanti.	13581	
PA_atk-s05_03a:1359_0	Etamatthaṃ viditvāti etaṃ kāmesu gedhaṃ vivādamūlaṃ sabbānatthamūlanti sabbākārato	1359	
PA_atk-s05_03a:1359_1	viditvā. Imaṃ udānanti antadvaye ca majjhimāya paṭipattiyā ādīnavānisaṃsavibhāvanaṃ	1359	
PA_atk-s05_03a:1359_2	imaṃ udānaṃ udānesi.	1359	
PA_atk-s05_03a:1360_0	Tattha yañca pattanti yaṃ rūpādipañcakāmaguṇajātaṃ pattaṃ “natthi kāmesu doso”ti	1360	
PA_atk-s05_03a:1360_1	diṭṭhiṃ purakkhatvā vā apurakkhatvā vā etarahi laddhaṃ anubhuyyamānaṃ. Yañca pattabbanti	1360	
PA_atk-s05_03a:1360_2	yañca kāmaguṇajātameva “bhuñjitabbā kāmā, paribhuñjitabbā kāmā, āsevitabbā kāmā,	1360	
PA_atk-s05_03a:1360_3	paṭisevitabbā kāmā, yo kāme paribhuñjati, so lokaṃ vaḍḍheti, yo lokaṃ vaḍḍheti, so	1360	
PA_atk-s05_03a:1360_4	bahuṃ puññaṃ pasavatī”ti diṭṭhiṃ upanissāya taṃ anissajjitvā katena kammunā anāgate	1360	
PA_atk-s05_03a:1360_5	pattabbaṃ anubhavitabbañca. Ubhayametaṃ rajānukiṇṇanti etaṃ ubhayaṃ pattaṃ pattabbañca	1360	
PA_atk-s05_03a:1360_6	rāgarajādīhi anukiṇṇaṃ. Sampatte hi vatthukāme anubhavanto rāgarajena vokiṇṇo hoti,	1360	
PA_atk-s05_03a:1360_7	tattha pana saṃkiliṭṭhacittassa phale āyatiṃ āpanne domanassuppattiyā dosarajena	1360	
PA_atk-s05_03a:1360_8	vokiṇṇo hoti, ubhayatthāpi moharajena vokiṇṇo hoti. Kassa panetaṃ rajānukiṇṇanti	1360	
PA_atk-s05_03a:1360_9	āha – “āturassānusikkhato”ti kāmapatthanāvasena kilesāturassa, tassa ca phalena dukkhāturassa	1360	
PA_atk-s05_03a:1360_10	ca ubhayatthāpi paṭikārābhilāsāya kilesaphale anusikkhato.	13601	
PA_atk-s05_03a:1361_0	Tathā yañca pattanti yaṃ acelakavatādivasena pattaṃ attaparitāpanaṃ. Yañca pattabbanti	1361	
PA_atk-s05_03a:1361_1	yaṃ micchādiṭṭhikammasamādānahetu apāyesu pattabbaṃ phalaṃ. Ubhayametaṃ rajānukiṇṇanti	1361	
PA_atk-s05_03a:1361_2	tadubhayaṃ dukkharajānukiṇṇaṃ. Āturassāti kāyakilamathena dukkhāturassa. Anusikkhatoti	1361	
PA_atk-s05_03a:1361_3	micchādiṭṭhiṃ, tassā samādāyake puggale ca anusikkhato.	1361	
PA_atk-s05_03a:1362_0	Ye ca sikkhāsārāti yehi yathāsamādinnaṃ sīlabbatādisaṅkhātaṃ sikkhaṃ sārato gahetvā	1362	
PA_atk-s05_03a:1362_1	“iminā saṃsārasuddhī”ti kathitā. Tenāha – sīlabbataṃ jīvitaṃ brahmacariyaṃ upaṭṭhānasārāti.	1362	
PA_atk-s05_03a:1362_2	Tattha yaṃ “na karomī”ti oramati, taṃ sīlaṃ, visabhojanakicchācaraṇādikaṃ vataṃ,	1362	
PA_atk-s05_03a:1362_3	sākabhakkhatādijīvikā jīvitaṃ, methunavirati brahmacariyaṃ, etesaṃ anutiṭṭhanaṃ upaṭṭhānaṃ,	1362	
PA_atk-s05_03a:1362_4	bhūtapiṇḍakaparibhaṇḍādivasena khandhadevasivādiparicaraṇaṃ vā upaṭṭhānaṃ, evametehi	1362	
PA_atk-s05_03a:1362_5	yathāvuttehi sīlādīhi saṃsārasuddhi hotīti tāni sārato gahetvā ṭhitā samaṇabrāhmaṇā	1362	
PA_atk-s05_03a:1362_6	sikkhāsārā sīlabbataṃ jīvitaṃ brahmacariyaṃ “upaṭṭhānasārā”ti veditabbā. Ayameko	1362	
PA_atk-s05_03a:1362_7	antoti ayaṃ sīlabbataparāmāsavasena attakilamathānuyogasaṅkhāto majjhimāya paṭipattiyā	1362	
PA_atk-s05_03a:1362_8	uppathabhūto lāmakaṭṭhena ca eko anto. Ayaṃ dutiyo antoti ayaṃ kāmasukhallikānuyogo	1362	
PA_atk-s05_03a:1362_9	kāmesu pātabyatāpattisaṅkhāto dutiyo vuttanayena anto.	1362	
PA_atk-s05_03a:1363_0	Iccete ubho antāti kāmasukhallikānuyogo attakilamathānuyogo ca iti ete ubho antā.	1363	
PA_atk-s05_03a:1363_1	Te ca kho etarahi patte, āyatiṃ pattabbe ca kilesadukkharajānukiṇṇe kāmaguṇe attaparitāpane	1363	
PA_atk-s05_03a:1363_2	ca allīnehi kilesadukkhāturānaṃ anusikkhantehi, sayañca kilesadukkhāturehi paṭipajjitabbattā	1363	
PA_atk-s05_03a:1363_3	lāmakā uppathabhūtā cāti antā. Kaṭasivaḍḍhanāti andhaputhujjanehi abhikaṅkhitabbaṭṭhena	1363	
PA_atk-s05_03a:1363_4	kaṭasisaṅkhātānaṃ taṇhāavijjānaṃ abhivaḍḍhanā. Kaṭasiyo diṭṭhiṃ vaḍḍhentīti tā pana	1363	
PA_atk-s05_03a:1363_5	kaṭasiyo nānappakāradiṭṭhiṃ vaḍḍhenti. Vatthukāmesu assādānupassino hi te pajahituṃ	1363	
PA_atk-s05_03a:1363_6	asakkontassa taṇhāavijjāsahakārīkāraṇaṃ labhitvā “natthi dinna”ntiādinā natthikadiṭṭhiṃ	1363	
PA_atk-s05_03a:1363_7	akiriyadiṭṭhiṃ ahetukadiṭṭhiñca gaṇhāpenti, attaparitāpanaṃ anuyuttassa pana avijjātaṇhāsahakārīkāraṇaṃ	1363	
PA_atk-s05_03a:1363_8	labhitvā “sīlena suddhi vatena suddhī”tiādinā attasuddhiabhilāsena sīlabbataparāmāsadiṭṭhiṃ	1363	
PA_atk-s05_03a:1363_9	gaṇhāpenti. Sakkāyadiṭṭhiyā pana tesaṃ paccayabhāvo pākaṭoyeva. Evaṃ antadvayūpanissayena	1363	
PA_atk-s05_03a:1363_10	taṇhāavijjānaṃ diṭṭhivaḍḍhakatā veditabbā. Keci pana “kaṭasīti pañcannaṃ khandhānaṃ	13631	
PA_atk-s05_03a:1363_11	adhivacana”nti vadanti. Tesaṃ yadaggena tato antadvayato saṃsārasuddhi na hoti, tadaggena	13631	
PA_atk-s05_03a:1363_12	te upādānakkhandhe abhivaḍḍhetīti adhippāyo. Apare pana “kaṭasivaḍḍhanā”ti padassa	13631	
PA_atk-s05_03a:1363_13	“aparāparaṃ jarāmaraṇehi sivathikavaḍḍhanā”ti atthaṃ vadanti. Tehipi antadvayassa	13631	
PA_atk-s05_03a:1363_14	saṃsārasuddhihetubhāvābhāvoyeva vutto, kaṭasiyā pana diṭṭhivaḍḍhanakāraṇabhāvo vattabbo.	13631	
PA_atk-s05_03a:1364_0	Ete te ubho ante anabhiññāyāti te ete yathāvutte ubhopi ante ajānitvā “ime antā te	1364	
PA_atk-s05_03a:1364_1	ca evaṃgahitā evaṃanuṭṭhitā evaṃgatikā evaṃabhisamparāyā”ti evaṃ ajānanahetu ajānanakāraṇā.	1364	
PA_atk-s05_03a:1364_2	“Paññāya cassa disvā āsavā parikkhīṇā”tiādīsu viyassa hetuatthatā daṭṭhabbā. Olīyanti	1364	
PA_atk-s05_03a:1364_3	eketi eke kāmasukhānuyogavasena saṅkocaṃ āpajjanti. Atidhāvanti eketi eke attakilamathānuyogavasena	1364	
PA_atk-s05_03a:1364_4	atikkamanti. Kāmasukhamanuyuttā hi vīriyassa akaraṇato kosajjavasena sammāpaṭipattito	1364	
PA_atk-s05_03a:1364_5	saṅkocamāpannatā olīyanti nāma, attaparitāpanamanuyuttā pana kosajjaṃ pahāya anupāyena	1364	
PA_atk-s05_03a:1364_6	vīriyārambhaṃ karontā sammāpaṭipattiyā atikkamanato atidhāvanti nāma, tadubhayaṃ	1364	
PA_atk-s05_03a:1364_7	pana tattha ādīnavādassanato. Tena vuttaṃ – “ubho ante anabhiññāya olīyanti eke atidhāvanti	1364	
PA_atk-s05_03a:1364_8	eke”ti. Tattha taṇhābhinandanavasena olīyanti, diṭṭhābhinandanavasena atidhāvantīti veditabbaṃ.	1364	
PA_atk-s05_03a:1365_0	Atha vā sassatābhinivesavasena olīyanti eke, ucchedābhinivesavasena atidhāvanti eke.	1365	
PA_atk-s05_03a:1365_1	Gosīlādivasena hi attaparitāpanamanuyuttā ekacce “imināhaṃ sīlena vā vatena vā tapena	1365	
PA_atk-s05_03a:1365_2	vā brahmacariyena vā devo vā bhavissāmi devaññataro vā, tattha nicco dhuvo sassato	1365	
PA_atk-s05_03a:1365_3	avipariṇāmadhammo sassatisamaṃ tatheva ṭhassāmī”ti sassatadassanaṃ abhinivisantā	1365	
PA_atk-s05_03a:1365_4	saṃsāre olīyanti nāma, kāmasukhamanuyuttā pana ekacce yaṃkiñci katvā indriyāni santappetukāmā	1365	
PA_atk-s05_03a:1365_5	lokāyatikā viya tadanuguṇaṃ ucchedadassanaṃ abhinivisantā anupāyena vaṭṭupacchedassa	1365	
PA_atk-s05_03a:1365_6	pariyesanato atidhāvanti nāma. Evaṃ sassatucchedavasenapi olīyanātidhāvanāni veditabbāni.	1365	
PA_atk-s05_03a:1366_0	Ye ca kho te abhiññāyāti ye ca kho pana ariyapuggalā te yathāvutte ubho ante “ime	1366	
PA_atk-s05_03a:1366_1	antā evaṃgahitā evaṃanuṭṭhitā evaṃgatikā evaṃabhisamparāyā”ti abhivisiṭṭhena ñāṇena	1366	
PA_atk-s05_03a:1366_2	vipassanāsahitāya maggapaññāya jānitvā majjhimapaṭipadaṃ sammāpaṭipannā, tāya sammāpaṭipattiyā.	1366	
PA_atk-s05_03a:1366_3	Tatra ca nāhesunti tatra tasmiṃ antadvaye patitā na ahesuṃ, taṃ antadvayaṃ pajahiṃsūti	1366	
PA_atk-s05_03a:1366_4	attho. Tena ca nāmaññiṃsūti tena antadvayapahānena “mama idaṃ antadvayapahānaṃ, ahaṃ	1366	
PA_atk-s05_03a:1366_5	antadvayaṃ pahāsiṃ, iminā antadvayapahānena seyyo”tiādinā taṇhādiṭṭhimānamaññanāvasena	1366	
PA_atk-s05_03a:1366_6	na amaññiṃsu sabbamaññanānaṃ sammadeva pahīnattā. Ettha ca aggaphale ṭhite ariyapuggale	1366	
PA_atk-s05_03a:1366_7	sandhāya “tatra ca nāhesuṃ, tena ca nāmaññiṃsū”ti atītakālavasena ayaṃ desanā pavattā,	1366	
PA_atk-s05_03a:1366_8	maggakkhaṇe pana adhippete vattamānakālavaseneva vattabbaṃ siyā. Vaṭṭaṃ tesaṃ natthi	1366	
PA_atk-s05_03a:1366_9	paññāpanāyāti ye evaṃ pahīnasabbamaññanā uttamapurisā, tesaṃ anupādāparinibbutānaṃ	1366	
PA_atk-s05_03a:1366_10	kammavipākakilesavasena tividhampi vaṭṭaṃ natthi paññāpanāya, vattamānakkhandhabhedato	13661	
PA_atk-s05_03a:1366_11	uddhaṃ anupādāno viya jātavedo apaññattikabhāvameva gacchatīti attho.	13661	
PA_atk-s05_03a:1367	Aṭṭhamasuttavaṇṇanā niṭṭhitā.	136	
PA_atk-s05_03a:1368	9. Upātidhāvantisuttavaṇṇanā	136	
PA_atk-s05_03a:1369_0	59. Navame rattandhakāratimisāyanti rattiyaṃ andhakāre mahātimisāyaṃ. Rattīpi hi	1369	
PA_atk-s05_03a:1369_1	andhakāravirahitā hoti, yā puṇṇamāya ratti juṇhobhāsitā. Andhakāropi “timisā”ti na	1369	
PA_atk-s05_03a:1369_2	vattabbo hoti abbhamahikādiupakkilesavirahite deve. Mahandhakāro hi “timisā”ti vuccati.	1369	
PA_atk-s05_03a:1369_3	Ayaṃ pana amāvasī ratti devo ca meghapaṭalasañchanno. Tena vuttaṃ – “rattandhakāratimisāyanti	1369	
PA_atk-s05_03a:1369_4	rattiyā andhakāre mahātimisāya”nti. Abbhokāseti appaṭicchanne okāse vihāraṅgaṇe.	1369	
PA_atk-s05_03a:1369_5	Telappadīpesu jhāyamānesūti telapajjotesu jalamānesu.	1369	
PA_atk-s05_03a:1370_0	Nanu ca bhagavato byāmappabhā pakatiyā byāmamattappadesaṃ abhibyāpetvā candimasūriyālokaṃ	1370	
PA_atk-s05_03a:1370_1	abhibhavitvā ghanabahalaṃ buddhālokaṃ vissajjentī andhakāraṃ vidhamitvā tiṭṭhati,	1370	
PA_atk-s05_03a:1370_2	kāyappabhāpi nīlapītādivasena chabbaṇṇaghanabuddharasmiyo vissajjetvā pakatiyāva	1370	
PA_atk-s05_03a:1370_3	samantato asītihatthappadesaṃ obhāsentī tiṭṭhati, evaṃ buddhālokeneva ekobhāsabhūte	1370	
PA_atk-s05_03a:1370_4	bhagavato nisinnokāse padīpakaraṇe kiccaṃ natthīti? Saccaṃ natthi, tathāpi puññatthikā	1370	
PA_atk-s05_03a:1370_5	upāsakā bhagavato bhikkhusaṅghassa ca pūjākaraṇatthaṃ devasikaṃ telappadīpaṃ upaṭṭhapenti.	1370	
PA_atk-s05_03a:1370_6	Tathā hi vuttaṃ – sāmaññaphalepi “ete maṇḍalamāle dīpā jhāyantī”ti. “Rattandhakāratimisāya”nti	1370	
PA_atk-s05_03a:1370_7	idampi tassā rattiyā sabhāvakittanatthaṃ vuttaṃ, na pana bhagavato nisinnokāsassa	1370	
PA_atk-s05_03a:1370_8	andhakārabhāvato. Pūjākaraṇatthameva hi tadāpi upāsakehi padīpā kāritā.	1370	
PA_atk-s05_03a:1371_0	Tasmiñhi divase sāvatthivāsino bahū upāsakā pātova sarīrapaṭijagganaṃ katvā vihāraṃ	1371	
PA_atk-s05_03a:1371_1	gantvā uposathaṅgāni samādiyitvā buddhappamukhaṃ bhikkhusaṅghaṃ nimantetvā nagaraṃ	1371	
PA_atk-s05_03a:1371_2	pavisitvā mahādānāni pavattetvā bhagavantaṃ bhikkhusaṅghañca anugantvā nivattitvā	1371	
PA_atk-s05_03a:1371_3	attano attano gehāni gantvā sayampi paribhuñjitvā suddhavatthanivatthā suddhuttarāsaṅgā	1371	
PA_atk-s05_03a:1371_4	gandhamālādihatthā vihāraṃ gantvā bhagavantaṃ pūjetvā keci manobhāvanīye bhikkhū	1371	
PA_atk-s05_03a:1371_5	payirupāsantā keci yonisomanasikarontā divasabhāgaṃ vītināmesuṃ. Te sāyanhasamaye	1371	
PA_atk-s05_03a:1371_6	bhagavato santike dhammaṃ sutvā satthari dhammasabhāmaṇḍapato paṭṭhāya gandhakuṭisamīpe	1371	
PA_atk-s05_03a:1371_7	ajjhokāse paññattavarabuddhāsane nisinne, bhikkhusaṅghe ca bhagavantaṃ upasaṅkamitvā	1371	
PA_atk-s05_03a:1371_8	payirupāsante uposathavisodhanatthañceva yonisomanasikāraparibrūhanatthañca nagaraṃ	1371	
PA_atk-s05_03a:1371_9	agantvā vihāreyeva vasitukāmā ohīyiṃsu. Atha te bhagavato bhikkhusaṅghassa ca pūjākaraṇatthaṃ	1371	
PA_atk-s05_03a:1371_10	bahū telappadīpe āropetvā satthāraṃ upasaṅkamitvā vanditvā bhikkhusaṅghassa ca añjaliṃ	13711	
PA_atk-s05_03a:1371_11	katvā bhikkhūnaṃ pariyante nisinnā kathaṃ samuṭṭhāpesuṃ, “bhante, ime titthiyā nānāvidhāni	13711	
PA_atk-s05_03a:1371_12	diṭṭhigatāni abhinivissa voharanti, tathā voharantā ca kadāci sassataṃ, kadāci asassataṃ,	13711	
PA_atk-s05_03a:1371_13	ucchedādīsu aññataranti ekasmiṃyeva aṭṭhatvā navanavāni diṭṭhigatāni ‘idameva saccaṃ	13711	
PA_atk-s05_03a:1371_14	moghamañña’nti paggayha tiṭṭhanti ummattakasadisā, tesaṃ tathā abhiniviṭṭhānaṃ kā	13711	
PA_atk-s05_03a:1371_15	gati, ko abhisamparāyo”ti. Tena ca samayena bahū paṭaṅgapāṇakā patantā patantā tesu	13711	
PA_atk-s05_03a:1371_16	telappadīpesu nipatanti. Tena vuttaṃ – “tena kho pana samayena sambahulā adhipātakā”tiādi.	13711	
PA_atk-s05_03a:1372_0	Tattha adhipātakāti paṭaṅgapāṇakā, ye “salabhā”tipi vuccanti. Te hi dīpasikhaṃ adhipatanato	1372	
PA_atk-s05_03a:1372_1	“adhipātakā”ti adhippetā. Āpātaparipātanti āpātaṃ paripātaṃ, āpatitvā āpatitvā paripatitvā	1372	
PA_atk-s05_03a:1372_2	paripatitvā, abhimukhapātañceva paribbhamitvā pātañca katvāti attho. “Āpāthe paripāta”nti	1372	
PA_atk-s05_03a:1372_3	keci paṭhanti, āpāthe padīpassa attano āpāthagamane sati paripatitvā paripatitvāti	1372	
PA_atk-s05_03a:1372_4	attho. Anayanti avaḍḍhiṃ dukkhaṃ. Byasananti vināsaṃ. Purimapadena hi maraṇamattaṃ	1372	
PA_atk-s05_03a:1372_5	dukkhaṃ, pacchimapadena maraṇaṃ tesaṃ dīpeti. Tattha keci pāṇakā saha patanena mariṃsu,	1372	
PA_atk-s05_03a:1372_6	keci maraṇamattaṃ dukkhaṃ āpajjiṃsu.	1372	
PA_atk-s05_03a:1373_0	Etamatthaṃ viditvāti etaṃ adhipātakapāṇakānaṃ attahitaṃ ajānantānaṃ attupakkamavasena	1373	
PA_atk-s05_03a:1373_1	niratthakabyasanāpattiṃ viditvā tesaṃ viya diṭṭhigatikānaṃ diṭṭhābhinivesena anayabyasanāpattidīpakaṃ	1373	
PA_atk-s05_03a:1373_2	imaṃ udānaṃ udānesi.	1373	
PA_atk-s05_03a:1374_0	Tattha upātidhāvanti na sāramentīti sīlasamādhipaññāvimuttiādibhedaṃ sāraṃ na enti,	1374	
PA_atk-s05_03a:1374_1	catusaccābhisamayavasena na adhigacchanti. Tasmiṃ pana saupāye sāre tiṭṭhanteyeva	1374	
PA_atk-s05_03a:1374_2	vimuttābhilāsāya taṃ upentā viya hutvāpi diṭṭhivipallāsena atidhāvanti atikkamitvā	1374	
PA_atk-s05_03a:1374_3	gacchanti, pañcupādānakkhandhe “niccaṃ subhaṃ sukhaṃ attā”ti abhinivisitvā gaṇhantāti	1374	
PA_atk-s05_03a:1374_4	attho. Navaṃ navaṃ bandhanaṃ brūhayantīti tathā gaṇhantā ca taṇhādiṭṭhisaṅkhātaṃ	1374	
PA_atk-s05_03a:1374_5	navaṃ navaṃ bandhanaṃ brūhayanti vaḍḍhayanti. Patanti pajjotamivādhipātakā, diṭṭhe	1374	
PA_atk-s05_03a:1374_6	sute itiheke niviṭṭhāti evaṃ taṇhādiṭṭhibandhanehi baddhattā eke samaṇabrāhmaṇā diṭṭhe	1374	
PA_atk-s05_03a:1374_7	attanā cakkhuviññāṇena diṭṭhidassaneneva vā diṭṭhe anussavūpalabbhamatteneva ca sute	1374	
PA_atk-s05_03a:1374_8	“itiha ekantato evameta”nti niviṭṭhā diṭṭhābhinivesena “sassata”ntiādinā abhiniviṭṭhā,	1374	
PA_atk-s05_03a:1374_9	ekantahitaṃ vā nissaraṇaṃ ajānantā rāgādīhi ekādasahi aggīhi ādittaṃ bhavattayasaṅkhātaṃ	1374	
PA_atk-s05_03a:1374_10	aṅgārakāsuṃyeva ime viya adhipātakā imaṃ pajjotaṃ patanti, na tato sīsaṃ ukkhipituṃ sakkontīti attho.	13741	
PA_atk-s05_03a:1375	Navamasuttavaṇṇanā niṭṭhitā.	137	
PA_atk-s05_03a:1376	10. Uppajjantisuttavaṇṇanā	137	
PA_atk-s05_03a:1377_0	60. Dasame yāvakīvanti yattakaṃ kālaṃ. Yatoti yadā, yato paṭṭhāya, yasmiṃ kāleti	1377	
PA_atk-s05_03a:1377_1	vā attho. Evametaṃ, ānandāti, ānanda, tathāgate uppanne tathāgatassa tathāgatasāvakānaṃyeva	1377	
PA_atk-s05_03a:1377_2	ca lābhasakkāro abhivaḍḍhati, titthiyā pana nittejā vihatappabhā pahīnalābhasakkārā	1377	
PA_atk-s05_03a:1377_3	hontīti yaṃ tayā vuttaṃ, etaṃ evaṃ, na etassa aññathābhāvo. Cakkavattino hi cakkaratanassa	1377	
PA_atk-s05_03a:1377_4	pātubhāvena loko cakkaratanaṃ muñcitvā aññattha pūjāsakkārasammānaṃ na pavatteti,	1377	
PA_atk-s05_03a:1377_5	cakkaratanameva pana sabbo loko sabbabhāvehi sakkaroti garuṃ karoti māneti pūjeti.	1377	
PA_atk-s05_03a:1377_6	Iti vaṭṭānusāripuññamattanissandassapi tāva mahanto ānubhāvo, kimaṅgaṃ pana vivaṭṭānusāripuññaphalūpatthambhassa	1377	
PA_atk-s05_03a:1377_7	anantāparimeyyaguṇagaṇādhārassa buddharatanassa dhammaratanassa saṅgharatanassa cāti dasseti.	1377	
PA_atk-s05_03a:1378_0	Bhagavā hi sammāsambodhiṃ patvā pavattavaradhammacakko anukkamena loke ekasaṭṭhiyā	1378	
PA_atk-s05_03a:1378_1	arahantesu jātesu saṭṭhi arahante janapadacārikāya vissajjetvā uruvelaṃ patvā uruvelakassapappamukhe	1378	
PA_atk-s05_03a:1378_2	sahassajaṭile arahatte patiṭṭhāpetvā tehi parivuto laṭṭhivanuyyāne nisīditvā bimbisārappamukhānaṃ	1378	
PA_atk-s05_03a:1378_3	aṅgamagadhavāsīnaṃ dvādasa nahutāni sāsane otāretvā yadā rājagahe vihāsi, tato paṭṭhāya	1378	
PA_atk-s05_03a:1378_4	bhagavato bhikkhusaṅghassa ca yathā yathā uparūpari uḷāralābhasakkāro abhivaḍḍhati,	1378	
PA_atk-s05_03a:1378_5	tathā tathā sabbatitthiyānaṃ lābhasakkāro parihāyi eva.	1378	
PA_atk-s05_03a:1379_0	Athekadivasaṃ āyasmā ānando divāṭṭhāne nisinno bhagavato ca ariyasaṅghassa ca sammāpaṭipattiṃ	1379	
PA_atk-s05_03a:1379_1	paccavekkhitvā pītisomanassajāto “kathaṃ nu kho titthiyāna”nti tesaṃ paṭipattiṃ āvajjesi.	1379	
PA_atk-s05_03a:1379_2	Athassa nesaṃ sabbathāpi duppaṭipattiyeva upaṭṭhāsi. So “evaṃmahānubhāve nāma puññūpanissayassa	1379	
PA_atk-s05_03a:1379_3	dhammānudhammappaṭipattiyā ca ukkaṃsapāramippatte bhagavati, ariyasaṅghe ca dharante	1379	
PA_atk-s05_03a:1379_4	kathaṃ ime aññatitthiyā evaṃ duppaṭipannā akatapuññā varākā lābhino sakkatā bhavissantī”ti	1379	
PA_atk-s05_03a:1379_5	titthiyānaṃ lābhasakkārahāniṃ nissāya kāruññaṃ uppādetvā atha attano parivitakkaṃ	1379	
PA_atk-s05_03a:1379_6	“yāvakīvañca, bhante”tiādinā bhagavato ārocesi. Bhagavā ca taṃ, “ānanda, tayā micchā	1379	
PA_atk-s05_03a:1379_7	parivitakkita”nti avatvā suvaṇṇāliṅgasadisaṃ gīvaṃ unnāmetvā supupphitasatapattasassirikaṃ	1379	
PA_atk-s05_03a:1379_8	mahāmukhaṃ abhippasannataraṃ katvā “evametaṃ, ānandā”ti sampahaṃsitvā “yāvakīvañcā”tiādinā	1379	
PA_atk-s05_03a:1379_9	tassa vacanaṃ paccanumodi. Tena vuttaṃ – “atha kho āyasmā ānando…pe… bhikkhusaṅgho	1379	
PA_atk-s05_03a:1379_10	cā”ti. Atha bhagavā tassaṃ aṭṭhuppattiyaṃ atītepi mayi anuppanne ekacce nīcajanā	13791	
PA_atk-s05_03a:1379_11	sammānaṃ labhitvā mama uppādato paṭṭhāya hatalābhasakkārā ahesunti bāverujātakaṃ kathesi.	13791	
PA_atk-s05_03a:1380_0	Etamatthaṃ viditvāti diṭṭhigatikānaṃ tāva sakkārasammāno yāva na sammāsambuddhā loke	1380	
PA_atk-s05_03a:1380_1	uppajjanti, tesaṃ pana uppādato paṭṭhāya te hatalābhasakkārā nippabhā nittejāva honti,	1380	
PA_atk-s05_03a:1380_2	duppaṭipattiyā dukkhato ca na muccantīti etamatthaṃ sabbākārato viditvā tadatthadīpanaṃ	1380	
PA_atk-s05_03a:1380_3	imaṃ udānaṃ udānesi.	1380	
PA_atk-s05_03a:1381_0	Tattha obhāsati tāva so kimīti so khajjūpanakakimi tāvadeva obhāsati jotati dibbati.	1381	
PA_atk-s05_03a:1381_1	Yāva na unnamate pabhaṅkaroti tīsupi mahādīpesu ekakkhaṇe ālokakaraṇena “pabhaṅkaro”ti	1381	
PA_atk-s05_03a:1381_2	laddhanāmo sūriyo yāva na uggamati na udeti. Anuggate hi sūriye laddhokāsā khajjūpanakā	1381	
PA_atk-s05_03a:1381_3	viparivattamānāpi kaṇṭakaphalasadisā tamasi vijjotanti. Sa verocanamhi uggate, hatappabho	1381	
PA_atk-s05_03a:1381_4	hoti na cāpi bhāsatīti samantato andhakāraṃ vidhamitvā kiraṇasahassena virocanasabhāvatāya	1381	
PA_atk-s05_03a:1381_5	verocananāmake ādicce uṭṭhite so khajjūpanako hatappabho nittejo kāḷako hoti, rattandhakāre	1381	
PA_atk-s05_03a:1381_6	viya na bhāsati na dibbati.	1381	
PA_atk-s05_03a:1382_0	Evaṃ obhāsitameva takkikānanti yathā tena khajjūpanakena sūriyuggamanato pureyeva	1382	
PA_atk-s05_03a:1382_1	obhāsitaṃ hoti, evaṃ takketvā vitakketvā parikappanamattena diṭṭhīnaṃ gahaṇato “takkikā”ti	1382	
PA_atk-s05_03a:1382_2	laddhanāmehi titthiyehi obhāsitaṃ attano samayatejena dīpetvā adhiṭṭhitaṃ tāva, yāva	1382	
PA_atk-s05_03a:1382_3	sammāsambuddhā loke nuppajjanti. Na takkikā sujjhanti na cāpi sāvakāti yadā pana	1382	
PA_atk-s05_03a:1382_4	sammāsambuddhā loke uppajjanti, tadā diṭṭhigatikā na sujjhanti na sobhanti, na cāpi	1382	
PA_atk-s05_03a:1382_5	tesaṃ sāvakā sobhanti, aññadatthu vihatasobhā rattikhittā viya sarā na paññāyanteva.	1382	
PA_atk-s05_03a:1382_6	Atha vā yāva sammāsambuddhā loke nuppajjanti, tāvadeva takkikānaṃ obhāsitaṃ attano	1382	
PA_atk-s05_03a:1382_7	samayena jotanaṃ bālalāpanaṃ, na tato paraṃ. Kasmā? Yasmā na takkikā sujjhanti, na	1382	
PA_atk-s05_03a:1382_8	cāpi sāvakā. Te hi durakkhātadhammavinayā sammāpaṭipattirahitā na saṃsārato sujjhanti	1382	
PA_atk-s05_03a:1382_9	aniyyānikasāsanattā. Tenāha “duddiṭṭhī na dukkhā pamuccare”ti. Takkikā hi ayāthāvaladdhikatāya	1382	
PA_atk-s05_03a:1382_10	duddiṭṭhino micchābhiniviṭṭhadiṭṭhikā viparītadassanā taṃ diṭṭhiṃ anissajjitvā saṃsāradukkhato	13821	
PA_atk-s05_03a:1382_11	na kadācipi muccantīti.	13821	
PA_atk-s05_03a:1383	Dasamasuttavaṇṇanā niṭṭhitā.	138	
PA_atk-s05_03a:1384	Niṭṭhitā ca jaccandhavaggavaṇṇanā.	138	
PA_atk-s05_03a:1385	7. Cūḷavaggo	138	
PA_atk-s05_03a:1386	1. Paṭhamalakuṇḍakabhaddiyasuttavaṇṇanā	138	
PA_atk-s05_03a:1387_0	61. Cūḷavaggassa paṭhame lakuṇḍakabhaddiyanti ettha bhaddiyoti tassa āyasmato nāmaṃ,	1387	
PA_atk-s05_03a:1387_1	kāyassa pana rassattā “lakuṇḍakabhaddiyo”ti naṃ sañjānanti. So kira sāvatthivāsī	1387	
PA_atk-s05_03a:1387_2	kulaputto mahaddhano mahābhogo rūpena apāsādiko dubbaṇṇo duddasiko okoṭimako. So	1387	
PA_atk-s05_03a:1387_3	ekadivasaṃ satthari jetavane viharante upāsakehi saddhiṃ vihāraṃ gantvā dhammadesanaṃ	1387	
PA_atk-s05_03a:1387_4	sutvā paṭiladdhasaddho pabbajitvā laddhūpasampado satthu santike kammaṭṭhānaṃ gahetvā	1387	
PA_atk-s05_03a:1387_5	vipassanāya kammaṃ karonto sotāpattiphalaṃ pāpuṇi. Tadā sekkhā bhikkhū yebhuyyena	1387	
PA_atk-s05_03a:1387_6	āyasmantaṃ sāriputtaṃ upasaṅkamitvā uparimaggatthāya kammaṭṭhānaṃ yācanti, dhammadesanaṃ	1387	
PA_atk-s05_03a:1387_7	yācanti, pañhaṃ pucchanti. So tesaṃ adhippāyaṃ pūrento kammaṭṭhānaṃ ācikkhati, dhammaṃ	1387	
PA_atk-s05_03a:1387_8	deseti, pañhaṃ vissajjeti. Te ghaṭentā vāyamantā appekacce sakadāgāmiphalaṃ, appekacce	1387	
PA_atk-s05_03a:1387_9	anāgāmiphalaṃ, appekacce arahattaṃ, appekacce tisso vijjā, appekacce chaḷabhiññā,	1387	
PA_atk-s05_03a:1387_10	appekacce catasso paṭisambhidā adhigacchanti. Te disvā lakuṇḍakabhaddiyopi sekho	13871	
PA_atk-s05_03a:1387_11	samāno kālaṃ ñatvā attano cittakallatañca sallekhañca paccavekkhitvā dhammasenāpatiṃ	13871	
PA_atk-s05_03a:1387_12	upasaṅkamitvā katapaṭisanthāro sammodamāno dhammadesanaṃ yāci. Sopissa ajjhāsayassa	13871	
PA_atk-s05_03a:1387_13	anurūpaṃ kathaṃ kathesi. Tena vuttaṃ – “tena kho pana samayena āyasmā sāriputto āyasmantaṃ	13871	
PA_atk-s05_03a:1387_14	lakuṇḍakabhaddiyaṃ anekapariyāyena dhammiyā kathāya sandassetī”tiādi.	13871	
PA_atk-s05_03a:1388_0	Tattha anekapariyāyenāti “itipi pañcakkhandhā aniccā, itipi dukkhā, itipi anattā”ti	1388	
PA_atk-s05_03a:1388_1	evaṃ anekehi kāraṇehi. Dhammiyā kathāyāti pañcannaṃ upādānakkhandhānaṃ udayabbayādipakāsaniyā	1388	
PA_atk-s05_03a:1388_2	dhammiyā kathāya. Sandassetīti tāniyeva aniccādilakkhaṇāni udayabbayādike ca sammā	1388	
PA_atk-s05_03a:1388_3	dasseti, hatthena gahetvā viya paccakkhato dasseti. Samādapetīti tattha lakkhaṇārammaṇikaṃ	1388	
PA_atk-s05_03a:1388_4	vipassanaṃ sammā ādapeti, yathā vīthipaṭipannā hutvā pavattati, evaṃ gaṇhāpeti. Samuttejetīti	1388	
PA_atk-s05_03a:1388_5	vipassanāya āraddhāya saṅkhārānaṃ udayabbayādīsu upaṭṭhahantesu yathākālaṃ paggahaniggahasamupekkhaṇehi	1388	
PA_atk-s05_03a:1388_6	bojjhaṅgānaṃ anupavattanena bhāvanaṃ majjhimaṃ vīthiṃ otāretvā yathā vipassanāñāṇaṃ	1388	
PA_atk-s05_03a:1388_7	sūraṃ pasannaṃ hutvā vahati, evaṃ indriyānaṃ visadabhāvakaraṇena vipassanācittaṃ	1388	
PA_atk-s05_03a:1388_8	sammā uttejeti, visadāpanavasena vodapeti. Sampahaṃsetīti tathā pavattiyamānāya vipassanāya	1388	
PA_atk-s05_03a:1388_9	samappavattabhāvanāvasena ceva upariladdhabbabhāvanābalena ca cittaṃ sammā pahaṃseti,	1388	
PA_atk-s05_03a:1388_10	laddhassādavasena vā suṭṭhu toseti. Anupādāya āsavehi cittaṃ vimuccīti yathā yathā	13881	
PA_atk-s05_03a:1388_11	dhammasenāpati dhammaṃ deseti, tathā tathā tathalakkhaṇaṃ vipassantassa therassa	13881	
PA_atk-s05_03a:1388_12	ca desanānubhāvena, attano ca upanissayasampattiyā ñāṇassa paripākaṃ gatattā desanānusārena	13881	
PA_atk-s05_03a:1388_13	ñāṇe anupavattante kāmāsavādīsu kañci āsavaṃ aggahetvā maggapaṭipāṭiyāva anavasesato	13881	
PA_atk-s05_03a:1388_14	cittaṃ vimucci, arahattaphalaṃ sacchākāsīti attho.	13881	
PA_atk-s05_03a:1389	Etamatthaṃ viditvāti etaṃ āyasmato lakuṇḍakabhaddiyassa aññārādhanasaṅkhātaṃ atthaṃ sabbākārato viditvā tadatthadīpanaṃ imaṃ udānaṃ udānesi.	138	
PA_atk-s05_03a:1390_0	Tattha uddhanti rūpadhātuyā arūpadhātuyā ca. Adhoti kāmadhātuyā. Sabbadhīti sabbasmimpi	1390	
PA_atk-s05_03a:1390_1	saṅkhāragate. Vippamuttoti pubbabhāge vikkhambhanavimuttiyā aparabhāge samucchedapaṭipassaddhivimuttīhi	1390	
PA_atk-s05_03a:1390_2	sabbappakārena vimutto. Ettha ca uddhaṃ vippamuttoti etena pañcuddhambhāgiyasaṃyojanapahānaṃ	1390	
PA_atk-s05_03a:1390_3	dasseti. Adho vippamuttoti etena pañcorambhāgiyasaṃyojanapahānaṃ. Sabbadhi vippamuttoti	1390	
PA_atk-s05_03a:1390_4	etena avasiṭṭhasabbākusalapahānaṃ dasseti. Atha vā uddhanti anāgatakālaggahaṇaṃ.	1390	
PA_atk-s05_03a:1390_5	Adhoti atītakālaggahaṇaṃ. Ubhayaggahaṇeneva tadubhayapaṭisaṃyuttattā paccuppanno	1390	
PA_atk-s05_03a:1390_6	addhā gahito hoti, tattha anāgatakālaggahaṇena anāgatakkhandhāyatanadhātuyo gahitā.	1390	
PA_atk-s05_03a:1390_7	Sesapadesupi eseva nayo. Sabbadhīti kāmabhedādike sabbasmiṃ bhave. Idaṃ vuttaṃ hoti	1390	
PA_atk-s05_03a:1390_8	– anāgato atīto paccuppannoti evaṃ tiyaddhasaṅgahite sabbasmiṃ bhave vippamuttoti.	1390	
PA_atk-s05_03a:1391_0	Ayaṃhamasmīti anānupassīti yo evaṃ vippamutto, so rūpavedanādīsu “ayaṃ nāma dhammo	1391	
PA_atk-s05_03a:1391_1	ahamasmī”ti diṭṭhimānamaññanāvasena evaṃ nānupassati. Tassa tathā dassane kāraṇaṃ	1391	
PA_atk-s05_03a:1391_2	natthīti adhippāyo. Atha vā ayaṃhamasmīti anānupassīti idaṃ yathāvuttāya vimuttiyā	1391	
PA_atk-s05_03a:1391_3	adhigamupāyadīpanaṃ. Tiyaddhasaṅgahite tebhūmake saṅkhāre “etaṃ mama, esohamasmi,	1391	
PA_atk-s05_03a:1391_4	eso me attā”ti pavattanasabhāvāya maññanāya anadhiṭṭhānaṃ katvā “netaṃ mama, nesohamasmi,	1391	
PA_atk-s05_03a:1391_5	na me so attā”ti evaṃ uppajjamānā yā pubbabhāgavuṭṭhānagāminī vipassanā, sā vimuttiyā	1391	
PA_atk-s05_03a:1391_6	padaṭṭhānaṃ. Evaṃ vimutto udatāri oghaṃ, atiṇṇapubbaṃ apunabbhavāyāti evaṃ dasahi	1391	
PA_atk-s05_03a:1391_7	saṃyojanehi sabbākusalehi ca sabbathā vimutto arahā ariyamaggādhigamanato pubbe supinantepi	1391	
PA_atk-s05_03a:1391_8	atiṇṇapubbaṃ kāmogho bhavogho diṭṭhogho avijjoghoti imaṃ catubbidhaṃ oghaṃ, saṃsāramahoghameva	1391	
PA_atk-s05_03a:1391_9	vā apunabbhavāya anupādisesāya nibbānāya udatāri uttiṇṇo, uttaritvā pāre ṭhitoti attho.	1391	
PA_atk-s05_03a:1392	Paṭhamasuttavaṇṇanā niṭṭhitā.	139	
PA_atk-s05_03a:1393	2. Dutiyalakuṇḍakabhaddiyasuttavaṇṇanā	139	
PA_atk-s05_03a:1394_0	62. Dutiye sekhaṃ maññamānoti “sekho aya”nti maññamāno. Tatrāyaṃ vacanattho – sikkhatīti	1394	
PA_atk-s05_03a:1394_1	sekho. Kiṃ sikkhati? Adhisīlaṃ adhicittaṃ adhipaññañca. Atha vā sikkhanaṃ sikkhā,	1394	
PA_atk-s05_03a:1394_2	sā etassa sīlanti sekho. So hi apariyositasikkhattā tadadhimuttattā ca ekantena sikkhanasīlo,	1394	
PA_atk-s05_03a:1394_3	na pariniṭṭhitasikkho asekho viya tattha paṭippassaddhussukko, nāpi vissaṭṭhasikkho	1394	
PA_atk-s05_03a:1394_4	pacurajano viya tattha anadhimutto. Atha vā ariyāya jātiyā tīsu sikkhāsu jāto, tattha	1394	
PA_atk-s05_03a:1394_5	vā bhavoti sekho. Bhiyyosomattāyāti pamāṇato uttari, pamāṇaṃ atikkamitvā adhikataranti	1394	
PA_atk-s05_03a:1394_6	attho. Āyasmā hi lakuṇḍakabhaddiyo paṭhamasutte vuttena vidhinā paṭhamovādena yathānisinnova	1394	
PA_atk-s05_03a:1394_7	āsavakkhayappatto. Dhammasenāpati pana tassa taṃ arahattappattiṃ anāvajjanena ajānitvā	1394	
PA_atk-s05_03a:1394_8	“sekhoyevā”ti maññamāno appaṃ yācito bahuṃ dadamāno uḷārapuriso viya bhiyyo bhiyyo	1394	
PA_atk-s05_03a:1394_9	anekapariyāyena āsavakkhayāya dhammaṃ kathetiyeva. Āyasmāpi lakuṇḍakabhaddiyo “katakicco	1394	
PA_atk-s05_03a:1394_10	dānāhaṃ, kiṃ iminā ovādenā”ti acintetvā saddhammagāravena pubbe viya sakkaccaṃ suṇātiyeva.	13941	
PA_atk-s05_03a:1394_11	Taṃ disvā bhagavā gandhakuṭiyaṃ nisinnoyeva buddhānubhāvena yathā dhammasenāpati	13941	
PA_atk-s05_03a:1394_12	tassa kilesakkhayaṃ jānāti, tathā katvā imaṃ udānaṃ udānesi. Tena vuttaṃ “tena kho	13941	
PA_atk-s05_03a:1394_13	pana samayenā”tiādi. Tattha yaṃ vattabbaṃ, taṃ anantarasutte vuttameva.	13941	
PA_atk-s05_03a:1395_0	Gāthāyaṃ pana acchecchi vaṭṭanti anavasesato kilesavaṭṭaṃ samucchindi, chinne ca	1395	
PA_atk-s05_03a:1395_1	kilesavaṭṭe kammavaṭṭampi chinnameva. Byagā nirāsanti āsā vuccati taṇhā, natthi ettha	1395	
PA_atk-s05_03a:1395_2	āsāti nirāsaṃ, nibbānaṃ. Taṃ nirāsaṃ visesena agā adhigatoti byagā, aggamaggassa	1395	
PA_atk-s05_03a:1395_3	adhigatattā puna adhigamakāraṇena vinā adhigatoti attho. Yasmā taṇhā dukkhasamudayabhūtā,	1395	
PA_atk-s05_03a:1395_4	tāya pahīnāya appahīno nāma kileso natthi, tasmāssa taṇhāpahānaṃ savisesaṃ katvā	1395	
PA_atk-s05_03a:1395_5	dassento “visukkhā saritā na sandatī”ti āha. Tassattho – catutthasūriyapātubhāvena	1395	
PA_atk-s05_03a:1395_6	viya mahānadiyo catutthamaggañāṇuppādena anavasesato visukkhā visositā taṇhāsaritā	1395	
PA_atk-s05_03a:1395_7	nadī na sandati, ito paṭṭhāya na pavattati. Taṇhā hi “saritā”ti vuccati. Yathāha	1395	
PA_atk-s05_03a:1395_8	– “saritāni sinehitāni ca, somanassāni bhavanti jantuno”ti, “saritā visattikā”ti	1395	
PA_atk-s05_03a:1395_9	ca. Chinnaṃ vaṭṭaṃ na vattatīti evaṃ kilesavaṭṭasamucchedena chinnaṃ vaṭṭaṃ anuppādadhammataṃ	1395	
PA_atk-s05_03a:1395_10	avipākadhammatañca āpādanena upacchinnaṃ kammavaṭṭaṃ na vattati na pavattati. Esevanto	13951	
PA_atk-s05_03a:1395_11	dukkhassāti yadetaṃ sabbaso kilesavaṭṭābhāvato kammavaṭṭassa appavattanaṃ, so āyatiṃ	13951	
PA_atk-s05_03a:1395_12	vipākavaṭṭassa ekaṃseneva anuppādo eva sakalassāpi saṃsāradukkhassa anto paricchedo parivaṭumabhāvoti.	13951	
PA_atk-s05_03a:1396	Dutiyasuttavaṇṇanā niṭṭhitā.	139	
PA_atk-s05_03a:1397	3. Paṭhamasattasuttavaṇṇanā	139	
PA_atk-s05_03a:1398_0	63. Tatiye kāmesūti vatthukāmesu. Ativelanti velaṃ atikkamitvā. Sattāti ayonisomanasikārabahulatāya	1398	
PA_atk-s05_03a:1398_1	vijjamānampi ādīnavaṃ anoloketvā assādameva saritvā sajjanavasena sattā, āsattā laggāti	1398	
PA_atk-s05_03a:1398_2	attho. Rattāti vatthaṃ viya raṅgajātena cittassa vipariṇāmakaraṇena chandarāgena	1398	
PA_atk-s05_03a:1398_3	rattā sārattā. Giddhāti abhikaṅkhanasabhāvena abhijjhanena giddhā gedhaṃ āpannā.	1398	
PA_atk-s05_03a:1398_4	Gadhitāti rāgamucchitā viya dummocanīyabhāvena tattha paṭibaddhā. Mucchitāti kilesavasena	1398	
PA_atk-s05_03a:1398_5	visaññībhūtā viya anaññakiccā mucchaṃ mohaṃ āpannā. Ajjhopannāti anaññasādhāraṇe	1398	
PA_atk-s05_03a:1398_6	viya katvā gilitvā pariniṭṭhapetvā ṭhitā. Sammattakajātāti kāmesu pātabyataṃ āpajjantā	1398	
PA_atk-s05_03a:1398_7	appasukhavedanāya sammattakā suṭṭhu mattakā jātā. “Sammodakajātā”tipi pāṭho, jātasammodanā	1398	
PA_atk-s05_03a:1398_8	uppannapahaṃsāti attho. Sabbehipi padehi tesaṃ taṇhādhipannataṃyeva vadati. Ettha	1398	
PA_atk-s05_03a:1398_9	ca paṭhamaṃ “kāmesū”ti vatvā punapi “kāmesū”ti vacanaṃ tesaṃ sattānaṃ tadadhimuttidīpanatthaṃ.	1398	
PA_atk-s05_03a:1398_10	Tena sabbiriyāpathesu kāmaguṇasamaṅgino hutvā tadā vihariṃsūti dasseti.	13981	
PA_atk-s05_03a:1399_0	Tasmiñhi samaye ṭhapetvā ariyasāvake sabbe sāvatthivāsino ussavaṃ ghosetvā yathāvibhavaṃ	1399	
PA_atk-s05_03a:1399_1	āpānabhūmiṃ sajjetvā bhuñjantā pivantā āvi ceva raho ca kāme paribhuñjantā indriyāni	1399	
PA_atk-s05_03a:1399_2	paricārentā kāmesu pātabyataṃ āpajjiṃsu. Bhikkhū sāvatthiyaṃ piṇḍāya carantā tattha	1399	
PA_atk-s05_03a:1399_3	tattha gehe ārāmuyyānādīsu ca manusse ussavaṃ ghosetvā kāmaninne tathā paṭipajjante	1399	
PA_atk-s05_03a:1399_4	disvā “vihāraṃ gantvā saṇhasukhumaṃ dhammaṃ labhissāmā”ti bhagavato etamatthaṃ ārocesuṃ.	1399	
PA_atk-s05_03a:1399_5	Tena vuttaṃ – “atha kho sambahulā bhikkhū…pe… kāmesu viharantī”ti.	1399	
PA_atk-s05_03a:1400_0	Etamatthaṃ viditvāti etaṃ tesaṃ manussānaṃ āpānabhūmiramaṇīyesu mahāpariḷāhesu anekānatthānubandhesu	1400	
PA_atk-s05_03a:1400_1	ghorāsayhakaṭukaphalesu kāmesu anādīnavadassitaṃ sabbākārato viditvā kāmānañceva	1400	
PA_atk-s05_03a:1400_2	kilesānañca ādīnavavibhāvanaṃ imaṃ udānaṃ udānesi.	1400	
PA_atk-s05_03a:1401_0	Tattha kāmesu sattāti vatthukāmesu kilesakāmena rattā mattā sattā visattā laggā laggitā	1401	
PA_atk-s05_03a:1401_1	saṃyuttā. Kāmasaṅgasattāti tāyeva kāmasattiyā vatthukāmesu rāgasaṅgena ceva diṭṭhimānadosaavijjāsaṅgehi	1401	
PA_atk-s05_03a:1401_2	ca sattā āsattā. Saṃyojane vajjamapassamānāti kammavaṭṭaṃ vipākavaṭṭena, bhavādike	1401	
PA_atk-s05_03a:1401_3	vā bhavantarādīhi, satte vā dukkhehi saṃyojanato bandhanato saṃyojananāmake kāmarāgādikilesajāte	1401	
PA_atk-s05_03a:1401_4	saṃyojanīyesu dhammesu assādānupassitāya vaṭṭadukkhamūlabhāvādikaṃ vajjaṃ dosaṃ ādīnavaṃ	1401	
PA_atk-s05_03a:1401_5	apassantā. Na hi jātu saṃyojanasaṅgasattā, oghaṃ tareyyuṃ vipulaṃ mahantanti evaṃ	1401	
PA_atk-s05_03a:1401_6	ādīnavadassanābhāvena saṃyojanasabhāvesu saṅgesu, saṃyojanasaṅkhātehi vā saṅgehi	1401	
PA_atk-s05_03a:1401_7	tesaṃ visayesu tebhūmakadhammesu sattā vipulavisayatāya anādikālatāya ca vipulaṃ	1401	
PA_atk-s05_03a:1401_8	vitthiṇṇaṃ mahantañca kāmādioghaṃ, saṃsāroghameva vā na kadāci tareyyuṃ, ekaṃseneva	1401	
PA_atk-s05_03a:1401_9	tassa oghassa pāraṃ na gaccheyyunti attho.	1401	
PA_atk-s05_03a:1402	Tatiyasuttavaṇṇanā niṭṭhitā.	140	
PA_atk-s05_03a:1403	4. Dutiyasattasuttavaṇṇanā	140	
PA_atk-s05_03a:1404	64. Catutthe andhīkatāti kāmā nāma anandhampi andhaṃ karonti.	140	
PA_atk-s05_03a:1405	Yathāha –	140	
PA_atk-s05_03a:1406	“Luddho atthaṃ na jānāti, luddho dhammaṃ na passati;	140	
PA_atk-s05_03a:1407	Andhatamaṃ tadā hoti, yaṃ lobho sahate nara”nti. –	140	
PA_atk-s05_03a:1408_0	Tasmā kāmena anandhāpi andhā katāti andhīkatā. Sesaṃ anantarasutte vuttanayameva.	1408	
PA_atk-s05_03a:1408_1	Tattha hi manussānaṃ pavatti bhikkhūhi disvā bhagavato ārocitā, idha bhagavatā sāmaṃyeva	1408	
PA_atk-s05_03a:1408_2	diṭṭhāti ayameva viseso. Satthā sāvatthito nikkhamitvā jetavanaṃ gacchanto antarāmagge	1408	
PA_atk-s05_03a:1408_3	aciravatiyaṃ nadiyaṃ macchabandhehi oḍḍitaṃ kuminaṃ pavisitvā nikkhantuṃ asakkonte	1408	
PA_atk-s05_03a:1408_4	bahū macche passi, tato aparabhāge ekaṃ khīrapakaṃ vacchaṃ goravaṃ katvā anubandhitvā	1408	
PA_atk-s05_03a:1408_5	thaññapipāsāya gīvaṃ pasāretvā mātu antarasatthiyaṃ mukhaṃ upanentaṃ passi. Atha	1408	
PA_atk-s05_03a:1408_6	bhagavā vihāraṃ pavisitvā pāde pakkhāletvā paññattavarabuddhāsane nisinno pacchimaṃ	1408	
PA_atk-s05_03a:1408_7	vatthudvayaṃ purimassa upamānabhāvena gahetvā imaṃ udānaṃ udānesi.	1408	
PA_atk-s05_03a:1409_0	Tattha kāmandhāti vatthukāmesu kilesakāmena andhā vicakkhukā katā. Jālasañchannāti	1409	
PA_atk-s05_03a:1409_1	sakattabhāvaparattabhāvesu ajjhattikabāhirāyatanesu, tannissitesu ca dhammesu atītādivasena	1409	
PA_atk-s05_03a:1409_2	anekabhedabhinnesu heṭṭhupariyavasena aparāparaṃ uppattiyā antogadhānaṃ anatthāvahato	1409	
PA_atk-s05_03a:1409_3	ca jālabhūtāya taṇhāya sukhumacchiddena jālena parivuto viya udakarahado sañchannā	1409	
PA_atk-s05_03a:1409_4	paliguṇṭhitā ajjhotthaṭā. Taṇhāchadanachāditāti taṇhāsaṅkhātena chadanena sevālapaṇakena	1409	
PA_atk-s05_03a:1409_5	viya udakaṃ chāditā, paṭicchannā pihitāti attho. Padadvayenāpi kāmacchandanīvaraṇanivāritakusalacittācārataṃ dasseti.	1409	
PA_atk-s05_03a:1410	Pamattabandhunā baddhāti kilesamārena devaputtamārena ca baddhā. Yadaggena hi kilesamārena baddhā, tadaggena devaputtamārenapi baddhā nāma honti. Vuttañhetaṃ –	141	
PA_atk-s05_03a:1411	“Antalikkhacaro pāso, yvāyaṃ carati mānaso;	141	
PA_atk-s05_03a:1412	Tena taṃ bādhayissāmi, na me samaṇa mokkhasī”ti. ;	141	
PA_atk-s05_03a:1413_0	Namuci kaṇho pamattabandhūti tīṇi mārassa nāmāni. Devaputtamāropi hi kilesamāro viya	1413	
PA_atk-s05_03a:1413_1	anatthena pamatte satte bandhatīti pamattabandhu. “Pamattā bandhane baddhā”tipi paṭhanti.	1413	
PA_atk-s05_03a:1413_2	Tattha bandhaneti kāmaguṇabandhaneti attho. Baddhāti niyamitā. Yathā kiṃ? Macchāva	1413	
PA_atk-s05_03a:1413_3	kumināmukhe yathā nāma macchabandhakena oḍḍitassa kuminassa mukhe paviṭṭhā macchā	1413	
PA_atk-s05_03a:1413_4	tena baddhā hutvā maraṇamanventi pāpuṇanti, evameva mārena oḍḍitena kāmaguṇabandhanena	1413	
PA_atk-s05_03a:1413_5	baddhā ime sattā jarāmaraṇamanventi. Vaccho khīrapakova mātaraṃ yathā khīrapāyī taruṇavaccho	1413	
PA_atk-s05_03a:1413_6	attano mātaraṃ anveti anugacchati, na aññaṃ evaṃ mārabandhanabaddhā sattā saṃsāre	1413	
PA_atk-s05_03a:1413_7	paribbhamantā maraṇameva anventi anugacchanti, na ajaraṃ amaraṇaṃ nibbānanti adhippāyo.	1413	
PA_atk-s05_03a:1414	Catutthasuttavaṇṇanā niṭṭhitā.	141	
PA_atk-s05_03a:1415	5. Aparalakuṇḍakabhaddiyasuttavaṇṇanā	141	
PA_atk-s05_03a:1416_0	65. Pañcame sambahulānaṃ bhikkhūnaṃ piṭṭhito piṭṭhitoti āyasmā lakuṇḍakabhaddiyo	1416	
PA_atk-s05_03a:1416_1	ekadivasaṃ sambahulehi bhikkhūhi saddhiṃ gāmantarena piṇḍāya caritvā katabhattakicco	1416	
PA_atk-s05_03a:1416_2	pattaṃ vodakaṃ katvā thavikāya pakkhipitvā aṃse laggetvā cīvaraṃ saṅgharitvā tampi	1416	
PA_atk-s05_03a:1416_3	vāmaṃse ṭhapetvā pāsādikena abhikkantena paṭikkantena ālokitena vilokitena samiñjitena	1416	
PA_atk-s05_03a:1416_4	pasāritena okkhittacakkhu iriyāpathasampanno attano satipaññāvepullaṃ pakāsento viya	1416	
PA_atk-s05_03a:1416_5	satisampajaññaṃ sūpaṭṭhitaṃ katvā samāhitena cittena pade padaṃ nikkhipanto gacchati,	1416	
PA_atk-s05_03a:1416_6	gacchanto ca bhikkhūnaṃ pacchato pacchato gacchati tehi bhikkhūhi asaṃmisso. Kasmā?	1416	
PA_atk-s05_03a:1416_7	Asaṃsaṭṭhavihāritāya. Apica tassāyasmato rūpaṃ paribhūtaṃ paribhavaṭṭhānīyaṃ puthujjanā	1416	
PA_atk-s05_03a:1416_8	ohīḷenti. Thero taṃ jānitvā piṭṭhito piṭṭhito gacchati “mā ime maṃ nissāya apuññaṃ	1416	
PA_atk-s05_03a:1416_9	pasaviṃsū”ti. Evaṃ te bhikkhū ca thero ca sāvatthiṃ patvā vihāraṃ pavisitvā yena	1416	
PA_atk-s05_03a:1416_10	bhagavā tenupasaṅkamanti. Tena vuttaṃ – “tena kho pana samayena āyasmā lakuṇḍakabhaddiyo”tiādi.	14161	
PA_atk-s05_03a:1417_0	Tattha dubbaṇṇanti virūpaṃ. Tenassa vaṇṇasampattiyā saṇṭhānasampattiyā ca abhāvaṃ	1417	
PA_atk-s05_03a:1417_1	dasseti. Duddasikanti apāsādikadassanaṃ. Tenassa anubyañjanasampattiyā ākārasampattiyā	1417	
PA_atk-s05_03a:1417_2	ca abhāvaṃ dasseti. Okoṭimakanti rassaṃ. Iminā ārohasampattiyā abhāvaṃ dasseti. Yebhuyyena	1417	
PA_atk-s05_03a:1417_3	bhikkhūnaṃ paribhūtarūpanti puthujjanabhikkhūhi ohīḷitarūpaṃ. Puthujjanā ekacce chabbaggiyādayo	1417	
PA_atk-s05_03a:1417_4	tassāyasmato guṇaṃ ajānantā hatthakaṇṇacūḷikādīsu gaṇhantā parāmasantā kīḷantā paribhavanti,	1417	
PA_atk-s05_03a:1417_5	na ariyā, kalyāṇaputhujjanā vā.	1417	
PA_atk-s05_03a:1418_0	Bhikkhū āmantesīti kasmā āmantesi? Therassa guṇaṃ pakāsetuṃ. Evaṃ kira bhagavato	1418	
PA_atk-s05_03a:1418_1	ahosi “ime bhikkhū mama puttassa mahānubhāvataṃ na jānanti, tena taṃ paribhavanti,	1418	
PA_atk-s05_03a:1418_2	taṃ nesaṃ dīgharattaṃ ahitāya dukkhāya bhavissati, handāhaṃ imassa guṇe bhikkhūnaṃ	1418	
PA_atk-s05_03a:1418_3	pakāsetvā paribhavato naṃ mocessāmī”ti.	1418	
PA_atk-s05_03a:1419_0	Passatha noti passatha nu. Na ca sā samāpatti sulabharūpā, yā tena bhikkhunā asamāpannapubbāti	1419	
PA_atk-s05_03a:1419_1	rūpasamāpatti arūpasamāpatti brahmavihārasamāpatti nirodhasamāpatti phalasamāpattīti	1419	
PA_atk-s05_03a:1419_2	evaṃ pabhedā sāvakasādhāraṇā yā kāci samāpattiyo nāma, tāsu ekāpi samāpatti na sulabharūpā,	1419	
PA_atk-s05_03a:1419_3	dullabhā, natthiyeva sā tena lakuṇḍakabhaddiyena bhikkhunā asamāpannapubbā. Etenassa	1419	
PA_atk-s05_03a:1419_4	yaṃ vuttaṃ. “Mahiddhiko mahānubhāvo”ti, tattha mahiddhikataṃ pakāsetvā idāni mahānubhāvataṃ	1419	
PA_atk-s05_03a:1419_5	dassetuṃ “yassa catthāyā”tiādimāha. Taṃ heṭṭhā vuttanayameva. Ettha ca bhagavā “eso,	1419	
PA_atk-s05_03a:1419_6	bhikkhave, bhikkhū”tiādinā, “bhikkhave, ayaṃ bhikkhu na yo vā so vā dubbaṇṇo duddasiko	1419	
PA_atk-s05_03a:1419_7	okoṭimakoti bhikkhūnaṃ piṭṭhito piṭṭhito āgacchatīti ca ettakena na oññātabbo, atha	1419	
PA_atk-s05_03a:1419_8	kho mahiddhiko mahānubhāvo, yaṃkiñci sāvakena pattabbaṃ, sabbaṃ taṃ tena anuppattaṃ,	1419	
PA_atk-s05_03a:1419_9	tasmā taṃ pāsāṇacchattaṃ viya garuṃ katvā oloketha, taṃ vo dīgharattaṃ hitāya sukhāya	1419	
PA_atk-s05_03a:1419_10	bhavissatī”ti dasseti.	14191	
PA_atk-s05_03a:1420	Etamatthaṃ viditvāti etaṃ āyasmato lakuṇḍakabhaddiyassa mahiddhikatāmahānubhāvatādibhedaṃ guṇarāsiṃ sabbākārato jānitvā tadatthadīpanaṃ imaṃ udānaṃ udānesi.	142	
PA_atk-s05_03a:1421_0	Tattha nelaṅgoti elaṃ vuccati doso, nāssa elanti nelaṃ. Kiṃ pana taṃ? Suparisuddhasīlaṃ.	1421	
PA_atk-s05_03a:1421_1	Tañhi niddosaṭṭhena idha “nela”nti adhippetaṃ. Taṃ nelaṃ padhānabhūtaṃ aṅgaṃ etassāti	1421	
PA_atk-s05_03a:1421_2	nelaṅgo. So yaṃ “ratho”ti vakkhati, tena sambandho, tasmā suparisuddhasīlaṅgoti attho.	1421	
PA_atk-s05_03a:1421_3	Arahattaphalasīlañhi idhādhippetaṃ. Seto pacchādo etassāti setapacchādo. Pacchādoti	1421	
PA_atk-s05_03a:1421_4	rathassa upari attharitabbakambalādi. So pana suparisuddhadhavalabhāvena seto vā	1421	
PA_atk-s05_03a:1421_5	hoti rattanīlādīsu vā aññataro. Idha pana arahattaphalavimuttiyā adhippetattā suparisuddhabhāvaṃ	1421	
PA_atk-s05_03a:1421_6	upādāya “setapacchādo”ti vuttaṃ yathā aññatrāpi “ratho sīlaparikkhāro”ti. Eko satisaṅkhāto	1421	
PA_atk-s05_03a:1421_7	aro etassāti ekāro. Vattatīti pavattati. Rathoti therassa attabhāvaṃ sandhāya vadati.	1421	
PA_atk-s05_03a:1422_0	Anīghanti niddukkhaṃ, khobhavirahitaṃ yānaṃ viya kilesaparikhobhavirahitanti attho.	1422	
PA_atk-s05_03a:1422_1	Āyantanti sambahulānaṃ bhikkhūnaṃ piṭṭhito piṭṭhito āgacchantaṃ. Chinnasotanti pacchinnasotaṃ.	1422	
PA_atk-s05_03a:1422_2	Pakatirathassa hi sukhapavattanatthaṃ akkhasīsesu nābhiyañca upalittānaṃ sappitelādīnaṃ	1422	
PA_atk-s05_03a:1422_3	soto savanaṃ sandanaṃ hoti, tena so acchinnasoto nāma hoti. Ayaṃ pana chattiṃsatiyā	1422	
PA_atk-s05_03a:1422_4	sotānaṃ anavasesato pahīnattā chinnasoto nāma hoti, taṃ chinnasotaṃ. Natthi etassa	1422	
PA_atk-s05_03a:1422_5	bandhananti abandhano. Rathūpattharassa hi akkhena saddhiṃ niccalabhāvakaraṇatthaṃ	1422	
PA_atk-s05_03a:1422_6	bahūni bandhanāni honti, tena so sabandhano. Ayaṃ pana sabbasaṃyojanabandhanānaṃ	1422	
PA_atk-s05_03a:1422_7	anavasesato parikkhīṇattā abandhano, taṃ abandhanaṃ. Passāti bhagavā therassa guṇehi	1422	
PA_atk-s05_03a:1422_8	somanassappatto hutvā attānaṃ vadati.	1422	
PA_atk-s05_03a:1423_0	Iti satthā āyasmantaṃ lakuṇḍakabhaddiyaṃ arahattaphalasīsena sucakkaṃ, arahattaphalavimuttiyā	1423	
PA_atk-s05_03a:1423_1	suuttaracchadaṃ, sūpaṭṭhitāya satiyā svāraṃ, kilesaparikhobhābhāvena aparikhobhaṃ,	1423	
PA_atk-s05_03a:1423_2	taṇhūpalepābhāvena anupalepaṃ, saṃyojanādīnaṃ abhāvena abandhanaṃ suparikkhittaṃ	1423	
PA_atk-s05_03a:1423_3	suyuttaṃ ājaññarathaṃ katvā dasseti.	1423	
PA_atk-s05_03a:1424	Pañcamasuttavaṇṇanā niṭṭhitā.	142	
PA_atk-s05_03a:1425	6. Taṇhāsaṅkhayasuttavaṇṇanā	142	
PA_atk-s05_03a:1426_0	66. Chaṭṭhe aññāsikoṇḍaññoti ettha koṇḍaññoti tassāyasmato gottato āgatanāmaṃ. Sāvakesu	1426	
PA_atk-s05_03a:1426_1	pana sabbapaṭhamaṃ ariyasaccāni paṭivijjhīti bhagavatā “aññāsi vata, bho, koṇḍañño”ti	1426	
PA_atk-s05_03a:1426_2	vuttaudānavasena thero sāsane “aññāsikoṇḍañño”tveva paññāyittha. Taṇhāsaṅkhayavimuttinti	1426	
PA_atk-s05_03a:1426_3	taṇhā saṅkhīyati pahīyati etthāti taṇhāsaṅkhayo, nibbānaṃ. Tasmiṃ taṇhāsaṅkhaye vimutti.	1426	
PA_atk-s05_03a:1426_4	Taṇhā vā saṅkhīyati pahīyati etenāti taṇhāsaṅkhayo, ariyamaggo. Tassa phalabhūtā,	1426	
PA_atk-s05_03a:1426_5	pariyosānabhūtā vā vimuttīti taṇhāsaṅkhayavimutti, nippariyāyena arahattaphalasamāpatti.	1426	
PA_atk-s05_03a:1426_6	Taṃ paccavekkhamāno nisinno hoti. Ayañhi āyasmā bahulaṃ phalasamāpattiṃ samāpajjati,	1426	
PA_atk-s05_03a:1426_7	tasmā idhāpi evamakāsi.	1426	
PA_atk-s05_03a:1427	Etamatthaṃ viditvāti etaṃ aññāsikoṇḍaññattherassa aggaphalapaccavekkhaṇaṃ viditvā tadatthadīpanaṃ imaṃ udānaṃ udānesi.	142	
PA_atk-s05_03a:1428_0	Tattha yassa mūlaṃ chamā natthīti yassa ariyapuggalassa attabhāvarukkhamūlabhūtā	1428	
PA_atk-s05_03a:1428_1	avijjā, tassāva patiṭṭhā hetubhūtā āsavanīvaraṇaayonisomanasikārasaṅkhātā chamā pathavī	1428	
PA_atk-s05_03a:1428_2	ca natthi aggamaggena samugghātitattā. Paṇṇā natthi kuto latāti natthi latā kuto	1428	
PA_atk-s05_03a:1428_3	paṇṇāti padasambandho. Mānātimānādipabhedā sākhāpasākhādisaṅkhātā latāpi natthi,	1428	
PA_atk-s05_03a:1428_4	kuto eva madappamādamāyāsāṭheyyādipaṇṇānīti attho. Atha vā paṇṇā natthi kuto latāti	1428	
PA_atk-s05_03a:1428_5	rukkhaṅkurassa vaḍḍhamānassa paṭhamaṃ paṇṇāni nibbattanti. Pacchā sākhāpasākhāsaṅkhātā	1428	
PA_atk-s05_03a:1428_6	latāti katvā vuttaṃ. Tattha yassa ariyamaggabhāvanāya asati uppajjanārahassa attabhāvarukkhassa	1428	
PA_atk-s05_03a:1428_7	ariyamaggassa bhāvitattā yaṃ avijjāsaṅkhātaṃ mūlaṃ, tassa patiṭṭhānabhūtaṃ āsavādi	1428	
PA_atk-s05_03a:1428_8	ca natthi. Mūlaggahaṇeneva cettha mūlakāraṇattā bījaṭṭhāniyaṃ kammaṃ tadabhāvopi	1428	
PA_atk-s05_03a:1428_9	gahitoyevāti veditabbo. Asati ca kammabīje taṃnimitto viññāṇaṅkuro, viññāṇaṅkuranimittā	1428	
PA_atk-s05_03a:1428_10	ca nāmarūpasaḷāyatanapattasākhādayo na nibbattissantiyeva. Tena vuttaṃ – “yassa mūlaṃ	14281	
PA_atk-s05_03a:1428_11	chamā natthi, paṇṇā natthi kuto latā”ti.	14281	
PA_atk-s05_03a:1429_0	Taṃ dhīraṃ bandhanā muttanti taṃ catubbidhasammappadhānavīriyayogena vijitamārattā	1429	
PA_atk-s05_03a:1429_1	dhīraṃ, tato eva sabbakilesābhisaṅkhārabandhanato muttaṃ. Ko taṃ ninditumarahatīti	1429	
PA_atk-s05_03a:1429_2	ettha nti nipātamattaṃ. Evaṃ sabbakilesavippamuttaṃ sīlādianuttaraguṇasamannāgataṃ	1429	
PA_atk-s05_03a:1429_3	ko nāma viññujātiko nindituṃ garahituṃ arahati nindānimittasseva abhāvato. Devāpi	1429	
PA_atk-s05_03a:1429_4	naṃ pasaṃsantīti aññadatthu devā sakkādayo guṇavisesavidū, apisaddena manussāpi khattiyapaṇḍitādayo	1429	
PA_atk-s05_03a:1429_5	pasaṃsanti. Kiñca bhiyyo brahmunāpi pasaṃsito mahābrahmunāpi aññehipi brahmanāgayakkhagandhabbādīhipi	1429	
PA_atk-s05_03a:1429_6	pasaṃsito thomitoyevāti.	1429	
PA_atk-s05_03a:1430	Chaṭṭhasuttavaṇṇanā niṭṭhitā.	143	
PA_atk-s05_03a:1431	7. Papañcakhayasuttavaṇṇanā	143	
PA_atk-s05_03a:1432_0	67. Sattame papañcasaññāsaṅkhāpahānanti papañcenti yattha sayaṃ uppannā, taṃ santānaṃ	1432	
PA_atk-s05_03a:1432_1	vitthārenti ciraṃ ṭhapentīti papañcā, kilesā. Visesato rāgadosamohataṇhādiṭṭhimānā. Tathā hi vuttaṃ –	1432	
PA_atk-s05_03a:1433	“Rāgo papañco, doso papañco, moho papañco, taṇhā papañco, diṭṭhi papañco, māno papañco”ti. –	143	
PA_atk-s05_03a:1434_0	Apica saṃkilesaṭṭho papañcaṭṭho, kacavaraṭṭho papañcaṭṭho. Tattha rāgapapañcassa	1434	
PA_atk-s05_03a:1434_1	subhasaññā nimittaṃ, dosapapañcassa āghātavatthu, mohapapañcassa āsavā, taṇhāpapañcassa	1434	
PA_atk-s05_03a:1434_2	vedanā, diṭṭhipapañcassa saññā, mānapapañcassa vitakko nimittaṃ. Tehi papañcehi sahagatā	1434	
PA_atk-s05_03a:1434_3	saññā papañcasaññā. Papañcasaññānaṃ saṅkhā bhāgā koṭṭhāsā papañcasaññāsaṅkhā. Atthato	1434	
PA_atk-s05_03a:1434_4	saddhiṃ nimittehi taṃtaṃpapañcassa pakkhiyo kilesagaṇo. Saññāgahaṇañcettha tassa	1434	
PA_atk-s05_03a:1434_5	nesaṃ sādhāraṇahetubhāvena. Vuttañhetaṃ – “saññānidānā hi papañcasaṅkhā”ti. Tesaṃ	1434	
PA_atk-s05_03a:1434_6	pahānaṃ, tena tena maggena rāgādikilesānaṃ samucchedananti attho.	1434	
PA_atk-s05_03a:1435_0	Tadā hi bhagavā atītāsu anekakoṭisatasahassasaṅkhāsu attano jātīsu anatthassa nimittabhūte	1435	
PA_atk-s05_03a:1435_1	kilese imasmiṃ carimabhave ariyamaggena bodhimaṇḍe savāsane pahīne paccavekkhitvā	1435	
PA_atk-s05_03a:1435_2	sattasantānañca kilesacaritaṃ rāgādikilesasaṃkiliṭṭhaṃ kañjiyapuṇṇalābuṃ viya takkabharitacāṭiṃ	1435	
PA_atk-s05_03a:1435_3	viya vasāpītapilotikaṃ viya ca dubbinimociyaṃ disvā “evaṃ gahanaṃ nāmidaṃ kilesavaṭṭaṃ	1435	
PA_atk-s05_03a:1435_4	anādikālabhāvitaṃ mayhaṃ anavasesaṃ pahīnaṃ, aho suppahīna”nti uppannapītipāmojjo	1435	
PA_atk-s05_03a:1435_5	udānaṃ udānesi. Tena vuttaṃ – “atha kho bhagavā attano papañcasaññāsaṅkhāpahānaṃ	1435	
PA_atk-s05_03a:1435_6	viditvā tāyaṃ velāyaṃ imaṃ udānaṃ udānesī”ti.	1435	
PA_atk-s05_03a:1436_0	Tattha yassa papañcā ṭhiti ca natthīti yasmā bhagavā attānameva paraṃ viya katvā	1436	
PA_atk-s05_03a:1436_1	niddisati tasmā yassa aggapuggalassa vuttalakkhaṇā papañcā, tehi katā saṃsāre ṭhiti	1436	
PA_atk-s05_03a:1436_2	ca natthi. Nettiyaṃ pana “ṭhiti nāma anusayo”ti vuttaṃ. Anusayo hi bhavapavattiyā	1436	
PA_atk-s05_03a:1436_3	mūlanti. Satte saṃsāre papañcentīti papañcā. “Papañcaṭṭhitī”ti ca pāṭho. Tassattho	1436	
PA_atk-s05_03a:1436_4	– papañcānaṃ ṭhiti vijjamānatā maggena asamucchedo papañcaṭṭhiti, papañcā eva vā	1436	
PA_atk-s05_03a:1436_5	avasiṭṭhakusalākusalavipākānaṃ pavattiyā hetubhāvato vaṭṭassa ṭhiti papañcaṭṭhiti,	1436	
PA_atk-s05_03a:1436_6	sā yassa aggapuggalassa natthi. Sandānaṃ palighañca vītivattoti yo bandhanaṭṭhena	1436	
PA_atk-s05_03a:1436_7	santānasadisattā “sandāna”nti laddhanāmā taṇhādiṭṭhiyo, nibbānanagarapavesanisedhanato	1436	
PA_atk-s05_03a:1436_8	palighasadisattā palighasaṅkhātaṃ avijjañca vītivatto savāsanapahānena visesato atikkanto.	1436	
PA_atk-s05_03a:1436_9	Apare pana kodhaṃ “sandāna”nti vadanti, taṃ na gahetabbaṃ. So hi “parābhisajjanī”ti vuttoti.	1436	
PA_atk-s05_03a:1437_0	Taṃ nittaṇhaṃ muniṃ carantanti taṃ sabbathāpi taṇhābhāvena nittaṇhaṃ, ubhayalokamunanato	1437	
PA_atk-s05_03a:1437_1	attahitaparahitamunanato ca muniṃ, ekanteneva sabbasattahitatthaṃ catūhi iriyāpathehi	1437	
PA_atk-s05_03a:1437_2	nānāsamāpatticārehi anaññasādhāraṇena ñāṇacārena ca carantaṃ. Nāvajānāti sadevakopi	1437	
PA_atk-s05_03a:1437_3	lokoti sabbo sapaññajātiko sattaloko sadevakopi sabrahmakopi na kadācipi avajānāti	1437	
PA_atk-s05_03a:1437_4	na paribhoti, atha kho ayameva loke aggo seṭṭho uttamo pavaroti garuṃ karonto sakkaccaṃ	1437	
PA_atk-s05_03a:1437_5	pūjāsakkāranirato hotīti.	1437	
PA_atk-s05_03a:1438	Sattamasuttavaṇṇanā niṭṭhitā.	143	
PA_atk-s05_03a:1439	8. Kaccānasuttavaṇṇanā	143	
PA_atk-s05_03a:1440_0	68. Aṭṭhame ajjhattanti ettha ayaṃ ajjhattasaddo “cha ajjhattikāni āyatanānī”tiādīsu	1440	
PA_atk-s05_03a:1440_1	ajjhattajjhatte āgato. “Ajjhattā dhammā, ajjhattaṃ vā kāye kāyānupassī”tiādīsu niyakajjhatte.	1440	
PA_atk-s05_03a:1440_2	“Sabbanimittānaṃ amanasikārā ajjhattaṃ suññataṃ upasampajja viharatī”tiādīsu visayajjhatte,	1440	
PA_atk-s05_03a:1440_3	issariyaṭṭhāneti attho. Phalasamāpatti hi buddhānaṃ issariyaṭṭhānaṃ nāma. “Tenānanda,	1440	
PA_atk-s05_03a:1440_4	bhikkhunā tasmiṃyeva purimasmiṃ samādhinimitte ajjhattameva cittaṃ saṇṭhapetabba”ntiādīsu	1440	
PA_atk-s05_03a:1440_5	gocarajjhatte. Idhāpi gocarajjhatteyeva daṭṭhabbo. Tasmā ajjhattanti gocarajjhattabhūte	1440	
PA_atk-s05_03a:1440_6	kammaṭṭhānārammaṇeti vuttaṃ hoti. Parimukhanti abhimukhaṃ. Sūpaṭṭhitāyāti suṭṭhu	1440	
PA_atk-s05_03a:1440_7	upaṭṭhitāya kāyagatāya satiyā. Satisīsena cettha jhānaṃ vuttaṃ. Idaṃ vuttaṃ hoti	1440	
PA_atk-s05_03a:1440_8	“ajjhattaṃ kāyānupassanāsatipaṭṭhānavasena paṭiladdhaṃ uḷāraṃ jhānaṃ samāpajjitvā”ti.	1440	
PA_atk-s05_03a:1441_0	Ayañhi thero bhagavati sāvatthiyaṃ viharante ekadivasaṃ sāvatthiyaṃ piṇḍāya caritvā	1441	
PA_atk-s05_03a:1441_1	pacchābhattaṃ piṇḍapātappaṭikkanto vihāraṃ pavisitvā bhagavato vattaṃ dassetvā divāṭṭhāne	1441	
PA_atk-s05_03a:1441_2	divāvihāraṃ nisinno nānāsamāpattīhi divasabhāgaṃ vītināmetvā sāyanhasamayaṃ vihāramajjhaṃ	1441	
PA_atk-s05_03a:1441_3	otaritvā bhagavati gandhakuṭiyaṃ nisinne “akālo tāva bhagavantaṃ upasaṅkamitu”nti	1441	
PA_atk-s05_03a:1441_4	gandhakuṭiyā avidūre, aññatarasmiṃ rukkhamūle kālaparicchedaṃ katvā yathāvuttaṃ samāpattiṃ	1441	
PA_atk-s05_03a:1441_5	samāpajjitvā nisīdi. Satthā taṃ tathānisinnaṃ gandhakuṭiyaṃ nisinnoyeva passi. Tena	1441	
PA_atk-s05_03a:1441_6	vuttaṃ – “tena kho pana samayena āyasmā mahākaccāno…pe… sūpaṭṭhitāyā”ti.	1441	
PA_atk-s05_03a:1442_0	Etamatthaṃ viditvāti etaṃ āyasmato mahākaccānattherassa satipaṭṭhānabhāvanāvasena	1442	
PA_atk-s05_03a:1442_1	adhigataṃ jhānaṃ pādakaṃ katvā samāpajjanaṃ sabbākārato viditvā tadatthadīpanaṃ imaṃ udānaṃ udānesi.	1442	
PA_atk-s05_03a:1443_0	Tattha yassa siyā sabbadā sati, satataṃ kāyagatā upaṭṭhitāti yassa āraddhavipassakassa	1443	
PA_atk-s05_03a:1443_1	ekadivasaṃ cha koṭṭhāse katvā sabbasmimpi kāle nāmarūpabhedena duvidhepi kāye gatā	1443	
PA_atk-s05_03a:1443_2	kāyārammaṇā pañcannaṃ upādānakkhandhānaṃ aniccādisammasanavasena satataṃ nirantaraṃ	1443	
PA_atk-s05_03a:1443_3	sātaccābhiyogavasena sati upaṭṭhitā siyā.	1443	
PA_atk-s05_03a:1444_0	Ayaṃ kirāyasmā paṭhamaṃ kāyagatāsatikammaṭṭhānavasena jhānaṃ nibbattetvā taṃ pādakaṃ	1444	
PA_atk-s05_03a:1444_1	katvā kāyānupassanāsatipaṭṭhānamukhena vipassanaṃ paṭṭhapetvā arahattaṃ patto. So	1444	
PA_atk-s05_03a:1444_2	aparabhāgepi yebhuyyena tameva jhānaṃ samāpajjitvā vuṭṭhāya tatheva ca vipassitvā	1444	
PA_atk-s05_03a:1444_3	phalasamāpattiṃ samāpajjati. Svāyaṃ yena vidhinā arahattaṃ patto, taṃ vidhiṃ dassento	1444	
PA_atk-s05_03a:1444_4	satthā “yassa siyā sabbadā sati, satataṃ kāyagatā upaṭṭhitā”ti vatvā tassā upaṭṭhānākāraṃ	1444	
PA_atk-s05_03a:1444_5	vibhāvetuṃ “no cassa no ca me siyā, na bhavissati na ca me bhavissatī”ti āha.	1444	
PA_atk-s05_03a:1445_0	Tassattho dvidhā veditabbo sammasanato pubbabhāgavasena sammasanakālavasena cāti.	1445	
PA_atk-s05_03a:1445_1	Tesu pubbabhāgavasena tāva no cassa no ca me siyāti atītakāle mama kilesakammaṃ no	1445	
PA_atk-s05_03a:1445_2	cassa na bhaveyya ce, imasmiṃ paccuppannakāle ayaṃ attabhāvo no ca me siyā na me	1445	
PA_atk-s05_03a:1445_3	uppajjeyya. Yasmā pana me atīte kammakilesā ahesuṃ, tasmā taṃnimitto etarahi ayaṃ	1445	
PA_atk-s05_03a:1445_4	me attabhāvo pavattati. Na bhavissati na ca me bhavissatīti imasmiṃ attabhāve paṭipakkhādhigamena	1445	
PA_atk-s05_03a:1445_5	kilesakammaṃ na bhavissati na uppajjissati me, āyatiṃ vipākavaṭṭaṃ na ca me bhavissati	1445	
PA_atk-s05_03a:1445_6	na me pavattissatīti. Evaṃ kālattaye kammakilesahetukaṃ idaṃ mayhaṃ attabhāvasaṅkhātaṃ	1445	
PA_atk-s05_03a:1445_7	khandhapañcakaṃ, na issarādihetukaṃ, yathā ca mayhaṃ, evaṃ sabbasattānanti sappaccayanāmarūpadassanaṃ pakāsitaṃ hoti.	1445	
PA_atk-s05_03a:1446_0	Sammasanakālavasena pana no cassa no ca me siyāti yasmā idaṃ khandhapañcakaṃ hutvā	1446	
PA_atk-s05_03a:1446_1	abhāvaṭṭhena aniccaṃ, abhiṇhapaṭipīḷanaṭṭhena dukkhaṃ, avasavattanaṭṭhena anattā,	1446	
PA_atk-s05_03a:1446_2	evaṃ yadi ayaṃ attā nāma nāpi khandhapañcakavinimutto koci no cassa no ca siyā na	1446	
PA_atk-s05_03a:1446_3	bhaveyya, evaṃ, bhante, no ca me siyā mama santakaṃ nāma kiñci na bhaveyya. Na bhavissatīti	1446	
PA_atk-s05_03a:1446_4	attani attaniye bhavitabbaṃ yathā cidaṃ nāmarūpaṃ etarahi ca atīte ca attattaniyaṃ	1446	
PA_atk-s05_03a:1446_5	suññaṃ, evaṃ na bhavissati na me bhavissati, anāgatepi khandhavinimutto attā nāma	1446	
PA_atk-s05_03a:1446_6	na koci na me bhavissati na pavattissati, tato eva kiñci palibodhaṭṭhāniyaṃ na me	1446	
PA_atk-s05_03a:1446_7	bhavissati āyatimpi attaniyaṃ nāma na me kiñci bhavissatīti. Iminā tīsu kālesu “aha”nti	1446	
PA_atk-s05_03a:1446_8	gahetabbassa abhāvato “mama”nti gahetabbassa ca abhāvaṃ dasseti. Tena catukkoṭikā	1446	
PA_atk-s05_03a:1446_9	suññatā pakāsitā hoti.	1446	
PA_atk-s05_03a:1447_0	Anupubbavihāri tattha soti evaṃ tīsupi kālesu attattaniyaṃ suññataṃ tattha saṅkhāragate	1447	
PA_atk-s05_03a:1447_1	anupassanto anukkamena udayabbayañāṇādivipassanāñāṇesu uppajjamānesu anupubbavipassanāvihāravasena	1447	
PA_atk-s05_03a:1447_2	anupubbavihārī samāno. Kāleneva tare visattikanti so evaṃ vipassanaṃ matthakaṃ pāpetvā	1447	
PA_atk-s05_03a:1447_3	ṭhito yogāvacaro indriyānaṃ paripākagatakālena vuṭṭhānagāminiyā vipassanāya maggena	1447	
PA_atk-s05_03a:1447_4	ghaṭitakālena ariyamaggassa uppattikālena sakalassa bhavattayassa saṃtananato visattikāsaṅkhātaṃ	1447	
PA_atk-s05_03a:1447_5	taṇhaṃ tareyya, vitaritvā tassā paratīre tiṭṭheyyāti adhippāyo.	1447	
PA_atk-s05_03a:1448	Iti bhagavā aññāpadesena āyasmato mahākaccānassa arahattuppattidīpanaṃ udānaṃ udānesi.	144	
PA_atk-s05_03a:1449	Aṭṭhamasuttavaṇṇanā niṭṭhitā.	144	
PA_atk-s05_03a:1450	9. Udapānasuttavaṇṇanā	145	
PA_atk-s05_03a:1451_0	69. Navame mallesūti mallā nāma jānapadino rājakumārā, tesaṃ nivāso ekopi janapado	1451	
PA_atk-s05_03a:1451_1	ruḷhīvasena “mallā”ti vuccati, tesu mallesu, yaṃ loke “mallo”ti vuccati. Keci pana	1451	
PA_atk-s05_03a:1451_2	“mālesū”ti paṭhanti. Cāriyaṃ caramānoti aturitacārikāvasena mahāmaṇḍalajanapadacārikaṃ	1451	
PA_atk-s05_03a:1451_3	caramāno. Mahatā bhikkhusaṅghenāti aparicchedaguṇena mahantena samaṇagaṇena. Tadā	1451	
PA_atk-s05_03a:1451_4	hi bhagavato mahābhikkhuparivāro ahosi. Thūṇaṃ nāma mallānaṃ brāhmaṇagāmoti puratthimadakkhiṇāya	1451	
PA_atk-s05_03a:1451_5	disāya majjhimadesassa avadhiṭṭhāne malladese thūṇanāmako brāhmaṇabahulatāya brāhmaṇagāmo.	1451	
PA_atk-s05_03a:1451_6	Tadavasarīti taṃ avasari, thūṇagāmamaggaṃ pāpuṇīti attho. Assosunti suṇiṃsu, sotadvārasampattavacananigghosānusārena	1451	
PA_atk-s05_03a:1451_7	jāniṃsūti attho. Khoti padapūraṇe, avadhāraṇatthe vā nipāto. Tattha avadhāraṇatthena	1451	
PA_atk-s05_03a:1451_8	assosuṃyeva, na tesaṃ savanantarāyo ahosīti vuttaṃ hoti. Padapūraṇena padabyañjanasiliṭṭhattamattameva.	1451	
PA_atk-s05_03a:1451_9	Thūṇeyyakāti thūṇagāmavāsino. Brāhmaṇagahapatikāti ettha brahmaṃ aṇantīti brāhmaṇā,	1451	
PA_atk-s05_03a:1451_10	mante sajjhāyantīti attho. Idameva hi jātibrāhmaṇānaṃ nibbacanaṃ, ariyā pana bāhitapāpattā	14511	
PA_atk-s05_03a:1451_11	“brāhmaṇā”ti vuccanti. Gahapatikāti khattiyabrāhmaṇe vajjetvā ye keci agāraṃ ajjhāvasantā	14511	
PA_atk-s05_03a:1451_12	vuccanti, visesato vessā. Brāhmaṇā ca gahapatikā ca brāhmaṇagahapatikā.	14511	
PA_atk-s05_03a:1452_0	Idāni yamatthaṃ te assosuṃ, taṃ dassetuṃ “samaṇo khalu, bho, gotamo”tiādi vuttaṃ.	1452	
PA_atk-s05_03a:1452_1	Tattha samitapāpattā “samaṇo”ti veditabbo. Vuttañhetaṃ – “samitāssa honti pāpakā	1452	
PA_atk-s05_03a:1452_2	akusalā dhammā”tiādi. Bhagavā ca anuttarena ariyamaggena sabbaso samitapāpo. Tenassa	1452	
PA_atk-s05_03a:1452_3	yathābhuccaguṇādhigatametaṃ nāmaṃ, yadidaṃ samaṇoti. Khalūti anussavatthe nipāto.	1452	
PA_atk-s05_03a:1452_4	Bhoti brāhmaṇajātikānaṃ jātisamudāgataṃ ālapanamattaṃ. Vuttampi cetaṃ “bhovādi nāma	1452	
PA_atk-s05_03a:1452_5	so hoti, sace hoti sakiñcano”ti. Gotamoti gottavasena bhagavato parikittanaṃ. Tasmā	1452	
PA_atk-s05_03a:1452_6	“samaṇo khalu, bho, gotamo”ti samaṇo kira, bho, gotamagottoti ayamettha attho. Sakyaputtoti	1452	
PA_atk-s05_03a:1452_7	idaṃ pana bhagavato uccākulaparidīpanaṃ. Sakyakulā pabbajitoti saddhāpabbajitabhāvaparidīpanaṃ.	1452	
PA_atk-s05_03a:1452_8	Kenaci pārijuññena anabhibhūto aparikkhīṇaṃyeva taṃ kulaṃ pahāya nekkhammādhigamasaddhāya	1452	
PA_atk-s05_03a:1452_9	pabbajitoti vuttaṃ hoti. Udapānaṃ tiṇassa ca bhusassa ca yāva mukhato pūresunti pānīyakūpaṃ	1452	
PA_atk-s05_03a:1452_10	tiṇena ca bhusena ca mukhappamāṇena vaḍḍhesuṃ, tiṇādīni pakkhipitvā kūpaṃ pidahiṃsūti attho.	14521	
PA_atk-s05_03a:1453_0	Tassa kira gāmassa bahi bhagavato āgamanamagge brāhmaṇānaṃ paribhogabhūto eko udapāno	1453	
PA_atk-s05_03a:1453_1	ahosi. Taṃ ṭhapetvā tattha sabbāni kūpataḷākādīni udakaṭṭhānāni tadā visukkhāni nirudakāni	1453	
PA_atk-s05_03a:1453_2	ahesuṃ. Atha thūṇeyyakā ratanattaye appasannā maccherapakatā bhagavato āgamanaṃ sutvā	1453	
PA_atk-s05_03a:1453_3	“sace samaṇo gotamo sasāvako imaṃ gāmaṃ pavisitvā dvīhatīhaṃ vaseyya, sabbaṃ imaṃ	1453	
PA_atk-s05_03a:1453_4	janaṃ attano vacane ṭhapeyya, tato brāhmaṇadhammo patiṭṭhaṃ na labheyyā”ti tattha	1453	
PA_atk-s05_03a:1453_5	bhagavato avāsāya parisakkantā “imasmiṃ gāme aññattha udakaṃ natthi, amuṃ udapānaṃ	1453	
PA_atk-s05_03a:1453_6	aparibhogaṃ karissāma, evaṃ samaṇo gotamo sasāvako imaṃ gāmaṃ na pavisissatī”ti sammantayitvā	1453	
PA_atk-s05_03a:1453_7	sabbe gāmavāsino sattāhassa udakaṃ gahetvā cāṭiādīni pūretvā udapānaṃ tiṇena ca bhusena	1453	
PA_atk-s05_03a:1453_8	ca pidahiṃsu. Tena vuttaṃ – “udapānaṃ tiṇassa ca bhusassa ca yāva mukhato pūresuṃ,	1453	
PA_atk-s05_03a:1453_9	‘mā te muṇḍakā samaṇakā pānīyaṃ apaṃsū”’ti.	1453	
PA_atk-s05_03a:1454_0	Tattha muṇḍakā samaṇakāti muṇḍe “muṇḍā”ti samaṇe “samaṇā”ti vattuṃ vaṭṭeyya, te pana	1454	
PA_atk-s05_03a:1454_1	khuṃsanādhippāyena hīḷentā evamāhaṃsu. Māti paṭisedhe, mā apaṃsu mā piviṃsūti attho.	1454	
PA_atk-s05_03a:1454_2	Maggā okkammāti maggato apasakkitvā. Etamhāti yo udapāno tehi tathā kato, tameva	1454	
PA_atk-s05_03a:1454_3	niddisanto āha. Kiṃ pana bhagavā tesaṃ brāhmaṇānaṃ vippakāraṃ anāvajjitvā evamāha	1454	
PA_atk-s05_03a:1454_4	– “etamhā udapānā pānīyaṃ āharā”ti, udāhu āvajjitvā jānantoti? Jānanto eva bhagavā	1454	
PA_atk-s05_03a:1454_5	attano buddhānubhāvaṃ pakāsetvā te dametvā nibbisevane kātuṃ evamāha, na pānīyaṃ	1454	
PA_atk-s05_03a:1454_6	pātukāmo. Tenevettha mahāparinibbānasutte viya “pipāsitosmī”ti na vuttaṃ. Dhammabhaṇḍāgāriko	1454	
PA_atk-s05_03a:1454_7	pana satthu ajjhāsayaṃ ajānanto thūṇeyyakehi kataṃ vippakāraṃ ācikkhanto “idāni so, bhante”tiādimāha.	1454	
PA_atk-s05_03a:1455_0	Tattha idānīti adhunā, amhākaṃ āgamanavelāyamevāti attho. Eso, bhante, udapānoti	1455	
PA_atk-s05_03a:1455_1	paṭhanti. Thero dvikkhattuṃ paṭikkhipitvā tatiyavāre “na kho tathāgatā tikkhattuṃ	1455	
PA_atk-s05_03a:1455_2	paccanīkā kātabbā, kāraṇaṃ diṭṭhaṃ bhavissati dīghadassinā”ti mahārājadattiyaṃ bhagavato	1455	
PA_atk-s05_03a:1455_3	pattaṃ gahetvā udapānaṃ agamāsi. Gacchante there udapāne udakaṃ paripuṇṇaṃ hutvā	1455	
PA_atk-s05_03a:1455_4	uttaritvā samantato sandati, sabbaṃ tiṇaṃ bhusañca uplavitvā sayameva apagacchi.	1455	
PA_atk-s05_03a:1455_5	Tena ca sandamānena salilena uparūpari vaḍḍhantena tasmiṃ gāme sabbeva pokkharaṇīādayo	1455	
PA_atk-s05_03a:1455_6	jalāsayā visukkhā paripūriṃsu, tathā parikhākusubbhaninnādīni ca. Sabbo gāmappadeso	1455	
PA_atk-s05_03a:1455_7	mahoghena ajjhotthaṭo mahāvassakāle viya ahosi. Kumuduppalapadumapuṇḍarīkādīni jalajapupphāni	1455	
PA_atk-s05_03a:1455_8	tattha tattha ubbhijjitvā vikasamānāni udakaṃ sañchādiṃsu. Saresu haṃsakoñcacakkavākakāraṇḍavabakādayā	1455	
PA_atk-s05_03a:1455_9	e udakasakuṇikā vassamānā tattha tattha vicariṃsu. Thūṇeyyakā taṃ mahoghaṃ tathā	1455	
PA_atk-s05_03a:1455_10	uttarantaṃ samantato vīcitaraṅgasamākulaṃ pariyantato samuṭṭhahamānaṃ ruciraṃ pheṇabubbuḷakaṃ	14551	
PA_atk-s05_03a:1455_11	disvā acchariyabbhutacittajātā evaṃ sammantesuṃ “mayaṃ samaṇassa gotamassa udakupacchedaṃ	14551	
PA_atk-s05_03a:1455_12	kātuṃ vāyamimhā, ayaṃ pana mahogho tassa āgamanakālato paṭṭhāya evaṃ abhivaḍḍhati,	14551	
PA_atk-s05_03a:1455_13	nissaṃsayaṃ kho ayaṃ tassa iddhānubhāvo. Mahiddhiko hi so mahānubhāvo. Ṭhānaṃ kho	14551	
PA_atk-s05_03a:1455_14	panetaṃ vijjati, yathā yaṃ mahogho uṭṭhahitvā amhākaṃ gāmampi otthareyya. Handa mayaṃ	14551	
PA_atk-s05_03a:1455_15	samaṇaṃ gotamaṃ upasaṅkamitvā payirupāsitvā accayaṃ desentā khamāpeyyāmā”ti.	14551	
PA_atk-s05_03a:1456_0	Te sabbeva ekajjhāsayā hutvā saṅghasaṅghī gaṇībhūtā gāmato nikkhamitvā yena bhagavā	1456	
PA_atk-s05_03a:1456_1	tenupasaṅkamiṃsu. Upasaṅkamitvā appekacce bhagavato pāde sirasā vandiṃsu, appekacce	1456	
PA_atk-s05_03a:1456_2	añjaliṃ paṇāmesuṃ, appekacce bhagavatā saddhiṃ sammodiṃsu, appekacce tuṇhībhūtā nisīdiṃsu,	1456	
PA_atk-s05_03a:1456_3	appekacce nāmagottaṃ sāvesuṃ. Evaṃ pana katvā sabbeva ekamantaṃ nisīditvā “idha mayaṃ,	1456	
PA_atk-s05_03a:1456_4	bho gotama, bhoto ceva gotamassa gotamasāvakānañca udakappaṭisedhaṃ kārayimha, amukasmiṃ	1456	
PA_atk-s05_03a:1456_5	udapāne tiṇañca bhusañca pakkhipimha. So pana udapāno acetanopi samāno sacetano viya	1456	
PA_atk-s05_03a:1456_6	bhoto guṇaṃ jānanto viya sayameva sabbaṃ tiṇaṃ bhusaṃ apanetvā suvisuddho jāto, sabbopi	1456	
PA_atk-s05_03a:1456_7	cettha ninnappadeso mahatā udakoghena paripuṇṇo ramaṇīyova jāto, udakūpajīvino sattā	1456	
PA_atk-s05_03a:1456_8	parituṭṭhā. Mayaṃ pana manussāpi samānā bhoto guṇe na jānimha, ye mayaṃ evaṃ akarimha,	1456	
PA_atk-s05_03a:1456_9	sādhu no bhavaṃ gotamo tathā karotu, yathāyaṃ mahogho imaṃ gāmaṃ na otthareyya, accayo	1456	
PA_atk-s05_03a:1456_10	no accagamā yathābālaṃ, taṃ no bhavaṃ gotamo accayaṃ paṭiggaṇhātu anukampaṃ upādāyā”ti	14561	
PA_atk-s05_03a:1456_11	accayaṃ desesuṃ. Bhagavāpi “taggha tumhe accayo accagamā yathābālaṃ, taṃ vo mayaṃ	14561	
PA_atk-s05_03a:1456_12	paṭiggaṇhāma āyatiṃ saṃvarāyā”ti tesaṃ accayaṃ paṭiggahetvā pasannacittataṃ ñatvā	14561	
PA_atk-s05_03a:1456_13	uttari ajjhāsayānurūpaṃ dhammaṃ desesi. Te bhagavato dhammadesanaṃ sutvā pasannacittā	14561	
PA_atk-s05_03a:1456_14	saraṇādīsu patiṭṭhitā bhagavantaṃ vanditvā padakkhiṇaṃ katvā pakkamiṃsu. Tesaṃ pana	14561	
PA_atk-s05_03a:1456_15	āgamanato puretaraṃyeva āyasmā ānando taṃ pāṭihāriyaṃ disvā acchariyabbhutacittajāto	14561	
PA_atk-s05_03a:1456_16	pattena pānīyaṃ ādāya bhagavato upanāmetvā taṃ pavattiṃ ārocesi. Tena vuttaṃ – “evaṃ,	14561	
PA_atk-s05_03a:1456_17	bhanteti kho āyasmā ānando”tiādi.	14561	
PA_atk-s05_03a:1457_0	Tattha mukhato ovamitvāti sabbaṃ taṃ tiṇādiṃ mukhena chaḍḍetvā. Vissandanto maññeti	1457	
PA_atk-s05_03a:1457_1	pubbe dīgharajjukena udapānena ussiñcitvā gahetabbaudakogho bhagavato pattaṃ gahetvā	1457	
PA_atk-s05_03a:1457_2	therassa gatakāle mukhena vissandanto viya samatittiko kākapeyyo hutvā aṭṭhāsi. Idañca	1457	
PA_atk-s05_03a:1457_3	therassa gatakāle udakappavattiṃ sandhāya vuttaṃ. Tato paraṃ pana pubbe vuttanayena	1457	
PA_atk-s05_03a:1457_4	tasmiṃ gāme sakalaṃ ninnaṭṭhānaṃ udakena paripuṇṇaṃ ahosīti. Ayaṃ paniddhi na buddhānaṃ	1457	
PA_atk-s05_03a:1457_5	adhiṭṭhānena, nāpi devānubhāvena, atha kho bhagavato puññānubhāvena parittadesanatthaṃ	1457	
PA_atk-s05_03a:1457_6	rājagahato vesāligamane viya. Keci pana “thūṇeyyakānaṃ bhagavati pasādajananatthaṃ	1457	
PA_atk-s05_03a:1457_7	tesaṃ atthakāmāhi devatāhi kata”nti. Apare “udapānassa heṭṭhā vasanakanāgarājā evamakāsī”ti.	1457	
PA_atk-s05_03a:1457_8	Sabbaṃ taṃ akāraṇaṃ, yathā bhagavato puññānubhāvenayeva tathā udakuppattiyā paridīpitattā.	1457	
PA_atk-s05_03a:1458	Etamatthaṃ viditvāti etaṃ adhiṭṭhānena vinā attanā icchitanipphattisaṅkhātaṃ atthaṃ sabbākārato viditvā tadatthadīpanaṃ imaṃ udānaṃ udānesi.	145	
PA_atk-s05_03a:1459_0	Tattha kiṃ kayirā udapānena, āpā ce sabbadā siyunti yassa sabbakālaṃ sabbattha ca	1459	
PA_atk-s05_03a:1459_1	āpā ce yadi siyuṃ yadi upalabbheyyuṃ yadi ākaṅkhāmattapaṭibaddho, tesaṃ lābho, tena	1459	
PA_atk-s05_03a:1459_2	udapānena kiṃ kayirā kiṃ kareyya, kiṃ payojananti attho. Taṇhāya mūlato chetvā, kissa	1459	
PA_atk-s05_03a:1459_3	pariyesanaṃ careti yāya taṇhāya vinibaddhā sattā akatapuññā hutvā icchitālābhadukkhena	1459	
PA_atk-s05_03a:1459_4	vihaññanti, tassā taṇhāya mūlaṃ, mūle vā chinditvā ṭhito mādiso sabbaññubuddho kissa	1459	
PA_atk-s05_03a:1459_5	kena kāraṇena pānīyapariyesanaṃ, aññaṃ vā paccayapariyesanaṃ careyya. “Mūlato chettā”tipi	1459	
PA_atk-s05_03a:1459_6	paṭhanti, taṇhāya mūlaṃ mūleyeva vā chedakoti attho. Atha vā mūlato chettāti mūlato	1459	
PA_atk-s05_03a:1459_7	paṭṭhāya taṇhāya chedako. Idaṃ vuttaṃ hoti – yo bodhiyā mūlabhūtamahāpaṇidhānato	1459	
PA_atk-s05_03a:1459_8	paṭṭhāya aparimitaṃ sakalaṃ puññasambhāraṃ attano acintetvā lokahitatthameva pariṇāmanavasena	1459	
PA_atk-s05_03a:1459_9	paripūrento mūlato pabhuti taṇhāya chettā, so taṇhāhetukassa icchitālābhassa abhāvato	1459	
PA_atk-s05_03a:1459_10	kissa kena kāraṇena udakapariyesanaṃ careyya, ime pana thūṇeyyakā andhabālā imaṃ	14591	
PA_atk-s05_03a:1459_11	kāraṇaṃ ajānantā evamakaṃsūti.	14591	
PA_atk-s05_03a:1460	Navamasuttavaṇṇanā niṭṭhitā.	146	
PA_atk-s05_03a:1461	10. Utenasuttavaṇṇanā	146	
PA_atk-s05_03a:1462_0	70. Dasame rañño utenassāti utenassa nāma rañño, yo “vajjirājā”tipi vuccati. Uyyānagatassāti	1462	
PA_atk-s05_03a:1462_1	uyyānakīḷanatthaṃ uyyānaṃ gatassa. Anādare hi idaṃ sāmivacanaṃ, “antepura”nti pana	1462	
PA_atk-s05_03a:1462_2	padaṃ apekkhitvā sambandhepetaṃ sāmivacanaṃ hoti. Kālaṅkatānīti aggidaḍḍhāni hutvā	1462	
PA_atk-s05_03a:1462_3	matāni honti. Sāmāvatīpamukhānīti ettha kā panāyaṃ sāmāvatī, kathañca daḍḍhāti? Vuccate,	1462	
PA_atk-s05_03a:1462_4	bhaddavatiyaṃ seṭṭhino dhītā ghosakaseṭṭhinā dhītuṭṭhāne ṭhapitā pañcasataitthiparivārā	1462	
PA_atk-s05_03a:1462_5	rañño utenassa aggamahesī mettāvihārabahulā ariyasāvikā sāmāvatī nāma. Ayamettha	1462	
PA_atk-s05_03a:1462_6	saṅkhepo, vitthārato pana ādito paṭṭhāya sāmāvatiyā uppattikathā dhammapadavatthumhi	1462	
PA_atk-s05_03a:1462_7	vuttanayena veditabbā. Māgaṇḍiyassa nāma brāhmaṇassa dhītā attano mātāpitūnaṃ –	1462	
PA_atk-s05_03a:1463	“Disvāna taṇhaṃ aratiṃ ragañca,	146	
PA_atk-s05_03a:1464	Nāhosi chando api methunasmiṃ;	146	
PA_atk-s05_03a:1465	Kimevidaṃ muttakarīsapuṇṇaṃ,	146	
PA_atk-s05_03a:1466	Pādāpi naṃ samphusituṃ na icche”ti. –	146	
PA_atk-s05_03a:1467_0	Bhagavatā desitaṃ imaṃ gāthaṃ sutvā satthari baddhāghātā māgaṇḍiyā aparabhāge raññā	1467	
PA_atk-s05_03a:1467_1	utenena mahesiṭṭhāne ṭhapitā bhagavato kosambiṃ upagatabhāvaṃ, sāmāvatīpamukhānañca	1467	
PA_atk-s05_03a:1467_2	pañcannaṃ itthisatānaṃ upāsikābhāvaṃ ñatvā “āgato nāma samaṇo gotamo imaṃ nagaraṃ,	1467	
PA_atk-s05_03a:1467_3	dānissa kattabbaṃ jānissāmi, imāpi tassa upaṭṭhāyikā, imāsampi sāmāvatīpamukhānañca	1467	
PA_atk-s05_03a:1467_4	kattabbaṃ jānissāmī”ti anekapariyāyehi tathāgatassa tāsañca anatthaṃ kātuṃ vāyamitvāpi	1467	
PA_atk-s05_03a:1467_5	asakkontī punekadivasaṃ raññā saddhiṃ uyyānakīḷaṃ gacchantī cūḷapitu sāsanaṃ pahiṇi	1467	
PA_atk-s05_03a:1467_6	“sāmāvatiyā pāsādaṃ gantvā dussakoṭṭhāgāratelakoṭṭhāgārāni vivarāpetvā dussāni telacāṭīsu	1467	
PA_atk-s05_03a:1467_7	temetvā thambhe veṭhetvā tā sabbā ekato katvā dvāraṃ pidahitvā bahi yantaṃ datvā	1467	
PA_atk-s05_03a:1467_8	daṇḍadīpikāhi gehe aggiṃ dadamāno otaritvā gacchatū”ti.	1467	
PA_atk-s05_03a:1468_0	Taṃ sutvā so pāsādaṃ abhiruyha koṭṭhāgārāni vivaritvā vatthāni telacāṭīsu temetvā	1468	
PA_atk-s05_03a:1468_1	thambhe veṭhetuṃ ārabhi. Atha naṃ sāmāvatīpamukhā itthiyo “kiṃ etaṃ cūḷapitā”ti vadantiyo	1468	
PA_atk-s05_03a:1468_2	upasaṅkamiṃsu. “Ammā, rājā daḷhikammatthāya ime thambhe telapilotikāhi bandhāpeti,	1468	
PA_atk-s05_03a:1468_3	rājagehe nāma suyuttaduyuttaṃ dujjānaṃ, mā me santike hothā”ti vatvā tā āgatā gabbhesu	1468	
PA_atk-s05_03a:1468_4	pavesetvā dvārāni pidahitvā bahi yantakaṃ datvā ādito paṭṭhāya aggiṃ dento otari.	1468	
PA_atk-s05_03a:1468_5	Sāmāvatī tāsaṃ ovādaṃ adāsi, “ammā, anamatagge saṃsāre vicarantīnaṃ evameva agginā	1468	
PA_atk-s05_03a:1468_6	jhāmattabhāvānaṃ buddhañāṇenapi paricchedo na sukaro, appamattā hothā”ti. Tā satthu	1468	
PA_atk-s05_03a:1468_7	santike dhammaṃ sutvā adhigataphalāya viññātasāsanāya khujjuttarāya ariyasāvikāya	1468	
PA_atk-s05_03a:1468_8	sekkhapaṭisambhidāpattāya satthārā desitaniyāmeneva dhammaṃ desentiyā santike sotāpattiphalassa	1468	
PA_atk-s05_03a:1468_9	adhigatā antarantarā kammaṭṭhānamanasikārena yuttappayuttā gehe jhāyante vedanāpariggahakammaṭṭhānaṃ	1468	
PA_atk-s05_03a:1468_10	manasi karontiyo kāci dutiyaphalaṃ, kāci tatiyaphalaṃ pāpuṇitvā kālamakaṃsu. Atha	14681	
PA_atk-s05_03a:1468_11	bhikkhū kosambiyaṃ piṇḍāya carantā taṃ pavattiṃ ñatvā pacchābhattaṃ bhagavato ārocetvā	14681	
PA_atk-s05_03a:1468_12	tāsaṃ abhisamparāyaṃ pucchiṃsu. Bhagavā ca tāsaṃ ariyaphalādhigamaṃ bhikkhūnaṃ abhāsi.	14681	
PA_atk-s05_03a:1468_13	Tena vuttaṃ – “tena kho pana samayena rañño utenassa…pe… anipphalā kālaṅkatā”ti.	14681	
PA_atk-s05_03a:1469	Tattha anipphalāti na nipphalā, sampattasāmaññaphalā eva kālaṅkatā. Tā pana phalāni paṭilabhantiyo sāmāvatiyā –	146	
PA_atk-s05_03a:1470	“Ārambhatha nikkamatha, yuñjatha buddhasāsane;	147	
PA_atk-s05_03a:1471	Dhunātha maccuno senaṃ, naḷāgāraṃva kuñjaro.	147	
PA_atk-s05_03a:1472	“Yo imasmiṃ dhammavinaye, appamatto vihassati;	147	
PA_atk-s05_03a:1473	Pahāya jātisaṃsāraṃ, dukkhassantaṃ karissatī”ti. –	147	
PA_atk-s05_03a:1474_0	Gāthāhi ovadiyamānā vedanāpariggahakammaṭṭhānaṃ manasi karontiyo vipassitvā dutiyatatiyaphalāni	1474	
PA_atk-s05_03a:1474_1	paṭilabhiṃsu. Khujjuttarā pana āyusesassa atthitāya, pubbe tādisassa kammassa akatattā	1474	
PA_atk-s05_03a:1474_2	ca tato pāsādato bahi ahosi. “Dasayojanantare pakkāmī”ti ca vadanti. Atha bhikkhū	1474	
PA_atk-s05_03a:1474_3	dhammasabhāyaṃ kathaṃ samuṭṭhāpesuṃ, “āvuso, ananucchavikaṃ vata ariyasāvikānaṃ evarūpaṃ	1474	
PA_atk-s05_03a:1474_4	maraṇa”nti. Satthā āgantvā “kāya nuttha, bhikkhave, etarahi kathāya sannisinnā”ti	1474	
PA_atk-s05_03a:1474_5	pucchitvā “imāya nāmā”ti vutte, “bhikkhave, yadipi tāsaṃ imasmiṃ attabhāve ayuttaṃ,	1474	
PA_atk-s05_03a:1474_6	pubbe katakammassa pana yuttameva tāhi laddha”nti vatvā tehi yācito atītaṃ āhari.	1474	
PA_atk-s05_03a:1475_0	Atīte bārāṇasiyaṃ brahmadatte rajjaṃ kārente aṭṭha paccekabuddhā rañño nivesane nibaddhaṃ	1475	
PA_atk-s05_03a:1475_1	bhuñjanti. Pañcasatā itthiyo te upaṭṭhahanti. Tesu satta janā himavantaṃ gacchanti,	1475	
PA_atk-s05_03a:1475_2	eko nadītīrasamīpe ekasmiṃ tiṇagahane samāpattiyā nisīdati. Athekadivasaṃ rājā paccekabuddhesu	1475	
PA_atk-s05_03a:1475_3	gatesu tāhi itthīhi saddhiṃ udakakīḷaṃ kīḷitukāmo tattha gato. Tā itthiyo divasabhāgaṃ	1475	
PA_atk-s05_03a:1475_4	udake kīḷitvā sītapīḷitā visibbitukāmā taṃ tiṇagahanaṃ upari visukkhatiṇasañchannaṃ	1475	
PA_atk-s05_03a:1475_5	“tiṇarāsī”ti saññāya parivāretvā aggiṃ datvā tiṇesu jhāyitvā patantesu paccekabuddhaṃ	1475	
PA_atk-s05_03a:1475_6	disvā “rañño paccekabuddho jhāyati, taṃ rājā ñatvā amhe nāsessati, sudaḍḍhaṃ naṃ	1475	
PA_atk-s05_03a:1475_7	karissāmā”ti sabbā ito cito ca dāruādīni āharitvā tassa upari rāsiṃ katvā ālimpetvā	1475	
PA_atk-s05_03a:1475_8	“idāni jhāyissatī”ti pakkamiṃsu. Tā paṭhamaṃ asañcetanikā hutvā idāni kammunā bajjhiṃsu.	1475	
PA_atk-s05_03a:1475_9	Paccekabuddhaṃ pana antosamāpattiyaṃ sace dārūnaṃ sakaṭasahassampi āharitvā ālimpentā	1475	
PA_atk-s05_03a:1475_10	usumākāramattampi gāhetuṃ na sakkonti, tasmā so sattame divase uṭṭhāya yathāsukhaṃ	14751	
PA_atk-s05_03a:1475_11	agamāsi. Tā tassa kammassa katattā bahūni vassasahassāni bahūni vassasatasahassāni	14751	
PA_atk-s05_03a:1475_12	niraye paccitvā tasseva kammassa vipākāvasesena attabhāvasate imināva niyāmena gehe	14751	
PA_atk-s05_03a:1475_13	jhāyamāne jhāyiṃsu. Idaṃ tāsaṃ pubbakammaṃ.	14751	
PA_atk-s05_03a:1476_0	Yasmā pana te imasmiṃ attabhāve ariyaphalāni sacchākaṃsu, ratanattayaṃ payirupāsiṃsu,	1476	
PA_atk-s05_03a:1476_1	tasmā tattha anāgāminiyo suddhāvāsesu upapannā, itarā kāci tāvatiṃsesu, kāci yāmesu,	1476	
PA_atk-s05_03a:1476_2	kāci tusitesu, kāci nimmānaratīsu, kāci paranimmitavasavattīsu upapannā.	1476	
PA_atk-s05_03a:1477_0	Rājāpi kho uteno “sāmāvatiyā gehaṃ kira jhāyatī”ti sutvā vegena āgacchantopi taṃ	1477	
PA_atk-s05_03a:1477_1	padesaṃ tāsu daḍḍhāsuyeva sampāpuṇi. Āgantvā pana gehaṃ nibbāpetvā uppannabalavadomanasso	1477	
PA_atk-s05_03a:1477_2	māgaṇḍiyāya tathā kāritabhāvaṃ upāyena ñatvā ariyasāvikāsu katāparādhakammunā codiyamāno	1477	
PA_atk-s05_03a:1477_3	tassā rājāṇaṃ kāresi saddhiṃ ñātakehi. Evaṃ sā saparijanā samittabandhavā anayabyasanaṃ pāpuṇi.	1477	
PA_atk-s05_03a:1478_0	Etamatthaṃ viditvāti etaṃ sāmāvatīpamukhānaṃ tāsaṃ itthīnaṃ aggimhi anayabyasanāpattihetuṃ,	1478	
PA_atk-s05_03a:1478_1	māgaṇḍiyāya ca samittabandhavāya rājāṇāya anayabyasanāpattinimittaṃ sabbākārato viditvā	1478	
PA_atk-s05_03a:1478_2	tadatthadīpanaṃ imaṃ udānaṃ udānesi.	1478	
PA_atk-s05_03a:1479_0	Tattha mohasambandhano loko, bhabbarūpova dissatīti yo idha sattaloko bhabbarūpova	1479	
PA_atk-s05_03a:1479_1	hetusampanno viya hutvā dissati, sopi mohasambandhano mohena paliguṇṭhito attahitāhitaṃ	1479	
PA_atk-s05_03a:1479_2	ajānanto hite na paṭipajjati, ahitaṃ dukkhāvahaṃ bahuñca apuññaṃ ācināti. “Bhavarūpova	1479	
PA_atk-s05_03a:1479_3	dissatī”tipi pāṭho. Tassattho – ayaṃ loko mohasambandhano mohena paliguṇṭhito, tato	1479	
PA_atk-s05_03a:1479_4	eva bhavarūpova sassatasabhāvo viyassa attā dissati, ajarāmaro viya upaṭṭhāti, yena	1479	
PA_atk-s05_03a:1479_5	pāṇātipātādīni akattabbāni karoti.	1479	
PA_atk-s05_03a:1480_0	Upadhibandhano bālo, tamasā parivārito. Sassatoriva khāyatīti na kevalañca mohasambandhano	1480	
PA_atk-s05_03a:1480_1	eva, apica kho upadhibandhanopi ayaṃ andhabālaloko avijjātamasā parivārito. Idaṃ	1480	
PA_atk-s05_03a:1480_2	vuttaṃ hoti – yena ñāṇena aviparītaṃ kāme ca khandhe ca “aniccā dukkhā vipariṇāmadhammā”ti	1480	
PA_atk-s05_03a:1480_3	passeyya, tassa abhāvato yasmā bālo andhaputhujjano aññāṇatamasā samantato parivārito	1480	
PA_atk-s05_03a:1480_4	nivuto, tasmā so kāmūpadhi kilesūpadhi khandhūpadhīti imesaṃ upadhīnaṃ vasena ca	1480	
PA_atk-s05_03a:1480_5	upadhibandhano, tato eva cassa sopadhissa passato sassato viya nicco sabbakālabhāvī	1480	
PA_atk-s05_03a:1480_6	viya khāyati. “Asassatiriva khāyatī”tipi pāṭho. Tassattho – attā sabbakālaṃ vijjati	1480	
PA_atk-s05_03a:1480_7	upalabbhatīti añño asassati aniccoti lokassa so upadhi micchābhinivesavasena ekadeso	1480	
PA_atk-s05_03a:1480_8	viya khāyati, upaṭṭhahatīti attho. Rakāro hi padasandhikaro. Passato natthi kiñcananti	1480	
PA_atk-s05_03a:1480_9	yo pana saṅkhāre pariggahetvā aniccādivasena vipassati, tasseva vipassanāpaññāsahitāya	1480	
PA_atk-s05_03a:1480_10	maggapaññāya yathābhūtaṃ passato jānato paṭivijjhato rāgādikiñcanaṃ natthi, yena	14801	
PA_atk-s05_03a:1480_11	saṃsāre bajjheyya. Tathā apassanto eva hi avijjātaṇhādiṭṭhiādibandhanehi saṃsāre	14801	
PA_atk-s05_03a:1480_12	baddho siyāti adhippāyo.	14801	
PA_atk-s05_03a:1481	Dasamasuttavaṇṇanā niṭṭhitā.	148	
PA_atk-s05_03a:1482	Niṭṭhitā ca cūḷavaggavaṇṇanā.	148	
PA_atk-s05_03a:1483	8. Pāṭaligāmiyavaggo	148	
PA_atk-s05_03a:1484	1. Paṭhamanibbānapaṭisaṃyuttasuttavaṇṇanā	148	
PA_atk-s05_03a:1485_0	71. Pāṭaligāmiyavaggassa paṭhame nibbānapaṭisaṃyuttāyāti amatadhātusannissitāya asaṅkhatadhātuyā	1485	
PA_atk-s05_03a:1485_1	pavedanavasena pavattāya. Dhammiyā kathāyāti dhammadesanāya. Sandassetīti sabhāvasarasalakkhaṇato	1485	
PA_atk-s05_03a:1485_2	nibbānaṃ dasseti. Samādapetīti tameva atthaṃ te bhikkhū gaṇhāpeti. Samuttejetīti	1485	
PA_atk-s05_03a:1485_3	tadatthagahaṇe ussāhaṃ janento tejeti joteti. Sampahaṃsetīti nibbānaguṇehi sammadeva	1485	
PA_atk-s05_03a:1485_4	sabbappakārehi toseti.	1485	
PA_atk-s05_03a:1486_0	Atha vā sandassetīti “so sabbasaṅkhārasamatho sabbūpadhipaṭinissaggā taṇhakkhayo	1486	
PA_atk-s05_03a:1486_1	virāgo nirodho”tiādinā nayeneva sabbathā tena tena pariyāyena tesaṃ tesaṃ ajjhāsayānurūpaṃ	1486	
PA_atk-s05_03a:1486_2	sammā dasseti. Samādapetīti “iminā ariyamaggena taṃ adhigantabba”nti adhigamapaṭipadāya	1486	
PA_atk-s05_03a:1486_3	saddhiṃ tattha bhikkhū ninnapoṇapabbhāre karonto sammā ādapeti gaṇhāpeti. Samuttejetīti	1486	
PA_atk-s05_03a:1486_4	etaṃ dukkaraṃ durabhisambhavanti “mā sammāpaṭipattiyaṃ pamādaṃ antarāvosānaṃ āpajjatha,	1486	
PA_atk-s05_03a:1486_5	upanissayasampannassa vīriyavato nayidaṃ dukkaraṃ, tasmā sīlavisuddhiādivisuddhipaṭipadāya	1486	
PA_atk-s05_03a:1486_6	uṭṭhahatha ghaṭayatha vāyameyyāthā”ti nibbānādhigamāya ussāheti, tattha vā cittaṃ	1486	
PA_atk-s05_03a:1486_7	vodapeti. Sampahaṃsetīti “madanimmadano pipāsavinayo ālayasamugghāto”ti, rāgakkhayo	1486	
PA_atk-s05_03a:1486_8	dosakkhayo mohakkhayoti, asaṅkhatanti, amatañca santantiādinā ca anekapariyāyena	1486	
PA_atk-s05_03a:1486_9	nibbānānisaṃsappakāsanena tesaṃ bhikkhūnaṃ cittaṃ tosento hāsento sampahaṃseti samassāseti.	1486	
PA_atk-s05_03a:1487_0	Tedhāti te idha. Aṭṭhiṃ katvāti “atthi kiñci ayaṃ no attho adhigantabbo”ti evaṃ sallakkhetvā	1487	
PA_atk-s05_03a:1487_1	tāya desanāya atthikā hutvā. Manasi katvāti citte ṭhapetvā anaññavihitā taṃ desanaṃ	1487	
PA_atk-s05_03a:1487_2	attano cittagatameva katvā. Sabbaṃ cetaso samannāharitvāti sabbena kārakacittena	1487	
PA_atk-s05_03a:1487_3	ādito paṭṭhāya yāva pariyosānā desanaṃ āvajjetvā, taggatameva ābhogaṃ katvāti attho.	1487	
PA_atk-s05_03a:1487_4	Atha vā sabbaṃ cetaso samannāharitvāti sabbasmā cittato desanaṃ sammā anu anu āharitvā.	1487	
PA_atk-s05_03a:1487_5	Idaṃ vuttaṃ hoti – desentassa yehi cittehi desanā katā, sabbasmā cittato pavattaṃ	1487	
PA_atk-s05_03a:1487_6	desanaṃ bahi gantuṃ adento sammā aviparītaṃ anu anu āharitvā attano cittasantānaṃ	1487	
PA_atk-s05_03a:1487_7	āharitvā yathādesitadesitaṃ desanaṃ suṭṭhu upadhāretvā. Ohitasotāti avahitasotā,	1487	
PA_atk-s05_03a:1487_8	suṭṭhu upitasotā. Ohitasotāti vā avikkhittasotā. Tameva upalabbhamānopi hi savane	1487	
PA_atk-s05_03a:1487_9	avikkhepo satisaṃvaro viya cakkhundriyādīsu sotindriyepi vattumarahatīti. Ettha ca	1487	
PA_atk-s05_03a:1487_10	“aṭṭhiṃ katvā”tiādīhi catūhipi padehi tesaṃ bhikkhūnaṃ tapparabhāvato savane ādaradīpanena	14871	
PA_atk-s05_03a:1487_11	sakkaccasavanaṃ dasseti.	14871	
PA_atk-s05_03a:1488_0	Etamatthaṃ viditvāti etaṃ tesaṃ bhikkhūnaṃ tassā nibbānapaṭisaṃyuttāya dhammakathāya	1488	
PA_atk-s05_03a:1488_1	savane ādarakāritaṃ sabbākārato viditvā. Imaṃ udānanti imaṃ nibbānassa tabbidhuradhammadesanāmukhena	1488	
PA_atk-s05_03a:1488_2	paramatthato vijjamānabhāvavibhāvanaṃ udānaṃ udānesi.	1488	
PA_atk-s05_03a:1489_0	Tattha atthīti vijjati, paramatthato upalabbhatīti attho. Bhikkhaveti tesaṃ bhikkhūnaṃ	1489	
PA_atk-s05_03a:1489_1	ālapanaṃ. Nanu ca udānaṃ nāma pītisomanassasamuṭṭhāpito vā dhammasaṃvegasamuṭṭhāpito	1489	
PA_atk-s05_03a:1489_2	vā dhammapaṭiggāhakanirapekkho udāhāro, tathā ceva ettakesu suttesu āgataṃ, idha	1489	
PA_atk-s05_03a:1489_3	kasmā bhagavā udānento te bhikkhū āmantesīti? Tesaṃ bhikkhūnaṃ saññāpanatthaṃ. Nibbānapaṭisaṃyuttañhi	1489	
PA_atk-s05_03a:1489_4	bhagavā tesaṃ bhikkhūnaṃ dhammaṃ desetvā nibbānaguṇānussaraṇena uppannapītisomanassā	1489	
PA_atk-s05_03a:1489_5	udānaṃ udānesi. Idha nibbānavajjo sabbo sabhāvadhammo paccayāyattavuttikova upalabbhati,	1489	
PA_atk-s05_03a:1489_6	na paccayanirapekkho. Ayaṃ pana nibbānadhammo katamapaccaye upalabbhatīti tesaṃ bhikkhūnaṃ	1489	
PA_atk-s05_03a:1489_7	cetoparivitakkamaññāya te ca saññāpetukāmo “atthi, bhikkhave, tadāyatana”ntiādimāha,	1489	
PA_atk-s05_03a:1489_8	na ekantatova te paṭiggāhake katvāti veditabbaṃ. Tadāyatananti taṃ kāraṇaṃ. Dakāro	1489	
PA_atk-s05_03a:1489_9	padasandhikaro. Nibbānañhi maggaphalañāṇādīnaṃ ārammaṇapaccayabhāvato rūpādīni viya	1489	
PA_atk-s05_03a:1489_10	cakkhuviññāṇādīnaṃ ārammaṇapaccayabhūtānīti kāraṇaṭṭhena “āyatana”nti vuccati. Ettāvatā	14891	
PA_atk-s05_03a:1489_11	ca bhagavā tesaṃ bhikkhūnaṃ asaṅkhatāya dhātuyā paramatthato atthibhāvaṃ pavedesi.	14891	
PA_atk-s05_03a:1490_0	Tatrāyaṃ dhammanvayo – idha saṅkhatadhammānaṃ vijjamānattā asaṅkhatāyapi dhātuyā	1490	
PA_atk-s05_03a:1490_1	bhavitabbaṃ tappaṭipakkhattā sabhāvadhammānaṃ. Yathā hi dukkhe vijjamāne tappaṭipakkhabhūtaṃ	1490	
PA_atk-s05_03a:1490_2	sukhampi vijjatiyeva, tathā uṇhe vijjamāne sītampi vijjati, pāpadhammesu vijjamānesu	1490	
PA_atk-s05_03a:1490_3	kalyāṇadhammāpi vijjanti eva. Vuttañcetaṃ –	1490	
PA_atk-s05_03a:1491	“Yathāpi dukkhe vijjante, sukhaṃ nāmapi vijjati;	149	
PA_atk-s05_03a:1492	Evaṃ bhave vijjamāne, vibhavopi icchitabbako.	149	
PA_atk-s05_03a:1493	“Yathāpi uṇhe vijjante, aparaṃ vijjati sītalaṃ;	149	
PA_atk-s05_03a:1494	Evaṃ tividhaggi vijjante, nibbānaṃ icchitabbakaṃ.	149	
PA_atk-s05_03a:1495	“Yathāpi pāpe vijjante, kalyāṇamapi vijjati;	149	
PA_atk-s05_03a:1496	Evameva jāti vijjante, ajātimapi icchitabbaka”ntiādi. –	149	
PA_atk-s05_03a:1497	Apica nibbānassa paramatthato atthibhāvavicāraṇaṃ parato āvibhavissati.	149	
PA_atk-s05_03a:1498_0	Evaṃ bhagavā asaṅkhatāya dhātuyā paramatthato atthibhāvaṃ sammukhena dassetvā idāni	1498	
PA_atk-s05_03a:1498_1	tabbidhuradhammāpohanamukhenassa sabhāvaṃ dassetuṃ, “yattha neva pathavī na āpo”tiādimāha.	1498	
PA_atk-s05_03a:1498_2	Tattha yasmā nibbānaṃ sabbasaṅkhāravidhurasabhāvaṃ yathā saṅkhatadhammesu katthaci	1498	
PA_atk-s05_03a:1498_3	natthi, tathā tatthapi sabbe saṅkhatadhammā. Na hi saṅkhatāsaṅkhatadhammānaṃ samodhānaṃ	1498	
PA_atk-s05_03a:1498_4	sambhavati. Tatrāyaṃ atthavibhāvanā – yattha yasmiṃ nibbāne yassaṃ asaṅkhatadhātuyaṃ	1498	
PA_atk-s05_03a:1498_5	neva kakkhaḷalakkhaṇā pathavīdhātu atthi, na paggharaṇalakkhaṇā āpodhātu, na uṇhalakkhaṇā	1498	
PA_atk-s05_03a:1498_6	tejodhātu, na vitthambhanalakkhaṇā vāyodhātu atthi. Iti catumahābhūtābhāvavacanena	1498	
PA_atk-s05_03a:1498_7	yathā sabbassapi upādārūpassa abhāvo vutto hoti tannissitattā. Evaṃ anavasesato kāmarūpabhavassa	1498	
PA_atk-s05_03a:1498_8	tattha abhāvo vutto hoti tadāyattavuttibhāvato. Na hi mahābhūtanissayena vinā pañcavokārabhavo	1498	
PA_atk-s05_03a:1498_9	ekavokārabhavo vā sambhavatīti.	1498	
PA_atk-s05_03a:1499_0	Idāni arūpasabhāvattepi nibbānassa arūpabhavapariyāpannānaṃ dhammānaṃ tattha abhāvaṃ	1499	
PA_atk-s05_03a:1499_1	dassetuṃ, “na ākāsānañcāyatanaṃ…pe… na nevasaññānāsaññāyatana”nti vuttaṃ. Tattha	1499	
PA_atk-s05_03a:1499_2	na ākāsānañcāyatananti saddhiṃ ārammaṇena kusalavipākakiriyabhedo tividhopi ākāsānañcāyatanacittuppādo	1499	
PA_atk-s05_03a:1499_3	natthīti attho. Sesesupi eseva nayo. Yadaggena ca nibbāne kāmalokādīnaṃ abhāvo hoti,	1499	
PA_atk-s05_03a:1499_4	tadaggena tattha idhalokaparalokānampi abhāvoti āha – “nāyaṃ loko na paraloko”ti.	1499	
PA_atk-s05_03a:1499_5	Tassattho – yvāyaṃ “itthattaṃ diṭṭhadhammo idhaloko”ti ca laddhavohāro khandhādiloko,	1499	
PA_atk-s05_03a:1499_6	yo ca “tato aññathā paro abhisamparāyo”ti ca laddhavohāro khandhādiloko, tadubhayampi	1499	
PA_atk-s05_03a:1499_7	tattha natthīti. Na ubho candimasūriyāti yasmā rūpagate sati tamo nāma siyā, tamassa	1499	
PA_atk-s05_03a:1499_8	ca vidhamanatthaṃ candimasūriyehi vattitabbaṃ. Sabbena sabbaṃ pana yattha rūpagatameva	1499	
PA_atk-s05_03a:1499_9	natthi, kuto tattha tamo. Tamassa vā vidhamanā candimasūriyā, tasmā candimā sūriyo	1499	
PA_atk-s05_03a:1499_10	cāti ubhopi tattha nibbāne natthīti attho. Iminā ālokasabhāvataṃyeva nibbānassa dasseti.	14991	
PA_atk-s05_03a:1500_0	Ettāvatā ca anabhisametāvīnaṃ bhikkhūnaṃ anādimatisaṃsāre supinantepi ananubhūtapubbaṃ	1500	
PA_atk-s05_03a:1500_1	paramagambhīraṃ atiduddasaṃ saṇhasukhumaṃ atakkāvacaraṃ accantasantaṃ paṇḍitavedanīyaṃ	1500	
PA_atk-s05_03a:1500_2	atipaṇītaṃ amataṃ nibbānaṃ vibhāvento paṭhamaṃ tāva “atthi, bhikkhave, tadāyatana”nti	1500	
PA_atk-s05_03a:1500_3	tassa atthibhāvā tesaṃ aññāṇādīni apanetvā “yattha neva pathavī …pe… na ubho candimasūriyā”ti	1500	
PA_atk-s05_03a:1500_4	tadaññadhammāpohanamukhena taṃ vibhāveti dhammarājā. Tena pathavīādisabbasaṅkhatadhammavidhurasabhāvā	1500	
PA_atk-s05_03a:1500_5	yā asaṅkhatā dhātu, taṃ nibbānanti dīpitaṃ hoti. Tenevāha, “tatrāpāhaṃ, bhikkhave,	1500	
PA_atk-s05_03a:1500_6	neva āgatiṃ vadāmī”ti.	1500	
PA_atk-s05_03a:1501_0	Tattha tatrāti tasmiṃ. Apisaddo samuccaye. Ahaṃ, bhikkhave, yattha saṅkhārapavatte	1501	
PA_atk-s05_03a:1501_1	kutoci kassaci āgatiṃ na vadāmi yathāpaccayaṃ tattha dhammamattassa uppajjanato.	1501	
PA_atk-s05_03a:1501_2	Evaṃ tasmimpi āyatane nibbāne kutoci āgatiṃ āgamanaṃ neva vadāmi āgantabbaṭṭhānatāya	1501	
PA_atk-s05_03a:1501_3	abhāvato. Na gatinti katthaci gamanaṃ na vadāmi gantabbaṭṭhānatāya abhāvato. Na hi	1501	
PA_atk-s05_03a:1501_4	tattha sattānaṃ ṭhapetvā ñāṇena ārammaṇakaraṇaṃ āgatigatiyo sambhavanti, nāpi ṭhiticutūpapattiyo	1501	
PA_atk-s05_03a:1501_5	vadāmi. “Tadāpaha”ntipi pāḷi. Tassattho – tampi āyatanaṃ gāmantarato gāmantaraṃ viya	1501	
PA_atk-s05_03a:1501_6	na āgantabbatāya na āgati, na gantabbatāya na gati, pathavīpabbatādi viya apatiṭṭhānatāya	1501	
PA_atk-s05_03a:1501_7	na ṭhiti, apaccayattā vā uppādābhāvo, tato amatasabhāvattā cavanābhāvo, uppādanirodhābhāvato	1501	
PA_atk-s05_03a:1501_8	ceva tadubhayaparicchinnāya ṭhitiyā ca abhāvato na ṭhitiṃ na cutiṃ na upapattiṃ vadāmi.	1501	
PA_atk-s05_03a:1501_9	Kevalaṃ pana taṃ arūpasabhāvattā apaccayattā ca na katthaci patiṭṭhitanti appatiṭṭhaṃ.	1501	
PA_atk-s05_03a:1501_10	Tattha pavattābhāvato pavattappaṭipakkhato ca appavattaṃ. Arūpasabhāvattepi vedanādayo	15011	
PA_atk-s05_03a:1501_11	viya kassacipi ārammaṇassa anālambanato upatthambhanirapekkhato ca anārammaṇameva	15011	
PA_atk-s05_03a:1501_12	taṃ “āyatana”nti vuttaṃ nibbānaṃ. Ayañca evasaddo appatiṭṭhameva appavattamevāti	15011	
PA_atk-s05_03a:1501_13	padadvayenapi yojetabbo. Esevanto dukkhassāti yadidaṃ “appatiṭṭha”ntiādīhi vacanehi	15011	
PA_atk-s05_03a:1501_14	vaṇṇitaṃ thomitaṃ yathāvuttalakkhaṇaṃ nibbānaṃ, eso eva sakalassa vaṭṭadukkhassa	15011	
PA_atk-s05_03a:1501_15	anto pariyosānaṃ tadadhigame sati sabbadukkhābhāvato. Tasmā “dukkhassa anto”ti ayameva	15011	
PA_atk-s05_03a:1501_16	tassa sabhāvoti dasseti.	15011	
PA_atk-s05_03a:1502	Paṭhamasuttavaṇṇanā niṭṭhitā.	150	
PA_atk-s05_03a:1503	2. Dutiyanibbānapaṭisaṃyuttasuttavaṇṇanā	150	
PA_atk-s05_03a:1504_0	72. Dutiye imaṃ udānanti imaṃ nibbānassa pakatiyā gambhīrabhāvato duddasabhāvadīpanaṃ	1504	
PA_atk-s05_03a:1504_1	udānaṃ udānesi. Tattha duddasanti sabhāvagambhīrattā atisukhumasaṇhasabhāvattā ca	1504	
PA_atk-s05_03a:1504_2	anupacitañāṇasambhārehi passituṃ na sakkāti duddasaṃ. Vuttañhetaṃ – “tañhi te, māgaṇḍiya,	1504	
PA_atk-s05_03a:1504_3	ariyaṃ paññācakkhu natthi, yena tvaṃ ārogyaṃ jāneyyāsi, nibbānampi passeyyāsī”ti.	1504	
PA_atk-s05_03a:1504_4	Aparampi vuttaṃ – “idampi kho ṭhānaṃ duddasaṃ, yadidaṃ sabbasaṅkhārasamatho”tiādi.	1504	
PA_atk-s05_03a:1504_5	Anatanti rūpādiārammaṇesu, kāmādīsu ca bhavesu namanato tanninnabhāvena pavattito	1504	
PA_atk-s05_03a:1504_6	sattānañca tattha namanato taṇhā natā nāma, natthi ettha natāti anataṃ, nibbānanti	1504	
PA_atk-s05_03a:1504_7	attho. “Ananta”ntipi paṭhanti, niccasabhāvattā antavirahitaṃ, acavanadhammaṃ nirodhaṃ	1504	
PA_atk-s05_03a:1504_8	amatanti attho. Keci pana “ananta”nti padassa “appamāṇa”nti atthaṃ vadanti. Ettha	1504	
PA_atk-s05_03a:1504_9	ca “duddasa”nti iminā paññāya dubbalīkaraṇehi rāgādikilesehi cirakālabhāvitattā sattānaṃ	1504	
PA_atk-s05_03a:1504_10	apaccayabhāvanā na sukarāti nibbānassa kicchena adhigamanīyataṃ dasseti. Na hi saccaṃ	15041	
PA_atk-s05_03a:1504_11	sudassananti imināpi tamevatthaṃ pākaṭaṃ karoti. Tattha saccanti nibbānaṃ. Tañhi	15041	
PA_atk-s05_03a:1504_12	kenaci pariyāyena asantasabhāvābhāvato ekanteneva santattā aviparītaṭṭhena saccaṃ.	15041	
PA_atk-s05_03a:1504_13	Na hi taṃ sudassanaṃ na sukhena passitabbaṃ, sucirampi kālaṃ puññañāṇasambhāre samānentehipi	15041	
PA_atk-s05_03a:1504_14	kasireneva samadhigantabbato. Tathā hi vuttaṃ bhagavatā – “kicchena me adhigata”nti.	15041	
PA_atk-s05_03a:1505_0	Paṭividdhā taṇhā jānato passato natthi kiñcananti tañca nirodhasaccaṃ sacchikiriyābhisamayavasena	1505	
PA_atk-s05_03a:1505_1	abhisamentena visayato kiccato ca ārammaṇato ca ārammaṇappaṭivedhena asammohappaṭivedhena	1505	
PA_atk-s05_03a:1505_2	ca paṭividdhaṃ, yathāpariññābhisamayavasena dukkhasaccaṃ, bhāvanābhisamayavasena	1505	
PA_atk-s05_03a:1505_3	maggasaccañca asammohato paṭividdhaṃ hoti, evaṃ pahānābhisamayavasena asammohato	1505	
PA_atk-s05_03a:1505_4	ca paṭividdhā taṇhā hoti. Evañca cattāri saccāni yathābhūtaṃ ariyamaggapaññāya jānato	1505	
PA_atk-s05_03a:1505_5	passato bhavādīsu natabhūtā taṇhā natthi, tadabhāve sabbassapi kilesavaṭṭassa abhāvo,	1505	
PA_atk-s05_03a:1505_6	tatova kammavipākavaṭṭānaṃ asambhavoyevāti evaṃ bhagavā tesaṃ bhikkhūnaṃ anavasesavaṭṭadukkhavūpasamahetubhūtaṃ	1505	
PA_atk-s05_03a:1505_7	amatamahānibbānassa ānubhāvaṃ pakāsesi. Sesaṃ vuttanayameva.	1505	
PA_atk-s05_03a:1506	Dutiyasuttavaṇṇanā niṭṭhitā.	150	
PA_atk-s05_03a:1507	3. Tatiyanibbānapaṭisaṃyuttasuttavaṇṇanā	150	
PA_atk-s05_03a:1508_0	73. Tatiye atha kho bhagavā etamatthaṃ viditvāti tadā kira bhagavatā anekapariyāyena	1508	
PA_atk-s05_03a:1508_1	saṃsārassa ādīnavaṃ pakāsetvā sandassanādivasena nibbānapaṭisaṃyuttāya dhammadesanāya	1508	
PA_atk-s05_03a:1508_2	katāya tesaṃ bhikkhūnaṃ etadahosi – “ayaṃ saṃsāro bhagavatā avijjādīhi kāraṇehi sahetuko	1508	
PA_atk-s05_03a:1508_3	pakāsito, nibbānassa pana tadupasamassa na kiñci kāraṇaṃ vuttaṃ, tayidaṃ ahetukaṃ,	1508	
PA_atk-s05_03a:1508_4	kathaṃ saccikaṭṭhaparamatthena upalabbhatī”ti. Atha bhagavā tesaṃ bhikkhūnaṃ etaṃ	1508	
PA_atk-s05_03a:1508_5	yathāvuttaṃ parivitakkasaṅkhātaṃ atthaṃ viditvā. Imaṃ udānanti tesaṃ bhikkhūnaṃ vimatividhamanatthañceva	1508	
PA_atk-s05_03a:1508_6	idha samaṇabrāhmaṇānaṃ “nibbānaṃ nibbānanti vācāvatthumattameva, natthi hi paramatthato	1508	
PA_atk-s05_03a:1508_7	nibbānaṃ nāma anupalabbhamānasabhāvattā”ti lokāyatikādayo viya vippaṭipannānaṃ bahiddhā	1508	
PA_atk-s05_03a:1508_8	ca puthudiṭṭhigatikānaṃ micchāvādabhañjanatthañca imaṃ amatamahānibbānassa paramatthato	1508	
PA_atk-s05_03a:1508_9	atthibhāvadīpanaṃ udānaṃ udānesi.	1508	
PA_atk-s05_03a:1509_0	Tattha ajātaṃ abhūtaṃ akataṃ asaṅkhatanti sabbānipi padāni aññamaññavevacanāni. Atha	1509	
PA_atk-s05_03a:1509_1	vā vedanādayo viya hetupaccayasamavāyasaṅkhātāya kāraṇasāmaggiyā na jātaṃ na nibbattanti	1509	
PA_atk-s05_03a:1509_2	ajātaṃ, kāraṇena vinā, sayameva vā na bhūtaṃ na pātubhūtaṃ na uppannanti abhūtaṃ,	1509	
PA_atk-s05_03a:1509_3	evaṃ ajātattā abhūtattā ca yena kenaci kāraṇena na katanti akataṃ, jātabhūtakatasabhāvo	1509	
PA_atk-s05_03a:1509_4	ca nāmarūpānaṃ saṅkhatadhammānaṃ hoti, na asaṅkhatasabhāvassa nibbānassāti dassanatthaṃ	1509	
PA_atk-s05_03a:1509_5	asaṅkhatanti vuttaṃ. Paṭilomato vā samecca sambhūya paccayehi katanti saṅkhataṃ,	1509	
PA_atk-s05_03a:1509_6	tathā na saṅkhataṃ saṅkhatalakkhaṇarahitanti asaṅkhatanti. Evaṃ anekehi kāraṇehi	1509	
PA_atk-s05_03a:1509_7	nibbattitabhāve paṭisiddhe “siyā nu kho ekeneva kāraṇena kata”nti āsaṅkāya “na yena	1509	
PA_atk-s05_03a:1509_8	kenaci kata”nti dassanatthaṃ “akata”nti vuttaṃ. Evaṃ apaccayampi samānaṃ “sayameva	1509	
PA_atk-s05_03a:1509_9	nu kho idaṃ bhūtaṃ pātubhūta”nti āsaṅkāya tannivattanatthaṃ “abhūta”nti vuttaṃ. “Ayañcetassa	1509	
PA_atk-s05_03a:1509_10	asaṅkhatākatābhūtabhāvo sabbena sabbaṃ ajātidhammattā”ti dassetuṃ “ajāta”nti vuttaṃ.	15091	
PA_atk-s05_03a:1509_11	Evametesaṃ catunnampi padānaṃ sātthakabhāvaṃ viditvā “tayidaṃ nibbānaṃ atthi, bhikkhave”ti	15091	
PA_atk-s05_03a:1509_12	paramatthato nibbānassa atthibhāvo pakāsitoti veditabbo. Ettha udānentena bhagavatā,	15091	
PA_atk-s05_03a:1509_13	“bhikkhave”ti ālapane kāraṇaṃ heṭṭhā vuttanayeneva veditabbaṃ.	15091	
PA_atk-s05_03a:1510_0	Iti satthā “atthi, bhikkhave, ajātaṃ abhūtaṃ akataṃ asaṅkhata”nti vatvā tattha hetuṃ	1510	
PA_atk-s05_03a:1510_1	dassento “no cetaṃ, bhikkhave”tiādimāha. Tassāyaṃ saṅkhepattho – bhikkhave, yadi	1510	
PA_atk-s05_03a:1510_2	ajātādisabhāvā asaṅkhatā dhātu na abhavissa na siyā, idha loke jātādisabhāvassa rūpādikkhandhapañcakasaṅkhātassa	1510	
PA_atk-s05_03a:1510_3	saṅkhatassa nissaraṇaṃ anavasesavūpasamo na paññāyeyya na upalabbheyya na sambhaveyya.	1510	
PA_atk-s05_03a:1510_4	Nibbānañhi ārammaṇaṃ katvā pavattamānā sammādiṭṭhiādayo ariyamaggadhammā anavasesakilese	1510	
PA_atk-s05_03a:1510_5	samucchindanti. Tenettha sabbassapi vaṭṭadukkhassa appavatti apagamo nissaraṇaṃ paññāyati.	1510	
PA_atk-s05_03a:1511_0	Evaṃ byatirekavasena nibbānassa atthibhāvaṃ dassetvā idāni anvayavasenapi taṃ dassetuṃ,	1511	
PA_atk-s05_03a:1511_1	“yasmā ca kho”tiādi vuttaṃ. Taṃ vuttatthameva. Ettha ca yasmā “apaccayā dhammā, asaṅkhatā	1511	
PA_atk-s05_03a:1511_2	dhammā, atthi, bhikkhave, tadāyatanaṃ, yattha neva pathavī, idampi kho ṭhānaṃ duddasaṃ,	1511	
PA_atk-s05_03a:1511_3	yadidaṃ sabbasaṅkhārasamatho sabbūpadhipaṭinissaggo, asaṅkhatañca vo, bhikkhave,	1511	
PA_atk-s05_03a:1511_4	dhammaṃ desessāmi asaṅkhatagāminiñca paṭipada”ntiādīhi anekehi suttapadehi, “atthi,	1511	
PA_atk-s05_03a:1511_5	bhikkhave, ajāta”nti imināpi ca suttena nibbānadhātuyā paramatthato sambhavo sabbalokaṃ	1511	
PA_atk-s05_03a:1511_6	anukampamānena sammāsambuddhena desito, tasmā yadipi tattha apaccakkhakārīnampi viññūnaṃ	1511	
PA_atk-s05_03a:1511_7	kaṅkhā vā vimati vā natthiyeva. Ye pana paraneyyabuddhino puggalā, tesaṃ vimativinodanatthaṃ	1511	
PA_atk-s05_03a:1511_8	ayamettha adhippāyaniddhāraṇamukhena yuttivicāraṇā – yathā pariññeyyatāya sauttarānaṃ	1511	
PA_atk-s05_03a:1511_9	kāmānaṃ rūpādīnañca paṭipakkhabhūtaṃ tabbidhurasabhāvaṃ nissaraṇaṃ paññāyati, evaṃ	1511	
PA_atk-s05_03a:1511_10	taṃsabhāvānaṃ sabbesampi saṅkhatadhammānaṃ paṭipakkhabhūtena tabbidhurasabhāvena	15111	
PA_atk-s05_03a:1511_11	nissaraṇena bhavitabbaṃ. Yañcetaṃ nissaraṇaṃ, sā asaṅkhatā dhātu. Kiñca bhiyyo saṅkhatadhammārammaṇaṃ	15111	
PA_atk-s05_03a:1511_12	vipassanāñāṇaṃ api anulomañāṇaṃ kilese samucchedavasena pajahituṃ na sakkoti. Tathā	15111	
PA_atk-s05_03a:1511_13	sammutisaccārammaṇaṃ paṭhamajjhānādīsu ñāṇaṃ vikkhambhanavaseneva kilese pajahati,	15111	
PA_atk-s05_03a:1511_14	na samucchedavasena. Iti saṅkhatadhammārammaṇassa sammutisaccārammaṇassa ca ñāṇassa	15111	
PA_atk-s05_03a:1511_15	kilesānaṃ samucchedappahāne asamatthabhāvato tesaṃ samucchedappahānakarassa ariyamaggañāṇassa	15111	
PA_atk-s05_03a:1511_16	tadubhayaviparītasabhāvena ārammaṇena bhavitabbaṃ, sā asaṅkhatā dhātu. Tathā “atthi,	15111	
PA_atk-s05_03a:1511_17	bhikkhave, ajātaṃ abhūtaṃ akataṃ asaṅkhata”nti idaṃ nibbānapadassa paramatthato atthibhāvajotakaṃ	15111	
PA_atk-s05_03a:1511_18	vacanaṃ aviparītatthaṃ bhagavatā bhāsitattā. Yañhi bhagavatā bhāsitaṃ, taṃ aviparītatthaṃ	15111	
PA_atk-s05_03a:1511_19	paramatthaṃ yathā taṃ “sabbe saṅkhārā aniccā, sabbe saṅkhārā dukkhā, sabbe dhammā	15111	
PA_atk-s05_03a:1511_20	anattā”ti, tathā nibbānasaddo katthaci visaye yathābhūtaparamatthavisayo upacāramattavuttisabbhāvato	15112	
PA_atk-s05_03a:1511_21	seyyathāpi sīhasaddo. Atha vā attheva paramatthato asaṅkhatā dhātu, itaratabbiparītavinimuttasabhāvattā	15112	
PA_atk-s05_03a:1511_22	seyyathāpi pathavīdhātu vedanāti. Evamādīhi nayehi yuttitopi asaṅkhatāya dhātuyā	15112	
PA_atk-s05_03a:1511_23	paramatthato atthibhāvo veditabbo.	15112	
PA_atk-s05_03a:1512	Tatiyasuttavaṇṇanā niṭṭhitā.	151	
PA_atk-s05_03a:1513	4. Catutthanibbānapaṭisaṃyuttasuttavaṇṇanā	151	
PA_atk-s05_03a:1514_0	74. Catutthe atha kho bhagavā etamatthaṃ viditvāti tadā kira bhagavatā anekapariyāyena	1514	
PA_atk-s05_03a:1514_1	sandassanādivasena nibbānapaṭisaṃyuttāya dhammadesanāya katāya tesaṃ bhikkhūnaṃ etadahosi	1514	
PA_atk-s05_03a:1514_2	– “ayaṃ tāva bhagavatā amatamahānibbānadhātuyā anekākāravokāraṃ ānisaṃsaṃ dassentena	1514	
PA_atk-s05_03a:1514_3	anaññasādhāraṇo ānubhāvo pakāsito, adhigamūpāyo panassā na bhāsito, kathaṃ nu kho	1514	
PA_atk-s05_03a:1514_4	paṭipajjantehi amhehi ayaṃ adhigantabbā”ti. Atha bhagavā tesaṃ bhikkhūnaṃ etaṃ yathāvuttaparivitakkasaṅkhātaṃ	1514	
PA_atk-s05_03a:1514_5	atthaṃ sabbākārato viditvā. Imaṃ udānanti taṇhāvasena katthaci anissitassa passaddhakāyacittassa	1514	
PA_atk-s05_03a:1514_6	vīthipaṭipannavipassanassa ariyamaggena anavasesato taṇhāpahānena nibbānādhigamavibhāvanaṃ	1514	
PA_atk-s05_03a:1514_7	imaṃ udānaṃ udānesi.	1514	
PA_atk-s05_03a:1515_0	Tattha nissitassa calitanti rūpādisaṅkhāre taṇhādiṭṭhīhi nissitassa calitaṃ “etaṃ	1515	
PA_atk-s05_03a:1515_1	mama, eso me attā”ti taṇhādiṭṭhivipphanditaṃ hoti. Appahīnataṇhādiṭṭhikassa hi puggalassa	1515	
PA_atk-s05_03a:1515_2	sukhādīsu uppannesu tāni abhibhuyya viharituṃ asakkontassa “mama vedanā, ahaṃ vediyāmī”tiādinā	1515	
PA_atk-s05_03a:1515_3	taṇhādiṭṭhigāhavasena kusalappavattito cittasantānassa calanaṃ kampanaṃ, avakkhalitaṃ	1515	
PA_atk-s05_03a:1515_4	vā hotīti attho. Anissitassa calitaṃ natthīti yo pana visuddhipaṭipadaṃ paṭipajjanto	1515	
PA_atk-s05_03a:1515_5	samathavipassanāhi taṇhādiṭṭhiyo vikkhambhetvā aniccādivasena saṅkhāre sammasanto	1515	
PA_atk-s05_03a:1515_6	viharati, tassa taṃ anissitassa yathāvuttaṃ calitaṃ avakkhalitaṃ, vipphanditaṃ vā	1515	
PA_atk-s05_03a:1515_7	natthi kāraṇassa suvikkhambhitattā.	1515	
PA_atk-s05_03a:1516_0	Calite asatīti yathāvutte calite asati yathā taṇhādiṭṭhigāhā nappavattanti, tathā	1516	
PA_atk-s05_03a:1516_1	vīthipaṭipannāya vipassanāya taṃ ussukkantassa. Passaddhīti vipassanācittasahajātānaṃ	1516	
PA_atk-s05_03a:1516_2	kāyacittānaṃ sārambhakarakilesavūpasaminī duvidhāpi passaddhi hoti. Passaddhiyā sati	1516	
PA_atk-s05_03a:1516_3	nati na hotīti pubbenāparaṃ visesayuttāya passaddhiyā sati anavajjasukhādhiṭṭhānaṃ	1516	
PA_atk-s05_03a:1516_4	samādhiṃ vaḍḍhetvā taṃ paññāya samavāyakaraṇena samathavipassanaṃ yuganaddhaṃ yojetvā	1516	
PA_atk-s05_03a:1516_5	maggaparamparāya kilese khepentassa kāmabhavādīsu namanato “natī”ti laddhanāmā taṇhā	1516	
PA_atk-s05_03a:1516_6	arahattamaggakkhaṇe anavasesato na hoti, anuppattidhammataṃ āpāditattā na uppajjatīti attho.	1516	
PA_atk-s05_03a:1517_0	Natiyā asatīti arahattamaggena taṇhāya suppahīnattā bhavādiatthāya ālayanikanti pariyuṭṭhāne	1517	
PA_atk-s05_03a:1517_1	asati. Āgatigati na hotīti paṭisandhivasena idha āgati āgamanaṃ cutivasena gati ito	1517	
PA_atk-s05_03a:1517_2	paralokagamanaṃ peccabhāvo na hoti na pavattati. Āgatigatiyā asatīti vuttanayena	1517	
PA_atk-s05_03a:1517_3	āgatiyā ca gatiyā ca asati. Cutūpapāto na hotīti aparāparaṃ cavanupapajjanaṃ na hoti	1517	
PA_atk-s05_03a:1517_4	na pavattati. Asati hi kilesavaṭṭe kammavaṭṭaṃ pacchinnameva, pacchinne ca tasmiṃ	1517	
PA_atk-s05_03a:1517_5	kuto vipākavaṭṭassa sambhavo. Tenāha – “cutūpapāte asati nevidha na hura”ntiādi.	1517	
PA_atk-s05_03a:1517_6	Tattha yaṃ vattabbaṃ, taṃ heṭṭhā bāhiyasutte vitthārato vuttameva. Tasmā tattha vuttanayeneva attho veditabbo.	1517	
PA_atk-s05_03a:1518	Iti bhagavā idhāpi tesaṃ bhikkhūnaṃ anavasesato vaṭṭadukkhavūpasamahetubhūtaṃ amatamahānibbānassa ānubhāvaṃ sammāpaṭipattiyā pakāseti.	151	
PA_atk-s05_03a:1519	Catutthasuttavaṇṇanā niṭṭhitā.	151	
PA_atk-s05_03a:1520	5. Cundasuttavaṇṇanā	152	
PA_atk-s05_03a:1521_0	75. Pañcame mallesūti evaṃnāmake janapade. Mahatā bhikkhusaṅghenāti guṇamahattasaṅkhyāmahattehi	1521	
PA_atk-s05_03a:1521_1	mahatā. So hi bhikkhusaṅgho sīlādiguṇavisesayogenapi mahā tattha sabbapacchimakassa	1521	
PA_atk-s05_03a:1521_2	sotāpannabhāvato, saṅkhyāmahattenapi mahā aparicchinnagaṇanattā. Āyusaṅkhārossajjanato	1521	
PA_atk-s05_03a:1521_3	paṭṭhāya hi āgatāgatā bhikkhū na pakkamiṃsu. Cundassāti evaṃnāmakassa. Kammāraputtassāti	1521	
PA_atk-s05_03a:1521_4	suvaṇṇakāraputtassa. So kira aḍḍho mahākuṭumbiko bhagavato paṭhamadassaneneva sotāpanno	1521	
PA_atk-s05_03a:1521_5	hutvā attano ambavane satthuvasanānucchavikaṃ gandhakuṭiṃ, bhikkhusaṅghassa ca rattiṭṭhānadivāṭṭhānaupaṭṭhānasālākuṭimaṇḍapacaṅkamanādike	1521	
PA_atk-s05_03a:1521_6	ca sampādetvā pākāraparikkhittaṃ dvārakoṭṭhakayuttaṃ vihāraṃ katvā buddhappamukhassa	1521	
PA_atk-s05_03a:1521_7	saṅghassa niyyādesi. Taṃ sandhāya vuttaṃ – “tatra sudaṃ bhagavā pāvāyaṃ viharati	1521	
PA_atk-s05_03a:1521_8	cundassa kammāraputtassa ambavane”ti.	1521	
PA_atk-s05_03a:1522_0	Paṭiyādāpetvāti sampādetvā. “Sūkaramaddavanti sūkarassa mudusiniddhaṃ pavattamaṃsa”nti	1522	
PA_atk-s05_03a:1522_1	mahāaṭṭhakathāyaṃ vuttaṃ. Keci pana “sūkaramaddavanti na sūkaramaṃsaṃ, sūkarehi madditavaṃsakaḷīro”ti	1522	
PA_atk-s05_03a:1522_2	vadanti. Aññe “sūkarehi madditappadese jātaṃ ahichattaka”nti. Apare pana “sūkaramaddavaṃ	1522	
PA_atk-s05_03a:1522_3	nāma ekaṃ rasāyana”nti bhaṇiṃsu. Tañhi cundo kammāraputto “ajja bhagavā parinibbāyissatī”ti	1522	
PA_atk-s05_03a:1522_4	sutvā “appeva nāma naṃ paribhuñjitvā cirataraṃ tiṭṭheyyā”ti satthu cirajīvitukamyatāya adāsīti vadanti.	1522	
PA_atk-s05_03a:1523_0	Tena maṃ parivisāti tena mamaṃ bhojehi. Kasmā bhagavā evamāha? Parānuddayatāya. Tañca	1523	
PA_atk-s05_03a:1523_1	kāraṇaṃ pāḷiyaṃ vuttameva. Tena abhihaṭabhikkhāya paresaṃ aparibhogārahato ca tathā	1523	
PA_atk-s05_03a:1523_2	vattuṃ vaṭṭatīti dassitaṃ hoti. Tasmiṃ kira sūkaramaddave dvisahassadīpaparivāresu	1523	
PA_atk-s05_03a:1523_3	catūsu mahādīpesu devatā ojaṃ pakkhipiṃsu. Tasmā taṃ añño koci sammā jīrāpetuṃ na	1523	
PA_atk-s05_03a:1523_4	sakkoti, tamatthaṃ pakāsento satthā parūpavādamocanatthaṃ “nāhaṃ taṃ, cunda, passāmī”tiādinā	1523	
PA_atk-s05_03a:1523_5	sīhanādaṃ nadi. Ye hi pare upavadeyyuṃ “attanā paribhuttāvasesaṃ neva bhikkhūnaṃ,	1523	
PA_atk-s05_03a:1523_6	na aññesaṃ manussānaṃ adāsi, āvāṭe nikhaṇāpetvā vināsesī”ti, “tesaṃ vacanokāso mā	1523	
PA_atk-s05_03a:1523_7	hotū”ti parūpavādamocanatthaṃ sīhanādaṃ nadi.	1523	
PA_atk-s05_03a:1524_0	Tattha sadevaketiādīsu saha devehīti sadevako, saha mārenāti samārako, saha brahmunāti	1524	
PA_atk-s05_03a:1524_1	sabrahmako, saha samaṇabrāhmaṇehīti sassamaṇabrāhmaṇī, pajātattā pajā, saha devamanussehīti	1524	
PA_atk-s05_03a:1524_2	sadevamanussā. Tasmiṃ sadevake loke…pe… sadevamanussāya. Tattha sadevakavacanena	1524	
PA_atk-s05_03a:1524_3	pañcakāmāvacaradevaggahaṇaṃ, samārakavacanena chaṭṭhakāmāvacaradevaggahaṇaṃ, sabrahmakavacanena	1524	
PA_atk-s05_03a:1524_4	brahmakāyikādibrahmaggahaṇaṃ, sassamaṇabrāhmaṇīvacanena sāsanassa paccatthikapaccāmittasamaṇabrāhmaṇaggahaṇaṃ	1524	
PA_atk-s05_03a:1524_5	samitapāpabāhitapāpasamaṇabrāhmaṇaggahaṇañca, pajāvacanena sattalokaggahaṇaṃ, sadevamanussavacanena	1524	
PA_atk-s05_03a:1524_6	sammutidevaavasesamanussaggahaṇaṃ. Evamettha tīhi padehi okāsalokavasena, dvīhi pajāvasena	1524	
PA_atk-s05_03a:1524_7	sattaloko gahitoti veditabbo. Aparo nayo – sadevakavacanena arūpāvacaraloko gahito,	1524	
PA_atk-s05_03a:1524_8	samārakavacanena chakāmāvacaradevaloko, sabrahmakavacanena rūpī brahmaloko, sassamaṇabrāhmaṇavacanena	1524	
PA_atk-s05_03a:1524_9	catuparisavasena sammutidevehi saha manussaloko, avasesasattaloko vā gahitoti veditabbo.	1524	
PA_atk-s05_03a:1525_0	Bhuttāvissāti bhuttavato. Kharoti pharuso. Ābādhoti visabhāgarogo. Pabāḷhāti balavatiyo.	1525	
PA_atk-s05_03a:1525_1	Māraṇantikāti maraṇantā maraṇasamīpapāpanasamatthā. Sato sampajāno adhivāsesīti satiṃ	1525	
PA_atk-s05_03a:1525_2	upaṭṭhitaṃ katvā ñāṇena paricchinditvā adhivāsesi. Avihaññamānoti vedanānuvattanavasena	1525	
PA_atk-s05_03a:1525_3	asallakkhitadhammo viya aparāparaṃ parivattanaṃ akaronto apīḷiyamāno adukkhiyamāno	1525	
PA_atk-s05_03a:1525_4	viya adhivāsesi. Bhagavato hi veḷuvagāmakeyeva tā vedanā uppannā, samāpattibalena	1525	
PA_atk-s05_03a:1525_5	pana vikkhambhitā yāva parinibbānadivasā na uppajjiṃsu divase divase samāpattīhi	1525	
PA_atk-s05_03a:1525_6	paṭipaṇāmanato. Taṃ divasaṃ pana parinibbāyitukāmo “koṭisahassahatthīnaṃ balaṃ dhārentānaṃ	1525	
PA_atk-s05_03a:1525_7	vajirasaṅghātasamānakāyānaṃ aparimitakālaṃ upacitapuññasambhārānampi bhave sati evarūpā	1525	
PA_atk-s05_03a:1525_8	vedanā pavattanti, kimaṅgaṃ pana aññesa”nti sattānaṃ saṃvegajananatthaṃ samāpattiṃ	1525	
PA_atk-s05_03a:1525_9	na samāpajji, tena vedanā kharā vattiṃsu. Āyāmāti ehi yāma.	1525	
PA_atk-s05_03a:1526_0	Cundassa bhattaṃ bhuñjitvātiādikā aparabhāge dhammasaṅgāhakehi ṭhapitā gāthā. Tattha	1526	
PA_atk-s05_03a:1526_1	bhuttassa ca sūkaramaddavenāti bhuttassa udapādi, na pana bhuttapaccayā. Yadi hi	1526	
PA_atk-s05_03a:1526_2	abhuttassa uppajjissā, atikharo abhavissā, siniddhabhojanaṃ pana bhuttattā tanukā	1526	
PA_atk-s05_03a:1526_3	vedanā ahosi, teneva padasā gantuṃ asakkhi. Etena yvāyaṃ “yassa taṃ paribhuttaṃ sammā	1526	
PA_atk-s05_03a:1526_4	pariṇāmaṃ gaccheyya aññatra tathāgatassā”ti sīhanādo nadito, tassa sātthakatā dassitā.	1526	
PA_atk-s05_03a:1526_5	Buddhānañhi aṭṭhāne gajjitaṃ nāma natthi. Yasmā taṃ paribhuttaṃ bhagavato na kiñci	1526	
PA_atk-s05_03a:1526_6	vikāraṃ uppādesi, kammena pana laddhokāsena uppādiyamānaṃ vikāraṃ appamattatāya upasamento	1526	
PA_atk-s05_03a:1526_7	sarīre balaṃ uppādesi, yena yathā vakkhamānaṃ tividhaṃ payojanaṃ sampādesi, tasmā	1526	
PA_atk-s05_03a:1526_8	sammadeva taṃ pariṇāmaṃ gataṃ, māraṇantikattā pana vedanānaṃ aviññātaṃ apākaṭaṃ ahosīti.	1526	
PA_atk-s05_03a:1526_9	Viriccamānoti abhiṇhaṃ pavattalohitavirecanova samāno. Avocāti attanā icchitaṭṭhāne	1526	
PA_atk-s05_03a:1526_10	parinibbānatthāya evamāha.	15261	
PA_atk-s05_03a:1527_0	Kasmā pana bhagavā evaṃ roge uppanne kusināraṃ agamāsi, kiṃ aññattha na sakkā parinibbāyitunti?	1527	
PA_atk-s05_03a:1527_1	Parinibbāyituṃ nāma na katthaci na sakkā, evaṃ pana cintesi – mayi kusināraṃ gate	1527	
PA_atk-s05_03a:1527_2	mahāsudassanasuttadesanāya aṭṭhuppatti bhavissati, tāya yā devaloke anubhavitabbasadisā	1527	
PA_atk-s05_03a:1527_3	sampatti manussaloke mayā anubhūtā, taṃ dvīhi bhāṇavārehi paṭimaṇḍetvā desessāmi,	1527	
PA_atk-s05_03a:1527_4	taṃ sutvā bahū janā kusalaṃ kattabbaṃ maññissanti. Subhaddopi kattha maṃ upasaṅkamitvā	1527	
PA_atk-s05_03a:1527_5	pañhaṃ pucchitvā vissajjanapariyosāne saraṇesu patiṭṭhāya pabbajitvā laddhūpasampado	1527	
PA_atk-s05_03a:1527_6	kammaṭṭhānaṃ bhāvetvā mayi dharanteyeva arahattaṃ patvā pacchimasāvako nāma bhavissati.	1527	
PA_atk-s05_03a:1527_7	Aññattha mayi parinibbute dhātunimittaṃ mahākalaho bhavissati, lohitaṃ nadī viya	1527	
PA_atk-s05_03a:1527_8	sandissati. Kusinārāyaṃ pana parinibbute doṇabrāhmaṇo taṃ vivādaṃ vūpasametvā dhātuyo	1527	
PA_atk-s05_03a:1527_9	vibhajitvā dassatīti imāni tīṇi kāraṇāni passanto bhagavā mahatā ussāhena kusināraṃ agamāsi.	1527	
PA_atk-s05_03a:1528_0	Iṅghāti codanatthe nipāto. Kilantosmīti parissanto asmi. Tena yathāvuttavedanānaṃ	1528	
PA_atk-s05_03a:1528_1	balavabhāvaṃ eva dasseti. Bhagavā hi attano ānubhāvena tadā padasā agamāsi, aññesaṃ	1528	
PA_atk-s05_03a:1528_2	pana yathā paduddhārampi kātuṃ na sakkā, tathā vedanā tikhiṇā kharā kaṭukā vattiṃsu.	1528	
PA_atk-s05_03a:1528_3	Tenevāha “nisīdissāmī”ti.	1528	
PA_atk-s05_03a:1529_0	Idānīti adhunā. Luḷitanti madditaṃ viya ākulaṃ. Āvilanti ālulaṃ. Acchodakāti tanupasannasalilā.	1529	
PA_atk-s05_03a:1529_1	Sātodakāti madhuratoyā. Sītodakāti sītalajalā. Setodakāti nikkaddamā. Udakañhi sabhāvato	1529	
PA_atk-s05_03a:1529_2	setavaṇṇaṃ, bhūmivasena kaddamāvilatāya ca aññādisaṃ hoti, kakudhāpi nadī vimalavālikā	1529	
PA_atk-s05_03a:1529_3	samokiṇṇā setavaṇṇā sandati. Tena vuttaṃ “setodakā”ti. Supatitthāti sundaratitthā.	1529	
PA_atk-s05_03a:1529_4	Ramaṇīyāti manoharabhūmibhāgatāya ramitabbā yathāvuttaudakasampattiyā ca manoramā.	1529	
PA_atk-s05_03a:1530	Kilantosmi cundaka, nipajjissāmīti tathāgatassa hi –	153	
PA_atk-s05_03a:1531	“Kāḷāvakañca gaṅgeyyaṃ, paṇḍaraṃ tambapiṅgalaṃ;	153	
PA_atk-s05_03a:1532	Gandhamaṅgalahemañca, uposathachaddantime dasā”ti. –	153	
PA_atk-s05_03a:1533_0	Evaṃ vuttesu dasasu hatthikulesu kāḷāvakasaṅkhātānaṃ yaṃ dasannaṃ pakatihatthīnaṃ	1533	
PA_atk-s05_03a:1533_1	balaṃ, taṃ ekassa gaṅgeyyassāti evaṃ dasaguṇitāya gaṇanāya pakatihatthīnaṃ koṭisahassabalappamāṇaṃ	1533	
PA_atk-s05_03a:1533_2	sarīrabalaṃ. Taṃ sabbampi tasmiṃ divase pacchābhattato paṭṭhāya caṅgavāre pakkhittaudakaṃ	1533	
PA_atk-s05_03a:1533_3	viya parikkhayaṃ gataṃ. Pāvāya tigāvute kusinārā. Etasmiṃ antare pañcavīsatiyā ṭhānesu	1533	
PA_atk-s05_03a:1533_4	nisīditvā mahantaṃ ussāhaṃ katvā āgacchanto sūriyatthaṅgamanavelāya bhagavā kusināraṃ	1533	
PA_atk-s05_03a:1533_5	pāpuṇīti evaṃ “rogo nāma sabbaṃ ārogyaṃ maddanto āgacchatī”ti imamatthaṃ dassento	1533	
PA_atk-s05_03a:1533_6	sadevakassa lokassa saṃvegakaraṃ vācaṃ bhāsanto “kilantosmi, cundaka, nipajjissāmī”ti āha.	1533	
PA_atk-s05_03a:1534_0	Sīhaseyyanti ettha kāmabhogīseyyā petaseyyā tathāgataseyyā sīhaseyyāti catasso seyyā.	1534	
PA_atk-s05_03a:1534_1	Tattha “yebhuyyena, bhikkhave, kāmabhogī vāmena passena seyyaṃ kappentī”ti ayaṃ kāmabhogīseyyā.	1534	
PA_atk-s05_03a:1534_2	“Yebhuyyena, bhikkhave, petā uttānā sentī”ti ayaṃ petaseyyā. Catutthajjhānaṃ tathāgataseyyā.	1534	
PA_atk-s05_03a:1534_3	“Sīho, bhikkhave, migarājā dakkhiṇena passena seyyaṃ kappetī”ti ayaṃ sīhaseyyā. Ayañhi	1534	
PA_atk-s05_03a:1534_4	tejussadairiyāpathattā uttamaseyyā nāma. Tena vuttaṃ – “dakkhiṇena passena sīhaseyyaṃ	1534	
PA_atk-s05_03a:1534_5	kappesī”ti. Pāde pādanti dakkhiṇapāde vāmapādaṃ. Accādhāyāti atiādhāya, gopphakaṃ	1534	
PA_atk-s05_03a:1534_6	atikkamma ṭhapetvā. Gopphakena hi gopphake, jāṇunā jāṇumhi saṅghaṭṭiyamāne abhiṇhaṃ	1534	
PA_atk-s05_03a:1534_7	vedanā uppajjanti, seyyā phāsukā na hoti. Yathā pana na saṅghaṭṭeti, evaṃ atikkamma	1534	
PA_atk-s05_03a:1534_8	ṭhapite vedanā nuppajjanti, seyyā phāsukā hoti. Tasmā evaṃ nipajji.	1534	
PA_atk-s05_03a:1535_0	Gantvāna buddhoti imā gāthā aparabhāge dhammasaṅgāhakehi ṭhapitā. Tattha nadikanti	1535	
PA_atk-s05_03a:1535_1	nadiṃ. Appaṭimodha loketi appaṭimo idha imasmiṃ sadevake loke. Nhatvā ca pivitvā	1535	
PA_atk-s05_03a:1535_2	cudatārīti gattānaṃ sītikaraṇavasena nhatvā ca pānīyaṃ pivitvā ca nadito uttari.	1535	
PA_atk-s05_03a:1535_3	Tadā kira bhagavati nhāyante antonadiyaṃ macchakacchapā, udakaṃ, ubhosu tīresu vanasaṇḍo,	1535	
PA_atk-s05_03a:1535_4	sabbo ca so bhūmibhāgoti sabbaṃ suvaṇṇavaṇṇameva ahosi. Purakkhatoti guṇavisiṭṭhasattuttamagarubhāvato	1535	
PA_atk-s05_03a:1535_5	sadevakena lokena pūjāsammānavasena purakkhato. Bhikkhugaṇassa majjheti bhikkhusaṅghassa	1535	
PA_atk-s05_03a:1535_6	majjhe. Tadā bhikkhū bhagavato vedanānaṃ adhimattabhāvaṃ viditvā āsannā hutvā samantato	1535	
PA_atk-s05_03a:1535_7	parivāretvāva gacchanti. Satthāti diṭṭhadhammikasamparāyikaparamatthehi sattānaṃ	1535	
PA_atk-s05_03a:1535_8	anusāsanato satthā. Pavattā bhagavā idha dhammeti bhāgyavantatādīhi bhagavā idha	1535	
PA_atk-s05_03a:1535_9	sīlādisāsanadhamme pavattā, dhamme vā caturāsītidhammakkhandhasahassāni pavattā pavattetā.	1535	
PA_atk-s05_03a:1535_10	Ambavananti tassā eva nadiyā tīre ambavanaṃ. Āmantayi cundakanti tasmiṃ kira khaṇe	15351	
PA_atk-s05_03a:1535_11	āyasmā ānando udakasāṭikaṃ pīḷento ohīyi, cundakatthero samīpe ahosi. Tasmā taṃ bhagavā	15351	
PA_atk-s05_03a:1535_12	āmantayi. Pamukhe nisīdīti vattasīsena satthu purato nisīdi “kiṃ nu kho satthā āṇāpetī”ti.	15351	
PA_atk-s05_03a:1535_13	Ettāvatā dhammabhaṇḍāgāriko anuppatto. Evaṃ anuppattaṃ atha kho bhagavā āyasmantaṃ ānandaṃ āmantesi.	15351	
PA_atk-s05_03a:1536_0	Upadaheyyāti uppādeyya, vippaṭisārassa uppādako koci puriso siyā api bhaveyya. Alābhāti	1536	
PA_atk-s05_03a:1536_1	ye aññesaṃ dānaṃ dadantānaṃ dānānisaṃsasaṅkhātā lābhā honti, te alābhā. Dulladdhanti	1536	
PA_atk-s05_03a:1536_2	puññavisesena laddhampi manussattaṃ dulladdhaṃ. Yassa teti yassa tava. Uttaṇḍulaṃ	1536	
PA_atk-s05_03a:1536_3	vā atikilinnaṃ vā ko taṃ jānāti, kīdisampi pacchimaṃ piṇḍapātaṃ bhuñjitvā tathāgato	1536	
PA_atk-s05_03a:1536_4	parinibbuto, addhā tena yaṃ vā taṃ vā dinnaṃ bhavissatīti. Lābhāti diṭṭhadhammikasamparāyikā	1536	
PA_atk-s05_03a:1536_5	dānānisaṃsasaṅkhātā lābhā. Suladdhanti tuyhaṃ manussattaṃ suladdhaṃ. Sammukhāti sammukhato,	1536	
PA_atk-s05_03a:1536_6	na anussavena na paramparāyāti attho. Metanti me etaṃ mayā etaṃ. Dvemeti dve ime.	1536	
PA_atk-s05_03a:1536_7	Samasamaphalāti sabbākārena samānaphalā.	1536	
PA_atk-s05_03a:1537_0	Nanu ca yaṃ sujātāya dinnaṃ piṇḍapātaṃ bhuñjitvā tathāgato abhisambuddho, taṃ kilesānaṃ	1537	
PA_atk-s05_03a:1537_1	appahīnakāle dānaṃ, idaṃ pana cundassa dānaṃ khīṇāsavakāle, kasmā etāni samaphalānīti?	1537	
PA_atk-s05_03a:1537_2	Parinibbānasamatāya samāpattisamatāya anussaraṇasamatāya ca. Bhagavā hi sujātāya	1537	
PA_atk-s05_03a:1537_3	dinnaṃ piṇḍapātaṃ bhuñjitvā saupādisesāya nibbānadhātuyā parinibbuto, cundena dinnaṃ	1537	
PA_atk-s05_03a:1537_4	bhuñjitvā anupādisesāya nibbānadhātuyā parinibbutoti evaṃ parinibbānasamatāyapi samaphalāni.	1537	
PA_atk-s05_03a:1537_5	Abhisambujjhanadivase ca aggamaggassa hetubhūtā catuvīsatikoṭisatasahassasaṅkhā samāpattiyo	1537	
PA_atk-s05_03a:1537_6	samāpajji, parinibbānadivasepi sabbā tā samāpajji. Evaṃ samāpattisamatāyapi samaphalāni.	1537	
PA_atk-s05_03a:1537_7	Vuttañhetaṃ bhagavatā –	1537	
PA_atk-s05_03a:1538	“Yassa cetaṃ piṇḍapātaṃ paribhuñjitvā anuttaraṃ appamāṇaṃ cetosamādhiṃ upasampajja viharati, appamāṇo tassa puññābhisando kusalābhisando”tiādi. –	153	
PA_atk-s05_03a:1539_0	Sujātā ca aparabhāge assosi “na kira sā rukkhadevatā, bodhisatto kiresa, taṃ kira	1539	
PA_atk-s05_03a:1539_1	piṇḍapātaṃ paribhuñjitvā anuttaraṃ sammāsambodhiṃ abhisambuddho, sattasattāhaṃ kirassa	1539	
PA_atk-s05_03a:1539_2	tena yāpanā ahosī”ti. Tassā idaṃ sutvā “lābhā vata me”ti anussarantiyā balavapītisomanassaṃ	1539	
PA_atk-s05_03a:1539_3	udapādi. Cundassapi aparabhāge “avasānapiṇḍapāto kira mayā dinno, dhammasīsaṃ kira	1539	
PA_atk-s05_03a:1539_4	mayā gahitaṃ, mayhaṃ kira piṇḍapātaṃ paribhuñjitvā satthā attanā cirakālābhipatthitāya	1539	
PA_atk-s05_03a:1539_5	anupādisesāya nibbānadhātuyā parinibbuto”ti sutvā “lābhā vata me”ti anussarato balavapītisomanassaṃ	1539	
PA_atk-s05_03a:1539_6	udapādi. Evaṃ anussaraṇasamatāyapi samaphalāni dvepi piṇḍapātadānānīti veditabbāni.	1539	
PA_atk-s05_03a:1540	Āyusaṃvattanikanti dīghāyukasaṃvattanikaṃ. Upacitanti pasutaṃ uppāditaṃ. Yasasaṃvattanikanti parivārasaṃvattanikaṃ. Ādhipateyyasaṃvattanikanti seṭṭhabhāvasaṃvattanikaṃ.	154	
PA_atk-s05_03a:1541_0	Etamatthaṃ viditvāti etaṃ dānassa mahapphalatañceva sīlādiguṇehi attano ca anuttaradakkhiṇeyyabhāvaṃ	1541	
PA_atk-s05_03a:1541_1	anupādāparinibbānañcāti tividhampi atthaṃ sabbākārato viditvā tadatthadīpanaṃ imaṃ udānaṃ udānesi.	1541	
PA_atk-s05_03a:1542_0	Tattha dadato puññaṃ pavaḍḍhatīti dānaṃ dentassa cittasampattiyā ca dakkhiṇeyyasampattiyā	1542	
PA_atk-s05_03a:1542_1	ca dānamayaṃ puññaṃ upacīyati, mahapphalatarañca mahānisaṃsatarañca hotīti attho.	1542	
PA_atk-s05_03a:1542_2	Atha vā dadato puññaṃ pavaḍḍhatīti deyyadhammaṃ pariccajanto pariccāgacetanāya bahulīkatāya	1542	
PA_atk-s05_03a:1542_3	anukkamena sabbattha anāpattibahulo suvisuddhasīlaṃ rakkhitvā samathavipassanañca	1542	
PA_atk-s05_03a:1542_4	bhāvetuṃ sakkotīti tassa dānādivasena tividhampi puññaṃ abhivaḍḍhatīti evamettha	1542	
PA_atk-s05_03a:1542_5	attho veditabbo. Saṃyamatoti sīlasaṃyamena saṃyamantassa, saṃvare ṭhitassāti attho.	1542	
PA_atk-s05_03a:1542_6	Veraṃ na cīyatīti pañcavidhaveraṃ na pavaḍḍhati, adosapadhānattā vā adhisīlassa kāyavācācittehi	1542	
PA_atk-s05_03a:1542_7	sayaṃmanto suvisuddhasīlo khantibahulatāya kenaci veraṃ na karoti, kuto tassa upacayo.	1542	
PA_atk-s05_03a:1542_8	Tasmā tassa saṃyamato saṃyamantassa, saṃyamahetu vā veraṃ na cīyati. Kusalo ca jahāti	1542	
PA_atk-s05_03a:1542_9	pāpakanti kusalo pana ñāṇasampanno suvisuddhasīle patiṭṭhito aṭṭhatiṃsāya ārammaṇesu	1542	
PA_atk-s05_03a:1542_10	attano anurūpaṃ kammaṭṭhānaṃ gahetvā upacārappanābhedaṃ jhānaṃ sampādento pāpakaṃ	15421	
PA_atk-s05_03a:1542_11	lāmakaṃ kāmacchandādiakusalaṃ vikkhambhanavasena jahāti pariccajati. So tameva jhānaṃ	15421	
PA_atk-s05_03a:1542_12	pādakaṃ katvā saṅkhāresu khayavayaṃ paṭṭhapetvā vipassanāya kammaṃ karonto vipassanaṃ	15421	
PA_atk-s05_03a:1542_13	ussukkāpetvā ariyamaggena anavasesaṃ pāpakaṃ lāmakaṃ akusalaṃ samucchedavasena jahāti.	15421	
PA_atk-s05_03a:1542_14	Rāgadosamohakkhayā sa nibbutoti so evaṃ pāpakaṃ pajahitvā rāgādīnaṃ khayā anavasesakilesanibbānena,	15421	
PA_atk-s05_03a:1542_15	tato paraṃ khandhanibbānena ca nibbuto hotīti evaṃ bhagavā cundassa ca dakkhiṇasampattiṃ,	15421	
PA_atk-s05_03a:1542_16	attano ca dakkhiṇeyyasampattiṃ nissāya pītivegavissaṭṭhaṃ udānaṃ udānesi.	15421	
PA_atk-s05_03a:1543	Pañcamasuttavaṇṇanā niṭṭhitā.	154	
PA_atk-s05_03a:1544	6. Pāṭaligāmiyasuttavaṇṇanā	154	
PA_atk-s05_03a:1545_0	76. Chaṭṭhe magadhesūti magadharaṭṭhe. Mahatāti idhāpi guṇamahattenapi aparicchinnasaṅkhyattā	1545	
PA_atk-s05_03a:1545_1	gaṇanamahattenapi mahatā bhikkhusaṅghena. Pāṭaligāmoti evaṃnāmako magadharaṭṭhe eko	1545	
PA_atk-s05_03a:1545_2	gāmo. Tassa kira gāmassa māpanadivase gāmaggahaṇaṭṭhāne dve tayo pāṭalaṅkurā pathavito	1545	
PA_atk-s05_03a:1545_3	ubbhijjitvā nikkhamiṃsu. Tena taṃ “pāṭaligāmo”tveva vohariṃsu. Tadavasarīti taṃ pāṭaligāmaṃ	1545	
PA_atk-s05_03a:1545_4	avasari anupāpuṇi. Kadā pana bhagavā pāṭaligāmaṃ anupāpuṇi? Heṭṭhā vuttanayena sāvatthiyaṃ	1545	
PA_atk-s05_03a:1545_5	dhammasenāpatino cetiyaṃ kārāpetvā tato nikkhamitvā rājagahe vasanto tattha āyasmato	1545	
PA_atk-s05_03a:1545_6	mahāmoggallānassa ca cetiyaṃ kārāpetvā tato nikkhamitvā ambalaṭṭhikāyaṃ vasitvā aturitacārikāvasena	1545	
PA_atk-s05_03a:1545_7	janapadacārikaṃ caranto tattha tattha ekarattivāsena vasitvā lokaṃ anuggaṇhanto anukkamena	1545	
PA_atk-s05_03a:1545_8	pāṭaligāmaṃ anupāpuṇi.	1545	
PA_atk-s05_03a:1546_0	Pāṭaligāmiyāti pāṭaligāmavāsino upāsakā. Te kira bhagavato paṭhamadassanena keci	1546	
PA_atk-s05_03a:1546_1	saraṇesu, keci sīlesu, keci saraṇesu ca sīlesu ca patiṭṭhitā. Tena vuttaṃ “upāsakā”ti.	1546	
PA_atk-s05_03a:1546_2	Yena bhagavā tenupasaṅkamiṃsūti pāṭaligāme kira ajātasattuno licchavirājūnañca manussā	1546	
PA_atk-s05_03a:1546_3	kālena kālaṃ gantvā gehasāmike gehato nīharitvā māsampi aḍḍhamāsampi vasanti. Tena	1546	
PA_atk-s05_03a:1546_4	pāṭaligāmavāsino manussā niccupaddutā “etesañceva āgatakāle vasanaṭṭhānaṃ bhavissatī”ti	1546	
PA_atk-s05_03a:1546_5	ekapasse issarānaṃ bhaṇḍappaṭisāmanaṭṭhānaṃ, ekapasse vasanaṭṭhānaṃ, ekapasse āgantukānaṃ	1546	
PA_atk-s05_03a:1546_6	addhikamanussānaṃ, ekapasse daliddānaṃ kapaṇamanussānaṃ, ekapasse gilānānaṃ vasanaṭṭhānaṃ	1546	
PA_atk-s05_03a:1546_7	bhavissatīti sabbesaṃ aññamaññaṃ aghaṭṭetvā vasanappahonakaṃ nagaramajjhe mahāsālaṃ	1546	
PA_atk-s05_03a:1546_8	kāresuṃ, tassā nāmaṃ āvasathāgāranti. Taṃ divasañca niṭṭhānaṃ agamāsi. Te tattha	1546	
PA_atk-s05_03a:1546_9	gantvā hatthakammasudhākammacittakammādivasena supariniṭṭhitaṃ susajjitaṃ devavimānasadisaṃ	1546	
PA_atk-s05_03a:1546_10	taṃ dvārakoṭṭhakato paṭṭhāya oloketvā “idaṃ āvasathāgāraṃ ativiya manoramaṃ sassirikaṃ,	15461	
PA_atk-s05_03a:1546_11	kena nu kho paṭhamaṃ paribhuttaṃ amhākaṃ dīgharattaṃ hitāya sukhāya assā”ti cintesuṃ,	15461	
PA_atk-s05_03a:1546_12	tasmiṃyeva ca khaṇe “bhagavā taṃ gāmaṃ anuppatto”ti assosuṃ. Tena te uppannapītisomanassā	15461	
PA_atk-s05_03a:1546_13	“amhehi bhagavā gantvāpi ānetabbo siyā, so pana sayameva amhākaṃ vasanaṭṭhānaṃ sampatto,	15461	
PA_atk-s05_03a:1546_14	ajja mayaṃ bhagavantaṃ idha vasāpetvā paṭhamaṃ paribhuñjāpessāma tathā bhikkhusaṅghaṃ,	15461	
PA_atk-s05_03a:1546_15	bhikkhusaṅghe āgate tepiṭakaṃ buddhavacanaṃ āgatameva bhavissati, satthāraṃ maṅgalaṃ	15461	
PA_atk-s05_03a:1546_16	vadāpessāma, dhammaṃ kathāpessāma. Iti tīhi ratanehi paribhutte pacchā amhākañca	15461	
PA_atk-s05_03a:1546_17	paresañca paribhogo bhavissati, evaṃ no dīgharattaṃ hitāya sukhāya bhavissatī”ti	15461	
PA_atk-s05_03a:1546_18	sanniṭṭhānaṃ katvā etadatthameva bhagavantaṃ upasaṅkamiṃsu. Tasmā evamāhaṃsu – “adhivāsetu	15461	
PA_atk-s05_03a:1546_19	no, bhante bhagavā, āvasathāgāra”nti.	15461	
PA_atk-s05_03a:1547_0	Yena āvasathāgāraṃ tenupasaṅkamiṃsūti kiñcāpi taṃ taṃ divasameva pariniṭṭhitattā	1547	
PA_atk-s05_03a:1547_1	devavimānaṃ viya susajjitaṃ supaṭijaggitaṃ, buddhārahaṃ pana katvā na paññattaṃ,	1547	
PA_atk-s05_03a:1547_2	“buddhā nāma araññajjhāsayā araññārāmā, antogāme vaseyyuṃ vā no vā, tasmā bhagavato	1547	
PA_atk-s05_03a:1547_3	ruciṃ jānitvāva paññāpessāmā”ti cintetvā te bhagavantaṃ upasaṅkamiṃsu, idāni bhagavato	1547	
PA_atk-s05_03a:1547_4	ruciṃ jānitvā tathā paññāpetukāmā yena āvasathāgāraṃ tenupasaṅkamiṃsu. Sabbasanthariṃ	1547	
PA_atk-s05_03a:1547_5	āvasathāgāraṃ santharitvāti yathā sabbameva santhataṃ hoti, evaṃ taṃ santharitvā	1547	
PA_atk-s05_03a:1547_6	sabbapaṭhamaṃ tāva “gomayaṃ nāma sabbamaṅgalesu vattatī”ti sudhāparikammakatampi	1547	
PA_atk-s05_03a:1547_7	bhūmiṃ allagomayena opuñjāpetvā parisukkhabhāvaṃ ñatvā yathā akkantaṭṭhāne padaṃ	1547	
PA_atk-s05_03a:1547_8	na paññāyati, evaṃ catujjātiyagandhehi limpetvā upari nānāvaṇṇakaṭasārake santharitvā	1547	
PA_atk-s05_03a:1547_9	tesaṃ upari mahāpiṭṭhikakojavādiṃ katvā hatthattharaṇādīhi nānāvaṇṇehi attharaṇehi	1547	
PA_atk-s05_03a:1547_10	santharitabbayuttakaṃ sabbokāsaṃ santharāpesuṃ. Tena vuttaṃ – “sabbasanthariṃ āvasathāgāraṃ santharitvā”ti.	15471	
PA_atk-s05_03a:1548_0	Āsanānañhi majjhaṭṭhāne tāva maṅgalathambhaṃ nissāya mahārahaṃ buddhāsanaṃ paññāpetvā	1548	
PA_atk-s05_03a:1548_1	tattha yaṃ yaṃ mudukañca manoramañca paccattharaṇaṃ, taṃ taṃ paccattharitvā ubhatolohitakaṃ	1548	
PA_atk-s05_03a:1548_2	manuññadassanaṃ upadhānaṃ upadahitvā upari suvaṇṇarajatatārakāvicittaṃ vitānaṃ bandhitvā	1548	
PA_atk-s05_03a:1548_3	gandhadāmapupphadāmādīhi alaṅkaritvā samantā dvādasahatthe ṭhāne pupphajālaṃ kāretvā	1548	
PA_atk-s05_03a:1548_4	tiṃsahatthamattaṭṭhānaṃ paṭasāṇiyā parikkhipāpetvā pacchimabhittiṃ nissāya bhikkhusaṅghassa	1548	
PA_atk-s05_03a:1548_5	pallaṅkaapassayamañcapīṭhādīni paññāpetvā upari setapaccattharaṇehi paccattharāpetvā	1548	
PA_atk-s05_03a:1548_6	sālāya pācīnapassaṃ attano nisajjāyoggaṃ kāresuṃ. Taṃ sandhāya vuttaṃ “āsanāni paññāpetvā”ti.	1548	
PA_atk-s05_03a:1549_0	Udakamaṇikanti mahākucchikaṃ udakacāṭiṃ. Evaṃ bhagavā bhikkhusaṅgho ca yathāruciyā	1549	
PA_atk-s05_03a:1549_1	hatthapāde dhovissanti, mukhaṃ vikkhālessantīti tesu tesu ṭhānesu maṇivaṇṇassa udakassa	1549	
PA_atk-s05_03a:1549_2	pūretvā vāsatthāya nānāpupphāni ceva udakavāsacuṇṇāni ca pakkhipitvā kadalipaṇṇehi	1549	
PA_atk-s05_03a:1549_3	pidahitvā patiṭṭhapesuṃ. Tena vuttaṃ “udakamaṇikaṃ patiṭṭhāpetvā”ti.	1549	
PA_atk-s05_03a:1550_0	Telappadīpaṃ āropetvāti rajatasuvaṇṇādimayadaṇḍadīpikāsu yodhakarūpavilāsakhacitarūpakādīnaṃ	1550	
PA_atk-s05_03a:1550_1	hatthe ṭhapitasuvaṇṇarajatādimayakapallikāsu telappadīpaṃ jālayitvā. Yena bhagavā	1550	
PA_atk-s05_03a:1550_2	tenupasaṅkamiṃsūti ettha pana te pāṭaligāmiyā upāsakā na kevalaṃ āvasathāgārameva,	1550	
PA_atk-s05_03a:1550_3	atha kho sakalasmimpi gāme vīthiyo sajjāpetvā dhaje ussāpetvā gehadvāresu puṇṇaghaṭe	1550	
PA_atk-s05_03a:1550_4	kadaliyo ca ṭhapāpetvā sakalagāmaṃ dīpamālāhi vippakiṇṇatārakaṃ viya katvā “khīrapake	1550	
PA_atk-s05_03a:1550_5	dārake khīraṃ pāyetha, daharakumāre lahuṃ lahuṃ bhojetvā sayāpetha, uccāsaddaṃ mā	1550	
PA_atk-s05_03a:1550_6	karittha, ajja ekarattiṃ satthā antogāme vasissati, buddhā nāma appasaddakāmā hontī”ti	1550	
PA_atk-s05_03a:1550_7	bheriṃ carāpetvā sayaṃ daṇḍadīpikā ādāya yena bhagavā tenupasaṅkamiṃsu.	1550	
PA_atk-s05_03a:1551_0	Atha kho bhagavā nivāsetvā pattacīvaramādāya saddhiṃ bhikkhusaṅghena yena āvasathāgāraṃ	1551	
PA_atk-s05_03a:1551_1	tenupasaṅkamīti “yassa dāni, bhante, bhagavā kālaṃ maññatī”ti evaṃ kira tehi kāle	1551	
PA_atk-s05_03a:1551_2	ārocite bhagavā lākhārasena tintarattakoviḷārapupphavaṇṇaṃ rattadupaṭṭaṃ kattariyā	1551	
PA_atk-s05_03a:1551_3	padumaṃ kantento viya, saṃvidhāya timaṇḍalaṃ paṭicchādento nivāsetvā suvaṇṇapāmaṅgena	1551	
PA_atk-s05_03a:1551_4	padumakalāpaṃ parikkhipanto viya, vijjulatāsassirikaṃ kāyabandhanaṃ bandhitvā rattakambalena	1551	
PA_atk-s05_03a:1551_5	gajakumbhaṃ pariyonandhanto viya, ratanasatubbedhe suvaṇṇagghike pavāḷajālaṃ khipamāno	1551	
PA_atk-s05_03a:1551_6	viya, mahati suvaṇṇacetiye rattakambalakañcukaṃ paṭimuñcanto viya, gacchantaṃ puṇṇacandaṃ	1551	
PA_atk-s05_03a:1551_7	rattavalāhakena paṭicchādento viya, kañcanagirimatthake supakkalākhārasaṃ parisiñcanto	1551	
PA_atk-s05_03a:1551_8	viya, cittakūṭapabbatamatthakaṃ vijjulatājālena parikkhipanto viya, sakalacakkavāḷasineruyugandharamahāpathaviṃ	1551	
PA_atk-s05_03a:1551_9	cāletvā gahitanigrodhapallavasamānavaṇṇaṃ surattavarapaṃsukūlaṃ pārupitvā vanagahanato	1551	
PA_atk-s05_03a:1551_10	nikkhantakesarasīho viya, samantato udayapabbatakūṭato puṇṇacando viya, bālasūriyo	15511	
PA_atk-s05_03a:1551_11	viya ca attanā nisinnacārumaṇḍapato nikkhami.	15511	
PA_atk-s05_03a:1552_0	Athassa kāyato meghamukhato vijjukalāpā viya rasmiyo nikkhamitvā suvaṇṇarasadhārāparisekapiñjarapattapupphaphalasākhāviṭape	1552	
PA_atk-s05_03a:1552_1	viya samantato rukkhe kariṃsu. Tāvadeva attano attano pattacīvaramādāya mahābhikkhusaṅgho	1552	
PA_atk-s05_03a:1552_2	bhagavantaṃ parivāresi. Te ca naṃ parivāretvā ṭhitā bhikkhū evarūpā ahesuṃ appicchā	1552	
PA_atk-s05_03a:1552_3	santuṭṭhā pavivittā asaṃsaṭṭhā āraddhavīriyā vattāro vacanakkhamā codakā pāpagarahino	1552	
PA_atk-s05_03a:1552_4	sīlasampannā samādhisampannā paññāsampannā vimuttisampannā vimuttiñāṇadassanasampannā.	1552	
PA_atk-s05_03a:1552_5	Tehi parivuto bhagavā rattakambalaparikkhitto viya suvaṇṇakkhandho, nakkhattaparivārito	1552	
PA_atk-s05_03a:1552_6	viya puṇṇacando, rattapadumavanasaṇḍamajjhagatā viya suvaṇṇanāvā, pavāḷavedikaparikkhitto	1552	
PA_atk-s05_03a:1552_7	viya suvaṇṇapāsādo virocittha. Mahākassapappamukhā pana mahātherā meghavaṇṇaṃ paṃsukūlacīvaraṃ	1552	
PA_atk-s05_03a:1552_8	pārupitvā maṇivammavammitā viya mahānāgā parivārayiṃsu vantarāgā bhinnakilesā vijaṭitajaṭā	1552	
PA_atk-s05_03a:1552_9	chinnabandhanā kule vā gaṇe vā alaggā.	1552	
PA_atk-s05_03a:1553_0	Iti bhagavā sayaṃ vītarāgo vītarāgehi, vītadoso vītadosehi, vītamoho vītamohehi,	1553	
PA_atk-s05_03a:1553_1	nittaṇho nittaṇhehi, nikkileso nikkilesehi, sayaṃ buddho anubuddhehi parivārito pattaparivāritaṃ	1553	
PA_atk-s05_03a:1553_2	viya kesaraṃ, kesaraparivāritā viya kaṇṇikā, aṭṭhanāgasahassaparivārito viya chaddanto	1553	
PA_atk-s05_03a:1553_3	nāgarājā, navutihaṃsasahassaparivārito viya dhataraṭṭho haṃsarājā, senaṅgaparivārito	1553	
PA_atk-s05_03a:1553_4	viya cakkavattirājā, marugaṇaparivārito viya sakko devarājā, brahmagaṇaparivārito	1553	
PA_atk-s05_03a:1553_5	viya hāritamahābrahmā, tārāgaṇaparivārito viya puṇṇacando, anupamena buddhavesena	1553	
PA_atk-s05_03a:1553_6	aparimāṇena buddhavilāsena pāṭaligāminaṃ maggaṃ paṭipajji.	1553	
PA_atk-s05_03a:1554_0	Athassa puratthimakāyato suvaṇṇavaṇṇā ghanabuddharasmiyo uṭṭhahitvā asītihatthaṭṭhānaṃ	1554	
PA_atk-s05_03a:1554_1	aggahesuṃ, tathā pacchimakāyato dakkhiṇapassato vāmapassato suvaṇṇavaṇṇā ghanabuddharasmiyo	1554	
PA_atk-s05_03a:1554_2	uṭṭhahitvā asītihatthaṭṭhānaṃ aggahesuṃ, uparikesantato paṭṭhāya sabbakesāvaṭṭehi	1554	
PA_atk-s05_03a:1554_3	moragīvarājavaṇṇā asitā ghanabuddharasmiyo uṭṭhahitvā gaganatale asītihatthaṭṭhānaṃ	1554	
PA_atk-s05_03a:1554_4	aggahesuṃ, heṭṭhāpādatalehi pavāḷavaṇṇā rasmiyo uṭṭhahitvā ghanapathaviyaṃ asītihatthaṭṭhānaṃ	1554	
PA_atk-s05_03a:1554_5	aggahesuṃ, dantato akkhīnaṃ setaṭṭhānato, nakhānaṃ maṃsavimuttaṭṭhānato odātā ghanabuddharasmiyo	1554	
PA_atk-s05_03a:1554_6	uṭṭhahitvā asītihatthaṭṭhānaṃ aggahesuṃ, rattapītavaṇṇānaṃ sambhinnaṭṭhānato mañjeṭṭhavaṇṇā	1554	
PA_atk-s05_03a:1554_7	rasmiyo uṭṭhahitvā asītihatthaṭṭhānaṃ aggahesuṃ, sabbatthakameva pabhassarā rasmiyo	1554	
PA_atk-s05_03a:1554_8	uṭṭhahiṃsu. Evaṃ samantā asītihatthaṭṭhānaṃ chabbaṇṇā buddharasmiyo vijjotamānā vipphandamānā	1554	
PA_atk-s05_03a:1554_9	vidhāvamānā kañcanadaṇḍadīpikādīhi niccharitvā ākāsaṃ pakkhandamānā mahāpadīpajālā	1554	
PA_atk-s05_03a:1554_10	viya, cātuddīpikamahāmeghato nikkhantavijjulatā viya ca disodisaṃ pakkhandiṃsu. Yāhi	15541	
PA_atk-s05_03a:1554_11	sabbe disābhāgā suvaṇṇacampakapupphehi vikiriyamānā viya, suvaṇṇaghaṭato suvaṇṇarasadhārāhi	15541	
PA_atk-s05_03a:1554_12	āsiñciyamānā viya, pasāritasuvaṇṇapaṭaparikkhittā viya, verambhavātena samuddhatakiṃsukakaṇikārakoviḷārapupphacuṇṇasamokiṇṇā	15541	
PA_atk-s05_03a:1554_13	viya, cīnapiṭṭhacuṇṇasamparirañjitā viya ca virociṃsu.	15541	
PA_atk-s05_03a:1555_0	Bhagavatopi asītianubyañjanabyāmappabhāparikkhepasamujjalaṃ dvattiṃsamahāpurisalakkhaṇappaṭimaṇḍitaṃ	1555	
PA_atk-s05_03a:1555_1	sarīraṃ abbhamahikādiupakkilesavimuttaṃ samujjalantatārakāvabhāsitaṃ viya, gaganatalaṃ	1555	
PA_atk-s05_03a:1555_2	vikasitaṃ viya padumavanaṃ, sabbapāliphullo viya yojanasatiko pāricchattako, paṭipāṭiyā	1555	
PA_atk-s05_03a:1555_3	ṭhapitānaṃ dvattiṃsasūriyānaṃ dvattiṃsacandimānaṃ dvattiṃsacakkavattīnaṃ dvattiṃsadevarājānaṃ	1555	
PA_atk-s05_03a:1555_4	dvattiṃsamahābrahmānaṃ siriyā siriṃ abhibhavamānaṃ viya virocittha, yathā taṃ dasahi	1555	
PA_atk-s05_03a:1555_5	pāramīhi dasahi upapāramīhi dasahi paramatthapāramīhīti sammadeva paripūritāhi samatiṃsapāramitāhi	1555	
PA_atk-s05_03a:1555_6	alaṅkataṃ kappasatasahassādhikāni cattāri asaṅkhyeyyāni dinnena dānena rakkhitena	1555	
PA_atk-s05_03a:1555_7	sīlena katena kalyāṇakammena ekasmiṃ attabhāve samosaritvā vipākaṃ dātuṃ okāsaṃ alabhamānena	1555	
PA_atk-s05_03a:1555_8	sambādhappattaṃ viya nibbattitaṃ nāvāsahassabhaṇḍaṃ ekaṃ nāvaṃ āropanakālo viya,	1555	
PA_atk-s05_03a:1555_9	sakaṭasahassabhaṇḍaṃ ekaṃ sakaṭaṃ āropanakālo viya, pañcavīsatiyā gaṅgānaṃ sambhinnamukhadvāre	1555	
PA_atk-s05_03a:1555_10	ekato rāsibhūtakālo viya ahosi.	15551	
PA_atk-s05_03a:1556_0	Imāya buddhasiriyā obhāsamānassapi bhagavato purato anekāni daṇḍadīpikāsahassāni	1556	
PA_atk-s05_03a:1556_1	ukkhipiṃsu. Tathā pacchato vāmapasse dakkhiṇapasse jātikusumacampakavanamālikārattuppalanīluppalabakulasinduvārādipupphāni	1556	
PA_atk-s05_03a:1556_2	ceva nīlapītādivaṇṇasugandhacuṇṇāni ca cātuddīpikamahāmeghavissaṭṭhā salilavuṭṭhiyo	1556	
PA_atk-s05_03a:1556_3	viya vippakiriṃsu. Pañcaṅgikatūriyanigghosā ca buddhadhammasaṅghaguṇāsaṃyuttā thutighosā	1556	
PA_atk-s05_03a:1556_4	ca sabbā disā pūrayamānā mukhasambhāsā viya ahesuṃ. Devasupaṇṇanāgayakkhagandhabbamanussānaṃ	1556	
PA_atk-s05_03a:1556_5	akkhīni amatapānaṃ viya labhiṃsu. Imasmiṃ pana ṭhāne ṭhatvā padasahassehi gamanavaṇṇanaṃ	1556	
PA_atk-s05_03a:1556_6	vattuṃ vaṭṭati. Tatriyaṃ mukhamattaṃ –	1556	
PA_atk-s05_03a:1557	“Evaṃ sabbaṅgasampanno, kampayanto vasundharaṃ;	155	
PA_atk-s05_03a:1558	Aheṭhayanto pāṇāni, yāti lokavināyako.	155	
PA_atk-s05_03a:1559	“Dakkhiṇaṃ paṭhamaṃ pādaṃ, uddharanto narāsabho;	155	
PA_atk-s05_03a:1560	Gacchanto sirisampanno, sobhate dvipaduttamo.	156	
PA_atk-s05_03a:1561	“Gacchato buddhaseṭṭhassa, heṭṭhā pādatalaṃ mudu;	156	
PA_atk-s05_03a:1562	Samaṃ samphusate bhūmiṃ, rajasānupalimpati.	156	
PA_atk-s05_03a:1563	“Ninnaṃ ṭhānaṃ unnamati, gacchante lokanāyake;	156	
PA_atk-s05_03a:1564	Unnatañca samaṃ hoti, pathavī ca acetanā.	156	
PA_atk-s05_03a:1565	“Pāsāṇā sakkharā ceva, kathalā khāṇukaṇṭakā;	156	
PA_atk-s05_03a:1566	Sabbe maggā vivajjanti, gacchante lokanāyake.	156	
PA_atk-s05_03a:1567	“Nātidūre uddharati, naccāsanne ca nikkhipaṃ;	156	
PA_atk-s05_03a:1568	Aghaṭṭayanto niyyāti, ubho jāṇū ca gopphake.	156	
PA_atk-s05_03a:1569	“Nātisīghaṃ pakkamati, sampannacaraṇo muni;	156	
PA_atk-s05_03a:1570	Na cāpi saṇikaṃ yāti, gacchamāno samāhito.	157	
PA_atk-s05_03a:1571	“Uddhaṃ adho ca tiriyaṃ, disañca vidisaṃ tathā;	157	
PA_atk-s05_03a:1572	Na pekkhamāno so yāti, yugamattaṃvapekkhati.	157	
PA_atk-s05_03a:1573	“Nāgavikkantacāro so, gamane sobhate jino;	157	
PA_atk-s05_03a:1574	Cāruṃ gacchati lokaggo, hāsayanto sadevake.	157	
PA_atk-s05_03a:1575	“Usabharājāva sobhanto, cārucārīva kesarī;	157	
PA_atk-s05_03a:1576	Tosayanto bahū satte, gāmaṃ seṭṭho upāgamī”ti. –	157	
PA_atk-s05_03a:1577_0	Vaṇṇakālo nāma kiresa. Evaṃvidhesu kālesu bhagavato sarīravaṇṇe vā guṇavaṇṇe vā dhammakathikassa	1577	
PA_atk-s05_03a:1577_1	thāmoyeva pamāṇaṃ, cuṇṇiyapadehi gāthābandhehi yattakaṃ sakkoti, tattakaṃ vattabbaṃ.	1577	
PA_atk-s05_03a:1577_2	“Dukkathita”nti vā “atitthena pakkhando”ti vā na vattabbo. Aparimāṇavaṇṇā hi buddhā	1577	
PA_atk-s05_03a:1577_3	bhagavanto, tesaṃ buddhāpi anavasesato vaṇṇaṃ vattuṃ asamatthā. Sakalampi hi kappaṃ	1577	
PA_atk-s05_03a:1577_4	vaṇṇentā pariyosāpetuṃ na sakkonti, pageva itarā pajāti. Iminā sirivilāsena alaṅkatappaṭiyattaṃ	1577	
PA_atk-s05_03a:1577_5	pāṭaligāmaṃ pāvisi, pavisitvā bhagavā pasannacittena janena pupphagandhadhūmavāsacuṇṇādīhi	1577	
PA_atk-s05_03a:1577_6	pūjiyamāno āvasathāgāraṃ pāvisi. Tena vuttaṃ – “atha kho bhagavā nivāsetvā pattacīvaramādāya	1577	
PA_atk-s05_03a:1577_7	saddhiṃ bhikkhusaṅghena yena āvasathāgāraṃ tenupasaṅkamī”ti.	1577	
PA_atk-s05_03a:1578_0	Pāde pakkhāletvāti yadipi bhagavato pāde rajojallaṃ na upalimpati, tesaṃ pana upāsakānaṃ	1578	
PA_atk-s05_03a:1578_1	kusalābhivuddhiṃ ākaṅkhanto paresaṃ diṭṭhānugatiṃ āpajjanatthañca bhagavā pāde pakkhāleti.	1578	
PA_atk-s05_03a:1578_2	Apica upādinnakasarīraṃ nāma sītaṃ kātabbampi hotīti etadatthampi bhagavā nhānapādadhovanādīni	1578	
PA_atk-s05_03a:1578_3	karotiyeva. Bhagavantaṃyeva purakkhatvāti bhagavantaṃ purato katvā. Tattha bhagavā	1578	
PA_atk-s05_03a:1578_4	bhikkhūnañceva upāsakānañca majjhe nisinno gandhodakena nhāpetvā dukūlacumbaṭakena	1578	
PA_atk-s05_03a:1578_5	vodakaṃ katvā jātihiṅgulakena majjitvā rattakambalena paliveṭhetvā pīṭhe ṭhapitā	1578	
PA_atk-s05_03a:1578_6	rattasuvaṇṇaghanapaṭimā viya ativirocittha.	1578	
PA_atk-s05_03a:1579	Ayaṃ panettha porāṇānaṃ vaṇṇabhaṇanamaggo –	157	
PA_atk-s05_03a:1580	“Gantvāna maṇḍalamāḷaṃ, nāgavikkantacāraṇo;	158	
PA_atk-s05_03a:1581	Obhāsayanto lokaggo, nisīdi varamāsane.	158	
PA_atk-s05_03a:1582	“Tahiṃ nisinno naradammasārathi,	158	
PA_atk-s05_03a:1583	Devātidevo satapuññalakkhaṇo;	158	
PA_atk-s05_03a:1584	Buddhāsane majjhagato virocati,	158	
PA_atk-s05_03a:1585	Suvaṇṇanikkhaṃ viya paṇḍukambale.	158	
PA_atk-s05_03a:1586	“Nekkhaṃ jambonadasseva, nikkhittaṃ paṇḍukambale;	158	
PA_atk-s05_03a:1587	Virocati vītamalo, maṇiverocano yathā.	158	
PA_atk-s05_03a:1588	“Mahāsālova samphullo, merurājāvalaṅkato;	158	
PA_atk-s05_03a:1589	Suvaṇṇayūpasaṅkāso, padumo kokanado yathā.	158	
PA_atk-s05_03a:1590	“Jalanto dīparukkhova, pabbatagge yathā sikhī;	159	
PA_atk-s05_03a:1591	Devānaṃ pārichattova, sabbaphullo virocatī”ti.	159	
PA_atk-s05_03a:1592_0	Pāṭaligāmiye upāsake āmantesīti yasmā tesu upāsakesu bahū janā sīlesu patiṭṭhitā,	1592	
PA_atk-s05_03a:1592_1	tasmā paṭhamaṃ tāva sīlavipattiyā ādīnavaṃ pakāsetvā pacchā sīlasampadāya ānisaṃsaṃ	1592	
PA_atk-s05_03a:1592_2	dassetuṃ, “pañcime gahapatayo”tiādinā dhammadesanatthaṃ āmantesi.	1592	
PA_atk-s05_03a:1593_0	Tattha dussīloti nissīlo. Sīlavipannoti vipannasīlo bhinnasaṃvaro. Ettha ca “dussīlo”ti	1593	
PA_atk-s05_03a:1593_1	padena puggalassa sīlābhāvo vutto. So panassa sīlābhāvo duvidho asamādānena vā samādinnassa	1593	
PA_atk-s05_03a:1593_2	bhedena vāti. Tesu purimo na tathā sāvajjo, yathā dutiyo sāvajjataro. Yathādhippetādīnavanimittaṃ	1593	
PA_atk-s05_03a:1593_3	sīlābhāvaṃ puggalādhiṭṭhānāya desanāya dassetuṃ, “sīlavipanno”ti vuttaṃ. Tena “dussīlo”ti	1593	
PA_atk-s05_03a:1593_4	padassa atthaṃ dasseti. Pamādādhikaraṇanti pamādakāraṇā. Idañca suttaṃ gahaṭṭhānaṃ	1593	
PA_atk-s05_03a:1593_5	vasena āgataṃ, pabbajitānampi pana labbhateva. Gahaṭṭho hi yena sippaṭṭhānena jīvikaṃ	1593	
PA_atk-s05_03a:1593_6	kappeti yadi kasiyā yadi vāṇijjāya yadi gorakkhena, pāṇātipātādivasena pamatto taṃ	1593	
PA_atk-s05_03a:1593_7	taṃ yathākālaṃ sampādetuṃ na sakkoti, athassa kammaṃ vinassati. Māghātakāle pana	1593	
PA_atk-s05_03a:1593_8	pāṇātipātādīni karonto daṇḍavasena mahatiṃ bhogajāniṃ nigacchati. Pabbajito dussīlo	1593	
PA_atk-s05_03a:1593_9	pamādakāraṇā sīlato buddhavacanato jhānato sattaariyadhanato ca jāniṃ nigacchati.	1593	
PA_atk-s05_03a:1594_0	Pāpako kittisaddoti gahaṭṭhassa “asuko amukakule jāto dussīlo pāpadhammo pariccattaidhalokaparaloko	1594	
PA_atk-s05_03a:1594_1	salākabhattamattampi na detī”ti parisamajjhe pāpako kittisaddo abbhuggacchati. Pabbajitassa	1594	
PA_atk-s05_03a:1594_2	“asuko nāma thero satthu sāsane pabbajitvā nāsakkhi sīlāni rakkhituṃ, na buddhavacanaṃ	1594	
PA_atk-s05_03a:1594_3	gahetuṃ, vejjakammādīhi jīvati, chahi agāravehi samannāgato”ti evaṃ pāpako kittisaddo abbhuggacchati.	1594	
PA_atk-s05_03a:1595_0	Avisāradoti gahaṭṭho tāva avassaṃ bahūnaṃ sannipātaṭṭhāne “koci mama kammaṃ jānissati,	1595	
PA_atk-s05_03a:1595_1	atha maṃ nindissati, rājakulassa vā dassessatī”ti sabhayo upasaṅkamati, maṅkubhūto	1595	
PA_atk-s05_03a:1595_2	pattakkhandho adhomukho nisīdati, visārado hutvā kathetuṃ na sakkoti. Pabbajitopi	1595	
PA_atk-s05_03a:1595_3	bahubhikkhusaṅghe sannipatite “avassaṃ koci mama kammaṃ jānissati, atha me uposathampi	1595	
PA_atk-s05_03a:1595_4	pavāraṇampi ṭhapetvā sāmaññato cāvetvā nikkaḍḍhissatī”ti sabhayo upasaṅkamati, visārado	1595	
PA_atk-s05_03a:1595_5	hutvā kathetuṃ na sakkoti. Ekacco pana dussīlopi samāno susīlo viya carati, sopi	1595	
PA_atk-s05_03a:1595_6	ajjhāsayena maṅku hotiyeva.	1595	
PA_atk-s05_03a:1596_0	Sammūḷho kālaṃ karotīti dussīlassa hi maraṇamañce nipannassa dussīlakammāni samādāya	1596	
PA_atk-s05_03a:1596_1	pavattitaṭṭhānāni āpāthaṃ āgacchanti. So ummīletvā idhalokaṃ, nimīletvā paralokaṃ	1596	
PA_atk-s05_03a:1596_2	passati. Tassa cattāro apāyā kammānurūpaṃ upaṭṭhahanti, sattisatena pahariyamāno	1596	
PA_atk-s05_03a:1596_3	viya aggijālābhighātena jhāyamāno viya ca hoti. So “vāretha, vārethā”ti viravantova	1596	
PA_atk-s05_03a:1596_4	marati. Tena vuttaṃ – “sammūḷho kālaṃ karotī”ti.	1596	
PA_atk-s05_03a:1597_0	Kāyassa bhedāti upādinnakkhandhapariccāgā. Paraṃ maraṇāti tadanantaraṃ abhinibbattakkhandhaggahaṇā.	1597	
PA_atk-s05_03a:1597_1	Atha vā kāyassa bhedāti jīvitindriyassa upacchedā. Paraṃ maraṇāti cutito uddhaṃ.	1597	
PA_atk-s05_03a:1597_2	Apāyantiādi sabbaṃ nirayavevacanaṃ. Nirayo hi saggamokkhahetubhūtā puññasaṅkhātā	1597	
PA_atk-s05_03a:1597_3	ayā apetattā, sukhānaṃ vā ayassa, āgamanassa vā abhāvā apāyo. Dukkhassa gati paṭisaraṇanti	1597	
PA_atk-s05_03a:1597_4	duggati, dosabahulatāya vā duṭṭhena kammunā nibbattā gatīti duggati. Vivasā nipatanti	1597	
PA_atk-s05_03a:1597_5	ettha dukkatakārinoti vinipāto, vinassantā vā ettha nipatanti sambhijjamānaṅgapaccaṅgāti	1597	
PA_atk-s05_03a:1597_6	vinipāto. Natthi ettha assādasaññito ayoti nirayo.	1597	
PA_atk-s05_03a:1598_0	Atha vā apāyaggahaṇena tiracchānayoniṃ dīpeti. Tiracchānayoni hi apāyo sugatito apetattā,	1598	
PA_atk-s05_03a:1598_1	na duggati mahesakkhānaṃ nāgarājādīnaṃ sambhavato. Duggatiggahaṇena pettivisayaṃ	1598	
PA_atk-s05_03a:1598_2	dīpeti. So hi apāyo ceva duggati ca sugatito apetattā, dukkhassa ca gatibhūtattā,	1598	
PA_atk-s05_03a:1598_3	na tu vinipāto asurasadisaṃ avinipatitattā petamahiddhikānampi vijjamānattā. Vinipātaggahaṇena	1598	
PA_atk-s05_03a:1598_4	asurakāyaṃ dīpeti. So hi yathāvuttenaṭṭhena “apāyo” ceva “duggati” ca sabbasampattisamussayehi	1598	
PA_atk-s05_03a:1598_5	vinipatitattā “vinipāto”ti ca vuccati. Nirayaggahaṇena avīciādikaṃ anekappakāraṃ	1598	
PA_atk-s05_03a:1598_6	nirayameva dīpeti. Upapajjatīti nibbattati.	1598	
PA_atk-s05_03a:1599_0	Ānisaṃsakathā vuttavipariyāyena veditabbā. Ayaṃ pana viseso – sīlavāti samādānavasena	1599	
PA_atk-s05_03a:1599_1	sīlavā. Sīlasampannoti parisuddhaṃ paripuṇṇañca katvā sīlassa samādānena sīlasampanno.	1599	
PA_atk-s05_03a:1599_2	Bhogakkhandhanti bhogarāsiṃ. Sugatiṃ saggaṃ lokanti ettha sugatiggahaṇena manussagatipi	1599	
PA_atk-s05_03a:1599_3	saṅgayhati, saggaggahaṇena devagati eva. Tattha sundarā gati sugati, rūpādīhi visayehi	1599	
PA_atk-s05_03a:1599_4	suṭṭhu aggoti saggo, so sabbopi lujjanapalujjanaṭṭhena lokoti.	1599	
PA_atk-s05_03a:1600_0	Pāṭaligāmiye upāsake bahudeva rattiṃ dhammiyā kathāyāti aññāyapi pāḷimuttāya dhammakathāya	1600	
PA_atk-s05_03a:1600_1	ceva āvasathānumodanakathāya ca. Tadā hi bhagavā yasmā ajātasattunā tattha pāṭaliputtanagaraṃ	1600	
PA_atk-s05_03a:1600_2	māpentena aññesu gāmanigamajanapadarājadhānīsu ye sīlācārasampannā kuṭumbikā, te	1600	
PA_atk-s05_03a:1600_3	ānetvā dhanadhaññagharavatthukhettavatthādīni ceva parihārañca dāpetvā nivesiyanti.	1600	
PA_atk-s05_03a:1600_4	Tasmā pāṭaligāmiyā upāsakā ānisaṃsadassāvitāya visesato sīlagarukā sabbaguṇānañca	1600	
PA_atk-s05_03a:1600_5	sīlassa adhiṭṭhānabhāvato tesaṃ paṭhamaṃ sīlānisaṃse pakāsetvā tato paraṃ ākāsagaṅgaṃ	1600	
PA_atk-s05_03a:1600_6	otārento viya, pathavojaṃ ākaḍḍhanto viya, mahājambuṃ matthake gahetvā cālento viya,	1600	
PA_atk-s05_03a:1600_7	yojanikamadhukaṇḍaṃ cakkayantena pīḷetvā madhurasaṃ pāyamāno viya pāṭaligāmikānaṃ	1600	
PA_atk-s05_03a:1600_8	upāsakānaṃ hitasukhāvahaṃ pakiṇṇakakathaṃ kathento “āvāsadānaṃ nāmetaṃ gahapatayo	1600	
PA_atk-s05_03a:1600_9	mahantaṃ puññaṃ, tumhākaṃ āvāso mayā paribhutto, bhikkhusaṅghena ca paribhutto, mayā	1600	
PA_atk-s05_03a:1600_10	ca bhikkhusaṅghena ca paribhutte pana dhammaratanenapi paribhuttoyeva hoti. Evaṃ	16001	
PA_atk-s05_03a:1600_11	tīhi ratanehi paribhutte aparimeyyo ca vipāko, apica āvāsadānasmiṃ dinne sabbadānaṃ	16001	
PA_atk-s05_03a:1600_12	dinnameva hoti, bhūmaṭṭhakapaṇṇasālāya vā sākhāmaṇḍapassa vā saṅghaṃ uddissa katassa	16001	
PA_atk-s05_03a:1600_13	ānisaṃso paricchindituṃ na sakkā. Āvāsadānānubhāvena hi bhave nibbattamānassapi sampīḷitagabbhavāso	16001	
PA_atk-s05_03a:1600_14	nāma na hoti, dvādasahattho ovarako viyassa mātukucchi asambādhova hotī”ti evaṃ nānānayehi	16001	
PA_atk-s05_03a:1600_15	vicittaṃ bahuṃ dhammakathaṃ kathetvā –	16001	
PA_atk-s05_03a:1601	“Sītaṃ uṇhaṃ paṭihanti, tato vāḷamigāni ca;	160	
PA_atk-s05_03a:1602	Sarīsape ca makase, sisire cāpi vuṭṭhiyo.	160	
PA_atk-s05_03a:1603	“Tato vātātapo ghoro, sañjāto paṭihaññati;	160	
PA_atk-s05_03a:1604	Leṇatthañca sukhatthañca, jhāyituñca vipassituṃ.	160	
PA_atk-s05_03a:1605	“Vihāradānaṃ saṅghassa, aggaṃ buddhena vaṇṇitaṃ;	160	
PA_atk-s05_03a:1606	Tasmā hi paṇḍito poso, sampassaṃ atthamattano.	160	
PA_atk-s05_03a:1607	“Vihāre kāraye ramme, vāsayettha bahussute;	160	
PA_atk-s05_03a:1608	Tesaṃ annañca pānañca, vatthasenāsanāni ca.	160	
PA_atk-s05_03a:1609	“Dadeyya ujubhūtesu, vippasannena cetasā;	160	
PA_atk-s05_03a:1610	Te tassa dhammaṃ desenti, sabbadukkhāpanūdanaṃ;	161	
PA_atk-s05_03a:1611	Yaṃ so dhammaṃ idhaññāya, parinibbāti anāsavo”ti. –	161	
PA_atk-s05_03a:1612_0	Evaṃ ayampi āvāsadāne ānisaṃsoti bahudeva rattiṃ atirekataraṃ diyaḍḍhayāmaṃ āvāsadānānisaṃsakathaṃ	1612	
PA_atk-s05_03a:1612_1	kathesi. Tattha imā gāthā tāva saṅgahaṃ āruḷhā, pakiṇṇakadhammadesanā pana saṅgahaṃ	1612	
PA_atk-s05_03a:1612_2	nārohati. Sandassetvātiādīni vuttatthāneva.	1612	
PA_atk-s05_03a:1613_0	Abhikkantāti atikkantā dve yāmā gatā. Yassa dāni kālaṃ maññathāti yassa gamanassa	1613	
PA_atk-s05_03a:1613_1	tumhe kālaṃ maññatha, gamanakālo tumhākaṃ, gacchathāti vuttaṃ hoti. Kasmā pana bhagavā	1613	
PA_atk-s05_03a:1613_2	te uyyojesīti? Anukampāya. Tiyāmarattiñhi tattha nisīditvā vītināmentānaṃ tesaṃ sarīre	1613	
PA_atk-s05_03a:1613_3	ābādho uppajjeyyāti, bhikkhusaṅghepi ca vippabhātasayananisajjāya okāso laddhuṃ vaṭṭati,	1613	
PA_atk-s05_03a:1613_4	iti ubhayānukampāya uyyojesīti. Suññāgāranti pāṭiyekkaṃ suññāgāraṃ nāma tattha natthi.	1613	
PA_atk-s05_03a:1613_5	Tena kira gahapatayo tasseva āvasathāgārassa ekapasse paṭasāṇiyā parikkhipāpetvā	1613	
PA_atk-s05_03a:1613_6	kappiyamañcaṃ paññāpetvā tattha kappiyapaccattharaṇaṃ attharitvā upari suvaṇṇarajatatārakāgandhamālādipaṭimaṇḍitaṃ	1613	
PA_atk-s05_03a:1613_7	vitānaṃ bandhitvā telappadīpaṃ āropesuṃ “appeva nāma satthā dhammāsanato vuṭṭhāya	1613	
PA_atk-s05_03a:1613_8	thokaṃ vissamitukāmo idha nipajjeyya, evaṃ no idaṃ āvasathāgāraṃ bhagavatā catūhi	1613	
PA_atk-s05_03a:1613_9	iriyāpathehi paribhuttaṃ dīgharattaṃ hitāya sukhāya bhavissatī”ti. Satthāpi tadeva	1613	
PA_atk-s05_03a:1613_10	sandhāya tattha saṅghāṭiṃ paññāpetvā sīhaseyyaṃ kappesi. Taṃ sandhāya vuttaṃ “suññāgāraṃ	16131	
PA_atk-s05_03a:1613_11	pāvisī”ti. Tattha pādadhovanaṭṭhānato paṭṭhāya yāva dhammāsanā agamāsi, ettake ṭhāne	16131	
PA_atk-s05_03a:1613_12	gamanaṃ nipphannaṃ. Dhammāsanaṃ patvā thokaṃ aṭṭhāsi, idaṃ tattha ṭhānaṃ. Bhagavā	16131	
PA_atk-s05_03a:1613_13	dve yāme dhammāsane nisīdi, ettake ṭhāne nisajjā nipphannā. Upāsake uyyojetvā dhammāsanato	16131	
PA_atk-s05_03a:1613_14	oruyha yathāvutte ṭhāne sīhaseyyaṃ kappesi. Evaṃ taṃ ṭhānaṃ bhagavatā catūhi iriyāpathehi	16131	
PA_atk-s05_03a:1613_15	paribhuttaṃ ahosīti.	16131	
PA_atk-s05_03a:1614_0	Sunidhavassakārāti sunidho ca vassakāro ca dve brāhmaṇā. Magadhamahāmattāti magadharañño	1614	
PA_atk-s05_03a:1614_1	mahāamaccā, magadharaṭṭhe vā mahāmattā mahatiyā issariyamattāya samannāgatāti mahāmattā.	1614	
PA_atk-s05_03a:1614_2	Pāṭaligāme nagaraṃ māpentīti pāṭaligāmasaṅkhāte bhūmipadese nagaraṃ māpenti. Vajjīnaṃ	1614	
PA_atk-s05_03a:1614_3	paṭibāhāyāti licchavirājūnaṃ āyamukhappacchindanatthaṃ. Sahassasahassevāti ekekavaggavasena	1614	
PA_atk-s05_03a:1614_4	sahassaṃ sahassaṃ hutvā. Vatthūnīti gharavatthūni. Cittāni namanti nivesanāni māpetunti	1614	
PA_atk-s05_03a:1614_5	rañño rājamahāmattānañca nivesanāni māpetuṃ vatthuvijjāpāṭhakānaṃ cittāni namanti.	1614	
PA_atk-s05_03a:1614_6	Te kira attano sippānubhāvena heṭṭhāpathaviyaṃ tiṃsahatthamatte ṭhāne “idha nāgaggāho,	1614	
PA_atk-s05_03a:1614_7	idha yakkhaggāho, idha bhūtaggāho, idha pāsāṇo vā khāṇuko vā atthī”ti jānanti. Te	1614	
PA_atk-s05_03a:1614_8	tadā sippaṃ jappetvā devatāhi saddhiṃ sammantayamānā viya māpenti.	1614	
PA_atk-s05_03a:1615_0	Atha vā nesaṃ sarīre devatā adhimuccitvā tattha tattha nivesanāni māpetuṃ cittaṃ	1615	
PA_atk-s05_03a:1615_1	nāmenti. Tā catūsu koṇesu khāṇuke koṭṭetvā vatthumhi gahitamatte paṭivigacchanti.	1615	
PA_atk-s05_03a:1615_2	Saddhakulānaṃ saddhā devatā tathā karonti, assaddhakulānaṃ assaddhā devatā. Kiṃkāraṇā?	1615	
PA_atk-s05_03a:1615_3	Saddhānañhi evaṃ hoti “idha manussā nivesanaṃ māpentā paṭhamaṃ bhikkhusaṅghaṃ nisīdāpetvā	1615	
PA_atk-s05_03a:1615_4	maṅgalaṃ vadāpessanti, atha mayaṃ sīlavantānaṃ dassanaṃ dhammakathaṃ pañhavissajjanaṃ	1615	
PA_atk-s05_03a:1615_5	anumodanaṃ sotuṃ labhissāma, manussā ca dānaṃ datvā amhākaṃ pattiṃ dassantī”ti. Assaddhā	1615	
PA_atk-s05_03a:1615_6	devatāpi “attano icchānurūpaṃ tesaṃ paṭipattiṃ passituṃ, kathañca sotuṃ labhissāmā”ti tathā karonti.	1615	
PA_atk-s05_03a:1616_0	Tāvatiṃsehīti yathā hi ekasmiṃ kule ekaṃ paṇḍitamanussaṃ, ekasmiñca vihāre ekaṃ bahussutaṃ	1616	
PA_atk-s05_03a:1616_1	bhikkhuṃ upādāya “asukakule manussā paṇḍitā, asukavihāre bhikkhū bahussutā”ti saddo	1616	
PA_atk-s05_03a:1616_2	abbhuggacchati, evameva sakkaṃ devarājānaṃ, vissakammañca devaputtaṃ upādāya “tāvatiṃsā	1616	
PA_atk-s05_03a:1616_3	paṇḍitā”ti saddo abbhuggato. Tenāha “tāvatiṃsehī”ti. Seyyathāpītiādinā devehi tāvatiṃsehi	1616	
PA_atk-s05_03a:1616_4	saddhiṃ mantetvā viya sunidhavassakārā nagaraṃ māpentīti dasseti.	1616	
PA_atk-s05_03a:1617_0	Yāvatā, ānanda, ariyaṃ āyatananti yattakaṃ ariyamanussānaṃ osaraṇaṭṭhānaṃ nāma atthi.	1617	
PA_atk-s05_03a:1617_1	Yāvatā vaṇippathoti yattakaṃ vāṇijānaṃ āhaṭabhaṇḍassa rāsivasena kayavikkayaṭṭhānaṃ	1617	
PA_atk-s05_03a:1617_2	nāma, vāṇijānaṃ vasanaṭṭhānaṃ vā atthi. Idaṃ agganagaranti tesaṃ ariyāyatanavaṇippathānaṃ	1617	
PA_atk-s05_03a:1617_3	idaṃ nagaraṃ aggaṃ bhavissati jeṭṭhakaṃ pāmokkhaṃ. Puṭabhedananti bhaṇḍapuṭabhedanaṭṭhānaṃ,	1617	
PA_atk-s05_03a:1617_4	bhaṇḍabhaṇḍikānaṃ mocanaṭṭhānanti vuttaṃ hoti. Sakalajambudīpe aladdhabhaṇḍampi hi	1617	
PA_atk-s05_03a:1617_5	idheva labhissanti, aññattha vikkayaṃ agacchantāpi idheva vikkayaṃ gacchissanti,	1617	
PA_atk-s05_03a:1617_6	tasmā idheva puṭaṃ bhindissantīti attho. Āyānampi hi catūsu dvāresu cattāri, sabhāyaṃ	1617	
PA_atk-s05_03a:1617_7	ekanti evaṃ divase divase pañcasatasahassāni tattha uṭṭhahissanti. Tāni sabhāvāni āyānīti dasseti.	1617	
PA_atk-s05_03a:1618_0	Aggito vātiādīsu samuccayattho vāsaddo, agginā ca udakena ca mithubhedena ca nassissatīti	1618	
PA_atk-s05_03a:1618_1	attho. Tassa hi eko koṭṭhāso agginā nassissati, nibbāpetuṃ na sakkhissanti, ekaṃ	1618	
PA_atk-s05_03a:1618_2	koṭṭhāsaṃ gaṅgā gahetvā gamissati, eko iminā akathitaṃ amussa, amunā akathitaṃ imassa	1618	
PA_atk-s05_03a:1618_3	vadantānaṃ pisuṇavācānaṃ vasena bhinnānaṃ manussānaṃ aññamaññabhedena vinassissati.	1618	
PA_atk-s05_03a:1618_4	Evaṃ vatvā bhagavā paccūsakāle gaṅgātīraṃ gantvā katamukhadhovano bhikkhācāravelaṃ āgamayamāno nisīdi.	1618	
PA_atk-s05_03a:1619_0	Sunidhavassakārāpi “amhākaṃ rājā samaṇassa gotamassa upaṭṭhāko, so amhe upagate pucchissati	1619	
PA_atk-s05_03a:1619_1	‘satthā kira pāṭaligāmaṃ agamāsi, kiṃ tassa santikaṃ upasaṅkamittha, na upasaṅkamitthā’ti.	1619	
PA_atk-s05_03a:1619_2	‘Upasaṅkamimhā’ti ca vutte ‘nimantayittha, na nimantayitthā’ti pucchissati. ‘Na nimantayimhā’ti	1619	
PA_atk-s05_03a:1619_3	ca vutte amhākaṃ dosaṃ āropetvā niggaṇhissati, idañcāpi mayaṃ akataṭṭhāne nagaraṃ	1619	
PA_atk-s05_03a:1619_4	māpema, samaṇassa kho pana gotamassa gatagataṭṭhāne kāḷakaṇṇisattā paṭikkamanti,	1619	
PA_atk-s05_03a:1619_5	taṃ mayaṃ nagaramaṅgalaṃ vācāpessāmā”ti cintetvā satthāraṃ upasaṅkamitvā nimantayiṃsu.	1619	
PA_atk-s05_03a:1619_6	Tena vuttaṃ – “atha kho sunidhavassakārā”tiādi.	1619	
PA_atk-s05_03a:1620	Pubbaṇhasamayanti pubbaṇhe kāle. Nivāsetvāti gāmapavesananīhārena nivāsanaṃ nivāsetvā kāyabandhanaṃ bandhitvā. Pattacīvaramādāyāti cīvaraṃ pārupitvā pattaṃ hatthena gahetvā.	162	
PA_atk-s05_03a:1621_0	Sīlavantetthāti sīlavanto ettha attano vasanaṭṭhāne. Saññateti kāyavācācittehi saññate.	1621	
PA_atk-s05_03a:1621_1	Tāsaṃ dakkhiṇamādiseti saṅghassa dinne cattāro paccaye tāsaṃ gharadevatānaṃ ādiseyya	1621	
PA_atk-s05_03a:1621_2	pattiṃ dadeyya. Pūjitā pūjayantīti “ime manussā amhākaṃ ñātakāpi na honti, evampi	1621	
PA_atk-s05_03a:1621_3	no pattiṃ dentī”ti ārakkhaṃ susaṃvihitaṃ karonti suṭṭhu ārakkhaṃ karonti. Mānitā	1621	
PA_atk-s05_03a:1621_4	mānayantīti kālānukālaṃ balikammakaraṇena mānitā “ete manussā amhākaṃ ñātakāpi na	1621	
PA_atk-s05_03a:1621_5	honti, tathāpi catupañcachamāsantaraṃ no balikammaṃ karontī”ti mānenti uppannaparissayaṃ	1621	
PA_atk-s05_03a:1621_6	haranti. Tato nanti tato taṃ paṇḍitajātikaṃ purisaṃ. Orasanti ure ṭhapetvā vaḍḍhitaṃ,	1621	
PA_atk-s05_03a:1621_7	yathā mātā orasaṃ puttaṃ anukampati, uppannaparissayaharaṇatthamevassa yathā vāyamati,	1621	
PA_atk-s05_03a:1621_8	evaṃ anukampantīti attho. Bhadrāni passatīti sundarāni passati.	1621	
PA_atk-s05_03a:1622_0	Anumoditvāti tehi tadā pasutapuññassa anumodanavasena tesaṃ dhammakathaṃ katvā. Sunidhavassakārāpi	1622	
PA_atk-s05_03a:1622_1	“yā tattha devatā āsuṃ, tāsaṃ dakkhiṇamādise”ti bhagavato vacanaṃ sutvā devatānaṃ	1622	
PA_atk-s05_03a:1622_2	pattiṃ adaṃsu. Taṃ gotamadvāraṃ nāma ahosīti tassa nagarassa yena dvārena bhagavā	1622	
PA_atk-s05_03a:1622_3	nikkhami, taṃ gotamadvāraṃ nāma ahosi. Gaṅgāya pana uttaraṇatthaṃ anotiṇṇattā gotamatitthaṃ	1622	
PA_atk-s05_03a:1622_4	nāma nāhosi. Pūrāti puṇṇā. Samatittikāti taṭasamaṃ udakassa tittā bharitā. Kākapeyyāti	1622	
PA_atk-s05_03a:1622_5	tīre ṭhitakākehi pātuṃ sakkuṇeyyaudakā. Dvīhipi padehi ubhatokūlasamaṃ paripuṇṇabhāvameva	1622	
PA_atk-s05_03a:1622_6	dasseti. Uḷumpanti pāragamanatthāya dārūni saṅghāṭetvā āṇiyo koṭṭetvā kataṃ. Kullanti	1622	
PA_atk-s05_03a:1622_7	veḷudaṇḍādike valliādīhi bandhitvā kataṃ.	1622	
PA_atk-s05_03a:1623_0	Etamatthaṃ viditvāti etaṃ mahājanassa gaṅgodakamattassapi kevalaṃ tarituṃ asamatthataṃ,	1623	
PA_atk-s05_03a:1623_1	attano pana bhikkhusaṅghassa ca atigambhīravitthataṃ saṃsāramahaṇṇavaṃ taritvā ṭhitabhāvañca	1623	
PA_atk-s05_03a:1623_2	sabbākārato viditvā tadatthaparidīpanaṃ imaṃ udānaṃ udānesi.	1623	
PA_atk-s05_03a:1624_0	Tattha aṇṇavanti sabbantimena paricchedena yojanamattaṃ gambhīrassa ca vitthatassa	1624	
PA_atk-s05_03a:1624_1	ca udakaṭṭhānassetaṃ adhivacanaṃ. Saranti saritvā gamanato idha nadī adhippetā. Idaṃ	1624	
PA_atk-s05_03a:1624_2	vuttaṃ hoti – ye gambhīravitthataṃ saṃsāraṇṇavaṃ taṇhāsaritañca taranti, te ariyamaggasaṅkhātaṃ	1624	
PA_atk-s05_03a:1624_3	setuṃ katvāna visajja pallalāni anāmasitvāva udakabharitāni ninnaṭṭhānāni, ayaṃ pana	1624	
PA_atk-s05_03a:1624_4	idaṃ appamattakaṃ udakaṃ taritukāmo kullañhi jano pabandhati kullaṃ bandhituṃ āyāsaṃ	1624	
PA_atk-s05_03a:1624_5	āpajjati. Tiṇṇā medhāvino janāti ariyamaggañāṇasaṅkhātāya medhāya samannāgatattā	1624	
PA_atk-s05_03a:1624_6	medhāvino buddhā ca buddhasāvakā ca vinā eva kullena tiṇṇā paratīre patiṭṭhitāti.	1624	
PA_atk-s05_03a:1625	Chaṭṭhasuttavaṇṇanā niṭṭhitā.	162	
PA_atk-s05_03a:1626	7. Dvidhāpathasuttavaṇṇanā	162	
PA_atk-s05_03a:1627_0	77. Sattame addhānamaggapaṭipannoti addhānasaṅkhātaṃ dīghamaggaṃ paṭipanno gacchanto	1627	
PA_atk-s05_03a:1627_1	hoti. Nāgasamālenāti evaṃnāmakena therena. Pacchāsamaṇenāti ayaṃ tadā bhagavato upaṭṭhāko	1627	
PA_atk-s05_03a:1627_2	ahosi. Tena naṃ pacchāsamaṇaṃ katvā maggaṃ paṭipajji. Bhagavato hi paṭhamabodhiyaṃ	1627	
PA_atk-s05_03a:1627_3	vīsativassāni anibaddhā upaṭṭhākā ahesuṃ, tato paraṃ yāva parinibbānā pañcavīsativassāni	1627	
PA_atk-s05_03a:1627_4	āyasmā ānando chāyāva upaṭṭhāsi. Ayaṃ pana anibaddhupaṭṭhākakālo. Tena vuttaṃ – “āyasmatā	1627	
PA_atk-s05_03a:1627_5	nāgasamālena pacchāsamaṇenā”ti. Dvidhāpathanti dvidhābhūtaṃ maggaṃ. “Dvedhāpatha”ntipi	1627	
PA_atk-s05_03a:1627_6	paṭhanti āyasmā nāgasamālo attanā pubbe tattha kataparicayattā ujubhāvañcassa sandhāya	1627	
PA_atk-s05_03a:1627_7	vadati “ayaṃ, bhante bhagavā, pantho”ti.	1627	
PA_atk-s05_03a:1628_0	Bhagavā pana tadā tassa saparissayabhāvaṃ ñatvā tato aññaṃ maggaṃ gantukāmo “ayaṃ,	1628	
PA_atk-s05_03a:1628_1	nāgasamāla, pantho”ti āha. “Saparissayo”ti ca vutte asaddahitvā “bhagavā na tattha	1628	
PA_atk-s05_03a:1628_2	parissayo”ti vadeyya, tadassa dīgharattaṃ ahitāya dukkhāyāti “saparissayo”ti na kathesi.	1628	
PA_atk-s05_03a:1628_3	Tikkhattuṃ “ayaṃ pantho, iminā gacchāmā”ti vatvā catutthavāre “na bhagavā iminā maggena	1628	
PA_atk-s05_03a:1628_4	gantuṃ icchati, ayameva ca ujumaggo, handāhaṃ bhagavato pattacīvaraṃ datvā iminā	1628	
PA_atk-s05_03a:1628_5	maggena gamissāmī”ti cintetvā satthu pattacīvaraṃ dātuṃ asakkonto bhūmiyaṃ ṭhapetvā	1628	
PA_atk-s05_03a:1628_6	paccupaṭṭhitena dukkhasaṃvattanikena kammunā codiyamāno bhagavato vacanaṃ anādiyitvāva	1628	
PA_atk-s05_03a:1628_7	pakkāmi. Tena vuttaṃ – “atha kho āyasmā nāgasamālo bhagavato pattacīvaraṃ tattheva	1628	
PA_atk-s05_03a:1628_8	chamāyaṃ nikkhipitvā pakkāmī”ti. Tattha bhagavato pattacīvaranti attano hatthagataṃ	1628	
PA_atk-s05_03a:1628_9	bhagavato pattacīvaraṃ. Tatthevāti tasmiṃyeva magge chamāyaṃ pathaviyaṃ nikkhipitvā	1628	
PA_atk-s05_03a:1628_10	pakkāmi. Idaṃ vo bhagavā pattacīvaraṃ, sace icchatha, gaṇhatha, yadi attanā icchitamaggaṃyeva	16281	
PA_atk-s05_03a:1628_11	gantukāmatthāti adhippāyo. Bhagavāpi attano pattacīvaraṃ sayameva gahetvā yathādhippetaṃ maggaṃ paṭipajji.	16281	
PA_atk-s05_03a:1629_0	Antarāmagge corā nikkhamitvāti tadā kira pañcasatā purisā luddā lohitapāṇino rājāparādhino	1629	
PA_atk-s05_03a:1629_1	hutvā araññaṃ pavisitvā corikāya jīvikaṃ kappentā “pāripanthikabhāvena rañño āyapathaṃ	1629	
PA_atk-s05_03a:1629_2	pacchindissāmā”ti maggasamīpe araññe tiṭṭhanti. Te theraṃ tena maggena gacchantaṃ	1629	
PA_atk-s05_03a:1629_3	disvā “ayaṃ samaṇo iminā maggena āgacchati, avaḷañjitabbaṃ maggaṃ vaḷañjeti, amhākaṃ	1629	
PA_atk-s05_03a:1629_4	atthibhāvaṃ na jānāti, handa naṃ jānāpessāmā”ti kujjhitvā gahanaṭṭhānato vegena nikkhamitvā	1629	
PA_atk-s05_03a:1629_5	sahasā theraṃ bhūmiyaṃ pātetvā hatthapādehi koṭṭetvā mattikāpattañcassa bhinditvā	1629	
PA_atk-s05_03a:1629_6	cīvaraṃ khaṇḍākhaṇḍikaṃ chinditvā pabbajitattā “taṃ na hanāma, ito paṭṭhāya imassa	1629	
PA_atk-s05_03a:1629_7	maggassa parissayabhāvaṃ jānāhī”ti vissajjesuṃ. Tena vuttaṃ – “atha kho āyasmato…pe… vipphālesu”nti.	1629	
PA_atk-s05_03a:1630_0	Bhagavāpi “ayaṃ tena maggena gato corehi bādhito maṃ pariyesitvā idāneva āgamissatī”ti	1630	
PA_atk-s05_03a:1630_1	ñatvā thokaṃ gantvā maggā okkamma aññatarasmiṃ rukkhamūle nisīdi. Āyasmāpi kho nāgasamālo	1630	
PA_atk-s05_03a:1630_2	paccāgantvā satthārā gatamaggameva gahetvā gacchanto tasmiṃ rukkhamūle bhagavantaṃ	1630	
PA_atk-s05_03a:1630_3	passitvā upasaṅkamitvā vanditvā taṃ pavattiṃ sabbaṃ ārocesi. Tena vuttaṃ – “atha	1630	
PA_atk-s05_03a:1630_4	kho āyasmā nāgasamālo…pe… saṅghāṭiñca vipphālesu”nti.	1630	
PA_atk-s05_03a:1631	Etamatthaṃ viditvāti etaṃ āyasmato nāgasamālassa attano vacanaṃ anādiyitvā akhemantamaggagamanaṃ, attano ca khemantamaggagamanaṃ viditvā tadatthadīpanaṃ imaṃ udānaṃ udānesi.	163	
PA_atk-s05_03a:1632_0	Tattha saddhiṃ caranti saha caranto. Ekato vasanti idaṃ tasseva vevacanaṃ, saha vasantoti	1632	
PA_atk-s05_03a:1632_1	attho. Misso aññajanena vedagūti veditabbaṭṭhena vedasaṅkhātena catusaccaariyamaggañāṇena	1632	
PA_atk-s05_03a:1632_2	gatattā adhigatattā, vedassa vā sakalassa ñeyyassa pāraṃ gatattā vedagū. Attano hitāhitaṃ	1632	
PA_atk-s05_03a:1632_3	na jānātīti añño, avidvā bāloti attho. Tena aññena janena misso sahacaraṇamattena	1632	
PA_atk-s05_03a:1632_4	misso. Vidvā pajahāti pāpakanti tena vedagūbhāvena vidvā jānanto pāpakaṃ abhaddakaṃ	1632	
PA_atk-s05_03a:1632_5	attano dukkhāvahaṃ pajahāti, pāpakaṃ vā akalyāṇapuggalaṃ pajahāti. Yathā kiṃ? Koñco	1632	
PA_atk-s05_03a:1632_6	khīrapakova ninnaganti yathā koñcasakuṇo udakamissite khīre upanīte vinā toyaṃ khīramattasseva	1632	
PA_atk-s05_03a:1632_7	pivanato khīrapako ninnaṭṭhānagamanena ninnagasaṅkhātaṃ udakaṃ pajahāti vajjeti,	1632	
PA_atk-s05_03a:1632_8	evaṃ paṇḍito kira duppaññapuggalehi ṭhānanisajjādīsu sahabhūtopi ācārena te pajahāti,	1632	
PA_atk-s05_03a:1632_9	na kadācipi sammisso hoti.	1632	
PA_atk-s05_03a:1633	Sattamasuttavaṇṇanā niṭṭhitā.	163	
PA_atk-s05_03a:1634	8. Visākhāsuttavaṇṇanā	163	
PA_atk-s05_03a:1635_0	78. Aṭṭhame visākhāya migāramātuyā nattā kālaṅkatā hotīti visākhāya mahāupāsikāya	1635	
PA_atk-s05_03a:1635_1	puttassa dhītā kumārikā kālaṅkatā hoti. Sā kira vattasampannā sāsane abhippasannā	1635	
PA_atk-s05_03a:1635_2	mahāupāsikāya gehaṃ paviṭṭhānaṃ bhikkhūnaṃ bhikkhunīnañca attanā kātabbaveyyāvaccaṃ	1635	
PA_atk-s05_03a:1635_3	purebhattaṃ pacchābhattañca appamattā akāsi, attano pitāmahiyā cittānukūlaṃ paṭipajji.	1635	
PA_atk-s05_03a:1635_4	Tena visākhā gehato bahi gacchantī sabbaṃ tassāyeva bhāraṃ katvā gacchati, rūpena	1635	
PA_atk-s05_03a:1635_5	ca dassanīyā pāsādikā, iti sā tassā visesato piyā manāpā ahosi. Sā rogābhibhūtā kālamakāsi.	1635	
PA_atk-s05_03a:1635_6	Tena vuttaṃ – “tena kho pana samayena visākhāya migāramātuyā nattā kālaṅkatā hoti	1635	
PA_atk-s05_03a:1635_7	piyā manāpā”ti. Atha mahāupāsikā tassā maraṇena sokaṃ sandhāretuṃ asakkontī dukkhī	1635	
PA_atk-s05_03a:1635_8	dummanā sarīranikkhepaṃ kāretvā “api nāma satthu santikaṃ gatakāle cittassādaṃ labheyya”nti	1635	
PA_atk-s05_03a:1635_9	bhagavantaṃ upasaṅkami. Tena vuttaṃ – “atha kho visākhā migāramātā”tiādi. Tattha	1635	
PA_atk-s05_03a:1635_10	divā divassāti divasassāpi divā, majjhanhike kāleti attho.	16351	
PA_atk-s05_03a:1636_0	Bhagavā visākhāya vaṭṭābhiratiṃ jānanto upāyena sokatanukaraṇatthaṃ “iccheyyāsi tvaṃ	1636	
PA_atk-s05_03a:1636_1	visākhe”tiādimāha. Tattha yāvatikāti yattakā. Tadā kira satta janakoṭiyo sāvatthiyaṃ	1636	
PA_atk-s05_03a:1636_2	paṭivasanti. Taṃ sandhāya bhagavā “kīvabahukā pana visākhe sāvatthiyā manussā devasikaṃ	1636	
PA_atk-s05_03a:1636_3	kālaṃ karontī”ti pucchi. Visākhā “dasapi, bhante”tiādimāha. Tattha tīṇīti tayo. Ayameva	1636	
PA_atk-s05_03a:1636_4	vā pāṭho. Avivittāti asuññā.	1636	
PA_atk-s05_03a:1637_0	Atha bhagavā attano adhippāyaṃ pakāsento “api nu tvaṃ kadāci karahaci anallavatthā	1637	
PA_atk-s05_03a:1637_1	vā bhaveyyāsi anallakesā vā”ti āha. Nanu evaṃ sante tayā sabbakālaṃ sokābhibhūtāya	1637	
PA_atk-s05_03a:1637_2	matānaṃ puttādīnaṃ amaṅgalūpacāravasena udakorohaṇena allavatthāya allakesāya eva	1637	
PA_atk-s05_03a:1637_3	bhavitabbanti dasseti. Taṃ sutvā upāsikā saṃvegajātā “no hetaṃ, bhante”ti paṭikkhipitvā	1637	
PA_atk-s05_03a:1637_4	piyavatthuṃ vippaṭisārato attano cittassa nivattabhāvaṃ satthu ārocentī “alaṃ me,	1637	
PA_atk-s05_03a:1637_5	bhante, tāvabahukehi puttehi ca nattārehi cā”ti āha.	1637	
PA_atk-s05_03a:1638_0	Athassā bhagavā “dukkhaṃ nāmetaṃ piyavatthunimittaṃ, yattakāni piyavatthūni, tattakāni	1638	
PA_atk-s05_03a:1638_1	dukkhāni. Tasmā sukhakāmena dukkhappaṭikūlena sabbaso piyavatthuto cittaṃ vivecetabba”nti	1638	
PA_atk-s05_03a:1638_2	dhammaṃ desento “yesaṃ kho visākhe sataṃ piyāni, sataṃ tesaṃ dukkhānī”tiādimāha.	1638	
PA_atk-s05_03a:1638_3	Tattha sataṃ piyānīti sataṃ piyāyitabbavatthūni. “Sataṃ piya”ntipi keci paṭhanti.	1638	
PA_atk-s05_03a:1638_4	Ettha ca yasmā ekato paṭṭhāya yāva dasa, tāva saṅkhyā saṅkhyeyyappadhānā, tasmā “yesaṃ	1638	
PA_atk-s05_03a:1638_5	dasa piyāni, dasa tesaṃ dukkhānī”tiādinā pāḷi āgatā. Keci pana “yesaṃ dasa piyānaṃ,	1638	
PA_atk-s05_03a:1638_6	dasa nesaṃ dukkhāna”ntiādinā paṭhanti, taṃ na sundaraṃ. Yasmā pana vīsatito paṭṭhāya	1638	
PA_atk-s05_03a:1638_7	yāva sataṃ, tāva saṅkhyā saṅkhyeyyappadhānāva, tasmā tatthāpi saṅkhyeyyappadhānataṃyeva	1638	
PA_atk-s05_03a:1638_8	gahetvā “yesaṃ kho visākhe sataṃ piyāni, sataṃ tesaṃ dukkhānī”tiādinā pāḷi āgatā.	1638	
PA_atk-s05_03a:1638_9	Sabbesampi ca “yesaṃ ekaṃ piyaṃ, ekaṃ tesaṃ dukkha”nti pāṭho, na pana dukkhassāti.	1638	
PA_atk-s05_03a:1638_10	Etasmiñhi pakkhe ekarasā ekajjhāsayā ca bhagavato desanā hoti. Tasmā yathāvuttanayāva pāḷi veditabbā.	16381	
PA_atk-s05_03a:1639_0	Etamatthaṃ viditvā sokaparidevādikaṃ cetasikaṃ kāyikañca dukkhaṃ piyavatthunimittaṃ	1639	
PA_atk-s05_03a:1639_1	piyavatthumhi sati hoti, asati na hotīti etamatthaṃ sabbākārato jānitvā tadatthaparidīpanaṃ	1639	
PA_atk-s05_03a:1639_2	imaṃ udānaṃ udānesi.	1639	
PA_atk-s05_03a:1640_0	Tassattho – ñātibhogarogasīladiṭṭhibyasanehi phuṭṭhassa anto nijjhāyantassa bālassa	1640	
PA_atk-s05_03a:1640_1	cittasantāpalakkhaṇā ye keci mudumajjhādibhedena yādisā tādisā sokā vā tehiyeva phuṭṭhassa	1640	
PA_atk-s05_03a:1640_2	sokuddehakasamuṭṭhāpitavacīvippalāpalakkhaṇā paridevitā vā aniṭṭhaphoṭṭhabbapaṭihatakāyassa	1640	
PA_atk-s05_03a:1640_3	kāyapīḷanalakkhaṇā dukkhā vā tathā avuttatthassa vikappanatthena vāsaddena gahitā	1640	
PA_atk-s05_03a:1640_4	domanassūpāyāsādayo vā nissayabhedena ca anekarūpā nānāvidhā imasmiṃ sattaloke dissanti	1640	
PA_atk-s05_03a:1640_5	upalabbhanti, sabbepi ete piyaṃ piyajātikaṃ sattaṃ saṅkhārañca paṭicca nissāya āgamma	1640	
PA_atk-s05_03a:1640_6	paccayaṃ katvā pabhavanti nibbattanti. Tasmiṃ pana yathāvutte piyavatthumhi piye	1640	
PA_atk-s05_03a:1640_7	asante piyabhāvakare chandarāge pahīne na kadācipi ete bhavanti. Vuttañhetaṃ – “piyato	1640	
PA_atk-s05_03a:1640_8	jāyatī soko…pe… pemato jāyatī soko”ti ca ādi. Tathā “piyappabhūtā kalahā vivādā,	1640	
PA_atk-s05_03a:1640_9	paridevasokā sahamaccharehī”ti ca ādi. Ettha ca “paridevitā vā dukkhā vā”ti liṅgavipallāsena	1640	
PA_atk-s05_03a:1640_10	vuttaṃ, “paridevitāni vā dukkhāni vā”ti vattabbe vibhattilopo vā katoti veditabbo.	16401	
PA_atk-s05_03a:1641_0	Tasmā hi te sukhino vītasokāti yasmā piyappabhūtā sokādayo yesaṃ natthi, tasmā te	1641	
PA_atk-s05_03a:1641_1	eva sukhino vītasokā nāma. Ke pana te? Yesaṃ piyaṃ natthi kuhiñci loke yesaṃ ariyānaṃ	1641	
PA_atk-s05_03a:1641_2	sabbaso vītarāgattā katthacipi sattaloke saṅkhāraloke ca piyaṃ piyabhāvo “putto”ti	1641	
PA_atk-s05_03a:1641_3	vā “bhātā”ti vā “bhaginī”ti vā “bhariyā”ti vā piyaṃ piyāyanaṃ piyabhāvo natthi, saṅkhāralokepi	1641	
PA_atk-s05_03a:1641_4	“etaṃ mama santakaṃ, imināhaṃ imaṃ nāma sukhaṃ labhāmi labhissāmī”ti piyaṃ piyāyanaṃ	1641	
PA_atk-s05_03a:1641_5	piyabhāvo natthi. Tasmā asokaṃ virajaṃ patthayāno, piyaṃ na kayirātha kuhiñci loketi	1641	
PA_atk-s05_03a:1641_6	yasmā ca sukhino nāma vītasokā, vītasokattāva katthacipi visaye piyabhāvo natthi,	1641	
PA_atk-s05_03a:1641_7	tasmā attano yathāvuttasokābhāvena ca asokaṃ asokabhāvaṃ rāgarajādivigamanena virajaṃ	1641	
PA_atk-s05_03a:1641_8	virajabhāvaṃ arahattaṃ, sokassa rāgarajādīnañca abhāvahetubhāvato vā “asokaṃ viraja”nti	1641	
PA_atk-s05_03a:1641_9	laddhanāmaṃ nibbānaṃ patthayāno kattukamyatākusalacchandassa vasena chandajāto katthaci	1641	
PA_atk-s05_03a:1641_10	loke rūpādidhamme antamaso samathavipassanādhammepi piyaṃ piyabhāvaṃ viyāyanaṃ na	16411	
PA_atk-s05_03a:1641_11	kayirātha na uppādeyya. Vuttañhetaṃ – “dhammāpi vo, bhikkhave, pahātabbā, pageva adhammā”ti.	16411	
PA_atk-s05_03a:1642	Aṭṭhamasuttavaṇṇanā niṭṭhitā.	164	
PA_atk-s05_03a:1643	9. Paṭhamadabbasuttavaṇṇanā	164	
PA_atk-s05_03a:1644_0	79. Navame āyasmāti piyavacanaṃ. Dabboti tassa therassa nāmaṃ. Mallaputtoti mallarājassa	1644	
PA_atk-s05_03a:1644_1	putto. So hi āyasmā padumuttarassa bhagavato pādamūle katābhinīhāro kappasatasahassaṃ	1644	
PA_atk-s05_03a:1644_2	upacitapuññasañcayo amhākaṃ bhagavato kāle mallarājassa devikā kucchiyaṃ nibbatto	1644	
PA_atk-s05_03a:1644_3	katādhikārattā jātiyā sattavassikakāleyeva mātāpitaro upasaṅkamitvā pabbajjaṃ yāci.	1644	
PA_atk-s05_03a:1644_4	Te ca “pabbajitvāpi ācāraṃ tāva sikkhatu, sace taṃ nābhiramissati, idheva āgamissatī”ti	1644	
PA_atk-s05_03a:1644_5	anujāniṃsu. So satthāraṃ upasaṅkamitvā pabbajjaṃ yāci. Satthāpissa upanissayasampattiṃ	1644	
PA_atk-s05_03a:1644_6	oloketvā pabbajjaṃ anujāni. Tassa pabbajjāsamaye dinnaovādena bhavattayaṃ ādittaṃ	1644	
PA_atk-s05_03a:1644_7	viya upaṭṭhāsi. So vipassanaṃ paṭṭhapetvā khuraggeyeva arahattaṃ pāpuṇi. Yaṃkiñci	1644	
PA_atk-s05_03a:1644_8	sāvakena pattabbaṃ, “tisso vijjā catasso paṭisambhidā chaḷabhiññā nava lokuttaradhammā”ti	1644	
PA_atk-s05_03a:1644_9	evamādikaṃ sabbaṃ adhigantvā asītiyā mahāsāvakesu abbhantaro ahosi. Vuttañhetaṃ tena āyasmatā –	1644	
PA_atk-s05_03a:1645	“Mayā kho jātiyā sattavassena arahattaṃ sacchikataṃ, yaṃkiñci sāvakena pattabbaṃ, sabbaṃ taṃ anuppattaṃ mayā”tiādi.	164	
PA_atk-s05_03a:1646_0	Yena bhagavā tenupasaṅkamīti so kirāyasmā ekadivasaṃ rājagahe piṇḍāya caritvā pacchābhattaṃ	1646	
PA_atk-s05_03a:1646_1	piṇḍapātappaṭikkanto bhagavato vattaṃ dassetvā divāṭṭhānaṃ gantvā udakakumbhato udakaṃ	1646	
PA_atk-s05_03a:1646_2	gahetvā pāde pakkhāletvā gattāni sītiṃ katvā cammakkhaṇḍaṃ paññāpetvā nisinno kālaparicchedaṃ	1646	
PA_atk-s05_03a:1646_3	katvā samāpattiṃ samāpajji. Athāyasmā yathākālaparicchedaṃ samāpattito vuṭṭhahitvā	1646	
PA_atk-s05_03a:1646_4	attano āyusaṅkhāre olokesi. Tassa te parikkhīṇā katipayamuhuttikā upaṭṭhahiṃsu. So	1646	
PA_atk-s05_03a:1646_5	cintesi – “na kho metaṃ patirūpaṃ, yamahaṃ satthu anārocetvā sabrahmacārīhi ca avidito	1646	
PA_atk-s05_03a:1646_6	idha yathānisinnova parinibbāyissāmi. Yaṃnūnāhaṃ satthāraṃ upasaṅkamitvā parinibbānaṃ	1646	
PA_atk-s05_03a:1646_7	anujānāpetvā satthu vattaṃ dassetvā sāsanassa niyyānikabhāvadassanatthaṃ mayhaṃ iddhānubhāvaṃ	1646	
PA_atk-s05_03a:1646_8	vibhāvento ākāse nisīditvā tejodhātuṃ samāpajjitvā parinibbāyeyyaṃ. Evaṃ sante ye	1646	
PA_atk-s05_03a:1646_9	mayi assaddhā appasannā, tesampi pasādo uppajjissati, tadassa tesaṃ dīgharattaṃ hitāya	1646	
PA_atk-s05_03a:1646_10	sukhāyā”ti. Evañca so āyasmā cintetvā bhagavantaṃ upasaṅkamitvā sabbaṃ taṃ tatheva	16461	
PA_atk-s05_03a:1646_11	akāsi. Tena vuttaṃ – “atha kho āyasmā dabbo mallaputto yena bhagavā tenupasaṅkamī”tiādi.	16461	
PA_atk-s05_03a:1647_0	Tattha parinibbānakālo meti “bhagavā mayhaṃ anupādisesāya nibbānadhātuyā parinibbānakālo	1647	
PA_atk-s05_03a:1647_1	upaṭṭhito, tamahaṃ bhagavato ārocetvā parinibbāyitukāmomhī”ti dasseti. Keci panāhu	1647	
PA_atk-s05_03a:1647_2	“na tāva thero jiṇṇo, na ca gilāno, parinibbānāya ca satthāraṃ āpucchati, kiṃ tattha	1647	
PA_atk-s05_03a:1647_3	kāraṇaṃ? ‘Mettiyabhūmajakā bhikkhū pubbe maṃ amūlakena pārājikena anuddhaṃsesuṃ,	1647	
PA_atk-s05_03a:1647_4	tasmiṃ adhikaraṇe vūpasantepi akkosantiyeva. Tesaṃ saddahitvā aññepi puthujjanā mayi	1647	
PA_atk-s05_03a:1647_5	agāravaṃ paribhavañca karonti. Imañca dukkhabhāraṃ niratthakaṃ vahitvā kiṃ payojanaṃ,	1647	
PA_atk-s05_03a:1647_6	tasmāhaṃ idāneva parinibbāyissāmī’ti sanniṭṭhānaṃ katvā satthāraṃ āpucchī”ti. Taṃ	1647	
PA_atk-s05_03a:1647_7	akāraṇaṃ. Na hi khīṇāsavā aparikkhīṇe āyusaṅkhāre paresaṃ upavādādibhayena parinibbānāya	1647	
PA_atk-s05_03a:1647_8	cetenti ghaṭayanti vāyamanti, na ca paresaṃ pasaṃsādihetu ciraṃ tiṭṭhanti, atha kho	1647	
PA_atk-s05_03a:1647_9	saraseneva attano āyusaṅkhārassa parikkhayaṃ āgamenti. Yathāha –	1647	
PA_atk-s05_03a:1648	“Nābhikaṅkhāmi maraṇaṃ, nābhikaṅkhāmi jīvitaṃ;	164	
PA_atk-s05_03a:1649	Kālañca paṭikaṅkhāmi, nibbisaṃ bhatako yathā”ti. –	164	
PA_atk-s05_03a:1650	Bhagavāpissa āyusaṅkhāraṃ oloketvā parikkhīṇabhāvaṃ ñatvā “yassadāni tvaṃ, dabba, kālaṃ maññasī”ti āha.	165	
PA_atk-s05_03a:1651_0	Vehāsaṃ abbhuggantvāti ākāsaṃ abhiuggantvā, vehāsaṃ gantvāti attho. Abhisaddayogena	1651	
PA_atk-s05_03a:1651_1	hi idaṃ upayogavacanaṃ, attho pana bhummavasena veditabbo. Vehāsaṃ abbhuggantvā kiṃ	1651	
PA_atk-s05_03a:1651_2	akāsīti āha – “ākāse antalikkhe pallaṅkena nisīditvā”tiādi. Tattha tejodhātuṃ samāpajjitvāti	1651	
PA_atk-s05_03a:1651_3	tejokasiṇacatutthajjhānasamāpattiṃ samāpajjitvā. Thero hi tadā bhagavantaṃ vanditvā	1651	
PA_atk-s05_03a:1651_4	tikkhattuṃ padakkhiṇaṃ katvā ekamantaṃ ṭhito “bhagavā kappasatasahassaṃ tumhehi saddhiṃ	1651	
PA_atk-s05_03a:1651_5	tattha tattha vasanto puññāni karonto imamevatthaṃ sandhāya akāsiṃ, svāyamattho ajja	1651	
PA_atk-s05_03a:1651_6	matthakaṃ patto, idaṃ pacchimadassana”nti āha. Ye tattha puthujjanabhikkhū sotāpannasakadāgāmino	1651	
PA_atk-s05_03a:1651_7	ca, tesu ekaccānaṃ mahantaṃ kāruññaṃ ahosi, ekacce ārodanappattā ahesuṃ. Athassa	1651	
PA_atk-s05_03a:1651_8	bhagavā cittācāraṃ ñatvā “tena hi, dabba, mayhaṃ bhikkhusaṅghassa ca iddhipāṭihāriyaṃ	1651	
PA_atk-s05_03a:1651_9	dassehī”ti āha. Tāvadeva sabbo bhikkhusaṅgho sannipati. Athāyasmā dabbo “ekopi hutvā	1651	
PA_atk-s05_03a:1651_10	bahudhā hotī”tiādinā nayena āgatāni sāvakasādhāraṇāni sabbāni pāṭihāriyāni dassetvā	16511	
PA_atk-s05_03a:1651_11	puna ca bhagavantaṃ vanditvā ākāsaṃ abbhuggantvā ākāse pathaviṃ nimminitvā tattha	16511	
PA_atk-s05_03a:1651_12	pallaṅkena nisinno tejokasiṇasamāpattiyā parikammaṃ katvā samāpattiṃ samāpajjitvā	16511	
PA_atk-s05_03a:1651_13	vuṭṭhāya sarīraṃ āvajjitvā puna samāpattiṃ samāpajjitvā sarīrajhāpanatejodhātuṃ adhiṭṭhahitvā	16511	
PA_atk-s05_03a:1651_14	parinibbāyi. Saha adhiṭṭhānena sabbo kāyo agginā āditto ahosi. Khaṇeneva ca so aggi	16511	
PA_atk-s05_03a:1651_15	kappavuṭṭhānaggi viya aṇumattampi saṅkhāragataṃ masimattampi tattha kiñci anavasesento	16511	
PA_atk-s05_03a:1651_16	adhiṭṭhānabalena jhāpetvā nibbāyi. Tena vuttaṃ – “atha kho āyasmā dabbo mallaputto”tiādi.	16511	
PA_atk-s05_03a:1651_17	Tattha vuṭṭhahitvā parinibbāyīti iddhicittato vuṭṭhahitvā bhavaṅgacittena parinibbāyi.	16511	
PA_atk-s05_03a:1652_0	Jhāyamānassāti jāliyamānassa. Ḍayhamānassāti tasseva vevacanaṃ. Atha vā jhāyamānassāti	1652	
PA_atk-s05_03a:1652_1	jālāpavattikkhaṇaṃ sandhāya vuttaṃ, ḍayhamānassāti vītaccitaṅgārakkhaṇaṃ. Chārikāti	1652	
PA_atk-s05_03a:1652_2	bhasmaṃ. Masīti kajjalaṃ. Na paññāyitthāti na passittha, adhiṭṭhānabalena sabbaṃ	1652	
PA_atk-s05_03a:1652_3	khaṇeneva antaradhāyitthāti attho. Kasmā pana thero uttarimanussadhammaṃ iddhipāṭihāriyaṃ	1652	
PA_atk-s05_03a:1652_4	dassesi, nanu bhagavatā iddhipāṭihāriyakaraṇaṃ paṭikkhittanti? Na codetabbametaṃ	1652	
PA_atk-s05_03a:1652_5	gihīnaṃ sammukhā pāṭihāriyakaraṇassa paṭikkhittattā. Tañca kho vikubbanavasena, na	1652	
PA_atk-s05_03a:1652_6	panevaṃ adhiṭṭhānavasena. Ayaṃ panāyasmā dhammasāminā āṇattova pāṭihāriyaṃ dassesi.	1652	
PA_atk-s05_03a:1653	Etamatthaṃ viditvāti etaṃ āyasmato dabbassa mallaputtassa anupādāparinibbānaṃ sabbākārato viditvā tadatthaparidīpanaṃ imaṃ udānaṃ udānesi.	165	
PA_atk-s05_03a:1654_0	Tattha abhedi kāyoti sabbo bhūtupādāyapabhedo catusantatirūpakāyo bhijji, anavasesato	1654	
PA_atk-s05_03a:1654_1	ḍayhi, antaradhāyi, anuppattidhammataṃ āpajji. Nirodhi saññāti rūpāyatanādigocaratāya	1654	
PA_atk-s05_03a:1654_2	rūpasaññādibhedā sabbāpi saññā appaṭisandhikena nirodhena nirujjhi. Vedanā sītibhaviṃsu	1654	
PA_atk-s05_03a:1654_3	sabbāti vipākavedanā kiriyavedanāti sabbāpi vedanā appaṭisandhikanirodhena niruddhattā	1654	
PA_atk-s05_03a:1654_4	aṇumattampi vedanādarathassa abhāvato sītibhūtā ahesuṃ, kusalākusalavedanā pana arahattaphalakkhaṇeyeva	1654	
PA_atk-s05_03a:1654_5	nirodhaṃ gatā. “Sītirahiṃsū”tipi paṭhanti, santā niruddhā ahesunti attho. Vūpasamiṃsu	1654	
PA_atk-s05_03a:1654_6	saṅkhārāti vipākakiriyappabhedā sabbepi phassādayo saṅkhārakkhandhadhammā appaṭisandhikanirodheneva	1654	
PA_atk-s05_03a:1654_7	niruddhattā visesena upasamiṃsu. Viññāṇaṃ atthamāgamāti viññāṇampi vipākakiriyappabhedaṃ	1654	
PA_atk-s05_03a:1654_8	sabbaṃ appaṭisandhikanirodheneva atthaṃ vināsaṃ upacchedaṃ agamā agacchi.	1654	
PA_atk-s05_03a:1655_0	Iti bhagavā āyasmato dabbassa mallaputtassa pañcannampi khandhānaṃ pubbeyeva kilesābhisaṅkhārupādānassa	1655	
PA_atk-s05_03a:1655_1	anavasesato niruddhattā anupādāno viya jātavedo appaṭisandhikanirodhena niruddhabhāvaṃ	1655	
PA_atk-s05_03a:1655_2	nissāya pītivegavissaṭṭhaṃ udānaṃ udānesīti.	1655	
PA_atk-s05_03a:1656	Navamasuttavaṇṇanā niṭṭhitā.	165	
PA_atk-s05_03a:1657	10. Dutiyadabbasuttavaṇṇanā	165	
PA_atk-s05_03a:1658_0	80. Dasame tatra kho bhagavā bhikkhū āmantesīti bhagavā rājagahe yathābhirantaṃ viharitvā	1658	
PA_atk-s05_03a:1658_1	janapadacārikaṃ caranto anukkamena sāvatthiṃ patvā jetavane viharantoyeva yesaṃ bhikkhūnaṃ	1658	
PA_atk-s05_03a:1658_2	āyasmato dabbassa mallaputtassa parinibbānaṃ apaccakkhaṃ, tesaṃ taṃ paccakkhaṃ katvā	1658	
PA_atk-s05_03a:1658_3	dassetuṃ, yepi ca mettiyabhūmajakehi katena abhūtena abbhācikkhaṇena there gāravarahitā	1658	
PA_atk-s05_03a:1658_4	puthujjanā, tesaṃ there bahumānuppādanatthañca āmantesi. Tattha tatrāti vacanasaññāpane	1658	
PA_atk-s05_03a:1658_5	nipātamattaṃ. Khoti avadhāraṇe. Tesu “tatrā”ti iminā “bhagavā bhikkhū āmantesī”ti	1658	
PA_atk-s05_03a:1658_6	etesaṃ padānaṃ vuccamānataṃyeva joteti. “Kho”ti pana iminā āmantesiyeva, nāssa āmantane	1658	
PA_atk-s05_03a:1658_7	koci antarāyo ahosīti imamatthaṃ dasseti. Atha vā tatrāti tasmiṃ ārāme. Khoti vacanālaṅkāre	1658	
PA_atk-s05_03a:1658_8	nipāto. Āmantesīti abhāsi. Kasmā pana bhagavā bhikkhūyeva āmantesīti? Jeṭṭhattā seṭṭhattā	1658	
PA_atk-s05_03a:1658_9	āsannattā sabbakālaṃ sannihitattā dhammadesanāya visesato bhājanabhūtattā ca.	1658	
PA_atk-s05_03a:1659_0	Bhikkhavoti tesaṃ āmantanākāradassanaṃ. Bhadanteti āmantitānaṃ bhikkhūnaṃ gāravena	1659	
PA_atk-s05_03a:1659_1	satthu paṭivacanadānaṃ. Tattha “bhikkhavo”ti vadanto bhagavā te bhikkhū ālapati.	1659	
PA_atk-s05_03a:1659_2	“Bhadante”ti vadantā te paccālapanti. Apica “bhikkhavo”ti iminā karuṇāvipphārasommahadayanissitapubbaṅgamena	1659	
PA_atk-s05_03a:1659_3	vacanena te bhikkhū kammaṭṭhānamanasikāradhammapaccavekkhaṇādito nivattetvā attano	1659	
PA_atk-s05_03a:1659_4	mukhābhimukhe karoti. “Bhadante”ti iminā satthari ādarabahumānagāravadīpanavacanena	1659	
PA_atk-s05_03a:1659_5	te bhikkhū attano sussūsataṃ ovādappaṭiggahagāravabhāvañca paṭivedenti. Bhagavato	1659	
PA_atk-s05_03a:1659_6	paccassosunti te bhikkhū bhagavato vacanaṃ patiassosuṃ sotukāmataṃ janesuṃ. Etadavocāti	1659	
PA_atk-s05_03a:1659_7	bhagavā etaṃ idāni vakkhamānaṃ sakalaṃ suttaṃ abhāsi. Dabbassa, bhikkhave, mallaputtassātiādi	1659	
PA_atk-s05_03a:1659_8	anantarasutte vuttatthameva. Etamatthantiādīsupi apubbaṃ natthi, anantarasutte vuttanayeneva veditabbaṃ.	1659	
PA_atk-s05_03a:1660_0	Gāthāsu pana ayoghanahatassāti ayo haññati etenāti ayoghanaṃ, kammārānaṃ ayokūṭaṃ	1660	
PA_atk-s05_03a:1660_1	ayomuṭṭhi ca. Tena ayoghanena hatassa pahatassa. Keci pana “ayoghanahatassāti ghanaayopiṇḍaṃ	1660	
PA_atk-s05_03a:1660_2	hatassā”ti atthaṃ vadanti. Eva-saddo cettha nipātamattaṃ. Jalato jātavedasoti jhāyamānassa	1660	
PA_atk-s05_03a:1660_3	aggissa. Anādare etaṃ sāmivacanaṃ. Anupubbūpasantassāti anukkamena upasantassa vijjhātassa	1660	
PA_atk-s05_03a:1660_4	niruddhassa. Yathā na ñāyate gatīti yathā tassa gati na ñāyati. Idaṃ vuttaṃ hoti	1660	
PA_atk-s05_03a:1660_5	– ayomuṭṭhikūṭādinā mahatā ayoghanena hatassa saṃhatassa, kaṃsabhājanādigatassa vā	1660	
PA_atk-s05_03a:1660_6	jalamānassa aggissa, tathā uppannassa vā saddassa anukkamena upasantassa suvūpasantassa	1660	
PA_atk-s05_03a:1660_7	dasasu disāsu na katthaci gati paññāyati paccayanirodhena appaṭisandhikaniruddhattā.	1660	
PA_atk-s05_03a:1661_0	Evaṃ sammāvimuttānanti evaṃ sammā hetunā ñāyena tadaṅgavikkhambhanavimuttipubbaṅgamena	1661	
PA_atk-s05_03a:1661_1	ariyamaggena catūhipi upādānehi āsavehi ca vimuttattā sammā vimuttānaṃ, tato eva	1661	
PA_atk-s05_03a:1661_2	kāmapabandhasaṅkhātaṃ kāmoghaṃ bhavoghādibhedaṃ avasiṭṭhaṃ oghañca taritvā ṭhitattā	1661	
PA_atk-s05_03a:1661_3	kāmabandhoghatārinaṃ suṭṭhu paṭipassambhitasabbakilesavipphanditattā kilesābhisaṅkhāravātehi	1661	
PA_atk-s05_03a:1661_4	ca akampanīyatāya acalaṃ anupādisesanibbānasaṅkhātaṃ sabbasaṅkhārūpasamaṃ sukhaṃ	1661	
PA_atk-s05_03a:1661_5	pattānaṃ adhigatānaṃ khīṇāsavānaṃ gati devamanussādibhedāsu gatīsu ayaṃ nāmāti paññapetabbatāya	1661	
PA_atk-s05_03a:1661_6	abhāvattā paññāpetuṃ natthi na upalabbhati, yathāvuttajātavedo viya apaññattikabhāvameva hi so gatoti attho.	1661	
PA_atk-s05_03a:1662	Dasamasuttavaṇṇanā niṭṭhitā.	166	
PA_atk-s05_03a:1663	Niṭṭhitā ca pāṭaligāmiyavaggavaṇṇanā.	166	
PA_atk-s05_03a:1664	Nigamanakathā	166	
PA_atk-s05_03a:1665	Ettāvatā ca –	166	
PA_atk-s05_03a:1666	Suvimuttabhavādāno, devadānavamānito;	166	
PA_atk-s05_03a:1667	Pacchinnataṇhāsantāno, pītisaṃvegadīpano.	166	
PA_atk-s05_03a:1668	Saddhammadānanirato, upādānakkhayāvaho;	166	
PA_atk-s05_03a:1669	Tattha tattha udāne ye, udānesi vināyako.	166	
PA_atk-s05_03a:1670	Te sabbe ekato katvā, āropentehi saṅgahaṃ;	167	
PA_atk-s05_03a:1671	Udānamiti saṅgītaṃ, dhammasaṅgāhakehi yaṃ.	167	
PA_atk-s05_03a:1672	Tassa atthaṃ pakāsetuṃ, porāṇaṭṭhakathānayaṃ;	167	
PA_atk-s05_03a:1673	Nissāya yā samāraddhā, atthasaṃvaṇṇanā mayā.	167	
PA_atk-s05_03a:1674	Sā tattha paramatthānaṃ, suttantesu yathārahaṃ;	167	
PA_atk-s05_03a:1675	Pakāsanā paramatthadīpanī nāma nāmato.	167	
PA_atk-s05_03a:1676	Sampattā pariniṭṭhānaṃ, anākulavinicchayā;	167	
PA_atk-s05_03a:1677	Catuttiṃsappamāṇāya, pāḷiyā bhāṇavārato.	167	
PA_atk-s05_03a:1678	Iti taṃ saṅkharontena, yaṃ taṃ adhigataṃ mayā;	167	
PA_atk-s05_03a:1679	Puññaṃ tassānubhāvena, lokanāthassa sāsanaṃ.	167	
PA_atk-s05_03a:1680	Ogāhitvā visuddhāya, sīlādipaṭipattiyā;	168	
PA_atk-s05_03a:1681	Sabbepi dehino hontu, vimuttirasabhāgino.	168	
PA_atk-s05_03a:1682	Ciraṃ tiṭṭhatu lokasmiṃ, sammāsambuddhasāsanaṃ;	168	
PA_atk-s05_03a:1683	Tasmiṃ sagāravā niccaṃ, hontu sabbepi pāṇino.	168	
PA_atk-s05_03a:1684	Sammā vassatu kālena, devopi jagatīpati;	168	
PA_atk-s05_03a:1685	Saddhammanirato lokaṃ, dhammeneva pasāsatūti.	168	
PA_atk-s05_03a:1686	Badaratitthavihāravāsinā ācariyadhammapālattherena	168	
PA_atk-s05_03a:1687	Katāudānassa aṭṭhakathā samattā.	168	
