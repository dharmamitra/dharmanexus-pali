segmentnr	original	folio	analyzed
PA_tika-abh06_t:0	Namo tassa bhagavato arahato sammāsambuddhassa	0	
PA_tika-abh06_t:1	Abhidhammāvatāro	0	
PA_tika-abh06_t:2	Ganthārambhakathā	0	
PA_tika-abh06_t:4	Anantakaruṇāpaññaṃ, tathāgatamanuttaraṃ;	0	
PA_tika-abh06_t:5	Vanditvā sirasā buddhaṃ, dhammaṃ sādhugaṇampi ca.	0	
PA_tika-abh06_t:7	Paṇḍukambalanāmāya, silāyātulavikkamo;	0	
PA_tika-abh06_t:8	Nisinno devarājassa, vimale sītale tale.	0	
PA_tika-abh06_t:10	Yaṃ devadevo devānaṃ, devadevehi pūjito;	1	
PA_tika-abh06_t:11	Desesi devalokasmiṃ, dhammaṃ devapurakkhato.	1	
PA_tika-abh06_t:13	Tatthāhaṃ pāṭavatthāya, bhikkhūnaṃ piṭakuttame;	1	
PA_tika-abh06_t:14	Abhidhammāvatārantu, madhuraṃ mativaḍḍhanaṃ.	1	
PA_tika-abh06_t:16	Tāḷaṃ mohakavāṭassa, vighāṭanamanuttaraṃ;	1	
PA_tika-abh06_t:17	Bhikkhūnaṃ pavisantānaṃ, abhidhammamahāpuraṃ.	1	
PA_tika-abh06_t:19	Suduttaraṃ tarantānaṃ, abhidhammamahodadhiṃ;	1	
PA_tika-abh06_t:20	Suduttaraṃ tarantānaṃ, taraṃva makarākaraṃ.	2	
PA_tika-abh06_t:22	Ābhidhammikabhikkhūnaṃ, hatthasāramanuttaraṃ;	2	
PA_tika-abh06_t:23	Pavakkhāmi samāsena, taṃ suṇātha samāhitā.	2	
PA_tika-abh06_t:24	1. Paṭhamo paricchedo	2	
PA_tika-abh06_t:25	Cittaniddeso	2	
PA_tika-abh06_t:27	Cittaṃ cetasikaṃ rūpaṃ, nibbānanti niruttaro;	2	
PA_tika-abh06_t:28	Catudhā desayī dhamme, catusaccappakāsano.	2	
PA_tika-abh06_t:29	Tattha cittanti visayavijānanaṃ cittaṃ, tassa pana ko vacanattho? Vuccate – sabbasaṅgāhakavasena pana cintetīti cittaṃ, attasantānaṃ vā cinotītipi cittaṃ.	2	
PA_tika-abh06_t:31	Vicittakaraṇā cittaṃ, attano cittatāya vā;	3	
PA_tika-abh06_t:32	Paññattiyampi viññāṇe, vicitte cittakammake;	3	
PA_tika-abh06_t:33	Cittasammuti daṭṭhabbā, viññāṇe idha viññunā.	3	
PA_tika-abh06_t:34	Taṃ pana sārammaṇato ekavidhaṃ, savipākāvipākato duvidhaṃ. Tattha savipākaṃ nāma kusalākusalaṃ, avipākaṃ abyākataṃ. Kusalākusalābyākatajātibhedato tividhaṃ.	3	
PA_tika-abh06_t:35	Tattha kusalanti panetassa ko vacanattho?	3	
PA_tika-abh06_t:37	Kucchitānaṃ salanato, kusānaṃ lavanena vā;	3	
PA_tika-abh06_t:38	Kusena lātabbattā vā, kusalanti pavuccati.	3	
PA_tika-abh06_t:40	Cheke kusalasaddoyaṃ, ārogye anavajjake;	4	
PA_tika-abh06_t:41	Diṭṭho iṭṭhavipākepi, anavajjādike idha.	4	
PA_tika-abh06_t:42_0	Tasmā anavajjaiṭṭhavipākalakkhaṇaṃ kusalaṃ, akusalaviddhaṃsanarasaṃ, vodānapaccupaṭṭhānaṃ.	42	
PA_tika-abh06_t:42_1	Vajjapaṭipakkhattā anavajjalakkhaṇaṃ vā kusalaṃ, vodānabhāvarasaṃ, iṭṭhavipākapaccupaṭṭhānaṃ,	42	
PA_tika-abh06_t:42_2	yonisomanasikārapadaṭṭhānaṃ. Sāvajjāniṭṭhavipākalakkhaṇamakusalaṃ. Tadubhayaviparītalakkhaṇamabyākataṃ, avipākārahaṃ vā.	42	
PA_tika-abh06_t:43	Tattha kusalacittaṃ ekavīsatividhaṃ hoti, tadidaṃ bhūmito catubbidhaṃ hoti – kāmāvacaraṃ, rūpāvacaraṃ, arūpāvacaraṃ, lokuttarañceti.	4	
PA_tika-abh06_t:44_0	Tattha kāmāvacarakusalacittaṃ bhūmito ekavidhaṃ, savatthukāvatthukabhedato duvidhaṃ,	44	
PA_tika-abh06_t:44_1	hīnamajjhimapaṇītabhedato tividhaṃ, somanassupekkhāñāṇappayogabhedato aṭṭhavidhaṃ	44	
PA_tika-abh06_t:44_2	hoti. Seyyathidaṃ – somanassasahagataṃ ñāṇasampayuttaṃ asaṅkhārikamekaṃ, sasaṅkhārikamekaṃ,	44	
PA_tika-abh06_t:44_3	somanassasahagataṃ ñāṇavippayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ	44	
PA_tika-abh06_t:44_4	ñāṇasampayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ ñāṇavippayuttaṃ	44	
PA_tika-abh06_t:44_5	asaṅkhārikamekaṃ, sasaṅkhārikamekanti idaṃ aṭṭhavidhampi kāmāvacarakusalacittaṃ nāma.	44	
PA_tika-abh06_t:46	Uddānato duve kāmā, klesavatthuvasā pana;	4	
PA_tika-abh06_t:47	Kileso chandarāgova, vatthu tebhūmavaṭṭakaṃ.	4	
PA_tika-abh06_t:49	Kilesakāmo kāmeti, vatthu kāmīyatīti ca;	4	
PA_tika-abh06_t:50	Sijjhati duvidhopesa, kāmo vo kārakadvaye.	5	
PA_tika-abh06_t:52	Yasmiṃ pana padese so, kāmoyaṃ duvidhopi ca;	5	
PA_tika-abh06_t:53	Sampattīnaṃ vasenāva-caratīti ca so pana.	5	
PA_tika-abh06_t:55	Padeso catupāyānaṃ, channaṃ devānameva ca;	5	
PA_tika-abh06_t:56	Manussānaṃ vaseneva, ekādasavidho pana.	5	
PA_tika-abh06_t:58	Kāmovacaratītettha, kāmāvacarasaññito;	5	
PA_tika-abh06_t:59	Assābhilakkhitattā hi, sasatthāvacaro viya.	5	
PA_tika-abh06_t:61	Svāyaṃ rūpabhavo rūpaṃ, evaṃ kāmoti saññito;	6	
PA_tika-abh06_t:62	Uttarassa padasseva, lopaṃ katvā udīrito.	6	
PA_tika-abh06_t:64	Tasmiṃ kāme idaṃ cittaṃ, sadāvacaratīti ca;	6	
PA_tika-abh06_t:65	Kāmāvacaramiccevaṃ, kathitaṃ kāmaghātinā.	6	
PA_tika-abh06_t:67	Paṭisandhiṃ bhave kāme, avacārayatīti vā;	6	
PA_tika-abh06_t:68	Kāmāvacaramiccevaṃ, pariyāpannanti tatra vā.	6	
PA_tika-abh06_t:70	Idaṃ aṭṭhavidhaṃ cittaṃ, kāmāvacarasaññitaṃ;	7	
PA_tika-abh06_t:71	Dasapuññakriyavatthu-vaseneva pavattati.	7	
PA_tika-abh06_t:73	Dānaṃ sīlaṃ bhāvanā pattidānaṃ,	7	
PA_tika-abh06_t:74	Veyyāvaccaṃ desanā cānumodo;	7	
PA_tika-abh06_t:75	Diṭṭhijjuttaṃ saṃsuticcāpacāyo,	7	
PA_tika-abh06_t:76	Ñeyyo evaṃ puññavatthuppabhedo.	7	
PA_tika-abh06_t:78	Gacchanti saṅgahaṃ dāne, pattidānānumodanā;	7	
PA_tika-abh06_t:79	Tathā sīlamaye puññe, veyyāvaccāpacāyanā.	7	
PA_tika-abh06_t:81	Desanā savanaṃ diṭṭhi-ujukā bhāvanāmaye;	8	
PA_tika-abh06_t:82	Puna tīṇeva sambhonti, dasa puññakriyāpi ca.	8	
PA_tika-abh06_t:84	Sabbānussatipuññañca, pasaṃsā saraṇattayaṃ;	8	
PA_tika-abh06_t:85	Yanti diṭṭhijukammasmiṃ, saṅgahaṃ natthi saṃsayo.	8	
PA_tika-abh06_t:87	Purimā muñcanā ceva, parā tissopi cetanā;	8	
PA_tika-abh06_t:88	Hoti dānamayaṃ puññaṃ, evaṃ sesesu dīpaye.	8	
PA_tika-abh06_t:89_0	Idāni assa panaṭṭhavidhassāpi kāmāvacarakusalacittassa ayamuppattikkamo veditabbo.	89	
PA_tika-abh06_t:89_1	Yadā hi yo deyyadhammappaṭiggāhakādisampattiṃ, aññaṃ vā somanassahetuṃ āgamma haṭṭhapahaṭṭho	89	
PA_tika-abh06_t:89_2	“atthi dinna”nti ādinayappavattaṃ sammādiṭṭhiṃ purakkhatvā parehi anussāhito dānādīni	89	
PA_tika-abh06_t:89_3	puññāni karoti, tadāssa somanassasahagataṃ ñāṇasampayuttaṃ asaṅkhārikaṃ paṭhamaṃ	89	
PA_tika-abh06_t:89_4	mahākusalacittaṃ uppajjati. Yadā pana vuttanayeneva haṭṭhapahaṭṭho sammādiṭṭhiṃ purakkhatvā	89	
PA_tika-abh06_t:89_5	parehi ussāhito karoti, tadāssa tameva cittaṃ sasaṅkhārikaṃ hoti. Imasmiṃ panatthe	89	
PA_tika-abh06_t:89_6	saṅkhāroti attano vā parassa vā pavattassa pubbappayogassādhivacanaṃ. Yadā pana ñātijanassa	89	
PA_tika-abh06_t:89_7	paṭipattidassanena jātaparicayā bālakā bhikkhū disvā somanassajātā sahasā yaṃ kiñci	89	
PA_tika-abh06_t:89_8	hatthagataṃ dadanti vā vandanti vā, tadā tesaṃ tatiyacittamuppajjati. Yadā pana te	89	
PA_tika-abh06_t:89_9	“detha vandatha, ayye”ti vadanti, evaṃ ñātijanena ussāhitā hutvā hatthagataṃ dadanti	89	
PA_tika-abh06_t:89_10	vā vandanti vā, tadā tesaṃ catutthacittamuppajjati. Yadā pana deyyadhammappaṭiggāhakādīnaṃ	891	
PA_tika-abh06_t:89_11	asampattiṃ vā aññesaṃ vā somanassahetūnaṃ abhāvaṃ āgamma catūsupi vikappesu somanassarahitā	891	
PA_tika-abh06_t:89_12	honti, tadā sesāni cattāri upekkhāsahagatāni uppajjanti. Evaṃ somanassupekkhāñāṇappayogabhedato	891	
PA_tika-abh06_t:89_13	aṭṭhavidhaṃ kāmāvacarakusalacittaṃ veditabbaṃ.	891	
PA_tika-abh06_t:91	Dasapuññakriyādīnaṃ, vasena ca bahūnipi;	9	
PA_tika-abh06_t:92	Etāni pana cittāni, bhavantīti pakāsaye.	9	
PA_tika-abh06_t:94	Sattarasa sahassāni, dve satāni asīti ca;	9	
PA_tika-abh06_t:95	Kāmāvacarapuññāni, bhavantīti viniddise.	9	
PA_tika-abh06_t:96	Taṃ pana yathānurūpaṃ kāmāvacarasugatiyaṃ bhavabhogasampattiṃ abhinipphādeti.	9	
PA_tika-abh06_t:97_0	Itaresu pana rūpāvacarakusalacittaṃ savatthukato ekavidhaṃ, dvīsu bhavesu uppajjanato	97	
PA_tika-abh06_t:97_1	duvidhaṃ, hīnamajjhimapaṇītabhedato tividhaṃ, paṭipadādibhedato catubbidhaṃ, jhānaṅgayogabhedato	97	
PA_tika-abh06_t:97_2	pañcavidhaṃ. Seyyathidaṃ – kāmacchandabyāpādathinamiddhauddhaccakukkuccavicikicchāvippahīnaṃ	97	
PA_tika-abh06_t:97_3	vitakkavicārapītisukhacittekaggatāsampayuttaṃ paṭhamaṃ, vitakkavippahīnaṃ vicārapītisukhacittekaggatāsampayuttaṃ	97	
PA_tika-abh06_t:97_4	dutiyaṃ, vitakkavicāravippahīnaṃ pītisukhacittekaggatāsampayuttaṃ tatiyaṃ, vitakkavicārapītivippahīnaṃ	97	
PA_tika-abh06_t:97_5	sukhacittekaggatāsampayuttaṃ catutthaṃ, vitakkavicārapītisukhavippahīnaṃ upekkhācittekaggatāsampayuttaṃ	97	
PA_tika-abh06_t:97_6	pañcamanti idaṃ pañcavidhaṃ rūpāvacarakusalacittaṃ nāma.	97	
PA_tika-abh06_t:98_0	Taṃ pana yathāsambhavaṃ pathavīkasiṇādīsu ārammaṇesu pavattivasena anekavidhaṃ hoti.	98	
PA_tika-abh06_t:98_1	Sabbaṃ panetaṃ rūpāvacarabhāvanāpuññavasappavattaṃ yathānurūpaṃ rūpāvacarūpapattinipphādakaṃ	98	
PA_tika-abh06_t:98_2	hoti. Evaṃ tāva rūpāvacarakusalaṃ veditabbaṃ.	98	
PA_tika-abh06_t:99_0	Sesesu pana dvīsu arūpāvacarakusalacittaṃ tāva upekkhāvedanāyogabhedato ekavidhaṃ,	99	
PA_tika-abh06_t:99_1	savatthukāvatthukabhedato duvidhaṃ, hīnamajjhimapaṇītabhedato tividhaṃ, ārammaṇabhedato	99	
PA_tika-abh06_t:99_2	catubbidhaṃ. Kasiṇugghāṭimākāsaṃ, tattha pavattaviññāṇaṃ, tassa apagamo, ākiñcaññāyatananti	99	
PA_tika-abh06_t:99_3	idamassa catubbidhamārammaṇaṃ. Yathāpaṭipāṭiyā etassārammaṇassa bhedato catubbidhaṃ	99	
PA_tika-abh06_t:99_4	hoti. Seyyathidaṃ – sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ	99	
PA_tika-abh06_t:99_5	amanasikārā ākāsānañcāyatanasaññāsahagataṃ, viññāṇañcāyatanasaññāsahagataṃ, ākiñcaññāyatanasaññāsahagataṃ,	99	
PA_tika-abh06_t:99_6	nevasaññānāsaññāyatanasaññāsahagatanti idaṃ catubbidhaṃ arūpāvacarakusalacittaṃ nāma.	99	
PA_tika-abh06_t:99_7	Sabbaṃ panetaṃ arūpāvacarabhāvanāpuññavasappavattaṃ yathānurūpaṃ arūpūpapattinipphādakaṃ	99	
PA_tika-abh06_t:99_8	hoti. Evaṃ arūpāvacarakusalacittaṃ veditabbaṃ.	99	
PA_tika-abh06_t:100_0	Itaraṃ pana lokuttarakusalacittaṃ nibbānārammaṇato ekavidhaṃ, niyatāniyatavatthukabhedato	100	
PA_tika-abh06_t:100_1	duvidhaṃ, tīhi vimokkhamukhehi pattabbato tividhaṃ, catumaggayogabhedato catubbidhaṃ.	100	
PA_tika-abh06_t:100_2	Seyyathidaṃ – sakkāyadiṭṭhivicikicchāsīlabbataparāmāsasaññojanappahānakaraṃ sotāpattimaggacittaṃ,	100	
PA_tika-abh06_t:100_3	rāgadosamohānaṃ tanuttakaraṃ sakadāgāmimaggacittaṃ, kāmarāgabyāpādānaṃ niravasesappahānakaraṃ	100	
PA_tika-abh06_t:100_4	anāgāmimaggacittaṃ, rūparāgaarūparāgamānauddhaccaavijjāpahānakaraṃ arahattamaggacittanti	100	
PA_tika-abh06_t:100_5	idaṃ catubbidhaṃ lokuttarakusalacittaṃ nāma. Ekekaṃ panettha jhānaṅgayogabhedato	100	
PA_tika-abh06_t:100_6	pañcavidhaṃ hoti, tasmā vīsatividhaṃ hoti. Sabbaṃ panetaṃ lokuttarabhāvanāpuññavasappavattaṃ	100	
PA_tika-abh06_t:100_7	maggānurūpaphalappavattiyā cattāro ariyapuggale abhinipphādeti. Evaṃ lokuttarakusalaṃ veditabbaṃ.	100	
PA_tika-abh06_t:102	Kāme aṭṭheva rūpe ca, pañca cattārirūpisu;	10	
PA_tika-abh06_t:103	Cattārānuttarānevaṃ, kusalānekavīsati.	10	
PA_tika-abh06_t:105	Kusalākusalāpagatena satā,	10	
PA_tika-abh06_t:106	Kusale kusalena ca yaṃ kusalaṃ;	10	
PA_tika-abh06_t:107	Catubhūmigataṃ muninā vasinā,	10	
PA_tika-abh06_t:108	Lapitaṃ lapitaṃ sakalampi mayā.	10	
PA_tika-abh06_t:109_0	Akusalaṃ pana bhūmito ekavidhaṃ kāmāvacarameva, niyatāniyatavatthuvasena ca ekahetukaduhetukavasena	109	
PA_tika-abh06_t:109_1	ca paṭisandhijanakājanakavasena ca duvidhaṃ, tīhi vedanāhi yogato ca lobhamūlaṃ dosamūlaṃ	109	
PA_tika-abh06_t:109_2	mohamūlanti mūlato ca tividhaṃ hoti. Tattha lobhamūlaṃ pana somanassupekkhādiṭṭhippayogabhedato	109	
PA_tika-abh06_t:109_3	aṭṭhavidhaṃ hoti. Seyyathidaṃ – somanassasahagataṃ diṭṭhigatasampayuttaṃ asaṅkhārikamekaṃ,	109	
PA_tika-abh06_t:109_4	sasaṅkhārikamekaṃ, somanassasahagataṃ diṭṭhigatavippayuttaṃ asaṅkhārikamekaṃ, sasaṅkhārikamekaṃ,	109	
PA_tika-abh06_t:109_5	upekkhāsahagataṃ diṭṭhigatasampayuttaṃ asaṅkhārikamekaṃ, sasaṅkhārikamekaṃ, upekkhāsahagataṃ	109	
PA_tika-abh06_t:109_6	diṭṭhigatavippayuttaṃ asaṅkhārikamekaṃ, sasaṅkhārikamekanti.	109	
PA_tika-abh06_t:110_0	Yadā hi “natthi kāmesu ādīnavo”tiādinā nayena micchādiṭṭhiṃ purakkhatvā kevalaṃ haṭṭhatuṭṭho	110	
PA_tika-abh06_t:110_1	kāme vā paribhuñjati, diṭṭhamaṅgalādīni vā sārato pacceti sabhāvatikkheneva anussāhitena	110	
PA_tika-abh06_t:110_2	cittena, tadāssa paṭhamaṃ akusalacittaṃ uppajjati. Yadā pana mandena samussāhitena,	110	
PA_tika-abh06_t:110_3	tadā dutiyaṃ. Yadā micchādiṭṭhiṃ apurakkhatvā kevalaṃ haṭṭhatuṭṭho methunaṃ dhammaṃ	110	
PA_tika-abh06_t:110_4	vā paribhuñjati, parasampattiṃ vā abhijjhāyati, parassa bhaṇḍaṃ vā harati sabhāvatikkheneva	110	
PA_tika-abh06_t:110_5	anussāhitena cittena, tadā tatiyaṃ. Yadā mandena samussāhitena, tadā catutthaṃ uppajjati.	110	
PA_tika-abh06_t:110_6	Yadā pana kāmānaṃ vā asampattiṃ āgamma aññesaṃ vā somanassahetūnaṃ abhāvena catūsupi	110	
PA_tika-abh06_t:110_7	vikappesu somanassarahitā honti, tadā sesāni cattāri upekkhāsahagatāni uppajjantīti.	110	
PA_tika-abh06_t:110_8	Evaṃ somanassupekkhādiṭṭhippayogabhedato aṭṭhavidhaṃ lobhamūlaṃ veditabbaṃ.	110	
PA_tika-abh06_t:111_0	Dosamūlaṃ pana ekantasavatthukato ekavidhaṃ, asaṅkhārasasaṅkhārabhedato duvidhaṃ	111	
PA_tika-abh06_t:111_1	domanassasahagataṃ paṭighasampayuttaṃ asaṅkhāraṃ, sasaṅkhāranti. Assa pana pāṇātipātādīsu	111	
PA_tika-abh06_t:111_2	tikkhamandappavattikāle uppatti veditabbā.	111	
PA_tika-abh06_t:112_0	Mohamūlampi vicikicchuddhaccayogato duvidhaṃ hoti upekkhāsahagataṃ vicikicchāsampayuttaṃ,	112	
PA_tika-abh06_t:112_1	upekkhāsahagataṃ uddhaccasampayuttanti. Tassa asanniṭṭhānavikkhepakālesu pavatti veditabbāti.	112	
PA_tika-abh06_t:113	Evaṃ tāva dvādasavidhaṃ akusalacittaṃ veditabbaṃ, sabbaṃ panetaṃ yathānurūpaṃ apāyesu upapattiyā, sugatiyampi dukkhavisesassa abhinipphādakaṃ hoti.	11	
PA_tika-abh06_t:115	Lobhamūlavasenaṭṭha, dosamūlavasā duve;	11	
PA_tika-abh06_t:116	Mohamūlavasena dve, evaṃ dvādasadhā siyuṃ.	11	
PA_tika-abh06_t:118	Pāpāpāpesvapāpena, yaṃ vuttaṃ pāpamānasaṃ;	11	
PA_tika-abh06_t:119	Pāpāpāpappahīnena, taṃ mayā samudāhaṭaṃ.	11	
PA_tika-abh06_t:120_0	Itaraṃ pana abyākatamavipākārahato ekavidhaṃ hoti, jātibhedato duvidhaṃ vipākacittaṃ	120	
PA_tika-abh06_t:120_1	kiriyacittanti. Tattha vipākacittaṃ bhūmibhedato catubbidhaṃ kāmāvacaraṃ rūpāvacaraṃ	120	
PA_tika-abh06_t:120_2	arūpāvacaraṃ lokuttaranti. Tattha kāmāvacaraṃ duvidhaṃ kusalavipākaṃ akusalavipākanti.	120	
PA_tika-abh06_t:120_3	Kusalavipākaṃ duvidhaṃ sahetukamahetukañceti.	120	
PA_tika-abh06_t:121_0	Tattha sahetukavipākacittaṃ sakakusalaṃ viya somanassupekkhāñāṇappayogabhedato aṭṭhavidhaṃ.	121	
PA_tika-abh06_t:121_1	Seyyathidaṃ – somanassasahagataṃ ñāṇasampayuttaṃ asaṅkhāraṃ, sasaṅkhāraṃ, somanassasahagataṃ	121	
PA_tika-abh06_t:121_2	ñāṇavippayuttaṃ asaṅkhāraṃ, sasaṅkhāraṃ, upekkhāsahagataṃ ñāṇasampayuttaṃ asaṅkhāraṃ,	121	
PA_tika-abh06_t:121_3	sasaṅkhāraṃ, upekkhāsahagataṃ ñāṇavippayuttaṃ asaṅkhāraṃ, sasaṅkhāranti idaṃ aṭṭhavidhaṃ	121	
PA_tika-abh06_t:121_4	sahetukavipākaṃ nāma.	121	
PA_tika-abh06_t:122_0	Yathā panassa kusalaṃ dānādivasena chasu ārammaṇesu pavattati, na idaṃ tathā. Idaṃ	122	
PA_tika-abh06_t:122_1	hi paṭisandhibhavaṅgacutitadārammaṇavasena parittadhammapariyāpannesuyeva chasu ārammaṇesu	122	
PA_tika-abh06_t:122_2	pavattati. Sampayuttadhammānañca visese asatipi ādāsatalādīsu mukhanimittaṃ viya	122	
PA_tika-abh06_t:122_3	nirussāhaṃ vipākaṃ, mukhaṃ viya saussāhaṃ kusalanti veditabbaṃ. Imesaṃ pana vipaccanaṭṭhānaṃ	122	
PA_tika-abh06_t:122_4	veditabbaṃ. Imāni hi paṭisandhibhavaṅgacutitadārammaṇāni hutvā vipaccanti.	122	
PA_tika-abh06_t:124	Kāmāvacaradevānaṃ, manussānaṃ ime pana;	12	
PA_tika-abh06_t:125	Duhetukatihetūnaṃ, bhavanti paṭisandhiyo.	12	
PA_tika-abh06_t:127	Tato pavattiyaṃ hutvā, bhavaṅgaṃ yāvatāyukaṃ;	12	
PA_tika-abh06_t:128	Balavārammaṇe hutvā, tadārammaṇameva ca.	12	
PA_tika-abh06_t:130	Tato maraṇakālasmiṃ, cuti hutvā pavattare;	13	
PA_tika-abh06_t:131	Evaṃ catūsu ṭhānesu, vipaccantīti niddise.	13	
PA_tika-abh06_t:133	Sabhūmikusaleheva, mahāpākā samā vinā;	13	
PA_tika-abh06_t:134	Kammadvārañca kammañca, puññānaṃ kriyavatthukaṃ.	13	
PA_tika-abh06_t:136	Aviññattijanattā hi, avipākasabhāvato;	13	
PA_tika-abh06_t:137	Appavattanato ceva, pākā puññehi no samā.	13	
PA_tika-abh06_t:139	Parittārammaṇattā hi, tesamekantato pana;	13	
PA_tika-abh06_t:140	Karuṇāmuditā tesu, na jāyanti kadācipi.	14	
PA_tika-abh06_t:142	Tathā viratiyo tisso, na panetesu jāyare;	14	
PA_tika-abh06_t:143	Pañca sikkhāpadā vuttā, kusalāti hi satthunā.	14	
PA_tika-abh06_t:145	Tathādhipatinopettha, na santīti viniddise;	14	
PA_tika-abh06_t:146	Chandādīni dhuraṃ katvā, anuppajjanato pana.	14	
PA_tika-abh06_t:148	Asaṅkhārasasaṅkhāra-vidhānaṃ pana puññato;	14	
PA_tika-abh06_t:149	Ñeyyaṃ paccayato ceva, vipākesu ca viññunā.	14	
PA_tika-abh06_t:151	Hīnādīnaṃ vipākattā, puññānaṃ puññavādinā;	15	
PA_tika-abh06_t:152	Hīnādayo bhavantīti, vipākā paridīpitā.	15	
PA_tika-abh06_t:154	Idaṃ aṭṭhavidhaṃ cittaṃ, ekantena savatthukaṃ;	15	
PA_tika-abh06_t:155	Jāyate kāmalokasmiṃ, na panaññattha jāyate.	15	
PA_tika-abh06_t:156	Evaṃ tāva sahetukavipākacittaṃ veditabbaṃ.	15	
PA_tika-abh06_t:157_0	Ahetukavipākacittaṃ pana alobhādihetuvirahitaṃ upekkhāsahagataṃ cakkhuviññāṇaṃ, upekkhāsahagataṃ	157	
PA_tika-abh06_t:157_1	sotaviññāṇaṃ, upekkhāsahagataṃ ghānaviññāṇaṃ, upekkhāsahagataṃ jivhāviññāṇaṃ, sukhasahagataṃ	157	
PA_tika-abh06_t:157_2	kāyaviññāṇaṃ, upekkhāsahagataṃ ahetukamanodhātusampaṭicchanaṃ, somanassasahagataṃ	157	
PA_tika-abh06_t:157_3	ahetukamanoviññāṇadhātusantīraṇaṃ, upekkhāsahagataṃ ahetukamanoviññāṇadhātusantīraṇanti	157	
PA_tika-abh06_t:157_4	idaṃ pana aṭṭhavidhaṃ ahetukavipākacittaṃ nāma.	157	
PA_tika-abh06_t:158_0	Idaṃ pana aṭṭhavidhaṃ niyatavatthukato ekavidhaṃ, niyatāniyatārammaṇato duvidhaṃ.	158	
PA_tika-abh06_t:158_1	Tattha viññāṇapañcakaṃ niyatārammaṇaṃ, sesattayaṃ aniyatārammaṇaṃ. Sukhasomanassupekkhāvedanāyogato	158	
PA_tika-abh06_t:158_2	tividhaṃ. Tattha sukhasahagataṃ kāyaviññāṇaṃ, dviṭṭhānikaṃ santīraṇaṃ somanassupekkhāyuttaṃ,	158	
PA_tika-abh06_t:158_3	sesamupekkhāyuttanti.	158	
PA_tika-abh06_t:159_0	Diṭṭhārammaṇasutārammaṇamutārammaṇadiṭṭhasutamutārammaṇadiṭṭha-sutamutaviññātārammaṇavasena	159	
PA_tika-abh06_t:159_1	pañcavidhaṃ. Tattha diṭṭhārammaṇaṃ cakkhuviññāṇaṃ, sutārammaṇaṃ sotaviññāṇaṃ, mutārammaṇaṃ	159	
PA_tika-abh06_t:159_2	ghānajivhākāyaviññāṇattayaṃ, diṭṭhasutamutārammaṇaṃ manodhātusampaṭicchanaṃ, diṭṭhasutamutaviññātārammaṇaṃ	159	
PA_tika-abh06_t:159_3	sesamanoviññāṇadhātudvayanti.	159	
PA_tika-abh06_t:160	Vatthuto chabbidhaṃ. Kathaṃ? Cakkhuviññāṇassa cakkhumeva vatthu, tathā sotaghānajivhākāyaviññāṇānaṃ sotaghānajivhākāyavatthu, avasesattayassa hadayavatthumevāti.	16	
PA_tika-abh06_t:161_0	Ārammaṇato sattavidhaṃ hoti. Kathaṃ? Rūpārammaṇameva cakkhuviññāṇaṃ, tathā saddagandharasaphoṭṭhabbārammaṇāni	161	
PA_tika-abh06_t:161_1	paṭipāṭiyā sotaghānajivhākāyaviññāṇāni, rūpādipañcārammaṇā manodhātu, sesamanoviññāṇadhātudvayaṃ chaḷārammaṇanti.	161	
PA_tika-abh06_t:162	Taṃ sabbaṃ pana ahetukavipākacittaṃ kiccato aṭṭhavidhaṃ hoti. Kathaṃ? Dassanakiccaṃ cakkhuviññāṇaṃ, savanaghāyanasāyanaphusanasampaṭicchanasantīraṇatadārammaṇakiccāni avasesāni.	16	
PA_tika-abh06_t:163_0	Tattha cakkhuto pavattaṃ viññāṇaṃ, cakkhumhi sannissitaṃ viññāṇanti vā cakkhuviññāṇaṃ,	163	
PA_tika-abh06_t:163_1	tathā sotaviññāṇādīni. Tattha cakkhusannissitarūpavijānanalakkhaṇaṃ cakkhuviññāṇaṃ,	163	
PA_tika-abh06_t:163_2	rūpamattārammaṇarasaṃ, rūpābhimukhabhāvapaccupaṭṭhānaṃ, rūpārammaṇāya kiriyāmanodhātuyā	163	
PA_tika-abh06_t:163_3	apagamapadaṭṭhānaṃ. Tathā sotaghānajivhākāyaviññāṇāni sotādisannissitasaddādivijānanalakkhaṇāni,	163	
PA_tika-abh06_t:163_4	saddādimattārammaṇarasāni, saddādīsu abhimukhabhāvapaccupaṭṭhānāni, saddādiārammaṇānaṃ	163	
PA_tika-abh06_t:163_5	kiriyāmanodhātūnaṃ apagamapadaṭṭhānāni. Manodhātusampaṭicchanaṃ pana cakkhuviññāṇādīnaṃ	163	
PA_tika-abh06_t:163_6	anantarā rūpādivijānanalakkhaṇaṃ, rūpādisampaṭicchanarasaṃ, tathābhāvapaccupaṭṭhānaṃ,	163	
PA_tika-abh06_t:163_7	cakkhuviññāṇādīnaṃ apagamapadaṭṭhānaṃ.	163	
PA_tika-abh06_t:164_0	Sesā pana dve ahetukamanoviññāṇadhātuyo chaḷārammaṇavijānanalakkhaṇā, santīraṇādirasā,	164	
PA_tika-abh06_t:164_1	tathābhāvapaccupaṭṭhānā, hadayavatthupadaṭṭhānāti veditabbā. Tattha paṭhamā ekantamiṭṭhārammaṇe	164	
PA_tika-abh06_t:164_2	pavattisabbhāvato somanassayuttāva hutvā pañcadvāre santīraṇakiccaṃ sādhayamānā pañcasu	164	
PA_tika-abh06_t:164_3	dvāresu ṭhatvā vipaccati, chasu pana dvāresu balavārammaṇe tadārammaṇaṃ hutvā vipaccati.	164	
PA_tika-abh06_t:164_4	Dutiyā pana iṭṭhamajjhattārammaṇe pavattisabbhāvato upekkhāsahagatā hutvā santīraṇatadārammaṇapaṭisandhibhavaṅgacutivasena	164	
PA_tika-abh06_t:164_5	pavattanato pañcasu ṭhānesu vipaccati. Kathaṃ? Manussaloke tāva jaccandhajaccabadhirajaccajaḷajaccummattakapaṇḍakaubhatobyañjananapuṃsakādīnaṃ	164	
PA_tika-abh06_t:164_6	paṭisandhiggahaṇakāle paṭisandhi hutvā vipaccati. Paṭisandhiyā vītivattāya pavattiyaṃ	164	
PA_tika-abh06_t:164_7	yāvatāyukaṃ bhavaṅgaṃ hutvā vipaccati. Iṭṭhamajjhatte pañcārammaṇavīthiyā santīraṇaṃ	164	
PA_tika-abh06_t:164_8	hutvā, balavārammaṇe chadvāre tadārammaṇaṃ hutvā, maraṇakāle cuti hutvāti imesu pana	164	
PA_tika-abh06_t:164_9	pañcasu ṭhānesu vipaccatīti. Evaṃ tāva ahetukavipākacittāni veditabbāni.	164	
PA_tika-abh06_t:166	Kāmāvacarapuññassa, vipākā honti soḷasa;	16	
PA_tika-abh06_t:167	Taṃ tihetukapuññassa, vasena paridīpaye.	16	
PA_tika-abh06_t:168_0	Idāni rūpāvacaravipākacittāni vuccanti. Tāni niyatavatthukato ekavidhāni, jhānaṅgayogabhedato	168	
PA_tika-abh06_t:168_1	pañcavidhāni. Kathaṃ? Vitakkavicārapītisukhacittekaggatāsampayuttaṃ paṭhamaṃ, vicārapītisukhacittekaggatāsampayuttaṃ	168	
PA_tika-abh06_t:168_2	dutiyaṃ, pītisukhacittekaggatāsampayuttaṃ tatiyaṃ, sukhacittekaggatāsampayuttaṃ catutthaṃ,	168	
PA_tika-abh06_t:168_3	upekkhācittekaggatāsampayuttaṃ pañcamanti imāni pañcapi rūpāvacaravipākacittāni upapattiyaṃ	168	
PA_tika-abh06_t:168_4	paṭisandhibhavaṅgacutivasena pavattanti.	168	
PA_tika-abh06_t:169_0	Idāni arūpāvacaravipākacittāni vuccanti. Tāni sakakusalāni viya ārammaṇabhedato catubbidhāni	169	
PA_tika-abh06_t:169_1	honti. Kathaṃ? Ākāsānañcāyatanasaññāsahagataṃ, viññāṇañcāyatanasaññāsahagataṃ, ākiñcaññāyatanasaññāsahagataṃ,	169	
PA_tika-abh06_t:169_2	nevasaññānāsaññāyatanasaññāsahagatanti imāni cattāri arūpāvacaravipākacittāni.	169	
PA_tika-abh06_t:171	Kusalānugataṃ katvā, bhājitaṃ kiṃ mahaggataṃ;	17	
PA_tika-abh06_t:172	Kāmāvacarapuññaṃva, nāsamānaphalaṃ yato.	17	
PA_tika-abh06_t:174	Attano kusaleheva, samānaṃ sabbathā idaṃ;	17	
PA_tika-abh06_t:175	Gajādīnaṃ yathā chāyā, gajādisadisā tathā.	17	
PA_tika-abh06_t:177	Kāmāvacarapuññaṃva, nāparāpariyavedanaṃ;	17	
PA_tika-abh06_t:178	Jhānā aparihīnassa, sattassa bhavagāmino.	17	
PA_tika-abh06_t:180	Kusalānantaraṃyeva, phalaṃ uppajjatīti ca;	18	
PA_tika-abh06_t:181	Ñāpanatthaṃ panetassa, kusalānugataṃ kataṃ.	18	
PA_tika-abh06_t:183	Paṭippadākkamo ceva, hīnādīnañca bhedato;	18	
PA_tika-abh06_t:184	Jhānāgamanato cettha, veditabbo vibhāvinā.	18	
PA_tika-abh06_t:186	Abhāvodhipatīnañca, ayameva visesako;	18	
PA_tika-abh06_t:187	Sesaṃ sabbaṃ ca sesena, kusalena samaṃ mataṃ. –	18	
PA_tika-abh06_t:188	Evaṃ rūpāvacarārūpāvacaravipākā veditabbā.	18	
PA_tika-abh06_t:189_0	Idāni lokuttaravipākacittāni honti. Tāni catumaggayuttacittaphalattā catubbidhāni	189	
PA_tika-abh06_t:189_1	honti. Kathaṃ? Sotāpattimaggaphalacittaṃ, sakadāgāmimaggaphalacittaṃ, anāgāmimaggaphalacittaṃ,	189	
PA_tika-abh06_t:189_2	arahattamaggaphalacittanti. Evaṃ panettha ekekaṃ jhānaṅgayogabhedato pañcavidhaṃ,	189	
PA_tika-abh06_t:189_3	puna maggavīthiphalasamāpattivasena pavattito duvidhaṃ. Evaṃ lokuttarakusalavipākacittāni veditabbāni.	189	
PA_tika-abh06_t:191	Suññataṃ animittanti, tathāpaṇihitantipi;	19	
PA_tika-abh06_t:192	Etāni tīṇi nāmāni, maggassānantare phale.	19	
PA_tika-abh06_t:194	Labbhanti parabhāgasmiṃ, vaḷañjanaphalesu na;	19	
PA_tika-abh06_t:195	Vipassanāvaseneva, tāni nāmāni labbhare.	19	
PA_tika-abh06_t:197	Honti sādhipatīneva, lokuttaraphalāni tu;	19	
PA_tika-abh06_t:198	Vipākedhipatī natthi, ṭhapetvā tu anāsave.	19	
PA_tika-abh06_t:200	Attano maggabhāvena, maggo “maggo”ti vuccati;	20	
PA_tika-abh06_t:201	Phalaṃ maggamupādāya, maggo nāmāti vuccati. –	20	
PA_tika-abh06_t:202	Evaṃ lokuttaravipākā veditabbā.	20	
PA_tika-abh06_t:203_0	Idāni sattākusalavipākāni vuccanti. Akusalavipākaṃ upekkhāsahagataṃ cakkhuviññāṇaṃ,	203	
PA_tika-abh06_t:203_1	upekkhāsahagataṃ sotaviññāṇaṃ, upekkhāsahagataṃ ghānaviññāṇaṃ, upekkhāsahagataṃ jivhāviññāṇaṃ,	203	
PA_tika-abh06_t:203_2	dukkhasahagataṃ kāyaviññāṇaṃ, upekkhāsahagataṃ ahetukamanodhātusampaṭicchanaṃ, upekkhāsahagataṃ	203	
PA_tika-abh06_t:203_3	ahetukamanoviññāṇadhātusantīraṇanti imāni satta akusalavipākacittāni.	203	
PA_tika-abh06_t:204_0	Ettha pana upekkhāsahagatāhetukamanoviññāṇadhātu ekādasavidhenāpi akusalacittena	204	
PA_tika-abh06_t:204_1	kamme āyūhite kammakammanimittagatinimittesu aññataraṃ ārammaṇaṃ katvā catūsu apāyesu	204	
PA_tika-abh06_t:204_2	paṭisandhi hutvā vipaccati, paṭisandhiyā vītivattāya dutiyacittavāraṃ tato paṭṭhāya	204	
PA_tika-abh06_t:204_3	yāvatāyukaṃ bhavaṅgaṃ hutvā, aniṭṭhamajjhattārammaṇāya pañcaviññāṇavīthiyā santīraṇaṃ	204	
PA_tika-abh06_t:204_4	hutvā, balavārammaṇe chasu dvāresu tadārammaṇaṃ hutvā, maraṇakāle cuti hutvā vipaccati.	204	
PA_tika-abh06_t:204_5	Evaṃ pañcasu ṭhānesu vipaccati. Kevalaṃ hi tāni kusalavipākāhetukacittāni kusalakammapaccayāni,	204	
PA_tika-abh06_t:204_6	imāni akusalakammapaccayāni. Ayamimesaṃ, tesañca viseso.	204	
PA_tika-abh06_t:206	Aniṭṭhāniṭṭhamajjhattagocare vattare ime;	20	
PA_tika-abh06_t:207	Sukhādittayayuttā te, dukkhupekkhāyutā ime.	20	
PA_tika-abh06_t:208_0	Evaṃ kāmāvacarakusalavipākasahetukamaṭṭhavidhaṃ, ahetukamaṭṭhavidhaṃ, jhānaṅgayogabhedato	208	
PA_tika-abh06_t:208_1	rūpāvacaravipākaṃ pañcavidhaṃ, ārammaṇabhedato arūpāvacaravipākaṃ catubbidhaṃ, maggasampayuttacittaphalabhedato	208	
PA_tika-abh06_t:208_2	lokuttaravipākaṃ catubbidhaṃ, cakkhuviññāṇādibhedato akusalavipākaṃ sattavidhanti	208	
PA_tika-abh06_t:208_3	chattiṃsavidhaṃ vipākacittaṃ veditabbaṃ.	208	
PA_tika-abh06_t:210	Evaṃ chattiṃsadhā pākaṃ, pākasāsanapūjito;	21	
PA_tika-abh06_t:211	Savipākāvipākesu, kusalo sugatobravi.	21	
PA_tika-abh06_t:212_0	Kiriyābyākatacittaṃ pana avipākato ekavidhaṃ, parittamahaggatato duvidhaṃ, kāmāvacararūpāvacaraarūpāvacarabhūmibhedato	212	
PA_tika-abh06_t:212_1	tividhaṃ. Tattha kāmāvacaraṃ duvidhaṃ sahetukamahetukanti. Tattha sahetukaṃ ekavidhaṃ	212	
PA_tika-abh06_t:212_2	arahato eva uppajjanato. Somanassupekkhāñāṇappayogabhedato kāmāvacarakusalaṃ viya	212	
PA_tika-abh06_t:212_3	aṭṭhavidhaṃ hoti. Seyyathidaṃ – somanassasahagataṃ ñāṇasampayuttaṃ asaṅkhārikaṃ,	212	
PA_tika-abh06_t:212_4	sasaṅkhārikaṃ, somanassasahagataṃ ñāṇavippayuttaṃ asaṅkhārikaṃ, sasaṅkhārikaṃ, upekkhāsahagataṃ	212	
PA_tika-abh06_t:212_5	ñāṇasampayuttaṃ asaṅkhārikaṃ, sasaṅkhārikaṃ, upekkhāsahagataṃ ñāṇavippayuttaṃ asaṅkhārikaṃ,	212	
PA_tika-abh06_t:212_6	sasaṅkhārikanti imāni aṭṭha sahetukakiriyacittāni. Etāni pana yathānurūpaṃ dānādivasena	212	
PA_tika-abh06_t:212_7	khīṇāsavānaṃyeva pavattanti. Evaṃ sahetukakiriyacittāni veditabbāni.	212	
PA_tika-abh06_t:213_0	Ahetukakiriyacittaṃ pana tividhaṃ kiriyāhetukamanodhātuupekkhāsahagatāvajjanacittaṃ,	213	
PA_tika-abh06_t:213_1	kiriyāhetukamanoviññāṇadhātusomanassasahagataṃ hasituppādacittaṃ, kiriyāhetukamanoviññāṇadhātuupekkhāsahagataṃ	213	
PA_tika-abh06_t:213_2	voṭṭhabbanacittanti.	213	
PA_tika-abh06_t:214_0	Tattha kiriyāhetukamanodhātu upekkhāsahagatā hadayavatthuṃ nissāya cakkhudvāre iṭṭhaiṭṭhamajjhattaaniṭṭhaaniṭṭhamajjhattesu	214	
PA_tika-abh06_t:214_1	rūpārammaṇesu yena kenaci pasāde ghaṭṭite taṃ taṃ ārammaṇaṃ gahetvā āvajjanavasena	214	
PA_tika-abh06_t:214_2	cakkhuviññāṇassa purecārī hutvā bhavaṅgaṃ āvaṭṭayamānā uppajjati. Sotadvārādīsupi	214	
PA_tika-abh06_t:214_3	eseva nayo. Itarā pana dve ahetukamanoviññāṇadhātuyo sādhāraṇāsādhāraṇāti duvidhā	214	
PA_tika-abh06_t:214_4	honti. Tattha asādhāraṇā pana kiriyāhetukamanoviññāṇadhātu somanassasahagatā khīṇāsavasseva	214	
PA_tika-abh06_t:214_5	chasu dvāresu chasu anuḷāresu ārammaṇesu hasituppādakiccā niyatavatthukā uppajjati.	214	
PA_tika-abh06_t:214_6	Sādhāraṇā pana ahetukamanoviññāṇadhātu upekkhāsahagatā chaḷārammaṇavijānanalakkhaṇā,	214	
PA_tika-abh06_t:214_7	tathābhāvapaccupaṭṭhānā, sā tīsu bhavesu sabbesaṃ sacittakasattānaṃ sādhāraṇā, na	214	
PA_tika-abh06_t:214_8	kassaci pana sacittakassa na uppajjati nāma. Uppajjamānā panāyaṃ pañcadvāramanodvāresu	214	
PA_tika-abh06_t:214_9	voṭṭhabbanāvajjanakiccā uppajjati. Cha asādhāraṇañāṇānipi etāya gahitārammaṇameva	214	
PA_tika-abh06_t:214_10	gaṇhanti. Sabbārammaṇagahaṇasamatthatāya sabbaññutaññāṇagatikāti veditabbā. Imāni	2141	
PA_tika-abh06_t:214_11	tīṇi ahetukakiriyacittāni.	2141	
PA_tika-abh06_t:215_0	Idha ṭhatvā hasanacittāni pariggaṇhitabbāni. Terasa hasanacittāni. Kusalato catūhi	215	
PA_tika-abh06_t:215_1	somanassasahagatehi, akusalato catūhīti imehi aṭṭhahi cittehi puthujjanā hasanti,	215	
PA_tika-abh06_t:215_2	sekhā pana kusalato catūhi, akusalato dvīhi diṭṭhigatavippayuttasomanassasahagatehīti	215	
PA_tika-abh06_t:215_3	chahi hasanti, khīṇāsavā kiriyato pañcahi somanassasahagatehi hasantīti.	215	
PA_tika-abh06_t:217	Somanassayutānaṭṭha, kusalākusalāni ca;	21	
PA_tika-abh06_t:218	Kriyato pana pañcevaṃ, hāsacittāni terasa.	21	
PA_tika-abh06_t:220	Puthujjanā hasantettha, cittehi pana aṭṭhahi;	22	
PA_tika-abh06_t:221	Chahi sekhā asekhā ca, hasanti pana pañcahi.	22	
PA_tika-abh06_t:222_0	Idāni rūpāvacarakiriyacittāni honti. Vitakkavicārapītisukhacittekaggatāsampayuttaṃ	222	
PA_tika-abh06_t:222_1	paṭhamaṃ, vicārapītisukhacittekaggatāsampayuttaṃ dutiyaṃ, pītisukhacittekaggatāsampayuttaṃ	222	
PA_tika-abh06_t:222_2	tatiyaṃ, sukhacittekaggatāsampayuttaṃ catutthaṃ, upekkhācittekaggatāsampayuttaṃ pañcamanti	222	
PA_tika-abh06_t:222_3	imāni pañca rūpāvacarakiriyacittāni.	222	
PA_tika-abh06_t:223_0	Idāni arūpāvacarakiriyacittāni vuccanti. Ākāsānañcāyatanasaññāsahagataṃ, viññāṇañcāyatanasaññāsahagataṃ,	223	
PA_tika-abh06_t:223_1	ākiñcaññāyatanasaññāsahagataṃ, nevasaññānāsaññāyatanasaññāsahagatanti imāni cattāri	223	
PA_tika-abh06_t:223_2	arūpāvacarakiriyacittāni. Imāni pana rūpārūpakiriyacittāni sakasakabhūmikusalasadisāni.	223	
PA_tika-abh06_t:223_3	Kevalaṃ panetāni kiriyacittāni khīṇāsavānaṃyeva uppajjanti, kusalāni pana sekhaputhujjanānaṃ.	223	
PA_tika-abh06_t:223_4	Imāni ca khīṇāsavānaṃ bhāvanākāravasappavattāni, tāni pana sekhaputhujjanānaṃ bhāvanāpuññavasappavattānīti	223	
PA_tika-abh06_t:223_5	ayameva imesaṃ, tesañca viseso.	223	
PA_tika-abh06_t:225	Yā puthujjanakālasmiṃ, abhinibbattitā pana;	22	
PA_tika-abh06_t:226	Rūpārūpasamāpatti, sā khīṇāsavabhikkhuno.	22	
PA_tika-abh06_t:228	Yāva khīṇāsavo bhikkhu, na samāpajjateva naṃ;	22	
PA_tika-abh06_t:229	Tāva tā kusalā eva, samāpannā sace kriyā.	22	
PA_tika-abh06_t:230_0	Evaṃ somanassādibhedato kāmāvacarasahetukakiriyacittamaṭṭhavidhaṃ, manodhātumanoviññāṇadhātudvayabhedato	230	
PA_tika-abh06_t:230_1	ahetukaṃ tividhaṃ, jhānaṅgayogabhedato rūpāvacaraṃ pañcavidhaṃ, ārammaṇabhedato arūpāvacaraṃ	230	
PA_tika-abh06_t:230_2	catubbidhaṃ, evaṃ bhūmivasena vīsatividhaṃ kiriyacittaṃ veditabbanti.	230	
PA_tika-abh06_t:232	Ekādasavidhaṃ kāme, rūpe pañca arūpisu;	23	
PA_tika-abh06_t:233	Cattārīti ca sabbāni, kriyācittāni vīsati.	23	
PA_tika-abh06_t:235	Lokuttarakriyacittaṃ, pana kasmā na vijjati;	23	
PA_tika-abh06_t:236	Ekacittakkhaṇattā hi, maggassāti na vijjati.	23	
PA_tika-abh06_t:238	Kriyākriyāpattivibhāgadesako,	23	
PA_tika-abh06_t:239	Kriyākriyaṃ cittamavoca yaṃ jino;	23	
PA_tika-abh06_t:240	Hitāhitānaṃ sakriyākriyārato,	24	
PA_tika-abh06_t:241	Kriyākriyaṃ tantu mayā samīritaṃ.	24	
PA_tika-abh06_t:242_0	Ettāvatā ekavīsatividhaṃ kusalaṃ, dvādasavidhaṃ akusalaṃ chattiṃsavidhaṃ vipākaṃ,	242	
PA_tika-abh06_t:242_1	vīsatividhaṃ kiriyacittanti ādimhi nikkhittaṃ cittaṃ ekūnanavutippabhedena vidhinā pakāsitaṃ hotīti.	242	
PA_tika-abh06_t:244	Ekavīsati puññāni, dvādasākusalāni ca;	24	
PA_tika-abh06_t:245	Chattiṃseva vipākāni, kriyacittāni vīsati.	24	
PA_tika-abh06_t:247	Ekūnanavuti sabbe, cittuppādā mahesinā;	24	
PA_tika-abh06_t:248	Aṭṭha lokuttare katvā, niddiṭṭhā hi samāsato.	24	
PA_tika-abh06_t:250	Piṭake abhidhammasmiṃ, ye bhikkhū pāṭavatthino;	25	
PA_tika-abh06_t:251	Tehāyaṃ uggahetabbo, cintetabbo punappunaṃ.	25	
PA_tika-abh06_t:253	Abhidhammāvatārena, abhidhammamahodadhiṃ;	25	
PA_tika-abh06_t:254	Ye taranti imaṃ lokaṃ, parañceva taranti teti.	25	
PA_tika-abh06_t:255	Iti abhidhammāvatāre cittaniddeso nāma	25	
PA_tika-abh06_t:256	Paṭhamo paricchedo.	25	
PA_tika-abh06_t:257	2. Dutiyo paricchedo	25	
PA_tika-abh06_t:258	Cetasikaniddeso	25	
PA_tika-abh06_t:260	Cittānantaramuddiṭṭhā, ye ca cetasikā mayā;	26	
PA_tika-abh06_t:261	Tesaṃ dāni karissāmi, vibhājanamito paraṃ.	26	
PA_tika-abh06_t:262_0	Tattha cittasampayuttā, citte bhavā vā cetasikā. Tepi cittaṃ viya sārammaṇato ekavidhā,	262	
PA_tika-abh06_t:262_1	savipākāvipākato duvidhā, kusalākusalābyākatabhedato tividhā, kāmāvacarādibhedato catubbidhā.	262	
PA_tika-abh06_t:263_0	Tattha kāmāvacaracittasampayuttā kāmāvacarā. Tesu kāmāvacarapaṭhamamahākusalacittasampayuttā	263	
PA_tika-abh06_t:263_1	tāva niyatā sarūpena āgatā ekūnatiṃsa dhammā honti. Seyyathidaṃ – phasso vedanā saññā	263	
PA_tika-abh06_t:263_2	cetanā vitakko vicāro pīti cittekaggatā saddhā sati vīriyaṃ paññā jīvitindriyaṃ alobho	263	
PA_tika-abh06_t:263_3	adoso hirī ottappaṃ kāyappassaddhi cittappassaddhi kāyalahutā cittalahutā kāyamudutā	263	
PA_tika-abh06_t:263_4	cittamudutā kāyakammaññatā cittakammaññatā kāyapāguññatā cittapāguññatā kāyujukatā	263	
PA_tika-abh06_t:263_5	cittujukatāti. Puna chando, adhimokkho, tatramajjhattatā, manasikāro cāti cattāro	263	
PA_tika-abh06_t:263_6	niyatayevāpanakā honti. Imehi catūhi tettiṃsa honti. Puna karuṇā muditā kāyaduccaritavirati	263	
PA_tika-abh06_t:263_7	vacīduccaritavirati micchājīvavirati ceti ime pañca aniyatā. Ime pana kadāci uppajjanti.	263	
PA_tika-abh06_t:264_0	Imesu pana karuṇāmuditāvasena bhāvanākāle karuṇāpubbabhāgo vā muditāpubbabhāgo vā	264	
PA_tika-abh06_t:264_1	etā uppajjanti, na panekato uppajjanti. Yadā pana iminā cittena micchākammantādīhi	264	
PA_tika-abh06_t:264_2	viramati, tadā sammākammantādīni paripūrenti, ekā virati uppajjati, karuṇāmuditāhi	264	
PA_tika-abh06_t:264_3	saha, aññamaññena ca na uppajjanti. Tasmā etesu ekena saha catuttiṃseva dhammā honti.	264	
PA_tika-abh06_t:266	Ādinā puññacittena, tettiṃsa niyatā matā;	26	
PA_tika-abh06_t:267	Karuṇāmuditekena, catuttiṃsa bhavanti te.	26	
PA_tika-abh06_t:269	Kasmā panettha mettā ca, upekkhā ca na uddhaṭā;	26	
PA_tika-abh06_t:270	Yevāpanakadhammesu, dhammarājena satthunā.	27	
PA_tika-abh06_t:272	Abyāpādena mettāpi, tatramajjhattatāya ca;	27	
PA_tika-abh06_t:273	Upekkhā gahitā yasmā, tasmā na gahitā ubho.	27	
PA_tika-abh06_t:275	Kasmā yevāpanā dhammā, buddhenādiccabandhunā;	27	
PA_tika-abh06_t:276	Sarūpeneva sabbete, pāḷiyaṃ na ca uddhaṭā.	27	
PA_tika-abh06_t:278	Yasmā aniyatā keci, yasmā rāsiṃ bhajanti na;	27	
PA_tika-abh06_t:279	Yasmā ca dubbalā keci, tasmā vuttā na pāḷiyaṃ.	27	
PA_tika-abh06_t:281	Chandādhimokkhamuditā manasi ca kāro,	28	
PA_tika-abh06_t:282	Majjhattatā ca karuṇā viratittayaṃ ca;	28	
PA_tika-abh06_t:283	Puññesu tena niyatāniyatā ca sabbe,	28	
PA_tika-abh06_t:284	Yevāpanā munivarena na ceva vuttā.	28	
PA_tika-abh06_t:286	Kasmā panettha phassova, paṭhamaṃ samudīrito;	28	
PA_tika-abh06_t:287	Paṭhamābhinipātattā, cittassārammaṇe kira.	28	
PA_tika-abh06_t:289	Phusitvā pana phassena, vedanāya ca vedaye;	28	
PA_tika-abh06_t:290	Sañjānāti ca saññāya, cetanāya ca cetaye.	29	
PA_tika-abh06_t:292	Balavapaccayattā ca, sahajātānameva hi;	29	
PA_tika-abh06_t:293	Phassova paṭhamaṃ vutto, tasmā idha mahesinā.	29	
PA_tika-abh06_t:295	Akāraṇamidaṃ sabbaṃ, cittānaṃ tu saheva ca;	29	
PA_tika-abh06_t:296	Ekuppādādibhāvena, cittajānaṃ pavattito.	29	
PA_tika-abh06_t:298	Ayaṃ tu paṭhamuppanno, ayaṃ pacchāti natthidaṃ;	29	
PA_tika-abh06_t:299	Balavapaccayattepi, kāraṇañca na dissati.	29	
PA_tika-abh06_t:301	Desanākkamato ceva, paṭhamaṃ samudīrito;	30	
PA_tika-abh06_t:302	Iccevaṃ pana viññeyyaṃ, viññunā na visesato.	30	
PA_tika-abh06_t:304	Na ca pariyesitabboyaṃ, tasmā pubbāparakkamo;	30	
PA_tika-abh06_t:305	Vacanatthalakkhaṇādīhi, dhammā eva vijānatā.	30	
PA_tika-abh06_t:306_0	Yasmā pana ime dhammā vacanatthalakkhaṇādīhi vuccamānā pākaṭā honti suviññeyyāva,	306	
PA_tika-abh06_t:306_1	tasmā tesaṃ vacanatthalakkhaṇādīni pavakkhāmi. Seyyathidaṃ – phusatīti phasso. Svāyaṃ	306	
PA_tika-abh06_t:306_2	phusanalakkhaṇo, saṅghaṭṭanaraso, sannipātapaccupaṭṭhāno, phalaṭṭhena vedanāpaccupaṭṭhāno	306	
PA_tika-abh06_t:306_3	vā, āpāthagatavisayapadaṭṭhāno. Ayaṃ hi arūpadhammopi samāno ārammaṇesu phusanākāreneva	306	
PA_tika-abh06_t:306_4	pavattati, so dvinnaṃ meṇḍānaṃ sannipāto viya daṭṭhabbo.	306	
PA_tika-abh06_t:307_0	Sundaraṃ manoti sumano, sumanassa bhāvo somanassaṃ, somanassameva vedanā somanassavedanā.	307	
PA_tika-abh06_t:307_1	Sā vedayitalakkhaṇā, iṭṭhākārānubhavanarasā rājā viya subhojanarasaṃ, cetasikaassādapaccupaṭṭhānā,	307	
PA_tika-abh06_t:307_2	passaddhipadaṭṭhānā.	307	
PA_tika-abh06_t:308_0	Nīlādibhedaṃ ārammaṇaṃ sañjānātīti saññā. Sā sañjānanalakkhaṇā, paccābhiññāṇakaraṇarasā	308	
PA_tika-abh06_t:308_1	vaḍḍhakissa abhiññāṇakaraṇamiva, yathāgahitanimittavasena abhinivesakaraṇapaccupaṭṭhānā,	308	
PA_tika-abh06_t:308_2	yathopaṭṭhitavisayapadaṭṭhānā.	308	
PA_tika-abh06_t:309_0	Cetayatīti cetanā. Saddhiṃ attanā sampayuttadhamme ārammaṇe abhisandahatīti attho.	309	
PA_tika-abh06_t:309_1	Sā cetayitalakkhaṇā, āyūhanarasā, saṃvidahanapaccupaṭṭhānā sakakiccaparakiccasādhakā	309	
PA_tika-abh06_t:309_2	jeṭṭhasissamahāvaḍḍhakiādayo viya.	309	
PA_tika-abh06_t:310	Vitakketīti vitakko. Vitakkanaṃ vā vitakko. Svāyaṃ ārammaṇe cittassa abhiniropanalakkhaṇo, āhananapariyāhananaraso, ārammaṇe cittassa ānayanapaccupaṭṭhāno.	31	
PA_tika-abh06_t:311_0	Ārammaṇe tena cittaṃ vicaratīti vicāro. Vicaraṇaṃ vā vicāro. Anusañcaraṇanti vuttaṃ	311	
PA_tika-abh06_t:311_1	hoti. Svāyaṃ ārammaṇānumajjanalakkhaṇo, tattha sahajātānuyojanaraso, cittassa anupabandhapaccupaṭṭhāno.	311	
PA_tika-abh06_t:312	Pinayatīti pīti. Sā sampiyāyanalakkhaṇā, kāyacittapīṇanarasā, pharaṇarasā vā, odagyapaccupaṭṭhānā.	31	
PA_tika-abh06_t:313_0	Cittassa ekaggabhāvo cittekaggatā. Samādhissetaṃ nāmaṃ. So avisāralakkhaṇo, avikkhepalakkhaṇo	313	
PA_tika-abh06_t:313_1	vā, sahajātānaṃ sampiṇḍanaraso nhāniyacuṇṇānaṃ udakaṃ viya, upasamapaccupaṭṭhāno,	313	
PA_tika-abh06_t:313_2	visesato sukhapadaṭṭhāno.	313	
PA_tika-abh06_t:314_0	Saddahanti etāya, sayaṃ vā saddahati, saddahanamattameva vā esāti saddhā. Sā panesā	314	
PA_tika-abh06_t:314_1	saddahanalakkhaṇā, pasādanarasā udakappasādakamaṇi viya, akālusiyapaccupaṭṭhānā,	314	
PA_tika-abh06_t:314_2	saddheyyavatthupadaṭṭhānā.	314	
PA_tika-abh06_t:315	Saranti etāya, sayaṃ vā sarati, saraṇamattameva vā esāti sati. Sā apilāpanalakkhaṇā, asammosarasā, ārakkhapaccupaṭṭhānā, thirasaññāpadaṭṭhānā.	31	
PA_tika-abh06_t:316	Vīrabhāvo vīriyaṃ. Vīrānaṃ vā kammaṃ vīriyaṃ. Taṃ panetaṃ ussāhanalakkhaṇaṃ, sahajātānaṃ upatthambhanarasaṃ, asaṃsīdanabhāvapaccupaṭṭhānaṃ, saṃvegapadaṭṭhānaṃ.	31	
PA_tika-abh06_t:317	Pajānātīti paññā. Sā panesā vijānanalakkhaṇā, visayobhāsanarasā padīpo viya, asammohapaccupaṭṭhānā araññagatasudesako viya.	31	
PA_tika-abh06_t:318_0	Jīvanti tena taṃsampayuttadhammāti jīvitaṃ. Taṃ pana attanā avinibbhuttānaṃ dhammānaṃ	318	
PA_tika-abh06_t:318_1	anupālanalakkhaṇaṃ, tesaṃ pavattanarasaṃ, tesaṃyeva ṭhapanapaccupaṭṭhānaṃ, yāpayitabbadhammapadaṭṭhānaṃ.	318	
PA_tika-abh06_t:318_2	Santepi ca tesaṃ anupālanalakkhaṇādimhi vidhāne atthikkhaṇeyeva taṃ te dhamme anupāleti	318	
PA_tika-abh06_t:318_3	udakaṃ viya uppalādīni, yathāsakaṃ paccayuppannepi ca dhamme anupāleti dhāti viya	318	
PA_tika-abh06_t:318_4	kumāraṃ, sayaṃpavattitadhammasambandheneva pavattati niyāmako viya, na bhaṅgato uddhaṃ	318	
PA_tika-abh06_t:318_5	pavattayati attano ca pavattayitabbānañca abhāvā, na bhaṅgakkhaṇe ṭhapeti sayaṃ bhijjamānattā	318	
PA_tika-abh06_t:318_6	khīyamāno viya vattisnehova padīpasikhanti.	318	
PA_tika-abh06_t:319_0	Na lubbhanti tena, sayaṃ vā na lubbhati, alubbhanamattameva vā tanti alobho. So ārammaṇe	319	
PA_tika-abh06_t:319_1	cittassa alaggabhāvalakkhaṇo kamaladale jalabindu viya, apariggaharaso muttabhikkhu	319	
PA_tika-abh06_t:319_2	viya, anallīnabhāvapaccupaṭṭhāno asucimhi patitapuriso viya.	319	
PA_tika-abh06_t:320_0	Na dussanti tena, sayaṃ vā na dussati, adussanamattameva vā tanti adoso. So acaṇḍikkalakkhaṇo,	320	
PA_tika-abh06_t:320_1	avirodhalakkhaṇo vā anukūlamitto viya, āghātavinayanaraso, pariḷāhavinayanaraso vā	320	
PA_tika-abh06_t:320_2	candanaṃ viya, sommabhāvapaccupaṭṭhāno puṇṇacando viya.	320	
PA_tika-abh06_t:321_0	Kāyaduccaritādīhi hirīyatīti hirī. Lajjāyetaṃ adhivacanaṃ. Tehiyeva ottappatīti ottappaṃ.	321	
PA_tika-abh06_t:321_1	Pāpato ubbegassetaṃ adhivacanaṃ. Tattha pāpato jigucchanalakkhaṇā hirī, ottāsalakkhaṇaṃ	321	
PA_tika-abh06_t:321_2	ottappaṃ. Ubhopi pāpānaṃ akaraṇarasā, pāpato saṅkocanapaccupaṭṭhānā, attagāravaparagāravapadaṭṭhānā.	321	
PA_tika-abh06_t:321_3	Ime dhammā lokapālāti daṭṭhabbā.	321	
PA_tika-abh06_t:322_0	Kāyapassambhanaṃ kāyapassaddhi. Cittapassambhanaṃ cittapassaddhi. Kāyoti cettha vedanādayo	322	
PA_tika-abh06_t:322_1	tayo khandhā. Ubhopi panetā ekato hutvā kāyacittadarathavūpasamalakkhaṇā, kāyacittadarathanimmadanarasā,	322	
PA_tika-abh06_t:322_2	kāyacittānaṃ aparipphandanasītibhāvapaccupaṭṭhānā, kāyacittapadaṭṭhānā, kāyacittānaṃ	322	
PA_tika-abh06_t:322_3	avūpasamatāuddhaccādikilesappaṭipakkhabhūtāti veditabbā.	322	
PA_tika-abh06_t:323_0	Kāyalahubhāvo kāyalahutā. Cittalahubhāvo cittalahutā. Kāyacittānaṃ garubhāvavūpasamalakkhaṇā,	323	
PA_tika-abh06_t:323_1	kāyacittagarubhāvanimmadanarasā, kāyacittānaṃ adandhatāpaccupaṭṭhānā, kāyacittapadaṭṭhānā,	323	
PA_tika-abh06_t:323_2	kāyacittānaṃ garubhāvakarathinamiddhādikilesappaṭipakkhabhūtāti veditabbā.	323	
PA_tika-abh06_t:324_0	Kāyamudubhāvo kāyamudutā. Cittamudubhāvo cittamudutā. Kāyacittānaṃ thaddhabhāvavūpasamalakkhaṇā,	324	
PA_tika-abh06_t:324_1	kāyacittānaṃ thaddhabhāvanimmadanarasā, appaṭighātapaccupaṭṭhānā, kāyacittapadaṭṭhānā,	324	
PA_tika-abh06_t:324_2	kāyacittānaṃ thaddhabhāvakaradiṭṭhimānādikilesappaṭipakkhabhūtāti veditabbā.	324	
PA_tika-abh06_t:325_0	Kāyakammaññabhāvo kāyakammaññatā. Cittakammaññabhāvo cittakammaññatā. Kāyacittānaṃ	325	
PA_tika-abh06_t:325_1	akammaññabhāvavūpasamalakkhaṇā, kāyacittānaṃ akammaññabhāvanimmadanarasā, kāyacittānaṃ	325	
PA_tika-abh06_t:325_2	ārammaṇakaraṇasampattipaccupaṭṭhānā, kāyacittapadaṭṭhānaṃ, kāyacittānaṃ akammaññabhāvakaraavasesanīvaraṇādikilesappaṭipakkhabhūtāti veditabbā.	325	
PA_tika-abh06_t:326_0	Kāyapāguññabhāvo kāyapāguññatā. Cittapāguññabhāvo cittapāguññatā. Kāyacittānaṃ agelaññabhāvalakkhaṇā,	326	
PA_tika-abh06_t:326_1	kāyacittānaṃ gelaññanimmadanarasā, nirādīnavapaccupaṭṭhānā, kāyacittapadaṭṭhānā,	326	
PA_tika-abh06_t:326_2	kāyacittānaṃ gelaññabhāvakaraassaddhādikilesappaṭipakkhabhūtāti daṭṭhabbā.	326	
PA_tika-abh06_t:327_0	Kāyassa ujukabhāvo kāyujukatā. Cittassa ujukabhāvo cittujukatā. Kāyacittānaṃ akuṭilabhāvalakkhaṇā,	327	
PA_tika-abh06_t:327_1	kāyacittānaṃ ajjavalakkhaṇā vā, kāyacittānaṃ kuṭilabhāvanimmadanarasā, ajimhatāpaccupaṭṭhānā,	327	
PA_tika-abh06_t:327_2	kāyacittapadaṭṭhānā, kāyacittānaṃ kuṭilabhāvakaramāyāsāṭheyyādikilesappaṭipakkhabhūtāti daṭṭhabbā.	327	
PA_tika-abh06_t:328	Chandoti kattukamyatāyetaṃ adhivacanaṃ. Tasmā so kattukamyatālakkhaṇo chando, ārammaṇapariyesanaraso, ārammaṇena atthikatāpaccupaṭṭhāno, tadevassa padaṭṭhāno.	32	
PA_tika-abh06_t:329	Adhimuccanaṃ adhimokkho. So sanniṭṭhānalakkhaṇo, asaṃsappanaraso, nicchayapaccupaṭṭhāno, sanniṭṭheyyadhammapadaṭṭhāno, ārammaṇe niccalabhāvena indakhīlo viya daṭṭhabbo.	32	
PA_tika-abh06_t:330	Tesu tesu dhammesu majjhattabhāvo tatramajjhattatā. Sā cittacetasikānaṃ samavāhitalakkhaṇā, ūnādhikatānivāraṇarasā, pakkhapātupacchedanarasā vā, majjhattabhāvapaccupaṭṭhānā.	33	
PA_tika-abh06_t:331	Kiriyā kāro, manasmiṃ kāro manasikāro. Purimamanato visadisaṃ manaṃ karotīti ca manasikāro.	33	
PA_tika-abh06_t:332_0	Svāyaṃ ārammaṇapaṭipādako, vīthipaṭipādako, javanapaṭipādakoti tippakāro. Tattha	332	
PA_tika-abh06_t:332_1	ārammaṇapaṭipādako manasmiṃ kāro manasikāro. So sāraṇalakkhaṇo, sampayuttānaṃ ārammaṇe	332	
PA_tika-abh06_t:332_2	saṃyojanaraso, ārammaṇābhimukhabhāvapaccupaṭṭhāno, ārammaṇapadaṭṭhāno, saṅkhārakkhandhapariyāpanno	332	
PA_tika-abh06_t:332_3	ārammaṇapaṭipādakattena sampayuttānaṃ sārathī viya daṭṭhabbo. Vīthipaṭipādakoti pañcadvārāvajjanassetaṃ	332	
PA_tika-abh06_t:332_4	adhivacanaṃ, javanapaṭipādakoti manodvārāvajjanassetaṃ adhivacanaṃ, na te idha adhippetā.	332	
PA_tika-abh06_t:333_0	Karuṇāti paradukkhe sati sādhūnaṃ hadayakampanaṃ karotīti karuṇā, kināti vināseti	333	
PA_tika-abh06_t:333_1	vā paradukkhanti karuṇā. Sā paradukkhāpanayanākārappavattilakkhaṇā, paradukkhāsahanarasā,	333	
PA_tika-abh06_t:333_2	avihiṃsāpaccupaṭṭhānā, dukkhābhibhūtānaṃ anāthabhāvadassanapadaṭṭhānā.	333	
PA_tika-abh06_t:334_0	Modanti tāya, sayaṃ vā modatīti muditā. Sā pamodanalakkhaṇā, anissāyanarasā, arativighātapaccupaṭṭhānā,	334	
PA_tika-abh06_t:334_1	sattānaṃ sampattidassanapadaṭṭhānā. Keci pana mettupekkhāyopi aniyate icchanti, taṃ	334	
PA_tika-abh06_t:334_2	na gahetabbaṃ. Atthato hi adoso eva mettā, tatramajjhattupekkhāyeva upekkhāti.	334	
PA_tika-abh06_t:335_0	Kāyaduccaritato virati kāyaduccaritavirati. Eseva nayo sesesupi dvīsu. Lakkhaṇādito	335	
PA_tika-abh06_t:335_1	pana etā tissopi viratiyo kāyaduccaritādivatthūnaṃ avītikkamalakkhaṇā, kāyaduccaritādivatthuto	335	
PA_tika-abh06_t:335_2	saṅkocanarasā, akiriyapaccupaṭṭhānā, saddhāhiriottappaappicchatādiguṇapadaṭṭhānā.	335	
PA_tika-abh06_t:335_3	Keci pana imāsu ekekaṃ niyataṃ viratiṃ icchanti. Evaṃ kāmāvacarapaṭhamamahākusalacittena	335	
PA_tika-abh06_t:335_4	ime tettiṃsa vā catuttiṃsa vā dhammā sampayogaṃ gacchantīti veditabbā.	335	
PA_tika-abh06_t:336_0	Yathā ca paṭhamena, evaṃ dutiyacittenāpi. Sasaṅkhārabhāvamattameva hi ettha viseso.	336	
PA_tika-abh06_t:336_1	Puna tatiyena ñāṇavippayogato ṭhapetvā amohaṃ avasesā dvattiṃsa vā tettiṃsa vā veditabbā.	336	
PA_tika-abh06_t:336_2	Tathā catutthenāpi sasaṅkhārabhāvamattameva viseso, paṭhame vuttesu pana ṭhapetvā	336	
PA_tika-abh06_t:336_3	pītiṃ avasesā pañcamena sampayogaṃ gacchanti. Somanassaṭṭhāne cettha upekkhāvedanā	336	
PA_tika-abh06_t:336_4	paviṭṭhā. Sā pana iṭṭhāniṭṭhaviparītānubhavanalakkhaṇā, pakkhapātupacchedanarasā.	336	
PA_tika-abh06_t:336_5	Yathā ca pañcamena, evaṃ chaṭṭhenāpi. Sasaṅkhāramattameva hoti viseso. Sattamena	336	
PA_tika-abh06_t:336_6	pana ṭhapetvā paññaṃ avasesā ekatiṃsa vā dvattiṃsa vā dhammā honti, tathā aṭṭhamenāpi.	336	
PA_tika-abh06_t:336_7	Sasaṅkhāramattameva viseso. Evaṃ tāva kāmāvacarakusalacetasikā veditabbā.	336	
PA_tika-abh06_t:338	Upekkhāyuttacittesu, na dukkhasukhapītiyo;	33	
PA_tika-abh06_t:339	Jāyanteva visuṃ pañca, karuṇāmuditādayo.	33	
PA_tika-abh06_t:340_0	Avasesesu pana rūpāvacaracittasampayuttā rūpāvacarā, tattha paṭhamacittasampayuttā	340	
PA_tika-abh06_t:340_1	tāva kāmāvacarapaṭhamacitte vuttesu ṭhapetvā viratittayaṃ avasesā veditabbā. Viratiyo	340	
PA_tika-abh06_t:340_2	pana kāmāvacarakusalalokuttaresveva uppajjanti, na aññesu. Dutiyena vitakkavajjā	340	
PA_tika-abh06_t:340_3	dvattiṃsa vā tettiṃsa vā. Tatiyena vicāravajjā ekatiṃsa vā dvattiṃsa vā. Catutthena	340	
PA_tika-abh06_t:340_4	tato pītivajjā tiṃsa vā ekatiṃsa vā. Pañcamena tato karuṇāmuditāvajjā tiṃsa honti,	340	
PA_tika-abh06_t:340_5	somanassaṭṭhāne upekkhā paviṭṭhā. Evaṃ rūpāvacarakusalacetasikā veditabbā.	340	
PA_tika-abh06_t:341	Arūpāvacaracittasampayuttā arūpāvacarā, te pana rūpāvacarapañcame vuttanayena veditabbā. Arūpāvacarabhāvovettha viseso.	34	
PA_tika-abh06_t:342_0	Lokuttaracittasampayuttā lokuttarā, te pana paṭhamajjhānike maggacitte paṭhamarūpāvacaracitte	342	
PA_tika-abh06_t:342_1	vuttanayena dutiyajjhānikādibhedepi maggacitte dutiyarūpāvacaracittādīsu vuttanayeneva	342	
PA_tika-abh06_t:342_2	veditabbā. Karuṇāmuditānamabhāvo ca niyataviratibhāvo ca lokuttarabhāvo cettha viseso.	342	
PA_tika-abh06_t:342_3	Evaṃ tāva kusalacittasampayuttacetasikā veditabbā.	342	
PA_tika-abh06_t:343_0	Akusalā pana cetasikā bhūmito ekavidhā kāmāvacarāyeva, tesu lobhamūlapaṭhamākusalacittasampayuttā	343	
PA_tika-abh06_t:343_1	tāva niyatā sarūpenāgatā pannarasa, yevāpanakā niyatā cattāroti ekūnavīsati honti.	343	
PA_tika-abh06_t:343_2	Aniyatā cha yevāpanakāti sabbe pañcavīsati honti. Seyyathidaṃ – phasso somanassavedanā	343	
PA_tika-abh06_t:343_3	saññā cetanā vitakko vicāro pīti cittassekaggatā vīriyaṃ jīvitaṃ ahirikaṃ anottappaṃ	343	
PA_tika-abh06_t:343_4	lobho moho micchādiṭṭhīti ime sarūpenāgatā pannarasa, chando adhimokkho uddhaccaṃ	343	
PA_tika-abh06_t:343_5	manasikāroti ime cattāro niyatayevāpanakā, ime pana paṭipāṭiyā dasasu cittesu niyatā	343	
PA_tika-abh06_t:343_6	honti, māno issā macchariyaṃ kukkuccaṃ thinamiddhanti ime chayeva aniyatayevāpanakā.	343	
PA_tika-abh06_t:345	Evaṃ yevāpanā sabbe, niyatāniyatā dasa;	34	
PA_tika-abh06_t:346	Niddiṭṭhā pāpacittesu, hatapāpena tādinā.	34	
PA_tika-abh06_t:347_0	Tattha phassoti akusalacittasahajāto phasso. Esa nayo sesesupi. Na hirīyatīti ahiriko,	347	
PA_tika-abh06_t:347_1	ahirikassa bhāvo ahirikaṃ. Kāyaduccaritādīhi ottappatīti ottappaṃ, na ottappaṃ anottappaṃ.	347	
PA_tika-abh06_t:347_2	Tattha kāyaduccaritādīhi ajigucchanalakkhaṇaṃ, alajjālakkhaṇaṃ vā ahirikaṃ, anottappaṃ	347	
PA_tika-abh06_t:347_3	teheva asārajjanalakkhaṇaṃ, anuttāsalakkhaṇaṃ vā.	347	
PA_tika-abh06_t:348_0	Lubbhanti tena, sayaṃ vā lubbhati, lubbhanamattameva vā tanti lobho. So ārammaṇagahaṇalakkhaṇo	348	
PA_tika-abh06_t:348_1	makkaṭālepo viya, abhisaṅgaraso tattakapāle pakkhittamaṃsapesi viya, apariccāgapaccupaṭṭhāno	348	
PA_tika-abh06_t:348_2	telañjanarāgo viya, saṃyojaniyesu dhammesu assādadassanapadaṭṭhāno.	348	
PA_tika-abh06_t:349_0	Muyhanti tena, sayaṃ vā muyhati, muyhanamattameva vā tanti moho. So cittassa andhabhāvalakkhaṇo,	349	
PA_tika-abh06_t:349_1	aññāṇalakkhaṇo vā, asampaṭivedharaso, ārammaṇasabhāvacchādanaraso vā, andhakārapaccupaṭṭhāno,	349	
PA_tika-abh06_t:349_2	ayonisomanasikārapadaṭṭhāno.	349	
PA_tika-abh06_t:350_0	Micchā passanti tāya, sayaṃ vā micchā passati, micchādassanamattameva vā esāti micchādiṭṭhi.	350	
PA_tika-abh06_t:350_1	Sā ayonisoabhinivesalakkhaṇā, parāmāsarasā, micchābhinivesapaccupaṭṭhānā, ariyānaṃ	350	
PA_tika-abh06_t:350_2	adassanakāmatādipadaṭṭhānā.	350	
PA_tika-abh06_t:351_0	Uddhatabhāvo uddhaccaṃ. Taṃ avūpasamalakkhaṇaṃ vātābhighātacalajalaṃ viya, anavaṭṭhānarasaṃ	351	
PA_tika-abh06_t:351_1	vātābhighātacaladhajapaṭākā viya, bhantattapaccupaṭṭhānaṃ pāsāṇābhighātasamuddhatabhasmaṃ	351	
PA_tika-abh06_t:351_2	viya, ayonisomanasikārapadaṭṭhānaṃ.	351	
PA_tika-abh06_t:352	Maññatīti māno. So uṇṇatilakkhaṇo, sampaggahaṇaraso, ketukamyatāpaccupaṭṭhāno, diṭṭhivippayuttalobhapadaṭṭhāno.	35	
PA_tika-abh06_t:353	Issatīti issā. Sā parasampattīnaṃ usūyanalakkhaṇā, tattheva anabhiratirasā, tato vimukhabhāvapaccupaṭṭhānā, parasampattipadaṭṭhānā.	35	
PA_tika-abh06_t:354	Maccharabhāvo macchariyaṃ. Taṃ attano sampattīnaṃ niguhaṇalakkhaṇaṃ, tāsaṃyeva parehi sādhāraṇabhāvaakkhamanarasaṃ, saṅkocanapaccupaṭṭhānaṃ, attasampattipadaṭṭhānaṃ.	35	
PA_tika-abh06_t:355	Kucchitaṃ kataṃ kukataṃ, tassa bhāvo kukkuccaṃ. Taṃ pacchānutāpalakkhaṇaṃ, katākatānusocanarasaṃ, vippaṭisārapaccupaṭṭhānaṃ, katākatapadaṭṭhānaṃ.	35	
PA_tika-abh06_t:356_0	Thinatā thinaṃ. Middhatā middhaṃ. Anussāhanasaṃsīdanatā, asattivighāto cāti attho.	356	
PA_tika-abh06_t:356_1	Thinañca middhañca thinamiddhaṃ. Tattha thinaṃ anussāhanalakkhaṇaṃ, vīriyavinodanarasaṃ,	356	
PA_tika-abh06_t:356_2	saṃsīdanabhāvapaccupaṭṭhānaṃ. Middhaṃ akammaññatālakkhaṇaṃ, onahanarasaṃ, līnatāpaccupaṭṭhānaṃ,	356	
PA_tika-abh06_t:356_3	ubhayampi ayonisomanasikārapadaṭṭhānaṃ. Sesā kusale vuttanayena veditabbā.	356	
PA_tika-abh06_t:357_0	Ettha pana vitakkavīriyasamādhīnaṃ micchāsaṅkappamicchāvāyāmamicchāsamādhayo visesakā.	357	
PA_tika-abh06_t:357_1	Iti ime ekūnavīsati cetasikā paṭhamākusalacittena sampayogaṃ gacchantīti veditabbā.	357	
PA_tika-abh06_t:357_2	Yathā ca paṭhamena, evaṃ dutiyenāpi. Sasaṅkhārabhāvo cettha thinamiddhassa niyatabhāvo	357	
PA_tika-abh06_t:357_3	ca viseso. Tatiyena paṭhame vuttesu ṭhapetvā diṭṭhiṃ sesā aṭṭhārasa veditabbā. Māno	357	
PA_tika-abh06_t:357_4	panettha aniyato hoti, diṭṭhiyā saha na uppajjatīti. Catutthena dutiye vuttesu ṭhapetvā	357	
PA_tika-abh06_t:357_5	diṭṭhiṃ avasesā veditabbā. Etthāpi ca māno aniyato hoti. Pañcamena paṭhame vuttesu	357	
PA_tika-abh06_t:357_6	ṭhapetvā pītiṃ avasesā sampayogaṃ gacchantīti. Somanassaṭṭhāne panettha upekkhā paviṭṭhā.	357	
PA_tika-abh06_t:357_7	Chaṭṭhenāpi pañcame vuttasadisā eva. Sasaṅkhāratā, thinamiddhassa niyatabhāvo ca	357	
PA_tika-abh06_t:357_8	viseso. Sattamena pañcame vuttesu ṭhapetvā diṭṭhiṃ avasesā veditabbā. Māno panettha	357	
PA_tika-abh06_t:357_9	aniyato. Aṭṭhamena chaṭṭhe vuttesu ṭhapetvā diṭṭhiṃ avasesā veditabbā. Etthāpi māno	357	
PA_tika-abh06_t:357_10	aniyato hoti. Evaṃ lobhamūlacetasikā veditabbā.	3571	
PA_tika-abh06_t:358_0	Domanassasahagatesu paṭighasampayuttesu dosamūlesu dvīsu paṭhamena asaṅkhārikena	358	
PA_tika-abh06_t:358_1	sampayuttā niyatā sarūpenāgatā terasa. Seyyathidaṃ – phasso domanassavedanā saññā	358	
PA_tika-abh06_t:358_2	cetanā cittekaggatā vitakko vicāro vīriyaṃ jīvitaṃ ahirikaṃ anottappaṃ doso moho	358	
PA_tika-abh06_t:358_3	ceti ime terasa dhammā chandādīhi catūhi niyatayevāpanakehi sattarasa honti issāmacchariyakukkuccesu	358	
PA_tika-abh06_t:358_4	aniyatesu tīsu ekena saha aṭṭhārasa honti, etepi tayo na ekato uppajjanti.	358	
PA_tika-abh06_t:359_0	Tattha duṭṭhu manoti dumano, dumanassa bhāvo domanassaṃ, domanassavedanāyetaṃ adhivacanaṃ.	359	
PA_tika-abh06_t:359_1	Tena sahagataṃ domanassasahagataṃ. Taṃ aniṭṭhārammaṇānubhavanalakkhaṇaṃ, aniṭṭhākārasambhogarasaṃ,	359	
PA_tika-abh06_t:359_2	cetasikābādhapaccupaṭṭhānaṃ, ekanteneva hadayavatthupadaṭṭhānaṃ.	359	
PA_tika-abh06_t:360_0	Dussanti tena, sayaṃ vā dussati, dussanamattameva vā tanti doso. So caṇḍikkalakkhaṇo	360	
PA_tika-abh06_t:360_1	pahatāsīviso viya, visappanaraso visanipāto viya, attano nissayadahanaraso vā dāvaggi	360	
PA_tika-abh06_t:360_2	viya, dussanapaccupaṭṭhāno laddhokāso viya sapatto, āghātavatthupadaṭṭhāno. Avasesā	360	
PA_tika-abh06_t:360_3	heṭṭhā vuttappakārāva. Iti ime sattarasa vā aṭṭhārasa vā navamena sampayogaṃ gacchantīti	360	
PA_tika-abh06_t:360_4	veditabbā. Yathā ca navamena, evaṃ dasamenāpi. Sasaṅkhāratā, panettha thinamiddhasambhavo ca viseso.	360	
PA_tika-abh06_t:361_0	Dvīsu pana mohamūlesu vicikicchāsampayuttena ekādasamena sampayuttā tāva phasso upekkhāvedanā	361	
PA_tika-abh06_t:361_1	saññā cetanā vitakko vicāro vīriyaṃ jīvitaṃ cittaṭṭhiti ahirikaṃ anottappaṃ moho	361	
PA_tika-abh06_t:361_2	vicikicchāti sarūpenāgatā terasa, uddhaccaṃ manasikāroti dve yevāpanakā niyatā. Tehi	361	
PA_tika-abh06_t:361_3	saddhiṃ pannarasa honti.	361	
PA_tika-abh06_t:362_0	Tattha pavattaṭṭhitimattā ekaggatā. Vigatā cikicchāti vicikicchā. Sabhāvaṃ vicinanto	362	
PA_tika-abh06_t:362_1	etāya kicchati kilamatīti vicikicchā. Sā saṃsayalakkhaṇā, kampanarasā, anicchayapaccupaṭṭhānā,	362	
PA_tika-abh06_t:362_2	ayonisomanasikārapadaṭṭhānā. Sesā vuttanayā eva.	362	
PA_tika-abh06_t:363_0	Dvādasamena uddhaccasampayuttena sampayuttā sarūpenāgatā vicikicchāsahagate vuttesu	363	
PA_tika-abh06_t:363_1	vicikicchāhīnā uddhaccaṃ sarūpena āgataṃ, tasmā teraseva honti. Vicikicchāya abhāvena	363	
PA_tika-abh06_t:363_2	panettha adhimokkho uppajjati, tena saddhiṃ cuddasa honti. Adhimokkhasambhavato samādhi	363	
PA_tika-abh06_t:363_3	balavā hoti, adhimokkhamanasikārā dve yevāpanakā, tehi saha pannaraseva honti. Evaṃ	363	
PA_tika-abh06_t:363_4	tāva akusalacetasikā veditabbā.	363	
PA_tika-abh06_t:364_0	Idāni abyākatā vuccanti, abyākatā pana duvidhā vipākakiriyabhedato. Tattha vipākā	364	
PA_tika-abh06_t:364_1	kusalā viya bhūmivasena catubbidhā kāmāvacaraṃ rūpāvacaraṃ arūpāvacaraṃ lokuttarañceti.	364	
PA_tika-abh06_t:364_2	Tattha kāmāvacaravipākā sahetukāhetukavasena duvidhā. Tattha sahetukavipākasampayuttā	364	
PA_tika-abh06_t:364_3	sahetukā. Te sahetukakāmāvacarakusalasampayuttasadisā. Yā pana karuṇāmuditā aniyatā,	364	
PA_tika-abh06_t:364_4	tā sattārammaṇattā vipākesu nuppajjanti. Kāmāvacaravipākānaṃ ekantaparittārammaṇattā	364	
PA_tika-abh06_t:364_5	viratiyo panettha ekantakusalattā na labbhanti. Vibhaṅge “pañca sikkhāpadā kusalāyevā”ti	364	
PA_tika-abh06_t:364_6	hi vuttaṃ. Evaṃ kāmāvacarasahetukavipākacetasikā veditabbā.	364	
PA_tika-abh06_t:366	Tettiṃsādidvaye dhammā, dvattiṃseva tato pare;	36	
PA_tika-abh06_t:367	Bāttiṃsa pañcame chaṭṭhe, ekatiṃsa tato pare.	36	
PA_tika-abh06_t:368_0	Ahetukacittasampayuttā pana ahetukā. Tesu cakkhuviññāṇasampayuttā tāva phasso upekkhāvedanā	368	
PA_tika-abh06_t:368_1	saññā cetanā jīvitaṃ cittaṭṭhitīti sarūpenāgatā cha, manasikārena ca satta honti.	368	
PA_tika-abh06_t:368_2	Sotaghānajivhākāyaviññāṇasampayuttāpi satta satteva cetasikā. Tattha kāyaviññāṇasampayuttesu	368	
PA_tika-abh06_t:368_3	pana upekkhāṭhāne sukhavedanā paviṭṭhā. Sā kāyikasātalakkhaṇā, pīṇanarasā, sesā vuttanayā eva.	368	
PA_tika-abh06_t:370	Iṭṭhārammaṇayogasmiṃ, cakkhuviññāṇakādisu;	37	
PA_tika-abh06_t:371	Sati kasmā upekkhāva, vuttā catūsu satthunā.	37	
PA_tika-abh06_t:373	Upādāya ca rūpena, upādārūpake pana;	37	
PA_tika-abh06_t:374	Saṅghaṭṭanānighaṃsassa, dubbalattāti dīpaye.	37	
PA_tika-abh06_t:376	Pasādaṃ panatikkamma, kūṭaṃva picupiṇḍakaṃ;	37	
PA_tika-abh06_t:377	Bhūtarūpena bhūtānaṃ, ghaṭṭanāya sukhādikaṃ.	37	
PA_tika-abh06_t:378_0	Tasmā kāyaviññāṇaṃ sukhādisampayuttanti veditabbaṃ. Manodhātunā sampayuttā sarūpenāgatā	378	
PA_tika-abh06_t:378_1	cakkhuviññāṇena saddhiṃ vuttā cha, vitakkavicārehi saha aṭṭha, adhimokkhamanasikārehi	378	
PA_tika-abh06_t:378_2	dvīhi yevāpanakehi dasa dhammā honti. Tathā manoviññāṇadhātuupekkhāsahagatena. Somanassasahagatena	378	
PA_tika-abh06_t:378_3	pītiadhikā vedanāparivattanañca nānattaṃ. Tasmāvettha ekādasa dhammā honti. Evaṃ	378	
PA_tika-abh06_t:378_4	ahetukāpi kāmāvacaravipākacetasikā veditabbā.	378	
PA_tika-abh06_t:379	Rūpāvacaravipākacittasampayuttā pana rūpāvacarā. Arūpāvacaravipākacittasampayuttā arūpāvacarā. Te sabbepi attano attano kusalacittasampayuttacetasikehi sadisāyevāti.	37	
PA_tika-abh06_t:380_0	Lokuttaravipākacittasampayuttā lokuttarā. Te sabbe tesaṃyeva lokuttaravipākacittānaṃ	380	
PA_tika-abh06_t:380_1	sadisā kusalacittasampayuttehi cetasikehi sadisā. Evaṃ rūpāvacarārūpāvacaralokuttaravipākacetasikā veditabbā.	380	
PA_tika-abh06_t:381_0	Akusalavipākacittasampayuttā pana akusalavipākacetasikā nāma. Te pana kusalavipākāhetukacittesu	381	
PA_tika-abh06_t:381_1	cakkhuviññāṇādīsu vuttacetasikasadisā. Ettha pana kāyaviññāṇe dukkhavedanā paviṭṭhā.	381	
PA_tika-abh06_t:381_2	Sā kāyikābādhalakkhaṇā. Sesā vuttanayāyevāti. Evaṃ chattiṃsa vipākacittasampayuttacetasikā veditabbā.	381	
PA_tika-abh06_t:382_0	Kiriyābyākatā ca cetasikā bhūmito tividhā honti kāmāvacarā rūpāvacarā arūpāvacarāti.	382	
PA_tika-abh06_t:382_1	Tattha kāmāvacarā sahetukāhetukato duvidhā honti. Tesu sahetukakiriyacittasampayuttā	382	
PA_tika-abh06_t:382_2	sahetukā, te pana aṭṭhahi kāmāvacarakusalacittasampayuttehi samānā ṭhapetvā viratittayaṃ	382	
PA_tika-abh06_t:382_3	aniyatayevāpanakesu karuṇāmuditāyeva uppajjanti. Ahetukakiriyacittasampayuttā ahetukā,	382	
PA_tika-abh06_t:382_4	te kusalavipākāhetukamanodhātumanoviññāṇadhātucittasampayuttehi samānā. Manoviññāṇadhātudvaye	382	
PA_tika-abh06_t:382_5	pana vīriyindriyaṃ adhikaṃ. Vīriyindriyasambhavato panettha balappatto samādhi hoti.	382	
PA_tika-abh06_t:382_6	Hasituppādacittena sampayuttā dvādasa dhammā honti pītiyā saha. Ayamettha viseso.	382	
PA_tika-abh06_t:383_0	Rūpāvacarakiriyacittasampayuttā pana rūpāvacarā. Arūpāvacarakiriyacittasampayuttā	383	
PA_tika-abh06_t:383_1	arūpāvacarā. Te sabbepi sakasakabhūmikusalacittasampayuttehi samānāti. Evaṃ vīsati	383	
PA_tika-abh06_t:383_2	kiriyacittasampayuttā ca cetasikā veditabbā.	383	
PA_tika-abh06_t:384	Ettāvatā kusalākusalavipākakiriyabhedabhinnena ekūnanavutiyā cittena sampayuttā cetasikā niddiṭṭhā honti.	38	
PA_tika-abh06_t:386	Kusalākusalehi vipākakriyā-	38	
PA_tika-abh06_t:387	Hadayehi yutā pana cetasikā;	38	
PA_tika-abh06_t:388	Sakalāpi ca sādhu mayā kathitā,	38	
PA_tika-abh06_t:389	Sugatena mahāmuninā kathitā.	38	
PA_tika-abh06_t:391	Avagacchati yo imaṃ anunaṃ,	39	
PA_tika-abh06_t:392	Paramaṃ tassa samantato mati;	39	
PA_tika-abh06_t:393	Abhidhammanaye dūrāsade,	39	
PA_tika-abh06_t:394	Atigambhīraṭhāne vijambhate.	39	
PA_tika-abh06_t:395	Iti abhidhammāvatāre cetasikaniddeso nāma	39	
PA_tika-abh06_t:396	Dutiyo paricchedo.	39	
PA_tika-abh06_t:397	3. Tatiyo paricchedo	39	
PA_tika-abh06_t:398	Cetasikavibhāganiddeso	39	
PA_tika-abh06_t:400	Sabbe cetasikā vuttā, buddhenādiccabandhunā;	40	
PA_tika-abh06_t:401	Nāmasāmaññatoyeva, dvepaññāsa bhavanti te.	40	
PA_tika-abh06_t:402_0	Seyyathidaṃ – phasso vedanā saññā cetanā vitakko vicāro pīti cittekaggatā vīriyaṃ	402	
PA_tika-abh06_t:402_1	jīvitaṃ chando adhimokkho manasikāro tatramajjhattatā saddhā sati hirī ottappaṃ alobho	402	
PA_tika-abh06_t:402_2	adoso amoho kāyappassaddhiādīni cha yugāni, tisso viratiyo, karuṇā muditā lobho doso	402	
PA_tika-abh06_t:402_3	moho uddhaccaṃ māno diṭṭhi issā macchariyaṃ kukkuccaṃ thinaṃ middhaṃ vicikicchā ahirikaṃ anottappañcāti.	402	
PA_tika-abh06_t:404	Catupaññāsadhā kāme, rūpe pañcadaseritā;	40	
PA_tika-abh06_t:405	Te honti dvādasārūpe, cattālīsamanāsavā.	40	
PA_tika-abh06_t:407	Ekavīsasataṃ sabbe, cittuppādā samāsato;	40	
PA_tika-abh06_t:408	Etesu tesamuppattiṃ, uddharitvā panekakaṃ.	40	
PA_tika-abh06_t:410	Phassādīnaṃ tu dhammānaṃ, pavakkhāmi ito paraṃ;	41	
PA_tika-abh06_t:411	Pāṭavatthāya bhikkhūnaṃ, cittacetasikesvahaṃ.	41	
PA_tika-abh06_t:413	Ekaggatā manakkāro, jīvitaṃ phassapañcakaṃ;	41	
PA_tika-abh06_t:414	Aṭṭhete avinibbhogā, ekuppādā sahakkhayā.	41	
PA_tika-abh06_t:416	Phasso ca vedanā saññā, cetanā jīvitindriyaṃ;	41	
PA_tika-abh06_t:417	Ekaggatā manakkāro, sabbasādhāraṇā ime.	41	
PA_tika-abh06_t:419	Vitakko pañcapaññāsa-cittesu samudīrito;	41	
PA_tika-abh06_t:420	Cāro chasaṭṭhicittesu, jāyate natthi saṃsayo.	42	
PA_tika-abh06_t:422	Ekapaññāsacittesu, pīti tesaṭṭhiyā sukhaṃ;	42	
PA_tika-abh06_t:423	Upekkhā pañcapaññāsa-citte dukkhaṃ tu tīsu hi.	42	
PA_tika-abh06_t:425	Hoti dvāsaṭṭhicittesu, somanassindriyaṃ pana;	42	
PA_tika-abh06_t:426	Dukkhindriyaṃ panekasmiṃ, tathekamhi sukhindriyaṃ.	42	
PA_tika-abh06_t:428	Pañcuttarasate citte, vīriyaṃ āha nāyako;	42	
PA_tika-abh06_t:429	Catuttarasate citte, samādhindriyamabravi.	42	
PA_tika-abh06_t:431	Sabbāhetukacittāni, ṭhapetvā cekahetuke;	43	
PA_tika-abh06_t:432	Ekuttarasate citte, chandassuppattimuddise.	43	
PA_tika-abh06_t:434	Ṭhapetvā dasa viññāṇe, vicikicchāyutampi ca;	43	
PA_tika-abh06_t:435	Dasuttarasate citte, adhimokkho udīrito.	43	
PA_tika-abh06_t:437	Saddhā sati hirottappaṃ, alobhādosamajjhatā;	43	
PA_tika-abh06_t:438	Chaḷeva yugaḷā cāti, dhammā ekūnavīsati.	43	
PA_tika-abh06_t:440	Ekanavutiyā citte, jāyanti niyatā ime;	44	
PA_tika-abh06_t:441	Ahetukesu cittesu, apuññesu na jāyare.	44	
PA_tika-abh06_t:443	Ekūnāsītiyā citte, paññā jāyati sabbadā;	44	
PA_tika-abh06_t:444	Aṭṭhavīsatiyā citte, karuṇāmuditā siyuṃ.	44	
PA_tika-abh06_t:446	Kāmāvacarapuññesu, sabbalokuttaresu ca;	44	
PA_tika-abh06_t:447	Cattālīsavidhe citte, sāṭṭhake viratittayaṃ.	44	
PA_tika-abh06_t:449	Saddhā sati hirottappaṃ, alobhādittayampi ca;	44	
PA_tika-abh06_t:450	Yugaḷāni cha majjhattaṃ, karuṇāmuditāpi ca.	45	
PA_tika-abh06_t:452	Tathā viratiyo tisso, sabbe te pañcavīsati;	45	
PA_tika-abh06_t:453	Kusalābyākatā cāpi, kusalena pakāsitā.	45	
PA_tika-abh06_t:455	Ahirīkamanottappaṃ, moho uddhaccameva ca;	45	
PA_tika-abh06_t:456	Dvādasāpuññacittesu, niyatāyeva jāyare.	45	
PA_tika-abh06_t:458	Lobho doso ca moho ca, māno diṭṭhi ca saṃsayo;	45	
PA_tika-abh06_t:459	Middhamuddhaccakukkuccaṃ, thinaṃ macchariyampi ca.	45	
PA_tika-abh06_t:461	Ahirīkamanottappaṃ, issā ca domanassakaṃ;	46	
PA_tika-abh06_t:462	Ete akusalā vuttā, ekantena mahesinā.	46	
PA_tika-abh06_t:464	Lobho aṭṭhasu niddiṭṭho, vuttā catūsu diṭṭhitu;	46	
PA_tika-abh06_t:465	Māno diṭṭhiviyuttesu, dosodvīsveva jāyate.	46	
PA_tika-abh06_t:467	Issāmaccherakukkuccā, dvīsu jāyanti no saha;	46	
PA_tika-abh06_t:468	Vicikicchā panekasmiṃ, thinamiddhaṃ tu pañcasu.	46	
PA_tika-abh06_t:470	Phasso ca vedanā saññā, cetanā jīvitaṃ mano;	47	
PA_tika-abh06_t:471	Vitakko ca vicāro ca, pīti vīriyasamādhi ca.	47	
PA_tika-abh06_t:473	Chando cevādhimokkho ca, manasikāro ca cuddasa;	47	
PA_tika-abh06_t:474	Kusalākusalā ceva, honti abyākatāpi ca.	47	
PA_tika-abh06_t:476	Ekūnatiṃsacittesu, jhānaṃ pañcaṅgikaṃ mataṃ;	47	
PA_tika-abh06_t:477	Catujhānaṅgayuttāni, sattatiṃsāti niddise.	47	
PA_tika-abh06_t:479	Ekādasavidhaṃ cittaṃ, tivaṅgikamudīritaṃ;	47	
PA_tika-abh06_t:480	Catutiṃsavidhaṃ cittaṃ, duvaṅgikamudīritaṃ.	48	
PA_tika-abh06_t:482	Sabhāvenāvitakkesu, jhānaṅgāni na uddhare;	48	
PA_tika-abh06_t:483	Sabbāhetukacittesu, maggaṅgāni na uddhare.	48	
PA_tika-abh06_t:485	Tīṇi soḷasacittesu, indriyāni vade budho;	48	
PA_tika-abh06_t:486	Ekasmiṃ pana cattāri, pañca terasasuddhare.	48	
PA_tika-abh06_t:488	Satta dvādasacittesu, indriyāni jinobravi;	48	
PA_tika-abh06_t:489	Ekenūnesu aṭṭheva, cattālīsamanesu ca.	48	
PA_tika-abh06_t:491	Cattālīsāya cittesu, navakaṃ nāyakobravi;	49	
PA_tika-abh06_t:492	Evaṃ indriyayogopi, veditabbo vibhāvinā.	49	
PA_tika-abh06_t:494	Amaggaṅgāni nāmettha, aṭṭhārasa ahetukā;	49	
PA_tika-abh06_t:495	Jhānaṅgāni na vijjanti, viññāṇesu dvipañcasu.	49	
PA_tika-abh06_t:497	Ekaṃ cittaṃ dumaggaṅgaṃ, timaggaṅgāni sattasu;	49	
PA_tika-abh06_t:498	Cattālīsāya cittesu, maggo so caturaṅgiko.	49	
PA_tika-abh06_t:500	Pañcaddasasu cittesu, maggo pañcaṅgiko mato;	50	
PA_tika-abh06_t:501	Vutto dvattiṃsacittesu, maggo sattaṅgikopi ca.	50	
PA_tika-abh06_t:503	Maggo aṭṭhasu cittesu, mato aṭṭhaṅgikoti hi;	50	
PA_tika-abh06_t:504	Evaṃ tu sabbacittesu, maggaṅgāni samuddhare.	50	
PA_tika-abh06_t:506	Balāni dve dvicittesu, ekasmiṃ tīṇi dīpaye;	50	
PA_tika-abh06_t:507	Ekādasasu cattāri, cha dvādasasu niddise.	50	
PA_tika-abh06_t:509	Ekūnāsītiyā satta, soḷasevābalāni tu;	50	
PA_tika-abh06_t:510	Cittamevaṃ tu viññeyyaṃ, sabalaṃ abalampi ca.	51	
PA_tika-abh06_t:512	Jhānaṅgamaggaṅgabalindriyāni,	51	
PA_tika-abh06_t:513	Cittesu jāyanti hi yesu yāni;	51	
PA_tika-abh06_t:514	Mayā samāsena samuddharitvā,	51	
PA_tika-abh06_t:515	Vuttāni sabbānipi tāni tesu.	51	
PA_tika-abh06_t:516	Iti abhidhammāvatāre cetasikavibhāganiddeso nāma	51	
PA_tika-abh06_t:517	Tatiyo paricchedo.	51	
PA_tika-abh06_t:518	4. Catuttho paricchedo	51	
PA_tika-abh06_t:519	Ekavidhādiniddeso	51	
PA_tika-abh06_t:521	Ito paraṃ pavakkhāmi, nayamekavidhādikaṃ;	52	
PA_tika-abh06_t:522	Ābhidhammikabhikkhūnaṃ, buddhiyā pana vuddhiyā.	52	
PA_tika-abh06_t:524	Sabbamekavidhaṃ cittaṃ, vijānanasabhāvato;	52	
PA_tika-abh06_t:525	Duvidhañca bhave cittaṃ, ahetukasahetuto.	52	
PA_tika-abh06_t:527	Puññāpuññavipākā hi, kāme dasa ca pañca ca;	52	
PA_tika-abh06_t:528	Kriyā tissoti sabbepi, aṭṭhārasa ahetukā.	52	
PA_tika-abh06_t:530	Ekasattati sesāni, cittuppādā mahesinā;	53	
PA_tika-abh06_t:531	Sahetukāti niddiṭṭhā, tādinā hetuvādinā.	53	
PA_tika-abh06_t:533	Savatthukāvatthukato, tathobhayavasena ca;	53	
PA_tika-abh06_t:534	Sabbaṃ vuttapakāraṃ tu, tividhaṃ hoti mānasaṃ.	53	
PA_tika-abh06_t:536	Sabbo kāmavipāko ca, rūpe pañcadasāpi ca;	53	
PA_tika-abh06_t:537	Ādimaggo situppādo, manodhātu kriyāpi ca.	53	
PA_tika-abh06_t:539	Domanassadvayañcāpi, tecattālīsa mānasā;	53	
PA_tika-abh06_t:540	Nuppajjanti vinā vatthuṃ, ekantena savatthukā.	54	
PA_tika-abh06_t:542	Arūpāvacarapākā ca, ekantena avatthukā;	54	
PA_tika-abh06_t:543	Dvācattālīsa sesāni, cittānubhayathā siyuṃ.	54	
PA_tika-abh06_t:545	Ekekārammaṇaṃ cittaṃ, pañcārammaṇameva ca;	54	
PA_tika-abh06_t:546	Chaḷārammaṇakañceti, evampi tividhaṃ siyā.	54	
PA_tika-abh06_t:548	Viññāṇāni ca dvepañca, aṭṭha lokuttarāni ca;	54	
PA_tika-abh06_t:549	Sabbaṃ mahaggatañceva, ṭhapetvābhiññamānasaṃ.	54	
PA_tika-abh06_t:551	Tecattālīsa viññeyyā, ekekārammaṇā pana;	55	
PA_tika-abh06_t:552	Manodhātuttayaṃ tattha, pañcārammaṇamīritaṃ.	55	
PA_tika-abh06_t:554	Tecattālīsa sesāni, chaḷārammaṇikā matā;	55	
PA_tika-abh06_t:555	Tathā ca tividhaṃ cittaṃ, kusalākusalādito.	55	
PA_tika-abh06_t:557	Ahetuṃ ekahetuñca, dvihetuñca tihetukaṃ;	55	
PA_tika-abh06_t:558	Evaṃ catubbidhaṃ cittaṃ, viññātabbaṃ vibhāvinā.	55	
PA_tika-abh06_t:560	Heṭṭhā mayāpi niddiṭṭhā, aṭṭhārasa ahetukā;	56	
PA_tika-abh06_t:561	Vicikicchuddhaccasaṃyuttaṃ, ekahetumudīritaṃ.	56	
PA_tika-abh06_t:563	Kāme dvādasadhā puñña-vipākakriyato pana;	56	
PA_tika-abh06_t:564	Dasadhākusalā cāti, bāvīsati duhetukā.	56	
PA_tika-abh06_t:566	Kāme dvādasadhā puñña-vipākakriyato pana;	56	
PA_tika-abh06_t:567	Sabbaṃ mahaggatañceva, appamāṇaṃ tihetukaṃ.	56	
PA_tika-abh06_t:569	Rūpīriyāpathaviññatti-janakājanakādito;	56	
PA_tika-abh06_t:570	Evañcāpi hi taṃ cittaṃ, hoti sabbaṃ catubbidhaṃ.	57	
PA_tika-abh06_t:572	Dvādasākusalā tattha, kusalā kāmadhātuyā;	57	
PA_tika-abh06_t:573	Tathā dasa kriyā kāme, abhiññāmānasaṃ dvayaṃ.	57	
PA_tika-abh06_t:575	Samuṭṭhāpenti rūpāni, kappenti iriyāpathaṃ;	57	
PA_tika-abh06_t:576	Janayanti ca viññattiṃ, ime dvattiṃsa mānasā.	57	
PA_tika-abh06_t:578	Kusalā ca kriyā ceva, te mahaggatamānasā;	57	
PA_tika-abh06_t:579	Aṭṭhānāsavacittāni, chabbīsati ca mānasā.	57	
PA_tika-abh06_t:581	Samuṭṭhāpenti rūpāni, kappenti iriyāpathaṃ;	58	
PA_tika-abh06_t:582	Copanaṃ na ca pāpenti, dvikiccā niyatā ime.	58	
PA_tika-abh06_t:584	Ṭhapetvā dasa viññāṇe, vipākā dvīsu bhūmisu;	58	
PA_tika-abh06_t:585	Kriyā ceva manodhātu, imānekūnavīsati.	58	
PA_tika-abh06_t:587	Samuṭṭhāpenti rūpāni, na karontitaradvayaṃ;	58	
PA_tika-abh06_t:588	Puna dvepañcaviññāṇā, vipākā ca arūpisu.	58	
PA_tika-abh06_t:590	Sabbesaṃ sandhicittañca, cuticittañcārahato;	59	
PA_tika-abh06_t:591	Na karonti tikiccāni, ime soḷasa mānasā.	59	
PA_tika-abh06_t:593	Ekadviticatuṭṭhāna-pañcaṭṭhānapabhedato;	59	
PA_tika-abh06_t:594	Pañcadhā cittamakkhāsi, pañcanimmalalocano.	59	
PA_tika-abh06_t:596	Kusalākusalā sabbe, cittuppādā mahākriyā;	59	
PA_tika-abh06_t:597	Mahaggatā kriyā ceva, cattāro phalamānasā.	59	
PA_tika-abh06_t:599	Sabbeva pañcapaññāsa, nippapañcena satthunā;	59	
PA_tika-abh06_t:600	Javanaṭṭhānatoyeva, ekaṭṭhāne niyāmitā.	60	
PA_tika-abh06_t:602	Puna dvepañcaviññāṇā, dassane savane tathā;	60	
PA_tika-abh06_t:603	Ghāyane sāyane ṭhāne, phusane paṭipāṭiyā.	60	
PA_tika-abh06_t:605	Manodhātuttikaṃ ṭhāne, āvajjane paṭicchane;	60	
PA_tika-abh06_t:606	Aṭṭhasaṭṭhi bhavantete, ekaṭṭhānikataṃ gatā.	60	
PA_tika-abh06_t:608	Puna dviṭṭhānikaṃ nāma, cittadvayamudīritaṃ;	60	
PA_tika-abh06_t:609	Somanassayutaṃ pañca-dvāre santīraṇaṃ siyā.	60	
PA_tika-abh06_t:611	Tadārammaṇaṃ chadvāre, balavārammaṇe sati;	61	
PA_tika-abh06_t:612	Tathā voṭṭhabbanaṃ hoti, pañcadvāresu voṭṭhabo.	61	
PA_tika-abh06_t:614	Manodvāresu sabbesaṃ, hoti āvajjanaṃ pana;	61	
PA_tika-abh06_t:615	Idaṃ dviṭṭhānikaṃ nāma, hoti cittadvayaṃ pana.	61	
PA_tika-abh06_t:617	Paṭisandhibhavaṅgassa, cutiyā ṭhānato pana;	61	
PA_tika-abh06_t:618	Mahaggatavipākā te, nava tiṭṭhānikā matā.	61	
PA_tika-abh06_t:620	Aṭṭha kāmā mahāpākā, paṭisandhibhavaṅgato;	62	
PA_tika-abh06_t:621	Tadārammaṇato ceva, cutiṭṭhānavasena ca.	62	
PA_tika-abh06_t:623	Catuṭṭhānikacittāni, aṭṭha hontīti niddise;	62	
PA_tika-abh06_t:624	Kusalākusalapākaṃ tu-pekkhāsahagatadvayaṃ.	62	
PA_tika-abh06_t:626	Santīraṇaṃ bhave pañca-dvāre chadvārikesu ca;	62	
PA_tika-abh06_t:627	Tadārammaṇataṃ yāti, balavārammaṇe sati.	62	
PA_tika-abh06_t:629	Paṭisandhibhavaṅgānaṃ, cutiṭṭhānavasena ca;	62	
PA_tika-abh06_t:630	Pañcaṭṭhānikacittanti, idaṃ dvayamudīritaṃ.	63	
PA_tika-abh06_t:632	Pañcakiccaṃ dvayaṃ cittaṃ, catukiccaṃ panaṭṭhakaṃ;	63	
PA_tika-abh06_t:633	Tikiccaṃ navakaṃ dve tu, dvikiccā sesamekakaṃ.	63	
PA_tika-abh06_t:635	Bhavaṅgāvajjanañceva, dassanaṃ sampaṭicchanaṃ;	63	
PA_tika-abh06_t:636	Santīraṇaṃ voṭṭhabbanaṃ, javanaṃ bhavati sattamaṃ.	63	
PA_tika-abh06_t:638	Chabbidhaṃ hoti taṃ channaṃ, viññāṇānaṃ pabhedato;	63	
PA_tika-abh06_t:639	Sattadhā sattaviññāṇa-dhātūnaṃ tu pabhedato.	63	
PA_tika-abh06_t:641	Ekekārammaṇaṃ chakkaṃ, pañcārammaṇabhedato;	64	
PA_tika-abh06_t:642	Chaḷārammaṇato ceva, hoti aṭṭhavidhaṃ mano.	64	
PA_tika-abh06_t:644	Tattha dvepañcaviññāṇā, honti ekekagocarā;	64	
PA_tika-abh06_t:645	Rūpārammaṇikā dve tu, dve dve saddādigocarā.	64	
PA_tika-abh06_t:647	Sabbaṃ mahaggataṃ cittaṃ, pañcābhiññāvivajjitaṃ;	64	
PA_tika-abh06_t:648	Sabbaṃ lokuttarañceti, ekekārammaṇaṃ bhave.	64	
PA_tika-abh06_t:650	Ekekārammaṇaṃ chakka-midaṃ ñeyyaṃ vibhāvinā;	65	
PA_tika-abh06_t:651	Pañcārammaṇikaṃ nāma, manodhātuttayaṃ bhave.	65	
PA_tika-abh06_t:653	Kāmāvacaracittāni, cattālīsaṃ tathekakaṃ;	65	
PA_tika-abh06_t:654	Abhiññāni ca sabbāni, chaḷārammaṇikāniti.	65	
PA_tika-abh06_t:656	Cittaṃ navavidhaṃ hoti, sattaviññāṇadhātusu;	65	
PA_tika-abh06_t:657	Pacchimañca tidhā katvā, kusalākusalādito.	65	
PA_tika-abh06_t:659	Puññāpuññavaseneva, vipākakriyabhedato;	65	
PA_tika-abh06_t:660	Chasattatividho bhedo, manoviññāṇadhātuyā.	66	
PA_tika-abh06_t:662	Manodhātuṃ dvidhā katvā, vipākakriyabhedato;	66	
PA_tika-abh06_t:663	Navadhā pubbavuttehi, dasadhā hoti mānasaṃ.	66	
PA_tika-abh06_t:665	Dhātudvayaṃ tidhā katvā, pacchimaṃ puna paṇḍito;	66	
PA_tika-abh06_t:666	Ekādasavidhaṃ cittaṃ, hotīti paridīpaye.	66	
PA_tika-abh06_t:668	Manoviññāṇadhātumpi, kusalākusalādito;	66	
PA_tika-abh06_t:669	Catudhā vibhajitvāna, vade dvādasadhā ṭhitaṃ.	66	
PA_tika-abh06_t:671	Bhave cuddasadhā cittaṃ, cuddasaṭṭhānabhedato;	67	
PA_tika-abh06_t:672	Paṭisandhibhavaṅgassa, cutiyāvajjanassa ca.	67	
PA_tika-abh06_t:674	Pañcannaṃ dassanādīnaṃ, sampaṭicchanacetaso;	67	
PA_tika-abh06_t:675	Santīraṇassa voṭṭhabba-javanānaṃ vasena ca.	67	
PA_tika-abh06_t:677	Tadārammaṇacittassa, tatheva ṭhānabhedato;	67	
PA_tika-abh06_t:678	Evaṃ cuddasadhā cittaṃ, hotīti paridīpaye.	67	
PA_tika-abh06_t:680	Bhūmipuggalanānātta-vasena ca pavattito;	68	
PA_tika-abh06_t:681	Bahudhā panidaṃ cittaṃ, hotīti ca vibhāvaye.	68	
PA_tika-abh06_t:683	Ekavidhādinaye panimasmiṃ,	68	
PA_tika-abh06_t:684	Yo kusalo matimā idha bhikkhu;	68	
PA_tika-abh06_t:685	Tassabhidhammagatā pana atthā,	68	
PA_tika-abh06_t:686	Hatthagatāmalakā viya honti.	68	
PA_tika-abh06_t:687	Iti abhidhammāvatāre ekavidhādiniddeso nāma	68	
PA_tika-abh06_t:688	Catuttho paricchedo.	68	
PA_tika-abh06_t:689	5. Pañcamo paricchedo	68	
PA_tika-abh06_t:690	Bhūmipuggalacittuppattiniddeso	69	
PA_tika-abh06_t:692	Ito paraṃ pavakkhāmi, buddhivuddhikaraṃ nayaṃ;	69	
PA_tika-abh06_t:693	Cittānaṃ bhūmīsuppattiṃ, puggalānaṃ vasena ca.	69	
PA_tika-abh06_t:695	Devāceva manussā ca, tisso vāpāyabhūmiyo;	69	
PA_tika-abh06_t:696	Gatiyo pañca niddiṭṭhā, satthunā tu tayo bhavā.	69	
PA_tika-abh06_t:698	Bhūmiyo tattha tiṃseva, tāsu tiṃseva puggalā;	69	
PA_tika-abh06_t:699	Bhūmīsvetāsu uppannā, sabbe ca pana puggalā.	69	
PA_tika-abh06_t:701	Paṭisandhikacittānaṃ, vasenekūnavīsati;	70	
PA_tika-abh06_t:702	Paṭisandhi ca nāmesā, duvidhā samudīritā.	70	
PA_tika-abh06_t:704	Acittakā sacittā ca, asaññīnamacittakā;	70	
PA_tika-abh06_t:705	Sesā sacittakā ñeyyā, sā panekūnavīsati.	70	
PA_tika-abh06_t:707	Paṭisandhivaseneva, honti vīsati puggalā;	70	
PA_tika-abh06_t:708	Idha cittādhikārattā, acittā na ca uddhaṭā.	70	
PA_tika-abh06_t:710	Ahetudvitihetūti, puggalā tividhā siyuṃ;	71	
PA_tika-abh06_t:711	Ariyā pana aṭṭhāti, sabbe ekādaseritā.	71	
PA_tika-abh06_t:713	Etesaṃ pana sabbesaṃ, puggalānaṃ pabhedato;	71	
PA_tika-abh06_t:714	Cittānaṃ bhūmīsuppattiṃ, bhaṇato me nibodhatha.	71	
PA_tika-abh06_t:716	Tiṃsabhūmīsu cittāni, kati jāyanti me vada;	71	
PA_tika-abh06_t:717	Cuddaseva tu cittāni, honti sabbāsu bhūmisu.	71	
PA_tika-abh06_t:719	Sadā vīsati cittāni, kāmeyeva bhave siyuṃ;	71	
PA_tika-abh06_t:720	Pañca rūpabhaveyeva, cattāreva arūpisu.	72	
PA_tika-abh06_t:722	Kāmarūpabhavesveva, aṭṭhārasa bhavanti hi;	72	
PA_tika-abh06_t:723	Dvecattālīsa cittāni, honti tīsu bhavesupi.	72	
PA_tika-abh06_t:725	Ṭhapetvā pana sabbāsaṃ, catassopāyabhūmiyo;	72	
PA_tika-abh06_t:726	Teraseva ca cittāni, honti chabbīsabhūmisu.	72	
PA_tika-abh06_t:728	Aparāni catassopi, ṭhapetvāruppabhūmiyo;	72	
PA_tika-abh06_t:729	Cittāni pana jāyanti, cha ca chabbīsabhūmisu.	72	
PA_tika-abh06_t:731	Suddhāvāsikadevānaṃ, ṭhapetvā pañca bhūmiyo;	73	
PA_tika-abh06_t:732	Pañca cittāni jāyante, pañcavīsatibhūmisu.	73	
PA_tika-abh06_t:734	Aparāni duve honti, pañcavīsatibhūmisu;	73	
PA_tika-abh06_t:735	Ṭhapetvā nevasaññañca, catassopāyabhūmiyo.	73	
PA_tika-abh06_t:737	Dvepi cittāni jāyanti, catuvīsatibhūmisu;	73	
PA_tika-abh06_t:738	Ākiñcaññaṃ nevasaññañca, ṭhapetvāpāyabhūmiyo.	73	
PA_tika-abh06_t:740	Apāyabhūmiyo hitvā, tisso āruppabhūmiyo;	74	
PA_tika-abh06_t:741	Dveyeva pana cittāni, honti tevīsabhūmisu.	74	
PA_tika-abh06_t:743	Arūpe ca apāye ca, ṭhapetvā aṭṭha bhūmiyo;	74	
PA_tika-abh06_t:744	Ekādasavidhaṃ cittaṃ, honti dvāvīsabhūmisu.	74	
PA_tika-abh06_t:746	Suddhāvāse apāye ca, ṭhapetvā nava bhūmiyo;	74	
PA_tika-abh06_t:747	Ekavīsāsu niccampi, cattārova bhavanti hi.	74	
PA_tika-abh06_t:749	Ekaṃ sattarasasveva, cittaṃ jāyati bhūmisu;	74	
PA_tika-abh06_t:750	Suddhāvāse ṭhapetvā tu, apāyāruppabhūmiyo.	75	
PA_tika-abh06_t:752	Dvādaseva tu jāyante, ekādasasu bhūmisu;	75	
PA_tika-abh06_t:753	Ṭhapetvā pana sabbāpi, bhūmiyo hi mahaggatā.	75	
PA_tika-abh06_t:755	Kāmāvacaradevānaṃ, manussānaṃ vasena tu;	75	
PA_tika-abh06_t:756	Aṭṭha cittāni jāyante, sadā sattasu bhūmisu.	75	
PA_tika-abh06_t:758	Pañcamajjhānapākeko, jāyate chasu bhūmisu;	75	
PA_tika-abh06_t:759	Cattāri pana cittāni, tīsu tīsveva bhūmisu.	75	
PA_tika-abh06_t:761	Cattāri pana cittāni, honti ekekabhūmisu;	76	
PA_tika-abh06_t:762	Arūpāvacarapākānaṃ, vasena paridīpaye.	76	
PA_tika-abh06_t:764	Kusalākusalā kāme,	76	
PA_tika-abh06_t:765	Tesaṃ pākā ahetukā;	76	
PA_tika-abh06_t:766	Āvajjanadvayañcāti,	76	
PA_tika-abh06_t:767	Sattatiṃseva mānasā.	76	
PA_tika-abh06_t:769	Narakādīsvapāyesu, catūsupi ca jāyare;	76	
PA_tika-abh06_t:770	Dvepaññāsāvasesāni, nuppajjanti kadācipi.	77	
PA_tika-abh06_t:772	Kāme devamanussānaṃ, nava pākā mahaggatā;	77	
PA_tika-abh06_t:773	Neva jāyanti jāyanti, asīti hadayā sadā.	77	
PA_tika-abh06_t:775	Kāme aṭṭha mahāpākā, domanassadvayampi ca;	77	
PA_tika-abh06_t:776	Tathā ghānādiviññāṇa-ttayaṃ pākā apuññajā.	77	
PA_tika-abh06_t:778	Natthi āruppapākā ca, rūpāvacarabhūmiyaṃ;	77	
PA_tika-abh06_t:779	Imehi saha cittehi, tayo maggā phaladvayaṃ.	77	
PA_tika-abh06_t:781	Cattāro diṭṭhisaṃyuttā, vicikicchāyutampi ca;	78	
PA_tika-abh06_t:782	Cattāro heṭṭhimā pākā, suddhāvāse na labbhare.	78	
PA_tika-abh06_t:784	Sesāni ekapaññāsa, cittāni pana labbhare;	78	
PA_tika-abh06_t:785	Rūpāvacarikā sabbe, vipākā kāmadhātuyā.	78	
PA_tika-abh06_t:787	Domanassādimaggo ca, kriyā ca dve ahetukā;	78	
PA_tika-abh06_t:788	Tecattālīsa cittāni, natthi āruppabhūmiyaṃ.	78	
PA_tika-abh06_t:790	Evaṃ bhūmivaseneva, cittuppattiṃ vibhāvaye;	79	
PA_tika-abh06_t:791	Tathā ekādasannampi, puggalānaṃ vasena ca.	79	
PA_tika-abh06_t:793	Kusalākusalā kāme,	79	
PA_tika-abh06_t:794	Tesaṃ pākā ahetukā;	79	
PA_tika-abh06_t:795	Āvajjanadvayañcāti,	79	
PA_tika-abh06_t:796	Sattatiṃseva mānasā.	79	
PA_tika-abh06_t:798	Ahetukassa sattassa, jāyante pañcabhūmisu;	79	
PA_tika-abh06_t:799	Dvepaññāsāvasesāni, na jāyanti kadācipi.	79	
PA_tika-abh06_t:801	Ahetukassa vuttehi, kāmapākā duhetukā;	80	
PA_tika-abh06_t:802	Duhetukassa jāyante, cattālīsaṃ tathekakaṃ.	80	
PA_tika-abh06_t:804	Sabbe mahaggatā ceva, sabbepi ca anāsavā;	80	
PA_tika-abh06_t:805	Tihetukā vipākā ca, kāme nava kriyāpi ca.	80	
PA_tika-abh06_t:807	Duhetuno na jāyanti, cattālīsaṃ tathāṭṭha ca;	80	
PA_tika-abh06_t:808	Kāmāvacarasattassa, tihetupaṭisandhino.	80	
PA_tika-abh06_t:810	Puthujjanassa jāyante, catupaññāsa mānasā;	81	
PA_tika-abh06_t:811	Dvihetukassa vuttāni, cattālīsaṃ tathekakaṃ.	81	
PA_tika-abh06_t:813	Cattāro ñāṇasaṃyuttā, vipākā kāmadhātuyā;	81	
PA_tika-abh06_t:814	Rūpārūpesu puññāni, catupaññāsa mānasā.	81	
PA_tika-abh06_t:816	Puthujjanassa jāyante, pañcatiṃsa na jāyare;	81	
PA_tika-abh06_t:817	Chadevesu manussesu, sotāpannassa dehino.	81	
PA_tika-abh06_t:819	Paññāsevassa cittāni, jāyantīti viniddise;	81	
PA_tika-abh06_t:820	Navatiṃseva cittāni, nuppajjantīti dīpaye.	82	
PA_tika-abh06_t:822	Sotāpannassa vuttāni, ṭhapetvā paṭhamaṃ phalaṃ;	82	
PA_tika-abh06_t:823	Attanova phalenassa, sakadāgāmino siyuṃ.	82	
PA_tika-abh06_t:825	Sotāpannassa vuttāni, ṭhapetvā paṭighadvayaṃ;	82	
PA_tika-abh06_t:826	Dutiyaṃ ca phalaṃ hitvā, yāni cittāni tāniti;	82	
PA_tika-abh06_t:827	Anāgāmissa sattassa, jāyantīti viniddise.	82	
PA_tika-abh06_t:829	Kati cittāni jāyante, kāme arahato pana;	82	
PA_tika-abh06_t:830	Cattārīsañca cattāri, kāme arahato siyuṃ.	83	
PA_tika-abh06_t:832	Maggaṭṭhānaṃ catunnampi, puggalānaṃ sakaṃ sakaṃ;	83	
PA_tika-abh06_t:833	Maggacittaṃ siyā tesaṃ, ekacittakkhaṇā hi te.	83	
PA_tika-abh06_t:835	Puthujjanassa tīsveva, paṭhamajjhānabhūmisu;	83	
PA_tika-abh06_t:836	Pañcatiṃseva cittāni, jāyanteti viniddise.	83	
PA_tika-abh06_t:838	Ghānādīsu ca viññāṇa-ttayaṃ satta apuññajā;	83	
PA_tika-abh06_t:839	Mahāpākā tathā pākā, uparijjhānabhūmikā.	83	
PA_tika-abh06_t:841	Vipākāpi ca āruppā, domanassadvayampi ca;	84	
PA_tika-abh06_t:842	Aṭṭhārasa kriyā ceva, aṭṭha lokuttarāni ca.	84	
PA_tika-abh06_t:844	Paṭhamajjhānanibbatta-puthujjanasarīrino;	84	
PA_tika-abh06_t:845	Etāni catupaññāsa, cittāni na ca labbhare.	84	
PA_tika-abh06_t:847	Sotāpannassa cittāni, tatthekatiṃsa jāyare;	84	
PA_tika-abh06_t:848	Puthujjanassa vuttesu, hitvā cāpuññapañcakaṃ.	84	
PA_tika-abh06_t:850	Sakadāgāmino tattha, ṭhapetvā paṭhamaṃ phalaṃ;	85	
PA_tika-abh06_t:851	Ekatiṃseva jāyante, pakkhipitvā sakaṃ phalaṃ.	85	
PA_tika-abh06_t:853	Anāgāmissa tattheva, ṭhapetvā dutiyaṃ phalaṃ;	85	
PA_tika-abh06_t:854	Ekatiṃseva jāyante, phalacittena attano.	85	
PA_tika-abh06_t:856	Viññāṇaṃ cakkhusotānaṃ, puññajaṃ sampaṭicchanaṃ;	85	
PA_tika-abh06_t:857	Santīraṇadvayañceva, kriyacittāni vīsati.	85	
PA_tika-abh06_t:859	Arahattaphalaṃ pāko, paṭhamajjhānasambhavo;	85	
PA_tika-abh06_t:860	Sattavīsati cittāni, arahantassa jāyare.	86	
PA_tika-abh06_t:862	Puthujjanassa tīsveva, dutiyajjhānabhūmisu;	86	
PA_tika-abh06_t:863	Chattiṃsa dutiyajjhāna-tatiyajjhānapākato.	86	
PA_tika-abh06_t:865	Puthujjanassa vuttesu, hitvā vāpuññapañcakaṃ;	86	
PA_tika-abh06_t:866	Sotāpannassa bāttiṃsa, phalena saha attano.	86	
PA_tika-abh06_t:868	Sotāpannassa vuttesu, ṭhapetvā paṭhamaṃ phalaṃ;	86	
PA_tika-abh06_t:869	Bāttiṃsa phalacittena, sakadāgāmissa attano.	86	
PA_tika-abh06_t:871	Sakadāgāmīsu vuttesu, ṭhapetvā dutiyaṃ phalaṃ;	87	
PA_tika-abh06_t:872	Anāgāmiphalenassa, bāttiṃseva bhavanti hi.	87	
PA_tika-abh06_t:874	Arahantassa tīsveva, aṭṭhavīsati attano;	87	
PA_tika-abh06_t:875	Phalena dutiyajjhāna-tatiyajjhānapākato.	87	
PA_tika-abh06_t:877	Parittakasubhādīnaṃ, devānaṃ tīsu bhūmisu;	87	
PA_tika-abh06_t:878	Pañcatiṃseva jāyante, catutthajjhānapākato.	87	
PA_tika-abh06_t:880	Sotāpannassa tattheka-tiṃsa cittāni jāyare;	88	
PA_tika-abh06_t:881	Sakadāgāmino evaṃ, tathānāgāminopi ca.	88	
PA_tika-abh06_t:883	Khīṇāsavassa tattheva, sattavīsati mānasā;	88	
PA_tika-abh06_t:884	Tathā vehapphale cāpi, sabbesaṃ honti mānasā.	88	
PA_tika-abh06_t:886	Ekatiṃseva cittāni, suddhāvāsikabhūmisu;	88	
PA_tika-abh06_t:887	Anāgāmikasattassa, hontīti paridīpaye.	88	
PA_tika-abh06_t:889	Arahato pana tattheva, mānasā sattavīsati;	88	
PA_tika-abh06_t:890	Evaṃ rūpīsu cittāni, viññeyyāni vibhāvinā.	89	
PA_tika-abh06_t:892	Catuvīsati cittāni, paṭhamāruppabhūmiyaṃ;	89	
PA_tika-abh06_t:893	Puthujjanassa sattassa, jāyantīti viniddise.	89	
PA_tika-abh06_t:895	Sotāpannassa tattheva, ṭhapetvāpuññapañcakaṃ;	89	
PA_tika-abh06_t:896	Samavīsati cittāni, phalena saha attano.	89	
PA_tika-abh06_t:898	Sakadāgāmino tattha, tathānāgāminopi ca;	89	
PA_tika-abh06_t:899	Jāyanti vīsa cittāni, pubbapubbaphalaṃ vinā.	89	
PA_tika-abh06_t:901	Khīṇāsavassa tattheva, dasapañca ca mānasā;	90	
PA_tika-abh06_t:902	Puthujjanassa sattassa, dutiyāruppabhūmiyaṃ.	90	
PA_tika-abh06_t:904	Honti tevīsa cittāni, iti vatvā vibhāvaye;	90	
PA_tika-abh06_t:905	Tiṇṇannampettha sekhānaṃ, cittānekūnavīsati.	90	
PA_tika-abh06_t:907	Cuddaseva tu cittāni, dutiyāruppabhūmiyaṃ;	90	
PA_tika-abh06_t:908	Kriyādvādasa pākeko, phalaṃ khīṇāsavassa tu.	90	
PA_tika-abh06_t:910	Puthujjanassa sattassa, tatiyāruppabhūmiyaṃ;	91	
PA_tika-abh06_t:911	Bāvīsati ca cittāni, bhavantīti pakāsaye.	91	
PA_tika-abh06_t:913	Aṭṭhāraseva cittāni, sotāpannassa jāyare;	91	
PA_tika-abh06_t:914	Sakadāgāmino tāni, ṭhapetvā paṭhamaṃ phalaṃ.	91	
PA_tika-abh06_t:916	Sakadāgāmivuttesu, ṭhapetvā dutiyaṃ phalaṃ;	91	
PA_tika-abh06_t:917	Aṭṭhāraseva cittāni, anāgāmissa jāyare.	91	
PA_tika-abh06_t:919	Teraseva ca cittāni, tatiyāruppabhūmiyaṃ;	91	
PA_tika-abh06_t:920	Khīṇāsavassa sattassa, bhavantīti viniddise.	92	
PA_tika-abh06_t:922	Ekavīsati cittāni, catutthāruppabhūmiyaṃ;	92	
PA_tika-abh06_t:923	Puthujjanassa sattassa, jāyantīti viniddise.	92	
PA_tika-abh06_t:925	Sotāpannassa sattassa, sattarasa pakāsaye;	92	
PA_tika-abh06_t:926	Sakadāgāmino tāni, ṭhapetvā paṭhamaṃ phalaṃ.	92	
PA_tika-abh06_t:928	Sakadāgāmivuttesu, ṭhapetvā dutiyaṃ phalaṃ;	92	
PA_tika-abh06_t:929	Honti sattarasevassa, anāgāmissa mānasā.	92	
PA_tika-abh06_t:931	Dvādaseva tu cittāni, catutthāruppabhūmiyaṃ;	93	
PA_tika-abh06_t:932	Jāyanti arahantassa, iti vatvā vibhāvaye.	93	
PA_tika-abh06_t:934	Heṭṭhimānaṃ arūpīnaṃ, brahmānaṃ uparūpari;	93	
PA_tika-abh06_t:935	Arūpakusalā ceva, uppajjanti kriyāpi ca.	93	
PA_tika-abh06_t:937	Uddhamuddhamarūpīnaṃ, heṭṭhimā heṭṭhimā pana;	93	
PA_tika-abh06_t:938	Āruppāneva jāyante, diṭṭhādīnavato kira.	93	
PA_tika-abh06_t:940	Ṭhapetvā paṭhamaṃ maggaṃ, kusalānuttarā tayo;	94	
PA_tika-abh06_t:941	Kāmāvacarapuññāni, apuññāni tathā dasa.	94	
PA_tika-abh06_t:943	Cattārāruppapuññāni, sabbe pākā anuttarā;	94	
PA_tika-abh06_t:944	Paṭhamāruppapāko ca, nava kāmakriyāpi ca.	94	
PA_tika-abh06_t:946	Āruppāpi kriyā sabbā, tecattālīsa mānasā;	94	
PA_tika-abh06_t:947	Uppajjanti panetāni, paṭhamāruppabhūmiyaṃ.	94	
PA_tika-abh06_t:949	Sabbo kāmavipāko ca, sabbo rūpomahaggato;	94	
PA_tika-abh06_t:950	Cittuppādo manodhātu, domanassadvayampi ca.	95	
PA_tika-abh06_t:952	Ādimaggo tayo pākā, āruppā ca tathūpari;	95	
PA_tika-abh06_t:953	Chacattālīsa natthettha, paṭhamāruppabhūmiyaṃ.	95	
PA_tika-abh06_t:955	Vuttesu pana cittesu, paṭhamāruppabhūmiyaṃ;	95	
PA_tika-abh06_t:956	Ṭhapetvā paṭhamāruppa-ttayaṃ pāko ca attano.	95	
PA_tika-abh06_t:958	Tālīsetāni jāyante, dutiyāruppabhūmiyaṃ;	95	
PA_tika-abh06_t:959	Evaṃ sesadvaye ñeyyā, hitvā heṭṭhimaheṭṭhimaṃ.	95	
PA_tika-abh06_t:961	Attano attano pākā, cattāro ca anāsavā;	96	
PA_tika-abh06_t:962	Vipākā honti sabbeva, catūsvāruppabhūmisu.	96	
PA_tika-abh06_t:964	Voṭṭhabbanena cittena, kāme aṭṭha mahākriyā;	96	
PA_tika-abh06_t:965	Catassopi ca āruppā, teraseva kriyā siyuṃ.	96	
PA_tika-abh06_t:967	Khīṇāsavassa jāyante, paṭhamāruppabhūmiyaṃ;	96	
PA_tika-abh06_t:968	Dvādaseva kriyā honti, dutiyāruppabhūmiyaṃ.	96	
PA_tika-abh06_t:970	Ekādasa kriyā honti, tatiyāruppabhūmiyaṃ;	97	
PA_tika-abh06_t:971	Daseva ca kriyā ñeyyā, catutthāruppabhūmiyaṃ.	97	
PA_tika-abh06_t:973	Arahato pana cittāni, honti ekūnavīsati;	97	
PA_tika-abh06_t:974	Arahattaṃ kriyā sabbā, ṭhapetvāvajjanadvayaṃ.	97	
PA_tika-abh06_t:976	Catunnañca phalaṭṭhānaṃ, tihetukaputhujjane;	97	
PA_tika-abh06_t:977	Teraseva ca cittāni, bhavantīti pakāsaye.	97	
PA_tika-abh06_t:979	Cattāro ñāṇasaṃyuttā, mahāpākā tathā nava;	97	
PA_tika-abh06_t:980	Rūpārūpavipākā ca, teraseva bhavantime.	98	
PA_tika-abh06_t:982	Catunnañca phalaṭṭhānaṃ, duhetukaputhujjane;	98	
PA_tika-abh06_t:983	Ñāṇahīnāni cattāri, vipākā eva jāyare.	98	
PA_tika-abh06_t:985	Puthujjanānaṃ tiṇṇampi, catunnaṃ ariyadehinaṃ;	98	
PA_tika-abh06_t:986	Sattaraseva cittāni, sattannampi bhavanti hi.	98	
PA_tika-abh06_t:988	Viññāṇāni duve pañca, manodhātuttayampi ca;	98	
PA_tika-abh06_t:989	Santīraṇāni voṭṭhabbaṃ, honti sattarasevime.	98	
PA_tika-abh06_t:991	Heṭṭhā tiṇṇaṃ phalaṭṭhānaṃ, tihetukaputhujjane;	99	
PA_tika-abh06_t:992	Naveva kusalā honti, catunnampi mahaggatā.	99	
PA_tika-abh06_t:994	Tiṇṇaṃ puthujjanānañca, tiṇṇamariyānamādito;	99	
PA_tika-abh06_t:995	Teraseva tu cittāni, uppajjantīti niddise.	99	
PA_tika-abh06_t:997	Aṭṭheva kāmapuññāni, diṭṭhihīnā apuññato;	99	
PA_tika-abh06_t:998	Cattāropi ca uddhacca-saṃyuttañcāti terasa.	99	
PA_tika-abh06_t:1000	Heṭṭhā dvinnaṃ phalaṭṭhānaṃ, tathā sabbaputhujjane;	100	
PA_tika-abh06_t:1001	Domanassayuttaṃ cittaṃ, dvayameva tu jāyate.	100	
PA_tika-abh06_t:1003	Tiṇṇaṃ puthujjanānaṃ tu, pañceva pana jāyare;	100	
PA_tika-abh06_t:1004	Cattāri diṭṭhiyuttāni, vicikicchāyutampi ca.	100	
PA_tika-abh06_t:1006	Maggaṭṭhānaṃ catunnampi, maggacittaṃ sakaṃ sakaṃ;	100	
PA_tika-abh06_t:1007	Ekameva bhave tesaṃ, iti vatvā vibhāvaye.	100	
PA_tika-abh06_t:1009	Mayā bhavesu cittānaṃ, puggalānaṃ vasena ca;	100	
PA_tika-abh06_t:1010	Bhikkhūnaṃ pāṭavatthāya, cittuppatti pakāsitā.	101	
PA_tika-abh06_t:1012	Evaṃ sabbamidaṃ cittaṃ, bhūmipuggalabhedato;	101	
PA_tika-abh06_t:1013	Bahudhāpi ca hotīti, viññātabbaṃ vibhāvinā.	101	
PA_tika-abh06_t:1015	Sakkā vuttānusārena, bhedo ñātuṃ vibhāvinā;	101	
PA_tika-abh06_t:1016	Ganthavitthārabhītena, saṃkhittaṃ panidaṃ mayā.	101	
PA_tika-abh06_t:1018	Pubbāparaṃ viloketvā, cintetvā ca punappunaṃ;	101	
PA_tika-abh06_t:1019	Atthaṃ upaparikkhitvā, gahetabbaṃ vibhāvinā.	101	
PA_tika-abh06_t:1021	Imañcābhidhammāvatāraṃ susāraṃ,	102	
PA_tika-abh06_t:1022	Varaṃ sattamohandhakārappadīpaṃ;	102	
PA_tika-abh06_t:1023	Sadā sādhu cinteti vāceti yo taṃ,	102	
PA_tika-abh06_t:1024	Naraṃ rāgadosā ciraṃ nopayanti.	102	
PA_tika-abh06_t:1025	Iti abhidhammāvatāre bhūmipuggalavasena cittuppattiniddeso nāma	102	
PA_tika-abh06_t:1026	Pañcamo paricchedo.	102	
PA_tika-abh06_t:1027	6. Chaṭṭho paricchedo	102	
PA_tika-abh06_t:1028	Ārammaṇavibhāganiddeso	102	
PA_tika-abh06_t:1030	Etesaṃ pana cittānaṃ, ārammaṇamito paraṃ;	103	
PA_tika-abh06_t:1031	Dassayissāmahaṃ tena, vinā natthi hi sambhavo.	103	
PA_tika-abh06_t:1033	Rūpaṃ saddaṃ gandhaṃ rasaṃ, phoṭṭhabbaṃ dhammameva ca;	103	
PA_tika-abh06_t:1034	Chadhā ārammaṇaṃ āhu, chaḷārammaṇakovidā.	103	
PA_tika-abh06_t:1036	Tattha bhūte upādāya, vaṇṇo catusamuṭṭhito;	103	
PA_tika-abh06_t:1037	Sanidassanapaṭigho, rūpārammaṇasaññito.	103	
PA_tika-abh06_t:1039	Duvidho hi samuddiṭṭho, saddo cittotusambhavo;	103	
PA_tika-abh06_t:1040	Saviññāṇakasaddova, hoti cittasamuṭṭhito.	104	
PA_tika-abh06_t:1042	Aviññāṇakasaddo yo,	104	
PA_tika-abh06_t:1043	So hotūtusamuṭṭhito;	104	
PA_tika-abh06_t:1044	Duvidhopi ayaṃ saddo,	104	
PA_tika-abh06_t:1045	Saddārammaṇataṃ gato.	104	
PA_tika-abh06_t:1047	Dharīyatīti gacchanto, gandho sūcanatopi vā;	104	
PA_tika-abh06_t:1048	Ayaṃ catusamuṭṭhāno, gandhārammaṇasammato.	104	
PA_tika-abh06_t:1050	Rasamānā rasantīti, rasoti parikittito;	105	
PA_tika-abh06_t:1051	Sova catusamuṭṭhāno, rasārammaṇanāmako.	105	
PA_tika-abh06_t:1053	Phusīyatīti phoṭṭhabbaṃ, pathavītejavāyavo;	105	
PA_tika-abh06_t:1054	Phoṭṭhabbaṃ catusambhūtaṃ, phoṭṭhabbārammaṇaṃ mataṃ.	105	
PA_tika-abh06_t:1056	Sabbaṃ nāmañca rūpañca, hitvā rūpādipañcakaṃ;	105	
PA_tika-abh06_t:1057	Lakkhaṇāni ca paññatti-dhammārammaṇasaññitaṃ.	105	
PA_tika-abh06_t:1059	Chārammaṇāni labbhanti, kāmāvacarabhūmiyaṃ;	105	
PA_tika-abh06_t:1060	Tīṇi rūpe panārūpe, dhammārammaṇamekakaṃ.	106	
PA_tika-abh06_t:1062	Khaṇavatthuparittattā, āpāthaṃ na vajanti ye;	106	
PA_tika-abh06_t:1063	Te dhammārammaṇā honti, yesaṃ rūpādayo kira.	106	
PA_tika-abh06_t:1065	Te paṭikkhipitabbāva, aññamaññassa gocaraṃ;	106	
PA_tika-abh06_t:1066	Neva paccanubhontānaṃ, mano tesaṃ tu gocaraṃ.	106	
PA_tika-abh06_t:1068	Tañca “paccanubhotī”ti, vuttattā pana satthunā;	106	
PA_tika-abh06_t:1069	Rūpādārammaṇāneva, honti rūpādayo pana.	106	
PA_tika-abh06_t:1071	Dibbacakkhādiñāṇānaṃ, rūpādīneva gocarā;	107	
PA_tika-abh06_t:1072	Anāpāthagatāneva, tānītipi na yujjati.	107	
PA_tika-abh06_t:1074	Yaṃ rūpārammaṇaṃ hontaṃ, taṃ dhammārammaṇaṃ kathaṃ;	107	
PA_tika-abh06_t:1075	Evaṃ sati panetesaṃ, niyamoti kathaṃ bhave.	107	
PA_tika-abh06_t:1077	Sabbaṃ ārammaṇaṃ etaṃ, chabbidhaṃ samudīritaṃ;	107	
PA_tika-abh06_t:1078	Taṃ parittattikādīnaṃ, vasena bahudhā mataṃ.	107	
PA_tika-abh06_t:1080	Sabbo kāmavipāko ca, kriyāhetudvayampi ca;	108	
PA_tika-abh06_t:1081	Pañcavīsati ekantaṃ, parittārammaṇā siyuṃ.	108	
PA_tika-abh06_t:1083	Iṭṭhādibhedā pañceva, rūpasaddādayo pana;	108	
PA_tika-abh06_t:1084	Viññāṇānaṃ dvipañcannaṃ, gocarā paṭipāṭiyā.	108	
PA_tika-abh06_t:1086	Rūpādipañcakaṃ sabbaṃ, manodhātuttayassa tu;	108	
PA_tika-abh06_t:1087	Terasannaṃ panetesaṃ, rūpakkhandhova gocaro.	108	
PA_tika-abh06_t:1089	Nārūpaṃ na ca paññattiṃ, nātītaṃ na canāgataṃ;	108	
PA_tika-abh06_t:1090	Ārammaṇaṃ karonte ca, vattamāno hi gocaro.	109	
PA_tika-abh06_t:1092	Terasetāni cittāni, jāyante kāmadhātuyaṃ;	109	
PA_tika-abh06_t:1093	Cattāri rūpāvacare, neva kiñci arūpisu.	109	
PA_tika-abh06_t:1095	Mahāpākānamaṭṭhannaṃ, santīraṇattayassapi;	109	
PA_tika-abh06_t:1096	Chasu dvāresu rūpādichaparittāni gocarā.	109	
PA_tika-abh06_t:1098	Rūpādayo parittā cha, hasituppādagocarā;	109	
PA_tika-abh06_t:1099	Pañcadvāre paṭuppannā, manodvāre tikālikā.	109	
PA_tika-abh06_t:1101	Dutiyāruppacittañca, catutthāruppamānasaṃ;	110	
PA_tika-abh06_t:1102	Chabbidhaṃ niyataṃ hoti, taṃ mahaggatagocaraṃ.	110	
PA_tika-abh06_t:1104	Nibbānārammaṇattā hi, ekantena anaññato;	110	
PA_tika-abh06_t:1105	Aṭṭhānāsavacittānaṃ, appamāṇova gocaro.	110	
PA_tika-abh06_t:1107	Cattāro ñāṇahīnā ca, kāmāvacarapuññato;	110	
PA_tika-abh06_t:1108	Kriyatopi ca cattāro, dvādasākusalāni ca.	110	
PA_tika-abh06_t:1110	Parittārammaṇā ceva, te mahaggatagocarā;	111	
PA_tika-abh06_t:1111	Paññattārammaṇattā hi, navattabbāva honti te.	111	
PA_tika-abh06_t:1113	Cattāro ñāṇasaṃyuttā, puññato kriyatopi ca;	111	
PA_tika-abh06_t:1114	Tathābhiññādvayañceva, kriyāvoṭṭhabbanampi ca.	111	
PA_tika-abh06_t:1116	Ekādasannametesaṃ, tividho hoti gocaro;	111	
PA_tika-abh06_t:1117	Paññattārammaṇattā hi, navattabbāpi hontime.	111	
PA_tika-abh06_t:1119	Yāni vuttāvasesāni, cittāni pana tāni hi;	111	
PA_tika-abh06_t:1120	Navattabbārammaṇānīti, viññeyyāni vibhāvinā.	112	
PA_tika-abh06_t:1121	Parittārammaṇattikaṃ samattaṃ.	112	
PA_tika-abh06_t:1123	Dutiyāruppacittañca, catutthāruppamānasaṃ;	112	
PA_tika-abh06_t:1124	Chabbidhaṃ pana ekanta-atītārammaṇaṃ siyā.	112	
PA_tika-abh06_t:1126	Viññāṇānaṃ dvipañcannaṃ, manodhātuttayassa ca;	112	
PA_tika-abh06_t:1127	Pañca rūpādayo dhammā, paccuppannāva gocarā.	112	
PA_tika-abh06_t:1129	Aṭṭha kāmamahāpākā, santīraṇattayampi ca;	112	
PA_tika-abh06_t:1130	Hasituppādacittanti, dvādasete tu mānasā.	113	
PA_tika-abh06_t:1132	Siyātītārammaṇā paccu-ppannānāgatagocarā;	113	
PA_tika-abh06_t:1133	Kusalākusalā kāme, kriyato nava mānasā.	113	
PA_tika-abh06_t:1135	Abhiññāmānasā dvepi, siyātītādigocarā;	113	
PA_tika-abh06_t:1136	Santapaññattikālepi, navattabbā bhavantime.	113	
PA_tika-abh06_t:1138	Sesāni pana sabbāni, rūpārūpabhavesupi;	113	
PA_tika-abh06_t:1139	Navattabbāni honteva, atītārammaṇādinā.	113	
PA_tika-abh06_t:1141	Kāmato ca kriyā pañca, rūpato pañcamī kriyā;	114	
PA_tika-abh06_t:1142	Cittānaṃ channametesaṃ, natthi kiñci agocaraṃ.	114	
PA_tika-abh06_t:1144	Nibbānañca phalaṃ maggaṃ, rūpañcārūpameva ca;	114	
PA_tika-abh06_t:1145	Sakkonti gocaraṃ kātuṃ, kati cittāni me vada.	114	
PA_tika-abh06_t:1147	Cattāro ñāṇasaṃyuttā,	114	
PA_tika-abh06_t:1148	Puññato kriyato tathā;	114	
PA_tika-abh06_t:1149	Abhiññāhadayā dvepi,	114	
PA_tika-abh06_t:1150	Kriyā voṭṭhabbanampi ca.	115	
PA_tika-abh06_t:1152	Sakkonti gocaraṃ kātuṃ, cittānekādasāpi ca;	115	
PA_tika-abh06_t:1153	Nibbānañca phalaṃ maggaṃ, rūpañcārūpameva ca.	115	
PA_tika-abh06_t:1155	Cittesu pana sabbesu, kati cittāni me vada;	115	
PA_tika-abh06_t:1156	Arahattaphalaṃ maggaṃ, kātuṃ sakkonti gocaraṃ.	115	
PA_tika-abh06_t:1158	Sabbesu pana cittesu, cha ca cittāni me suṇa;	115	
PA_tika-abh06_t:1159	Arahattaphalaṃ maggaṃ, kātuṃ sakkonti gocaraṃ.	115	
PA_tika-abh06_t:1161	Cattāro ñāṇasaṃyuttā, kriyā voṭṭhabbanampi ca;	116	
PA_tika-abh06_t:1162	Kriyābhiññā manodhātu, cha ca sakkonti gocaraṃ.	116	
PA_tika-abh06_t:1164	Cattāro ñāṇasaṃyuttā-bhiññācittañca puññato;	116	
PA_tika-abh06_t:1165	Nārahattaṃ phalaṃ maggaṃ, kātuṃ sakkonti gocaraṃ.	116	
PA_tika-abh06_t:1167	Kasmā arahato magga-cittaṃ vā phalamānasaṃ;	116	
PA_tika-abh06_t:1168	Puthujjanā vā sekkhā vā, na sakkonti hi jānituṃ.	116	
PA_tika-abh06_t:1170	Puthujjano na jānāti,	117	
PA_tika-abh06_t:1171	Sotāpannassa mānasaṃ;	117	
PA_tika-abh06_t:1172	Sotāpanno na jānāti,	117	
PA_tika-abh06_t:1173	Sakadāgāmissa mānasaṃ.	117	
PA_tika-abh06_t:1175	Sakadāgāmī na jānāti, anāgāmissa mānasaṃ;	117	
PA_tika-abh06_t:1176	Anāgāmī na jānāti, arahantassa mānasaṃ.	117	
PA_tika-abh06_t:1178	Heṭṭhimo heṭṭhimo neva, jānāti uparūpari;	117	
PA_tika-abh06_t:1179	Uparūpari jānāti, heṭṭhimassa ca mānasaṃ.	117	
PA_tika-abh06_t:1181	Yo dhammo yassa dhammassa,	118	
PA_tika-abh06_t:1182	Hoti ārammaṇaṃ pana;	118	
PA_tika-abh06_t:1183	Tamuddharitvā ekekaṃ,	118	
PA_tika-abh06_t:1184	Pavakkhāmi ito paraṃ.	118	
PA_tika-abh06_t:1186	Kusalārammaṇaṃ kāme, kusalākusalassa ca;	118	
PA_tika-abh06_t:1187	Abhiññāmānasassāpi, kusalassa kriyassa ca.	118	
PA_tika-abh06_t:1189	Kāmāvacarapākassa, tathā kāmakriyassa ca;	118	
PA_tika-abh06_t:1190	Etesaṃ pana rāsīnaṃ, channaṃ ārammaṇaṃ siyā.	119	
PA_tika-abh06_t:1192	Rūpāvacarapuññāni, kāmapākaṃ tato vinā;	119	
PA_tika-abh06_t:1193	Pañcannaṃ pana rāsīnaṃ, honti ārammaṇāni hi.	119	
PA_tika-abh06_t:1195	Āruppakusalañcāpi, tebhūmakusalassa ca;	119	
PA_tika-abh06_t:1196	Tebhūmakakriyassāpi, tathevākusalassapi.	119	
PA_tika-abh06_t:1198	Arūpāvacarapākānaṃ, dvinnaṃ pana catutthadu;	119	
PA_tika-abh06_t:1199	Imesaṃ aṭṭharāsīnaṃ, hotārammaṇapaccayo.	119	
PA_tika-abh06_t:1201	Apariyāpannapuññampi, kāmāvacaratopi ca;	120	
PA_tika-abh06_t:1202	Rūpato pañcamassāpi, kusalassa kriyassa ca.	120	
PA_tika-abh06_t:1204	Catunnaṃ pana rāsīnaṃ, hoti ārammaṇaṃ sadā;	120	
PA_tika-abh06_t:1205	Tathevākusalaṃ kāma-rūpāvacarato pana.	120	
PA_tika-abh06_t:1207	Kusalassa kriyassāpi, tathevākusalassa ca;	120	
PA_tika-abh06_t:1208	Kāmāvacarapākānaṃ, channaṃ rāsīnamīritaṃ.	120	
PA_tika-abh06_t:1210	Vipākārammaṇaṃ kāme, kāmāvacaratopi ca;	121	
PA_tika-abh06_t:1211	Rūpāvacarato ceva, kusalassa kriyassa ca.	121	
PA_tika-abh06_t:1213	Kāmāvacarapākānaṃ, tathevākusalassa ca;	121	
PA_tika-abh06_t:1214	Channañca pana rāsīnaṃ, hotārammaṇapaccayo.	121	
PA_tika-abh06_t:1216	Vipākārammaṇaṃ rūpe, kāmāvacaratopi ca;	121	
PA_tika-abh06_t:1217	Rūpāvacarato ceva, kusalassa kriyassa ca.	121	
PA_tika-abh06_t:1219	Apuññassāti pañcannaṃ, rāsīnaṃ hoti gocaro;	121	
PA_tika-abh06_t:1220	Arūpāvacarapākesu, ayameva nayo mato.	122	
PA_tika-abh06_t:1222	Apariyāpannapākampi, kāmato rūpatopi ca;	122	
PA_tika-abh06_t:1223	Kusalassa kriyassāpi, hoti ārammaṇaṃ pana.	122	
PA_tika-abh06_t:1225	Kriyacittamidaṃ kāme, kāmāvacaratopi ca;	122	
PA_tika-abh06_t:1226	Rūpāvacarato ceva, kusalassa kriyassa ca.	122	
PA_tika-abh06_t:1228	Kāmāvacarapākassa, tathevākusalassa ca;	122	
PA_tika-abh06_t:1229	Channaṃ rāsīnametesaṃ, hotārammaṇapaccayo.	122	
PA_tika-abh06_t:1231	Yaṃ kriyāmānasaṃ rūpe, kāmapākaṃ tato vinā;	123	
PA_tika-abh06_t:1232	Pañcannaṃ pana rāsīnaṃ, hoti ārammaṇaṃ pana.	123	
PA_tika-abh06_t:1234	Kriyācittaṃ panāruppe, tesaṃ pañcannameva ca;	123	
PA_tika-abh06_t:1235	Āruppassa kriyassāpi, channaṃ hoteva gocaro.	123	
PA_tika-abh06_t:1237	Rūpaṃ catusamuṭṭhānaṃ, rūpārammaṇasaññitaṃ;	123	
PA_tika-abh06_t:1238	Kāmāvacarapuññassa, tatheva kusalassa ca.	123	
PA_tika-abh06_t:1240	Abhiññādvayacittassa, kāmapākakriyassa ca;	124	
PA_tika-abh06_t:1241	Channaṃ rāsīnametesaṃ, hotārammaṇapaccayo.	124	
PA_tika-abh06_t:1243	Nibbānārammaṇaṃ kāma-rūpāvacarato pana;	124	
PA_tika-abh06_t:1244	Kusalassubhayassāpi, kāmarūpakriyassa ca.	124	
PA_tika-abh06_t:1246	Apariyāpannato ceva, phalassa kusalassa ca;	124	
PA_tika-abh06_t:1247	Channaṃ rāsīnametesaṃ, hotārammaṇapaccayo.	124	
PA_tika-abh06_t:1249	Nānappakārakaṃ sabbaṃ, paññattārammaṇaṃ pana;	124	
PA_tika-abh06_t:1250	Tebhūmakassa puññassa, tathevākusalassa ca.	125	
PA_tika-abh06_t:1252	Rūpārūpavipākassa, tebhūmakakriyassa ca;	125	
PA_tika-abh06_t:1253	Navannaṃ pana rāsīnaṃ, hotārammaṇapaccayo.	125	
PA_tika-abh06_t:1255	Rūpārammaṇikā dve tu, dve dve saddhādigocarā;	125	
PA_tika-abh06_t:1256	Pañcārammaṇikā nāma, cittuppādā tayo matā.	125	
PA_tika-abh06_t:1258	Idhekacattālīseva, chaḷārammaṇikā matā;	125	
PA_tika-abh06_t:1259	Kāmāvacaracittāna-mayamārammaṇakkamo.	125	
PA_tika-abh06_t:1261	Pañcābhiññā vivajjetvā, rūpārūpā anāsavā;	126	
PA_tika-abh06_t:1262	Cittuppādā ime sabbe, dhammārammaṇagocarā.	126	
PA_tika-abh06_t:1264	Paṭhamāruppakusalaṃ, dutiyāruppacetaso;	126	
PA_tika-abh06_t:1265	Kusalassa vipākassa, kriyassārammaṇaṃ bhave.	126	
PA_tika-abh06_t:1267	Paṭhamāruppapākoyaṃ, dutiyāruppacetaso;	126	
PA_tika-abh06_t:1268	Kusalassa vipākassa, kriyassārammaṇaṃ na hi.	126	
PA_tika-abh06_t:1270	Paṭhamaṃ tu kriyācittaṃ, dutiyāruppacetaso;	127	
PA_tika-abh06_t:1271	Na puññassa na pākassa, hoti ārammaṇaṃ pana.	127	
PA_tika-abh06_t:1273	Paṭhamaṃ tu kriyācittaṃ, dutiyāruppacetaso;	127	
PA_tika-abh06_t:1274	Kriyassārammaṇaṃ hoti, iti ñeyyaṃ vibhāvinā.	127	
PA_tika-abh06_t:1276	Puthujjanassa sekkhassa, arūpārammaṇaṃ dvidhā;	127	
PA_tika-abh06_t:1277	Kusalaṃ kusalassāpi, vipākassa ca taṃ siyā.	127	
PA_tika-abh06_t:1279	Khīṇāsavassa bhikkhussa, paṭhamāruppamānasaṃ;	127	
PA_tika-abh06_t:1280	Ārammaṇaṃ tidhā hoti, iti vuttaṃ mahesinā.	128	
PA_tika-abh06_t:1282	Kriyassāpi kriyā hoti, kusalampi kriyassa ca;	128	
PA_tika-abh06_t:1283	Kusalaṃ tu vipākassa, evaṃ hoti tidhā pana.	128	
PA_tika-abh06_t:1285	Tatiyāruppacittampi, catutthāruppacetaso;	128	
PA_tika-abh06_t:1286	Evameva dvidhā ceva, tidhā cārammaṇaṃ siyā.	128	
PA_tika-abh06_t:1288	Yaṃ yaṃ pana idhārabbha,	128	
PA_tika-abh06_t:1289	Ye ye jāyanti gocaraṃ;	128	
PA_tika-abh06_t:1290	So so tesañca tesañca,	129	
PA_tika-abh06_t:1291	Hotārammaṇapaccayo.	129	
PA_tika-abh06_t:1293	Yo panimassa naro kira pāraṃ,	129	
PA_tika-abh06_t:1294	Duttaramuttaramuttaratīdha;	129	
PA_tika-abh06_t:1295	So abhidhammamahaṇṇavapāraṃ,	129	
PA_tika-abh06_t:1296	Duttaramuttaramuttarateva.	129	
PA_tika-abh06_t:1297	Iti abhidhammāvatāre ārammaṇavibhāgo nāma	129	
PA_tika-abh06_t:1298	Chaṭṭho paricchedo.	129	
PA_tika-abh06_t:1299	7. Sattamo paricchedo	129	
PA_tika-abh06_t:1300	Vipākacittappavattiniddeso	130	
PA_tika-abh06_t:1302	Anantañāṇena niraṅgaṇena,	130	
PA_tika-abh06_t:1303	Guṇesinā kāruṇikena tena;	130	
PA_tika-abh06_t:1304	Vutte vipāke matipāṭavatthaṃ,	130	
PA_tika-abh06_t:1305	Vipākacittappabhavaṃ suṇātha.	130	
PA_tika-abh06_t:1307	Ekūnatiṃsa kammāni, pākā dvattiṃsa dassitā;	130	
PA_tika-abh06_t:1308	Tīsu dvāresu kammāni, vipākā chasu dissare.	130	
PA_tika-abh06_t:1310	Kusalaṃ kāmalokasmiṃ, pavatte paṭisandhiyaṃ;	131	
PA_tika-abh06_t:1311	Taṃ taṃ paccayamāgamma, dadāti vividhaṃ phalaṃ.	131	
PA_tika-abh06_t:1313	Ekāya cetanāyekā, paṭisandhi pakāsitā;	131	
PA_tika-abh06_t:1314	Nānākammehi nānā ca, bhavanti paṭisandhiyo.	131	
PA_tika-abh06_t:1316	Tihetukaṃ tu yaṃ kammaṃ, kāmāvacarasaññitaṃ;	131	
PA_tika-abh06_t:1317	Tihetukaṃ duhetuñca, vipākaṃ detyahetukaṃ.	131	
PA_tika-abh06_t:1319	Duhetukaṃ tu yaṃ kammaṃ, taṃ na deti tihetukaṃ;	131	
PA_tika-abh06_t:1320	Duhetukamahetuñca, vipākaṃ deti attano.	132	
PA_tika-abh06_t:1322	Tihetukena kammena,	132	
PA_tika-abh06_t:1323	Paṭisandhi tihetukā;	132	
PA_tika-abh06_t:1324	Duhetukāpi hoteva,	132	
PA_tika-abh06_t:1325	Na ca hoti ahetukā.	132	
PA_tika-abh06_t:1327	Duhetukena kammena,	132	
PA_tika-abh06_t:1328	Paṭisandhi duhetukā;	132	
PA_tika-abh06_t:1329	Ahetukāpi hoteva,	132	
PA_tika-abh06_t:1330	Na ca hoti tihetukā.	133	
PA_tika-abh06_t:1332	Asaṅkhāramasaṅkhāraṃ, sasaṅkhārampi deti hi;	133	
PA_tika-abh06_t:1333	Sasaṅkhāramasaṅkhāraṃ, sasaṅkhāraṃ phalaṃ tathā.	133	
PA_tika-abh06_t:1335	Ekāya cetanāyettha, kusalassa ca soḷasa;	133	
PA_tika-abh06_t:1336	Vidhā vipākacittāni, bhavantīti pakāsaye.	133	
PA_tika-abh06_t:1338	Ārammaṇena hoteva, vedanāparivattanaṃ;	133	
PA_tika-abh06_t:1339	Tadārammaṇacittampi, javanena niyāmitaṃ.	133	
PA_tika-abh06_t:1341	Kāmāvacaracittena, kusalenādinā pana;	134	
PA_tika-abh06_t:1342	Tulyena pākacittena, gahitā paṭisandhi ce.	134	
PA_tika-abh06_t:1344	Balavārammaṇe iṭṭhe, cakkhussāpāthamāgate;	134	
PA_tika-abh06_t:1345	Manodhātu bhavaṅgasmiṃ, tāya āvaṭṭite pana.	134	
PA_tika-abh06_t:1347	Vīthicittesu jātesu, cakkhuviññāṇakādisu;	134	
PA_tika-abh06_t:1348	Jāyate javanaṃ hutvā, paṭhamaṃ kāmamānasaṃ.	134	
PA_tika-abh06_t:1350	Sattakkhattuṃ javitvāna, paṭhame kusale gate;	135	
PA_tika-abh06_t:1351	Tadevārammaṇaṃ katvā, teneva sadisaṃ puna.	135	
PA_tika-abh06_t:1353	Vipākaṃ jāyate cittaṃ, tadārammaṇasaññitaṃ;	135	
PA_tika-abh06_t:1354	Sandhiyā tulyato mūla-bhavaṅganti pavuccate.	135	
PA_tika-abh06_t:1356	Tañca santīraṇaṃ ettha, dassanaṃ sampaṭicchanaṃ;	135	
PA_tika-abh06_t:1357	Gaṇanūpagacittāni, cattāreva bhavanti hi.	135	
PA_tika-abh06_t:1359	Yadā hi dutiyaṃ cittaṃ, kusalaṃ javanaṃ tadā;	135	
PA_tika-abh06_t:1360	Tena tulyavipākampi, tadārammaṇakaṃ siyā.	136	
PA_tika-abh06_t:1362	Sandhiyā asamānattā, dve nāmānissa labbhare;	136	
PA_tika-abh06_t:1363	“Āgantukabhavaṅga”nti, “tadārammaṇaka”nti ca.	136	
PA_tika-abh06_t:1365	Yadā hi tatiyaṃ puññaṃ, javanaṃ hoti tena ca;	136	
PA_tika-abh06_t:1366	Sadisaṃ tatiyaṃ pākaṃ, tadārammaṇakaṃ siyā.	136	
PA_tika-abh06_t:1368	“Āgantukabhavaṅga”nti, idampi ca pavuccati;	136	
PA_tika-abh06_t:1369	Iminā pana saddhiṃ cha, purimāni ca pañcapi.	136	
PA_tika-abh06_t:1371	Yadā catutthaṃ kusalaṃ, javanaṃ hoti tena ca;	137	
PA_tika-abh06_t:1372	Tulyaṃ catutthaṃ pākaṃ tu, tadārammaṇataṃ vaje.	137	
PA_tika-abh06_t:1374	Āgantukabhavaṅgaṃ tu, tadārammaṇanāmakaṃ;	137	
PA_tika-abh06_t:1375	Purimāni cha pākāni, iminā honti satta tu.	137	
PA_tika-abh06_t:1377	Tasmiṃ dvāre yadā iṭṭha-majjhattārammaṇaṃ pana;	137	
PA_tika-abh06_t:1378	Āgacchati tadāpāthaṃ, tadā vuttanayenidha.	137	
PA_tika-abh06_t:1380	Ārammaṇavaseneva, vedanā parivattati;	138	
PA_tika-abh06_t:1381	Upekkhāsahitaṃ tasmā, hoti santīraṇaṃ mano.	138	
PA_tika-abh06_t:1383	Upekkhāsahitesveva, javanesu catūsupi;	138	
PA_tika-abh06_t:1384	Tehi tulyāni cattāri, pākacittāni jāyare.	138	
PA_tika-abh06_t:1386	Vedanāyāsamānattā, accantaṃ purimehi tu;	138	
PA_tika-abh06_t:1387	Honti piṭṭhibhavaṅgāni, cattārīti ca nāmato.	138	
PA_tika-abh06_t:1389	Pañcimāni vipākāni, purimehi ca sattahi;	138	
PA_tika-abh06_t:1390	Saddhiṃ dvādasa pākāni, bhavantīti viniddise.	139	
PA_tika-abh06_t:1392	Cakkhudvāre tathā evaṃ, sotādīsvapi niddise;	139	
PA_tika-abh06_t:1393	Dvādasa dvādasa pākā, samasaṭṭhi bhavantime.	139	
PA_tika-abh06_t:1395	Ekāya cetanāyeva, kamme āyūhite pana;	139	
PA_tika-abh06_t:1396	Samasaṭṭhi vipākāni, uppajjanti na saṃsayo.	139	
PA_tika-abh06_t:1398	Gahitāgahaṇenettha, cakkhudvāresu dvādasa;	139	
PA_tika-abh06_t:1399	Sotaviññāṇakādīni, cattārīti ca soḷasa.	139	
PA_tika-abh06_t:1401	Evameva sasaṅkhāra-tihetukusalenapi;	140	
PA_tika-abh06_t:1402	Asaṅkhārasasaṅkhāru-pekkhāsahagatehipi.	140	
PA_tika-abh06_t:1404	Kamme āyūhite tesaṃ, vipākehi ca tīhipi;	140	
PA_tika-abh06_t:1405	Eseva ca nayo tehi, dinnāya paṭisandhiyā.	140	
PA_tika-abh06_t:1407	Paṭhamaṃ iṭṭhamajjhatta-gocarassa vasenidha;	140	
PA_tika-abh06_t:1408	Pavattiṃ pana dassetvā, upekkhāsahitadvaye.	140	
PA_tika-abh06_t:1410	Dassetabbā tappacchā tu, iṭṭhasmiṃ gocare idha;	141	
PA_tika-abh06_t:1411	Ekekasmiṃ pana dvāre, dvādasa dvādaseva tu.	141	
PA_tika-abh06_t:1413	Gahitāgahaṇenettha, pākacittāni soḷasa;	141	
PA_tika-abh06_t:1414	Pubbe vuttanayeneva, ñeyyaṃ sabbamasesato.	141	
PA_tika-abh06_t:1416	Tihetukena kammena, paṭisandhi tihetukā;	141	
PA_tika-abh06_t:1417	Bhavatīti ayaṃ vāro, vutto ettāvatā mayā.	141	
PA_tika-abh06_t:1419	Sandhimekaṃ tu kammekaṃ, janeti na tato paraṃ;	141	
PA_tika-abh06_t:1420	Anekāni vipākāni, sañjaneti pavattiyaṃ.	142	
PA_tika-abh06_t:1422	Ekasmā hi yathā bījā, jāyate ekamaṅkuraṃ;	142	
PA_tika-abh06_t:1423	Subahūni phalānissa, honti hetupavattito.	142	
PA_tika-abh06_t:1425	Duhetukena kammena, paṭisandhi duhetukā;	142	
PA_tika-abh06_t:1426	Hotīti hi ayaṃ vāro, anupubbena āgato.	142	
PA_tika-abh06_t:1428	Duhetukena kammena, somanassayutenidha;	142	
PA_tika-abh06_t:1429	Asaṅkhārikacittena, kamme āyūhite pana.	142	
PA_tika-abh06_t:1431	Tena tulyena pākena, gahitā paṭisandhi ce;	143	
PA_tika-abh06_t:1432	Iṭṭhe ārammaṇe cakkhu-dvāre āpāthamāgate.	143	
PA_tika-abh06_t:1434	Somanassayute ñāṇa-hīne kusalamānase;	143	
PA_tika-abh06_t:1435	Sattakkhattuṃ javitvāna, gate tasmiṃ duhetuke.	143	
PA_tika-abh06_t:1437	Tadevārammaṇaṃ katvā, jāyate tadanantaraṃ;	143	
PA_tika-abh06_t:1438	Taṃsarikkhakamekaṃ tu, asaṅkhārikamānasaṃ.	143	
PA_tika-abh06_t:1440	Taṃ hi mūlabhavaṅganti, tadārammaṇamiccapi;	144	
PA_tika-abh06_t:1441	Ubhayampi ca tasseva, nāmanti paridīpitaṃ.	144	
PA_tika-abh06_t:1443	Duhetukasasaṅkhāre, javitepi ca taṃsamaṃ;	144	
PA_tika-abh06_t:1444	Hotāgantukasaṅkhātaṃ, tadārammaṇamānasaṃ.	144	
PA_tika-abh06_t:1446	Tatheva ca duhetūnaṃ, iṭṭhamajjhattagocare;	144	
PA_tika-abh06_t:1447	Dvinnaṃ upekkhāyuttānaṃ, javanānamanantaraṃ.	144	
PA_tika-abh06_t:1449	Dve tādisāni jāyante, tadārammaṇamānasā;	144	
PA_tika-abh06_t:1450	Tesaṃ “piṭṭhibhavaṅga”nti, nāmaṃ “āgantuka”nti ca.	145	
PA_tika-abh06_t:1452	Santīraṇadvayañceva, dassanaṃ sampaṭicchanaṃ;	145	
PA_tika-abh06_t:1453	Imāni ca bhavaṅgāni, cakkhudvāre panaṭṭha hi.	145	
PA_tika-abh06_t:1455	Evamaṭṭhaṭṭha katvāna, dvāresupi ca pañcasu;	145	
PA_tika-abh06_t:1456	Cattālīsa vipākāni, bhavantīti pavattiyaṃ.	145	
PA_tika-abh06_t:1458	Gahitāgahaṇenettha, cakkhudvāre panaṭṭha ca;	145	
PA_tika-abh06_t:1459	Sotaghānādinā saddhiṃ, dvādaseva bhavanti hi.	145	
PA_tika-abh06_t:1461	Ekāya cetanāyevaṃ, kamme āyūhite pana;	146	
PA_tika-abh06_t:1462	Dvādaseva vipākāni, bhavantīti pakāsitaṃ.	146	
PA_tika-abh06_t:1464	Duhetukattayenāpi, sesena sadisena tu;	146	
PA_tika-abh06_t:1465	Pākenādinnasandhiyā, ayameva nayo mato.	146	
PA_tika-abh06_t:1467	Duhetukena kammena, paṭisandhi duhetukā;	146	
PA_tika-abh06_t:1468	Hotītipi ayaṃ vāro, vutto ettāvatā mayā.	146	
PA_tika-abh06_t:1470	Duhetukena kammena, paṭisandhi ahetukā;	147	
PA_tika-abh06_t:1471	Hotīti ca ayaṃ vāro, anupubbena āgato.	147	
PA_tika-abh06_t:1473	Duhetukesu cittesu, kusalesu catūsupi;	147	
PA_tika-abh06_t:1474	Tesu aññatareneva, kamme āyūhite pana.	147	
PA_tika-abh06_t:1476	Tasseva pākabhūtāya, ādinnapaṭisandhino;	147	
PA_tika-abh06_t:1477	Upekkhāsahitāhetu, manoviññāṇadhātuyā.	147	
PA_tika-abh06_t:1479	Paṭisandhi na vattabbā, sā kammasadisāti hi;	147	
PA_tika-abh06_t:1480	Kammaṃ duhetukaṃ hoti, paṭisandhi ahetukā.	148	
PA_tika-abh06_t:1482	Tassa buddhimupetassa, iṭṭhamajjhattagocare;	148	
PA_tika-abh06_t:1483	Āpāthamāgate cakkhu-dvāre puna ca dehino.	148	
PA_tika-abh06_t:1485	Duhetūnaṃ catunnampi, puññānaṃ yassa kassaci;	148	
PA_tika-abh06_t:1486	Javanassāvasānasmiṃ, ahetukamidaṃ mano.	148	
PA_tika-abh06_t:1488	Tadārammaṇabhāvena, jāyate natthi saṃsayo;	148	
PA_tika-abh06_t:1489	Taṃ tu mūlabhavaṅgañca, tadārammaṇameva ca.	148	
PA_tika-abh06_t:1491	Vīthicittesu jātesu, cakkhuviññāṇakādisu;	149	
PA_tika-abh06_t:1492	Upekkhāsahitaṃyeva, hoti santīraṇampi ca.	149	
PA_tika-abh06_t:1494	Tesu ekaṃ ṭhapetvāna, gahitāgahaṇenidha;	149	
PA_tika-abh06_t:1495	Gaṇanūpagacittāni, tīṇiyeva bhavanti hi.	149	
PA_tika-abh06_t:1497	Iṭṭhe ārammaṇe cakkhu-dvāre āpāthamāgate;	149	
PA_tika-abh06_t:1498	Tadā santīraṇañceva, tadārammaṇamānasaṃ.	149	
PA_tika-abh06_t:1500	Somanassayutaṃyeva, gahetvā tesu ekakaṃ;	150	
PA_tika-abh06_t:1501	Purimāni ca tīṇīti, cattārova bhavanti hi.	150	
PA_tika-abh06_t:1503	Evaṃ cattāri cittāni, dvāresupi ca pañcasu;	150	
PA_tika-abh06_t:1504	Honti vīsati cittāni, vipākāni pavattiyaṃ.	150	
PA_tika-abh06_t:1506	Cakkhudvāre tu cattāri, gahitāgahaṇenidha;	150	
PA_tika-abh06_t:1507	Sotaghānādinā saddhiṃ, hotevāhetukaṭṭhakaṃ.	150	
PA_tika-abh06_t:1509	Ahetupaṭisandhissa, na tadārammaṇaṃ bhave;	150	
PA_tika-abh06_t:1510	Duhetukaṃ tihetuṃ vā, duhetupaṭisandhino.	151	
PA_tika-abh06_t:1512	Jātā sugatiyaṃ yena, pākena paṭisandhi tu;	151	
PA_tika-abh06_t:1513	Tena tulyampi hīnaṃ vā, tadārammaṇakaṃ bhave.	151	
PA_tika-abh06_t:1515	Manussalokaṃ sandhāya, vuttañcāhetukaṭṭhakaṃ;	151	
PA_tika-abh06_t:1516	Catūsupi apāyesu, pavatte pana labbhati.	151	
PA_tika-abh06_t:1518	Thero nerayikānaṃ tu, dhammaṃ deseti vassati;	151	
PA_tika-abh06_t:1519	Gandhaṃ vāyuñca māpeti, yadā tesaṃ tadā pana.	151	
PA_tika-abh06_t:1521	Theraṃ disvā ca sutvā ca, dhammaṃ gandhañca ghāyataṃ;	152	
PA_tika-abh06_t:1522	Pivatañca jalaṃ vāyuṃ, phusataṃ mudumeva ca.	152	
PA_tika-abh06_t:1524	Cakkhuviññāṇakādīni, puññajāneva pañcapi;	152	
PA_tika-abh06_t:1525	Santīraṇadvayaṃ ekā, manodhātūti aṭṭhakaṃ.	152	
PA_tika-abh06_t:1527	Ayaṃ tāva kathā iṭṭha-iṭṭhamajjhattagocare;	152	
PA_tika-abh06_t:1528	Kāmāvacarapuññānaṃ, javanānaṃ vasenidha.	152	
PA_tika-abh06_t:1530	Niyamatthaṃ tu yaṃ vuttaṃ, tadārammaṇacetaso;	153	
PA_tika-abh06_t:1531	Kusalaṃ pana sandhāya, taṃ vuttanti hi dīpitaṃ.	153	
PA_tika-abh06_t:1533	Idhākusalacittesu, somanassayutesupi;	153	
PA_tika-abh06_t:1534	Iṭṭhe ārammaṇe tesu, javitesu catūsupi.	153	
PA_tika-abh06_t:1536	Somanassayutāhetu-manoviññāṇadhātu hi;	153	
PA_tika-abh06_t:1537	Tadārammaṇabhāvena, jāyate tadanantaraṃ.	153	
PA_tika-abh06_t:1539	Chasvākusalacittesu, upekkhāya yutesu hi;	153	
PA_tika-abh06_t:1540	Gocare iṭṭhamajjhatte, javitesu anantaraṃ.	154	
PA_tika-abh06_t:1542	Upekkhāsahitāhetu-manoviññāṇadhātu hi;	154	
PA_tika-abh06_t:1543	Tadārammaṇabhāvena, jāyate pana puññajā.	154	
PA_tika-abh06_t:1545	Iṭṭhārammaṇayogasmiṃ, kaṅkhato uddhatassa vā;	154	
PA_tika-abh06_t:1546	Somanassayutaṃ hoti, tadārammaṇamānasaṃ.	154	
PA_tika-abh06_t:1548	Somanassayute citte, javane javite pana;	154	
PA_tika-abh06_t:1549	Gavesitabbā pañceva, tadārammaṇamānasā.	154	
PA_tika-abh06_t:1551	Upekkhāsahite citte, javane javite pana;	155	
PA_tika-abh06_t:1552	Chaḷeva gavesitabbā, tadārammaṇamānasā.	155	
PA_tika-abh06_t:1554	Tihetusomanassena, ādinnapaṭisandhino;	155	
PA_tika-abh06_t:1555	Jhānato parihīnassa, taṃ jhānaṃ paccavekkhato.	155	
PA_tika-abh06_t:1557	Domanassayutaṃ cittaṃ, hoti vippaṭisārino;	155	
PA_tika-abh06_t:1558	Tassa kiṃ jāyate brūhi, tadārammaṇamānasaṃ.	155	
PA_tika-abh06_t:1560	Paṭṭhāne paṭisiddhā hi, domanassaanantaraṃ;	156	
PA_tika-abh06_t:1561	Somanassassa uppatti, domanassassa cassa vā.	156	
PA_tika-abh06_t:1563	Mahaggataṃ panārabbha, javane javitepi ca;	156	
PA_tika-abh06_t:1564	Tattheva paṭisiddhaṃ tu, tadārammaṇamānasaṃ.	156	
PA_tika-abh06_t:1566	Tasmā bhavaṅgapātova, tadārammaṇameva vā;	156	
PA_tika-abh06_t:1567	Na hoti kiṃ nu kātabbaṃ, vada tvaṃ ābhidhammika.	156	
PA_tika-abh06_t:1569	Upekkhāsahitāhetu-manoviññāṇadhātu tu;	156	
PA_tika-abh06_t:1570	Puññāpuññavipākā hi, tadārammaṇikā siyā.	157	
PA_tika-abh06_t:1572	Āvajjanaṃ kimassāti, natthi taṃ jāyate kathaṃ;	157	
PA_tika-abh06_t:1573	Bhavaṅgāvajjanānaṃ kiṃ, maggassānantarassa ca.	157	
PA_tika-abh06_t:1575	Phalassapi nirodhā ca, vuṭṭhahantassa bhikkhuno;	157	
PA_tika-abh06_t:1576	Phalacittassa vā evaṃ, natthi āvajjanaṃ kira.	157	
PA_tika-abh06_t:1578	Vinā āvajjanenāpi, hoti jāyatu mānasaṃ;	157	
PA_tika-abh06_t:1579	Kimassārammaṇaṃ brūhi, yadi jānāsi paṇḍita.	157	
PA_tika-abh06_t:1581	Vinā ārammaṇeneva, na hi jāyati mānasaṃ;	158	
PA_tika-abh06_t:1582	Rūpādīsu parittesu, yaṃ kiñcārabbha jāyate.	158	
PA_tika-abh06_t:1584	Utubījaniyāmo ca, kammadhammaniyāmatā;	158	
PA_tika-abh06_t:1585	Cittassa ca niyāmoti, ñeyyā pañca niyāmatā.	158	
PA_tika-abh06_t:1587	Tattha ekappahārena, phalapupphādidhāraṇaṃ;	158	
PA_tika-abh06_t:1588	Rukkhānaṃ pana sabbesaṃ, ayaṃ utuniyāmatā.	158	
PA_tika-abh06_t:1590	Tesaṃ tesaṃ tu bījānaṃ, taṃtaṃtulyaphalubbhavo;	159	
PA_tika-abh06_t:1591	Matthake nāḷikerassa, chiddattaṃ bījajo ayaṃ.	159	
PA_tika-abh06_t:1593	Tihetukaṃ tihetuñca, duhetuñca ahetukaṃ;	159	
PA_tika-abh06_t:1594	Vipākaṃ tu yato deti, ayaṃ kammaniyāmatā.	159	
PA_tika-abh06_t:1596	Jātiyaṃ bodhisattassa, medanīkampanādikaṃ;	159	
PA_tika-abh06_t:1597	Visesattamanekampi, ayaṃ dhammaniyāmatā.	159	
PA_tika-abh06_t:1599	Gocarena pasādasmiṃ, ghaṭṭite pana tenidha;	159	
PA_tika-abh06_t:1600	Uppattāvajjanādīnaṃ, ayaṃ cittaniyāmatā.	160	
PA_tika-abh06_t:1602	Andhajjanānaṃ hadayandhakāraṃ,	160	
PA_tika-abh06_t:1603	Viddhaṃsanaṃ dīpamimaṃ jalantaṃ;	160	
PA_tika-abh06_t:1604	Sikkhetha dhīro satataṃ payutto,	160	
PA_tika-abh06_t:1605	Mohandhakārāpagamaṃ yadiccheti.	160	
PA_tika-abh06_t:1606	Iti abhidhammāvatāre vipākacittappavattiniddeso nāma	160	
PA_tika-abh06_t:1607	Sattamo paricchedo.	160	
PA_tika-abh06_t:1608	8. Aṭṭhamo paricchedo	160	
PA_tika-abh06_t:1609	Pakiṇṇakaniddeso	160	
PA_tika-abh06_t:1611	Idāni pana sabbesaṃ, etesaṃ mānasaṃ mayā;	161	
PA_tika-abh06_t:1612	Pāṭavatthāya bhikkhūnaṃ, kathīyati pakiṇṇakaṃ.	161	
PA_tika-abh06_t:1614	Panthamakkaṭako nāma, disāsu pana pañcasu;	161	
PA_tika-abh06_t:1615	Tattha suttaṃ pasāretvā, jālamajjhe nipajjati.	161	
PA_tika-abh06_t:1617	Paṭhamāya disāyettha, sutte pana pasārite;	161	
PA_tika-abh06_t:1618	Pāṇakena paṭaṅgena, ghaṭṭite makkhikāya vā.	161	
PA_tika-abh06_t:1620	Nipannaṭṭhānato kiñci, calitvā uṇṇanābhi tu;	162	
PA_tika-abh06_t:1621	Gantvā suttānusārena, yūsaṃ pivati tassa sā.	162	
PA_tika-abh06_t:1623	Punāgantvāna tattheva, nipajjati yathāsukhaṃ;	162	
PA_tika-abh06_t:1624	Evameva karoteva, disāsu dutiyādisu.	162	
PA_tika-abh06_t:1626	Pasādā pañca daṭṭhabbā, suttaṃ pañcadisāsviva;	162	
PA_tika-abh06_t:1627	Cittaṃ pana ca daṭṭhabbaṃ, majjhe makkaṭako viya.	162	
PA_tika-abh06_t:1629	Pāṇakādīhi suttassa, tassa saṅghaṭṭanā viya;	162	
PA_tika-abh06_t:1630	Pasādānaṃ tu daṭṭhabbā, ghaṭṭanārammaṇena hi.	163	
PA_tika-abh06_t:1632	Calanaṃ viya taṃmajjhe, nipannāyuṇṇanābhiyā;	163	
PA_tika-abh06_t:1633	Pasādaghaṭṭanaṃ tattha, gahetvārammaṇaṃ pana.	163	
PA_tika-abh06_t:1635	Manodhātukriyācittaṃ, bhavaṅgāvaṭṭanaṃ mataṃ;	163	
PA_tika-abh06_t:1636	Tassā suttānusāraṃva, vīthicittapavattanaṃ.	163	
PA_tika-abh06_t:1638	Sīse panassa vijjhitvā, yūsapānaṃva cetaso;	163	
PA_tika-abh06_t:1639	Ārammaṇesu daṭṭhabbaṃ, javanassa pavattanaṃ.	163	
PA_tika-abh06_t:1641	Punāgantvā yathā sutta-jālamajjhe nipajjanaṃ;	164	
PA_tika-abh06_t:1642	Vatthuṃyeva ca nissāya, cittassa parivattanaṃ.	164	
PA_tika-abh06_t:1644	Idaṃ tu pana opammaṃ, atthaṃ dīpeti kiṃ tu hi;	164	
PA_tika-abh06_t:1645	Ārammaṇena paṭhamaṃ, pasāde ghaṭṭite pana.	164	
PA_tika-abh06_t:1647	Pasādavatthuto cittā, vatthusannissitaṃ mano;	164	
PA_tika-abh06_t:1648	Tato hi paṭhamaṃyeva, jāyatīti hi dīpitaṃ.	164	
PA_tika-abh06_t:1650	Ekekārammaṇaṃ dvīsu, dvīsu dvāresu sabbaso;	165	
PA_tika-abh06_t:1651	Āgacchati tenāpāthaṃ, ayamatthopi dīpito.	165	
PA_tika-abh06_t:1653	Rūpaṃ cakkhupasādamhi, ghaṭṭitvā taṅkhaṇe pana;	165	
PA_tika-abh06_t:1654	Manodvāre tathāpātha-māgacchati nisaṃsayo.	165	
PA_tika-abh06_t:1656	Khago yathā hi rukkhagge, nilīyantova sākhino;	165	
PA_tika-abh06_t:1657	Sākhaṃ ghaṭṭeti tassīdha, chāyā pharati bhūmiyaṃ.	165	
PA_tika-abh06_t:1659	Sākhāya ghaṭṭanacchāyā, pharaṇāni ca sabbaso;	165	
PA_tika-abh06_t:1660	Apubbācarimaṃ eka-kkhaṇasmiṃyeva jāyare.	166	
PA_tika-abh06_t:1662	Evameva ca rūpassa, pasādassa ca ghaṭṭanaṃ;	166	
PA_tika-abh06_t:1663	Bhavaṅgacalanassāpi, paccayattena atthato.	166	
PA_tika-abh06_t:1665	Tatheva ca manodvāre, āpāthagamanampi ca;	166	
PA_tika-abh06_t:1666	Apubbācarimaṃ eka-kkhaṇasmiṃyeva hotiti.	166	
PA_tika-abh06_t:1668	Tato bhavaṅgaṃ chinditvā, cakkhudvāre yathākkamaṃ;	166	
PA_tika-abh06_t:1669	Āvajjane samuppanne, dassane sampaṭicchane.	166	
PA_tika-abh06_t:1671	Santīraṇe samuppanne, tato voṭṭhabbanepi ca;	167	
PA_tika-abh06_t:1672	Kusalaṃ javanaṃ cittaṃ, tathākusalameva vā.	167	
PA_tika-abh06_t:1674	Eso eva nayo sota-dvārādīsupi viññunā;	167	
PA_tika-abh06_t:1675	Avisesena viññeyyo, saddādīnaṃ tu ghaṭṭane.	167	
PA_tika-abh06_t:1677	Dovārikopamādīni, etassatthassa dīpane;	167	
PA_tika-abh06_t:1678	Uddharitvāna tānettha, dassetabbāni viññunā.	167	
PA_tika-abh06_t:1680	Asambhedena cakkhussa, rūpāpāthagamena ca;	168	
PA_tika-abh06_t:1681	Ālokanissayenāpi, samanakkārahetunā.	168	
PA_tika-abh06_t:1683	Paccayehi panetehi, sametehi catūhipi;	168	
PA_tika-abh06_t:1684	Jāyate cakkhuviññāṇaṃ, sampayuttehi taṃ saha.	168	
PA_tika-abh06_t:1686	Asambhedena sotassa, saddāpāthagamena ca;	168	
PA_tika-abh06_t:1687	Ākāsanissayenāpi, samanakkārahetunā.	168	
PA_tika-abh06_t:1689	Paccayehi panetehi, sametehi catūhipi;	168	
PA_tika-abh06_t:1690	Jāyate sotaviññāṇaṃ, sampayuttehi taṃ saha.	169	
PA_tika-abh06_t:1692	Asambhedena ghānassa, gandhāpāthagamena ca;	169	
PA_tika-abh06_t:1693	Vāyosannissayenāpi, samanakkārahetunā.	169	
PA_tika-abh06_t:1695	Paccayehi panetehi, sametehi catūhipi;	169	
PA_tika-abh06_t:1696	Jāyate ghānaviññāṇaṃ, sampayuttehi taṃ saha.	169	
PA_tika-abh06_t:1698	Asambhedena jivhāya, rasāpāthagamena ca;	169	
PA_tika-abh06_t:1699	Āposannissayenāpi, samanakkārahetunā.	169	
PA_tika-abh06_t:1701	Paccayehi panetehi, sametehi catūhipi;	170	
PA_tika-abh06_t:1702	Jāyate jivhāviññāṇaṃ, sampayuttehi taṃ saha.	170	
PA_tika-abh06_t:1704	Asambhedena kāyassa, phoṭṭhabbāpāthasaṅgamā;	170	
PA_tika-abh06_t:1705	Pathavīnissayenāpi, samanakkārahetunā.	170	
PA_tika-abh06_t:1707	Paccayehi panetehi, sametehi catūhipi;	170	
PA_tika-abh06_t:1708	Jāyate kāyaviññāṇaṃ, sampayuttehi taṃ saha.	170	
PA_tika-abh06_t:1710	Asambhedā manassāpi, dhammāpāthagamena ca;	171	
PA_tika-abh06_t:1711	Vatthusannissayenāpi, samanakkārahetunā.	171	
PA_tika-abh06_t:1713	Paccayehi panetehi, sametehi catūhipi;	171	
PA_tika-abh06_t:1714	Manoviññāṇamevaṃ tu, sampayuttehi jāyate.	171	
PA_tika-abh06_t:1716	Mano bhavaṅgacittanti, veditabbaṃ vibhāvinā;	171	
PA_tika-abh06_t:1717	Āvajjanakriyācittaṃ, samanakkāroti saññitaṃ.	171	
PA_tika-abh06_t:1719	Vatthusannissayenāti, nāyaṃ sabbattha gacchati;	171	
PA_tika-abh06_t:1720	Bhavaṃ tu pañcavokāraṃ, sandhāya kathito pana.	172	
PA_tika-abh06_t:1722	Paṭisandhādicittāni, sabbānekūnavīsati;	172	
PA_tika-abh06_t:1723	Kāme dasa ca rūpesu, pañca cattārirūpisu.	172	
PA_tika-abh06_t:1725	Kammaṃ kammanimittañca, tathā gatinimittakaṃ;	172	
PA_tika-abh06_t:1726	Idaṃ hi tividhaṃ tesaṃ, ārammaṇamudīritaṃ.	172	
PA_tika-abh06_t:1728	Kāmāvacarasandhīnaṃ, parittārammaṇaṃ mataṃ;	172	
PA_tika-abh06_t:1729	Paccuppannamatītaṃ vā, hoti natthi anāgataṃ.	172	
PA_tika-abh06_t:1731	Aṭṭheva ca mahāpākā, tīṇi santīraṇāni ca;	173	
PA_tika-abh06_t:1732	Ekādasavidhaṃ cittaṃ, tadārammaṇasaññitaṃ.	173	
PA_tika-abh06_t:1734	Ekādasavidhe citte, tadārammaṇasaññite;	173	
PA_tika-abh06_t:1735	Dasa puññavipākāni, ekaṃ hoti apuññajaṃ.	173	
PA_tika-abh06_t:1737	Mahāpākā na jāyante, rūpārūpabhavadvaye;	173	
PA_tika-abh06_t:1738	Kāme rūpe bhave ceva, hoti santīraṇattayaṃ.	173	
PA_tika-abh06_t:1740	Tadārammaṇacittāni, yāni vuttāni satthunā;	174	
PA_tika-abh06_t:1741	Tesu cittaṃ panekampi, rūpārūpabhavadvaye.	174	
PA_tika-abh06_t:1743	Na tadārammaṇaṃ hutvā, pavattati kadācipi;	174	
PA_tika-abh06_t:1744	Kasmā na hoti ce tattha, bījassābhāvato pana.	174	
PA_tika-abh06_t:1746	Paṭisandhibījaṃ natthettha, kāmāvacarasaññitaṃ;	174	
PA_tika-abh06_t:1747	Rūpādigocare tassa, bhaveyya janakaṃ tu yaṃ.	174	
PA_tika-abh06_t:1749	Cakkhuviññāṇakādīnaṃ, natthitāpajjatīti ce;	174	
PA_tika-abh06_t:1750	Nindriyānaṃ pavattānu-bhāvato cittasambhavo.	175	
PA_tika-abh06_t:1752	Ekantena yathā cetaṃ, tadārammaṇamānasaṃ;	175	
PA_tika-abh06_t:1753	Nappavattati sabbampi, rūpārūpabhavadvaye.	175	
PA_tika-abh06_t:1755	Akāmāvacaradhammepi, tadetaṃ nānubandhati;	175	
PA_tika-abh06_t:1756	Kasmā ajanakattā hi, janakassāsamānato.	175	
PA_tika-abh06_t:1758	Janakaṃ tena tulyaṃ vā, kāmāvacarasaññitaṃ;	175	
PA_tika-abh06_t:1759	Kusalākusalādiṃ tu, javanaṃ anubandhati.	175	
PA_tika-abh06_t:1761	Kāmāvacaradhammāpi, ye mahaggatagocarā;	176	
PA_tika-abh06_t:1762	Hutvā vattanti te cāpi, idaṃ nevānubandhati.	176	
PA_tika-abh06_t:1764	Parittārammaṇattā ca, ekantena panassa hi;	176	
PA_tika-abh06_t:1765	Tathāparicitattā ca, nānubandhati sabbadā.	176	
PA_tika-abh06_t:1767	Kiṃ tena yuttivādena, vuttaṃ aṭṭhakathāsu hi;	176	
PA_tika-abh06_t:1768	Tadārammaṇacittāni, ekādasapi sabbaso.	176	
PA_tika-abh06_t:1770	Nāmagottaṃ panārabbha, javane javitepi ca;	177	
PA_tika-abh06_t:1771	Tadārammaṇaṃ na gaṇhanti, rūpārūpabhavesu vā.	177	
PA_tika-abh06_t:1773	Yadā paññattimārabbha, javane javitepi vā;	177	
PA_tika-abh06_t:1774	Tathā vipassanāyāpi, lakkhaṇārammaṇāya ca.	177	
PA_tika-abh06_t:1776	Tadārammaṇā na labbhanti, micchattaniyatesupi;	177	
PA_tika-abh06_t:1777	Na lokuttaradhammepi, ārabbha javane gate.	177	
PA_tika-abh06_t:1779	Tathā mahaggate dhamme, ārabbha javane pana;	177	
PA_tika-abh06_t:1780	Paṭisambhidāñāṇāni, ārabbha javitepi ca.	178	
PA_tika-abh06_t:1782	Manodvārepi sabbesaṃ, javanānamanantaraṃ;	178	
PA_tika-abh06_t:1783	Tadārammaṇacittāni, bhavanti anupubbato.	178	
PA_tika-abh06_t:1785	Na vijjati manodvāre, ghaṭṭanārammaṇassa hi;	178	
PA_tika-abh06_t:1786	Kathaṃ bhavaṅgato hoti, vuṭṭhānaṃ pana cetaso.	178	
PA_tika-abh06_t:1788	Manodvārepi āpātha-māgacchanteva gocarā;	178	
PA_tika-abh06_t:1789	Ghaṭṭanāya vinā tasmā, cittānaṃ hoti sambhavo.	178	
PA_tika-abh06_t:1791	Dvādasāpuññacittānaṃ, vipākā sattasattati;	179	
PA_tika-abh06_t:1792	Bhavanti caturāsīti, pāpapākā pavattiyaṃ.	179	
PA_tika-abh06_t:1794	Ekādasavidhānaṃ tu, hitvā uddhaccamānasaṃ;	179	
PA_tika-abh06_t:1795	Ekādasavidhā ceva, bhavanti paṭisandhiyo.	179	
PA_tika-abh06_t:1797	Kriyacittesu sabbesu, javanaṃ na ca hoti yaṃ;	179	
PA_tika-abh06_t:1798	Taṃ ve karaṇamattattā, vātapupphasamaṃ mataṃ.	179	
PA_tika-abh06_t:1800	Javanattaṃ tu sampattaṃ, kiccasādhanato pana;	180	
PA_tika-abh06_t:1801	Chinnamūlassa rukkhassa, pupphaṃva aphalaṃ siyā.	180	
PA_tika-abh06_t:1803	Paṭicca pana etasmā, phalametīti paccayo;	180	
PA_tika-abh06_t:1804	Yo dhammo yassa dhammassa, ṭhitiyuppattiyāpi vā.	180	
PA_tika-abh06_t:1806	Upakāro hi so tassa, paccayoti pavuccati;	180	
PA_tika-abh06_t:1807	Sambhavopabhavo hetu, kāraṇaṃ paccayo mato.	180	
PA_tika-abh06_t:1809	Lobhādi pana yo dhammo, mūlaṭṭhenupakārako;	180	
PA_tika-abh06_t:1810	Hetūti pana so dhammo, viññātabbo vibhāvinā.	181	
PA_tika-abh06_t:1812	Lobho doso ca moho ca,	181	
PA_tika-abh06_t:1813	Tathālobhādayo tayo;	181	
PA_tika-abh06_t:1814	Chaḷeva hetuyo honti,	181	
PA_tika-abh06_t:1815	Jātito navadhā siyuṃ.	181	
PA_tika-abh06_t:1817	Dhammānaṃ kusalādīnaṃ, kusalādittasādhako;	181	
PA_tika-abh06_t:1818	Mūlaṭṭhoti vadantevaṃ, eke ācariyā pana.	181	
PA_tika-abh06_t:1820	Evaṃ sante tu hetūnaṃ, taṃsamuṭṭhānarūpisu;	182	
PA_tika-abh06_t:1821	Hetupaccayatā neva, sampajjati kadācipi.	182	
PA_tika-abh06_t:1823	Na hi te pana rūpānaṃ, sādhenti kusalādikaṃ;	182	
PA_tika-abh06_t:1824	Na tesaṃ pana rūpānaṃ, paccayā na ca honti te.	182	
PA_tika-abh06_t:1826	Tasmā hi kusalādīnaṃ, kusalādittasādhako;	182	
PA_tika-abh06_t:1827	Mūlaṭṭhoti na gantabbo, viññunā samayaññunā.	182	
PA_tika-abh06_t:1829	Suppatiṭṭhitabhāvassa, sādhanenupakārako;	182	
PA_tika-abh06_t:1830	Mūlaṭṭhoti ca hetūnaṃ, viññātabbo vibhāvinā.	183	
PA_tika-abh06_t:1832	Kusalākusalā hetū, kriyāhetū ca sabbaso;	183	
PA_tika-abh06_t:1833	Dhammānaṃ sampayuttānaṃ, taṃsamuṭṭhānarūpinaṃ.	183	
PA_tika-abh06_t:1835	Hetupaccayataṃ yātā, pañcavokārabhūmiyaṃ;	183	
PA_tika-abh06_t:1836	Sampayuttānamevete, catuvokārabhūmiyaṃ.	183	
PA_tika-abh06_t:1838	Kāme vipākahetūpi, kāmāvacarabhūmiyaṃ;	183	
PA_tika-abh06_t:1839	Attanā sampayuttānaṃ, paṭisandhikkhaṇe pana.	183	
PA_tika-abh06_t:1841	Kaṭattārūpajātānaṃ, tatheva ca pavattiyaṃ;	184	
PA_tika-abh06_t:1842	Cittajānañca rūpānaṃ, hetupaccayataṃ gatā.	184	
PA_tika-abh06_t:1844	Rūpe vipākahetu ca, rūpāvacarabhūmiyaṃ;	184	
PA_tika-abh06_t:1845	Tathā vuttappakārānaṃ, honti te hetupaccayā.	184	
PA_tika-abh06_t:1847	Hetuyo pañcavokāre, lokuttaravipākajā;	184	
PA_tika-abh06_t:1848	Cittajānañca rūpānaṃ, sampayuttānameva ca.	184	
PA_tika-abh06_t:1850	Te hetupaccayā honti, catuvokārabhūmiyaṃ;	185	
PA_tika-abh06_t:1851	Bhavanti sampayuttānaṃ, itare ca sabhūmiyaṃ.	185	
PA_tika-abh06_t:1853	Hetuttho hetuyo ceva, hetupaccayasambhavo;	185	
PA_tika-abh06_t:1854	Evameva ca viññeyyo, sañjātasukhahetunā.	185	
PA_tika-abh06_t:1856	Chando cittañca vīriyaṃ, vīmaṃsā cāti satthunā;	185	
PA_tika-abh06_t:1857	Lokādhipatinā vuttā, catudhādhipatī siyuṃ.	185	
PA_tika-abh06_t:1859	Chandaṃ tu jeṭṭhakaṃ katvā, chandaṃ katvā dhuraṃ pana;	185	
PA_tika-abh06_t:1860	Cittassuppattikālasmiṃ, chandādhipati nāmaso.	186	
PA_tika-abh06_t:1862	Eseva ca nayo ñeyyo, sesesupi ca tīsupi;	186	
PA_tika-abh06_t:1863	Adhippatīti niddiṭṭho, jeṭṭhaṭṭhenupakārako.	186	
PA_tika-abh06_t:1865	Sumatimativibodhanaṃ vicittaṃ,	186	
PA_tika-abh06_t:1866	Kumatimatindhanapāvakaṃ padhānaṃ;	186	
PA_tika-abh06_t:1867	Imamatimadhuraṃ avedi yo yo,	186	
PA_tika-abh06_t:1868	Jinavacanaṃ sakalaṃ avedi so so.	186	
PA_tika-abh06_t:1869	Iti abhidhammāvatāre pakiṇṇakaniddeso nāma	186	
PA_tika-abh06_t:1870	Aṭṭhamo paricchedo.	187	
PA_tika-abh06_t:1871	9. Navamo paricchedo	187	
PA_tika-abh06_t:1872	Puññavipākapaccayaniddeso	187	
PA_tika-abh06_t:1874	Bāttiṃsa pākacittāni, lokikāneva yāni hi;	187	
PA_tika-abh06_t:1875	Etesaṃ pākacittānaṃ, paṭisandhipavattisu.	187	
PA_tika-abh06_t:1877	Puññāpuññādisaṅkhārā, yathā yesañca paccayā;	187	
PA_tika-abh06_t:1878	Bhavādīsu tathā tepi, viññātabbā vibhāvinā.	187	
PA_tika-abh06_t:1880	Tayo bhavā catasso ca, yoniyo gatipañcakaṃ;	188	
PA_tika-abh06_t:1881	Viññāṇaṭṭhitiyo satta, sattāvāsā naveritā.	188	
PA_tika-abh06_t:1883	Kāme puññābhisaṅkhāra-saññitā aṭṭha cetanā;	188	
PA_tika-abh06_t:1884	Navannaṃ pākacittānaṃ, kāme sugatiyaṃ pana.	188	
PA_tika-abh06_t:1886	Nānākkhaṇikakammūpa-nissayapaccayehi ca;	188	
PA_tika-abh06_t:1887	Dvedhā hi paccayā tesaṃ, bhavanti paṭisandhiyaṃ.	188	
PA_tika-abh06_t:1889	Upekkhāsahitāhetu-manoviññāṇadhātuyā;	188	
PA_tika-abh06_t:1890	Vinā parittapākānaṃ, honti dvedhā pavattiyaṃ.	189	
PA_tika-abh06_t:1892	Tāyeva cetanā rūpa-bhave dvedhāva paccayā;	189	
PA_tika-abh06_t:1893	Pañcannaṃ pākacittānaṃ, bhavanti hi pavattiyaṃ.	189	
PA_tika-abh06_t:1895	Aṭṭhannaṃ tu parittānaṃ, kāme duggatiyaṃ tathā;	189	
PA_tika-abh06_t:1896	Pavatte paccayā honti, na honti paṭisandhiyaṃ.	189	
PA_tika-abh06_t:1898	Honti vuttappakārāva, kāme sugatiyaṃ tathā;	189	
PA_tika-abh06_t:1899	Soḷasannaṃ vipākānaṃ, pavatte paṭisandhiyaṃ.	189	
PA_tika-abh06_t:1901	Rūpe puññābhisaṅkhārā, rūpāvacarabhūmiyaṃ;	190	
PA_tika-abh06_t:1902	Pañcannaṃ pākacittānaṃ, paccayā paṭisandhiyaṃ.	190	
PA_tika-abh06_t:1904	Hontimāpuññasaṅkhārā, kāme duggatiyaṃ dvidhā;	190	
PA_tika-abh06_t:1905	Viññāṇassa panekassa, paccayā paṭisandhiyaṃ.	190	
PA_tika-abh06_t:1907	Channaṃ pana pavatteva, honti no paṭisandhiyaṃ;	190	
PA_tika-abh06_t:1908	Sattannampi bhavanteva, pavatte paṭisandhiyaṃ.	190	
PA_tika-abh06_t:1910	Kāme sugatiyaṃ tesaṃ, sattannampi tatheva ca;	191	
PA_tika-abh06_t:1911	Pavatte paccayā honti, na honti paṭisandhiyaṃ.	191	
PA_tika-abh06_t:1913	Viññāṇānaṃ catunnampi, tesaṃ rūpabhave tathā;	191	
PA_tika-abh06_t:1914	Pavatte paccayā honti, na honti paṭisandhiyaṃ.	191	
PA_tika-abh06_t:1916	So ca kāmabhaveniṭṭha-rūpādiupaladdhiyaṃ;	191	
PA_tika-abh06_t:1917	Aniṭṭharūpādayo pana, brahmaloke na vijjare.	191	
PA_tika-abh06_t:1919	Tathevāneñjasaṅkhāro, arūpāvacarabhūmiyaṃ;	191	
PA_tika-abh06_t:1920	Catunnaṃ pākacittānaṃ, pavatte paṭisandhiyaṃ.	192	
PA_tika-abh06_t:1922	Evaṃ tāva bhavesvete, paṭisandhipavattisu;	192	
PA_tika-abh06_t:1923	Yathā ca paccayā honti, tathā ñeyyā vibhāvinā.	192	
PA_tika-abh06_t:1925	Eseva ca nayo ñeyyo, yoniādīsu tatridaṃ;	192	
PA_tika-abh06_t:1926	Ādito pana paṭṭhāya, mukhamattanidassanaṃ.	192	
PA_tika-abh06_t:1928	Avisesena puññābhi-saṅkhāro dvibhavesupi;	192	
PA_tika-abh06_t:1929	Datvāna paṭisandhiṃ tu, sabbapākaṃ janeti so.	192	
PA_tika-abh06_t:1931	Tathā catūsu viññeyyo, aṇḍajādīsu yonisu;	193	
PA_tika-abh06_t:1932	Bahudevamanussānaṃ, gatīsu dvīsu eva ca.	193	
PA_tika-abh06_t:1934	Tathā nānattakāyādi-viññāṇānaṃ ṭhitīsupi;	193	
PA_tika-abh06_t:1935	Tathā vuttappakārasmiṃ, sattāvāse catubbidhe.	193	
PA_tika-abh06_t:1937	Evaṃ puññābhisaṅkhāro, bhavādīsu yathārahaṃ;	193	
PA_tika-abh06_t:1938	Ekavīsatipākānaṃ, paccayo hoti ca dvidhā.	193	
PA_tika-abh06_t:1940	Kāme apuññasaṅkhāro, bhave catūsu yonisu;	194	
PA_tika-abh06_t:1941	Tīsu gatīsu ekissā, viññāṇaṭṭhitiyāpi ca.	194	
PA_tika-abh06_t:1943	Sattāvāse panekasmiṃ,	194	
PA_tika-abh06_t:1944	Uhoti so paccayo dvidhā;	194	
PA_tika-abh06_t:1945	Sattannaṃ pākacittānaṃ,	194	
PA_tika-abh06_t:1946	Pavatte paṭisandhiyaṃ.	194	
PA_tika-abh06_t:1948	Tathevāneñjasaṅkhāro, ekārūpabhave puna;	194	
PA_tika-abh06_t:1949	Ekissā yoniyā ceva, ekissā gatiyāpi ca.	194	
PA_tika-abh06_t:1951	Tīsu cittaṭṭhitīsveva, sattāvāse catubbidhe;	195	
PA_tika-abh06_t:1952	Catunnaṃ pākacittānaṃ, dvedhā so hoti paccayo.	195	
PA_tika-abh06_t:1954	Paṭisandhipavattīnaṃ, vaseneva bhavādisu;	195	
PA_tika-abh06_t:1955	Vijānitabbā saṅkhārā, yathā yesañca paccayā.	195	
PA_tika-abh06_t:1957	Na rūpārūpadhammānaṃ, saṅkanti pana vijjati;	195	
PA_tika-abh06_t:1958	Saṅkantibhāve asati, paṭisandhi kathaṃ siyā.	195	
PA_tika-abh06_t:1960	Natthi cittassa saṅkanti, atītabhavato idha;	196	
PA_tika-abh06_t:1961	Tato hetuṃ vinā tassa, pātubhāvo na vijjati.	196	
PA_tika-abh06_t:1963	Suladdhapaccayaṃ rūpā-rūpamattaṃ tu jāyati;	196	
PA_tika-abh06_t:1964	Uppajjamānamevaṃ tu, labhitvā paccayaṃ pana.	196	
PA_tika-abh06_t:1966	Bhavantaramupetīti, samaññāya pavuccati;	196	
PA_tika-abh06_t:1967	Na ca satto na ca jīvo, na attā vāpi vijjati.	196	
PA_tika-abh06_t:1969	Tayidaṃ pākaṭaṃ katvā, paṭisandhikkamaṃ pana;	196	
PA_tika-abh06_t:1970	Dassayissāmahaṃ sādhu, nibodhatha sudubbudhaṃ.	197	
PA_tika-abh06_t:1972	Atītasmiṃ bhave tassa, āsannamaraṇassa hi;	197	
PA_tika-abh06_t:1973	Haritaṃ tālapaṇṇaṃva, pakkhittaṃ ātape pana.	197	
PA_tika-abh06_t:1975	Sussamāne sarīrasmiṃ, naṭṭhe cakkhundriyādike;	197	
PA_tika-abh06_t:1976	Hadayavatthumattasmiṃ, ṭhite kāyappasādike.	197	
PA_tika-abh06_t:1978	Vatthusannissitaṃ cittaṃ, hoti tasmiṃ khaṇepi ca;	197	
PA_tika-abh06_t:1979	Pubbānusevitaṃ kammaṃ, puññaṃ vāpuññameva vā.	197	
PA_tika-abh06_t:1981	Kammaṃ kammanimittaṃ vā, ālambitvā pavattati;	198	
PA_tika-abh06_t:1982	Evaṃ pavattamānaṃ taṃ, viññāṇaṃ laddhapaccayaṃ.	198	
PA_tika-abh06_t:1984	Avijjāya paṭicchannā-dīnave visaye pana;	198	
PA_tika-abh06_t:1985	Taṇhā nameti saṅkhārā, khipanti sahajā pana.	198	
PA_tika-abh06_t:1987	Na mīyamānaṃ taṇhāya, taṃ santativasā pana;	198	
PA_tika-abh06_t:1988	Orimā pana tīramhā, ālambitvāna rajjukaṃ.	198	
PA_tika-abh06_t:1990	Mātikātikkamovetaṃ, purimaṃ jahati nissayaṃ;	199	
PA_tika-abh06_t:1991	Aparaṃ kammasambhūtaṃ, lambitvā vāpi nissayaṃ.	199	
PA_tika-abh06_t:1993	Taṃ panārammaṇādīhi, paccayehi pavattati;	199	
PA_tika-abh06_t:1994	Purimaṃ cavanaṃ ettha, pacchimaṃ paṭisandhi tu.	199	
PA_tika-abh06_t:1996	Tadetaṃ nāpi purimā, bhavatopi idhāgataṃ;	199	
PA_tika-abh06_t:1997	Kammādiñca vinā hetuṃ, pātubhūtaṃ na ceva taṃ.	199	
PA_tika-abh06_t:1999	Ettha cetassa cittassa, purimā bhavato pana;	199	
PA_tika-abh06_t:2000	Idhānāgamanetīta-bhavahetūhi sambhave.	200	
PA_tika-abh06_t:2002	Paṭighosadīpamuddādī, bhavantettha nidassanā;	200	
PA_tika-abh06_t:2003	Yathā āgantvā aññatra, honti saddādihetukā.	200	
PA_tika-abh06_t:2005	Evameva ca viññāṇaṃ, veditabbaṃ vibhāvinā;	200	
PA_tika-abh06_t:2006	Santānabandhato natthi, ekatā vāpi nānatā.	200	
PA_tika-abh06_t:2008	Sati santānabandhe tu, ekantenekatā siyā;	200	
PA_tika-abh06_t:2009	Khīrato dadhisambhūtaṃ, na bhaveyya kadācipi.	200	
PA_tika-abh06_t:2011	Athāpi pana ekanta-nānatā sā bhaveyya ce;	201	
PA_tika-abh06_t:2012	Khīrasāmī naro neva, dadhisāmī bhaveyya so.	201	
PA_tika-abh06_t:2014	Tasmā ettha panekanta-ekatānānatāpi vā;	201	
PA_tika-abh06_t:2015	Na ceva upagantabbā, viññunā samayaññunā.	201	
PA_tika-abh06_t:2017	Nanu evamasaṅkanti-pātubhāve tassa sati;	201	
PA_tika-abh06_t:2018	Ye imasmiṃ manussatta-bhāve khandhābhisambhavā.	201	
PA_tika-abh06_t:2020	Tesaṃ idha niruddhattā, kammassa phalahetuno;	202	
PA_tika-abh06_t:2021	Paratthāgamato ceva, idha tassa katassa hi.	202	
PA_tika-abh06_t:2023	Aññassa aññato ceva, kammato taṃ phalaṃ siyā;	202	
PA_tika-abh06_t:2024	Tasmā na sundaraṃ etaṃ, vidhānaṃ sabbameva ca.	202	
PA_tika-abh06_t:2025	Etthāha –	202	
PA_tika-abh06_t:2027	Santāne yaṃ phalaṃ etaṃ, nāññassa na ca aññato;	202	
PA_tika-abh06_t:2028	Bījānaṃ abhisaṅkhāro, etassatthassa sādhako.	202	
PA_tika-abh06_t:2030	Ekasmiṃ pana santāne, vattamānaṃ phalaṃ pana;	203	
PA_tika-abh06_t:2031	Aññassātipi vā neva, aññato vā na hoti taṃ.	203	
PA_tika-abh06_t:2033	Bījānaṃ abhisaṅkhārā, etassatthassa sādhako;	203	
PA_tika-abh06_t:2034	Bījānaṃ abhisaṅkhāre, kate tu madhuādinā.	203	
PA_tika-abh06_t:2036	Tassa bījassa santāne, paṭhamaṃ laddhapaccayo;	203	
PA_tika-abh06_t:2037	Madhuro phalaso tassa, hoti kālantare pana.	203	
PA_tika-abh06_t:2039	Na hi tāni hi bījāni, abhisaṅkharaṇampi vā;	203	
PA_tika-abh06_t:2040	Pāpuṇanti phalaṭṭhānaṃ, evaṃ ñeyyamidampi ca.	204	
PA_tika-abh06_t:2042	Bālakāle payuttena, vijjāsipposadhādinā;	204	
PA_tika-abh06_t:2043	Dīpetabbo ayaṃ vuddha-kālasmiṃ phaladāyinā.	204	
PA_tika-abh06_t:2045	Evaṃ santepi taṃ kammaṃ, vijjamānampi vā pana;	204	
PA_tika-abh06_t:2046	Phalassa paccayo hoti, atha vāvijjamānakaṃ.	204	
PA_tika-abh06_t:2048	Vijjamānaṃ sace hoti, tappavattikkhaṇe pana;	204	
PA_tika-abh06_t:2049	Bhavitabbaṃ vipākena, saddhimeva ca hetunā.	204	
PA_tika-abh06_t:2051	Atha vāvijjamānaṃ taṃ, niruddhaṃ paccayo bhave;	205	
PA_tika-abh06_t:2052	Pavattikkhaṇato pubbe, pacchā niccaphalaṃ siyā.	205	
PA_tika-abh06_t:2053	Vuccate –	205	
PA_tika-abh06_t:2055	Kaṭattā paccayo kammaṃ, tasmā niccaphalaṃ na ca;	205	
PA_tika-abh06_t:2056	Pāṭibhogādikaṃ kammaṃ, veditabbaṃ nidassanaṃ.	205	
PA_tika-abh06_t:2058	Kaṭattāyeva taṃ kammaṃ, phalassa pana paccayo;	205	
PA_tika-abh06_t:2059	Na cassa vijjamānattaṃ, tassa vāvijjamānatā.	205	
PA_tika-abh06_t:2061	Abhidhammāvatāroyaṃ, paramatthapakāsano;	206	
PA_tika-abh06_t:2062	Sotabbo pana sotūnaṃ, pītibuddhivivaḍḍhano.	206	
PA_tika-abh06_t:2063	Iti abhidhammāvatāre puññavipākapaccayaniddeso nāma	206	
PA_tika-abh06_t:2064	Navamo paricchedo.	206	
PA_tika-abh06_t:2065	10. Dasamo paricchedo	206	
PA_tika-abh06_t:2066	Rūpavibhāganiddeso	206	
PA_tika-abh06_t:2068	Vuttamādimhi yaṃ rūpaṃ, cittajānamanantaraṃ;	206	
PA_tika-abh06_t:2069	Tassa dāni karissāmi, samāsena vibhāvanaṃ.	206	
PA_tika-abh06_t:2071	Yaṃ ruppatīti rūpanti, tathā rūpayatīti vā;	207	
PA_tika-abh06_t:2072	Rūpārūpabhavātīto, surūpo rūpamabravi.	207	
PA_tika-abh06_t:2074	Taṃ rūpaṃ duvidhaṃ hoti, bhūtopādāyabhedato;	207	
PA_tika-abh06_t:2075	Catubbidhā mahābhūtā, upādā catuvīsati.	207	
PA_tika-abh06_t:2077	Pathavīdhātu āpo ca,	207	
PA_tika-abh06_t:2078	Tejo vāyo tatheva ca;	207	
PA_tika-abh06_t:2079	Cattārome mahābhūtā,	207	
PA_tika-abh06_t:2080	Mahābhūtena desitā.	208	
PA_tika-abh06_t:2082	Mahantā pātubhūtāti, mahābhūtasamāti vā;	208	
PA_tika-abh06_t:2083	Vañcakattā abhūtena, mahābhūtāti saññitā.	208	
PA_tika-abh06_t:2085	Cakkhu sotañca ghānañca, jivhā kāyo ca rūpatā;	208	
PA_tika-abh06_t:2086	Saddo gandho raso itthi-purisindriyajīvitaṃ.	208	
PA_tika-abh06_t:2088	Vatthumāhāratā kāya-vacīviññattiyo duve;	208	
PA_tika-abh06_t:2089	Ākāso ceva rūpassa, lahutādittayampi ca.	208	
PA_tika-abh06_t:2091	Upacayo santatirūpaṃ, jaratāniccatāpi ca;	209	
PA_tika-abh06_t:2092	Upādāti pavuccanti, imāni catuvīsati.	209	
PA_tika-abh06_t:2094	Mahābhūtāni nissāya, amuñcitvā pavattito;	209	
PA_tika-abh06_t:2095	Upādārūpamiccāha, nirupādānamānaso.	209	
PA_tika-abh06_t:2097	Pathavī patthaṭattā ca, vāyo vāyanato bhave;	209	
PA_tika-abh06_t:2098	Tejo tejeti rūpāni, āpo āpeti pālanā.	209	
PA_tika-abh06_t:2100	Tesaṃ dāni pavakkhāmi, rūpānaṃ lakkhaṇādikaṃ;	210	
PA_tika-abh06_t:2101	Lakkhaṇādīsu ñātesu, dhammā āvi bhavanti hi.	210	
PA_tika-abh06_t:2103	Sāmaññaṃ vā sabhāvo vā, dhammānaṃ lakkhaṇaṃ mataṃ;	210	
PA_tika-abh06_t:2104	Kiccaṃ vā tassa sampatti, rasoti paridīpito.	210	
PA_tika-abh06_t:2106	Phalaṃ vā paccupaṭṭhānaṃ, upaṭṭhānanayopi vā;	210	
PA_tika-abh06_t:2107	Āsannakāraṇaṃ yaṃ tu, taṃ padaṭṭhānasaññitaṃ.	210	
PA_tika-abh06_t:2108_0	Tattha kakkhaḷattalakkhaṇā pathavīdhātu, patiṭṭhānarasā, sampaṭicchanapaccupaṭṭhānā.	2108	
PA_tika-abh06_t:2108_1	Paggharaṇalakkhaṇā āpodhātu, upabrūhanarasā, saṅgahapaccupaṭṭhānā. Uṇhattalakkhaṇā	2108	
PA_tika-abh06_t:2108_2	tejodhātu, paripācanarasā, maddavānuppadānapaccupaṭṭhānā. Vitthambhanalakkhaṇā vāyodhātu,	2108	
PA_tika-abh06_t:2108_3	samudīraṇarasā, abhinīhārapaccupaṭṭhānā. Ekekāya cettha sesabhūtattayapadaṭṭhānāti veditabbā.	2108	
PA_tika-abh06_t:2109	Cakkhatīti cakkhu, rūpaṃ vibhāvetīti attho.	210	
PA_tika-abh06_t:2111	Tattha cakkhu dvidhā vuttaṃ, paññāmaṃsappabhedato;	211	
PA_tika-abh06_t:2112	Tattha paññāmayaṃ cakkhu, hoti pañcavidhaṃ pana.	211	
PA_tika-abh06_t:2114	Buddhadhammasamantehi, ñāṇadibbehi nāmato;	211	
PA_tika-abh06_t:2115	Yathānukkamato tesaṃ, nānattaṃ me nibodhatha.	211	
PA_tika-abh06_t:2117	Āsayānusaye ñāṇaṃ, indriyānaṃ paropare;	211	
PA_tika-abh06_t:2118	Buddhacakkhunti niddiṭṭhaṃ, muninā lokacakkhunā.	211	
PA_tika-abh06_t:2120	Heṭṭhāmaggattaye ñāṇaṃ, dhammacakkhunti saññitaṃ;	212	
PA_tika-abh06_t:2121	Ñeyyaṃ samantacakkhunti, ñāṇaṃ sabbaññutā pana.	212	
PA_tika-abh06_t:2123	Yaṃ “cakkhuṃ udapādī”ti, āgataṃ ñāṇacakkhu taṃ;	212	
PA_tika-abh06_t:2124	Abhiññācittajā paññā, dibbacakkhunti vuccati.	212	
PA_tika-abh06_t:2126	Maṃsacakkhupi duvidhaṃ, sasambhārapasādato;	212	
PA_tika-abh06_t:2127	Sasambhārañca nāmettha, akkhikūpe patiṭṭhitaṃ.	212	
PA_tika-abh06_t:2129	Akkhikūpaṭṭhinā heṭṭhā, uddhañca bhamukaṭṭhinā;	212	
PA_tika-abh06_t:2130	Ubhato akkhikūṭehi, matthaluṅgena antato.	213	
PA_tika-abh06_t:2132	Bahiddhā akkhilomehi, paricchinno ca yo pana;	213	
PA_tika-abh06_t:2133	Nhārusuttena ābandho, maṃsapiṇḍo pavuccati.	213	
PA_tika-abh06_t:2135	Sakalopi ca lokoyaṃ, kamalassa dalaṃ viya;	213	
PA_tika-abh06_t:2136	Puthulaṃ vipulaṃ nīlaṃ, iti jānāti locanaṃ.	213	
PA_tika-abh06_t:2138	Cakkhu nāma na taṃ hoti, vatthu tassāti vuccati;	213	
PA_tika-abh06_t:2139	Idaṃ pana sasambhāra-cakkhunti paridīpitaṃ.	213	
PA_tika-abh06_t:2141	Vaṇṇo gandho raso ojā,	214	
PA_tika-abh06_t:2142	Catasso cāpi dhātuyo;	214	
PA_tika-abh06_t:2143	Bhāvasambhavasaṇṭhānaṃ,	214	
PA_tika-abh06_t:2144	Jīvitāni tatheva ca.	214	
PA_tika-abh06_t:2146	Kāyacakkhupasādāti,	214	
PA_tika-abh06_t:2147	Sambhārā honti cuddasa;	214	
PA_tika-abh06_t:2148	Tathā vitthārato cetaṃ,	214	
PA_tika-abh06_t:2149	Catasso cāpi dhātuyo.	214	
PA_tika-abh06_t:2151	Vaṇṇo gandho raso ojā,	215	
PA_tika-abh06_t:2152	Saṇṭhānasambhavo tathā;	215	
PA_tika-abh06_t:2153	Dasete catusamuṭṭhānā,	215	
PA_tika-abh06_t:2154	Cattālīsa bhavanti te.	215	
PA_tika-abh06_t:2156	Cakkhu kāyappasādo ca, bhāvo jīvitameva ca;	215	
PA_tika-abh06_t:2157	Cattālīsañca rūpāni, cattāri tu bhavanti hi.	215	
PA_tika-abh06_t:2159	Imesaṃ pana rūpānaṃ, vasena paripiṇḍitaṃ;	215	
PA_tika-abh06_t:2160	Idaṃ sambhāracakkhunti, paṇḍitehi pakāsitaṃ.	216	
PA_tika-abh06_t:2162	Yo panettha sito atthi, paribandho parittako;	216	
PA_tika-abh06_t:2163	Catunnaṃ pana bhūtānaṃ, pasādo kammasambhavo.	216	
PA_tika-abh06_t:2165	Idaṃ pasādacakkhunti, akkhātaṃ pañcacakkhunā;	216	
PA_tika-abh06_t:2166	Tadetaṃ tassa majjhe tu, sasambhārassa cakkhuno.	216	
PA_tika-abh06_t:2168	Setena maṇḍalenassa, parikkhittassa sabbaso;	216	
PA_tika-abh06_t:2169	Kaṇhamaṇḍalamajjhe vā, niviṭṭhe diṭṭhamaṇḍale.	216	
PA_tika-abh06_t:2171	Sandhāraṇādikiccāhi, dhātūhi ca catūhipi;	217	
PA_tika-abh06_t:2172	Katūpakāraṃ hutvāna, utucittādinā pana.	217	
PA_tika-abh06_t:2174	Upatthambhiyamānaṃ taṃ, āyunā katapālanaṃ;	217	
PA_tika-abh06_t:2175	Vaṇṇagandharasādīhi, rūpehi parivāritaṃ.	217	
PA_tika-abh06_t:2177	Cakkhuviññāṇakādīnaṃ, vatthudvārañca sādhayaṃ;	217	
PA_tika-abh06_t:2178	Ūkāsirasamānena, pamāṇeneva tiṭṭhati.	217	
PA_tika-abh06_t:2179	Vuttaṃ hetaṃ –	217	
PA_tika-abh06_t:2181	“Yena cakkhupasādena, rūpānimanupassati;	218	
PA_tika-abh06_t:2182	Parittaṃ sukhumaṃ etaṃ, ūkāsirasamūpama”nti.	218	
PA_tika-abh06_t:2184	Sotādīsu ca eseva, nayo ñeyyo vibhāvinā;	218	
PA_tika-abh06_t:2185	Visesamattamevettha, pavakkhāmi ito paraṃ.	218	
PA_tika-abh06_t:2186_0	Suṇātīti sotaṃ, taṃ tanutambalomācite aṅgulivedhakasaṇṭhāne padese vuttappakārāhi	2186	
PA_tika-abh06_t:2186_1	dhātūhi katūpakāraṃ utucittāhārehi upatthambhiyamānaṃ āyunā paripāliyamānaṃ sotaviññāṇādīnaṃ	2186	
PA_tika-abh06_t:2186_2	vatthudvārabhāvaṃ sādhayamānaṃ tiṭṭhati.	2186	
PA_tika-abh06_t:2187	Ghāyatīti ghānaṃ, taṃ sasambhāraghānabilassa anto ajapadasaṇṭhāne padese yathāvuttappakārā hutvā tiṭṭhati.	218	
PA_tika-abh06_t:2188	Sāyatīti jivhā, jīvitamavhāyatīti vā jivhā, sā sasambhārajivhāmajjhassa upari uppaladalaggasaṇṭhāne padese yathāvuttappakārā hutvā tiṭṭhati.	218	
PA_tika-abh06_t:2189	Kucchitānaṃ malānaṃ āyoti kāyo. Yāvatā pana imasmiṃ kāye upādinnakaṃ rūpaṃ atthi, sabbattha kāyapasādo kappāsapaṭale sneho viya yathāvuttappakāro hutvā tiṭṭhati.	218	
PA_tika-abh06_t:2190_0	Ettha panetesaṃ lakkhaṇādīni pavakkhāmi – daṭṭhukāmatānidānakammasamuṭṭhānabhūtapasādalakkhaṇaṃ	2190	
PA_tika-abh06_t:2190_1	cakkhu, rūpesu āviñchanarasaṃ, cakkhuviññāṇassa ādhārabhāvapaccupaṭṭhānaṃ, daṭṭhukāmatānidānakammajabhūtapadaṭṭhānaṃ.	2190	
PA_tika-abh06_t:2191	Sotukāmatānidānakammasamuṭṭhānabhūtapasādalakkhaṇaṃ sotaṃ, saddesu āviñchanarasaṃ, sotaviññāṇassa ādhārabhāvapaccupaṭṭhānaṃ, sotukāmatānidānakammajabhūtapadaṭṭhānaṃ.	219	
PA_tika-abh06_t:2192	Ghāyitukāmatānidānakammasamuṭṭhānabhūtapasādalakkhaṇaṃ ghānaṃ, gandhesu āviñchanarasaṃ, ghānaviññāṇassa ādhārabhāvapaccupaṭṭhānaṃ, ghāyitukāmatānidānakammajabhūtapadaṭṭhānaṃ.	219	
PA_tika-abh06_t:2193	Sāyitukāmatānidānakammasamuṭṭhānabhūtapasādalakkhaṇājivhā, rasesu āviñchanarasā, jivhāviññāṇassa ādhārabhāvapaccupaṭṭhānā, sāyitukāmatānidānakammajabhūtapadaṭṭhānā.	219	
PA_tika-abh06_t:2194	Phusitukāmatānidānakammasamuṭṭhānabhūtapasādalakkhaṇo kāyo, phoṭṭhabbesu āviñchanaraso, kāyaviññāṇassa ādhārabhāvapaccupaṭṭhāno, phusitukāmatānidānakammajabhūtapadaṭṭhāno.	219	
PA_tika-abh06_t:2195	Keci panāhu –	219	
PA_tika-abh06_t:2197	Tejādhikānaṃ bhūtānaṃ, pasādo pana cakkhuti;	219	
PA_tika-abh06_t:2198	Ākāsānilatoyubbiadhikānaṃ tu sesakā.	219	
PA_tika-abh06_t:2200	Te panevaṃ tu vattabbā, “suttaṃ āharathā”ti hi;	220	
PA_tika-abh06_t:2201	Suttameva ca te addhā, na dakkhissanti kiñcipi.	220	
PA_tika-abh06_t:2203	Visese sati bhūtānaṃ, pasādo hi kathaṃ bhave;	220	
PA_tika-abh06_t:2204	Samānānaṃ hi bhūtānaṃ, pasādo paridīpito.	220	
PA_tika-abh06_t:2206	Tasmā nissayabhūtānaṃ, catunnaṃ sabbaso pana;	220	
PA_tika-abh06_t:2207	Pahāyeva panetesaṃ, visesaparikappanaṃ.	220	
PA_tika-abh06_t:2209	Ñeyyā kammavisesena, pasādānaṃ visesatā;	220	
PA_tika-abh06_t:2210	Na hi bhūtavisesena, hoti tesaṃ visesatā.	221	
PA_tika-abh06_t:2212	Evametesu cakkhuñca, sotaṃ apattagāhakaṃ;	221	
PA_tika-abh06_t:2213	Sesaṃ tu pana ghānādittayaṃ sampattagāhakaṃ.	221	
PA_tika-abh06_t:2214_0	Rūpanti rūpayatīti rūpaṃ, vaṇṇavikāramāpajjamānaṃ hadayaṅgatabhāvaṃ pakāsetīti attho.	2214	
PA_tika-abh06_t:2214_1	Taṃ pana cakkhupaṭihananalakkhaṇaṃ, cakkhuviññāṇassa visayabhāvarasaṃ, tasseva gocarabhāvapaccupaṭṭhānaṃ,	2214	
PA_tika-abh06_t:2214_2	catumahābhūtapadaṭṭhānaṃ. Yathā cetaṃ, tathā sabbānipi upādārūpānīti.	2214	
PA_tika-abh06_t:2215	Saddoti saddayatīti saddo, so pana sotapaṭihananalakkhaṇo, sotaviññāṇassa visayabhāvaraso, tasseva gocarabhāvapaccupaṭṭhāno.	221	
PA_tika-abh06_t:2216	Rasoti rasanti tenāti raso, so jivhāpaṭihananalakkhaṇo, jivhāviññāṇassa visayabhāvaraso, tasseva gocarabhāvapaccupaṭṭhāno.	221	
PA_tika-abh06_t:2217	Gandhoti attānaṃ gandhayati sūcayatīti gandho, so ghānapaṭihananalakkhaṇo, ghānaviññāṇassa visayabhāvaraso, tasseva gocarabhāvapaccupaṭṭhāno.	221	
PA_tika-abh06_t:2218	Itthindriyanti –	221	
PA_tika-abh06_t:2220	Kammajo itthibhāvoyaṃ, paṭisandhisamuṭṭhito;	222	
PA_tika-abh06_t:2221	Yañcetaṃ itthiliṅgādi, na tu taṃ indriyaṃ siyā.	222	
PA_tika-abh06_t:2223	Itthindriyaṃ paṭicceva, itthiliṅgādayo pana;	222	
PA_tika-abh06_t:2224	Pavatteyeva jāyante, na tāni paṭisandhiyaṃ.	222	
PA_tika-abh06_t:2226	Na ca taṃ cakkhuviññeyyaṃ, manoviññeyyameva taṃ;	222	
PA_tika-abh06_t:2227	Itthiliṅgādayo cakkhuviññeyyā honti vā na vā.	222	
PA_tika-abh06_t:2229	Eseva ca nayo ñeyyo, sesepi purisindriye;	222	
PA_tika-abh06_t:2230	Idaṃ paṭhamakappānaṃ, ubhayaṃ tu pavattiyaṃ.	223	
PA_tika-abh06_t:2232	Samuṭṭhātīti viññeyyaṃ, parato paṭisandhiyaṃ;	223	
PA_tika-abh06_t:2233	Pavattepi samuṭṭhāya, pavatte parivattati.	223	
PA_tika-abh06_t:2235	Mahatā pāpakammena, purisattaṃ vinassati;	223	
PA_tika-abh06_t:2236	Mahatā kusaleneva, jāyate purisindriyaṃ.	223	
PA_tika-abh06_t:2238	Dubbalākusaleneva, itthiliṅgaṃ vinassati;	223	
PA_tika-abh06_t:2239	Dubbaleneva puññena, itthibhāvo hi jāyate.	223	
PA_tika-abh06_t:2241	Ubhatobyañjanassāpi, ekamevindriyaṃ siyā;	224	
PA_tika-abh06_t:2242	Evaṃ sante abhāvo ca, dutiyabyañjanassa tu.	224	
PA_tika-abh06_t:2244	Na cābhāvo siyā kasmā, na taṃ byañjanakāraṇaṃ;	224	
PA_tika-abh06_t:2245	Tassa kammasahāyaṃ hi, rāgacittaṃ tu kāraṇaṃ.	224	
PA_tika-abh06_t:2246	Ubhayassa panetassa lakkhaṇādīni vuccati. Tattha itthibhāvalakkhaṇaṃ itthindriyaṃ, “itthī”ti pakāsanarasaṃ, itthiliṅganimittakuttākappānaṃ kāraṇabhāvapaccupaṭṭhānaṃ.	224	
PA_tika-abh06_t:2247	Purisabhāvalakkhaṇaṃ purisindriyaṃ, “puriso”ti pakāsanarasaṃ, purisaliṅganimittakuttākappānaṃ kāraṇabhāvapaccupaṭṭhānaṃ.	224	
PA_tika-abh06_t:2248	Jīvitanti –	224	
PA_tika-abh06_t:2250	Jīvitindriyaniddese, vattabbaṃ yaṃ siyā idha;	225	
PA_tika-abh06_t:2251	Arūpajīvite vutta-nayeneva ca taṃ vade.	225	
PA_tika-abh06_t:2252	Lakkhaṇādīni panassa evaṃ veditabbāni. Sahajarūpaparipālanalakkhaṇaṃ jīvitindriyaṃ, tesaṃ pavattanarasaṃ, tesameva ṭhapanapaccupaṭṭhānaṃ, yāpayitabbabhūtapadaṭṭhānanti.	225	
PA_tika-abh06_t:2253	Vatthūti hadayavatthu.	225	
PA_tika-abh06_t:2255	Yaṃ nissāya manodhātu-manoviññāṇadhātuyo;	225	
PA_tika-abh06_t:2256	Vattanti pañcavokāre, taṃ “vatthū”ti pavuccati.	225	
PA_tika-abh06_t:2257	Manodhātumanoviññāṇadhātūnaṃ nissayalakkhaṇaṃ hadayavatthu, tāsañceva dhātūnaṃ ādhāraṇarasaṃ, ubbāhanapaccupaṭṭhānaṃ.	225	
PA_tika-abh06_t:2258	Āhāratāti kabaḷīkāro āhāro. Ojaṭṭhamakaṃ rūpaṃ āharatīti āhāro.	225	
PA_tika-abh06_t:2260	Yāya ojāya yāpenti, yattha yattha ca pāṇino;	226	
PA_tika-abh06_t:2261	Ayaṃ tu “kabaḷīkāro, āhāro”ti pavuccati.	226	
PA_tika-abh06_t:2263	Annapānādikaṃ vatthu, aggiṃ harati kammajaṃ;	226	
PA_tika-abh06_t:2264	Kevalaṃ na ca sakkoti, pāletuṃ jīvitaṃ pana.	226	
PA_tika-abh06_t:2266	Ojā sakkoti pāletuṃ, harituṃ na ca pācakaṃ;	226	
PA_tika-abh06_t:2267	Haritumpi ca pāletuṃ, ubho sakkonti ekato.	226	
PA_tika-abh06_t:2268	Lakkhaṇādito panassa ojālakkhaṇo kabaḷīkāro āhāro, rūpāharaṇaraso, upatthambhanapaccupaṭṭhāno, kabaḷaṃ katvā ajjhoharitabbavatthupadaṭṭhānoti veditabbo.	226	
PA_tika-abh06_t:2269_0	Kāyaviññattiniddese kāyena attano bhāvaṃ viññāpentānaṃ kāyaggahaṇānusārena gahitāya	2269	
PA_tika-abh06_t:2269_1	etāya bhāvo viññāyatīti viññatti. Sayaṃ vā kāyaggahaṇānusārena viññāyatītipi viññatti.	2269	
PA_tika-abh06_t:2269_2	“Kāyena saṃvaro sādhu, sādhu vācāya saṃvaro”ti āgato copanasaṅkhāto kāyova viññatti	2269	
PA_tika-abh06_t:2269_3	kāyaviññatti. Kāyavipphandanena adhippāyaviññāpanahetuttā sayañca tathā viññeyyattā	2269	
PA_tika-abh06_t:2269_4	kāyena viññattītipi kāyaviññatti.	2269	
PA_tika-abh06_t:2271	Tattha yā sahajātassa, cittajāniladhātuyā;	227	
PA_tika-abh06_t:2272	Rūpassa calane hetu, ekākāravikāratā.	227	
PA_tika-abh06_t:2274	Kāyaviññatti nāmāyaṃ, kāyadvāranti sā matā;	227	
PA_tika-abh06_t:2275	Tattha yā cetanāsiddhā, puññāpuññavasā pana.	227	
PA_tika-abh06_t:2277	Kāyakammanti niddiṭṭhā, satthunā sā hitesinā;	227	
PA_tika-abh06_t:2278	Sampavatti panetissā, vacīdvārepi jāyate.	227	
PA_tika-abh06_t:2280	Labhitvā panupatthambhaṃ, ekāvajjanavīthiyaṃ;	228	
PA_tika-abh06_t:2281	Heṭṭhāhi chahi cittehi, vāyodhātusamuṭṭhitaṃ.	228	
PA_tika-abh06_t:2283	Sattamena tu cittena, vāyodhātusamuṭṭhitā;	228	
PA_tika-abh06_t:2284	Cāleti sahajaṃ rūpaṃ, viññattisahitāttanā.	228	
PA_tika-abh06_t:2285	Vacīviññattiniddese pana –	228	
PA_tika-abh06_t:2287	Paccayo cittajātāya, upādinnakaghaṭṭane;	228	
PA_tika-abh06_t:2288	Yo ākāravikāreko, ayaṃ pathavidhātuyā.	228	
PA_tika-abh06_t:2290	Vacīviññatti viññeyyā, saha saddavasā pana;	229	
PA_tika-abh06_t:2291	Vacīdvāranti niddiṭṭhā, sāva sakyakulindunā.	229	
PA_tika-abh06_t:2293	Saddo na cittajo atthi, vinā viññattighaṭṭanaṃ;	229	
PA_tika-abh06_t:2294	Dhātusaṅghaṭṭaneneva, saha saddo hi jāyati.	229	
PA_tika-abh06_t:2296	Sā viññāpanato ceva, ayaṃ viññeyyatopi ca;	229	
PA_tika-abh06_t:2297	Viññattīti siyā tassā, sambhavo kārakadvaye.	229	
PA_tika-abh06_t:2299	Na viññattidvayaṃ aṭṭha, rūpāni viya cittajaṃ;	229	
PA_tika-abh06_t:2300	Cittajānaṃ vikārattā, cittajanti pavuccati.	230	
PA_tika-abh06_t:2301_0	Tattha kāyaviññatti adhippāyapakāsanarasā, kāyavipphandanahetubhāvapaccupaṭṭhānā,	2301	
PA_tika-abh06_t:2301_1	cittasamuṭṭhānavāyodhātupadaṭṭhānā. Tathā vacīviññatti adhippāyapakāsanarasā, vacīghosassa	2301	
PA_tika-abh06_t:2301_2	hetubhāvapaccupaṭṭhānā, cittasamuṭṭhānapathavīdhātupadaṭṭhānā.	2301	
PA_tika-abh06_t:2303	Na kassatīti ākāso, rūpānaṃ vivaro pana;	230	
PA_tika-abh06_t:2304	Yo rūpānaṃ paricchedo, svākāsoti pavuccati.	230	
PA_tika-abh06_t:2305	So rūpaparicchedalakkhaṇo, rūpapariyantapakāsanaraso, rūpamariyādapaccupaṭṭhāno, asamphuṭṭhabhāvachiddavivarabhāvapaccupaṭṭhāno vā, paricchinnarūpapadaṭṭhāno.	230	
PA_tika-abh06_t:2306	Rūpassa lahutādittayaniddese –	230	
PA_tika-abh06_t:2308	Heṭṭhā vuttanayeneva, rūpassa lahutādisu;	230	
PA_tika-abh06_t:2309	Tisso rūpavikārāti, viññātabbā vibhāvinā.	230	
PA_tika-abh06_t:2311	Etāsaṃ pana tissannaṃ, kamato ca pavattiyaṃ;	231	
PA_tika-abh06_t:2312	Arogī madditaṃ cammaṃ, dhantahemaṃ nidassanaṃ.	231	
PA_tika-abh06_t:2314	Kammaṃ kātuṃ na sakkoti, lahutādittayaṃ pana;	231	
PA_tika-abh06_t:2315	Āhārādittayaṃyeva, taṃ karoti tato tijaṃ.	231	
PA_tika-abh06_t:2316	Tattha adandhatālakkhaṇā rūpassa lahutā, rūpānaṃ garubhāvavinodanarasā, lahuparivattitāpaccupaṭṭhānā, lahurūpapadaṭṭhānā.	231	
PA_tika-abh06_t:2317	Athaddhatālakkhaṇā rūpassa mudutā, rūpānaṃ thaddhabhāvavinodanarasā, sabbakiriyāsu avirodhitāpaccupaṭṭhānā, mudurūpapadaṭṭhānā.	231	
PA_tika-abh06_t:2318	Sarīrakiriyānukūlakammaññatālakkhaṇā rūpassa kammaññatā, akammaññatāvinodanarasā, adubbalabhāvapaccupaṭṭhānā, kammaññatārūpapadaṭṭhānā. Etā pana tissopi na aññamaññaṃ vijahanti.	231	
PA_tika-abh06_t:2319	Upacayasantatiniddese –	231	
PA_tika-abh06_t:2321	Rūpānamācayo yo hi, vutto upacayoti so;	232	
PA_tika-abh06_t:2322	Anuppabandhatā tesaṃ, santatīti pavuccati.	232	
PA_tika-abh06_t:2324	Atthato ubhayampetaṃ, jātirūpanti dīpitaṃ;	232	
PA_tika-abh06_t:2325	Vuttamākāranānattā, veneyyānaṃ vasena vā.	232	
PA_tika-abh06_t:2326	Lakkhaṇādito pana ācayalakkhaṇo rūpassa upacayo, pubbantato rūpānaṃ ummujjāpanaraso, niyyātanapaccupaṭṭhāno, paripuṇṇabhāvapaccupaṭṭhāno vā, upacitarūpapadaṭṭhāno.	232	
PA_tika-abh06_t:2327	Pavattilakkhaṇā rūpassa santati, anuppabandhanarasā, anupacchedapaccupaṭṭhānā, anuppabandharūpapadaṭṭhānā.	232	
PA_tika-abh06_t:2328	Jarāniddese jīraṇaṃ jarā.	232	
PA_tika-abh06_t:2330	Duvidhāyaṃ jarā nāma, pākaṭāpākaṭāti ca;	233	
PA_tika-abh06_t:2331	Pākaṭā rūpadhammesu, arūpesu apākaṭā.	233	
PA_tika-abh06_t:2332	Rūpassa paripākatālakkhaṇā rūpassa jaratā, upanayanarasā, sabhāvānaṃ apagamepi nasabhāvāpagamapaccupaṭṭhānā vīhipurāṇabhāvo viya, paripaccamānarūpapadaṭṭhānā.	233	
PA_tika-abh06_t:2333	Paribhedalakkhaṇā rūpassa aniccatā, saṃsīdanarasā, khayavayapaccupaṭṭhānā, paribhijjamānarūpapadaṭṭhānāti veditabbāti.	233	
PA_tika-abh06_t:2334	Evaṃ catuvīsati upādārūpāni veditabbāni.	233	
PA_tika-abh06_t:2336	Bhūtarūpāni cattāri, upādā catuvīsati;	233	
PA_tika-abh06_t:2337	Aṭṭhavīsati rūpāni, sabbāneva bhavanti hi.	233	
PA_tika-abh06_t:2339	Imesu pana rūpesu, asammohatthameva taṃ;	233	
PA_tika-abh06_t:2340	Samodhānaṃ samuṭṭhānaṃ, nipphannaṃ saṅkhatampi ca.	234	
PA_tika-abh06_t:2342	Codanaṃ parihārañca, nayamekavidhādikaṃ;	234	
PA_tika-abh06_t:2343	Saṅkhepena pavakkhāmi, pakiṇṇakamidaṃ suṇa.	234	
PA_tika-abh06_t:2344_0	Tattha samodhānanti sabbameva idaṃ rūpaṃ sabbasamodhānato pathavīdhātu āpodhātu tejodhātu	2344	
PA_tika-abh06_t:2344_1	vāyodhātu cakkhāyatanaṃ…pe… jaratā aniccatāti aṭṭhavīsatividhaṃ ca hoti, ito aññaṃ	2344	
PA_tika-abh06_t:2344_2	rūpaṃ nāma natthi. Keci pana middhavādino “middharūpaṃ nāma atthī”ti vadanti, te	2344	
PA_tika-abh06_t:2344_3	“addhā munīsi sambuddho, natthi nīvaraṇā tavā”ti ca “thinamiddhanīvaraṇaṃ avijjānīvaraṇañca	2344	
PA_tika-abh06_t:2344_4	nīvaraṇasampayutta”nti sampayuttavacanato ca mahāpakaraṇapaṭṭhāne “nīvaraṇaṃ dhammaṃ	2344	
PA_tika-abh06_t:2344_5	paṭicca nīvaraṇo dhammo uppajjati napurejātapaccayā”ti arūpepi “kāmacchandanīvaraṇaṃ	2344	
PA_tika-abh06_t:2344_6	paṭicca thinamiddhauddhaccakukkuccāvijjānīvaraṇa”nti evamādīhi pāḷīhi virujjhanato	2344	
PA_tika-abh06_t:2344_7	ca arūpameva middhanti paṭikkhipitabbā.	2344	
PA_tika-abh06_t:2346	Arūpepi panetassa, middhassuppatti pāṭhato;	234	
PA_tika-abh06_t:2347	Niṭṭhametthāvagantabbā, arūpanti ca viññunā.	234	
PA_tika-abh06_t:2348_0	Apare “balarūpena saddhiṃ ekūnatiṃsa, sambhavarūpena saddhiṃ tiṃsa, jātirūpena saddhiṃ	2348	
PA_tika-abh06_t:2348_1	ekatiṃsa, rogarūpena saddhiṃ dvattiṃsa rūpānī”ti vadanti. Tepi tesaṃ visuṃ visuṃ	2348	
PA_tika-abh06_t:2348_2	abhāvaṃ dassetvā paṭikkhipitabbā. Vāyodhātuyā gahitāya balarūpaṃ gahitameva, aññaṃ	2348	
PA_tika-abh06_t:2348_3	balarūpaṃ nāma natthi. Āpodhātuyā sambhavarūpaṃ, upacayasantatīti jātirūpaṃ, jaratāaniccatādīhi	2348	
PA_tika-abh06_t:2348_4	rogarūpaṃ gahitaṃ, aññaṃ rogarūpaṃ nāma natthīti, tasmā aṭṭhavīsatividhāneva rūpānīti.	2348	
PA_tika-abh06_t:2349	Evaṃ samodhānato veditabbānīti.	234	
PA_tika-abh06_t:2350	Samuṭṭhānanti cattāri rūpasamuṭṭhānāni utucittāhārakammānīti.	235	
PA_tika-abh06_t:2352	Kammaṃ utu ca cittañca, āhāro rūpahetuyo;	235	
PA_tika-abh06_t:2353	Eteheva ca rūpāni, jāyanti na panaññato.	235	
PA_tika-abh06_t:2355	Tasmā ekasamuṭṭhānā, ekādasa bhavanti hi;	235	
PA_tika-abh06_t:2356	Aṭṭhindriyāni vatthuñca, viññattidvayameva ca.	235	
PA_tika-abh06_t:2358	Aṭṭhindriyāni vatthuñca, ekanteneva kammajā;	235	
PA_tika-abh06_t:2359	Cittajaṃyeva viññatti-dvayaṃ vuttaṃ mahesinā.	235	
PA_tika-abh06_t:2361	Cittena utunā ceva, saddo dvīhi samuṭṭhito;	236	
PA_tika-abh06_t:2362	Utuāhāracittehi, lahutādittayaṃ kataṃ.	236	
PA_tika-abh06_t:2364	Vaṇṇo gandho raso ojā,	236	
PA_tika-abh06_t:2365	Catasso cāpi dhātuyo;	236	
PA_tika-abh06_t:2366	Santatyupacayākāsā,	236	
PA_tika-abh06_t:2367	Ekādasa catubbhavā.	236	
PA_tika-abh06_t:2369	Ekādasekato jātā,	236	
PA_tika-abh06_t:2370	Dvijekova tijā tayo;	237	
PA_tika-abh06_t:2371	Catujekādasakkhātā,	237	
PA_tika-abh06_t:2372	Dve na kenaci jāyare.	237	
PA_tika-abh06_t:2374	Kammena vīsati rūpā, sattarasa tu cetasā;	237	
PA_tika-abh06_t:2375	Utunā dasapañceva, cuddasāhārato pana.	237	
PA_tika-abh06_t:2377	Chasaṭṭhi sabbānetāni, samuṭṭhānavibhāgato;	237	
PA_tika-abh06_t:2378	Aṭṭhasaṭṭhi ca honteva, jaratāniccatāhi te.	237	
PA_tika-abh06_t:2380	Jaratāniccatā ceva, na kenaci samuṭṭhitā;	238	
PA_tika-abh06_t:2381	Jātassa pākabhedattā, jāyeyyuṃ yadi tānipi.	238	
PA_tika-abh06_t:2383	Evaṃ sante tu tesampi, pākabhedā siyuṃ na hi;	238	
PA_tika-abh06_t:2384	Pāko paccati bhedo vā, na ca bhijjati natthi taṃ.	238	
PA_tika-abh06_t:2386	Jātassa pākabhedattā, dvayametaṃ na jāyati;	238	
PA_tika-abh06_t:2387	Siyā katthaci buddhettha, “rūpassupacayo”ti hi.	238	
PA_tika-abh06_t:2389	Vacanena yathā “jāti, jāyatī”ti ca dīpitaṃ;	238	
PA_tika-abh06_t:2390	Pākopi paccatevaṃ tu, bhedopi paribhijjatu.	239	
PA_tika-abh06_t:2392	Na ceva jāyate jāti, iti ñeyyā vibhāvinā;	239	
PA_tika-abh06_t:2393	Jāyamānassa dhammassa, nibbattīti pakāsitā.	239	
PA_tika-abh06_t:2395	Tattha yathā siyā jāti, yesaṃ dhammānameva sā;	239	
PA_tika-abh06_t:2396	Tappaccayattavohāraṃ, abhinibbattisammutiṃ.	239	
PA_tika-abh06_t:2398	Labhateva tathā tesaṃ, pākabhedā labbhanti te;	239	
PA_tika-abh06_t:2399	Tappaccayattavohāraṃ, abhinibbattisammutiṃ.	239	
PA_tika-abh06_t:2401	Evaṃ idaṃ dvayañcāpi, hoti kammādisambhavaṃ;	240	
PA_tika-abh06_t:2402	Na pākabhedā vohāraṃ, taṃ labhanti kadācipi.	240	
PA_tika-abh06_t:2404	Kasmā hi janakānaṃ tu, paccayānamabhāvato;	240	
PA_tika-abh06_t:2405	Ānubhāvakhaṇuppāde, jātiyā pana labbhati.	240	
PA_tika-abh06_t:2407	Tappaccayattavohāraṃ, abhinibbattisammutiṃ;	240	
PA_tika-abh06_t:2408	Tasmā labhati jāti ca, labhatī netaradvayaṃ.	240	
PA_tika-abh06_t:2410	Jiyyatīti na vattabbaṃ, taṃ dvayaṃ bhijjatīti vā;	241	
PA_tika-abh06_t:2411	Ānubhāvakhaṇe tassa, paccayānamabhāvato.	241	
PA_tika-abh06_t:2413	“Aniccaṃ saṅkhatañcetaṃ, jarāmaraṇa”miccapi;	241	
PA_tika-abh06_t:2414	Vuttattā jāyaticcetaṃ, atha maññasi ce tuvaṃ.	241	
PA_tika-abh06_t:2416	Evampi ca na vattabbaṃ, sā hi pariyāyadesanā;	241	
PA_tika-abh06_t:2417	Aniccānaṃ tu dhammānaṃ, jarāmaraṇato tathā.	241	
PA_tika-abh06_t:2419	Aniccaṃ saṅkhatañcāti, vuttaṃ viññattiyo viya;	241	
PA_tika-abh06_t:2420	Yadi evaṃ tayametaṃ, ajātattā ca sabbathā.	242	
PA_tika-abh06_t:2422	Natthīti ce khaṃpupphaṃva, niccaṃ vāsaṅkhataṃ viya;	242	
PA_tika-abh06_t:2423	Nobhayaṃ panidaṃ kasmā, nissayāyattavuttito.	242	
PA_tika-abh06_t:2425	Bhāve pathaviyādīnaṃ, nissayānaṃ tu bhāvato;	242	
PA_tika-abh06_t:2426	Tasmā hi ca khaṃpupphaṃva, na natthi pana taṃ tayaṃ.	242	
PA_tika-abh06_t:2428	Yasmā pathaviyādīnaṃ, abhāvena ca labbhati;	242	
PA_tika-abh06_t:2429	Tasmā na pana niccaṃ vā, nibbānaṃ viya taṃ tayaṃ.	242	
PA_tika-abh06_t:2430_0	Nipphannanti ettha cattāro mahābhūtā cakkhusotaghānajivhākāyarūpasaddagandharasaitthipurisajīvitindriyakabaḷīkārāhārahadayavatthūti	2430	
PA_tika-abh06_t:2430_1	aṭṭhārasa rūpāni nipphannāni nāma. Sesāni dasa anipphannāni nāma.	2430	
PA_tika-abh06_t:2432	Aṭṭhārasa nipphannāni, anipphannāvasesakā;	243	
PA_tika-abh06_t:2433	Yadi honti anipphannā, bhaveyyuṃ te asaṅkhatā.	243	
PA_tika-abh06_t:2435	Tesameva ca rūpānaṃ, vikārattā asaṅkhatā;	243	
PA_tika-abh06_t:2436	Kathaṃ nāma bhaveyyuṃ te, nipphannā ceva saṅkhatā.	243	
PA_tika-abh06_t:2437	Evaṃ nipphannasaṅkhato veditabbo.	243	
PA_tika-abh06_t:2438	Codanāparihāranti ettha –	243	
PA_tika-abh06_t:2440	Itthibhāvo pumattañca, jīvitaṃ sambhavopi ca;	244	
PA_tika-abh06_t:2441	Tathā kāyappasādoti, sabbaṭṭhānāti vaṇṇitā.	244	
PA_tika-abh06_t:2443	Evaṃ sante tu dhammānaṃ, hoti saṅkaradosatā;	244	
PA_tika-abh06_t:2444	Cakkhukāyapasādānaṃ, ekattaṃ upapajjati.	244	
PA_tika-abh06_t:2446	Aññaṃ pana ca aññasmiṃ, na catthi paramatthato;	244	
PA_tika-abh06_t:2447	Tasmā kāyindriyaṃ cakkhu-pasādena na saṅkaraṃ.	244	
PA_tika-abh06_t:2449	Aññamaññāvinibbhogavasena tu pavattito;	244	
PA_tika-abh06_t:2450	Tesaṃ ṭhānantaraṃ vattuṃ, na sakkā samayaññunā.	245	
PA_tika-abh06_t:2452	Yāvatā anupādinnasantānaṃ atthi tattha so;	245	
PA_tika-abh06_t:2453	Atthi kāyapasādoti, tasmā evamudīritaṃ.	245	
PA_tika-abh06_t:2455	Lakkhaṇādivasenāpi, nānattaṃ samupāgataṃ;	245	
PA_tika-abh06_t:2456	Dhajānaṃ pañcavaṇṇānaṃ, chāyā upamataṃ gatā.	245	
PA_tika-abh06_t:2458	Tasmā hi pana dhammānaṃ, aññamaññaṃ vimissatā;	245	
PA_tika-abh06_t:2459	Na hotevāti viññeyyā, viññunā samayaññunā.	245	
PA_tika-abh06_t:2460	Evaṃ nipphannānipphannabhāvo, codanāparihāro ca veditabbo.	246	
PA_tika-abh06_t:2461	Nayamekavidhādikanti –	246	
PA_tika-abh06_t:2463	Lokikattā nahetuttā, saṅkhatattā ca sāsavā;	246	
PA_tika-abh06_t:2464	Sabbamekavidhaṃ rūpaṃ, paccayāyattavuttito.	246	
PA_tika-abh06_t:2466	Ajjhattikabahiddhā ca, indriyānindriyāpi ca;	246	
PA_tika-abh06_t:2467	Sukhumoḷārikā ceva, upādinnādito dvidhā.	246	
PA_tika-abh06_t:2469	Cakkhuāyatanādīni, pañca ajjhattikāni tu;	246	
PA_tika-abh06_t:2470	Tevīsatividhaṃ sesaṃ, bāhiranti pavuccati.	247	
PA_tika-abh06_t:2472	Cakkhusotindriyādīni, indriyāni panaṭṭha tu;	247	
PA_tika-abh06_t:2473	Sesañca tu vīsaṃ rūpaṃ, anindriyamudīritaṃ.	247	
PA_tika-abh06_t:2475	Cakkhuāyatanādīni, nava phoṭṭhabbameva ca;	247	
PA_tika-abh06_t:2476	Taṃ bārasavidhaṃ rūpaṃ, oḷārikamudīritaṃ.	247	
PA_tika-abh06_t:2478	Sesāni pana rūpāni, sukhumāni tu soḷasa;	247	
PA_tika-abh06_t:2479	Kammajaṃ tu upādinnaṃ, anupādinnamaññathā.	247	
PA_tika-abh06_t:2480	Evañca duvidhaṃ hoti.	248	
PA_tika-abh06_t:2481_0	Puna sanidassanasappaṭighaanidassanasappaṭigha- anidassanaappaṭighabhedato ca, kammajākammajanevakammajānākammajabhedato	2481	
PA_tika-abh06_t:2481_1	ca tividhaṃ. Tattha rūpāyatanaṃ sanidassanasappaṭighaṃ, ekādasavidhaṃ sesoḷārikarūpaṃ	2481	
PA_tika-abh06_t:2481_2	anidassanasappaṭighaṃ, sesaṃ soḷasavidhaṃ sukhumarūpaṃ anidassanaappaṭighaṃ. Kammato	2481	
PA_tika-abh06_t:2481_3	jātaṃ kammajaṃ, aṭṭhindriyāni, vatthu ca kammajaṃ, tadaññappaccayā jātaṃ akammajaṃ,	2481	
PA_tika-abh06_t:2481_4	nakutoci jātaṃ nevakammajānākammajaṃ jaratā aniccatā ca. Evaṃ tividhaṃ hoti.	2481	
PA_tika-abh06_t:2482_0	Puna diṭṭhasutamutaviññātavasena ca, dvārañceva vatthu ca, dvārameva hutvā na vatthu	2482	
PA_tika-abh06_t:2482_1	ca, vatthumeva hutvā na dvārañca, neva dvārañca na vatthu cāti evaṃ bhedato ca, dvārañcevindriyañca,	2482	
PA_tika-abh06_t:2482_2	dvāraṃyeva hutvā nevindriyañca, indriyameva hutvā na dvārañca, neva dvārañca nevindriyañcāti	2482	
PA_tika-abh06_t:2482_3	evaṃ bhedato ca, vatthu ceva indriyañca, indriyameva hutvā na vatthu ca, vatthumeva	2482	
PA_tika-abh06_t:2482_4	hutvā nevindriyañca, nevindriyaṃ na vatthu ceti evaṃ bhedato ca catubbidhaṃ.	2482	
PA_tika-abh06_t:2483_0	Tattha diṭṭhaṃ nāma rūpāyatanaṃ, sutaṃ nāma saddāyatanaṃ, mutaṃ nāma gandharasaphoṭṭhabbāyatanattayaṃ,	2483	
PA_tika-abh06_t:2483_1	viññātaṃ nāma avasesacakkhāyatanādipañcakaṃ, soḷasavidhaṃ sukhumarūpañca. Cakkhāyatanādipañcakaṃ	2483	
PA_tika-abh06_t:2483_2	dvārañceva vatthu ca, viññattidvayaṃ dvārameva hoti, na vatthu, hadayavatthu vatthumeva	2483	
PA_tika-abh06_t:2483_3	hoti, na dvāraṃ, sesaṃ sabbaṃ rūpaṃ neva dvāraṃ na vatthu ca. Tatiyacatukke indriyameva	2483	
PA_tika-abh06_t:2483_4	hutvā na dvāranti itthindriyapurisindriyajīvitindriyāni. Imāni hi indriyāneva honti,	2483	
PA_tika-abh06_t:2483_5	na dvārāni, sesamanantaracatukke vuttanayeneva veditabbaṃ. Catutthacatukke tatiyapadaṃ	2483	
PA_tika-abh06_t:2483_6	hadayavatthuṃ sandhāya vuttaṃ, sesaṃ vuttanayameva. Evaṃ catubbidhaṃ hotīti veditabbaṃ.	2483	
PA_tika-abh06_t:2484_0	Puna ekajadvijatijacatujanakutocijātabhedato, dvārindriyaṃ vatthu ca, dvārameva hutvā	2484	
PA_tika-abh06_t:2484_1	nevindriyaṃ na vatthu ca, vatthumeva hutvā nevindriyaṃ na dvārañca, indriyameva hutvā	2484	
PA_tika-abh06_t:2484_2	na vatthu na dvārañca, nevindriyaṃ na vatthu na dvārañcāti evaṃ pabhedato pañcavidhaṃ.	2484	
PA_tika-abh06_t:2485	Tattha –	248	
PA_tika-abh06_t:2487	Aṭṭhindriyāni vatthuñca, viññattidvayameva ca;	248	
PA_tika-abh06_t:2488	Ekādasavidhaṃ rūpaṃ, ekajanti pavuccati.	248	
PA_tika-abh06_t:2490	Saddo eko dvijo nāma, lahutādittayaṃ tijaṃ;	249	
PA_tika-abh06_t:2491	Ekādasavidhaṃ sesaṃ, catujanti pakāsitaṃ.	249	
PA_tika-abh06_t:2493	Jaratāniccatā ceva, nakutoci bhave pana;	249	
PA_tika-abh06_t:2494	Cakkhādipañcakaṃ dvāraṃ, indriyaṃ vatthumeva ca.	249	
PA_tika-abh06_t:2496	Viññattīnaṃ dvayaṃ dvāraṃ, nevindriyaṃ na vatthu ca;	249	
PA_tika-abh06_t:2497	Hadayavatthu vatthūva, na dvāraṃ nevindriyaṃ pana.	249	
PA_tika-abh06_t:2498	Itthipurisajīvitindriyāni indriyameva na vatthu na dvārañca, sesaṃ pana rūpaṃ nevindriyaṃ na vatthu na dvāranti. Evaṃ pañcavidhanti veditabbaṃ.	249	
PA_tika-abh06_t:2499	Puna kammajacittajautucittajautucittāhārajacatujanakutocijātabhedato, cakkhuviññeyyasotaghānajivhākāyamanoviññeyyavasena chabbidhaṃ.	249	
PA_tika-abh06_t:2500_0	Tattha aṭṭhindriyāni vatthu ca kammajameva, viññattidvayaṃ cittajameva, saddo utucittajo,	2500	
PA_tika-abh06_t:2500_1	lahutādittayaṃ utucittāhārajameva, sesaṃ ekādasavidhaṃ catujaṃ nāma, jaratā aniccatā	2500	
PA_tika-abh06_t:2500_2	nakutocijātaṃ nāma. Dutiyachakke cakkhuviññeyyaṃ nāma cakkhuviññāṇena viññeyyaṃ rūpāyatanaṃ…pe…	2500	
PA_tika-abh06_t:2500_3	kāyaviññeyyaṃ nāma phoṭṭhabbāyatanaṃ, manoviññeyyaṃ nāma sesā pañca oḷārikā ca soḷasa	2500	
PA_tika-abh06_t:2500_4	sukhumarūpāni cāti ekavīsatividhaṃ hoti. Evaṃ chabbidhaṃ hoti.	2500	
PA_tika-abh06_t:2501	Puna chavatthuavatthubhedato ca, cakkhuviññeyyaṃ sotaghānajivhākāyaviññeyyaṃ manodhātuviññeyyaṃ manoviññāṇadhātuviññeyyanti sattavidhaṃ hoti.	250	
PA_tika-abh06_t:2502	Tattha cakkhādipañcavatthūni hadayavatthunā saddhiṃ cha vatthūni, sesaṃ bāvīsatividhaṃ rūpaṃ avatthu nāma, dutiyasattakamuttānameva. Evaṃ sattavidhaṃ hoti.	250	
PA_tika-abh06_t:2503	Puna sattadvārādvārabhedato aṭṭhavidhaṃ. Tattha cakkhudvārādīni pañca kāyaviññattivacīviññattidvārehi saddhiṃ satta dvārāni, sesamadvāranti evaṃ aṭṭhavidhaṃ hoti.	250	
PA_tika-abh06_t:2504	Puna aṭṭhindriyānindriyabhedato pana navavidhaṃ.	250	
PA_tika-abh06_t:2505	Puna navakammajākammajabhedato dasavidhaṃ.	250	
PA_tika-abh06_t:2506	Puna āyatanabhedato ekādasavidhaṃ.	250	
PA_tika-abh06_t:2507	Bhavesu rūpakalāpapavattibhedato bahuvidhanti veditabbaṃ.	250	
PA_tika-abh06_t:2509	Ito paraṃ pavakkhāmi, kāmarūpabhavadvaye;	250	
PA_tika-abh06_t:2510	Uppattiṃ pana rūpānaṃ, paṭisandhipavattisu.	251	
PA_tika-abh06_t:2512	Bhummavajjesu devesu, niraye nijjhāmataṇhike;	251	
PA_tika-abh06_t:2513	Yoniyo purimā tisso, na santīti viniddise.	251	
PA_tika-abh06_t:2515	Sese gatittaye bhumma-devesupi ca yoniyo;	251	
PA_tika-abh06_t:2516	Catasso ca bhavantīti, veditabbā vibhāvinā.	251	
PA_tika-abh06_t:2518	Gabbhaseyyakasattassa, paṭisandhikkhaṇe pana;	251	
PA_tika-abh06_t:2519	Tiṃsa rūpāni jāyante, sabhāvasseva dehino.	251	
PA_tika-abh06_t:2521	Abhāvagabbhaseyyānaṃ, aṇḍajānañca vīsati;	252	
PA_tika-abh06_t:2522	Bhavanti pana rūpāni, kāyavatthuvasena tu.	252	
PA_tika-abh06_t:2524	Gahitāgahaṇenettha, ekādasa bhavanti te;	252	
PA_tika-abh06_t:2525	Eseva ca nayo ñeyyo, sabbesu dasakesupi.	252	
PA_tika-abh06_t:2527	Jīvitena yadā saddhiṃ, jāte suddhakamaṭṭhakaṃ;	252	
PA_tika-abh06_t:2528	Jīvitanavakaṃ nāma, hotīti samudīritaṃ.	252	
PA_tika-abh06_t:2530	Jīvitanavakaṃ kāyapasādenekato siyā;	253	
PA_tika-abh06_t:2531	Taṃ kāyadasakaṃ nāma, hotīti pariyāpuṭaṃ.	253	
PA_tika-abh06_t:2533	Eseva ca nayo ñeyyo, saddhiṃ bhāvena vatthunā;	253	
PA_tika-abh06_t:2534	Cakkhādīhi ca yojetvā, dasakā satta viññunā.	253	
PA_tika-abh06_t:2536	Opapātikasattānaṃ, manussesūpapattiyaṃ;	253	
PA_tika-abh06_t:2537	Kāmāvacaradevānaṃ, niccaṃ rūpāni sattati.	253	
PA_tika-abh06_t:2539	Cakkhu sotañca ghānañca, jivhā kāyo ca vatthu ca;	253	
PA_tika-abh06_t:2540	Bhāvo cāti hi sattannaṃ, dasakānaṃ vasā pana.	254	
PA_tika-abh06_t:2542	Brahmānaṃ rūpinaṃ cakkhu-sotavatthuvasā pana;	254	
PA_tika-abh06_t:2543	Dasakāni ca tīṇeva, navakaṃ jīvitassa ca.	254	
PA_tika-abh06_t:2545	Catunnaṃ tu kalāpānaṃ, vasena pana rūpinaṃ;	254	
PA_tika-abh06_t:2546	Cattālīseva rūpāni, ekūnāni bhavanti hi.	254	
PA_tika-abh06_t:2548	Jīvitanavakeneva, asaññuppatti dīpitā;	254	
PA_tika-abh06_t:2549	Jaccandhabadhirāghāna-rahite tu napuṃsake.	254	
PA_tika-abh06_t:2551	Vatthuno kāyajivhānaṃ, vasā tiṃsāvakaṃsato;	255	
PA_tika-abh06_t:2552	Ukkaṃsassāvakaṃsassa, antare anurūpato.	255	
PA_tika-abh06_t:2554	Paripuṇṇānaṃ rūpānaṃ, vasena pana pāṇinaṃ;	255	
PA_tika-abh06_t:2555	Rūpānaṃ tu samuppatti, veditabbā vibhāvinā.	255	
PA_tika-abh06_t:2557	Sattavīsati rūpāni, kāmāvacaradehino;	255	
PA_tika-abh06_t:2558	Appavattanato honti, dvinnaṃ bhāvānamekato.	255	
PA_tika-abh06_t:2560	Ghānaṃ jivhā ca kāyo ca, tathā bhāvadvayampi ca;	256	
PA_tika-abh06_t:2561	Brahmānaṃ pana rūpīnaṃ, pañca rūpā na vijjare.	256	
PA_tika-abh06_t:2563	Catusantati kāmasmiṃ, rūpe honti tisantati;	256	
PA_tika-abh06_t:2564	Dvisantati asaññesu, bahiddhā ekasantati.	256	
PA_tika-abh06_t:2566	Rūpaṃ nibbattamānaṃ tu, sabbesaṃ pana pāṇinaṃ;	256	
PA_tika-abh06_t:2567	Paṭhamaṃ kammatoyeva, nibbattati na saṃsayo.	256	
PA_tika-abh06_t:2569	Gabbhaseyyakasattānaṃ, paṭisandhikkhaṇe pana;	256	
PA_tika-abh06_t:2570	Tañca kho sandhicittassa, uppādeyeva jāyare.	257	
PA_tika-abh06_t:2572	Yatheva tassa uppāde, tiṃsa rūpāni jāyare;	257	
PA_tika-abh06_t:2573	Tatheva ṭhitibhaṅgesu, tiṃsa tiṃseva jāyare.	257	
PA_tika-abh06_t:2575	Sabbānetāni rūpāni, rūpakkhandhoti saññito;	257	
PA_tika-abh06_t:2576	Anicco addhuvonattā, dukkhakkhandhova kevalo.	257	
PA_tika-abh06_t:2578	Rogato gaṇḍato rūpaṃ, parato ca palokato;	257	
PA_tika-abh06_t:2579	Disvāna dukkhato rūpaṃ, rūpe chandaṃ virājaye.	257	
PA_tika-abh06_t:2581	Gantuṃ panicche piṭakebhidhamme,	258	
PA_tika-abh06_t:2582	Yo dhammasenāpatinā samattaṃ;	258	
PA_tika-abh06_t:2583	Hitatthinā tena ca bhikkhunāyaṃ,	258	
PA_tika-abh06_t:2584	Sakkacca sammā pana sikkhitabbo.	258	
PA_tika-abh06_t:2585	Iti abhidhammāvatāre rūpavibhāgo nāma	258	
PA_tika-abh06_t:2586	Dasamo paricchedo.	258	
PA_tika-abh06_t:2587	11. Ekādasamo paricchedo	258	
PA_tika-abh06_t:2588	Nibbānaniddeso	258	
PA_tika-abh06_t:2590	Rūpānantaramuddiṭṭhaṃ, nibbānaṃ yaṃ panādito;	259	
PA_tika-abh06_t:2591	Tassidāni anuppatto, vibhāvananayakkamo.	259	
PA_tika-abh06_t:2593	Tasmāhaṃ tassa dassetuṃ, dukkarassa yathābalaṃ;	259	
PA_tika-abh06_t:2594	Dubbodhassa pavakkhāmi, vibhāvanamito paraṃ.	259	
PA_tika-abh06_t:2595_0	Tattha nibbānanti bhavābhavaṃ vinanato vānaṃ vuccati taṇhā, vānato nikkhantattā nibbānanti	2595	
PA_tika-abh06_t:2595_1	ca pavuccati amataṃ asaṅkhataṃ paramaṃ sukhaṃ. Vuttaṃ hetaṃ “yo so sabbasaṅkhārasamatho	2595	
PA_tika-abh06_t:2595_2	sabbūpadhipaṭinissaggo taṇhākkhayo virāgo nirodho nibbāna”nti.	2595	
PA_tika-abh06_t:2597	Yassa cādhigamā sabba-kilesānaṃ khayo bhave;	259	
PA_tika-abh06_t:2598	Nibbānamiti niddiṭṭhaṃ, nibbānakusalena taṃ.	259	
PA_tika-abh06_t:2599	Etaṃ ca nibbānaṃ nāma tayidaṃ santilakkhaṇaṃ, accutirasaṃ, assāsakaraṇarasaṃ vā, animittapaccupaṭṭhānaṃ, nissaraṇapaccupaṭṭhānaṃ vāti veditabbaṃ.	259	
PA_tika-abh06_t:2600_0	Etthāha – na paramatthato nibbānaṃ nāma eko sabhāvo atthi, titthiyānaṃ attā viya,	2600	
PA_tika-abh06_t:2600_1	sasavisāṇaṃ viya ca anupalabbhanīyatoti? Na, paññācakkhunā upaparikkhiyamānānaṃ hitagavesīnaṃ	2600	
PA_tika-abh06_t:2600_2	yathānurūpāya paṭipattiyā upalabbhanīyato. Yaṃ hi puthujjanā nopalabbhanti, taṃ “natthī”ti	2600	
PA_tika-abh06_t:2600_3	na vattabbaṃ. Athāyasmatā sāriputtattherena dhammasenāpatinā “katamaṃ nu kho, āvuso,	2600	
PA_tika-abh06_t:2600_4	nibbāna”nti nibbānaṃ puṭṭhena “yo kho, āvuso, rāgakkhayo dosakkhayo mohakkhayo”ti	2600	
PA_tika-abh06_t:2600_5	rāgādīnaṃ khayova dassito, tasmā rāgādīnaṃ khayamattameva nibbānanti ce? Taṃ na.	2600	
PA_tika-abh06_t:2600_6	Kasmā? Arahattassāpi rāgādīnaṃ khayamattapasaṅgadosāpattito. Kathaṃ? Nibbānaṃ pucchānantarameva	2600	
PA_tika-abh06_t:2600_7	“katamaṃ nu kho, āvuso, arahatta”nti puṭṭhena “yo kho, āvuso, rāgakkhayo dosakkhayo	2600	
PA_tika-abh06_t:2600_8	mohakkhayo”ti rāgādīnaṃ khayova vutto, tasmā tava matena arahattaphalassāpi rāgādīnaṃ	2600	
PA_tika-abh06_t:2600_9	khayamattatā bhaveyya, na cetaṃ yuttaṃ anuttarassa lokuttaraphalacittassa rāgānaṃ	2600	
PA_tika-abh06_t:2600_10	khayamattatāpajjanaṃ, tasmā mā evaṃ byañjanacchāyāya vadesi, ubhinnaṃ pana suttānaṃ	26001	
PA_tika-abh06_t:2600_11	attho upaparikkhitabbo.	26001	
PA_tika-abh06_t:2601_0	Yassa pana dhammassādhigamena rāgādīnaṃ khayo hoti, so dhammo rāgādīnaṃ khayassa	2601	
PA_tika-abh06_t:2601_1	upanissayattā akkhayopi samāno “rāgādīnaṃ khayo nibbāna”nti khayopacārena vutto,	2601	
PA_tika-abh06_t:2601_2	“tipusaṃ jaro guḷo semho”tiādīsu viya phalūpacārena vuttanti veditabbaṃ. Arahattaṃ	2601	
PA_tika-abh06_t:2601_3	pana khayante uppannattā “khayo”ti vuttaṃ. Yadi rāgādīnaṃ khayamattaṃ nibbānaṃ bhaveyya,	2601	
PA_tika-abh06_t:2601_4	sabbe bālaputhujjanāpi samadhigatanibbānā sacchikatanirodhā bhaveyyuṃ. Kiñca bhiyyo	2601	
PA_tika-abh06_t:2601_5	– nibbānassa bahuttādidosāpattito ca. Evañhi sati rāgādikkhayānaṃ bahubhāvato nibbānassāpi	2601	
PA_tika-abh06_t:2601_6	bahubhāvo bhaveyya, saṅkhatalakkhaṇañca nibbānaṃ bhaveyya, saṅkhatalakkhaṇattā saṅkhatapariyāpannañca,	2601	
PA_tika-abh06_t:2601_7	saṅkhatapariyāpannattā aniccaṃ dukkhaṃ nibbānaṃ bhaveyyāti.	2601	
PA_tika-abh06_t:2602_0	Kiñca bhiyyo – yadi khayo nibbānaṃ bhaveyya, gotrabhuvodānamaggaphalacittānaṃ kiṃ	2602	
PA_tika-abh06_t:2602_1	nu ārammaṇaṃ vadesi, vada bhadramukhāti? Rāgādīnaṃ khayameva vadāmīti. Kiṃ pana rāgādayo	2602	
PA_tika-abh06_t:2602_2	gotrabhuādīnaṃ khaṇe khīyanti, udāhu khīyissanti, atha khīṇāti? Kiṃ panettha “khīṇesveva	2602	
PA_tika-abh06_t:2602_3	khayaṃ vadāmī”ti. Suṭṭhu upadhāretvā vada bhadramukhāti, yadi khīṇesveva khayaṃ vadesi,	2602	
PA_tika-abh06_t:2602_4	na gotrabhucittādīnaṃ nibbānārammaṇatā sijjhatīti. Kiṃ kāraṇaṃ? Gotrabhukkhaṇe rāgādayo	2602	
PA_tika-abh06_t:2602_5	khīyissanti, tathā vodānakkhaṇe, maggakkhaṇe pana khīyanti, na khīṇā, phalakkhaṇe	2602	
PA_tika-abh06_t:2602_6	khīṇā. Evaṃ sante bhavato matena phalameva khayārammaṇaṃ, na itare, itaresaṃ pana	2602	
PA_tika-abh06_t:2602_7	kimārammaṇaṃ vadesīti? Addhā so ārammaṇaṃ apassanto niruttaro bhavissati. Apica kilesakkhayo	2602	
PA_tika-abh06_t:2602_8	nāma sappurisehi karīyati, yathānurūpāya paṭipattiyā uppādīyatīti attho. Nibbānaṃ	2602	
PA_tika-abh06_t:2602_9	pana na kenaci karīyati na uppādīyati, tasmā nibbānamamatamasaṅkhataṃ. Tamakataṃ	2602	
PA_tika-abh06_t:2602_10	jānātīti ariyasāvako “akataññū”ti pavuccati. Vuttañcetaṃ –	26021	
PA_tika-abh06_t:2604	“Asaddho akataññū ca,	260	
PA_tika-abh06_t:2605	Sandhicchedo ca yo naro;	260	
PA_tika-abh06_t:2606	Hatāvakāso vantāso,	260	
PA_tika-abh06_t:2607	Sa ve uttamaporiso”ti.	260	
PA_tika-abh06_t:2608_0	Apica “nissaraṇa”nti bhagavatā vuttattā ca. “Nissaraṇa”nti hi nibbānassetaṃ nāmaṃ.	2608	
PA_tika-abh06_t:2608_1	Yathāha “tayo khome, bhikkhave, dhammā duppaṭivijjhā. Katame tayo dhammā duppaṭivijjhā?	2608	
PA_tika-abh06_t:2608_2	Tisso nissaraṇadhātuyo. Kāmānametaṃ nissaraṇaṃ, yadidaṃ nekkhammaṃ. Rūpānametaṃ nissaraṇaṃ,	2608	
PA_tika-abh06_t:2608_3	yadidaṃ arūpaṃ. Yaṃ kho pana kiñci bhūtaṃ saṅkhataṃ paṭiccasamuppannaṃ, nirodho tassa	2608	
PA_tika-abh06_t:2608_4	nissaraṇa”nti hi vuttaṃ. Evaṃ vuttassa tassa nibbānassa abhāvapattidosato paṭhamajjhānākāsānañcāyatanānampi	2608	
PA_tika-abh06_t:2608_5	abhāvo bhaveyya, tasmā ayuttaṃ akkhayassa nibbānassa khayadosāpajjananti, na tu khayo nibbānaṃ.	2608	
PA_tika-abh06_t:2609_0	“Atthi nissaraṇaṃ loke, paññāya me suphusita”nti ca “atthi, bhikkhave, ajātaṃ abhūtaṃ	2609	
PA_tika-abh06_t:2609_1	akataṃ asaṅkhata”nti ca dhammasāminā tathāgatena sammāsambuddhena anekesu suttantesu	2609	
PA_tika-abh06_t:2609_2	paramatthavasena vuttattā “atthi nibbānaṃ nāma eko dhammo”ti niṭṭhamettha gantabbaṃ.	2609	
PA_tika-abh06_t:2609_3	Apica parittattike “katame dhammā appamāṇā”ti padamuddharitvā – “cattāro maggā apariyāpannā	2609	
PA_tika-abh06_t:2609_4	cattāri ca sāmaññaphalāni nibbānañca, ime dhammā appamāṇā”ti vuttattā rāgādīnaṃ khayassa	2609	
PA_tika-abh06_t:2609_5	appamāṇattaṃ kathaṃ yujjati, tasmā paramatthato atthiyeva nibbānaṃ nāma eko sabhāvoti.	2609	
PA_tika-abh06_t:2609_6	Taṃ pana pakativādīnaṃ pakati viya, titthiyānaṃ attā viya ca sasavisāṇaṃ viya ca nāvijjamānaṃ.	2609	
PA_tika-abh06_t:2610_0	Atha paññattimattaṃ nibbānanti ce, tampi ayuttaṃ. Kasmā? Nibbānārammaṇānaṃ cittacetasikānaṃ	2610	
PA_tika-abh06_t:2610_1	navattabbārammaṇattā. Kathaṃ? Parittārammaṇattike ca pana “katame dhammā appamāṇārammaṇā”ti	2610	
PA_tika-abh06_t:2610_2	padamuddharitvā “cattāro maggā apariyāpannā cattāri ca sāmaññaphalāni, ime dhammā	2610	
PA_tika-abh06_t:2610_3	appamāṇārammaṇā”ti hi vuttaṃ. Yadi panetesaṃ paññattiārammaṇaṃ siyā, appamāṇārammaṇatā	2610	
PA_tika-abh06_t:2610_4	na yujjeyya, navattabbārammaṇapakkhaṃ bhajeyyuṃ. “Navattabbārammaṇā pana rūpāvacarattikacatukkajjhānā	2610	
PA_tika-abh06_t:2610_5	kusalato ca vipākato ca kiriyato ca, catutthassa jhānassa vipāko, ākāsānañcāyatanaṃ	2610	
PA_tika-abh06_t:2610_6	ākiñcaññāyatanaṃ kusalato ca vipākato ca kiriyato ca, ime dhammā navattabbārammaṇā”ti	2610	
PA_tika-abh06_t:2610_7	hi vuttaṃ, tasmā na paññattimattaṃ nibbānaṃ. Yasmā ca paṇṇattibhāvo nibbānassa na	2610	
PA_tika-abh06_t:2610_8	yujjati, tasmā maggaphalānaṃ ārammaṇapaccayabhūtaṃ uppādādīnamabhāvato niccaṃ, rūpasabhāvābhāvato	2610	
PA_tika-abh06_t:2610_9	arūpaṃ, papañcābhāvato nippapañcaṃ nibbānaṃ nāma atthīti upagantabbanti.	2610	
PA_tika-abh06_t:2612	Accantamanantaṃ santaṃ, amataṃ apalokitaṃ;	261	
PA_tika-abh06_t:2613	Paṇītaṃ saraṇaṃ khemaṃ, tāṇaṃ leṇaṃ parāyaṇaṃ.	261	
PA_tika-abh06_t:2615	Sivañca nipuṇaṃ saccaṃ, dukkhakkhayamanāsavaṃ;	261	
PA_tika-abh06_t:2616	Sududdasaṃ paraṃ pāraṃ, nibbānamanidassanaṃ.	261	
PA_tika-abh06_t:2618	Taṇhākkhayaṃ dhuvaṃ dīpaṃ, abyāpajjhamanītikaṃ;	261	
PA_tika-abh06_t:2619	Anālayamarūpañca, padamaccutamakkharaṃ.	261	
PA_tika-abh06_t:2621	Virāgañca nirodhañca, vimutti mokkhameva ca;	262	
PA_tika-abh06_t:2622	Imehi pana nāmehi, nibbānaṃ tu kathīyati.	262	
PA_tika-abh06_t:2624	Evañca pana viññāya, nibbānampi ca accutaṃ;	262	
PA_tika-abh06_t:2625	Tassa cādhigamūpāyo, kattabbo viññunā sadā.	262	
PA_tika-abh06_t:2627	Saddhābuddhikaraṃ tathāgatamate sammohaviddhaṃsanaṃ,	262	
PA_tika-abh06_t:2628	Paññāsambhavasampasādanakaraṃ jānāti yo ce imaṃ;	262	
PA_tika-abh06_t:2629	Atthabyañjanasālinaṃ sumadhuraṃ sāraññuvimhāpanaṃ,	262	
PA_tika-abh06_t:2630	Gambhīre nipuṇābhidhammapiṭake so yābhiniṭṭhaṃ padaṃ.	263	
PA_tika-abh06_t:2631	Iti abhidhammāvatāre nibbānaniddeso nāma	263	
PA_tika-abh06_t:2632	Ekādasamo paricchedo.	263	
PA_tika-abh06_t:2633	12. Dvādasamo paricchedo	263	
PA_tika-abh06_t:2634	Paññattiniddeso	263	
PA_tika-abh06_t:2635_0	Etthāha – “kiṃ ettakameva ñeyyaṃ, udāhu aññampi atthī”ti? Atthi paññatti nāmāti.	2635	
PA_tika-abh06_t:2635_1	Sā panesā paññapetabbato, paññāpanato ca “paññattī”ti vuccati. Tenevāha – “yā tesaṃ	2635	
PA_tika-abh06_t:2635_2	tesaṃ dhammānaṃ saṅkhā samaññā paññatti vohāro nāmaṃ nāmakammaṃ nāmadheyyaṃ nirutti	2635	
PA_tika-abh06_t:2635_3	byañjanaṃ abhilāpo”ti. Tattha saṅkhāyatīti saṅkhā, kathīyatīti attho. Kinti kathīyati?	2635	
PA_tika-abh06_t:2635_4	“Aha”nti “mama”nti “paro”ti “parassā”ti “mañco”ti “pīṭha”nti anekehi ākārehi kathīyatīti	2635	
PA_tika-abh06_t:2635_5	saṅkhā. Samaññāyatīti samaññā. Paññāpīyatīti paññatti. Voharīyatīti vohāro. Kinti	2635	
PA_tika-abh06_t:2635_6	voharīyati? “Aha”nti “mama”nti “paro”ti “parassā”ti “mañco”ti “pīṭha”nti. Evaṃ tāva	2635	
PA_tika-abh06_t:2635_7	paññapetabbato paññattīti vuttā. “Aha”nti hi rūpādayo dhamme upādāya paṭicca kāraṇaṃ	2635	
PA_tika-abh06_t:2635_8	katvā yathā te rūpādayo dhammā uppādavayavanto, na evaṃvidhā, kevalaṃ lokasaṅketena	2635	
PA_tika-abh06_t:2635_9	siddhā yā ayaṃ “aha”nti kathīyati ceva paññāpīyati ca, esā paññattīti attho.	2635	
PA_tika-abh06_t:2636_0	Idāni paññāpanato paññattiṃ pakāsetuṃ “nāmaṃ nāmakamma”ntiādimāha. Tattha nāmanti	2636	
PA_tika-abh06_t:2636_1	taṃ taṃ dhammaṃ “esa itthannāmo nāmā”ti paññapeti, tasmā taṃ paññattīti pavuccati.	2636	
PA_tika-abh06_t:2636_2	Nāmakammantiādīni tassā eva vevacanāni. Ayaṃ paññāpanato paññatti nāma.	2636	
PA_tika-abh06_t:2637_0	Sā panesā tajjāpaññatti upādāpaññatti upanidhāpaññattīti tividhā hoti. Tattha tajjāpaññatti	2637	
PA_tika-abh06_t:2637_1	nāma cakkhusotarūpasaddapathavītejovāyotiādinayappavattā. Upādāpaññatti pana samūhāsamūhavasena	2637	
PA_tika-abh06_t:2637_2	duvidhā hoti. Tattha samūhapaññatti nāma rūpārūpadhammesu ekassa vā bahūnaṃ vā nāmaṃ	2637	
PA_tika-abh06_t:2637_3	gahetvā samūhamevopādāya vuccati. Kathaṃ? Acchataracchaghaṭapaṭādippabhedā. Ayaṃ	2637	
PA_tika-abh06_t:2637_4	samūhapaññatti nāma. Asamūhapaññatti pana disākāsakālanimittābhāvanirodhādibhedā.	2637	
PA_tika-abh06_t:2638_0	Yadā pana sā vijjamānaṃ paramatthaṃ jotayati, tadā “vijjamānapaññattī”ti pavuccati.	2638	
PA_tika-abh06_t:2638_1	Yadā avijjamānaṃ samūhāsamūhabhedaṃ nāmamattaṃ jotayati, tadā “avijjamānapaññattī”ti	2638	
PA_tika-abh06_t:2638_2	pavuccati. Duvidhāpi panesā sotadvārajavanānantaraṃ gahitapubbasaṅketamanodvārajavanaviññāṇena	2638	
PA_tika-abh06_t:2638_3	viññāyati. Yāya gahitapubbasaṅketena manodvārajavanaviññāṇena paññāpīyati. Yaṃ sandhāya	2638	
PA_tika-abh06_t:2638_4	“vijjamānapaññatti, avijjamānapaññatti, vijjamānena avijjamānapaññatti, avijjamānena	2638	
PA_tika-abh06_t:2638_5	vijjamānapaññatti, vijjamānena vijjamānapaññatti, avijjamānena avijjamānapaññattī”ti	2638	
PA_tika-abh06_t:2638_6	chakkanayo vutto. Tattha paramatthato vijjamānānaṃ rūpādīnaṃ paññāpanā vijjamānapaññatti.	2638	
PA_tika-abh06_t:2638_7	Tathā avijjamānānamitthipurisādīnaṃ paññāpanā avijjamānapaññatti. Ṭhapetvā pana vacanatthaṃ	2638	
PA_tika-abh06_t:2638_8	kenaci ākārena anupalabbhamānānaṃ pañcamasaccādīnaṃ, titthiyaparikappitānaṃ vā pakatipurisādīnaṃ	2638	
PA_tika-abh06_t:2638_9	paññāpanāpi avijjamānapaññattiyeva. “Tevijjo, chaḷabhiñño”ti evamādinayappavattā	2638	
PA_tika-abh06_t:2638_10	vijjamānena avijjamānapaññatti. “Itthisaddo, purisasaddo”ti evamādikā avijjamānena	26381	
PA_tika-abh06_t:2638_11	vijjamānapaññatti. “Cakkhuviññāṇaṃ, sotaviññāṇa”nti evamādikā vijjamānena vijjamānapaññatti.	26381	
PA_tika-abh06_t:2638_12	“Khattiyakumāro, brāhmaṇakumāro, bhikkhukumāro”ti evamādikā avijjamānena avijjamānapaññattīti	26381	
PA_tika-abh06_t:2638_13	evaṃ vuttā cha paññattiyopi ettheva saṅgahaṃ gacchanti. Ayaṃ upādāpaññatti nāma.	26381	
PA_tika-abh06_t:2639_0	Upanidhāpaññattipi etissā eva pabhedā, sā pana “dīghaṃ upanidhāya rasso, rassaṃ upanidhāya	2639	
PA_tika-abh06_t:2639_1	dīgho”tiādinayappavattā “kapaṇaṃ mānusakaṃ rajjaṃ dibbasukhaṃ upanidhāyā”ti evamādikā	2639	
PA_tika-abh06_t:2639_2	ca, tasmā paññapetabbato ca paññāpanato ca paññattīti veditabbā. Samaññā samattā.	2639	
PA_tika-abh06_t:2641	Paramatthato ca paññatti, tatiyā koṭi na vijjati;	264	
PA_tika-abh06_t:2642	Dvīsu ṭhānesu kusalo, paravādesu na kampati.	264	
PA_tika-abh06_t:2643	Iti abhidhammāvatāre paññattiniddeso nāma	264	
PA_tika-abh06_t:2644	Dvādasamo paricchedo.	264	
PA_tika-abh06_t:2645	13. Terasamo paricchedo	264	
PA_tika-abh06_t:2646	Kārakapaṭivedhaniddeso	264	
PA_tika-abh06_t:2647_0	Etthāha – niddiṭṭhā kusalādayo nāma dhammā, na panetesaṃ kārako attā niddiṭṭho. Tassa	2647	
PA_tika-abh06_t:2647_1	hi kārakassa vedakassa attano abhāve kusalākusalānaṃ dhammānaṃ abhāvo siyā, tesamabhāve	2647	
PA_tika-abh06_t:2647_2	tadāyattavuttīnaṃ tesaṃ vipākānamabhāvo hoti, tasmā kusalādīnaṃ dhammānaṃ desanā	2647	
PA_tika-abh06_t:2647_3	niratthikāti? Atra vuccate – nāyaṃ niratthikā, sātthikāvāyaṃ desanā. Yadi kārakassābhāvā	2647	
PA_tika-abh06_t:2647_4	kusalādīnamabhāvo siyā, tassa parikappitassa attanopi abhāvo siyā. Kiṃ kāraṇanti	2647	
PA_tika-abh06_t:2647_5	ce? Tassa attano aññassa kārakassābhāvato. Kārakābhāvepi kattā attā atthīti ce? Tathā	2647	
PA_tika-abh06_t:2647_6	kusalādīnampi asatipi kattari atthitā upagantabbā, kutoyaṃ tava tatthānurodho, idha	2647	
PA_tika-abh06_t:2647_7	virodhoti. Athāpi yathā pana loke kārakābhāvepi pathavīāpatejautuādayo paṭicca aṅkurādīnaṃ	2647	
PA_tika-abh06_t:2647_8	abhinibbatti dissati, tathā etesampi kusalādīnaṃ dhammānaṃ hetupaccayasāmaggiyā abhinibbatti hotīti veditabbā.	2647	
PA_tika-abh06_t:2648_0	Athāpi cettha tassā paññāya parikappito nicco dhuvo kusalādīnaṃ kattā attā paramatthato	2648	
PA_tika-abh06_t:2648_1	atthīti ce? Tamupaparikkhissāma tāva, so pana tāva attā kārako vedako kiṃ sacetano	2648	
PA_tika-abh06_t:2648_2	vā, udāhu acetano vāti? Kiñcettha – yadi acetano siyā, pākāratarupāsāṇasadiso siyā.	2648	
PA_tika-abh06_t:2648_3	Tassa kārakavedakattābhāvo siyā. Yadi sacetano, so cetanāya añño vā siyā, anañño	2648	
PA_tika-abh06_t:2648_4	vā. Athānañño, cetanāya nāse attanopi nāso siyā. Kiṃ kāraṇanti ce? Cetanāya anaññattā.	2648	
PA_tika-abh06_t:2649_0	Athāpi bhavato adhippāyo evaṃ siyā, attano pana nāso na bhavati niccattā, cetanāyayeva	2649	
PA_tika-abh06_t:2649_1	nāso bhavatīti? Vuccate – attano anāse sati cetanāyapi nāso na bhavati. Kiṃ kāraṇanti	2649	
PA_tika-abh06_t:2649_2	ce? Cetanāya anaññattā. Cetanattānaṃ anaññatte sati cetanāyayeva nāso bhavati, na	2649	
PA_tika-abh06_t:2649_3	attanoti ayuttametaṃ. Atha cetanāyayeva vināse visesakāraṇaṃ natthi, attāva nassatu,	2649	
PA_tika-abh06_t:2649_4	tiṭṭhatu cetanā. Atha cetanāya nāse attano nāso na bhavatīti ce? Cetanāya attā añño	2649	
PA_tika-abh06_t:2649_5	siyā. Atha aññassa attassa nāse sati sayaṃ nāso na bhavati, evañca sati “cetanāya	2649	
PA_tika-abh06_t:2649_6	anañño attā”ti tava paṭiññā hīnā. Athāpi cetanattānaṃ anaññatte sati attano anāso	2649	
PA_tika-abh06_t:2649_7	cetanāyapi anāso bhavatu. Atha na bhavati, paṭiññā hīnā. Atha vuttappakārato viparītaṃ	2649	
PA_tika-abh06_t:2649_8	vā siyā, attā nassatu, cetanā tiṭṭhatu. Atha pana evaṃ na bhavatīti ce? Anaññattapakkhaṃ	2649	
PA_tika-abh06_t:2649_9	pariccaja. Atha pana na pariccajasi, paṭiññāhīno bhavasi.	2649	
PA_tika-abh06_t:2650_0	Athāyaṃ bhavato adhippāyo siyā “nāyaṃ mama attā cetanāya anañño, aññoyevā”ti? Tatra	2650	
PA_tika-abh06_t:2650_1	vuccate – idha pana aññattaṃ duvidhaṃ hoti lakkhaṇakatamaññattañca desantarakatamaññattañcāti.	2650	
PA_tika-abh06_t:2650_2	Tattha kiṃ tvaṃ cetanattānaṃ lakkhaṇakatamaññattaṃ vadesi, udāhu desantarakatamaññattanti?	2650	
PA_tika-abh06_t:2650_3	Ahaṃ lakkhaṇakatamaññattaṃ vadāmīti. Yathā hi rūparasagandhādīnamekadese vattamānānampi	2650	
PA_tika-abh06_t:2650_4	lakkhaṇato aññattaṃ hoti, evaṃ cetanattānamekadese vattamānānampi lakkhaṇato aññattaṃ	2650	
PA_tika-abh06_t:2650_5	hoti, tasmā lakkhaṇakatamaññattaṃ vadāmīti. Tatra vuccate – yathā hi jātavedassa	2650	
PA_tika-abh06_t:2650_6	ḍayhamāne āmakasaṅghaṭe āmakavaṇṇavināse rasādīnaṃ vināso bhavati, tatheva cetanāya	2650	
PA_tika-abh06_t:2650_7	vināse attanopi vināso siyā. Kiṃ kāraṇanti ce? Rūparasādīnaṃ viya ekadesattāti.	2650	
PA_tika-abh06_t:2651_0	Athevaṃ bhavato mati siyā “ekadesatte satipi attano pana nāso na bhavati, cetanāyayeva	2651	
PA_tika-abh06_t:2651_1	vināso bhavatī”ti? Atra vuccate – attano anāse cetanāyapi anāsova hoti. Kiṃ kāraṇanti	2651	
PA_tika-abh06_t:2651_2	ce? Rūparasādīnaṃ viya avinibbhogato. Atha samāne ekadesatte avinibbhogabhāvepi kena	2651	
PA_tika-abh06_t:2651_3	hetunā cetanāya eva nāso bhavati, na pana attano. Atha visesakāraṇaṃ natthi, tava	2651	
PA_tika-abh06_t:2651_4	laddhiyā attāva nassatu, tiṭṭhatu cetanā. Atha cetanāya nāse attano nāso na bhavati,	2651	
PA_tika-abh06_t:2651_5	ubhinnaṃ ekadesatā natthi. Evañca sati ko dosoti ce? Yaṃ pana tayā vuttaṃ, yathā	2651	
PA_tika-abh06_t:2651_6	rūparasagandhādīnaṃ ekadese vattamānānampi lakkhaṇato aññattaṃ, tathā cetanattānamekadese	2651	
PA_tika-abh06_t:2651_7	vattamānānampi lakkhaṇato aññattanti? Tamayuttanti tava paṭiññā hīnā. Atha rūparasādīnaṃ	2651	
PA_tika-abh06_t:2651_8	viya samānepi ekadesatte yadi attano anāse cetanāyapi anāso na bhavati, paṭiññāhīno	2651	
PA_tika-abh06_t:2651_9	asi. Atha vuttappakārato viparītaṃ vā siyā, tava attā nassatu, cetanā tiṭṭhatu. Athevaṃ	2651	
PA_tika-abh06_t:2651_10	na bhavatīti ce? Ekadesatāva natthīti.	26511	
PA_tika-abh06_t:2652_0	Atha desantarakatamaññattaṃ vadesi, cetanattānaṃ aññatte sati ghaṭapaṭasakaṭagehādīnaṃ	2652	
PA_tika-abh06_t:2652_1	viya aññattaṃ siyā. Cetanāya vinā anaññatā te attā na ghaṭena vinā paṭo viya añño	2652	
PA_tika-abh06_t:2652_2	siyā. Añño ca hi ghaṭo añño ca paṭoti? Na, evañca sati ko dosoti ce? “Acetano attā”ti	2652	
PA_tika-abh06_t:2652_3	pubbe vuttadosato na parimuccatīti. Tasmā paramatthato na koci kattā vā vedako vā	2652	
PA_tika-abh06_t:2652_4	attā atthīti daṭṭhabbanti.	2652	
PA_tika-abh06_t:2653	Yadi evaṃ atha kasmā bhagavatā –	265	
PA_tika-abh06_t:2655	“Asmā lokā paraṃ lokaṃ,	265	
PA_tika-abh06_t:2656	So ca sandhāvatī naro;	265	
PA_tika-abh06_t:2657	So ca karoti vedeti,	265	
PA_tika-abh06_t:2658	Sukhadukkhaṃ sayaṃkata”nti ca.	265	
PA_tika-abh06_t:2660	“Satto saṃsāramāpanno,	266	
PA_tika-abh06_t:2661	Dukkhamassa mahabbhayaṃ;	266	
PA_tika-abh06_t:2662	Atthi mātā atthi pitā,	266	
PA_tika-abh06_t:2663	Atthi sattopapātiko”ti ca.	266	
PA_tika-abh06_t:2665	“Bhārā have pañcakkhandhā,	266	
PA_tika-abh06_t:2666	Bhārahāro ca puggalo;	266	
PA_tika-abh06_t:2667	Bhārādānaṃ dukkhaṃ loke,	266	
PA_tika-abh06_t:2668	Bhāranikkhepanaṃ sukha”nti ca.	266	
PA_tika-abh06_t:2670	“Yañhi karoti puriso,	267	
PA_tika-abh06_t:2671	Kāyena vācā uda cetasā;	267	
PA_tika-abh06_t:2672	Tañhi tassa sakaṃ hoti,	267	
PA_tika-abh06_t:2673	Tañca ādāya gacchatī”ti ca.	267	
PA_tika-abh06_t:2675	“Ekassekena kappena,	267	
PA_tika-abh06_t:2676	Puggalassaṭṭhisañcayo;	267	
PA_tika-abh06_t:2677	Siyā pabbatasamo rāsi,	267	
PA_tika-abh06_t:2678	Iti vuttaṃ mahesinā”ti ca.	267	
PA_tika-abh06_t:2680	“Asaddho akataññū ca,	268	
PA_tika-abh06_t:2681	Sandhicchedo ca yo naro;	268	
PA_tika-abh06_t:2682	Hatāvakāso vantāso,	268	
PA_tika-abh06_t:2683	Sa ve uttamaporiso”ti ca. –	268	
PA_tika-abh06_t:2684	Vuttanti. Saccaṃ evaṃ vuttaṃ bhagavatā, tañca kho sammutivasena, na paramatthato. Nanu bhagavatā idampi vuttaṃ –	268	
PA_tika-abh06_t:2686	“Kiṃ nu sattoti paccesi, māra diṭṭhigataṃ nu te;	268	
PA_tika-abh06_t:2687	Suddhasaṅkhārapuñjoyaṃ, nayidha sattupalabbhatī”ti ca.	268	
PA_tika-abh06_t:2689	“Yathāpi aṅgasambhārā,	268	
PA_tika-abh06_t:2690	Hoti saddo ratho iti;	269	
PA_tika-abh06_t:2691	Evaṃ khandhesu santesu,	269	
PA_tika-abh06_t:2692	Hoti sattoti sammutī”ti ca.	269	
PA_tika-abh06_t:2693_0	Tasmā na vacanamattamevāvalambitabbaṃ, na ca daḷhamūḷhagāhinā ca bhavitabbaṃ, garukulamupasevitvā	2693	
PA_tika-abh06_t:2693_1	suttapadānaṃ adhippāyo jānitabbo, suttapadesu abhiyogo kātabbo. Dve saccāni bhagavatā	2693	
PA_tika-abh06_t:2693_2	vuttāni – “sammutisaccaṃ, paramatthasaccañcā”ti. Tasmā dvepi sammutiparamatthasaccāni	2693	
PA_tika-abh06_t:2693_3	asaṅkarato ñātabbāni. Evaṃ asaṅkarato ñatvā koci kārako vā vedako vā nicco dhuvo	2693	
PA_tika-abh06_t:2693_4	attā paramatthato natthīti upaparikkhitvā paccayasāmaggiyā dhammānaṃ pavattiṃ sallakkhetvā	2693	
PA_tika-abh06_t:2693_5	paṇḍitena kulaputtena atthakāmena dukkhassantakiriyāya paṭipajjitabbanti.	2693	
PA_tika-abh06_t:2695	Yo imaṃ ganthaṃ accantaṃ, cinteti satatampi so;	269	
PA_tika-abh06_t:2696	Kamena paramā paññā, tassa gacchati vepulaṃ.	269	
PA_tika-abh06_t:2698	Atimatikaramādhinīharaṃ,	269	
PA_tika-abh06_t:2699	Vimativināsakaraṃ piyakkaraṃ;	269	
PA_tika-abh06_t:2700	Paṭhati suṇati yo sadā imaṃ,	270	
PA_tika-abh06_t:2701	Vikasati tassa matīdha bhikkhuno.	270	
PA_tika-abh06_t:2702	Iti abhidhammāvatāre kārakapaṭivedhaniddeso nāma	270	
PA_tika-abh06_t:2703	Terasamo paricchedo.	270	
PA_tika-abh06_t:2704	14. Cuddasamo paricchedo	270	
PA_tika-abh06_t:2705	Rūpāvacarasamādhibhāvanāniddeso	270	
PA_tika-abh06_t:2707	Bhāvanānayamahaṃ hitānayaṃ,	270	
PA_tika-abh06_t:2708	Mānayañca sugataṃ sukhānayaṃ;	270	
PA_tika-abh06_t:2709	Byākaromi paramaṃ ito paraṃ,	270	
PA_tika-abh06_t:2710	Taṃ suṇātha madhuratthavaṇṇanaṃ.	271	
PA_tika-abh06_t:2712	Uttaraṃ tu manussānaṃ, dhammato ñāṇadassanaṃ;	271	
PA_tika-abh06_t:2713	Pattukāmena kātabbaṃ, ādito sīlasodhanaṃ.	271	
PA_tika-abh06_t:2715	Saṅkassarasamācāre, dussīle sīlavajjite;	271	
PA_tika-abh06_t:2716	Natthi jhānaṃ kuto maggo, tasmā sīlaṃ visodhaye.	271	
PA_tika-abh06_t:2718	Sīlaṃ cārittavārittavasena duvidhaṃ mataṃ;	271	
PA_tika-abh06_t:2719	Taṃ panācchiddamakkhaṇḍamakammāsamaninditaṃ.	271	
PA_tika-abh06_t:2721	Kattabbaṃ atthakāmena, vivekasukhamicchatā;	272	
PA_tika-abh06_t:2722	Sīlañca nāma bhikkhūnaṃ, alaṅkāro anuttaro.	272	
PA_tika-abh06_t:2724	Ratanaṃ saraṇaṃ khemaṃ, tāṇaṃ leṇaṃ parāyaṇaṃ;	272	
PA_tika-abh06_t:2725	Cintāmaṇi paṇīto ca, sīlaṃ yānamanuttaraṃ.	272	
PA_tika-abh06_t:2727	Sītalaṃ salilaṃ sīlaṃ, kilesamaladhovanaṃ;	272	
PA_tika-abh06_t:2728	Guṇānaṃ mūlabhūtañca, dosānaṃ balaghāti ca.	272	
PA_tika-abh06_t:2730	Tidivārohaṇañcetaṃ, sopānaṃ paramuttamaṃ;	273	
PA_tika-abh06_t:2731	Maggo khemo ca nibbānanagarassa pavesane.	273	
PA_tika-abh06_t:2733	Tasmā suparisuddhaṃ taṃ, sīlaṃ duvidhalakkhaṇaṃ;	273	
PA_tika-abh06_t:2734	Kattabbaṃ atthakāmena, piyasīlena bhikkhunā.	273	
PA_tika-abh06_t:2736	Kātabbo pana sīlasmiṃ, parisuddhe ṭhitenidha;	273	
PA_tika-abh06_t:2737	Palibodhassupacchedo, palibodhā dasāhu ca.	273	
PA_tika-abh06_t:2739	“Āvāso ca kulaṃ lābho,	273	
PA_tika-abh06_t:2740	Gaṇo kammañca pañcamaṃ;	274	
PA_tika-abh06_t:2741	Addhānaṃ ñāti ābādho,	274	
PA_tika-abh06_t:2742	Gantho iddhīti te dasā”ti.	274	
PA_tika-abh06_t:2744	Palibodhassupacchedaṃ, katvā dasavidhassapi;	274	
PA_tika-abh06_t:2745	Upasaṅkamitabbo so, kammaṭṭhānassa dāyako.	274	
PA_tika-abh06_t:2747	Piyo garu bhāvanīyo, vattā ca vacanakkhamo;	274	
PA_tika-abh06_t:2748	Gambhīrañca kathaṃ kattā, no caṭṭhāne niyojako.	274	
PA_tika-abh06_t:2750	Evamādiguṇopetamupagantvā hitesinaṃ;	275	
PA_tika-abh06_t:2751	Kalyāṇamittaṃ kālena, kammaṭṭhānassa dāyakaṃ.	275	
PA_tika-abh06_t:2753	Kammaṭṭhānaṃ gahetabbaṃ, vattaṃ katvā panassa tu;	275	
PA_tika-abh06_t:2754	Tenāpi caritaṃ ñatvā, dātabbaṃ tassa bhikkhuno.	275	
PA_tika-abh06_t:2756	Caritaṃ panidaṃ rāgadosamohavasena ca;	275	
PA_tika-abh06_t:2757	Saddhābuddhivitakkānaṃ, vasena chabbidhaṃ mataṃ.	275	
PA_tika-abh06_t:2759	Vomissakanayā tesaṃ, catusaṭṭhi bhavanti te;	275	
PA_tika-abh06_t:2760	Tehi attho na catthīti, na mayā idha dassitā.	276	
PA_tika-abh06_t:2762	Asubhā ca dasevettha, tathā kāyagatāsati;	276	
PA_tika-abh06_t:2763	Ekādasa ime rāga-caritassānukūlatā.	276	
PA_tika-abh06_t:2765	Catasso appamaññāyo, savaṇṇakasiṇā ime;	276	
PA_tika-abh06_t:2766	Aṭṭheva ca sadā dosa-caritassānukūlatā.	276	
PA_tika-abh06_t:2768	Taṃ mohacaritassettha, vitakkacaritassa ca;	276	
PA_tika-abh06_t:2769	Anukūlanti niddiṭṭhaṃ, ānāpānaṃ panekakaṃ.	276	
PA_tika-abh06_t:2771	Purimānussatichakkaṃ, saddhācaritadehino;	277	
PA_tika-abh06_t:2772	Maraṇūpasamāyuttā, satimāhāranissitā.	277	
PA_tika-abh06_t:2774	Saññā dhātuvavatthānaṃ, buddhippakatijantuno;	277	
PA_tika-abh06_t:2775	Ime pana ca cattāro, anukūlāti dīpitā.	277	
PA_tika-abh06_t:2777	Cattāropi ca āruppā, sesāni kasiṇāni ca;	277	
PA_tika-abh06_t:2778	Anukūlā ime sabba-caritānanti vaṇṇitā.	277	
PA_tika-abh06_t:2780	Idaṃ sabbaṃ panekanta-vipaccanīkabhāvato;	278	
PA_tika-abh06_t:2781	Atisappāyato vutta-miti ñeyyaṃ vibhāvinā.	278	
PA_tika-abh06_t:2783	Kammaṭṭhānāni sabbāni, cattālīsāti niddise;	278	
PA_tika-abh06_t:2784	Kasiṇāni dasa ceva, asubhānussatī dasa.	278	
PA_tika-abh06_t:2786	Catasso appamaññāyo, cattāro ca arūpino;	278	
PA_tika-abh06_t:2787	Catudhātuvavatthānaṃ, saññā cāhāratā iti.	278	
PA_tika-abh06_t:2789	Kammaṭṭhānesu etesu, upacāravahā kati;	278	
PA_tika-abh06_t:2790	Ānāpānasatiṃ kāya-gataṃ hitvā panaṭṭhapi.	279	
PA_tika-abh06_t:2792	Sesānussatiyo saññā, vavatthānanti terasa;	279	
PA_tika-abh06_t:2793	Upacāravahā vuttā, sesā te appanāvahā.	279	
PA_tika-abh06_t:2795	Appanāyāvahesvettha, kasiṇāni dasāpi ca;	279	
PA_tika-abh06_t:2796	Ānāpānasatī ceva, catukkajjhānikā ime.	279	
PA_tika-abh06_t:2798	Asubhāni dasa cettha, tathā kāyagatāsati;	279	
PA_tika-abh06_t:2799	Ekādasa ime dhammā, paṭhamajjhānikā siyuṃ.	279	
PA_tika-abh06_t:2801	Ādibrahmavihārāti, tikajjhānavahā tayo;	280	
PA_tika-abh06_t:2802	Catutthāpi ca āruppā, catutthajjhānikā matā.	280	
PA_tika-abh06_t:2804	Vasenārammaṇaṅgānaṃ, duvidho samatikkamo;	280	
PA_tika-abh06_t:2805	Gocarātikkamārūpe, rūpe jhānaṅgatikkamo.	280	
PA_tika-abh06_t:2807	Daseva kasiṇānettha, vaḍḍhetabbāni honti hi;	280	
PA_tika-abh06_t:2808	Na ca vaḍḍhaniyā sesā, bhavanti asubhādayo.	280	
PA_tika-abh06_t:2810	Daseva kasiṇānettha, asubhāni dasāpi ca;	281	
PA_tika-abh06_t:2811	Ānāpānasatī ceva, tathā kāyagatāsati.	281	
PA_tika-abh06_t:2813	Paṭibhāganimittāni, honti ārammaṇāni hi;	281	
PA_tika-abh06_t:2814	Sesāneva paṭibhāga-nimittārammaṇā siyuṃ.	281	
PA_tika-abh06_t:2816	Asubhāni dasāhāra-saññā kāyagatāsati;	281	
PA_tika-abh06_t:2817	Devesu nappavattanti, dvādasetāni sabbadā.	281	
PA_tika-abh06_t:2819	Tāni dvādasa cetāni, ānāpānasatīpi ca;	281	
PA_tika-abh06_t:2820	Teraseva panetāni, brahmaloke na vijjare.	282	
PA_tika-abh06_t:2822	Ṭhapetvā caturārūpe, natthi kiñci arūpisu;	282	
PA_tika-abh06_t:2823	Manussaloke sabbāni, pavattanti na saṃsayo.	282	
PA_tika-abh06_t:2825	Catutthaṃ kasiṇaṃ hitvā, kasiṇā asubhāni ca;	282	
PA_tika-abh06_t:2826	Diṭṭheneva gahetabbā, ime ekūnavīsati.	282	
PA_tika-abh06_t:2828	Satiyampi ca kāyamhi, diṭṭhena tacapañcakaṃ;	282	
PA_tika-abh06_t:2829	Sesamettha suteneva, gahetabbanti dīpitaṃ.	282	
PA_tika-abh06_t:2831	Ānāpānasatī ettha, phuṭṭhena paridīpitā;	283	
PA_tika-abh06_t:2832	Vāyokasiṇamevettha, diṭṭhaphuṭṭhena gayhati.	283	
PA_tika-abh06_t:2834	Suteneva gahetabbā, sesā aṭṭhārasāpi ca;	283	
PA_tika-abh06_t:2835	Upekkhā appamaññā ca, arūpā ceva pañcime.	283	
PA_tika-abh06_t:2837	Āditova gahetabbā, na hontīti pakāsitā;	283	
PA_tika-abh06_t:2838	Pañcatiṃsāvasesāni, gahetabbāni ādito.	283	
PA_tika-abh06_t:2840	Kammaṭṭhānesu hetesu, ākāsakasiṇaṃ vinā;	284	
PA_tika-abh06_t:2841	Kasiṇā nava honte ca, arūpānaṃ tu paccayā.	284	
PA_tika-abh06_t:2843	Dasāpi kasiṇā honti, abhiññānaṃ tu paccayā;	284	
PA_tika-abh06_t:2844	Tayo brahmavihārāpi, catukkassa bhavanti tu.	284	
PA_tika-abh06_t:2846	Heṭṭhimaṃ heṭṭhimāruppaṃ, uparūparimassa hi;	284	
PA_tika-abh06_t:2847	Tathā catutthamāruppaṃ, nirodhassāti dīpitaṃ.	284	
PA_tika-abh06_t:2849	Sabbāni ca panetāni, cattālīsavidhāni tu;	284	
PA_tika-abh06_t:2850	Vipassanābhavasampatti-sukhānaṃ paccayā siyuṃ.	285	
PA_tika-abh06_t:2852	Kammaṭṭhānaṃ gahetvāna, ācariyassa santike;	285	
PA_tika-abh06_t:2853	Vasantassa kathetabbaṃ, āgatassāgatakkhaṇe.	285	
PA_tika-abh06_t:2855	Uggahetvā panaññatra, gantukāmassa bhikkhuno;	285	
PA_tika-abh06_t:2856	Nātisaṅkhepavitthāraṃ, kathetabbaṃ tu tenapi.	285	
PA_tika-abh06_t:2858	Kammaṭṭhānaṃ gahetvāna, sammaṭṭhānaṃ manobhuno;	285	
PA_tika-abh06_t:2859	Aṭṭhārasahi dosehi, niccaṃ pana vivajjite.	285	
PA_tika-abh06_t:2861	Anurūpe vihārasmiṃ, vihātabbaṃ tu gāmato;	286	
PA_tika-abh06_t:2862	Nātidūre naccāsanne, sive pañcaṅgasaṃyute.	286	
PA_tika-abh06_t:2864	Khuddako palibodhopi, chinditabbo panatthi ce;	286	
PA_tika-abh06_t:2865	Dīghā kesā nakhā lomā, chinditabbā vibhāvinā.	286	
PA_tika-abh06_t:2867	Cīvaraṃ rajitabbaṃ taṃ, kiliṭṭhaṃ tu sace siyā;	286	
PA_tika-abh06_t:2868	Sace patte malaṃ hoti, pacitabbova suṭṭhu so.	286	
PA_tika-abh06_t:2870	Acchinnapalibodhena, pacchā tena ca bhikkhunā;	287	
PA_tika-abh06_t:2871	Pavivitte panokāse, vasantena yathāsukhaṃ.	287	
PA_tika-abh06_t:2873	Vajjetvā mattikaṃ nīlaṃ, pītaṃ setañca lohitaṃ;	287	
PA_tika-abh06_t:2874	Saṇhāyāruṇavaṇṇāya, mattikāya manoramaṃ.	287	
PA_tika-abh06_t:2876	Kattabbaṃ kasiṇajjhānaṃ, pattukāmena dhīmatā;	287	
PA_tika-abh06_t:2877	Senāsane vivittasmiṃ, bahiddhā vāpi tādise.	287	
PA_tika-abh06_t:2879	Paṭicchanne panaṭṭhāne, pabbhāre vā guhantare;	287	
PA_tika-abh06_t:2880	Saṃhārimaṃ vā kātabbaṃ, taṃ tatraṭṭhakameva vā.	288	
PA_tika-abh06_t:2882	Saṃhārimaṃ karontena, daṇḍakesu catūsvapi;	288	
PA_tika-abh06_t:2883	Cammaṃ vā kaṭasāraṃ vā, dussapattampi vā tathā.	288	
PA_tika-abh06_t:2885	Bandhitvā tathā kātabbaṃ, mattikāya pamāṇato;	288	
PA_tika-abh06_t:2886	Bhūmiyaṃ pattharitvā ca, oloketabbameva taṃ.	288	
PA_tika-abh06_t:2888	Tatraṭṭhaṃ bhūmiyaṃ vaṭṭaṃ, ākoṭitvāna khāṇuke;	288	
PA_tika-abh06_t:2889	Vallīhi taṃ vinandhitvā, kātabbaṃ kaṇṇikaṃ samaṃ.	288	
PA_tika-abh06_t:2891	Vitthārato pamāṇena, vidatthicaturaṅgulaṃ;	289	
PA_tika-abh06_t:2892	Vaṭṭaṃ vattati taṃ kātuṃ, vivaṭṭaṃ pana micchatā.	289	
PA_tika-abh06_t:2894	Bherītalasamaṃ sādhu, katvā kasiṇamaṇḍalaṃ;	289	
PA_tika-abh06_t:2895	Sammajjitvāna taṃ ṭhānaṃ, nhatvā āgamma paṇḍito.	289	
PA_tika-abh06_t:2897	Hatthapāsapamāṇasmiṃ, tamhā kasiṇamaṇḍalā;	289	
PA_tika-abh06_t:2898	Padese tu supaññatte, āsanasmiṃ suatthate.	289	
PA_tika-abh06_t:2900	Ucce tattha nisīditvā, vidatthicaturaṅgule;	290	
PA_tika-abh06_t:2901	Ujukāyaṃ paṇidhāya, katvā parimukhaṃ satiṃ.	290	
PA_tika-abh06_t:2903	Kāmesvādīnavaṃ disvā, nekkhammaṃ daṭṭhu khemato;	290	
PA_tika-abh06_t:2904	Paramaṃ pītipāmojjaṃ, janetvā ratanattaye.	290	
PA_tika-abh06_t:2906	“Bhāgī assamahaṃ addhā, imāya paṭipattiyā;	290	
PA_tika-abh06_t:2907	Pavivekasukhassā”ti, katvā ussāhamuttamaṃ.	290	
PA_tika-abh06_t:2909	Ākārena sameneva, ummīlitvāna locanaṃ;	290	
PA_tika-abh06_t:2910	Nimittaṃ gaṇhatā sādhu, bhāvetabbaṃ punappunaṃ.	291	
PA_tika-abh06_t:2912	Na vaṇṇo pekkhitabbo so, daṭṭhabbaṃ na ca lakkhaṇaṃ;	291	
PA_tika-abh06_t:2913	Vaṇṇaṃ pana amuñcitvā, ussadassa vasena hi.	291	
PA_tika-abh06_t:2915	Cittaṃ paṇṇattidhammasmiṃ, ṭhapetvekaggamānaso;	291	
PA_tika-abh06_t:2916	“Pathavī pathavi”ccevaṃ, vatvā bhāveyya paṇḍito.	291	
PA_tika-abh06_t:2918	Pathavī medanī bhūmi, vasudhā ca vasundharā;	291	
PA_tika-abh06_t:2919	Evaṃ pathavināmesu, ekaṃ vattumpi vaṭṭati.	291	
PA_tika-abh06_t:2921	Ummīlitvā nimīlitvā, āvajjeyya punappunaṃ;	292	
PA_tika-abh06_t:2922	Yāvuggahanimittaṃ tu, nuppajjati ca tāva so.	292	
PA_tika-abh06_t:2924	Evaṃ bhāvayato tassa, puna ekaggacetaso;	292	
PA_tika-abh06_t:2925	Yadā pana nimīletvā, āvajjantassa yogino.	292	
PA_tika-abh06_t:2927	Yathā ummīlitekāle, tathāpāthaṃ tu yāti ce;	292	
PA_tika-abh06_t:2928	Taduggahanimittaṃ ta-muppannanti pavuccati.	292	
PA_tika-abh06_t:2930	Nimitte pana sañjāte, tato pabhuti yoginā;	293	
PA_tika-abh06_t:2931	Nisīditabbaṃ no cevaṃ, tasmiṃ ṭhāne vijānatā.	293	
PA_tika-abh06_t:2933	Attano vasanaṭṭhānaṃ, pavisitvāna dhīmatā;	293	
PA_tika-abh06_t:2934	Tena tattha nisinnena, bhāvetabbaṃ yathāsukhaṃ.	293	
PA_tika-abh06_t:2936	Papañcaparihāratthaṃ, pādānaṃ pana dhovane;	293	
PA_tika-abh06_t:2937	Tassekatalikā dve ca, icchitabbā upāhanā.	293	
PA_tika-abh06_t:2939	Samādhitaruṇo tassa, asappāyena kenaci;	293	
PA_tika-abh06_t:2940	Sace nassati taṃ ṭhānaṃ, gantvāvādāya taṃ pana.	294	
PA_tika-abh06_t:2942	Pīṭhe sukhanisinnena, bhāvetabbaṃ punappunaṃ;	294	
PA_tika-abh06_t:2943	Samannāharitabbañca, kare takkāhatampi ca.	294	
PA_tika-abh06_t:2945	Nimittaṃ pana taṃ hitvā, cittaṃ dhāvati ce bahi;	294	
PA_tika-abh06_t:2946	Nivāretvā nimittasmiṃ, ṭhapetabbaṃ tu mānasaṃ.	294	
PA_tika-abh06_t:2948	Yattha yattha nisīditvā, tamicchati tapodhano;	294	
PA_tika-abh06_t:2949	Tattha tattha divārattiṃ, tassupaṭṭhāti cetaso.	294	
PA_tika-abh06_t:2951	Evaṃ tassa karontassa, anupubbena yogino;	295	
PA_tika-abh06_t:2952	Vikkhambhanti ca sabbāni, pañca nīvaraṇānipi.	295	
PA_tika-abh06_t:2954	Samādhiyati cittampi, upacārasamādhinā;	295	
PA_tika-abh06_t:2955	Paṭibhāganimittampi, uppajjati ca yogino.	295	
PA_tika-abh06_t:2957	Ko panāyaṃ viseso hi, imassa purimassa vā;	295	
PA_tika-abh06_t:2958	Thavikā nīhatādāsa-maṇḍalaṃ viya majjitaṃ.	295	
PA_tika-abh06_t:2960	Meghato viya nikkhantaṃ, sampuṇṇacandamaṇḍalaṃ;	296	
PA_tika-abh06_t:2961	Paṭibhāganimittaṃ taṃ, balākā viya toyade.	296	
PA_tika-abh06_t:2963	Taduggahanimittaṃ taṃ, padāletvāva niggataṃ;	296	
PA_tika-abh06_t:2964	Tatodhikataraṃ suddhaṃ, hutvāpaṭṭhāti tassa taṃ.	296	
PA_tika-abh06_t:2966	Tanusaṇṭhānavantañca, vaṇṇavantaṃ na ceva taṃ;	296	
PA_tika-abh06_t:2967	Upaṭṭhākāramattaṃ taṃ, paññajaṃ bhāvanāmayaṃ.	296	
PA_tika-abh06_t:2969	Paṭibhāge samuppanne, nimitte bhāvanāmaye;	296	
PA_tika-abh06_t:2970	Honti vikkhambhitāneva, pañca nīvaraṇānipi.	297	
PA_tika-abh06_t:2972	Kilesā sannisinnāva, yuttayogassa bhikkhuno;	297	
PA_tika-abh06_t:2973	Cittaṃ samāhitaṃyeva, upacārasamādhinā.	297	
PA_tika-abh06_t:2975	Ākārehi pana dvīhi, samādhiyati mānasaṃ;	297	
PA_tika-abh06_t:2976	Upacārakkhaṇe tassa, paṭilābhe samādhino.	297	
PA_tika-abh06_t:2978	Nīvāraṇappahānena, upacārakkhaṇe tathā;	297	
PA_tika-abh06_t:2979	Aṅgānaṃ pātubhāvena, paṭilābhakkhaṇe pana.	297	
PA_tika-abh06_t:2981	Dvinnaṃ pana samādhīnaṃ, kiṃ nānākaraṇaṃ pana;	298	
PA_tika-abh06_t:2982	Aṅgāni thāmajātāni, upacārakkhaṇena ca.	298	
PA_tika-abh06_t:2984	Appanāya panaṅgāni, thāmajātāni jāyare;	298	
PA_tika-abh06_t:2985	Tasmā taṃ appanācittaṃ, divasampi pavattati.	298	
PA_tika-abh06_t:2987	Pallaṅkena ca teneva, vaḍḍhetvā taṃ nimittakaṃ;	298	
PA_tika-abh06_t:2988	Appanaṃ adhigantuṃ so, sakkoti yadi sundaraṃ.	298	
PA_tika-abh06_t:2990	No ce sakkoti so tena,	299	
PA_tika-abh06_t:2991	Taṃ nimittaṃ tu yoginā;	299	
PA_tika-abh06_t:2992	Cakkavattiya gabbhova,	299	
PA_tika-abh06_t:2993	Ratanaṃ viya dullabhaṃ.	299	
PA_tika-abh06_t:2995	Satataṃ appamattena, rakkhitabbaṃ satīmatā;	299	
PA_tika-abh06_t:2996	Nimittaṃ rakkhato laddhaṃ, parihāni na vijjati.	299	
PA_tika-abh06_t:2998	Ārakkhaṇe asantamhi, laddhaṃ laddhaṃ vinassati;	299	
PA_tika-abh06_t:2999	Rakkhitabbaṃ hi tasmā taṃ, tatrāyaṃ rakkhaṇāvidhi.	299	
PA_tika-abh06_t:3001	Āvāso gocaro bhassaṃ, puggalo bhojanaṃ utu;	300	
PA_tika-abh06_t:3002	Iriyāpathoti sattete, asappāye vivajjaye.	300	
PA_tika-abh06_t:3004	Sappāye satta seveyya, evañhi paṭipajjato;	300	
PA_tika-abh06_t:3005	Na cireneva kālena, hoti bhikkhussa appanā.	300	
PA_tika-abh06_t:3007	Yassappanā na hoteva, evampi paṭipajjato;	300	
PA_tika-abh06_t:3008	Appanāya ca kosallaṃ, sammā sampādaye budho.	300	
PA_tika-abh06_t:3010	Appanāya hi kosalla-midaṃ dasavidhaṃ idha;	301	
PA_tika-abh06_t:3011	Ganthavitthārabhītena, mayā vissajjitanti ca.	301	
PA_tika-abh06_t:3013	Evañhi sampādayato, appanākosallaṃ pana;	301	
PA_tika-abh06_t:3014	Paṭiladdhe nimittasmiṃ, appanā sampavattati.	301	
PA_tika-abh06_t:3016	Evampi paṭipannassa, sace sā nappavattati;	301	
PA_tika-abh06_t:3017	Tathāpi na jahe yogaṃ, vāyametheva paṇḍito.	301	
PA_tika-abh06_t:3019	Cittappavattiākāraṃ, tasmā sallakkhayaṃ budho;	301	
PA_tika-abh06_t:3020	Samataṃ vīriyasseva, yojayetha punappunaṃ.	302	
PA_tika-abh06_t:3022	Īsakampi layaṃ yantaṃ, paggaṇhetheva mānasaṃ;	302	
PA_tika-abh06_t:3023	Accāraddhaṃ nisedhetvā, samameva pavattaye.	302	
PA_tika-abh06_t:3025	Līnatuddhatabhāvehi, mocayitvāna mānasaṃ;	302	
PA_tika-abh06_t:3026	Paṭibhāganimittābhi-mukhaṃ taṃ paṭipādaye.	302	
PA_tika-abh06_t:3028	Evaṃ nimittābhimukhaṃ, paṭipādayato pana;	302	
PA_tika-abh06_t:3029	Idānevappanā tassa, sā samijjhissatīti ca.	302	
PA_tika-abh06_t:3031	Bhavaṅgaṃ pana pacchijja, pathavīkasiṇaṃ tathā;	303	
PA_tika-abh06_t:3032	Tadevārammaṇaṃ katvā, manodvāramhi yogino.	303	
PA_tika-abh06_t:3034	Jāyatevajjanaṃ cittaṃ, tatrevārammaṇe tato;	303	
PA_tika-abh06_t:3035	Javanāni ca jāyante, tassa cattāri pañca vā.	303	
PA_tika-abh06_t:3037	Avasāne panekaṃ tu, rūpāvacarikaṃ bhave;	303	
PA_tika-abh06_t:3038	Takkādayo panaññehi, bhavanti balavattarā.	303	
PA_tika-abh06_t:3040	Appanācetaso tāni, parikammopacārato;	304	
PA_tika-abh06_t:3041	Vuccanti parikammāni, upacārāni cātipi.	304	
PA_tika-abh06_t:3043	Appanāyānulomattā, anulomāni eva ca;	304	
PA_tika-abh06_t:3044	Yaṃ taṃ sabbantimaṃ ettha, gotrabhūti pavuccati.	304	
PA_tika-abh06_t:3046	Gahitāgahaṇenettha, parikammappanādikaṃ;	304	
PA_tika-abh06_t:3047	Dutiyaṃ upacāraṃ taṃ, tatiyaṃ anulomakaṃ.	304	
PA_tika-abh06_t:3049	Catutthaṃ gotrabhu diṭṭhaṃ, pañcamaṃ appanāmano;	304	
PA_tika-abh06_t:3050	Paṭhamaṃ upacāraṃ vā, dutiyaṃ anulomakaṃ.	305	
PA_tika-abh06_t:3052	Tatiyaṃ gotrabhu diṭṭhaṃ, catutthaṃ appanāmano;	305	
PA_tika-abh06_t:3053	Catutthaṃ pañcamaṃ vāti, appeti na tato paraṃ.	305	
PA_tika-abh06_t:3055	Chaṭṭhe vā sattame vāpi, appanā neva jāyati;	305	
PA_tika-abh06_t:3056	Āsannattā bhavaṅgassa, javanaṃ pati tāvade.	305	
PA_tika-abh06_t:3058	Purimehāsevanaṃ laddhā, chaṭṭhaṃ vā sattamampi vā;	305	
PA_tika-abh06_t:3059	Appetīti panetthāha, godatto ābhidhammiko.	305	
PA_tika-abh06_t:3061	Dhāvanto hi yathā koci,	306	
PA_tika-abh06_t:3062	Naro chinnataṭāmukho;	306	
PA_tika-abh06_t:3063	Ṭhātukāmo pariyante,	306	
PA_tika-abh06_t:3064	Ṭhātuṃ sakkoti neva so.	306	
PA_tika-abh06_t:3066	Evameva panacchaṭṭhe, sattame vāpi mānaso;	306	
PA_tika-abh06_t:3067	Na sakkotīti appetuṃ, veditabbaṃ vibhāvinā.	306	
PA_tika-abh06_t:3069	Ekacittakkhaṇāyeva, hotāyaṃ appanā pana;	306	
PA_tika-abh06_t:3070	Tato bhavaṅgapātova, hotīti paridīpitaṃ.	307	
PA_tika-abh06_t:3072	Tato bhavaṅgaṃ chinditvā, paccavekkhaṇahetukaṃ;	307	
PA_tika-abh06_t:3073	Āvajjanaṃ tato jhāna-paccavekkhaṇamānasaṃ.	307	
PA_tika-abh06_t:3075	Kāmacchando ca byāpādo, thinamiddhañca uddhato;	307	
PA_tika-abh06_t:3076	Kukkuccaṃ vicikicchā ca, pahīnā pañcime pana.	307	
PA_tika-abh06_t:3078	Vitakkena vicārena, pītiyā ca sukhena ca;	307	
PA_tika-abh06_t:3079	Ekaggatāya saṃyuttaṃ, jhānaṃ pañcaṅgikaṃ idaṃ.	307	
PA_tika-abh06_t:3081	Nānāvisayaluddhassa, kāmacchandavasā pana;	308	
PA_tika-abh06_t:3082	Ito cito bhamantassa, vane makkaṭako viya.	308	
PA_tika-abh06_t:3084	Ekasmiṃ visayeyeva, samādhāneva cetaso;	308	
PA_tika-abh06_t:3085	“Samādhi kāmacchandassa, paṭipakkho”ti vuccati.	308	
PA_tika-abh06_t:3087	Pāmojjabhāvato ceva, sītalattā sabhāvato;	308	
PA_tika-abh06_t:3088	“Byāpādassa tato pīti, paṭipakkhā”ti bhāsitā.	308	
PA_tika-abh06_t:3090	Savipphārikabhāvena, nekkhammādipavattito;	309	
PA_tika-abh06_t:3091	“Vitakko thinamiddhassa, paṭipakkho”ti vaṇṇito.	309	
PA_tika-abh06_t:3093	Avūpasantabhāvassa, sayañcevātisantato;	309	
PA_tika-abh06_t:3094	“Sukhaṃ uddhaccakukkucca-dvayassa paṭipakkhakaṃ”.	309	
PA_tika-abh06_t:3096	Matiyā anurūpattā, “anumajjanalakkhaṇo;	309	
PA_tika-abh06_t:3097	Vicāro vicikicchāya, paṭipakkho”ti dīpito.	309	
PA_tika-abh06_t:3099	Pañcaṅgavippayuttaṃ taṃ, jhānaṃ pañcaṅgasaṃyutaṃ;	309	
PA_tika-abh06_t:3100	Sivaṃ tividhakalyāṇaṃ, dasalakkhaṇasaṃyutaṃ.	310	
PA_tika-abh06_t:3102	Evañcādhigataṃ hoti, paṭhamaṃ tena yoginā;	310	
PA_tika-abh06_t:3103	Suciraṭṭhitikāmena, tassa jhānassa sabbaso.	310	
PA_tika-abh06_t:3105	Taṃ samāpajjitabbaṃ tu, visodhetvāna pāpake;	310	
PA_tika-abh06_t:3106	Taṃ samāpajjato tassa, suciraṭṭhitikaṃ bhave.	310	
PA_tika-abh06_t:3108	Cittabhāvanavepullaṃ, patthayantena bhikkhunā;	310	
PA_tika-abh06_t:3109	Paṭibhāganimittaṃ taṃ, vaḍḍhetabbaṃ yathākkamaṃ.	310	
PA_tika-abh06_t:3111	Vaḍḍhanābhūmiyo dve ca, upacārañca appanā;	311	
PA_tika-abh06_t:3112	Upacārampi vā patvā, vaḍḍhetuṃ tañca vattati.	311	
PA_tika-abh06_t:3114	Appanaṃ pana patvā vā, tatrāyaṃ vaḍḍhanakkamo;	311	
PA_tika-abh06_t:3115	Kasitabbaṃ yathāṭhānaṃ, paricchindati kassako.	311	
PA_tika-abh06_t:3117	Yoginā evamevampi, aṅguladvaṅgulādinā;	311	
PA_tika-abh06_t:3118	Paricchijja paricchijja, vaḍḍhetabbaṃ yathicchakaṃ.	311	
PA_tika-abh06_t:3120	Pattepi paṭhame jhāne, ākārehipi pañcahi;	312	
PA_tika-abh06_t:3121	Suciṇṇavasinā tena, bhavitabbaṃ tapassinā.	312	
PA_tika-abh06_t:3123	Āvajjanaṃ samāpatti, adhiṭṭhānesu tīsu ca;	312	
PA_tika-abh06_t:3124	Vuṭṭhānapaccavekkhāsu, vasitā pañca bhāsitā.	312	
PA_tika-abh06_t:3126	Āvajjitvā adhiṭṭhitvā, samāpajja punappunaṃ;	312	
PA_tika-abh06_t:3127	Vuṭṭhitvā paccavekkhitvā, vasitā pañca sādhaye.	312	
PA_tika-abh06_t:3129	Paṭhame avasipatte, dutiyaṃ yo panicchati;	312	
PA_tika-abh06_t:3130	Ubhato bhaṭṭhobhave yogī, paṭhamā dutiyāpi ca.	313	
PA_tika-abh06_t:3132	Kāmassahagatā saññā, manakkārā caranti ce;	313	
PA_tika-abh06_t:3133	Pamādayogino jhānaṃ, hoti taṃ hānabhāgiyaṃ.	313	
PA_tika-abh06_t:3135	Sati santiṭṭhate tasmiṃ, santā tadanudhammatā;	313	
PA_tika-abh06_t:3136	Mandassa yogino jhānaṃ, hoti taṃ ṭhitibhāgiyaṃ.	313	
PA_tika-abh06_t:3138	Atakkasahitā saññā, manakkārā caranti ce;	313	
PA_tika-abh06_t:3139	Appamattassa taṃ jhānaṃ, visesabhāgiyaṃ siyā.	313	
PA_tika-abh06_t:3141	Nibbidāsaṃyutā saññā, manakkārā caranti ce;	314	
PA_tika-abh06_t:3142	Nibbedhabhāgiyaṃ jhānaṃ, hotīti paridīpitaṃ.	314	
PA_tika-abh06_t:3144	Tasmā pañcasu etesu, suciṇṇavasinā pana;	314	
PA_tika-abh06_t:3145	Paṭhamā paguṇato jhānā, vuṭṭhāya vidhinā tato.	314	
PA_tika-abh06_t:3147	Yasmā ayaṃ samāpatti, āsannākusalārikā;	314	
PA_tika-abh06_t:3148	Thūlattā takkacārānaṃ, tatoyaṃ aṅgadubbalā.	314	
PA_tika-abh06_t:3150	Iti ādīnavaṃ disvā, paṭhame pana yoginā;	315	
PA_tika-abh06_t:3151	Dutiyaṃ santato jhānaṃ, cintayitvāna dhīmatā.	315	
PA_tika-abh06_t:3153	Nikantiṃ pariyādāya, jhānasmiṃ paṭhame puna;	315	
PA_tika-abh06_t:3154	Dutiyādhigamatthāya, kātabbo bhāvanakkamo.	315	
PA_tika-abh06_t:3156	Athassa paṭhamajjhānā, vuṭṭhāya vidhinā yadā;	315	
PA_tika-abh06_t:3157	Satassa sampajānassa, jhānaṅgaṃ paccavekkhato.	315	
PA_tika-abh06_t:3159	Thūlato takkacārā hi, upatiṭṭhanti yogino;	315	
PA_tika-abh06_t:3160	Sesamaṅgattayaṃ tassa, santamevopatiṭṭhati.	316	
PA_tika-abh06_t:3162	Thūlaṅgānaṃ pahānāya, tadā tassa ca yogino;	316	
PA_tika-abh06_t:3163	Santaṅgapaṭilābhāya, nimittaṃ tu tadeva ca.	316	
PA_tika-abh06_t:3165	“Pathavī pathavi”ccevaṃ, karoto manasā puna;	316	
PA_tika-abh06_t:3166	Idāni dutiyajjhāna-muppajjissati taṃ iti.	316	
PA_tika-abh06_t:3168	Bhavaṅgaṃ pana pacchijja, pathavīkasiṇaṃ pana;	316	
PA_tika-abh06_t:3169	Tadevārammaṇaṃ katvā, manodvāramhi yogino.	316	
PA_tika-abh06_t:3171	Jāyatāvajjanaṃ cittaṃ, tasmiṃ ārammaṇe tato;	317	
PA_tika-abh06_t:3172	Javanāni hi jāyante, tassa cattāri pañca vā.	317	
PA_tika-abh06_t:3174	Avasāne panekampi, tesaṃ javanacetasaṃ;	317	
PA_tika-abh06_t:3175	Rūpāvacarikaṃ hoti, dutiyajjhānamānasaṃ.	317	
PA_tika-abh06_t:3177	Sampasādanamajjhattaṃ, pītiyā ca sukhena ca;	317	
PA_tika-abh06_t:3178	Ekaggatāya saṃyuttaṃ, jhānaṃ hoti tivaṅgikaṃ.	317	
PA_tika-abh06_t:3180	Heṭṭhā vuttanayeneva, sesaṃ samupalakkhaye;	318	
PA_tika-abh06_t:3181	Evaṃ duvaṅgahīnaṃ tu, tīhi aṅgehi saṃyutaṃ.	318	
PA_tika-abh06_t:3183	Jhānaṃ tividhakalyāṇaṃ, dasalakkhaṇasaṃyutaṃ;	318	
PA_tika-abh06_t:3184	Dutiyādhigataṃ hoti, bhikkhunā bhāvanāmayaṃ.	318	
PA_tika-abh06_t:3186	Dutiyādhigate jhāne, ākārehi ca pañcahi;	318	
PA_tika-abh06_t:3187	Suciṇṇavasinā hutvā, dutiyepi satīmatā.	318	
PA_tika-abh06_t:3189	Tasmā paguṇato jhānā, vuṭṭhāya dutiyā puna;	318	
PA_tika-abh06_t:3190	Āsannatakkacārāri, samāpatti ayaṃ iti.	319	
PA_tika-abh06_t:3192	Pītiyā piyato tassa, cetaso uppilāpanaṃ;	319	
PA_tika-abh06_t:3193	Pītiyā pana thūlattā, tatoyaṃ aṅgadubbalā.	319	
PA_tika-abh06_t:3195	Tattha ādīnavaṃ disvā, tatiye santato pana;	319	
PA_tika-abh06_t:3196	Nikantiṃ pariyādāya, jhānasmiṃ dutiye puna.	319	
PA_tika-abh06_t:3198	Tatiyādhigamatthāya, kātabbo bhāvanakkamo;	319	
PA_tika-abh06_t:3199	Athassa dutiyajjhānā, vuṭṭhāya ca yadā pana.	319	
PA_tika-abh06_t:3201	Satassa sampajānassa, jhānaṅgaṃ paccavekkhato;	320	
PA_tika-abh06_t:3202	Thūlato pītupaṭṭhāti, sukhādi santato pana.	320	
PA_tika-abh06_t:3204	Thūlaṅgānaṃ pahānāya, tadā tassa ca yogino;	320	
PA_tika-abh06_t:3205	Santaṅgapaṭilābhāya, nimittaṃ tu tadeva ca.	320	
PA_tika-abh06_t:3207	“Pathavī pathavi”ccevaṃ, karoto manasā puna;	320	
PA_tika-abh06_t:3208	Idāni tatiyaṃ jhāna-muppajjissati taṃ iti.	320	
PA_tika-abh06_t:3210	Bhavaṅgaṃ manupacchijja, pathavīkasiṇaṃ pana;	321	
PA_tika-abh06_t:3211	Tadevārammaṇaṃ katvā, manodvāramhi yogino.	321	
PA_tika-abh06_t:3213	Jāyatāvajjanaṃ cittaṃ, tasmiṃ ārammaṇe tato;	321	
PA_tika-abh06_t:3214	Javanāni ca jāyante, tassa cattāri pañca vā.	321	
PA_tika-abh06_t:3216	Avasāne panekaṃ tu, tesaṃ javanacetasaṃ;	321	
PA_tika-abh06_t:3217	Rūpāvacarikaṃ hoti, tatiyajjhānamānasaṃ.	321	
PA_tika-abh06_t:3219	Satiyā sampajaññena, sampannaṃ tu sukhena ca;	321	
PA_tika-abh06_t:3220	Ekaggatāya saṃyuttaṃ, duvaṅgaṃ tatiyaṃ mataṃ.	322	
PA_tika-abh06_t:3222	Heṭṭhā vuttanayeneva, sesaṃ samupalakkhaye;	322	
PA_tika-abh06_t:3223	Evamekaṅgahīnaṃ tu, dvīhi aṅgehi saṃyutaṃ.	322	
PA_tika-abh06_t:3225	Jhānaṃ tividhakalyāṇaṃ, dasalakkhaṇasaṃyutaṃ;	322	
PA_tika-abh06_t:3226	Tatiyādhigataṃ hoti, bhikkhunā bhāvanāmayaṃ.	322	
PA_tika-abh06_t:3228	Tatiyādhigate jhāne, ākārehi ca pañcahi;	322	
PA_tika-abh06_t:3229	Suciṇṇavasinā hutvā, tasmiṃ pana satīmatā.	322	
PA_tika-abh06_t:3231	Tasmā paguṇato jhānā, vuṭṭhāya tatiyā puna;	323	
PA_tika-abh06_t:3232	Āsannapītidosā hi, samāpatti ayanti ca.	323	
PA_tika-abh06_t:3234	Yadevacettha ābhogo, sukhamicceva cetaso;	323	
PA_tika-abh06_t:3235	Evaṃ sukhassa thūlattā, hotāyaṃ aṅgadubbalā.	323	
PA_tika-abh06_t:3237	Iti ādīnavaṃ disvā, jhānasmiṃ tatiye puna;	323	
PA_tika-abh06_t:3238	Catutthaṃ santato disvā, cetasā pana yoginā.	323	
PA_tika-abh06_t:3240	Nikantiṃ pariyādāya, jhānasmiṃ tatiye puna;	324	
PA_tika-abh06_t:3241	Catutthādhigamatthāya, kātabbo bhāvanakkamo.	324	
PA_tika-abh06_t:3243	Athassa tatiyajjhānā, vuṭṭhāya hi yadā pana;	324	
PA_tika-abh06_t:3244	Satassa sampajānassa, jhānaṅgaṃ paccavekkhato.	324	
PA_tika-abh06_t:3246	Thūlato tassupaṭṭhāti, sukhaṃ taṃ mānasaṃ tato;	324	
PA_tika-abh06_t:3247	Upekkhā santato tassa, cittassekaggatāpi ca.	324	
PA_tika-abh06_t:3249	Thūlaṅgassa pahānāya, santaṅgassūpaladdhiyā;	324	
PA_tika-abh06_t:3250	Tadeva ca nimittañhi, “pathavī pathavī”ti ca.	325	
PA_tika-abh06_t:3252	Karoto manasā eva, punappunañca yogino;	325	
PA_tika-abh06_t:3253	Catutthaṃ panidaṃ jhānaṃ, uppajjissati taṃ iti.	325	
PA_tika-abh06_t:3255	Bhavaṅgaṃ panupacchijja, pathavīkasiṇaṃ tathā;	325	
PA_tika-abh06_t:3256	Tadevārammaṇaṃ katvā, manodvāramhi yogino.	325	
PA_tika-abh06_t:3258	Jāyatāvajjanaṃ cittaṃ, tasmiṃ ārammaṇe tato;	325	
PA_tika-abh06_t:3259	Javanāni ca jāyante, tassa cattāri pañca vā.	325	
PA_tika-abh06_t:3261	Avasāne panekaṃ tu, tesaṃ javanacetasaṃ;	326	
PA_tika-abh06_t:3262	Rūpāvacarikaṃ hoti, catutthajjhānamānasaṃ.	326	
PA_tika-abh06_t:3264	Ekaṅgavippahīnaṃ tu, dvīhi aṅgehi yogato;	326	
PA_tika-abh06_t:3265	Catutthaṃ panidaṃ jhānaṃ, duvaṅganti pavuccati.	326	
PA_tika-abh06_t:3267	Evaṃ tividhakalyāṇaṃ, dasalakkhaṇasaṃyutaṃ;	326	
PA_tika-abh06_t:3268	Catutthādhigataṃ hoti, bhikkhunā bhāvanāmayaṃ.	326	
PA_tika-abh06_t:3270	Yasmā sukhamupekkhāya, na hotāsevanaṃ pana;	327	
PA_tika-abh06_t:3271	Upekkhāsahagatāneva, javanāni javanti ca.	327	
PA_tika-abh06_t:3273	Upekkhāsahagataṃ tasmā, catutthaṃ samudīritaṃ;	327	
PA_tika-abh06_t:3274	Ayamettha viseso hi, sesaṃ vuttanayaṃ pana.	327	
PA_tika-abh06_t:3276	Yaṃ catukkanaye jhānaṃ, dutiyaṃ taṃ dvidhā pana;	327	
PA_tika-abh06_t:3277	Katvāna pañcakanaye, dutiyaṃ tatiyaṃ kataṃ.	327	
PA_tika-abh06_t:3279	Tatiyaṃ taṃ catutthañca, catutthaṃ pañcamaṃ idha;	327	
PA_tika-abh06_t:3280	Paṭhamaṃ paṭhamaṃyeva, ayamettha visesatā.	328	
PA_tika-abh06_t:3282	Evamettāvatā vuttā, nātisaṅkhepato mayā;	328	
PA_tika-abh06_t:3283	Nātivitthārato cāyaṃ, rūpāvacarabhāvanā.	328	
PA_tika-abh06_t:3285	Sumadhuravarataravacano, kaṃ nu janaṃ neva rañjayati;	328	
PA_tika-abh06_t:3286	Atinisitavisadabuddhi-pasādajana vedanīyoyaṃ.	328	
PA_tika-abh06_t:3287	Iti abhidhammāvatāre rūpāvacarasamādhibhāvanāniddeso	328	
PA_tika-abh06_t:3288	Nāma cuddasamo paricchedo.	328	
PA_tika-abh06_t:3289	15. Pannarasamo paricchedo	328	
PA_tika-abh06_t:3290	Arūpāvacarasamādhibhāvanāniddeso	329	
PA_tika-abh06_t:3292	Rūpārūpamatītena, rūpārūpādivedinā;	329	
PA_tika-abh06_t:3293	Yāni cārūpapuññāni, sarūpenīritāni tu.	329	
PA_tika-abh06_t:3295	Tesaṃ dāni pavakkhāmi, bhāvanānayamuttamaṃ;	329	
PA_tika-abh06_t:3296	Yogāvacarabhikkhūnaṃ, hitatthāya samāsato.	329	
PA_tika-abh06_t:3298	“Rūpe kho vijjamānasmiṃ, daṇḍādānādayo siyuṃ;	329	
PA_tika-abh06_t:3299	Anekāpi panābādhā, cakkhurogādayo”iti.	329	
PA_tika-abh06_t:3301	Rūpe ādīnavaṃ disvā, rūpe nibbindamānaso;	330	
PA_tika-abh06_t:3302	Tassātikkamanatthāya, arūpaṃ paṭipajjati.	330	
PA_tika-abh06_t:3304	Tamhā kasiṇarūpāpi, so nibbijja visārado;	330	
PA_tika-abh06_t:3305	Apakkamitukāmo ca, sūkarābhihatova sā.	330	
PA_tika-abh06_t:3307	Catutthe pana jhānasmiṃ, hutvā ciṇṇavasī vasī;	330	
PA_tika-abh06_t:3308	Catutthajjhānato dhīmā, vuṭṭhāya vidhinā puna.	330	
PA_tika-abh06_t:3310	Karoti panidaṃ cittaṃ, rūpamārammaṇaṃ yato;	331	
PA_tika-abh06_t:3311	Āsannasomanassañca, thūlasantavimokkhato.	331	
PA_tika-abh06_t:3313	Iti ādīnavaṃ disvā, catutthe tattha sabbaso;	331	
PA_tika-abh06_t:3314	Nikantiṃ pariyādāya, paṭhamāruppañca santato.	331	
PA_tika-abh06_t:3316	Cakkavāḷapariyantaṃ, yattakaṃ vā panicchati;	331	
PA_tika-abh06_t:3317	Tattakaṃ pattharitvāna, phuṭṭhokāsañca tena taṃ.	331	
PA_tika-abh06_t:3319	Ākāso iti vānanto,	331	
PA_tika-abh06_t:3320	Ākāso iti vā puna;	332	
PA_tika-abh06_t:3321	Manasā hi karontova,	332	
PA_tika-abh06_t:3322	Ugghāṭeti pavuccati.	332	
PA_tika-abh06_t:3324	Ugghāṭento hi kasiṇaṃ, na saṃvelleti taṃ pana;	332	
PA_tika-abh06_t:3325	Na cuddharati so yogī, pūvaṃ viya kapālato.	332	
PA_tika-abh06_t:3327	Kevalaṃ pana taṃ neva, āvajjati na pekkhati;	332	
PA_tika-abh06_t:3328	Nāvajjanto napekkhanto, ugghāṭeti hi nāmaso.	332	
PA_tika-abh06_t:3330	Kasiṇugghāṭimākāsaṃ, nimittaṃ pana taṃva so;	333	
PA_tika-abh06_t:3331	Ākāso iti cittena, āvajjati punappunaṃ.	333	
PA_tika-abh06_t:3333	Āvajjato hi tassevaṃ,	333	
PA_tika-abh06_t:3334	Karoto takkāhatampi ca;	333	
PA_tika-abh06_t:3335	Pañca nīvaraṇā tassa,	333	
PA_tika-abh06_t:3336	Vikkhambhanti hi sabbaso.	333	
PA_tika-abh06_t:3338	Āsevati ca bhāveti, taṃ nimittaṃ punappunaṃ;	333	
PA_tika-abh06_t:3339	Karoto pana tasseva, santacittassa yogino.	333	
PA_tika-abh06_t:3341	Tatrākāse panāppeti, paṭhamāruppamānasaṃ;	334	
PA_tika-abh06_t:3342	Idhāpi purime bhāge, tīṇi cattāri vā pana.	334	
PA_tika-abh06_t:3344	Javanāni upekkhāya, sampayuttāni honti hi;	334	
PA_tika-abh06_t:3345	Catutthaṃ pañcamaṃ vāpi, hoti āruppamānasaṃ.	334	
PA_tika-abh06_t:3347	Puna bhāvetukāmena, dutiyāruppamānasaṃ;	334	
PA_tika-abh06_t:3348	Suciṇṇavasinā hutvā, paṭhamāruppamānase.	334	
PA_tika-abh06_t:3350	Āsannarūpāvacara-jjhānapaccatthikanti ca;	335	
PA_tika-abh06_t:3351	Dutiyāruppacittaṃva, na ca santamidanti ca.	335	
PA_tika-abh06_t:3353	Evamādīnavaṃ disvā, paṭhamāruppamānase;	335	
PA_tika-abh06_t:3354	Nikantiṃ pariyādāya, dutiyaṃ santato pana.	335	
PA_tika-abh06_t:3356	Tamākāsaṃ pharitvāna, pavattamānasaṃ pana;	335	
PA_tika-abh06_t:3357	Tañca viññāṇamiccevaṃ, kattabbaṃ manasā bahuṃ.	335	
PA_tika-abh06_t:3359	Āvajjanañca kattabbaṃ, tathā takkāhatampi ca;	335	
PA_tika-abh06_t:3360	“Ananta”nti “ananta”nti, kātabbaṃ manasā nidha.	336	
PA_tika-abh06_t:3362	Tasmiṃ pana nimittasmiṃ, vicārentassa mānasaṃ;	336	
PA_tika-abh06_t:3363	Upacārena taṃ cittaṃ, samādhiyati yogino.	336	
PA_tika-abh06_t:3365	Āsevati ca bhāveti, taṃ nimittaṃ punappunaṃ;	336	
PA_tika-abh06_t:3366	Tassa cevaṃ karontassa, satisampannacetaso.	336	
PA_tika-abh06_t:3368	Ākāsaṃ phusaviññāṇe, dutiyāruppamānasaṃ;	336	
PA_tika-abh06_t:3369	Appeti appanā yasmiṃ, nayo vuttanayova so.	336	
PA_tika-abh06_t:3371	Ākāsoyamanantoti, evamākāsameva taṃ;	337	
PA_tika-abh06_t:3372	Pharitvā pavattaviññāṇaṃ, “viññāṇañca”nti vuccati.	337	
PA_tika-abh06_t:3374	Manakkāravasenāpi, anantaṃ paridīpitaṃ;	337	
PA_tika-abh06_t:3375	“Viññāṇānanta”micceva, vattabbaṃ panidaṃ siyā.	337	
PA_tika-abh06_t:3377	Atha bhāvetukāmena, tatiyāruppamānasaṃ;	337	
PA_tika-abh06_t:3378	Suciṇṇavasinā hutvā, dutiyāruppamānase.	337	
PA_tika-abh06_t:3380	Āsannapaṭhamāruppa-cittapaccatthikanti ca;	338	
PA_tika-abh06_t:3381	Tatiyāruppacittaṃva, na ca santamidanti ca.	338	
PA_tika-abh06_t:3383	Evamādīnavaṃ disvā, dutiyāruppamānase;	338	
PA_tika-abh06_t:3384	Nikantiṃ pariyādāya, tatiyaṃ santato pana.	338	
PA_tika-abh06_t:3386	Evaṃ manasi katvāna, kātabbo manasā puna;	338	
PA_tika-abh06_t:3387	Paṭhamāruppaviññāṇā-bhāvo tasseva suññato.	338	
PA_tika-abh06_t:3389	Taṃ panākāsaviññāṇaṃ, akatvā manasā puna;	338	
PA_tika-abh06_t:3390	“Natthi natthī”ti vātena, “suññaṃ suñña”nti vā tato.	339	
PA_tika-abh06_t:3392	Āvajjitabbamevañhi, kattabbaṃ manasāpi ca;	339	
PA_tika-abh06_t:3393	Takkāhatañca kātabbaṃ, punappunaṃva dhīmatā.	339	
PA_tika-abh06_t:3395	Tasmiṃ nimitte tassevaṃ, vicārentassa mānasaṃ;	339	
PA_tika-abh06_t:3396	Sati tiṭṭhati bhiyyopi, samādhiyati mānasaṃ.	339	
PA_tika-abh06_t:3398	Āsevati ca bhāveti, taṃ nimittaṃ punappunaṃ;	339	
PA_tika-abh06_t:3399	Tassa cevaṃ karontassa, satisampannacetaso.	339	
PA_tika-abh06_t:3401	Kasiṇugghāṭimākāsaṃ, pharitvāna samantato;	340	
PA_tika-abh06_t:3402	Viññāṇassa pavattassa, natthibhāve abhāvake.	340	
PA_tika-abh06_t:3404	Tatiyāruppaviññāṇaṃ,	340	
PA_tika-abh06_t:3405	Taṃ panāppeti yogino;	340	
PA_tika-abh06_t:3406	Appanāya nayopettha,	340	
PA_tika-abh06_t:3407	Hoti vuttanayova so.	340	
PA_tika-abh06_t:3409	Ākāsagataviññāṇaṃ, dutiyāruppacakkhunā;	340	
PA_tika-abh06_t:3410	Passanto viharitvāna, “natthi natthī”tiādinā.	341	
PA_tika-abh06_t:3412	Parikammamanakkāre, tasmiṃ antarahite pana;	341	
PA_tika-abh06_t:3413	Tassāpagamamattaṃva, passanto vasatī ca so.	341	
PA_tika-abh06_t:3415	Sannipātaṃ yathā koci, disvā saṅghassa katthaci;	341	
PA_tika-abh06_t:3416	Gate saṅghe tu taṃ ṭhānaṃ, suññamevānupassati.	341	
PA_tika-abh06_t:3418	Puna bhāvetukāmena, catutthāruppamānasaṃ;	341	
PA_tika-abh06_t:3419	Suciṇṇavasinā hutvā, tatiyāruppamānase.	341	
PA_tika-abh06_t:3421	Āsannadutiyāruppa-cittapaccatthikanti ca;	342	
PA_tika-abh06_t:3422	Catutthāruppacittaṃva, na ca santamidanti ca.	342	
PA_tika-abh06_t:3424	Evamādīnavaṃ disvā, tatiyāruppamānase;	342	
PA_tika-abh06_t:3425	Nikantiṃ pariyādāya, catutthaṃ santato pana.	342	
PA_tika-abh06_t:3427	Evaṃ manasi katvāna, puna tattheva dhīmatā;	342	
PA_tika-abh06_t:3428	Abhāvārammaṇaṃ katvā, sampavattamidaṃ mano.	342	
PA_tika-abh06_t:3430	“Santaṃ santamidaṃ citta”-miccevaṃ taṃ punappunaṃ;	343	
PA_tika-abh06_t:3431	Hoti āvajjitabbañca, kātabbaṃ manasāpi ca.	343	
PA_tika-abh06_t:3433	Tasmiṃ nimitte tassevaṃ, vicārentassa mānasaṃ;	343	
PA_tika-abh06_t:3434	Sati tiṭṭhati bhiyyopi, samādhiyati mānasaṃ.	343	
PA_tika-abh06_t:3436	Āsevati ca bhāveti, taṃ nimittaṃ punappunaṃ;	343	
PA_tika-abh06_t:3437	Tassa cevaṃ karontassa, satisampannacetaso.	343	
PA_tika-abh06_t:3439	Tatiyāruppasaṅkhāta-khandhesu ca catūsupi;	343	
PA_tika-abh06_t:3440	Catutthāruppaviññāṇaṃ, taṃ panāppeti yogino.	344	
PA_tika-abh06_t:3442	Appanāya nayopettha, heṭṭhā vuttanayūpamo;	344	
PA_tika-abh06_t:3443	Apicettha visesoyaṃ, veditabbo vibhāvinā.	344	
PA_tika-abh06_t:3445	“Aho santā vatāya”nti, samāpatti padissati;	344	
PA_tika-abh06_t:3446	Yā panābhāvamattampi, katvā ṭhassati gocaraṃ.	344	
PA_tika-abh06_t:3448	Santārammaṇatāyeva, “santāya”nti vipassati;	344	
PA_tika-abh06_t:3449	Santato ce manakkāro, kathañca samatikkamo.	344	
PA_tika-abh06_t:3451	Anāpajjitukāmattā, hoteva samatikkamo;	345	
PA_tika-abh06_t:3452	“Samāpajjāmahameta”-miccābhogo na vijjati.	345	
PA_tika-abh06_t:3454	Santato taṃ karonto hi, manasā sukhumaṃ paraṃ;	345	
PA_tika-abh06_t:3455	Asaññaṃ pana dubbalyaṃ, pāpuṇāti mahaggataṃ.	345	
PA_tika-abh06_t:3457	Nevasaññī ca nāsaññī,	345	
PA_tika-abh06_t:3458	Yāya saññāya hoti so;	345	
PA_tika-abh06_t:3459	Na kevalaṃ tu saññāva,	345	
PA_tika-abh06_t:3460	Edisī atha kho pana.	346	
PA_tika-abh06_t:3462	Evameva bhavantettha, sukhumā vedanādayo;	346	
PA_tika-abh06_t:3463	Pattamakkhanatelena, maggasmiṃ udakena ca.	346	
PA_tika-abh06_t:3465	Sāvetabbo ayaṃ attho, catutthāruppabodhane;	346	
PA_tika-abh06_t:3466	Paṭusaññāya kiccassa, nevakkaraṇato ayaṃ.	346	
PA_tika-abh06_t:3468	“Nevasaññā”ti niddiṭṭhā, catutthāruppasambhavā;	346	
PA_tika-abh06_t:3469	Paṭusaññāya kiccaṃ sā, kātuṃ sakkoti neva ca.	346	
PA_tika-abh06_t:3471	Yathā dahanakiccaṃ tu, tejodhātu sukhodake;	347	
PA_tika-abh06_t:3472	Sā saṅkhārāvasesattā, sukhumattena vijjati;	347	
PA_tika-abh06_t:3473	Tasmā pana ca sā saññā, “nāsaññā”ti pavuccati.	347	
PA_tika-abh06_t:3475	Etā hi rūpamākāsaṃ,	347	
PA_tika-abh06_t:3476	Viññāṇaṃ tadabhāvakaṃ;	347	
PA_tika-abh06_t:3477	Atikkamitvā kamato,	347	
PA_tika-abh06_t:3478	Catasso honti āha ca.	347	
PA_tika-abh06_t:3480	“Ārammaṇātikkamato, catassopi bhavantimā;	348	
PA_tika-abh06_t:3481	Aṅgātikkamametāsaṃ, na icchanti vibhāvino.	348	
PA_tika-abh06_t:3483	Supaṇītatarā honti,	348	
PA_tika-abh06_t:3484	Pacchimā pacchimā idha;	348	
PA_tika-abh06_t:3485	Upamā tattha viññeyyā,	348	
PA_tika-abh06_t:3486	Pāsādatalasāṭikā”ti.	348	
PA_tika-abh06_t:3488	Saṅkhepena mayāruppa-samāpattinayo ayaṃ;	348	
PA_tika-abh06_t:3489	Dassito dassito suddha-dassinā piyadassinā.	348	
PA_tika-abh06_t:3491	Rūpārūpajjhānasamāpattividhānaṃ,	349	
PA_tika-abh06_t:3492	Jānātimaṃ sārataraṃ yo pana bhikkhu;	349	
PA_tika-abh06_t:3493	Rūpārūpajjhānasamāpattīsu dakkho,	349	
PA_tika-abh06_t:3494	Rūpārūpaṃ yāti bhavaṃ so abhibhuyya.	349	
PA_tika-abh06_t:3495	Iti abhidhammāvatāre arūpāvacarasamādhibhāvanāniddeso nāma	349	
PA_tika-abh06_t:3496	Pannarasamo paricchedo.	349	
PA_tika-abh06_t:3497	16. Soḷasamo paricchedo	349	
PA_tika-abh06_t:3498	Abhiññāniddeso	349	
PA_tika-abh06_t:3500	Ito paraṃ karissāmi, paññāsuddhikaraṃ paraṃ;	350	
PA_tika-abh06_t:3501	Pañcannampi abhiññānaṃ, mukhamattanidassanaṃ.	350	
PA_tika-abh06_t:3503	Rūpārūpasamāpattī,	350	
PA_tika-abh06_t:3504	Nibbattetvā panaṭṭhapi;	350	
PA_tika-abh06_t:3505	Lokikāpi abhiññāyo,	350	
PA_tika-abh06_t:3506	Bhāvetabbā vibhāvinā.	350	
PA_tika-abh06_t:3508	Catutthajjhānamattepi, suciṇṇavasinā satā;	350	
PA_tika-abh06_t:3509	Anuyogamabhiññāsu, kātuṃ vattati yogino.	350	
PA_tika-abh06_t:3511	Abhiññā nāma bhikkhūnaṃ, sābhiññānaṃ anuttaro;	351	
PA_tika-abh06_t:3512	Alaṅkāro hi tāṇanti, satthanti ca pavuccati.	351	
PA_tika-abh06_t:3514	Nibbattitāsvabhiññāsu, yogāvacarabhikkhunā;	351	
PA_tika-abh06_t:3515	Samādhibhāvanā hissa, tadā niṭṭhaṅgatā siyā.	351	
PA_tika-abh06_t:3517	Dibbāni cakkhusotāni, iddhicittavijānanaṃ;	351	
PA_tika-abh06_t:3518	Pubbenivāsañāṇanti, pañcābhiññā imā siyuṃ.	351	
PA_tika-abh06_t:3520	Kasiṇānulomatādīhi, catuddasanayehi ca;	352	
PA_tika-abh06_t:3521	Dametabbamabhiññāyo, pattukāmena mānasaṃ.	352	
PA_tika-abh06_t:3523	Dante samāhite suddhe, pariyodāte anaṅgaṇe;	352	
PA_tika-abh06_t:3524	Nupaklese mudubhūte, kammanīye ṭhitācale.	352	
PA_tika-abh06_t:3526	Iti aṭṭhaṅgasampanne, citte iddhividhāya ca;	352	
PA_tika-abh06_t:3527	Abhinīharati ce cittaṃ, sijjhatiddhivikubbanaṃ.	352	
PA_tika-abh06_t:3529	Abhiññāpādakajjhānaṃ, samāpajja tato pana;	352	
PA_tika-abh06_t:3530	Vuṭṭhāya hi sataṃ vāpi, sahassaṃ vā yadicchati.	353	
PA_tika-abh06_t:3532	“Sataṃ homi sataṃ homī”-ccevaṃ katvāna mānasaṃ;	353	
PA_tika-abh06_t:3533	Abhiññāpādakajjhānaṃ, samāpajja tato pana.	353	
PA_tika-abh06_t:3535	Vuṭṭhāya punadhiṭṭhāti,	353	
PA_tika-abh06_t:3536	Sahādhiṭṭhānacetasā;	353	
PA_tika-abh06_t:3537	Sataṃ hoti hi so yogī,	353	
PA_tika-abh06_t:3538	Sahassādīsvayaṃ nayo.	353	
PA_tika-abh06_t:3540	Pādakajjhānacittaṃ tu, nimittārammaṇaṃ siyā;	354	
PA_tika-abh06_t:3541	Parikammamanānettha, satārammaṇikāni tu.	354	
PA_tika-abh06_t:3543	Tadādhiṭṭhānacittampi, satārammaṇameva taṃ;	354	
PA_tika-abh06_t:3544	Pubbe vuttappanācittaṃ, viya gotrabhunantaraṃ.	354	
PA_tika-abh06_t:3546	Tamekaṃ jāyate tattha, catutthajjhānikaṃ mano;	354	
PA_tika-abh06_t:3547	Parikammavisesova, sesaṃ pubbasamaṃ idha.	354	
PA_tika-abh06_t:3548	Iddhividhañāṇaṃ.	354	
PA_tika-abh06_t:3550	Dibbasotamidaṃ tattha, bhāvetabbaṃ kathaṃ siyā;	355	
PA_tika-abh06_t:3551	Abhiññāpādakajjhānaṃ, samāpajja tato puna.	355	
PA_tika-abh06_t:3553	Vuṭṭhāya parikammena, kāmāvacaracetasā;	355	
PA_tika-abh06_t:3554	Saddo āvajjitabbova, mahanto sukhumopi ca.	355	
PA_tika-abh06_t:3556	Tassevaṃ pana saddassa, nimittaṃ manasi kubbato;	355	
PA_tika-abh06_t:3557	Dibbasotamidānissa, uppajjissati taṃ iti.	355	
PA_tika-abh06_t:3559	Saddesvaññataraṃ saddaṃ, katvā ārammaṇaṃ tato;	355	
PA_tika-abh06_t:3560	Uppajjitvā niruddhe tu, manodvārāvajjane puna.	356	
PA_tika-abh06_t:3562	Javanāni hi jāyante, tassa cattāri pañca vā;	356	
PA_tika-abh06_t:3563	Purimānettha cittesu, tīṇi cattāri vā pana.	356	
PA_tika-abh06_t:3565	Parikammopacārānu-lomagotrabhunāmakā;	356	
PA_tika-abh06_t:3566	Catutthaṃ pañcamaṃ vāpi, appanācittamīritaṃ.	356	
PA_tika-abh06_t:3568	Sahajātaṃ tu yaṃ ñāṇaṃ, appanāmānasena hi;	356	
PA_tika-abh06_t:3569	Taṃ ñāṇaṃ dibbasotanti, vadanti sutakovidā.	356	
PA_tika-abh06_t:3571	Thāmajātaṃ karontena, taṃ ñāṇaṃ tena yoginā;	357	
PA_tika-abh06_t:3572	“Etthantaragataṃ saddaṃ, suṇāmī”ti ca cetasā.	357	
PA_tika-abh06_t:3574	Aṅgulaṃ dvaṅgulaṃ bhiyyo,	357	
PA_tika-abh06_t:3575	Vidatthi ratanaṃ tathā;	357	
PA_tika-abh06_t:3576	Gāmo deso tato yāva,	357	
PA_tika-abh06_t:3577	Cakkavāḷā tato paraṃ.	357	
PA_tika-abh06_t:3579	Iccevaṃ tu paricchijja, vaḍḍhetabbaṃ yathākkamaṃ;	357	
PA_tika-abh06_t:3580	Eso adhigatābhiñño, pādakārammaṇena tu.	358	
PA_tika-abh06_t:3582	Phuṭṭhokāsagate sadde, sabbe pana suṇāti so;	358	
PA_tika-abh06_t:3583	Suṇanto pāṭiyekkampi, sallakkhetuṃ pahoti so.	358	
PA_tika-abh06_t:3584	Dibbasotañāṇaṃ.	358	
PA_tika-abh06_t:3586	Kathaṃ panuppādetabbaṃ, cetopariyamānasaṃ;	358	
PA_tika-abh06_t:3587	Dibbacakkhuvaseneva, idaṃ ñāṇaṃ panijjhati.	358	
PA_tika-abh06_t:3589	Ālokaṃ pana vaḍḍhetvā, tasmā dibbena cakkhunā;	358	
PA_tika-abh06_t:3590	Hadayaṃ pana nissāya, vattamānaṃ tu lohitaṃ.	359	
PA_tika-abh06_t:3592	Disvā parassa viññeyyaṃ,	359	
PA_tika-abh06_t:3593	Hoti cittaṃ tu bhikkhunā;	359	
PA_tika-abh06_t:3594	Somanassayute citte,	359	
PA_tika-abh06_t:3595	Lohitaṃ lohitaṃ siyā.	359	
PA_tika-abh06_t:3597	Domanassayute citte, vattamāne tu kāḷakaṃ;	359	
PA_tika-abh06_t:3598	Upekkhāsahite citte, tilatelūpamaṃ siyā.	359	
PA_tika-abh06_t:3600	Tasmā parassa sattassa, disvā hadayalohitaṃ;	360	
PA_tika-abh06_t:3601	Cetopariyañāṇaṃ taṃ, kātabbaṃ thāmataṃ gataṃ.	360	
PA_tika-abh06_t:3603	Evaṃ thāmagate tasmiṃ, yathānukkamato pana;	360	
PA_tika-abh06_t:3604	Cittameva vijānāti, vinā lohitadassanaṃ.	360	
PA_tika-abh06_t:3606	Kāmāvacaracittañca, rūpārūpesu mānasaṃ;	360	
PA_tika-abh06_t:3607	Sabbameva vijānāti, sarāgādippabhedakaṃ.	360	
PA_tika-abh06_t:3608	Cetopariyañāṇaṃ.	360	
PA_tika-abh06_t:3610	Pubbenivāsañāṇena, kattabbā tadanussati;	361	
PA_tika-abh06_t:3611	Taṃ sampādetukāmena, ādikammikabhikkhunā;	361	
PA_tika-abh06_t:3612	Jhānāni pana cattāri, samāpajjānupubbato.	361	
PA_tika-abh06_t:3614	Abhiññāpādakajjhānā, vuṭṭhāya hi tato puna;	361	
PA_tika-abh06_t:3615	Bhikkhunā vajjitabbāva, nisajjā sabbapacchimā.	361	
PA_tika-abh06_t:3617	Tato pabhuti sabbampi, paṭilomakkamā pana;	361	
PA_tika-abh06_t:3618	Sabbamāvajjitabbaṃ taṃ, divase rattiyaṃ kataṃ.	361	
PA_tika-abh06_t:3620	Paṭilomakkameneva, dutiye tatiyepi ca;	362	
PA_tika-abh06_t:3621	Divase pakkhamāsesu, tathā saṃvaccharesupi.	362	
PA_tika-abh06_t:3623	Yāva asmiṃ bhave sandhi, tāva tena ca bhikkhunā;	362	
PA_tika-abh06_t:3624	Katamāvajjitabbaṃ taṃ, purimasmiṃ bhavepi ca.	362	
PA_tika-abh06_t:3626	Cutikkhaṇepi nibbattaṃ, nāmarūpañca sādhukaṃ;	362	
PA_tika-abh06_t:3627	Evamāvajjite tasmiṃ, nāmarūpe yadā pana.	362	
PA_tika-abh06_t:3629	Tadevārammaṇaṃ katvā, nāmarūpaṃ cutikkhaṇe;	362	
PA_tika-abh06_t:3630	Manodvāre manakkāro, uppajjati tadā pana.	363	
PA_tika-abh06_t:3632	Āvajjane niruddhasmiṃ, tadevārammaṇaṃ pana;	363	
PA_tika-abh06_t:3633	Katvā javanacittāni, honti cattāri pañca vā;	363	
PA_tika-abh06_t:3634	Pubbe vuttanayeneva, sesaṃ ñeyyaṃ vibhāvinā.	363	
PA_tika-abh06_t:3636	Parikammādināmāni, purimāni bhavanti tu;	363	
PA_tika-abh06_t:3637	Pacchimaṃ appanācittaṃ, rūpāvacarikaṃ bhave.	363	
PA_tika-abh06_t:3639	Tena cittena yaṃ ñāṇaṃ, saṃyuttaṃ tena yā pana;	363	
PA_tika-abh06_t:3640	Saṃyuttā sati sā pubbe-nivāsānussatīritā.	364	
PA_tika-abh06_t:3641	Pubbenivāsānussatiñāṇaṃ.	364	
PA_tika-abh06_t:3643	Rūpaṃ passitukāmena, bhikkhunā dibbacakkhunā;	364	
PA_tika-abh06_t:3644	Kasiṇārammaṇaṃ jhānaṃ, abhiññāpādakaṃ pana.	364	
PA_tika-abh06_t:3646	Abhinīhārakkhamaṃ katvā, tejokasiṇameva vā;	364	
PA_tika-abh06_t:3647	Odātakasiṇaṃ vāpi, ālokakasiṇampi vā.	364	
PA_tika-abh06_t:3649	Imesu katapuññehi, kasiṇesu ca tīsupi;	364	
PA_tika-abh06_t:3650	Ālokakasiṇaṃ ettha, seṭṭhanti paridīpitaṃ.	365	
PA_tika-abh06_t:3652	Tasmā tamitaraṃ vāpi, uppādetvā yathākkamaṃ;	365	
PA_tika-abh06_t:3653	Upacārabhūmiyaṃyeva, ṭhatvā taṃ pana paṇḍito.	365	
PA_tika-abh06_t:3655	Vaḍḍhetvāna ṭhapetabbaṃ, na uppādeyya appanaṃ;	365	
PA_tika-abh06_t:3656	Uppādeti sace hoti, pādakajjhānanissitaṃ.	365	
PA_tika-abh06_t:3658	Jhānassa vaḍḍhitassanto-gataṃ rūpaṃ tu yoginā;	365	
PA_tika-abh06_t:3659	Passitabbaṃ bhave rūpaṃ, passato pana tassa taṃ.	365	
PA_tika-abh06_t:3661	Parikammassa vāro hi, atikkamati tāvade;	366	
PA_tika-abh06_t:3662	Ālokopi tato tassa, khippamantaradhāyati.	366	
PA_tika-abh06_t:3664	Tasmiṃ antarahite rūpa-gatampi ca na dissati;	366	
PA_tika-abh06_t:3665	Tenātha pādakajjhānaṃ, pavisitvā tato puna.	366	
PA_tika-abh06_t:3667	Vuṭṭhāya pana āloko, pharitabbova bhikkhunā;	366	
PA_tika-abh06_t:3668	Evaṃ anukkameneva, āloko thāmavā siyā.	366	
PA_tika-abh06_t:3670	“Āloko ettha hotū”ti,	367	
PA_tika-abh06_t:3671	Yattakaṃ ṭhānameva so;	367	
PA_tika-abh06_t:3672	Paricchindati tattheva,	367	
PA_tika-abh06_t:3673	Āloko pana tiṭṭhati.	367	
PA_tika-abh06_t:3675	Divasampi nisīditvā, passato hoti dassanaṃ;	367	
PA_tika-abh06_t:3676	Tiṇukkāya gato maggaṃ, purisettha nidassanaṃ.	367	
PA_tika-abh06_t:3678	Uppādanakkamopissa, tatrāyaṃ dibbacakkhuno;	367	
PA_tika-abh06_t:3679	Vuttappakārarūpaṃ taṃ, katvā ārammaṇaṃ pana.	367	
PA_tika-abh06_t:3681	Manodvāre manakkāre, jāte yāni tadeva ca;	368	
PA_tika-abh06_t:3682	Rūpaṃ ārammaṇaṃ katvā, jāyanti javanāni hi.	368	
PA_tika-abh06_t:3684	Kāmāvacaracittāni, tāni cattāri pañca vā;	368	
PA_tika-abh06_t:3685	Heṭṭhā vuttanayeneva, sesaṃ ñeyyaṃ vibhāvinā.	368	
PA_tika-abh06_t:3687	Atthasādhakacittaṃ taṃ, catutthajjhānikaṃ mataṃ;	368	
PA_tika-abh06_t:3688	Taṃcittasaṃyutaṃ ñāṇaṃ, dibbacakkhunti vuccati.	368	
PA_tika-abh06_t:3690	Anāgataṃsañāṇassa, yathākammupagassa ca;	369	
PA_tika-abh06_t:3691	Parikammaṃ visuṃ natthi, ijjhanti dibbacakkhunā.	369	
PA_tika-abh06_t:3693	Cutūpapātañāṇampi, dibbacakkhunti vā pana;	369	
PA_tika-abh06_t:3694	Atthato ekamevedaṃ, byañjane pana nānatā.	369	
PA_tika-abh06_t:3695	Dibbacakkhuñāṇaṃ.	369	
PA_tika-abh06_t:3697	Yodha suṇāti karoti ca citte,	369	
PA_tika-abh06_t:3698	Ganthamimaṃ paramaṃ pana bhikkhu;	369	
PA_tika-abh06_t:3699	So abhidhammamahaṇṇavapāraṃ,	369	
PA_tika-abh06_t:3700	Yāti anena tarena taritvā.	370	
PA_tika-abh06_t:3701	Iti abhidhammāvatāre abhiññāniddeso nāma	370	
PA_tika-abh06_t:3702	Soḷasamo paricchedo.	370	
PA_tika-abh06_t:3703	17. Sattarasamo paricchedo	370	
PA_tika-abh06_t:3704	Abhiññārammaṇaniddeso	370	
PA_tika-abh06_t:3706	Anāgataṃsañāṇañca, yathākammupagampi ca;	370	
PA_tika-abh06_t:3707	Pañca iddhividhādīni, sattābhiññā imā pana.	370	
PA_tika-abh06_t:3709	Etāsaṃ pana sattannaṃ, abhiññānamito paraṃ;	370	
PA_tika-abh06_t:3710	Pavakkhāmi samāsena, ārammaṇavinicchayaṃ.	371	
PA_tika-abh06_t:3712	Ārammaṇattikā vuttā, ye cattāro mahesinā;	371	
PA_tika-abh06_t:3713	Sattannamettha ñāṇānaṃ, sampavattiṃ suṇātha me.	371	
PA_tika-abh06_t:3715	Tattha iddhividhañāṇaṃ, parittādīsu sattasu;	371	
PA_tika-abh06_t:3716	Ārammaṇavibhāgesu, pavattati kathaṃ pana.	371	
PA_tika-abh06_t:3718	Kāyenādissamānena, gantukāmo yadābhave;	371	
PA_tika-abh06_t:3719	Cittasannissitaṃ katvā, kāyaṃ cittavasena taṃ.	371	
PA_tika-abh06_t:3721	Mahaggate ca cittasmiṃ, samāropeti so tadā;	372	
PA_tika-abh06_t:3722	Kāyārammaṇato ñāṇaṃ, parittārammaṇaṃ siyā.	372	
PA_tika-abh06_t:3724	Dissamānena kāyena, gantukāmo yadā bhave;	372	
PA_tika-abh06_t:3725	Kāyasannissitaṃ katvā, cittaṃ kāyavasena taṃ.	372	
PA_tika-abh06_t:3727	Pādakajjhānacittaṃ taṃ, kāye ropeti so tadā;	372	
PA_tika-abh06_t:3728	Jhānārammaṇato ñāṇaṃ, taṃ mahaggatagocaraṃ.	372	
PA_tika-abh06_t:3730	Anāgatamatītañca, karoti visayaṃ yadā;	373	
PA_tika-abh06_t:3731	Atītārammaṇaṃ hoti, tadānāgatagocaraṃ.	373	
PA_tika-abh06_t:3733	Kāyena dissamānena, gamane pana bhikkhuno;	373	
PA_tika-abh06_t:3734	Paccuppanno bhave tassa, gocaroti viniddise.	373	
PA_tika-abh06_t:3736	Kāyaṃ cittavasenāpi, cittaṃ kāyavasena vā;	373	
PA_tika-abh06_t:3737	Pariṇāmanakālasmiṃ, ajjhattārammaṇaṃ siyā.	373	
PA_tika-abh06_t:3739	Bahiddhārammaṇaṃ hoti, bahiddhārūpadassane;	373	
PA_tika-abh06_t:3740	Evamiddhividhaṃ ñāṇaṃ, sampavattati sattasu.	374	
PA_tika-abh06_t:3742	Paccuppanne paritte ca, bahiddhajjhattikesupi;	374	
PA_tika-abh06_t:3743	Catūsvetesu dhammesu, dibbasotaṃ pavattati.	374	
PA_tika-abh06_t:3745	Paccuppanno paritto ca, saddo ārammaṇaṃ yato;	374	
PA_tika-abh06_t:3746	Parittārammaṇaṃ paccu-ppannārammaṇataṃ gataṃ.	374	
PA_tika-abh06_t:3748	Attano kucchisaddassa, savanepi parassa ca;	374	
PA_tika-abh06_t:3749	Ajjhattārammaṇañceva, bahiddhārammaṇampi ca.	374	
PA_tika-abh06_t:3751	Cetopariyañāṇampi, parittādīsu aṭṭhasu;	375	
PA_tika-abh06_t:3752	Ārammaṇavibhāgesu, pavattati kathaṃ pana.	375	
PA_tika-abh06_t:3754	Parittārammaṇaṃ hoti, parittānaṃ pajānane;	375	
PA_tika-abh06_t:3755	Jānane majjhimānaṃ tu, taṃ mahaggatagocaraṃ.	375	
PA_tika-abh06_t:3757	Jānane pana maggassa, phalassāpi pajānane;	375	
PA_tika-abh06_t:3758	Tadā panassa ñāṇassa, appamāṇova gocaro.	375	
PA_tika-abh06_t:3760	Taṃ maggārammaṇaṃ hoti, maggacittassa jānane;	376	
PA_tika-abh06_t:3761	Pariyāyenevetassa, maggārammaṇatā matā.	376	
PA_tika-abh06_t:3763	Atīte sattadivasa-bbhantare ca yadā pana;	376	
PA_tika-abh06_t:3764	Anāgate tathā satta-divasabbhantarepi ca.	376	
PA_tika-abh06_t:3766	Paresaṃ pana cittassa, jānane samudīritaṃ;	376	
PA_tika-abh06_t:3767	Atītārammaṇañceva, tadānāgatagocaraṃ.	376	
PA_tika-abh06_t:3769	Kathañca pana taṃ paccuppannagocarataṃ gataṃ;	376	
PA_tika-abh06_t:3770	Paccuppannaṃ tidhā vuttaṃ, khaṇasantatiaddhato.	377	
PA_tika-abh06_t:3772	Tattha tikkhaṇasampattaṃ, paccuppannakhaṇādikaṃ;	377	
PA_tika-abh06_t:3773	Ekadvesantativārapariyāpannamidaṃ pana.	377	
PA_tika-abh06_t:3775	Santatipaccuppannanti, āhu santatikovidā;	377	
PA_tika-abh06_t:3776	Ekabbhavaparicchinnaṃ, paccuppannanti pacchimaṃ.	377	
PA_tika-abh06_t:3778	Khaṇādikattayaṃ paccu-ppannaṃ tamāhu kecidha;	377	
PA_tika-abh06_t:3779	Cetopariyañāṇassa, hoti ārammaṇaṃ iti.	377	
PA_tika-abh06_t:3781	Yathā ca pupphamuṭṭhimhi, ukkhitte gagane pana;	378	
PA_tika-abh06_t:3782	Avassaṃ ekamekassa, vaṇṭaṃ vaṇṭena vijjhati.	378	
PA_tika-abh06_t:3784	Evaṃ mahājanassāpi, citte āvajjite pana;	378	
PA_tika-abh06_t:3785	Ekassa cittamekena, avassaṃ pana vijjhati.	378	
PA_tika-abh06_t:3787	Yenāvajjati cittena, yena jānāti cetasā;	378	
PA_tika-abh06_t:3788	Tesaṃ dvinnaṃ sahaṭṭhānā-bhāvato taṃ na yujjati.	378	
PA_tika-abh06_t:3790	Javanāvajjanānaṃ tu, nānārammaṇapattito;	379	
PA_tika-abh06_t:3791	Aniṭṭhe pana hi ṭhāne, ayuttanti pakāsitaṃ.	379	
PA_tika-abh06_t:3793	Tasmā santatiaddhāna-paccuppannānameva tu;	379	
PA_tika-abh06_t:3794	Vasena paccuppannaṃ taṃ, hoti ārammaṇaṃ idaṃ.	379	
PA_tika-abh06_t:3796	Paccuppannampi addhākhyaṃ, idaṃ javanavārato;	379	
PA_tika-abh06_t:3797	Dīpetabbanti niddiṭṭhaṃ, tatrāyaṃ dīpanānayo.	379	
PA_tika-abh06_t:3799	Yadā parassa cittañhi, ñātumāvajjatiddhimā;	379	
PA_tika-abh06_t:3800	Āvajjanamano tassa, paccuppannakhaṇavhayaṃ.	380	
PA_tika-abh06_t:3802	Ārammaṇaṃ tadā katvā, tena saddhiṃ nirujjhati;	380	
PA_tika-abh06_t:3803	Javanāni hi jāyante, tassa cattāri pañca vā.	380	
PA_tika-abh06_t:3805	Etesaṃ pacchimaṃ cittaṃ, iddhicittamudīritaṃ;	380	
PA_tika-abh06_t:3806	Kāmāvacaracittāni, sesānīti viniddise.	380	
PA_tika-abh06_t:3808	Etesaṃ pana sabbesaṃ, niruddhaṃ tu tadeva ca;	380	
PA_tika-abh06_t:3809	Cittaṃ ārammaṇaṃ hoti, tasmā sabbāni tānipi.	380	
PA_tika-abh06_t:3811	Ekārammaṇataṃ yanti, na nānārammaṇāni hi;	381	
PA_tika-abh06_t:3812	Addhāvasā bhave paccu-ppannārammaṇato pana.	381	
PA_tika-abh06_t:3814	Ekārammaṇabhāvepi, iddhimānasameva ca;	381	
PA_tika-abh06_t:3815	Parassa cittaṃ jānāti, netarāni yathā pana.	381	
PA_tika-abh06_t:3817	Cakkhudvāre tu viññāṇaṃ, rūpaṃ passati netaraṃ;	381	
PA_tika-abh06_t:3818	Evameva ca taṃ iddhi-cittameva ca jānāti.	381	
PA_tika-abh06_t:3820	Paracittārammaṇattā, bahiddhārammaṇaṃ siyā;	382	
PA_tika-abh06_t:3821	Cetopariyañāṇampi, aṭṭhasveva pavattati.	382	
PA_tika-abh06_t:3823	Pubbenivāsañāṇampi, parittādīsu aṭṭhasu;	382	
PA_tika-abh06_t:3824	Ārammaṇavibhāgesu, pavattati kathaṃ pana.	382	
PA_tika-abh06_t:3826	Kāmāvacarakhandhānaṃ, samanussaraṇe pana;	382	
PA_tika-abh06_t:3827	Parittārammaṇaṃyeva, hotīti paridīpaye.	382	
PA_tika-abh06_t:3829	Rūpāvacarikāruppakhandhānussaraṇe pana;	382	
PA_tika-abh06_t:3830	Bhavatīti hi ñātabbaṃ, taṃ mahaggatagocaraṃ.	383	
PA_tika-abh06_t:3832	Atīte attanā maggaṃ, bhāvitaṃ tu phalampi vā;	383	
PA_tika-abh06_t:3833	Samanussarato eva-ppamāṇārammaṇaṃ siyā.	383	
PA_tika-abh06_t:3835	Samanussarato maggaṃ, maggārammaṇameva taṃ;	383	
PA_tika-abh06_t:3836	Atītārammaṇaṃyeva, hoti ekantato idaṃ.	383	
PA_tika-abh06_t:3838	Cetopariyañāṇampi, yathākammupagampi ca;	383	
PA_tika-abh06_t:3839	Atītārammaṇā honti, kiñcāpi atha kho pana.	383	
PA_tika-abh06_t:3841	Cetopariyañāṇassa, sattaddivasabbhantaraṃ;	384	
PA_tika-abh06_t:3842	Atītaṃ cittamevassa, ārammaṇamudīritaṃ.	384	
PA_tika-abh06_t:3844	Atīte cetanāmattaṃ, yathākammupagassapi;	384	
PA_tika-abh06_t:3845	Pubbenivāsañāṇassa, natthi kiñci agocaraṃ.	384	
PA_tika-abh06_t:3847	Ajjhattārammaṇaṃ atta-khandhānussaraṇe siyā;	384	
PA_tika-abh06_t:3848	Bahiddhārammaṇaṃ añña-khandhānussaraṇe bhave.	384	
PA_tika-abh06_t:3850	Saraṇe nāmagottassa, taṃ navattabbagocaraṃ;	385	
PA_tika-abh06_t:3851	Pubbenivāsañāṇampi, aṭṭhasveva pavattati.	385	
PA_tika-abh06_t:3853	Paccuppanne paritte ca, bahiddhajjhattikesupi;	385	
PA_tika-abh06_t:3854	Catūsvetesu dhammesu, dibbacakkhu pavattati.	385	
PA_tika-abh06_t:3856	Dibbasotasamaṃ dibba-cakkhuārammaṇakkame;	385	
PA_tika-abh06_t:3857	Rūpaṃ saddoti dvinnaṃ tu, ayameva visesatā.	385	
PA_tika-abh06_t:3859	Anāgataṃsañāṇampi, parittādīsu aṭṭhasu;	385	
PA_tika-abh06_t:3860	Ārammaṇavibhāgesu, pavattati kathaṃ pana.	386	
PA_tika-abh06_t:3862	Nibbattissati yaṃ kāmā-vacareti pajānato;	386	
PA_tika-abh06_t:3863	Parittārammaṇaṃ hoti, rūpārūpesvanāgate.	386	
PA_tika-abh06_t:3865	Nibbattissati yañcāpi, siyā mahaggatagocaraṃ;	386	
PA_tika-abh06_t:3866	Bhāvessati ayaṃ maggaṃ, phalaṃ sacchikarissati.	386	
PA_tika-abh06_t:3868	Evaṃ pajānane appa-māṇārammaṇataṃ bhave;	386	
PA_tika-abh06_t:3869	Maggaṃ bhāvessaticceva, jānane maggagocaraṃ.	386	
PA_tika-abh06_t:3871	Ekantena idaṃ ñāṇaṃ, hotānāgatagocaraṃ;	387	
PA_tika-abh06_t:3872	Cetopariyaṃ tu kiñcāpi, hotānāgatagocaraṃ.	387	
PA_tika-abh06_t:3874	Atha kho pana taṃ satta-divasabbhantaraṃ pana;	387	
PA_tika-abh06_t:3875	Cittameva ca jānāti, na hi taṃ aññagocaraṃ.	387	
PA_tika-abh06_t:3877	Anāgataṃsañāṇassa, anāgataṃsagocaraṃ;	387	
PA_tika-abh06_t:3878	“Ahaṃ devo bhavissāmi”-ccevamajjhattagocaraṃ.	387	
PA_tika-abh06_t:3880	“Tisso phusso amutrāyaṃ,	388	
PA_tika-abh06_t:3881	Nibbattissatināgate”;	388	
PA_tika-abh06_t:3882	Iccevaṃ jānane tassa,	388	
PA_tika-abh06_t:3883	Bahiddhārammaṇaṃ siyā.	388	
PA_tika-abh06_t:3885	Jānane nāmagottassa, yassa kassacināgate;	388	
PA_tika-abh06_t:3886	Pubbenivāsañāṇaṃva, taṃ navattabbagocaraṃ.	388	
PA_tika-abh06_t:3888	Yathākammupagañāṇaṃ, parittādīsu pañcasu;	388	
PA_tika-abh06_t:3889	Ārammaṇavibhāgesu, pavattati kathaṃ pana.	388	
PA_tika-abh06_t:3891	Jānane kāmakammassa, parittārammaṇaṃ siyā;	389	
PA_tika-abh06_t:3892	Tathā mahaggatakammassa, taṃ mahaggatagocaraṃ.	389	
PA_tika-abh06_t:3894	Atītameva jānāti, tasmā cātītagocaraṃ;	389	
PA_tika-abh06_t:3895	Ajjhattārammaṇaṃ hoti, attano kammajānane.	389	
PA_tika-abh06_t:3897	Bahiddhārammaṇaṃ hoti, parakammapajānane;	389	
PA_tika-abh06_t:3898	Evaṃ pavatti ñātabbā, yathākammupagassapi.	389	
PA_tika-abh06_t:3900	Sattannampi abhiññānaṃ, vutto ārammaṇakkamo;	390	
PA_tika-abh06_t:3901	Ettha vuttanayeneva, veditabbo vibhāvinā.	390	
PA_tika-abh06_t:3903	Vividhatthavaṇṇapadehi sampannaṃ,	390	
PA_tika-abh06_t:3904	Madhuratthamatinīharaṃ ganthaṃ;	390	
PA_tika-abh06_t:3905	Sotujanassa hadayapītikaraṃ,	390	
PA_tika-abh06_t:3906	Suṇeyya koci manujo sacetano.	390	
PA_tika-abh06_t:3907	Iti abhidhammāvatāre abhiññārammaṇaniddeso nāma	390	
PA_tika-abh06_t:3908	Sattarasamo paricchedo.	390	
PA_tika-abh06_t:3909	18. Aṭṭhārasamo paricchedo	390	
PA_tika-abh06_t:3910	Diṭṭhivisuddhiniddeso	391	
PA_tika-abh06_t:3912	Samādhiṃ pana sābhiññaṃ, bhāvetvā tadanantaraṃ;	391	
PA_tika-abh06_t:3913	Bhāvetabbā yato paññā, bhikkhunā tena dhīmatā.	391	
PA_tika-abh06_t:3915	Tatohaṃ dāni vakkhāmi, paññābhāvanamuttamaṃ;	391	
PA_tika-abh06_t:3916	Samāseneva bhikkhūnaṃ, paraṃ pītisukhāvahaṃ.	391	
PA_tika-abh06_t:3918	Kā paññā pana ko cattho,	391	
PA_tika-abh06_t:3919	Kimassā lakkhaṇādikaṃ;	391	
PA_tika-abh06_t:3920	Katidhā sā kathaṃ tena,	392	
PA_tika-abh06_t:3921	Bhāvetabbāti vuccate. –	392	
PA_tika-abh06_t:3923	Paññā vipassanāpaññā, puññacittasamāyutā;	392	
PA_tika-abh06_t:3924	Pajānātīti paññā sā, jānanā vā pakārato.	392	
PA_tika-abh06_t:3926	Saññāviññāṇapaññānaṃ, ko viseso kimantaraṃ;	392	
PA_tika-abh06_t:3927	Saññāviññāṇapaññānaṃ, jānanatte samepi ca.	392	
PA_tika-abh06_t:3929	Yā sañjānanamattaṃva, saññā nīlādito pana;	392	
PA_tika-abh06_t:3930	Lakkhaṇappaṭivedhaṃ tu, kātuṃ sakkoti neva sā.	393	
PA_tika-abh06_t:3932	Viññāṇaṃ pana jānāti, nīlapītādigocaraṃ;	393	
PA_tika-abh06_t:3933	Sakkotipi aniccādilakkhaṇaṃ paṭivijjhituṃ.	393	
PA_tika-abh06_t:3935	Ussakkitvā na sakkoti, maggaṃ pāpetumeva taṃ;	393	
PA_tika-abh06_t:3936	Paññā vuttanayaṃ kātuṃ, sakkoti tividhampi taṃ.	393	
PA_tika-abh06_t:3938	Imesaṃ pana tiṇṇampi, viseso samudīrito;	393	
PA_tika-abh06_t:3939	Sabbesaṃ pana dhammānaṃ, sabhāvapaṭivedhanaṃ.	393	
PA_tika-abh06_t:3941	Lakkhaṇaṃ pana paññāya, lakkhaṇaññūhi dīpitaṃ;	394	
PA_tika-abh06_t:3942	Sammohanandhakārassa, viddhaṃsanarasā matā.	394	
PA_tika-abh06_t:3944	Asammohapaccupaṭṭhānā, samādhāsannakāraṇā;	394	
PA_tika-abh06_t:3945	Evamettha ca viññeyyā, paññāya lakkhaṇādikā.	394	
PA_tika-abh06_t:3946	Katidhāti ettha –	394	
PA_tika-abh06_t:3948	Lakkhaṇenekadhā vuttā,	394	
PA_tika-abh06_t:3949	Lokikālokikā dvidhā;	394	
PA_tika-abh06_t:3950	Lokiyenettha maggena,	395	
PA_tika-abh06_t:3951	Yuttā sā lokikā siyā.	395	
PA_tika-abh06_t:3953	Lokuttarena maggena, yuttā lokuttarā matā;	395	
PA_tika-abh06_t:3954	Tividhāpi siyā paññā, cintāsutamayādito.	395	
PA_tika-abh06_t:3956	Tatthattanova cintāya, nipphannattāti tassa sā;	395	
PA_tika-abh06_t:3957	Hoti cintāmayā paññā, bhūripaññena desitā.	395	
PA_tika-abh06_t:3959	Parato pana sutvāna, laddhā paññā ayaṃ idha;	395	
PA_tika-abh06_t:3960	Suteneva ca nipphannā, paññā sutamayā matā.	396	
PA_tika-abh06_t:3962	Yathā vāpi tathā cettha, bhāvanāya vasena tu;	396	
PA_tika-abh06_t:3963	Nipphannā appanāpattā, paññā sā bhāvanāmayā.	396	
PA_tika-abh06_t:3965	Paṭisambhidācatukkassa, vasena catudhā siyā;	396	
PA_tika-abh06_t:3966	Atthadhammaniruttīsu, ñāṇaṃ ñāṇesu tīsupi.	396	
PA_tika-abh06_t:3968	Yaṃ kiñci paccayuppannaṃ, vipākā ca kriyā tathā;	396	
PA_tika-abh06_t:3969	Nibbānaṃ bhāsitattho ca, pañcete atthasaññitā.	396	
PA_tika-abh06_t:3971	Phalanibbattako hetu, ariyamaggo ca bhāsitaṃ;	397	
PA_tika-abh06_t:3972	Kusalākusalañceti, pañcete dhammasaññitā.	397	
PA_tika-abh06_t:3974	Tasmiṃ atthe ca dhamme ca, yā sabhāvanirutti tu;	397	
PA_tika-abh06_t:3975	Niruttīti ca niddiṭṭhā, niruttikusalena sā.	397	
PA_tika-abh06_t:3977	Ñāṇaṃ ārammaṇaṃ katvā, tividhaṃ paccavekkhato;	397	
PA_tika-abh06_t:3978	Tesu ñāṇesu yaṃ ñāṇaṃ, paṭibhānanti taṃ mataṃ.	397	
PA_tika-abh06_t:3980	Pariyattiparipucchāhi, savanādhigamehi ca;	398	
PA_tika-abh06_t:3981	Pubbayogena gacchanti, pabhedaṃ paṭisambhidā.	398	
PA_tika-abh06_t:3982	Kathaṃ bhāvetabbāti ettha –	398	
PA_tika-abh06_t:3984	Khandhādīsu hi dhammesu, bhūmibhūtesu yoginā;	398	
PA_tika-abh06_t:3985	Uggahādivasenettha, katvā paricayaṃ pana.	398	
PA_tika-abh06_t:3987	Sīlaṃ cittavisuddhiñca, sampādetvā tato paraṃ;	398	
PA_tika-abh06_t:3988	Diṭṭhisuddhādayo pañca, sampādentena suddhiyā.	398	
PA_tika-abh06_t:3990	Tāya paññāya yuttena, bhītena jananādito;	399	
PA_tika-abh06_t:3991	Bhāvetabbā bhavābhāvaṃ, patthayantena bhikkhunā.	399	
PA_tika-abh06_t:3993	Rūpañca vedanā saññā, saṅkhārā ceva sabbaso;	399	
PA_tika-abh06_t:3994	Viññāṇañceti pañcete, khandhā sambuddhadesitā.	399	
PA_tika-abh06_t:3996	Tattha yaṃ kiñci rūpaṃ taṃ, atītānāgatādikaṃ;	399	
PA_tika-abh06_t:3997	Ajjhattaṃ vā bahiddhā vā, sukhumoḷārikampi vā.	399	
PA_tika-abh06_t:3999	Hīnaṃ vāpi paṇītaṃ vā, yaṃ dūre yañca santike;	399	
PA_tika-abh06_t:4000	Sabbaṃ tamekato katvā, rūpakkhandhoti vuccati.	400	
PA_tika-abh06_t:4002	Itaresupi yaṃ kiñci, taṃ vedayitalakkhaṇaṃ;	400	
PA_tika-abh06_t:4003	Sabbaṃ tamekato katvā, vedanākkhandhatā katā.	400	
PA_tika-abh06_t:4005	Cittajaṃ pana yaṃ kiñci, taṃ sañjānanalakkhaṇaṃ;	400	
PA_tika-abh06_t:4006	Sabbaṃ tamekato katvā, saññākkhandhoti vuccati.	400	
PA_tika-abh06_t:4008	Yaṃ kiñci cittasambhūtaṃ, abhisaṅkhāralakkhaṇaṃ;	400	
PA_tika-abh06_t:4009	Sabbaṃ tamekato katvā, saṅkhārakkhandhatā katā.	400	
PA_tika-abh06_t:4011	Tattha cittaṃ tu yaṃ kiñci, taṃ vijānanalakkhaṇaṃ;	401	
PA_tika-abh06_t:4012	Sabbaṃ tamekato katvā, viññāṇakkhandhatā katā.	401	
PA_tika-abh06_t:4014	Cattāro ca mahābhūtā, upādā catuvīsati;	401	
PA_tika-abh06_t:4015	Aṭṭhavīsatidhā cetaṃ, rūpaṃ rūpanti gaṇhati.	401	
PA_tika-abh06_t:4017	Ekāsītiyā cittena, saṃyuttā vedanādayo;	401	
PA_tika-abh06_t:4018	Vedanāsaññāsaṅkhāra-viññāṇakkhandhasaññitā.	401	
PA_tika-abh06_t:4020	Cattārorūpino khandhe, nāmanti parigaṇhati;	402	
PA_tika-abh06_t:4021	Rūpakkhandho bhave rūpaṃ, nāmakkhandhā arūpino.	402	
PA_tika-abh06_t:4023	Ruppanalakkhaṇaṃ rūpaṃ, nāmaṃ namanalakkhaṇaṃ;	402	
PA_tika-abh06_t:4024	Iti saṅkhepato nāma-rūpaṃ so parigaṇhati.	402	
PA_tika-abh06_t:4026	Phālento viya tālassa, kandaṃ tu yamakaṃ dvidhā;	402	
PA_tika-abh06_t:4027	Vavatthapeti nāmañca, rūpañcāti dvidhā pana.	402	
PA_tika-abh06_t:4029	Nāmato rūpato añño,	402	
PA_tika-abh06_t:4030	Satto vā puggalopi vā;	403	
PA_tika-abh06_t:4031	Attā vā koci natthīti,	403	
PA_tika-abh06_t:4032	Niṭṭhaṃ gacchati sabbadā.	403	
PA_tika-abh06_t:4034	Evaṃ vavatthapetvā so, nāmarūpaṃ sabhāvato;	403	
PA_tika-abh06_t:4035	Sattasammohaghātatthaṃ, bahusuttavasenidha.	403	
PA_tika-abh06_t:4037	Nāmarūpamattaññeva, natthi kocidha puggalo;	403	
PA_tika-abh06_t:4038	Evamettha paṇḍito poso, vavatthapeti taṃ pana.	403	
PA_tika-abh06_t:4039	Vuttaṃ hetaṃ –	403	
PA_tika-abh06_t:4041	“Yathāpi aṅgasambhārā,	404	
PA_tika-abh06_t:4042	Hoti saddo ratho iti;	404	
PA_tika-abh06_t:4043	Evaṃ khandhesu santesu,	404	
PA_tika-abh06_t:4044	Hoti sattoti sammutī”ti.	404	
PA_tika-abh06_t:4046	Yathāpi dāruyantampi, nijjīvañca nirīhakaṃ;	404	
PA_tika-abh06_t:4047	Dārurajjusamāyoge, taṃ gacchatipi tiṭṭhati.	404	
PA_tika-abh06_t:4049	Tathedaṃ nāmarūpampi, nijjīvañca nirīhakaṃ;	404	
PA_tika-abh06_t:4050	Aññamaññasamāyoge, taṃ gacchatipi tiṭṭhati.	405	
PA_tika-abh06_t:4051	Tenāhu porāṇā –	405	
PA_tika-abh06_t:4053	“Nāmañca rūpañca idhatthi saccato,	405	
PA_tika-abh06_t:4054	Na hettha satto manujo ca vijjati;	405	
PA_tika-abh06_t:4055	Suññaṃ idaṃ yantamivābhisaṅkhataṃ,	405	
PA_tika-abh06_t:4056	Dukkhassa puñjo tiṇakaṭṭhasādiso”ti.	405	
PA_tika-abh06_t:4058	Aññamaññūpanissāya, daṇḍakesu ṭhitesu hi;	405	
PA_tika-abh06_t:4059	Ekasmiṃ patamāne tu, tatheva patatītaro.	405	
PA_tika-abh06_t:4060	Tenāhu porāṇā –	406	
PA_tika-abh06_t:4062	“Yamakaṃ nāmarūpañca, ubho aññoññanissitā;	406	
PA_tika-abh06_t:4063	Ekasmiṃ bhijjamānasmiṃ, ubho bhijjanti paccayā”ti.	406	
PA_tika-abh06_t:4065	Utinnaṃ nāmarūpānaṃ, nāmaṃ nittejamettha taṃ;	406	
PA_tika-abh06_t:4066	Sakeneva hi tejena, na sakkoti pavattituṃ.	406	
PA_tika-abh06_t:4068	Na byāharati no seti, na tiṭṭhati na gacchati;	406	
PA_tika-abh06_t:4069	Na bhedeti na coreti, na bhuñjati na khādati.	406	
PA_tika-abh06_t:4071	Tathā rūpampi nittejaṃ, vinā nāmañca sabbathā;	407	
PA_tika-abh06_t:4072	Sakeneva hi tejena, na sakkoti pavattituṃ.	407	
PA_tika-abh06_t:4074	Bhuñjāmīti pivāmīti, khādāmīti tatheva ca;	407	
PA_tika-abh06_t:4075	Rodāmīti hasāmīti, rūpassetaṃ na vijjati.	407	
PA_tika-abh06_t:4077	Nāmaṃ nissāya rūpaṃ tu, rūpaṃ nissāya nāmakaṃ;	407	
PA_tika-abh06_t:4078	Pavattati sadā sabbaṃ, pañcavokārabhūmiyaṃ.	407	
PA_tika-abh06_t:4080	Imassa pana atthassa, āvibhāvatthameva ca;	408	
PA_tika-abh06_t:4081	Jaccandhapīṭhasappīnaṃ, vattabbā upamā idha.	408	
PA_tika-abh06_t:4083	Yathā hi nāvaṃ nissāya, manussā yanti aṇṇave;	408	
PA_tika-abh06_t:4084	Evaṃ rūpampi nissāya, nāmakāyo pavattati.	408	
PA_tika-abh06_t:4086	Yathā manusse nissāya, nāvā gacchati aṇṇave;	408	
PA_tika-abh06_t:4087	Evaṃ nāmampi nissāya, rūpakāyo pavattati.	408	
PA_tika-abh06_t:4089	Sattasaññaṃ vinodetvā, nāmarūpassa sabbathā;	408	
PA_tika-abh06_t:4090	Yāthāvadassanaṃ etaṃ, “diṭṭhisuddhī”ti vuccati.	409	
PA_tika-abh06_t:4092	Parimuccitukāmo ca, dukkhato jātiādito;	409	
PA_tika-abh06_t:4093	Antadvayaṃ vivajjetvā, bhāvaye pana paṇḍito.	409	
PA_tika-abh06_t:4095	Diṭṭhivisuddhimimaṃ parisuddhaṃ,	409	
PA_tika-abh06_t:4096	Suṭṭhutaraṃ tu karoti naro yo;	409	
PA_tika-abh06_t:4097	Diṭṭhigatāni malāni asesaṃ,	409	
PA_tika-abh06_t:4098	Nāsamupenti hi tassa narassa.	409	
PA_tika-abh06_t:4099	Iti abhidhammāvatāre diṭṭhivisuddhiniddeso nāma	409	
PA_tika-abh06_t:4100	Aṭṭhārasamo paricchedo.	410	
PA_tika-abh06_t:4101	19. Ekūnavīsatimo paricchedo	410	
PA_tika-abh06_t:4102	Kaṅkhāvitaraṇavisuddhiniddeso	410	
PA_tika-abh06_t:4104	Etassa nāmarūpassa, jānitvā hetupaccaye;	410	
PA_tika-abh06_t:4105	Kaṅkhā tīsu panaddhāsu, vitaritvā ṭhitaṃ pana.	410	
PA_tika-abh06_t:4107	Kaṅkhāvitaraṇaṃ nāma, ñāṇaṃ taṃ samudīritaṃ;	410	
PA_tika-abh06_t:4108	Taṃ sampādetukāmena, atthakāmena bhikkhunā.	410	
PA_tika-abh06_t:4110	Nāmarūpassa ko hetu, konu vā paccayo bhave;	411	
PA_tika-abh06_t:4111	Āvajjitvā tamiccevaṃ, rūpakāyassa tāvade.	411	
PA_tika-abh06_t:4113	Kesā lomā nakhā dantā, taco maṃsaṃ nahāru ca;	411	
PA_tika-abh06_t:4114	Aṭṭhimiñjañca vakkañca, hadayaṃ yakanampi ca.	411	
PA_tika-abh06_t:4116	Iccevamādibāttiṃsa-koṭṭhāsapaccayassa hi;	411	
PA_tika-abh06_t:4117	Pariggaṇhati kāyassa, manasā hetupaccaye.	411	
PA_tika-abh06_t:4119	Avijjā taṇhupādānaṃ, kammaṃ hetu catubbidho;	411	
PA_tika-abh06_t:4120	Etassa rūpakāyassa, āhāro paccayo mato.	412	
PA_tika-abh06_t:4122	Janako hetu akkhāto,	412	
PA_tika-abh06_t:4123	Paccayo anupālako;	412	
PA_tika-abh06_t:4124	Hetvaṅkurassa bījaṃ tu,	412	
PA_tika-abh06_t:4125	Paccayā pathavādayo.	412	
PA_tika-abh06_t:4127	Itime pañca dhammā hi, hetupaccayataṃ gatā;	412	
PA_tika-abh06_t:4128	Avijjādayo tayo tattha, mātāva upanissayā.	412	
PA_tika-abh06_t:4130	Janakaṃ pana kammaṃ tu, puttassa hi pitā viya;	413	
PA_tika-abh06_t:4131	Dhātī viya kumārassa, āhāro dhārako bhave.	413	
PA_tika-abh06_t:4133	Iccevaṃ rūpakāyassa, so paccayapariggahaṃ;	413	
PA_tika-abh06_t:4134	Katvā punapi “cakkhuñca, rūpamālokameva ca.	413	
PA_tika-abh06_t:4136	Paṭicca cakkhuviññāṇaṃ, hoti”iccevamādinā;	413	
PA_tika-abh06_t:4137	Nayena nāmakāyassa, paccayaṃ parigaṇhati.	413	
PA_tika-abh06_t:4139	So evaṃ nāmarūpassa, vuttiṃ disvāna paccayā;	413	
PA_tika-abh06_t:4140	Yathā etarahidaṃ tu, atītepi tathevidaṃ.	414	
PA_tika-abh06_t:4142	Paccayā ca pavattittha, tathevānāgatepi ca;	414	
PA_tika-abh06_t:4143	Pavattissati addhāsu, tīsvevaṃ anupassati.	414	
PA_tika-abh06_t:4145	Tassevaṃ passato yā sā, pubbante pañcadhā tathā;	414	
PA_tika-abh06_t:4146	Aparante siyā kaṅkhā, pañcadhā samudīritā.	414	
PA_tika-abh06_t:4148	Paccuppannepi addhāne, chabbidhā parikittitā;	414	
PA_tika-abh06_t:4149	Sabbā cānavasesāva, yogino sā pahiyyati.	414	
PA_tika-abh06_t:4151	Eko kammavipākānaṃ, vasenāpi ca paṇḍito;	415	
PA_tika-abh06_t:4152	Etassa nāmarūpassa, paccayaṃ parigaṇhati.	415	
PA_tika-abh06_t:4154	Kammaṃ catubbidhaṃ diṭṭha-dhammavedaniyaṃ tathā;	415	
PA_tika-abh06_t:4155	Upapajjāparāpariyā-hosikammavasā pana.	415	
PA_tika-abh06_t:4156_0	Tattha ekajavanavīthiyaṃ sattasu cittesu kusalā vā akusalā vā paṭhamajavanacetanā	4156	
PA_tika-abh06_t:4156_1	diṭṭhadhammavedanīyakammaṃ nāma. Taṃ imasmiṃyeva attabhāve vipākaṃ deti, tathā asakkontaṃ	4156	
PA_tika-abh06_t:4156_2	pana “ahosikammaṃ nāhosi kammavipāko, na bhavissati kammavipāko, natthi kammavipāko”ti	4156	
PA_tika-abh06_t:4156_3	imassa tikassa vasena ahosikammaṃ nāma hoti. Atthasādhikā pana sattamajavanacetanā	4156	
PA_tika-abh06_t:4156_4	upapajjavedanīyakammaṃ nāma. Tamanantare attabhāve vipākaṃ deti, tathā asakkontaṃ	4156	
PA_tika-abh06_t:4156_5	vuttanayena ahosikammaṃ nāma hoti. Ubhinnamantare pañcajavanacetanā aparāpariyavedanīyakammaṃ	4156	
PA_tika-abh06_t:4156_6	nāma. Tamanāgate yadā okāsaṃ labhati, tadā vipākaṃ deti, sati saṃsārappavattiyā ahosikammaṃ nāma na hoti.	4156	
PA_tika-abh06_t:4158	Aparaṃ catubbidhaṃ kammaṃ, garukaṃ bahulampi ca;	415	
PA_tika-abh06_t:4159	Āsannañca kaṭattā ca, kammanti samudīritaṃ.	415	
PA_tika-abh06_t:4161	Aññaṃ catubbidhaṃ kammaṃ, janakaṃ upathambhakaṃ;	416	
PA_tika-abh06_t:4162	Tathūpapīḷakaṃ kamma-mupaghātakameva ca.	416	
PA_tika-abh06_t:4163_0	Tattha janakaṃ nāma kusalaṃ vā akusalaṃ vā kammaṃ paṭisandhiyampi pavattepi rūpārūpavipākakkhandhe	4163	
PA_tika-abh06_t:4163_1	janeti. Upatthambhakaṃ pana vipākaṃ janetuṃ na sakkoti, aññena kammena dinnāya paṭisandhiyā	4163	
PA_tika-abh06_t:4163_2	janite vipāke uppajjanakasukhadukkhaṃ upatthambheti, addhānaṃ pavatteti. Upapīḷakaṃ	4163	
PA_tika-abh06_t:4163_3	pana aññena kammena dinnāya paṭisandhiyā janite vipāke uppajjanakasukhadukkhaṃ pīḷeti	4163	
PA_tika-abh06_t:4163_4	bādhati, addhānaṃ pavattituṃ na deti. Upaghātakaṃ pana sayaṃ kusalampi akusalampi	4163	
PA_tika-abh06_t:4163_5	samānaṃ aññaṃ dubbalakammaṃ ghātetvā tassa vipākaṃ paṭibāhitvā attano vipākassa okāsaṃ	4163	
PA_tika-abh06_t:4163_6	karoti. Evaṃ pana kammena okāse kate taṃvipākamuppannaṃ nāma hoti. Iti imaṃ dvādasavidhaṃ	4163	
PA_tika-abh06_t:4163_7	kammaṃ kammavaṭṭe pakkhipitvā evameko kammavipākavasena nāmarūpassa paccayapariggahaṃ karoti.	4163	
PA_tika-abh06_t:4164_0	Iti evaṃ kammavipākavaṭṭavasena nāmarūpassa pavattiṃ disvā “yathā idaṃ etarahi, evamatītepi	4164	
PA_tika-abh06_t:4164_1	addhāne kammavipākavasena paccayato pavattittha, anāgatepi pavattissatī”ti iti kammañceva	4164	
PA_tika-abh06_t:4164_2	vipāko cāti kammavipākavasena loko pavattatīti taṃ samanupassati. Tassevaṃ samanupassato	4164	
PA_tika-abh06_t:4164_3	sabbā soḷasavidhā kaṅkhā pahiyyati.	4164	
PA_tika-abh06_t:4166	Hetuphalassa sambandhavaseneva pavattati;	416	
PA_tika-abh06_t:4167	Kevalaṃ nāmarūpanti, sammā samanupassati.	416	
PA_tika-abh06_t:4169	Evaṃ kāraṇato uddhaṃ, kāraṇaṃ na ca passati;	416	
PA_tika-abh06_t:4170	Pākapavattito uddhaṃ, na pākapaṭivedakaṃ.	417	
PA_tika-abh06_t:4171	Tenāhu porāṇā –	417	
PA_tika-abh06_t:4173	“Kammassa kārako natthi, vipākassa ca vedako;	417	
PA_tika-abh06_t:4174	Suddhadhammā pavattanti, evetaṃ sammadassanaṃ.	417	
PA_tika-abh06_t:4176	Evaṃ kamme vipāke ca, vattamāne sahetuke;	417	
PA_tika-abh06_t:4177	Bījarukkhādikānaṃva, pubbā koṭi na nāyati.	417	
PA_tika-abh06_t:4179	Anāgatepi saṃsāre, appavatti na dissati;	417	
PA_tika-abh06_t:4180	Etamatthamanaññāya, titthiyā asayaṃvasī.	418	
PA_tika-abh06_t:4182	Sattasaññaṃ gahetvāna, sassatucchedadassino;	418	
PA_tika-abh06_t:4183	Dvāsaṭṭhidiṭṭhiṃ gaṇhanti, aññamaññavirodhino.	418	
PA_tika-abh06_t:4185	Diṭṭhibandhanabaddhā te, taṇhāsotena vuyhare;	418	
PA_tika-abh06_t:4186	Taṇhāsotena vuyhantā, na te dukkhā pamuccare.	418	
PA_tika-abh06_t:4188	Evametaṃ abhiññāya, bhikkhu buddhassa sāvako;	418	
PA_tika-abh06_t:4189	Gambhīraṃ nipuṇaṃ suññaṃ, paccayaṃ paṭivijjhati.	418	
PA_tika-abh06_t:4191	Kammaṃ natthi vipākamhi, pāko kamme na vijjati;	419	
PA_tika-abh06_t:4192	Aññamaññaṃ ubho suññā, na ca kammaṃ vinā phalaṃ.	419	
PA_tika-abh06_t:4194	Yathā na sūriye aggi, na maṇimhi na gomaye;	419	
PA_tika-abh06_t:4195	Na tesaṃ bahi so atthi, sambhārehi ca jāyati.	419	
PA_tika-abh06_t:4197	Tathā na anto kammassa, vipāko upalabbhati;	419	
PA_tika-abh06_t:4198	Bahiddhāpi na kammassa, na kammaṃ tattha vijjati.	419	
PA_tika-abh06_t:4200	Phalena suññaṃ taṃ kammaṃ, phalaṃ kamme na vijjati;	420	
PA_tika-abh06_t:4201	Kammañca kho upādāya, tato nibbattate phalaṃ.	420	
PA_tika-abh06_t:4203	Na hettha devo brahmā vā,	420	
PA_tika-abh06_t:4204	Saṃsārassatthi kārako;	420	
PA_tika-abh06_t:4205	Suddhadhammā pavattanti,	420	
PA_tika-abh06_t:4206	Hetusambhārapaccayā”ti.	420	
PA_tika-abh06_t:4208	Evaṃ nānappakārehi, nāmarūpassa paccayaṃ;	420	
PA_tika-abh06_t:4209	Pariggahetvā addhāsu, taritvā kaṅkhamuṭṭhitaṃ.	420	
PA_tika-abh06_t:4211	Kaṅkhāvitaraṇaṃ nāma, ñāṇaṃ taṃ samudīritaṃ;	421	
PA_tika-abh06_t:4212	Dhammaṭṭhiti yathābhūtaṃ, taṃ sammādassanantipi.	421	
PA_tika-abh06_t:4214	Iminā pana ñāṇena,	421	
PA_tika-abh06_t:4215	Saṃyutto buddhasāsane;	421	
PA_tika-abh06_t:4216	Hoti laddhapatiṭṭhova,	421	
PA_tika-abh06_t:4217	Sotāpanno hi cūḷako.	421	
PA_tika-abh06_t:4219	Tasmā sapañño pana atthakāmo,	421	
PA_tika-abh06_t:4220	Yo nāmarūpassa hetupaccayāni;	422	
PA_tika-abh06_t:4221	Pariggahaṃ sādhu karoti dhīro,	422	
PA_tika-abh06_t:4222	Khippaṃ sa nibbānapuraṃ upeti.	422	
PA_tika-abh06_t:4223	Iti abhidhammāvatāre kaṅkhāvitaraṇavisuddhiniddeso nāma	422	
PA_tika-abh06_t:4224	Ekūnavīsatimo paricchedo.	422	
PA_tika-abh06_t:4225	20. Vīsatimo paricchedo	422	
PA_tika-abh06_t:4226	Maggāmaggañāṇadassanavisuddhiniddeso	422	
PA_tika-abh06_t:4228	Kalāpasammasaneneva,	422	
PA_tika-abh06_t:4229	Yogo karaṇiyo siyā;	422	
PA_tika-abh06_t:4230	Maggāmagge tu ñāṇaṃ ta-	423	
PA_tika-abh06_t:4231	Madhigantuṃ panicchatā.	423	
PA_tika-abh06_t:4233	Paccuppannassa dhammassa, nibbatti udayo mato;	423	
PA_tika-abh06_t:4234	Vayo vipariṇāmoti, tasseva samudīritā.	423	
PA_tika-abh06_t:4236	Anupassanāpi ñāṇanti, varañāṇena desitaṃ;	423	
PA_tika-abh06_t:4237	So panevaṃ pajānāti, yogāvacaramāṇavo.	423	
PA_tika-abh06_t:4239	Imassa nāmarūpassa, pubbe uppattito pana;	423	
PA_tika-abh06_t:4240	Nicayo rāsi vā natthi, tathā uppajjatopi ca.	424	
PA_tika-abh06_t:4242	Rāsito nicayā vāpi, natthi āgamananti ca;	424	
PA_tika-abh06_t:4243	Tathā nirujjhamānassa, na disāgamananti ca.	424	
PA_tika-abh06_t:4245	Niruddhassāpi ekasmiṃ, ṭhāne natthi cayoti ca;	424	
PA_tika-abh06_t:4246	Ettha vīṇūpamā vuttā, etassatthassa dīpane.	424	
PA_tika-abh06_t:4248	Udabbayamanakkāramevaṃ saṅkhepato pana;	424	
PA_tika-abh06_t:4249	Katvā tasseva ñāṇassa, vibhaṅgassa vasena tu.	424	
PA_tika-abh06_t:4251	“Avijjāsamudayā rūpasamudayo”ti hi ādinā;	425	
PA_tika-abh06_t:4252	Nayenekekakhandhassa, udayabbayadassane.	425	
PA_tika-abh06_t:4254	Dasa dasāti katvāna, vuttā paññāsalakkhaṇā;	425	
PA_tika-abh06_t:4255	Tesaṃ pana vasenāpi, dhamme samanupassati.	425	
PA_tika-abh06_t:4257	Evaṃ rūpudayo hoti, evamassa vayo iti;	425	
PA_tika-abh06_t:4258	Udeti evaṃ rūpampi, evaṃ rūpaṃ tu veti ca.	425	
PA_tika-abh06_t:4260	Evaṃ paccayatopettha, khaṇato udayabbayaṃ;	426	
PA_tika-abh06_t:4261	Passato sabbadhammā ca, pākaṭā honti tassa te.	426	
PA_tika-abh06_t:4263	Udake daṇḍarājīva, āraggeriva sāsapo;	426	
PA_tika-abh06_t:4264	Vijjuppādāva dhammā te, parittaṭṭhāyino siyuṃ.	426	
PA_tika-abh06_t:4266	Kadalīsupinālātacakkamāyupamā ime;	426	
PA_tika-abh06_t:4267	Asārā pana nissārā, hutvā khāyanti yogino.	426	
PA_tika-abh06_t:4269	Evamettāvatā tena, udayabbayadassanaṃ;	426	
PA_tika-abh06_t:4270	Lakkhaṇāni ca paññāsa, paṭivijjha ṭhitaṃ pana.	427	
PA_tika-abh06_t:4272	Ñāṇaṃ adhigataṃ hoti, taruṇaṃ paṭhamaṃ pana;	427	
PA_tika-abh06_t:4273	Yassa cādhigamā yogī, hotāraddhavipassako.	427	
PA_tika-abh06_t:4275	Vipassanāya hetāya,	427	
PA_tika-abh06_t:4276	Karuṇāyātha yogino;	427	
PA_tika-abh06_t:4277	Vipassakassa jāyante,	427	
PA_tika-abh06_t:4278	Upaklesā dasevime.	427	
PA_tika-abh06_t:4280	Obhāso pīti passaddhi, ñāṇaṃ saddhā satī sukhaṃ;	428	
PA_tika-abh06_t:4281	Upekkhā vīriyaṃ nikantīti, upaklesā dasevime.	428	
PA_tika-abh06_t:4283	Sampattapaṭivedhassa, sotāpannādinopi ca;	428	
PA_tika-abh06_t:4284	Tathā vippaṭipannassa, upaklesā na jāyare.	428	
PA_tika-abh06_t:4286	Sammāva paṭipannassa, yuttayogassa bhikkhuno;	428	
PA_tika-abh06_t:4287	Sadā vipassakasseva, uppajjanti kirassu te.	428	
PA_tika-abh06_t:4289	Vipassanāya obhāso, obhāsoti pavuccati;	428	
PA_tika-abh06_t:4290	Tasmiṃ pana samuppanne, yogāvacarabhikkhu so.	429	
PA_tika-abh06_t:4292	Maggappatto phalappatto, ahamasmīti gaṇhati;	429	
PA_tika-abh06_t:4293	Amaggaṃyeva maggoti, tassevaṃ pana gaṇhato.	429	
PA_tika-abh06_t:4295	Evaṃ vipassanāvīthi,	429	
PA_tika-abh06_t:4296	Okkantā nāma hoti sā;	429	
PA_tika-abh06_t:4297	Obhāsameva so bhikkhu,	429	
PA_tika-abh06_t:4298	Assādento nisīdati.	429	
PA_tika-abh06_t:4300	Pīti vippassanāpīti, tassa tasmiṃ khaṇe pana;	430	
PA_tika-abh06_t:4301	Tadā pañcavidhā pīti, jāyante khuddikādikā.	430	
PA_tika-abh06_t:4303	Vipassanāya passaddhi, passaddhīti pavuccati;	430	
PA_tika-abh06_t:4304	Yogino kāyacittāni, passaddhāneva honti hi.	430	
PA_tika-abh06_t:4306	Lahūni ca mudūneva, kammaññāneva honti hi;	430	
PA_tika-abh06_t:4307	Passaddhādīhi so bhikkhu, anuggahitamānaso.	430	
PA_tika-abh06_t:4309	Amānusiṃ ratiṃ nāma,	430	
PA_tika-abh06_t:4310	Anubhoti anuttaraṃ;	431	
PA_tika-abh06_t:4311	Yaṃ sandhāya ca gāthāyo,	431	
PA_tika-abh06_t:4312	Bhāsitā hi mahesinā.	431	
PA_tika-abh06_t:4314	“Suññāgāraṃ paviṭṭhassa, santacittassa bhikkhuno;	431	
PA_tika-abh06_t:4315	Amānusī rati hoti, sammā dhammaṃ vipassato.	431	
PA_tika-abh06_t:4317	“Yato yato sammasati, khandhānaṃ udayabbayaṃ;	431	
PA_tika-abh06_t:4318	Labhatī pītipāmojjaṃ, amataṃ taṃ vijānata”nti.	431	
PA_tika-abh06_t:4320	Ñāṇādayo upaklesā, ñeyyā vuttanayenidha;	432	
PA_tika-abh06_t:4321	Ete dasa upaklesā, vajjanīyāva yoginā.	432	
PA_tika-abh06_t:4323	Etthobhāsādayo dhammā,	432	
PA_tika-abh06_t:4324	Upaklesassa vatthuto;	432	
PA_tika-abh06_t:4325	Upaklesāti niddiṭṭhā,	432	
PA_tika-abh06_t:4326	Upaklesanikanti tu.	432	
PA_tika-abh06_t:4328	Taṃ tamāvajjamānassa, bhāvanā parihāyati;	432	
PA_tika-abh06_t:4329	Asatte sattasaññī ca, hoti appassuto naro.	432	
PA_tika-abh06_t:4331	Sabbobhāsādayo dhamme, na maggoti vicārayaṃ;	433	
PA_tika-abh06_t:4332	Maggo vipassanāñāṇaṃ, iccevaṃ pana paṇḍito.	433	
PA_tika-abh06_t:4334	Vavatthapeti maggañca, amaggañceva cetasā;	433	
PA_tika-abh06_t:4335	Tassa cevaṃ ayaṃ maggo, nāyaṃ maggoti yogino.	433	
PA_tika-abh06_t:4337	Maggāmaggañca viññāya, ṭhitañāṇamidaṃ pana;	433	
PA_tika-abh06_t:4338	Maggāmaggesuñāṇanti, bhūriñāṇena desitaṃ.	433	
PA_tika-abh06_t:4340	Maggāmaggañāṇadassanesu kovidā,	434	
PA_tika-abh06_t:4341	Sārāsāravedino samāhitāhitā;	434	
PA_tika-abh06_t:4342	Maggāmaggañāṇadassananti taṃ idaṃ,	434	
PA_tika-abh06_t:4343	Buddhā buddhasāvakā vadanti vādino.	434	
PA_tika-abh06_t:4344	Iti abhidhammāvatāre maggāmaggañāṇadassanavisuddhiniddeso	434	
PA_tika-abh06_t:4345	Nāma vīsatimo paricchedo.	434	
PA_tika-abh06_t:4346	21. Ekavīsatimo paricchedo	434	
PA_tika-abh06_t:4347	Paṭipadāñāṇadassanavisuddhiniddeso	434	
PA_tika-abh06_t:4349	Aṭṭhañāṇavaseneva, sikhāpakkā vipassanā;	434	
PA_tika-abh06_t:4350	Navamaṃ paṭipadāñāṇa-dassananti pavuccati.	435	
PA_tika-abh06_t:4352	Aṭṭha ñāṇāni nāmettha, veditabbāni viññunā;	435	
PA_tika-abh06_t:4353	Upaklesavinimuttaṃ, ñāṇaṃ suvisadaṃ pana.	435	
PA_tika-abh06_t:4355	Udayabbaye ca bhaṅge ca, bhaye ādīnave tathā;	435	
PA_tika-abh06_t:4356	Nibbidāpassanāñāṇaṃ, ñāṇaṃ muccitukamyatā.	435	
PA_tika-abh06_t:4358	Paṭisaṅkhā ca saṅkhāre, upekkhāñāṇamaṭṭhamaṃ;	435	
PA_tika-abh06_t:4359	Imāni aṭṭha ñāṇāni, navamaṃ saccānulomakaṃ.	435	
PA_tika-abh06_t:4361	Saccānulomañāṇanti, anulomaṃ pavuccati;	436	
PA_tika-abh06_t:4362	Taṃ sampādetukāmena, yogāvacarabhikkhunā.	436	
PA_tika-abh06_t:4364	Udayabbayañāṇaṃ taṃ, ādiṃ katvā panaṭṭhasu;	436	
PA_tika-abh06_t:4365	Etesu pana ñāṇesu, yogo karaṇiyo pana.	436	
PA_tika-abh06_t:4367	Yathānukkamato tassa, tesu ñāṇesu aṭṭhasu;	436	
PA_tika-abh06_t:4368	Aniccādivaseneva, yogaṃ katvā ṭhitassa hi.	436	
PA_tika-abh06_t:4370	Aniccaṃ dukkhamanattāti, saṅkhāre anupassato;	437	
PA_tika-abh06_t:4371	Aṭṭhannaṃ pana ñāṇānaṃ, vasena pana yogino.	437	
PA_tika-abh06_t:4373	Vipassanā sikhāpattā, hoti vuṭṭhānagāminī;	437	
PA_tika-abh06_t:4374	Saccānulomañāṇanti, ayameva pavuccati.	437	
PA_tika-abh06_t:4376	Saṅkhārupekkhāñāṇaṃ taṃ, āsevantassa yogino;	437	
PA_tika-abh06_t:4377	Idāni tassa maggo ca, samuppajjissatīti hi.	437	
PA_tika-abh06_t:4379	Saṅkhārupekkhā saṅkhāre, aniccā dukkhāti vā tathā;	437	
PA_tika-abh06_t:4380	Sammasitvā bhavaṅgaṃ tu, puna votarateva sā.	438	
PA_tika-abh06_t:4382	Bhavaṅgānantaraṃ saṅkhāru-pekkhāgatanayena tu;	438	
PA_tika-abh06_t:4383	Aniccādivaseneva, saṅkhāre pana gocaraṃ.	438	
PA_tika-abh06_t:4385	Kurumānaṃ manodvāre, jāyatāvajjanaṃ tato;	438	
PA_tika-abh06_t:4386	Bhavaṅgāvaṭṭanaṃ katvā, jātassānantaraṃ pana.	438	
PA_tika-abh06_t:4388	Saṅkhāre gocaraṃ katvā, paṭhamaṃ javanamānasaṃ;	438	
PA_tika-abh06_t:4389	Uppajjatīti taṃ cittaṃ, parikammanti vuccati.	438	
PA_tika-abh06_t:4391	Tadanantaramevaññaṃ, saṅkhārārammaṇaṃ puna;	439	
PA_tika-abh06_t:4392	Dutiyaṃ javanaṃ hoti, upacāranti taṃ mataṃ.	439	
PA_tika-abh06_t:4394	Tadanantaraṃ taṃ hoti, tathā saṅkhāragocaraṃ;	439	
PA_tika-abh06_t:4395	Tatiyaṃ javanacittaṃ, anulomanti saññitaṃ.	439	
PA_tika-abh06_t:4397	Purimānaṃ panaṭṭhannaṃ, ñāṇānaṃ anulomato;	439	
PA_tika-abh06_t:4398	Bodhipakkhiyadhammānaṃ, uddhañca anulomato.	439	
PA_tika-abh06_t:4400	Teneva taṃ hi saccānulomañāṇaṃ pavuccati;	440	
PA_tika-abh06_t:4401	Idaṃ hi pana saccānu-lomañāṇaṃ mahesinā.	440	
PA_tika-abh06_t:4403	“Vuṭṭhānagāminīyā hi, pariyosāna”nti bhāsitaṃ;	440	
PA_tika-abh06_t:4404	Ñeyyaṃ sabbapakārena, pariyosānanti gotrabhu.	440	
PA_tika-abh06_t:4406	Itinekehi nāmehi, kittitāyā mahesinā;	440	
PA_tika-abh06_t:4407	Vuṭṭhānagāminī santā, parisuddhā vipassanā.	440	
PA_tika-abh06_t:4409	Vuṭṭhātukāmo saṃsāradukkhapaṅkā mahabbhayā;	440	
PA_tika-abh06_t:4410	Kareyya satataṃ tattha, yogaṃ paṇḍitajātiko.	441	
PA_tika-abh06_t:4411	Iti abhidhammāvatāre paṭipadāñāṇadassanavisuddhiniddeso nāma	441	
PA_tika-abh06_t:4412	Ekavīsatimo paricchedo.	441	
PA_tika-abh06_t:4413	22. Bāvīsatimo paricchedo	441	
PA_tika-abh06_t:4414	Ñāṇadassanavisuddhiniddeso	441	
PA_tika-abh06_t:4416	Ito paraṃ tu bhikkhussa, hoti gotrabhumānasaṃ;	441	
PA_tika-abh06_t:4417	Āvajjaniyaṭhānattā, maggacittassa taṃ pana.	441	
PA_tika-abh06_t:4419	Na cappaṭipadāñāṇa-dassanaṃ vā tatheva ca;	441	
PA_tika-abh06_t:4420	Ñāṇadassanasuddhiṃ vā, bhajate na kudācanaṃ.	442	
PA_tika-abh06_t:4422	Ubhinnamantarā etaṃ, abbohārikameva taṃ;	442	
PA_tika-abh06_t:4423	Vipassanāya sotasmiṃ, patitattā vipassanā.	442	
PA_tika-abh06_t:4425	Pothujjanikagottaṃ vā, abhibhuyya pavattito;	442	
PA_tika-abh06_t:4426	Gottaṃ vuccati nibbānaṃ, tato bhavati gotrabhu.	442	
PA_tika-abh06_t:4428	Ñāṇaṃ catūsu maggesu, ñāṇadassanasuddhikaṃ;	442	
PA_tika-abh06_t:4429	Tattha taṃ paṭhamaṃ maggaṃ, sampādetuṃ panicchatā.	442	
PA_tika-abh06_t:4431	Aññaṃ kiñcipi kātabbaṃ, bhikkhunā tena natthi taṃ;	443	
PA_tika-abh06_t:4432	Yañhi tena ca kātabbaṃ, siyā taṃ katameva tu.	443	
PA_tika-abh06_t:4434	Anulomāvasānañhi, sūraṃ tikkhaṃ vipassanaṃ;	443	
PA_tika-abh06_t:4435	Uppādentena taṃ sabbaṃ, katameva ca yoginā.	443	
PA_tika-abh06_t:4437	Tassānulomañāṇassa, ante tu animittakaṃ;	443	
PA_tika-abh06_t:4438	Visaṅkhāraṃ nirodhañca, nibbānaṃ amataṃ padaṃ.	443	
PA_tika-abh06_t:4440	Gocaraṃ kurumānaṃ taṃ, nibbānārammaṇe pana;	444	
PA_tika-abh06_t:4441	Paṭhamāvajjanañceva, paṭhamābhogatāpi ca.	444	
PA_tika-abh06_t:4443	Maggassānantarādīhi, paccayehi panacchahi;	444	
PA_tika-abh06_t:4444	Tassa paccayabhāvañca, sādhayantaṃ tato pana.	444	
PA_tika-abh06_t:4446	Vipassanāya muddhañhi, sikhāpattāya tāya taṃ;	444	
PA_tika-abh06_t:4447	Uppajjati anāvattaṃ-rammaṇaṃ tassa gotrabhu.	444	
PA_tika-abh06_t:4449	Ekenāvajjaneneva, ekissāyeva vīthiyā;	444	
PA_tika-abh06_t:4450	Nānārammaṇatā cānu-lomagotrabhucetasaṃ.	445	
PA_tika-abh06_t:4452	Ṭhatvā āvajjanaṭṭhāne, tamanāvajjanampi ca;	445	
PA_tika-abh06_t:4453	Maggassa pana taṃ saññaṃ, datvā viya nirujjhati.	445	
PA_tika-abh06_t:4455	Maggopi tena taṃ dinnaṃ, amuñcitvāva sañhitaṃ;	445	
PA_tika-abh06_t:4456	Taṃ ñāṇamanubandhanto, jāyate tadanantaraṃ.	445	
PA_tika-abh06_t:4458	Kadācipi anibbiddhapubbaṃ maggo panesa hi;	445	
PA_tika-abh06_t:4459	Lobhaṃ dosañca mohañca, viddhaṃsantova jāyati.	445	
PA_tika-abh06_t:4461	Na kevalamayaṃ maggo, dosanāsanameva ca;	446	
PA_tika-abh06_t:4462	Karoti atha khopāyadvārānipi pidheti ca.	446	
PA_tika-abh06_t:4464	Anāmataggasaṃsāravaṭṭadukkhamahodadhiṃ;	446	
PA_tika-abh06_t:4465	Apāramatighorañca, soseti ca asesato.	446	
PA_tika-abh06_t:4467	Micchāmaggaṃ panaṭṭhaṅgaṃ, jāyamāno ca ujjhati;	446	
PA_tika-abh06_t:4468	Sabbaverabhayānettha, niccaṃ vūpasameti ca.	446	
PA_tika-abh06_t:4470	Buddhassorasaputtattaṃ, upaneti nayaṃ pana;	447	
PA_tika-abh06_t:4471	Ānisaṃse anekepi, pavattayati yogino.	447	
PA_tika-abh06_t:4473	Dāyakenānisaṃsānaṃ, anekesamanena ca;	447	
PA_tika-abh06_t:4474	Ādimaggena saṃyuttaṃ, ñāṇanti ñāṇadassanaṃ.	447	
PA_tika-abh06_t:4475	Paṭhamamaggañāṇaṃ.	447	
PA_tika-abh06_t:4477	Tassevānantaraṃ tassa, vipākā dvepi tīṇi vā;	447	
PA_tika-abh06_t:4478	Phalacittāni jāyante, na jāyante tato paraṃ.	447	
PA_tika-abh06_t:4480	Keci ekañca dve tīṇi, cattārīti vadanti tu;	448	
PA_tika-abh06_t:4481	Na panetaṃ gahetabbaṃ, ajānitvā vadanti te.	448	
PA_tika-abh06_t:4483	Ekassāsevanaṃ natthi, tasmā dve anulomakā;	448	
PA_tika-abh06_t:4484	Tehi āsevanaṃ laddhā, tatiyaṃ hoti gotrabhu.	448	
PA_tika-abh06_t:4486	Catutthaṃ maggacittaṃ tu,	448	
PA_tika-abh06_t:4487	Tasmā tīṇi phalāni hi;	448	
PA_tika-abh06_t:4488	Anulomā tayo honti,	448	
PA_tika-abh06_t:4489	Catutthaṃ hoti gotrabhu.	448	
PA_tika-abh06_t:4491	Pañcamaṃ maggacittañca, phalāni dve tato pana;	449	
PA_tika-abh06_t:4492	Sattacittaparamāva, ekāvajjanavīthi hi.	449	
PA_tika-abh06_t:4494	Ettāvatā paneso hi, sotāpannoti vuccati;	449	
PA_tika-abh06_t:4495	Phalassa pariyosāne, bhavaṅgottaraṇaṃ siyā.	449	
PA_tika-abh06_t:4497	Tato bhavaṅgaṃ chinditvā, maggapekkhanahetukaṃ;	449	
PA_tika-abh06_t:4498	Uppajjati manodvāre, āvajjanamano pana.	449	
PA_tika-abh06_t:4500	Tasmiṃ niruddhe maggassa, paccavekkhaṇasaññitā;	450	
PA_tika-abh06_t:4501	Javanāni hi jāyante, satteva paṭipāṭiyā.	450	
PA_tika-abh06_t:4503	Eseva ca nayo ñeyyo, phalādīnampi pekkhane;	450	
PA_tika-abh06_t:4504	Paccavekkhaṇañāṇāni, bhavantekūnavīsati.	450	
PA_tika-abh06_t:4506	Maggo phalaṃ pahīnā ca, kilesā avasiṭṭhakā;	450	
PA_tika-abh06_t:4507	Nibbānañceti pañcete, paccavekkhaṇabhūmiyo.	450	
PA_tika-abh06_t:4509	Evaṃ so paccavekkhitvā, sotāpannopapattiyā;	450	
PA_tika-abh06_t:4510	Yogamārabhate dhīro, dutiyāya ca bhūmiyā.	451	
PA_tika-abh06_t:4512	Khandhapañcakasaṅkhātaṃ, taṃ saṅkhāragataṃ puna;	451	
PA_tika-abh06_t:4513	Aniccaṃ dukkhamanattāti, ñāṇena parimajjati.	451	
PA_tika-abh06_t:4515	Tato vipassanāvīthi-mogāhati ca tāvade;	451	
PA_tika-abh06_t:4516	Tassevaṃ paṭipannassa, heṭṭhā vuttanayena tu.	451	
PA_tika-abh06_t:4518	Tato saṅkhārupekkhāya, avasāne tatheva ca;	451	
PA_tika-abh06_t:4519	Ekāvajjanavārasmiṃ, gotrabhussa anantaraṃ.	451	
PA_tika-abh06_t:4521	Byāpādakāmarāgānaṃ, tanubhāvaṃ tu sādhayaṃ;	452	
PA_tika-abh06_t:4522	Sakadāgāmimaggoyaṃ, jāyate dutiyo pana.	452	
PA_tika-abh06_t:4523	Dutiyamaggañāṇaṃ.	452	
PA_tika-abh06_t:4525	Imassāpi ca ñāṇassa, heṭṭhā vuttanayenidha;	452	
PA_tika-abh06_t:4526	Phalacittāni ñeyyāni, viññunā dvepi tīṇi vā.	452	
PA_tika-abh06_t:4528	Ettāvatā paneso hi, sakadāgāmi nāmayaṃ;	452	
PA_tika-abh06_t:4529	Sakideva imaṃ lokaṃ, āgantvāntakaro bhave.	452	
PA_tika-abh06_t:4531	Heṭṭhā vuttanayeneva, pañcadhā paccavekkhaṇaṃ;	453	
PA_tika-abh06_t:4532	Evaṃ so paccavekkhitvā, sakadāgāmipattiyā.	453	
PA_tika-abh06_t:4534	Yogamārabhate dhīro, tatiyāya ca bhūmiyā;	453	
PA_tika-abh06_t:4535	Byāpādakāmarāgānaṃ, pahānāya ca paṇḍito.	453	
PA_tika-abh06_t:4537	Khandhapañcakasaṅkhātaṃ, taṃ saṅkhāragataṃ pana;	453	
PA_tika-abh06_t:4538	Aniccaṃ dukkhamanattāti, ñāṇena parimajjati.	453	
PA_tika-abh06_t:4540	Tato vipassanāvīthi-mogāhati ca tāvade;	454	
PA_tika-abh06_t:4541	Tassevaṃ paṭipannassa, heṭṭhā vuttanayena tu.	454	
PA_tika-abh06_t:4543	Tato saṅkhārupekkhāya, avasāne tatheva ca;	454	
PA_tika-abh06_t:4544	Ekāvajjanavīthimhi, gotrabhussa anantaraṃ.	454	
PA_tika-abh06_t:4546	Byāpādakāmarāgānaṃ, mūlaghātaṃ tu sādhayaṃ;	454	
PA_tika-abh06_t:4547	Tassānāgāmimaggoyaṃ, jāyate tatiyo pana.	454	
PA_tika-abh06_t:4548	Tatiyamaggañāṇaṃ.	454	
PA_tika-abh06_t:4550	Imassāpi ca ñāṇassa, heṭṭhā vuttanayenidha;	455	
PA_tika-abh06_t:4551	Pavatti phalacittānaṃ, veditabbā vibhāvinā.	455	
PA_tika-abh06_t:4553	Ettāvatā panesopi, hotināgāmi nāmayaṃ;	455	
PA_tika-abh06_t:4554	Tattheva parinibbāyī, anāvattisabhāvato.	455	
PA_tika-abh06_t:4556	Heṭṭhā vuttanayeneva, pañcadhā paccavekkhaṇaṃ;	455	
PA_tika-abh06_t:4557	Evaṃ so paccavekkhitvā, anāgāmiriyasāvako.	455	
PA_tika-abh06_t:4559	Yogamārabhate dhīro, catutthāya ca bhūmiyā;	455	
PA_tika-abh06_t:4560	Pattiyārūparāgādi-pahānāya ca paṇḍito.	456	
PA_tika-abh06_t:4562	Tatheva saṅkhāragataṃ, aniccādivasena so;	456	
PA_tika-abh06_t:4563	Parivattati ñāṇena, tatheva parimajjati.	456	
PA_tika-abh06_t:4565	Tato vipassanāvīthi-mogāhati ca tāvade;	456	
PA_tika-abh06_t:4566	Tassevaṃ paṭipannassa, heṭṭhā vuttanayena tu.	456	
PA_tika-abh06_t:4568	Tato saṅkhārupekkhāya, avasāne tatheva ca;	456	
PA_tika-abh06_t:4569	Ekāvajjanavārasmiṃ, gotrabhussa anantaraṃ.	456	
PA_tika-abh06_t:4571	Tassārahattamaggoyaṃ,	457	
PA_tika-abh06_t:4572	Jāyate tu tato paraṃ;	457	
PA_tika-abh06_t:4573	Rūparāgādidosānaṃ,	457	
PA_tika-abh06_t:4574	Viddhaṃsāya karo pana.	457	
PA_tika-abh06_t:4575	Catutthamaggañāṇaṃ.	457	
PA_tika-abh06_t:4577	Imassāpi ca ñāṇassa, heṭṭhā vuttanayenidha;	457	
PA_tika-abh06_t:4578	Pavatti phalacittānaṃ, veditabbā vibhāvinā.	457	
PA_tika-abh06_t:4580	Ettāvatā paneso hi,	458	
PA_tika-abh06_t:4581	Arahā nāma aṭṭhamo;	458	
PA_tika-abh06_t:4582	Ariyo puggalo hoti,	458	
PA_tika-abh06_t:4583	Mahākhīṇāsavo ayaṃ.	458	
PA_tika-abh06_t:4585	Anuppattasadattho ca,	458	
PA_tika-abh06_t:4586	Khīṇasaṃyojano muni;	458	
PA_tika-abh06_t:4587	Sadevakassa lokassa,	458	
PA_tika-abh06_t:4588	Dakkhiṇeyyo anuttaro.	458	
PA_tika-abh06_t:4590	Ettāvatā catassopi, ñāṇadassanasuddhiyo;	459	
PA_tika-abh06_t:4591	Hitatthāya ca bhikkhūnaṃ, saṅkhepeneva dassitā.	459	
PA_tika-abh06_t:4593	Saddhena sammā pana bhāvanīyā,	459	
PA_tika-abh06_t:4594	Ariyāya paññāya ca bhāvanāya;	459	
PA_tika-abh06_t:4595	Visuddhikāmena tapodhanena,	459	
PA_tika-abh06_t:4596	Bhavakkhayaṃ patthayatā budhena.	459	
PA_tika-abh06_t:4597	Iti abhidhammāvatāre ñāṇadassanavisuddhiniddeso nāma	459	
PA_tika-abh06_t:4598	Bāvīsatimo paricchedo.	459	
PA_tika-abh06_t:4599	23. Tevīsatimo paricchedo	459	
PA_tika-abh06_t:4600	Kilesappahānakathā	460	
PA_tika-abh06_t:4602	Etesu yena ye dhammā, pahātabbā bhavanti hi;	460	
PA_tika-abh06_t:4603	Tesaṃ dāni karissāmi, pakāsanamito paraṃ.	460	
PA_tika-abh06_t:4604_0	Imesu pana catūsu maggañāṇesu ye dhammā yena ñāṇena pahātabbā, tesaṃ pahānamevaṃ	4604	
PA_tika-abh06_t:4604_1	veditabbaṃ. Etāni hi yathāyogaṃ saṃyojanakilesamicchattalokadhammamacchariyavipallāsaganthāgatiāsava-	4604	
PA_tika-abh06_t:4604_2	oghayoganīvaraṇaparāmāsaupādānānusayamalaakusalakammapatha- akusalacittuppādasaṅkhātānaṃ pahānakarāni.	4604	
PA_tika-abh06_t:4605_0	Tattha saṃyojanānīti dasa saṃyojanāni. Seyyathidaṃ – rūparāgārūparāgamānauddhaccāvijjāti	4605	
PA_tika-abh06_t:4605_1	ime pañca uddhaṃbhāgiyasaṃyojanāni nāma. Sakkāyadiṭṭhi vicikicchā sīlabbataparāmāso	4605	
PA_tika-abh06_t:4605_2	kāmarāgo paṭighoti ime pañca adhobhāgiyasaṃyojanāni nāma.	4605	
PA_tika-abh06_t:4606	Kilesāti dasa kilesā. Seyyathidaṃ – lobho doso moho māno diṭṭhi vicikicchā thinaṃ uddhaccaṃ ahirikaṃ anottappanti.	460	
PA_tika-abh06_t:4607	Micchattāti dasa micchattā. Seyyathidaṃ – micchādiṭṭhi micchāsaṅkappo micchāvācā micchākammanto micchāājīvo micchāvāyāmo micchāsati micchāsamādhi micchāñāṇaṃ micchāvimuttīti.	460	
PA_tika-abh06_t:4608_0	Lokadhammāti aṭṭha lokadhammā lābho alābho yaso ayaso nindā pasaṃsā sukhaṃ dukkhanti.	4608	
PA_tika-abh06_t:4608_1	Idha pana kāraṇūpacārena lābhādivatthukassa anunayassa, alābhādivatthukassa paṭighassa	4608	
PA_tika-abh06_t:4608_2	cetaṃ lokadhammagahaṇena gahaṇaṃ katanti veditabbaṃ.	4608	
PA_tika-abh06_t:4609_0	Macchariyānīti pañca macchariyāni āvāsamacchariyaṃ kulamacchariyaṃ lābhamacchariyaṃ	4609	
PA_tika-abh06_t:4609_1	dhammamacchariyaṃ vaṇṇamacchariyanti. Imāni āvāsādīsu aññesaṃ sādhāraṇabhāvaṃ asahanākārena	4609	
PA_tika-abh06_t:4609_2	pavattāni macchariyāni.	4609	
PA_tika-abh06_t:4610	Vipallāsāti aniccadukkhaanattaasubhesuyeva vatthūsu “niccaṃ sukhaṃ attā subha”nti evaṃ pavattā saññāvipallāso cittavipallāso diṭṭhivipallāsoti ime tayo vipallāsā.	461	
PA_tika-abh06_t:4611	Ganthāti cattāro ganthā abhijjhākāyagantho, byāpādo, sīlabbataparāmāso, idaṃsaccābhiniveso kāyaganthoti.	461	
PA_tika-abh06_t:4612_0	Agatīti chandadosamohabhayāni. Āsavāti cattāro āsavā – kāmarāgabhavarāgamicchādiṭṭhiavijjāsavoti.	4612	
PA_tika-abh06_t:4612_1	Oghayogānītipi tesamevādhivacanaṃ. Nīvaraṇānīti kāmacchandādayo. Parāmāsoti micchādiṭṭhiyā adhivacanaṃ.	4612	
PA_tika-abh06_t:4613	Upādānāti cattāri upādānāni kāmupādānādīnīti. Anusayāti satta anusayā kāmarāgānusayo paṭighamānadiṭṭhivicikicchābhavarāgāvijjānusayoti. Malāti tayo malā – lobho doso mohoti.	461	
PA_tika-abh06_t:4614_0	Akusalakammapathāti dasa akusalakammapathā. Seyyathidaṃ – pāṇātipāto adinnādānaṃ	4614	
PA_tika-abh06_t:4614_1	kāmesumicchācāro musāvādo pisuṇavācā pharusavācā samphappalāpo abhijjhā byāpādo micchādiṭṭhīti dasa.	4614	
PA_tika-abh06_t:4615	Akusalacittuppādāti lobhamūlāni aṭṭha, dosamūlāni dve, mohamūlāni dveti ime dvādasāti.	461	
PA_tika-abh06_t:4616_0	Etesaṃ saṃyojanādīnaṃ etāni yathāsambhavaṃ pahānakarāni. Kathaṃ? Saṃyojanesu tāva	4616	
PA_tika-abh06_t:4616_1	sakkāyadiṭṭhivicikicchāsīlabbataparāmāsā apāyagamanīyā kāmarāgapaṭighāti ete paṭhamamaggañāṇavajjhā,	4616	
PA_tika-abh06_t:4616_2	sesā kāmarāgapaṭighā oḷārikā dutiyamaggañāṇavajjhā, sukhumā tatiyamaggañāṇavajjhā,	4616	
PA_tika-abh06_t:4616_3	rūparāgādayo pañcapi catutthamaggañāṇavajjhā eva.	4616	
PA_tika-abh06_t:4617	Kilesesu diṭṭhivicikicchā paṭhamamaggañāṇavajjhā, doso tatiyamaggañāṇavajjho, lobhamohamānathinauddhaccaahirikānottappāni catutthamaggañāṇavajjhāni.	461	
PA_tika-abh06_t:4618_0	Micchattesu micchādiṭṭhi musāvādo micchākammanto micchāājīvoti ime paṭhamamaggañāṇavajjhā,	4618	
PA_tika-abh06_t:4618_1	micchāsaṅkappo pisuṇavācā pharusavācāti ime tatiyamaggañāṇavajjhā, cetanāyeva cettha	4618	
PA_tika-abh06_t:4618_2	micchāvācāti veditabbā, samphappalāpamicchāvāyāmasatisamādhivimuttiñāṇāni catutthamaggañāṇavajjhāni.	4618	
PA_tika-abh06_t:4619	Lokadhammesu paṭigho tatiyamaggañāṇavajjho, anunayo catutthamaggañāṇavajjho, yase pasaṃsāya ca anunayo catutthamaggañāṇavajjhoti eke.	461	
PA_tika-abh06_t:4620	Macchariyāni paṭhamamaggañāṇavajjhāni eva.	462	
PA_tika-abh06_t:4621_0	Vipallāsesu pana anicce niccaṃ, anattani attāti ca saññācittadiṭṭhivipallāsā, dukkhe	4621	
PA_tika-abh06_t:4621_1	sukhaṃ, asubhe subhanti diṭṭhivipallāso cāti ime paṭhamamaggañāṇavajjhā, asubhe subhanti	4621	
PA_tika-abh06_t:4621_2	saññācittavipallāsā tatiyamaggañāṇavajjhā, dukkhe sukhanti catutthamaggañāṇavajjhā.	4621	
PA_tika-abh06_t:4622	Ganthesu sīlabbataparāmāsaidaṃsaccābhinivesakāyaganthā paṭhamamaggañāṇavajjhā, byāpādakāyagantho tatiyamaggañāṇavajjho, abhijjhākāyagantho catutthamaggañāṇavajjhova.	462	
PA_tika-abh06_t:4623	Agatiyo paṭhamamaggañāṇavajjhā.	462	
PA_tika-abh06_t:4624	Āsavesu diṭṭhāsavo paṭhamañāṇavajjho, kāmāsavo tatiyañāṇavajjho, itare dve catutthañāṇavajjhā. Oghayogesupi eseva nayo.	462	
PA_tika-abh06_t:4625	Nīvaraṇesu vicikicchānīvaraṇaṃ paṭhamañāṇavajjhaṃ, kāmacchando byāpādo kukkuccanti tīṇi tatiyañāṇavajjhāni, thinamiddhauddhaccāni catutthañāṇavajjhāni.	462	
PA_tika-abh06_t:4626	Parāmāso paṭhamañāṇavajjho.	462	
PA_tika-abh06_t:4627_0	Upādānesu sabbesampi lokiyadhammānaṃ vatthukāmavasena “kāmā”ti āgatattā rūpārūpesu	4627	
PA_tika-abh06_t:4627_1	rāgopi kāmupādāne patati, tasmā tañca kāmupādānaṃ catutthañāṇavajjhaṃ, sesāni paṭhamañāṇavajjhāni.	4627	
PA_tika-abh06_t:4628	Anusayesu diṭṭhivicikicchānusayā paṭhamañāṇavajjhā, kāmarāgapaṭighānusayā tatiyañāṇavajjhā, mānabhavarāgāvijjānusayā catutthañāṇavajjhā.	462	
PA_tika-abh06_t:4629	Malesu dosamalaṃ tatiyañāṇavajjhaṃ, itarāni catutthañāṇavajjhāneva.	462	
PA_tika-abh06_t:4630_0	Akusalakammapathesu pāṇātipāto adinnādānaṃ micchācāro musāvādo micchādiṭṭhīti ime	4630	
PA_tika-abh06_t:4630_1	paṭhamañāṇavajjhā, pisuṇavācā pharusavācā byāpādoti tatiyañāṇavajjhā, samphappalāpo	4630	
PA_tika-abh06_t:4630_2	abhijjhā catutthañāṇavajjhāva.	4630	
PA_tika-abh06_t:4631	Akusalacittuppādesu cattāro diṭṭhigatacittuppādā, vicikicchāsampayutto cāti pañca paṭhamañāṇavajjhā, dve paṭighasampayuttā tatiyañāṇavajjhā, sesā catutthañāṇavajjhāti.	463	
PA_tika-abh06_t:4632	Yañca yena vajjhaṃ, taṃ tena pahātabbaṃ nāma. Tena vuttaṃ “etesaṃ saṃyojanādīnaṃ dhammānaṃ etāni yathāyogaṃ pahānakarānī”ti.	463	
PA_tika-abh06_t:4634	Etesu ñāṇesu ca yena yena,	463	
PA_tika-abh06_t:4635	Yo yo hi dhammo samupeti ghātaṃ;	463	
PA_tika-abh06_t:4636	So so asesena ca tena tena,	463	
PA_tika-abh06_t:4637	Sandassito sādhu mayā panevaṃ.	463	
PA_tika-abh06_t:4638	Kilesapahānakkamakathāyaṃ.	463	
PA_tika-abh06_t:4640	Pariññādīni kiccāni, yāni vuttāni satthunā;	464	
PA_tika-abh06_t:4641	Saccābhisamaye tāni, pavakkhāmi ito paraṃ.	464	
PA_tika-abh06_t:4643	Ekekassa panetesu,	464	
PA_tika-abh06_t:4644	Ñāṇassekakkhaṇe siyā;	464	
PA_tika-abh06_t:4645	Pariññā ca pahānañca,	464	
PA_tika-abh06_t:4646	Sacchikiriyā ca bhāvanā.	464	
PA_tika-abh06_t:4648	Pariññādīni etāni, kiccānekakkhaṇe pana;	464	
PA_tika-abh06_t:4649	Yathāsabhāvato tāni, jānitabbāni viññunā.	464	
PA_tika-abh06_t:4651	Padīpo hi yathā loke, apubbācarimaṃ idha;	465	
PA_tika-abh06_t:4652	Cattāri pana kiccāni, karotekakkhaṇe pana.	465	
PA_tika-abh06_t:4654	Ālokañca vidaṃseti, nāseti timirampi ca;	465	
PA_tika-abh06_t:4655	Pariyādiyati telañca, vaṭṭiṃ jhāpeti ekato.	465	
PA_tika-abh06_t:4657	Evaṃ taṃ maggañāṇampi, apubbācarimaṃ pana;	465	
PA_tika-abh06_t:4658	Cattāripi ca kiccāni, karotekakkhaṇe pana.	465	
PA_tika-abh06_t:4660	Pariññābhisamayeneva, dukkhaṃ abhisameti so;	466	
PA_tika-abh06_t:4661	Pahānābhisamayeneva, tathā samudayampi ca.	466	
PA_tika-abh06_t:4663	Bhāvanāvidhināyeva, maggaṃ abhisameti taṃ;	466	
PA_tika-abh06_t:4664	Ārammaṇakriyāyeva, nirodhaṃ sacchikaroti so.	466	
PA_tika-abh06_t:4665_0	Vuttampi cetaṃ “maggasamaṅgissa ñāṇaṃ dukkhepetaṃ ñāṇaṃ, dukkhasamudayepetaṃ ñāṇaṃ,	4665	
PA_tika-abh06_t:4665_1	dukkhanirodhepetaṃ ñāṇaṃ, dukkhanirodhagāminiyā paṭipadāyapetaṃ ñāṇa”nti. Tattha	4665	
PA_tika-abh06_t:4665_2	yathā padīpo vaṭṭiṃ jhāpeti, evaṃ maggañāṇaṃ dukkhaṃ parijānāti. Yathā andhakāraṃ	4665	
PA_tika-abh06_t:4665_3	nāseti, evaṃ samudayaṃ pajahati. Yathā ālokaṃ vidaṃseti, evaṃ sahajātādipaccayatāya	4665	
PA_tika-abh06_t:4665_4	sammāsaṅkappādimaggaṃ bhāveti. Yathā telaṃ pariyādiyati, evaṃ kilesapariyādānena	4665	
PA_tika-abh06_t:4665_5	nirodhaṃ sacchikarotīti veditabbaṃ.	4665	
PA_tika-abh06_t:4667	Uggacchanto yathādicco, apubbācarimaṃ pana;	466	
PA_tika-abh06_t:4668	Cattāri pana kiccāni, karotekakkhaṇe idha.	466	
PA_tika-abh06_t:4670	Obhāseti ca rūpāni, nāseti timirampi ca;	467	
PA_tika-abh06_t:4671	Ālokañca vidaṃseti, sītañca paṭihaññati.	467	
PA_tika-abh06_t:4673	Yathā ca mahatī nāvā, apubbācarimaṃ pana;	467	
PA_tika-abh06_t:4674	Cattāri pana kiccāni, karotekakkhaṇe pana.	467	
PA_tika-abh06_t:4676	Jahatī orimaṃ tīraṃ, sotaṃ chindati sā pana;	467	
PA_tika-abh06_t:4677	Tathā vahati bhaṇḍañca, tīramappeti pārimaṃ.	467	
PA_tika-abh06_t:4679	Nāvāyorimatīrassa, yathā pajahanaṃ pana;	467	
PA_tika-abh06_t:4680	Tatheva maggañāṇassa, dukkhassa parijānanaṃ.	468	
PA_tika-abh06_t:4682	Yathā chindati taṃ sotaṃ, taṇhaṃ jahati taṃ tathā;	468	
PA_tika-abh06_t:4683	Yathā vahati taṃ bhaṇḍaṃ, sahajātādinā pana.	468	
PA_tika-abh06_t:4685	Tatheva paccayattena, maggaṃ bhāveti nāma so;	468	
PA_tika-abh06_t:4686	Yathā pāraṃ pana evaṃ, nirodhārammaṇaṃ bhave.	468	
PA_tika-abh06_t:4688	Lokuttarena niddiṭṭhā, yā lokuttarabhāvanā;	468	
PA_tika-abh06_t:4689	Sā saṅkhepanayenevaṃ, mayā sādhu pakāsitā.	468	
PA_tika-abh06_t:4691	Ko hi nāma naro loke,	469	
PA_tika-abh06_t:4692	Lokuttarasukhāvahaṃ;	469	
PA_tika-abh06_t:4693	Bhāvanaṃ pana paññāya,	469	
PA_tika-abh06_t:4694	Na ca bhāveyya paṇḍito.	469	
PA_tika-abh06_t:4696	Imaṃ viditvā hitabhāvanaṃ vanaṃ,	469	
PA_tika-abh06_t:4697	Upeti yo ve sukhasaṃhitaṃ hitaṃ;	469	
PA_tika-abh06_t:4698	Vidhūya cittassa anuttamaṃ tamaṃ,	469	
PA_tika-abh06_t:4699	Upeti cāviggahakampadaṃ padaṃ.	469	
PA_tika-abh06_t:4700	Iti abhidhammāvatāre ñāṇadassanavisuddhiniddeso nāma	470	
PA_tika-abh06_t:4701	Tevīsatimo paricchedo.	470	
PA_tika-abh06_t:4702	24. Catuvīsatimo paricchedo	470	
PA_tika-abh06_t:4703	Paccayaniddeso	470	
PA_tika-abh06_t:4705	Yesaṃ paccayadhammānaṃ, vasā sappaccayā ime;	470	
PA_tika-abh06_t:4706	Dhammā te paccaye cāhaṃ, dassayissāmito paraṃ.	470	
PA_tika-abh06_t:4707_0	Katame paccayāti? Vuccate – hetārammaṇādhipatianantarasamanantarasahajāta- aññamaññanissayūpanissayapurejātapacchājātāsevanakammavipākāhārindriya-	4707	
PA_tika-abh06_t:4707_1	jhānamaggasampayuttavippayuttaatthinatthivigatāvigatavasena catuvīsatividhā honti.	4707	
PA_tika-abh06_t:4708_0	Tattha hetupaccayoti lobho doso moho alobho adoso amohoti ime cha dhammā hetupaccayā.	4708	
PA_tika-abh06_t:4708_1	Ārammaṇapaccayoti sabbalokiyalokuttaraṃ yaṃ yaṃ dhammaṃ ārabbha ye ye dhammā uppajjanti	4708	
PA_tika-abh06_t:4708_2	cittacetasikā dhammā, te te dhammā tesaṃ tesaṃ dhammānaṃ ārammaṇapaccayena paccayo.	4708	
PA_tika-abh06_t:4709_0	Adhipatipaccayoti ettha sahajātādhipatiārammaṇādhipativasena duvidho. Tattha sahajātādhipati	4709	
PA_tika-abh06_t:4709_1	chandacittavīriyavīmaṃsāvasena catubbidho, ārammaṇādhipati pana domanassavicikicchuddhaccakiriyābyākatākusalavipāke	4709	
PA_tika-abh06_t:4709_2	ca aniṭṭhasammatañca rūpaṃ ṭhapetvā avasesaṃ. Anantarapaccayoti anantaraniruddhā	4709	
PA_tika-abh06_t:4709_3	cittacetasikā dhammā. Tathā samanantarapaccayopi.	4709	
PA_tika-abh06_t:4710_0	Sahajātapaccayoti cittacetasikā, mahābhūtā ceva hadayavatthu ca. Tathā aññamaññapaccayopi.	4710	
PA_tika-abh06_t:4710_1	Nissayapaccayoti vatthurūpāni ceva mahābhūtā, cittacetasikā ca. Upanissayapaccayoti	4710	
PA_tika-abh06_t:4710_2	ārammaṇānantarapakatūpanissayavasena tividho. Tattha ārammaṇūpanissayo ārammaṇādhipatiyeva,	4710	
PA_tika-abh06_t:4710_3	anantarūpanissayo pana anantarapaccayova, pakatūpanissayo pana kāyikasukhadukkhautubhojanasenāsanapuggalā	4710	
PA_tika-abh06_t:4710_4	saddhāsīlasutacāgapaññārāgadosamohādayo ca.	4710	
PA_tika-abh06_t:4711_0	Purejātapaccayoti vatthārammaṇavasena duvidho. Tattha vatthupurejāto nāma vatthurūpāni,	4711	
PA_tika-abh06_t:4711_1	ārammaṇapurejāto nāma paccuppannarūpādīneva. Pacchājātapaccayoti cittacetasikā ca.	4711	
PA_tika-abh06_t:4711_2	Āsevanapaccayoti ṭhapetvā āvajjanadvayaṃ lokiyakusalākusalakiriyābyākatā dhammāva.	4711	
PA_tika-abh06_t:4712_0	Kammapaccayoti sahajātanānakkhaṇikavasena duvidho. Tattha sahajātā lokiyalokuttarā	4712	
PA_tika-abh06_t:4712_1	eva, nānakkhaṇikā pana sāsavakusalākusalacetanā, anāsavakusalacetanā anantarameva	4712	
PA_tika-abh06_t:4712_2	attano vipākassa paccayo hoti. Vipākapaccayoti vipākacittacetasikā. Āhārapaccayoti	4712	
PA_tika-abh06_t:4712_3	kabaḷīkārāhāraphassacetanāviññāṇavasena catubbidho.	4712	
PA_tika-abh06_t:4713_0	Indriyapaccayoti rūpasattakamanajīvitasukhadukkhasomanassadomanassaupekkhāsaddhāvīriya-	4713	
PA_tika-abh06_t:4713_1	satisamādhipaññāanaññātaññassāmītindriyaaññindriyaaññatāvindriyānīti vīsatindriyāni,	4713	
PA_tika-abh06_t:4713_2	tesu itthindriyapurisindriyāni vajjetvā vīsatindriyāni honti. Jhānapaccayoti vitakkavicārapītisukhacittekaggatāvasena	4713	
PA_tika-abh06_t:4713_3	pañcavidho. Maggapaccayoti diṭṭhisaṅkappavāyāmasatisamādhivācākammantājīvamicchādiṭṭhivasena navavidho.	4713	
PA_tika-abh06_t:4714_0	Sampayuttapaccayoti cittacetasikāva. Vippayuttapaccayoti vatthupurejātāni ceva pacchājātā	4714	
PA_tika-abh06_t:4714_1	cittacetasikā ca. Atthipaccayoti jīvitindriyakabaḷīkāraāhāraārammaṇapurejātāni ceva	4714	
PA_tika-abh06_t:4714_2	nissayapaccaye vuttadhammāpi ca. Natthipaccayoti anantarapaccayova. Tathā vigatapaccayo	4714	
PA_tika-abh06_t:4714_3	ca. Avigatapaccayoti atthipaccayova. Evamime catuvīsati paccayā nāma.	4714	
PA_tika-abh06_t:4715	Ettha pana katihākārehi rūpaṃ rūpassa paccayo hotīti? Yathārahaṃ sahajātaaññamaññanissayāhārindriyaatthiavigatavasena sattadhā paccayo hoti.	471	
PA_tika-abh06_t:4716	Rūpaṃ arūpassa yathārahaṃ ārammaṇādhipatisahajātaaññamaññanissayūpanissayapurejātindriyavippa- yuttaatthiavigatavasena ekādasahi ākārehi paccayo hoti.	471	
PA_tika-abh06_t:4717	Rūpaṃ rūpārūpassāti natthi.	471	
PA_tika-abh06_t:4719	Sattadhā rūpaṃ rūpassa, bhavatekādasehi taṃ;	471	
PA_tika-abh06_t:4720	Paccayo nāmadhammassa, missakassa na kiñci tu.	472	
PA_tika-abh06_t:4721_0	Arūpaṃ arūpassa yathārahaṃ hetārammaṇādhipatianantarasamanantarasahajātaaññamaññanissayūpanissayā-	4721	
PA_tika-abh06_t:4721_1	sevanakammavipākāhārindriyajhānamaggasampayuttaatthinatthivigatāvigata- vasena ekavīsatidhā paccayo hoti.	4721	
PA_tika-abh06_t:4722	Arūpaṃ rūpassa yathārahaṃ hetādhipatisahajātaaññamaññanissayapacchājātakammavipākāhārindriya- jhānamaggavippayuttaatthiavigatavasena pannarasadhā paccayo hoti.	472	
PA_tika-abh06_t:4723	Arūpaṃ rūpārūpassa yathārahaṃ hetādhipatisahajātaaññamaññanissayakammavipākāhārindriyajhānamagga- atthiavigatavasena terasadhā paccayo hoti.	472	
PA_tika-abh06_t:4725	Ekavīsatidhā nāmaṃ, paccayo bhavatattano;	472	
PA_tika-abh06_t:4726	Tipañcahi taṃ rūpassa, ubhinnaṃ terasadhā pana.	472	
PA_tika-abh06_t:4727	Rūpārūpaṃ rūpassa yathārahaṃ sahajātanissayaatthiavigatavasena catudhā paccayo hoti.	472	
PA_tika-abh06_t:4728	Rūpārūpaṃ arūpassa yathārahaṃ sahajātaaññamaññanissayindriyaatthiavigatavasena chadhā paccayo hoti.	472	
PA_tika-abh06_t:4729	Rūpārūpaṃ rūpassāti natthi.	472	
PA_tika-abh06_t:4731	Ubhopi rūpadhammassa, catudhā honti paccayā;	473	
PA_tika-abh06_t:4732	Chabbidhā nāmadhammassa, missakassa na kiñci tu.	473	
PA_tika-abh06_t:4733_0	Etesu pana paccayesu kati rūpā, kati arūpā, katimissakāti? Purejātapaccayo eko rūpadhammova,	4733	
PA_tika-abh06_t:4733_1	hetuanantarasamanantarapacchājātāsevanakammavipākajhānamaggasampayuttanatthi- vigatānaṃ	4733	
PA_tika-abh06_t:4733_2	vasena dvādasa paccayā arūpadhammāva, sesā pana ekādasa paccayā rūpārūpamissakāti veditabbā.	4733	
PA_tika-abh06_t:4734_0	Puna kālavasena hetusahajātaaññamaññanissayapurejātapacchājātavipākāhārindriyajhānamagga-	4734	
PA_tika-abh06_t:4734_1	sampayuttavippayuttaatthiavigatānaṃ vasena pannarasa paccayā paccuppannāva honti.	4734	
PA_tika-abh06_t:4734_2	Anantarasamanantarāsevananatthivigatapaccayā atītāva, kammapaccayo atīto vā hoti	4734	
PA_tika-abh06_t:4734_3	paccuppanno vā, ārammaṇādhipatiupanissayapaccayā pana tikālikā honti kālavinimuttā ca.	4734	
PA_tika-abh06_t:4736	Paccuppannāva hontettha,	473	
PA_tika-abh06_t:4737	Paccayā dasa pañca ca;	473	
PA_tika-abh06_t:4738	Atītā eva pañceko,	473	
PA_tika-abh06_t:4739	Dvekālikova dassito;	473	
PA_tika-abh06_t:4740	Tayo tikālikā ceva,	474	
PA_tika-abh06_t:4741	Vinimuttāpi kālato.	474	
PA_tika-abh06_t:4742	Sabbe panime catuvīsati paccayā yathārahaṃ ārammaṇūpanissayakammaatthipaccayānaṃ vasena catūsu paccayesu saṅgahaṃ gacchantīti veditabbā.	474	
PA_tika-abh06_t:4743	Iti abhidhammāvatāre paccayaniddeso nāma	474	
PA_tika-abh06_t:4744	Catuvīsatimo paricchedo.	474	
PA_tika-abh06_t:4745	Nigamanakathā	474	
PA_tika-abh06_t:4747	Abhidhammāvatāroyaṃ, varo paramagambhīro;	474	
PA_tika-abh06_t:4748	Icchatā nipuṇaṃ buddhiṃ, bhikkhunā pana sotabbo.	474	
PA_tika-abh06_t:4750	Sumatimativicārabodhano,	475	
PA_tika-abh06_t:4751	Vimativimohavināsano ayaṃ;	475	
PA_tika-abh06_t:4752	Kumatimatimahātamonāso,	475	
PA_tika-abh06_t:4753	Paṭumatibhāsakaro mato mayā.	475	
PA_tika-abh06_t:4755	Yato sumatinā mato nāmato,	475	
PA_tika-abh06_t:4756	Āyācitasammānato mānato;	475	
PA_tika-abh06_t:4757	Tato hi racito sadā tosadā,	475	
PA_tika-abh06_t:4758	Mayā hitavibhāvanā bhāvanā.	475	
PA_tika-abh06_t:4760	Atthato ganthato cāpi, yuttito cāpi ettha ca;	476	
PA_tika-abh06_t:4761	Ayuttaṃ vā viruddhaṃ vā, yadi dissati kiñcipi.	476	
PA_tika-abh06_t:4763	Pubbāparaṃ viloketvā, vicāretvā punappunaṃ;	476	
PA_tika-abh06_t:4764	Dhīmatā saṅgahetabbaṃ, gahetabbaṃ na dosato.	476	
PA_tika-abh06_t:4766	Tividhā byappathānañhi, gatiyo dubbidhāpi ce;	476	
PA_tika-abh06_t:4767	Tasmā upaparikkhitvā, veditabbaṃ vibhāvinā.	476	
PA_tika-abh06_t:4769	Nikāyantaraladdhīhi, asammisso anākulo;	476	
PA_tika-abh06_t:4770	Mahāvihāravāsīnaṃ, vācanāmagganissito.	477	
PA_tika-abh06_t:4772	Madhurakkharasaṃyutto, attho yasmā pakāsito;	477	
PA_tika-abh06_t:4773	Tasmā hitatthakāmena, kātabbo ettha ādaro.	477	
PA_tika-abh06_t:4775	Saddhammaṭṭhitikāmena, karontena ca yaṃ mayā;	477	
PA_tika-abh06_t:4776	Puññamadhigataṃ tena, sukhaṃ pappontu pāṇino.	477	
PA_tika-abh06_t:4778	Antarāyaṃ vinā cāyaṃ, yathāsiddhimupāgato;	477	
PA_tika-abh06_t:4779	Tathā kalyāṇasaṅkappā, siddhiṃ gacchantu pāṇinaṃ.	477	
PA_tika-abh06_t:4781	Naranārigaṇākiṇṇe, asaṃkiṇṇakulākule;	478	
PA_tika-abh06_t:4782	Phīte sabbaṅgasampanne, supasannasitodake.	478	
PA_tika-abh06_t:4784	Nānāratanasampuṇṇe, vividhāpaṇasaṅkaṭe;	478	
PA_tika-abh06_t:4785	Kāverapaṭṭane ramme, nānārāmopasobhite.	478	
PA_tika-abh06_t:4787	Kelāsasikharākārapāsādapaṭimaṇḍite;	478	
PA_tika-abh06_t:4788	Kārite kaṇhadāsena, dassanīye manorame.	478	
PA_tika-abh06_t:4790	Vihāre vividhākāracārupākāragopure;	479	
PA_tika-abh06_t:4791	Tattha pācīnapāsāde, mayā nivasatā sadā.	479	
PA_tika-abh06_t:4793	Asallekhamasākhalye, sīlādiguṇasobhinā;	479	
PA_tika-abh06_t:4794	Ayaṃ sumatinā sādhu, yācitena kato satā.	479	
PA_tika-abh06_t:4796	Devā kālena vassantu, vassaṃ vassavalāhakā;	479	
PA_tika-abh06_t:4797	Pālayantu mahīpālā, dhammato sakalaṃ mahiṃ.	479	
PA_tika-abh06_t:4799	Yāva tiṭṭhati lokasmiṃ, himavā pabbatuttamo;	479	
PA_tika-abh06_t:4800	Tāva tiṭṭhatu saddhammo, dhammarājassa satthunoti.	480	
PA_tika-abh06_t:4801	Uragapuranivasanena ācariyena bhadantabuddhadattena sīlācārasampannena kato abhidhammāvatāro nāmāyaṃ.	480	
PA_tika-abh06_t:4802	Abhidhammāvatāro niṭṭhito.	480	
PA_tika-abh06_t:4803	Namo tassa bhagavato arahato sammāsambuddhassa	480	
PA_tika-abh06_t:4804	Nāmarūpaparicchedo	480	
PA_tika-abh06_t:4805	Ganthārambhakathā	480	
PA_tika-abh06_t:4807	Sammā sammābhisambuddhaṃ, dhammaṃ dhammappakāsanaṃ;	480	
PA_tika-abh06_t:4808	Saṃghaṃ saṃghuttamaṃ loke, vanditvā vandanārahaṃ.	480	
PA_tika-abh06_t:4810	Nāmarūpaparicchedaṃ, pavakkhāmi samāsato;	481	
PA_tika-abh06_t:4811	Mahāvihāravāsīnaṃ, vaṇṇanānayanissitaṃ.	481	
PA_tika-abh06_t:4812	1. Paṭhamo paricchedo	481	
PA_tika-abh06_t:4813	Nāmattayavibhāgo	481	
PA_tika-abh06_t:4815	Tattha cittaṃ cetasikaṃ, nibbānanti mataṃ tidhā;	481	
PA_tika-abh06_t:4816	Nāmaṃ rūpaṃ tu duvidhaṃ, bhūtopādāyabhedato.	481	
PA_tika-abh06_t:4818	Kāmabhūmādibhedena, tattha cittaṃ catubbidhaṃ;	481	
PA_tika-abh06_t:4819	Cetoyuttā dvipaññāsa, dhammā cetasikā matā.	481	
PA_tika-abh06_t:4821	Cakkhusotaghānajivhā-kāyaviññāṇadhātuyo;	482	
PA_tika-abh06_t:4822	Sampaṭicchanacittañca, tathā santīraṇadvayaṃ.	482	
PA_tika-abh06_t:4824	Somanassasahagataṃ, upekkhāsahitanti ca;	482	
PA_tika-abh06_t:4825	Iccāhetukacittāni, puññapākāni aṭṭhadhā.	482	
PA_tika-abh06_t:4827	Somanassayutaṃ tattha, hitvā santīraṇaṃ tathā;	482	
PA_tika-abh06_t:4828	Sattākusalapākāni, tānevāti viniddise.	482	
PA_tika-abh06_t:4830	Pañcadvāramanodvārāvajjanaṃ hasananti ca;	483	
PA_tika-abh06_t:4831	Kriyacittamudīritaṃ, tividhampi ahetukaṃ.	483	
PA_tika-abh06_t:4833	Evaṃ aṭṭhārasavidhaṃ, mānasaṃ hotihetukaṃ;	483	
PA_tika-abh06_t:4834	Mūlabhedenākusalaṃ, cittaṃ tu tividhaṃ mataṃ.	483	
PA_tika-abh06_t:4836	Somanassasahagataṃ, upekkhāsahitaṃ tathā;	483	
PA_tika-abh06_t:4837	Diṭṭhigatasampayuttaṃ, vippayuttanti bheditaṃ.	483	
PA_tika-abh06_t:4839	Asaṅkhāraṃ sasaṅkhāramiti bhinnaṃ panaṭṭhadhā;	483	
PA_tika-abh06_t:4840	Lobhamūlaṃ pakāsenti, tatthākusalamānasaṃ.	484	
PA_tika-abh06_t:4842	Domanassasahagataṃ, paṭighena samāyutaṃ;	484	
PA_tika-abh06_t:4843	Dosamūlamasaṅkhāraṃ, sasaṅkhārantipi dvidhā.	484	
PA_tika-abh06_t:4845	Vicikicchāsahagataṃ, uddhaccasahitanti ca;	484	
PA_tika-abh06_t:4846	Mohamūlañca duvidhaṃ, upekkhāya samāyutaṃ.	484	
PA_tika-abh06_t:4848	Dvādasākusalānevaṃ, cittānīti vibhāvaye;	484	
PA_tika-abh06_t:4849	Hitvāhetukapāpāni, sobhanāni tato paraṃ.	484	
PA_tika-abh06_t:4851	Somanassasahagataṃ, upekkhāsahitaṃ tathā;	485	
PA_tika-abh06_t:4852	Dvidhā ñāṇena saṃyuttaṃ, vippayuttanti bheditaṃ.	485	
PA_tika-abh06_t:4854	Asaṅkhāraṃ sasaṅkhāramiti bhinnaṃ panaṭṭhadhā;	485	
PA_tika-abh06_t:4855	Sahetukāmāvacara-puññapākakriyā bhave.	485	
PA_tika-abh06_t:4857	Kāme tevīsa pākāni, puññāpuññāni vīsati;	485	
PA_tika-abh06_t:4858	Ekādasa kriyā ceti, catupaññāsa sabbathā.	485	
PA_tika-abh06_t:4860	Takkacārapītisukhekaggatāsahitaṃ pana;	486	
PA_tika-abh06_t:4861	Paṭhamajjhānakusalaṃ, vipākañca kriyā tathā.	486	
PA_tika-abh06_t:4863	Dutiyaṃ takkato hīnaṃ, tatiyaṃ tu vicārato;	486	
PA_tika-abh06_t:4864	Catutthaṃ pītito hīnaṃ, upekkhekaggatāyutaṃ.	486	
PA_tika-abh06_t:4866	Pañcamaṃ pañcadasadhā, rūpāvacaramīritaṃ;	486	
PA_tika-abh06_t:4867	Pañcamajjhānamevekamarūpāvacaraṃ pana.	486	
PA_tika-abh06_t:4869	Ākāsānañcāyatanaṃ, puññapākakriyā tathā;	486	
PA_tika-abh06_t:4870	Viññāṇañcāyatanañca, ākiñcaññāyatanakaṃ;	487	
PA_tika-abh06_t:4871	Nevasaññānāsaññāyatanaṃ dvādasadhā bhave.	487	
PA_tika-abh06_t:4873	Sotāpattimaggacittaṃ, phalacittaṃ tathāparaṃ;	487	
PA_tika-abh06_t:4874	Sakadāgāmānāgāmi, arahattanti aṭṭhadhā.	487	
PA_tika-abh06_t:4876	Jhānaṅgayogabhedena, katvekekaṃ tu pañcadhā;	487	
PA_tika-abh06_t:4877	Vitthārānuttaraṃ cittaṃ, cattālīsavidhaṃ bhave.	487	
PA_tika-abh06_t:4879	Rūpāvacaracittāni, gayhantānuttarāni ca;	487	
PA_tika-abh06_t:4880	Paṭhamādijjhānabhede, āruppañcāpi pañcame.	488	
PA_tika-abh06_t:4882	Dvādasākusalānevaṃ, kusalānekavīsati;	488	
PA_tika-abh06_t:4883	Chattiṃseva vipākāni, kriyacittāni vīsati.	488	
PA_tika-abh06_t:4885	Ekavīsasataṃ vātha, ekūnanavutīvidhaṃ;	488	
PA_tika-abh06_t:4886	Cittaṃ taṃsampayogena, bhinnā cetasikā tathā.	488	
PA_tika-abh06_t:4888	Phasso ca vedanā saññā, cetanekaggatā tathā;	488	
PA_tika-abh06_t:4889	Jīvitaṃ manasīkāro, sabbasādhāraṇā matā.	488	
PA_tika-abh06_t:4891	Takkacārādhimokkhā ca, vīriyaṃ chandapītiyo;	489	
PA_tika-abh06_t:4892	Pakiṇṇakā cha akkhātā, terasaññasamānatā.	489	
PA_tika-abh06_t:4894	Pakiṇṇakā na viññāṇe, vitakko dutiyādisu;	489	
PA_tika-abh06_t:4895	Vicāro tatiyādimhi, adhimokkho tu kaṅkhite.	489	
PA_tika-abh06_t:4897	Santīraṇamanodhātuttikesu vīriyaṃ tathā;	489	
PA_tika-abh06_t:4898	Catutthasukhite pīti, chandohetumhi momuhe.	489	
PA_tika-abh06_t:4900	Chasaṭṭhi pañcapaññāsa, ekādasa ca soḷasa;	490	
PA_tika-abh06_t:4901	Sattati vīsati ceva, tāni cittāni dīpaye.	490	
PA_tika-abh06_t:4903	Mohāhirikānottappa-muddhaccaṃ sabbapāpajaṃ;	490	
PA_tika-abh06_t:4904	Issāmaccherakukkuccadosā tu paṭighe tathā.	490	
PA_tika-abh06_t:4906	Lobho lobhe tu diṭṭhi ca, diṭṭhiyutte viyuttake;	490	
PA_tika-abh06_t:4907	Māno ca thinamiddhaṃ tu, sasaṅkhāresu pañcasu.	490	
PA_tika-abh06_t:4909	Kaṅkhite vicikicchāti, cuddasākusalānime;	490	
PA_tika-abh06_t:4910	Dvādasākusalesveva, niyamena vavatthitā.	491	
PA_tika-abh06_t:4912	Saddhā sati hirottappaṃ, alobhādosamajjhatā;	491	
PA_tika-abh06_t:4913	Kāyacittānaṃ passaddhi, lahutā mudutā tathā.	491	
PA_tika-abh06_t:4915	Kammaññatā ca pāguññaujutāti yugā cha ca;	491	
PA_tika-abh06_t:4916	Ekūnavīsati dhammā, aññamaññāviyogino;	491	
PA_tika-abh06_t:4917	Ekūnasaṭṭhicittesu, sobhanesu pavattitā.	491	
PA_tika-abh06_t:4919	Sammāvācā ca kammantājīvāti viratī imā;	491	
PA_tika-abh06_t:4920	Lokuttare sadā sabbā, saha kāmasubhe visuṃ.	492	
PA_tika-abh06_t:4922	Karuṇāmuditā nānā, rūpe pañcamavajjite;	492	
PA_tika-abh06_t:4923	Kadāci kāme kusale, kriyacitte sahetuke.	492	
PA_tika-abh06_t:4925	Tihetukesu cittesu, paññā sabbattha labbhati;	492	
PA_tika-abh06_t:4926	Ete saddhādayo dhammā, pañcavīsati sobhanā.	492	
PA_tika-abh06_t:4928	Issāmaccherakukkuccaviratīkaruṇādayo;	492	
PA_tika-abh06_t:4929	Nānā kadāci māno ca, thinamiddhaṃ tathā saha.	492	
PA_tika-abh06_t:4931	Satta sabbattha jāyanti, cha tu dhammā yathārahaṃ;	493	
PA_tika-abh06_t:4932	Cuddasākusalesveva, sobhanesveva sobhanā.	493	
PA_tika-abh06_t:4934	Dvepaññāsa paniccevaṃ, dhamme saṅgayha mānase;	493	
PA_tika-abh06_t:4935	Labbhamāne vibhāveyya, paccekampi vicakkhaṇo.	493	
PA_tika-abh06_t:4937	Sobhanaññasamānā ca, paṭhame viratī vinā;	493	
PA_tika-abh06_t:4938	Dutiyādīsu takkañca, vicāraṃ tatiyādisu.	493	
PA_tika-abh06_t:4940	Catutthādīsu pītiñca, karuṇādiñca pañcame;	494	
PA_tika-abh06_t:4941	Hitvā neva viyojeyya, saṅkhipitvāna pañcadhā.	494	
PA_tika-abh06_t:4943	Pañcatiṃsa catuttiṃsa, tettiṃsa ca yathākkamaṃ;	494	
PA_tika-abh06_t:4944	Dvattiṃsa tiṃsa evātha, jāyantīti mahaggate.	494	
PA_tika-abh06_t:4946	Gahetvā viratī sabbā, hitvāna karuṇādayo;	494	
PA_tika-abh06_t:4947	Paṭhame dutiyādimhi, vitakkādiṃ vinā tathā.	494	
PA_tika-abh06_t:4949	Pañcadhāva gaṇeyyevaṃ, chattiṃsā ca yathākkamaṃ;	494	
PA_tika-abh06_t:4950	Pañcatiṃsa catuttiṃsa, tettiṃsadvayamuttare.	495	
PA_tika-abh06_t:4952	Sobhanaññasamānā ca, kāmesu kusale kriye;	495	
PA_tika-abh06_t:4953	Hitvā viratiyo pāke, viratīkaruṇādayo.	495	
PA_tika-abh06_t:4955	Ñāṇayutte somanasse, viyutte ñāṇavajjitā;	495	
PA_tika-abh06_t:4956	Upekkhake pītihīnā, vippayutte dvayaṃ vinā.	495	
PA_tika-abh06_t:4958	Catudhā tividhesvevaṃ, vigaṇeyya dvayaṃ dvayaṃ;	495	
PA_tika-abh06_t:4959	Na santupekkhāsahite, karuṇādīti kecana.	495	
PA_tika-abh06_t:4961	Aṭṭhatiṃsa sattatiṃsadvayaṃ chattiṃsakaṃ subhe;	496	
PA_tika-abh06_t:4962	Pañcatiṃsa catuttiṃsadvayaṃ tettiṃsakaṃ kriye.	496	
PA_tika-abh06_t:4964	Tettiṃsa pāke dvattiṃsadvayekatiṃsakaṃ bhave;	496	
PA_tika-abh06_t:4965	Sahetukāmāvacarapuññapākakriyāmane.	496	
PA_tika-abh06_t:4967	Mohādayo samānā ca, paṭhame lobhadiṭṭhiyā;	496	
PA_tika-abh06_t:4968	Tatiye lobhamānena, jāyantekūnavīsati.	496	
PA_tika-abh06_t:4970	Aṭṭhārasa pītihīnā, pañcame sattame tathā;	497	
PA_tika-abh06_t:4971	Navame dosakukkuccamaccharissāhi vīsati.	497	
PA_tika-abh06_t:4973	Paṭhamādīsu vuttāva, dutiyādīsu jāyare;	497	
PA_tika-abh06_t:4974	Thinamiddhenekavīsa, vīsa dvevīsatikkamā.	497	
PA_tika-abh06_t:4976	Chandapītiṃ vinuddhacce, kaṅkhite nicchayaṃ vinā;	497	
PA_tika-abh06_t:4977	Pañcadaseva kaṅkhāya, asubhesu vibhāvaye.	497	
PA_tika-abh06_t:4979	Site samānā nicchandā, dvādasekādaseva tu;	497	
PA_tika-abh06_t:4980	Pītiṃ hitvāna voṭṭhabbe, vīriyaṃ sukhatīraṇe.	498	
PA_tika-abh06_t:4982	Dvayaṃ hitvā manodhātu, upekkhātīraṇe dasa;	498	
PA_tika-abh06_t:4983	Satta sādhāraṇā eva, pañcaviññāṇasambhavā.	498	
PA_tika-abh06_t:4985	Iti cetasi sambhūtā,	498	
PA_tika-abh06_t:4986	Dvepaññāsa yathārahaṃ;	498	
PA_tika-abh06_t:4987	Ñeyyā cetasikā dhammā,	498	
PA_tika-abh06_t:4988	Cetobhedappabhedino.	498	
PA_tika-abh06_t:4990	Suññatañcānimittañca, tathāpaṇihitanti ca;	499	
PA_tika-abh06_t:4991	Tividhākāramīrenti, nibbānamamataṃ budhā.	499	
PA_tika-abh06_t:4993	Yaṃ ārabbha pavattantaṃ, tatthānuttaramānasaṃ;	499	
PA_tika-abh06_t:4994	Suññatādivimokkhoti, nāmamālambato labhe.	499	
PA_tika-abh06_t:4996	Sopādisesanibbānadhātu ceva tathāparā;	499	
PA_tika-abh06_t:4997	Anupādisesā cāti, duvidhā pariyāyato.	499	
PA_tika-abh06_t:4999	Tadetaṃ vānanikkhantamaccantaṃ santilakkhaṇaṃ;	499	
PA_tika-abh06_t:5000	Assāsakaraṇarasaṃ, khemabhāvena gayhati.	500	
PA_tika-abh06_t:5002	Taṃ nāmetīti nibbānaṃ, namantīti tatopare;	500	
PA_tika-abh06_t:5003	Tepaññāsāti nāmāni, catupaññāsa sabbathā.	500	
PA_tika-abh06_t:5005	Cittacetasikayojanānayaṃ,	500	
PA_tika-abh06_t:5006	Cittamuttamamidaṃ pakāsitaṃ;	500	
PA_tika-abh06_t:5007	Sādhu cetasi nidhāya paṇḍitā,	500	
PA_tika-abh06_t:5008	Sādhu sāsanadharā bhavanti te.	500	
PA_tika-abh06_t:5010	Buddhappavattamavagāhitabodhiñāṇa-	501	
PA_tika-abh06_t:5011	Miccābhidhammamavagāhitasabbadhammaṃ;	501	
PA_tika-abh06_t:5012	Ogayha nāmagatarāsimasesayitvā,	501	
PA_tika-abh06_t:5013	Saṅgayha sabbamidha yojitamādarena.	501	
PA_tika-abh06_t:5014	Iti nāmarūpaparicchede nāmattayavibhāgo nāma	501	
PA_tika-abh06_t:5015	Paṭhamo paricchedo.	501	
PA_tika-abh06_t:5016	2. Dutiyo paricchedo	501	
PA_tika-abh06_t:5017	Lakkhaṇarasupaṭṭhānavibhāgo	501	
PA_tika-abh06_t:5019	Sabhāvo lakkhaṇaṃ nāma, kiccasampajjanā raso;	501	
PA_tika-abh06_t:5020	Gayhākāro upaṭṭhānaṃ, padaṭṭhānaṃ tu paccayo.	502	
PA_tika-abh06_t:5022	Attupaladdhisaṅkhātā, sampattā ca panatthato;	502	
PA_tika-abh06_t:5023	Lakkhaṇarasupaṭṭhānā, vohārābhogabheditā.	502	
PA_tika-abh06_t:5025	Tepaññāsasabhāvesu, tasmā bhedaṃ yathārahaṃ;	502	
PA_tika-abh06_t:5026	Lakkhaṇādippakārehi, pavakkhāmi ito paraṃ.	502	
PA_tika-abh06_t:5028	Cintetīti bhave cittaṃ, cintanamattameva vā;	502	
PA_tika-abh06_t:5029	Sampayuttātha vā tena, cintentīti ca gocaraṃ.	502	
PA_tika-abh06_t:5031	Phusatīti bhave phasso, phusanaṃ vātha kevalaṃ;	503	
PA_tika-abh06_t:5032	Sampayuttātha vā tena, phusantīti ca gocaraṃ.	503	
PA_tika-abh06_t:5034	Evaṃ kattari bhāve ca, karaṇe ca yathārahaṃ;	503	
PA_tika-abh06_t:5035	Tepaññāsasabhāvesu, saddanibbacanaṃ naye.	503	
PA_tika-abh06_t:5037	Ālambaṇamanaṃ cittaṃ, taṃvijānanalakkhaṇaṃ;	503	
PA_tika-abh06_t:5038	Sahajādhiṭṭhānarasaṃ, cintākappoti gayhati.	503	
PA_tika-abh06_t:5040	Ālambaṇasamodhāno,	504	
PA_tika-abh06_t:5041	Phasso phusanalakkhaṇo;	504	
PA_tika-abh06_t:5042	Saṅghaṭṭanaraso tattha,	504	
PA_tika-abh06_t:5043	Sannipātoti gayhati.	504	
PA_tika-abh06_t:5045	Vedanālambaṇarasā, sā vedayitalakkhaṇā;	504	
PA_tika-abh06_t:5046	Gocarānubhavarasā, anubhuttīti gayhati.	504	
PA_tika-abh06_t:5048	Ākāragahaṇaṃ saññā, sā sañjānanalakkhaṇā;	504	
PA_tika-abh06_t:5049	Nimittuppādanarasā, upalakkhāti gayhati.	504	
PA_tika-abh06_t:5051	Cetanā cittavipphārā, sāyaṃ byāpāralakkhaṇā;	505	
PA_tika-abh06_t:5052	Kammantāyūhanarasā, saṃvidhānanti gayhati.	505	
PA_tika-abh06_t:5054	Ekaggatā avikkhepo, sāvisāhāralakkhaṇā;	505	
PA_tika-abh06_t:5055	Sampiṇḍanarasā cittaṃ, samodhānanti gayhati.	505	
PA_tika-abh06_t:5057	Yāpanaṃ sahajātāna-manupālanalakkhaṇaṃ;	505	
PA_tika-abh06_t:5058	Jīvitaṃ jīvanarasaṃ, āyubandhoti gayhati.	505	
PA_tika-abh06_t:5060	Sāraṇā manasīkāro, samannāhāralakkhaṇo;	506	
PA_tika-abh06_t:5061	Saṃyojanaraso citta-paṭipattīti gayhati.	506	
PA_tika-abh06_t:5063	Saṅkappanalakkhaṇo takko, sahajābhiniropano;	506	
PA_tika-abh06_t:5064	Ālambāhananaraso, sannirujjhoti gayhati.	506	
PA_tika-abh06_t:5066	Vicāro anusandhāno, anumajjanalakkhaṇo;	506	
PA_tika-abh06_t:5067	Cittānuyojanaraso, anupekkhāti gayhati.	506	
PA_tika-abh06_t:5069	Adhimokkho asaṃsappo, susanniṭṭhānalakkhaṇo;	506	
PA_tika-abh06_t:5070	Niccalāpādanaraso, daḷhavuttīti gayhati.	507	
PA_tika-abh06_t:5072	Vīriyaṃ pana vāyāmo, mahussāhanalakkhaṇo;	507	
PA_tika-abh06_t:5073	Kiccāsaṃsīdanaraso, upatthambhoti gayhati.	507	
PA_tika-abh06_t:5075	Ālambatthikatā chando, kattukāmatalakkhaṇo;	507	
PA_tika-abh06_t:5076	Ālambaṇesanaraso, hatthādānanti gayhati.	507	
PA_tika-abh06_t:5078	Sahajātānupharaṇā, sampiyāyanalakkhaṇā;	507	
PA_tika-abh06_t:5079	Sampīnanarasā pīti, pāmojjamiti gayhati.	507	
PA_tika-abh06_t:5081	Cetosaddahanaṃ saddhā, bhūtokappanalakkhaṇā;	508	
PA_tika-abh06_t:5082	Hitapakkhandanarasā, adhimuttīti gayhati.	508	
PA_tika-abh06_t:5084	Asammosā sabhāvesu, sati dhāraṇalakkhaṇā;	508	
PA_tika-abh06_t:5085	Dhammāpilāpanarasā, appamādoti gayhati.	508	
PA_tika-abh06_t:5087	Hirī jegucchā pāpesu, sā harāyanalakkhaṇā;	508	
PA_tika-abh06_t:5088	Hīḷasaṃkocanarasā, pāpalajjāti gayhati.	508	
PA_tika-abh06_t:5090	Pāpasārajjamottappaṃ, ubbeguttāsalakkhaṇaṃ;	509	
PA_tika-abh06_t:5091	Bhayasaṅkocanarasaṃ, avissāsoti gayhati.	509	
PA_tika-abh06_t:5093	Alobho anabhisaṅgo, apariggahalakkhaṇo;	509	
PA_tika-abh06_t:5094	Muttappavattanaraso, asaṃsaggoti gayhati.	509	
PA_tika-abh06_t:5096	Adoso cittasākhalyaṃ, abyāpajjanalakkhaṇo;	509	
PA_tika-abh06_t:5097	Saṇhappavattanaraso, sommabhāvoti gayhati.	509	
PA_tika-abh06_t:5099	Amoho khalitābhāvo, paṭivijjhanalakkhaṇo;	509	
PA_tika-abh06_t:5100	Visayobhāsanaraso, paṭibodhoti gayhati.	510	
PA_tika-abh06_t:5102	Tatramajjhattatopekkhā, samīkaraṇalakkhaṇā;	510	
PA_tika-abh06_t:5103	Apakkhapātanarasā, samavāhoti gayhati.	510	
PA_tika-abh06_t:5105	Passaddhi kāyacittānaṃ, darathābhāvalakkhaṇā;	510	
PA_tika-abh06_t:5106	Aparipphandanarasā, sītibhāvoti gayhati.	510	
PA_tika-abh06_t:5108	Lahutā kāyacittānaṃ, adandhākāralakkhaṇā;	510	
PA_tika-abh06_t:5109	Avitthārarasā sallahukavuttīti gayhati.	510	
PA_tika-abh06_t:5111	Mudutā kāyacittānaṃ, kakkhaḷābhāvalakkhaṇā;	511	
PA_tika-abh06_t:5112	Kiccāvirodhanarasā, anukulyanti gayhati.	511	
PA_tika-abh06_t:5114	Kammaññatā ubhinnampi, alaṃkiccassa lakkhaṇā;	511	
PA_tika-abh06_t:5115	Pavattisampattirasā, yogabhāvoti gayhati.	511	
PA_tika-abh06_t:5117	Tathā pāguññatā dvinnaṃ, visadākāralakkhaṇā;	511	
PA_tika-abh06_t:5118	Sukhappavattanarasā, seribhāvoti gayhati.	511	
PA_tika-abh06_t:5120	Ujutā kāyacittānaṃ, kuṭilābhāvalakkhaṇā;	512	
PA_tika-abh06_t:5121	Jimhanimmadanarasā, ujuvuttīti gayhati.	512	
PA_tika-abh06_t:5123	Sammāvācā vacīsuddhi, vācāsaṃyamalakkhaṇā;	512	
PA_tika-abh06_t:5124	Micchāvācoramarasā, vacīvelāti gayhati.	512	
PA_tika-abh06_t:5126	Sammākammaṃ kriyāsuddhaṃ, sammākaraṇalakkhaṇaṃ;	512	
PA_tika-abh06_t:5127	Micchākammoramarasaṃ, kriyāvelāti gayhati.	512	
PA_tika-abh06_t:5129	Sammājīvo visuddheṭṭhi, alliṭṭhājīvalakkhaṇo;	512	
PA_tika-abh06_t:5130	Micchājīvoramaraso, sammāvuttīti gayhati.	513	
PA_tika-abh06_t:5132	Karuṇā dīnasattesu, dukkhāpanayalakkhaṇā;	513	
PA_tika-abh06_t:5133	Sotthitāpatthanarasā, anukampāti gayhati.	513	
PA_tika-abh06_t:5135	Sukhaṭṭhitesu muditā, anumodanalakkhaṇā;	513	
PA_tika-abh06_t:5136	Cetovikāsanarasā, avirodhoti gayhati.	513	
PA_tika-abh06_t:5138	Cetosārajjanā lobho, apariccāgalakkhaṇo;	513	
PA_tika-abh06_t:5139	Ālambagijjhanaraso, abhilaggoti gayhati.	513	
PA_tika-abh06_t:5141	Cetobyāpajjanaṃ doso, sampadussanalakkhaṇo;	514	
PA_tika-abh06_t:5142	Ālambaṇaghātaraso, caṇḍikkamiti gayhati.	514	
PA_tika-abh06_t:5144	Cetosammuyhanaṃ moho,	514	
PA_tika-abh06_t:5145	So sammuyhanalakkhaṇo;	514	
PA_tika-abh06_t:5146	Sabhāvacchādanaraso,	514	
PA_tika-abh06_t:5147	Andhabhāvoti gayhati.	514	
PA_tika-abh06_t:5149	Pāpājigucchāhirikaṃ, nillajjākāralakkhaṇaṃ;	514	
PA_tika-abh06_t:5150	Pāpopalāpanarasaṃ, malaggāhoti gayhati.	515	
PA_tika-abh06_t:5152	Asārajjanamanottappamanuttāsanalakkhaṇaṃ;	515	
PA_tika-abh06_t:5153	Pāpapakkhandanarasaṃ, pāgabbhamiti gayhati.	515	
PA_tika-abh06_t:5155	Diṭṭhi daḷhavipallāso, sā parāmāsalakkhaṇā;	515	
PA_tika-abh06_t:5156	Tucchābhinivesanarasā, micchāgāhoti gayhati.	515	
PA_tika-abh06_t:5158	“Ahasmī”ti maññamāno, so samunnatilakkhaṇo;	515	
PA_tika-abh06_t:5159	Ketusampaggaharaso, ahaṃkāroti gayhati.	515	
PA_tika-abh06_t:5161	Parasampattīsu issā, akkhamākāralakkhaṇā;	516	
PA_tika-abh06_t:5162	Cetovikucanarasā, vimukhattanti gayhati.	516	
PA_tika-abh06_t:5164	Pariggahesu maccheraṃ, sannigūhanalakkhaṇaṃ;	516	
PA_tika-abh06_t:5165	Sāmaññāsahanarasaṃ, vevicchamiti gayhati.	516	
PA_tika-abh06_t:5167	Cetopahananaṃ thīnaṃ, taṃ saṃsīdanalakkhaṇaṃ;	516	
PA_tika-abh06_t:5168	Ussāhabhañjanarasaṃ, saṃkhittattanti gayhati.	516	
PA_tika-abh06_t:5170	Vighāto sahajātānaṃ, middhaṃ mohanalakkhaṇaṃ;	517	
PA_tika-abh06_t:5171	Sattisaṃbhañjanarasaṃ, āturattanti gayhati.	517	
PA_tika-abh06_t:5173	Uddhaccaṃ cittavikkhepo, avūpasamalakkhaṇaṃ;	517	
PA_tika-abh06_t:5174	Cetonavaṭṭhānarasaṃ, bhantattamiti gayhati.	517	
PA_tika-abh06_t:5176	Vippaṭisāro kukkuccamanusocanalakkhaṇaṃ;	517	
PA_tika-abh06_t:5177	Attānusocanarasaṃ, pacchātāpoti gayhati.	517	
PA_tika-abh06_t:5179	Kaṅkhāyanā vicikicchā, asanniṭṭhānalakkhaṇā;	517	
PA_tika-abh06_t:5180	Anekagāhanarasā, appatiṭṭhāti gayhati.	518	
PA_tika-abh06_t:5182	Iccevaṃ lakkhaṇādīhi, vibhāveyya vicakkhaṇo;	518	
PA_tika-abh06_t:5183	Tepaññāsasabhāvesu, sabhāvākāralakkhaṇaṃ.	518	
PA_tika-abh06_t:5185	Lakkhaṇatthakusalā salakkhaṇe,	518	
PA_tika-abh06_t:5186	Lakkhaṇatthaparamepi kevalaṃ;	518	
PA_tika-abh06_t:5187	Lakkhaṇuggahasukhāya vaṇṇayuṃ,	518	
PA_tika-abh06_t:5188	Lakkhaṇādimukhato salakkhaṇaṃ.	518	
PA_tika-abh06_t:5190	Atthaṃ tamevamanugamma mayettha vutta-	519	
PA_tika-abh06_t:5191	Matthānamatthanayanatthamanekadhāpi;	519	
PA_tika-abh06_t:5192	Pattheyya mettha vacanatthanayehi ñāṇa-	519	
PA_tika-abh06_t:5193	Matthesu buddhavacanatthanayatthikehi.	519	
PA_tika-abh06_t:5194	Iti nāmarūpaparicchede lakkhaṇarasupaṭṭhānavibhāgo nāma	519	
PA_tika-abh06_t:5195	Dutiyo paricchedo.	519	
PA_tika-abh06_t:5196	3. Tatiyo paricchedo	519	
PA_tika-abh06_t:5197	Bhedasaṅgahavibhāgo	519	
PA_tika-abh06_t:5199	Evaṃ bhedasabhāvesu, tesveva puna saṅgahaṃ;	519	
PA_tika-abh06_t:5200	Sabhāvatthavisesehi, pavakkhāmi ito paraṃ.	520	
PA_tika-abh06_t:5202	Asādhāraṇañāṇehi, satthā vatthuvivecako;	520	
PA_tika-abh06_t:5203	Saṅgahetvā sabhāgehi, dhamme dassesi cakkhumā.	520	
PA_tika-abh06_t:5205	Diṭṭhibhinivesaṭṭhena, yathābhūtasabhāvato;	520	
PA_tika-abh06_t:5206	Paramāmasaticcekā, parāmāsoti bhāsitā.	520	
PA_tika-abh06_t:5208	Kilesāsucibhāvena, vaṇassāvaraso viya;	520	
PA_tika-abh06_t:5209	Ālimpantāva santānaṃ, savantīti pakāsitā.	520	
PA_tika-abh06_t:5211	Kāmataṇhā bhavataṇhā, diṭṭhāvijjāti āsavā;	521	
PA_tika-abh06_t:5212	Cattāro āsavaṭṭhena, tayo dhammā sabhāvato.	521	
PA_tika-abh06_t:5214	Etevo ghāti vuttāva, dvārālambābhivāhino;	521	
PA_tika-abh06_t:5215	Ottharitvā parābhūte, harantā pāṇino bhave.	521	
PA_tika-abh06_t:5217	Yogāti cāhu te eva, pāṇino bhavayantake;	521	
PA_tika-abh06_t:5218	Dvārālambābhisambandhā, yantabandhāva yojitā.	521	
PA_tika-abh06_t:5220	Santānamadhigaṇhantā, māluvāva mahātaruṃ;	522	
PA_tika-abh06_t:5221	Gaṇhantā daḷhamālambaṃ, maṇḍūkamiva pannago.	522	
PA_tika-abh06_t:5223	Kāmataṇhā ca diṭṭhi ca, upādānā catubbidhā;	522	
PA_tika-abh06_t:5224	Diṭṭhi diṭṭhisīlabbata-mattavādoti bheditā.	522	
PA_tika-abh06_t:5226	Kāyena kāyaṃ ganthentā, duppamuñcānuveṭhino;	522	
PA_tika-abh06_t:5227	Kathitā kāyaganthāti, taṇhābyāpādadiṭṭhiyo.	522	
PA_tika-abh06_t:5229	Sīlabbataparāmāso, iti diṭṭhi vibheditā;	522	
PA_tika-abh06_t:5230	Idaṃsaccābhiniveso, iti cevaṃ catubbidhā.	523	
PA_tika-abh06_t:5232	Nekkhammaṃ palibodhentā, bhāvanāparipanthakā;	523	
PA_tika-abh06_t:5233	Santānamaṇḍakosāva, pariyonandhakāti ca.	523	
PA_tika-abh06_t:5235	Kāmacchando ca byāpādo, thinamiddhañca saṃsayo;	523	
PA_tika-abh06_t:5236	Avijjuddhaccakukkuccamiti nīvaraṇā matā.	523	
PA_tika-abh06_t:5238	Āgāḷhaṃ pariyādāya, ogayhanuppavattino;	523	
PA_tika-abh06_t:5239	Yopparogāva santāna-manusentīti bhāsitā.	523	
PA_tika-abh06_t:5241	Kāmarāgo bhavarāgo, paṭigho mānadiṭṭhiyo;	524	
PA_tika-abh06_t:5242	Kaṅkhāvijjāti satteva, cha dhammānusayā matā.	524	
PA_tika-abh06_t:5244	Dvārālambaṇabandhena, pāṇīnaṃ bhavamaṇḍale;	524	
PA_tika-abh06_t:5245	Saṃyojanāni vuttāni, pāsabandhāva pakkhinaṃ.	524	
PA_tika-abh06_t:5247	Kāmarūpārūparāgā, paṭigho mohasaṃsayo;	524	
PA_tika-abh06_t:5248	Diṭṭhi sīlabbataṃ māno, uddhaccena dasā bhave.	524	
PA_tika-abh06_t:5250	Rūpārūparāguddhaccaṃ, abhidhamme vinā puna;	525	
PA_tika-abh06_t:5251	Bhavarāgissa maccheraṃ, gahetvā dasadhā siyuṃ.	525	
PA_tika-abh06_t:5253	Saṃklepayanti santānaṃ, upaghātenti pāṇino;	525	
PA_tika-abh06_t:5254	Sahajāteklesentīti, kilesāti pakāsitā.	525	
PA_tika-abh06_t:5256	Lobho doso ca moho ca,	525	
PA_tika-abh06_t:5257	Diṭṭhi māno ca saṃsayo;	525	
PA_tika-abh06_t:5258	Thināhirikanottappa-	525	
PA_tika-abh06_t:5259	Muddhaccena siyuṃ dasa.	525	
PA_tika-abh06_t:5261	Navasaṅgahitā ettha, diṭṭhilobhā pakāsitā;	526	
PA_tika-abh06_t:5262	Sattasaṅgahitāvijjā, paṭigho pañcasaṅgaho.	526	
PA_tika-abh06_t:5264	Catusaṅgahitā kaṅkhā, mānuddhaccā tisaṅgahā;	526	
PA_tika-abh06_t:5265	Dukasaṅgahitaṃ thīnaṃ, kukkuccamekasaṅgahaṃ.	526	
PA_tika-abh06_t:5267	Dvidhāhirikanottappa-missāmacchariyaṃ tathā;	526	
PA_tika-abh06_t:5268	Iccevaṃ dasadhā vuttā, pāpakesveva saṅgahā.	526	
PA_tika-abh06_t:5270	Parāmāsāsavoghā ca, yogupādānaganthato;	527	
PA_tika-abh06_t:5271	Nīvāraṇānusayato, saṃyojanakilesato.	527	
PA_tika-abh06_t:5273	Cuddaseva tu saṅkhepā, sattapaññāsa bhedato;	527	
PA_tika-abh06_t:5274	Yathādhammānusārena, cittuppādesu yojaye.	527	
PA_tika-abh06_t:5276	Tatopare noparāmā-sādibheditasaṅgahā;	527	
PA_tika-abh06_t:5277	Cittaṃ cetasikaṃ rūpaṃ, nibbānamiti dīpaye.	527	
PA_tika-abh06_t:5279	Iccākusaladhammānaṃ, ñatvā saṅgahamuttaraṃ;	527	
PA_tika-abh06_t:5280	Missakā nāma viññeyyā, yathāsambhavato kathaṃ;	528	
PA_tika-abh06_t:5282	Lobho doso ca moho ca,	528	
PA_tika-abh06_t:5283	Ekantākusalā tayo;	528	
PA_tika-abh06_t:5284	Alobhādosāmoho ca,	528	
PA_tika-abh06_t:5285	Kusalābyākatā tathā.	528	
PA_tika-abh06_t:5287	Pādapasseva mūlāni, thirabhāvāya paccayā;	528	
PA_tika-abh06_t:5288	Mūlabhāvena dhammānaṃ, hetū dhammā cha dīpitā.	528	
PA_tika-abh06_t:5290	Vitakko ca vicāro ca, pīti cekaggatā tathā;	529	
PA_tika-abh06_t:5291	Somanassaṃ domanassaṃ, upekkhāti ca vedanā.	529	
PA_tika-abh06_t:5293	Āhaccupanijjhāyantā, nijjhānaṭṭhena paccayā;	529	
PA_tika-abh06_t:5294	Jhānadhammāti satthāha, pañca vatthusabhāvato.	529	
PA_tika-abh06_t:5296	Sammādiṭṭhi ca saṅkappo, vāyāmo viratittayaṃ;	529	
PA_tika-abh06_t:5297	Sammāsati samādhī ca, micchādiṭṭhi ca sambhavā.	529	
PA_tika-abh06_t:5299	Sammāmicchā ca nīyantā, niyyānaṭṭhena paccayā;	529	
PA_tika-abh06_t:5300	Maggaṅgā dvādasakkhātā, nava dhammā sabhāvato.	530	
PA_tika-abh06_t:5302	Attabhāvaṃ pavattentā, ojaṭṭhamakavedanaṃ;	530	
PA_tika-abh06_t:5303	Paṭisandhināmarūpa-māharantā yathākkamaṃ.	530	
PA_tika-abh06_t:5305	Kabaḷīkāro āhāro,	530	
PA_tika-abh06_t:5306	Phasso sañcetanā tathā;	530	
PA_tika-abh06_t:5307	Viññāṇamiti cattāro,	530	
PA_tika-abh06_t:5308	Āhārāti pakāsitā.	530	
PA_tika-abh06_t:5310	Dhammānaṃ sahajātānaṃ, indriyaṭṭhena paccayā;	531	
PA_tika-abh06_t:5311	Attānamissaraṭṭhena, anuvattāpakā tathā.	531	
PA_tika-abh06_t:5313	Saddhā ca sati paññā ca, vīriyekaggatāpi ca;	531	
PA_tika-abh06_t:5314	Vedanā jīvitaṃ cittaṃ, aṭṭha rūpindriyāni ca.	531	
PA_tika-abh06_t:5316	Kathaṃ jīvitamekaṃ tu, sukhaṃ dukkhanti vedanā;	531	
PA_tika-abh06_t:5317	Somanassaṃ domanassaṃ, upekkhāti ca bheditā.	531	
PA_tika-abh06_t:5319	Paññādimaggenaññāta-ññassāmītindriyaṃ bhave;	531	
PA_tika-abh06_t:5320	Majjhe aññindriyamante, aññātāvindriyaṃ tathā.	532	
PA_tika-abh06_t:5322	Soḷaseva sabhāvena, indriyaṭṭhavibhāgato;	532	
PA_tika-abh06_t:5323	Indriyānīti vuttāni, bāvīsati vibhāvaye.	532	
PA_tika-abh06_t:5325	Daḷhādhiṭṭhitasantānā, vipakkhehi akampiyā;	532	
PA_tika-abh06_t:5326	Balavantasabhāvena, baladhammā pakāsitā.	532	
PA_tika-abh06_t:5328	Saddhā sati hirottappaṃ, vīriyekaggatā tathā;	532	
PA_tika-abh06_t:5329	Paññāhirikānottappa-miccevaṃ navadhā matā.	532	
PA_tika-abh06_t:5331	Jeṭṭhā pubbaṅgamaṭṭhena, puññāpuññapavattiyaṃ;	533	
PA_tika-abh06_t:5332	Paccayādhippateyyena, sahajānaṃ yathārahaṃ.	533	
PA_tika-abh06_t:5334	Cattārodhipatī vuttā, ādhippaccasabhāvato;	533	
PA_tika-abh06_t:5335	Chando cittañca vīriyaṃ, vīmaṃsāti ca tādinā.	533	
PA_tika-abh06_t:5337	Pañcasaṅgahitā paññā, vāyāmekaggatā pana;	533	
PA_tika-abh06_t:5338	Catusaṅgahitā cittaṃ, sati ceva tisaṅgahā.	533	
PA_tika-abh06_t:5340	Saṅkappo vedanā saddhā, dukasaṅgahitā matā;	534	
PA_tika-abh06_t:5341	Ekekasaṅgahā sesā, aṭṭhavīsati bhāsitā;	534	
PA_tika-abh06_t:5342	Iccevaṃ sattadhā bhedo, vutto missakasaṅgaho.	534	
PA_tika-abh06_t:5344	Hetujhānaṅgamaggaṅgā, āhārindriyato tathā;	534	
PA_tika-abh06_t:5345	Balādhippatito ceva, puññāpuññādimissatā;	534	
PA_tika-abh06_t:5346	Chattiṃseva sabhāvena, catusaṭṭhi pabhedato.	534	
PA_tika-abh06_t:5348	Iccevaṃ saṅgahetvāna, vibhāveyya tato paraṃ;	534	
PA_tika-abh06_t:5349	Cittuppādapabhedesu, yathāsambhavato kathaṃ.	534	
PA_tika-abh06_t:5351	Sitāvajjanaviññāṇaṃ, sampaṭicchanatīraṇā;	535	
PA_tika-abh06_t:5352	Aṭṭhārasāhetukāva, momūhā ekahetukā.	535	
PA_tika-abh06_t:5354	Sesā tu kusalā ñāṇaviyuttā ca dvihetukā;	535	
PA_tika-abh06_t:5355	Cittuppādāpare satta-cattālīsa tihetukā.	535	
PA_tika-abh06_t:5357	Pañcaviññāṇamajjhānaṃ, dvijhānaṅgikamīritaṃ;	535	
PA_tika-abh06_t:5358	Catutthapañcamajjhānaṃ, tijhānaṃ tatiyaṃ matā.	535	
PA_tika-abh06_t:5360	Catujhānaṃ tu dutiyaṃ, kāme ca sukhavajjitā;	536	
PA_tika-abh06_t:5361	Pañcajhānaṃ tu paṭhamaṃ, kāme ca sukhitā matā.	536	
PA_tika-abh06_t:5363	Paṭhamānuttaraṃ jhānaṃ, aṭṭhamaggaṅgikaṃ mataṃ;	536	
PA_tika-abh06_t:5364	Sattamaggaṅgikaṃ nāma, sesajhānamanuttaraṃ.	536	
PA_tika-abh06_t:5366	Lokiyaṃ paṭhamaṃ jhānaṃ, tathā kāme tihetukā;	536	
PA_tika-abh06_t:5367	Pañcamaggaṅgikā nāma, cittuppādā pakāsitā.	536	
PA_tika-abh06_t:5369	Sesaṃ mahaggataṃ jhānaṃ, sampayuttā ca diṭṭhiyā;	536	
PA_tika-abh06_t:5370	Ñāṇena vippayuttā ca, catumaggaṅgikā matā.	537	
PA_tika-abh06_t:5372	Paṭighuddhaccayuttā ca, vippayuttā ca diṭṭhiyā;	537	
PA_tika-abh06_t:5373	Timaggaṅgaṃ dumaggaṅgaṃ, kaṅkhitaṃ samudīritaṃ.	537	
PA_tika-abh06_t:5375	Na hontāhetuke maggā, cittaṭṭhiti ca kaṅkhite;	537	
PA_tika-abh06_t:5376	Viditā niyatatā ca, lokiyesu na uddhaṭā.	537	
PA_tika-abh06_t:5378	Kāmesu kabaḷīkāro, anāhāro asaññino;	537	
PA_tika-abh06_t:5379	Cittuppādesu sabbattha, āhārattayamīritaṃ.	537	
PA_tika-abh06_t:5381	Indriyāni vibhāveyya, navadhānuttare budho;	538	
PA_tika-abh06_t:5382	Aṭṭhadhā samudīreyya, lokiyesu tihetuke.	538	
PA_tika-abh06_t:5384	Sattadhā pana ñāṇena, vippayutte pakāsaye;	538	
PA_tika-abh06_t:5385	Sitavoṭṭhabbanāpuññe, pañcadhā kaṅkhite pana.	538	
PA_tika-abh06_t:5387	Catudhā tividhā sese, cittuppāde samīraye;	538	
PA_tika-abh06_t:5388	Tihetukā sattabalā, chabalā tu duhetukā.	538	
PA_tika-abh06_t:5390	Catubalā akusalā, kaṅkhitaṃ tibalaṃ mataṃ;	539	
PA_tika-abh06_t:5391	Dvibalaṃ sitavoṭṭhabba-mabalaṃ sesamīritaṃ.	539	
PA_tika-abh06_t:5393	Javanedhipatīnaṃ tu, yo koceko tihetuke;	539	
PA_tika-abh06_t:5394	Dvihetuke vā kusale, vīmaṃsā nopalabbhati.	539	
PA_tika-abh06_t:5396	Lokiyesu vipākesu,	539	
PA_tika-abh06_t:5397	Mohamūle ahetuke;	539	
PA_tika-abh06_t:5398	Yathāsambhavavuttittā,	539	
PA_tika-abh06_t:5399	Natthādhipati kocipi.	539	
PA_tika-abh06_t:5401	Sambhoti kāyaviññāṇe, puññapāke sukhindriyaṃ;	540	
PA_tika-abh06_t:5402	Dukkhindriyampi tattheva, pāpapākamhi bhāsitaṃ.	540	
PA_tika-abh06_t:5404	Santīraṇañca hasanaṃ, somanassāni soḷasa;	540	
PA_tika-abh06_t:5405	Paṭhamādicatujjhānaṃ, somanassayutaṃ bhave.	540	
PA_tika-abh06_t:5407	Domanassayuttā dveva, cittuppādā pakāsitā;	540	
PA_tika-abh06_t:5408	Tadaññe pana sabbepi, pañcapaññāsupekkhakā.	540	
PA_tika-abh06_t:5410	Vedanāsampayogañca, vinibbhujjevamaṭṭhadhā;	541	
PA_tika-abh06_t:5411	Hetuyogādibhedehi, cittuppādā pakāsitā.	541	
PA_tika-abh06_t:5413	Taṃtaṃviyogabhedañca, paccekamatha missitaṃ;	541	
PA_tika-abh06_t:5414	Yathāvuttānusārena, yathāsambhavato naye.	541	
PA_tika-abh06_t:5416	Iccevaṃ pana yojetvā, cittuppādesu missakaṃ;	541	
PA_tika-abh06_t:5417	Tato ñeyyā visuddhā ca, bodhipakkhiyasaṅgahā.	541	
PA_tika-abh06_t:5419	Kāye ca vedanācitte, dhammesu ca yathārahaṃ;	541	
PA_tika-abh06_t:5420	Asubhaṃ dukkhamanicca-manattāti supaṭṭhitā.	542	
PA_tika-abh06_t:5422	Sammāsati paniccekā, kiccagocarabhedato;	542	
PA_tika-abh06_t:5423	Satipaṭṭhānanāmena, cattāroti pakāsitā.	542	
PA_tika-abh06_t:5425	Uppannānuppannapāpa-pahānānuppādanāya ca;	542	
PA_tika-abh06_t:5426	Anuppannuppannehi vā, nibbattiabhivuddhiyā.	542	
PA_tika-abh06_t:5428	Padahantassa vāyāmo, kiccābhogavibhāgato;	542	
PA_tika-abh06_t:5429	Sammappadhānanāmena, cattāroti pakāsitā.	542	
PA_tika-abh06_t:5431	Iddhiyā pādabhūtattā, iddhipādāti bhāsitā;	543	
PA_tika-abh06_t:5432	Chando cittañca vīriyaṃ, vīmaṃsāti catubbidhā.	543	
PA_tika-abh06_t:5434	Pañca saddhā sati paññā, vīriyekaggatā tathā;	543	
PA_tika-abh06_t:5435	Indriyānindriyaṭṭhena, balaṭṭhena balāni ca.	543	
PA_tika-abh06_t:5437	Sati dhammavicayo ca, tathā vīriyapītiyo;	543	
PA_tika-abh06_t:5438	Passaddhekaggatāpekkhā, bujjhantassaṅgabhāvato.	543	
PA_tika-abh06_t:5440	Bojjhaṅgāti visesena, satta dhammā pakāsitā;	544	
PA_tika-abh06_t:5441	Niyyānaṭṭhena maggaṅgā, sammādiṭṭhādiaṭṭhadhā.	544	
PA_tika-abh06_t:5443	Chasaṅgahettha vāyāmo, satipaññā samīritā;	544	
PA_tika-abh06_t:5444	Pañcasaṅgahitā nāma, samādhi catusaṅgaho.	544	
PA_tika-abh06_t:5446	Saddhā dusaṅgahā vuttā, sesā ekekasaṅgahā;	544	
PA_tika-abh06_t:5447	Iccevaṃ sattadhā bhedo, bodhipakkhiyasaṅgaho.	544	
PA_tika-abh06_t:5449	Satipaṭṭhānasammappadhānato iddhipādato;	544	
PA_tika-abh06_t:5450	Indriyabalabojjhaṅgā, maggabhedā ca bhāsitā.	545	
PA_tika-abh06_t:5452	Chando cittamupekkhā ca, saddhāpassaddhipītiyo;	545	
PA_tika-abh06_t:5453	Sammādiṭṭhi ca saṅkappo, vāyāmo viratittayaṃ.	545	
PA_tika-abh06_t:5455	Sammāsati samādhīti, dīpitā bodhipakkhiyā;	545	
PA_tika-abh06_t:5456	Cuddasā dhammato honti, sattatiṃsa pabhedato.	545	
PA_tika-abh06_t:5458	Yehi dhammehi bujjhanto, saccāni paṭivijjhati;	545	
PA_tika-abh06_t:5459	Samattānuttare honti, na vā saṅkappapītiyo.	545	
PA_tika-abh06_t:5461	Pubbabhāgepi labbhanti, lokiyamhi yathārahaṃ;	546	
PA_tika-abh06_t:5462	Nibbedhabhāvanākāle, chabbisuddhipavattiyaṃ.	546	
PA_tika-abh06_t:5464	Iccevaṃ tividhā bhedaṃ, vibhāveyya yathārahaṃ;	546	
PA_tika-abh06_t:5465	Sabhāvabhedabhinnānaṃ, sabhāgatthehi saṅgahaṃ.	546	
PA_tika-abh06_t:5467	Bhedasaṅgahavidūhi vaṇṇitaṃ, bhedasaṅgahavimuttisāsane;	546	
PA_tika-abh06_t:5468	Bhedasaṅgahanayatthamuttamaṃ, bhedasaṅgahamukhaṃ pakāsitaṃ.	546	
PA_tika-abh06_t:5470	Dhammasabhāvavibhāgabudhevaṃ, dhammadisampatisāsanadhamme;	547	
PA_tika-abh06_t:5471	Dhammavibhūtivibhūsitacittā, dhammarasāmatabhāgi bhavanti.	547	
PA_tika-abh06_t:5472	Iti nāmarūpaparicchede bhedasaṅgahavibhāgo nāma	547	
PA_tika-abh06_t:5473	Tatiyo paricchedo.	547	
PA_tika-abh06_t:5474	4. Catuttho paricchedo	547	
PA_tika-abh06_t:5475	Pakiṇṇakavibhāgo	547	
PA_tika-abh06_t:5477	Ito paraṃ kiccato ca, dvārālambaṇavatthuto;	547	
PA_tika-abh06_t:5478	Bhūmipuggalato ṭhānā, janakā ca yathārahaṃ.	547	
PA_tika-abh06_t:5480	Saṅgaho ca pavatti ca, paṭisandhipavattisu;	548	
PA_tika-abh06_t:5481	Cittuppādavaseneva, saṃkhipitvāna niyyate.	548	
PA_tika-abh06_t:5483	Rūpārūpamahāpākā, mupekkhātīraṇadvayaṃ;	548	
PA_tika-abh06_t:5484	Cutisandhibhavaṅgāni, cittānekūnavīsati.	548	
PA_tika-abh06_t:5486	Āvajjanaṃ tu yugaḷaṃ, dassanaṃ savanaṃ tathā;	548	
PA_tika-abh06_t:5487	Ghāyanaṃ sāyanañceva, phusanaṃ sampaṭicchanaṃ.	548	
PA_tika-abh06_t:5489	Tīṇi tīraṇacittāni, ekaṃ voṭṭhabbanaṃ mataṃ;	548	
PA_tika-abh06_t:5490	Pañcadvāre manodvāre, tadāvajjananāmakaṃ.	549	
PA_tika-abh06_t:5492	Pañcapaññāsa javanakiccānīti viniddise;	549	
PA_tika-abh06_t:5493	Kriyā cāvajjanaṃ hitvā, kusalākusalapphalaṃ.	549	
PA_tika-abh06_t:5495	Tadālambaṇacittāni, bhavantekādaseva hi;	549	
PA_tika-abh06_t:5496	Mahāvipākacittāni, aṭṭha santīraṇattayaṃ.	549	
PA_tika-abh06_t:5498	Pañcakiccanti bhāsanti, upekkhātīraṇadvayaṃ;	549	
PA_tika-abh06_t:5499	Catukiccā mahāpākā, tikakiccā mahaggatā.	549	
PA_tika-abh06_t:5501	Dukiccamiti voṭṭhabbaṃ, sukhatīraṇamīritaṃ;	550	
PA_tika-abh06_t:5502	Pañcaviññāṇajavanamanodhātuttikaṃ pana.	550	
PA_tika-abh06_t:5504	Ekakiccāti bhāsanti, aṭṭhasaṭṭhi vibhāvino;	550	
PA_tika-abh06_t:5505	Iccevaṃ kiccabhedena, cittuppādā vavatthitā.	550	
PA_tika-abh06_t:5507	Cakkhusotaghānajivhā-kāyadhātu yathākkamaṃ;	550	
PA_tika-abh06_t:5508	Pañcadvārā bhavaṅgaṃ tu, manodvāraṃ pavuccati.	550	
PA_tika-abh06_t:5510	Ghānādayo tayo rūpe, pañca cakkhādayo tathā;	551	
PA_tika-abh06_t:5511	Arūpe natthubhayattha, tadālambaṇamānasaṃ.	551	
PA_tika-abh06_t:5513	Cha dvārā vīthicittāni, satta kāmīsu rūpisu;	551	
PA_tika-abh06_t:5514	Dvārattayaṃ cha cittāni, manodvāramarūpisu.	551	
PA_tika-abh06_t:5516	Paṭisandhādibhūtā hi, avasāne cutiṭṭhitā;	551	
PA_tika-abh06_t:5517	Majjhe bhavaṅgaṃ chetvāna, paccekaṃ vīthi jāyati.	551	
PA_tika-abh06_t:5519	Rūpādārammaṇe cakkhu-pasādādimhi ghaṭṭite;	551	
PA_tika-abh06_t:5520	Āvajjanādayo honti, bhavaṅgadvicalā paraṃ.	552	
PA_tika-abh06_t:5522	Pariṇāme bhavaṅgassa, ālambe gahaṇārahe;	552	
PA_tika-abh06_t:5523	Tathā vīthi manodvāre, yathāsambhavato bhave.	552	
PA_tika-abh06_t:5525	Āvajjā pañcaviññāṇaṃ, sampaṭicchanatīraṇaṃ;	552	
PA_tika-abh06_t:5526	Voṭṭhabbakāmajavanaṃ, tadālambaṇamānasaṃ.	552	
PA_tika-abh06_t:5528	Sattevaṃ vīthicittāni, cittuppādā catuddasa;	552	
PA_tika-abh06_t:5529	Catupaññāsa vitthārā, pañcadvāre yathārahaṃ.	552	
PA_tika-abh06_t:5531	Uppādaṭṭhitibhaṅgānaṃ, vasā cittakkhaṇaṃ tayaṃ;	553	
PA_tika-abh06_t:5532	Rūpānaṃ ṭhiti ekūna-paññāsañca duke dukaṃ.	553	
PA_tika-abh06_t:5534	Parittetiparitte ca, mahantetimahantake;	553	
PA_tika-abh06_t:5535	Voṭṭhabbamoghajavanaṃ, tadālambanti taṃ kamā.	553	
PA_tika-abh06_t:5537	Āvajjanañca javanaṃ, manodvāre tu gocare;	553	
PA_tika-abh06_t:5538	Vibhūte tu tadālambaṃ, vitthārā sattasaṭṭhi te.	553	
PA_tika-abh06_t:5540	Kāme javanasattāla-mbaṇānaṃ niyame sati;	554	
PA_tika-abh06_t:5541	Vibhūtetimahante ca, tadālambaṇamīritaṃ.	554	
PA_tika-abh06_t:5543	Pañcadvāre manodhātu, paccekamhi yathākkamaṃ;	554	
PA_tika-abh06_t:5544	Pañcaviññāṇayugaḷaṃ, paccekaṃ tu pakāsitaṃ.	554	
PA_tika-abh06_t:5546	Manodvāre tu javanaṃ, mahaggatamanuttaraṃ;	554	
PA_tika-abh06_t:5547	Sukhatīraṇavoṭṭhabbaṃ, parittajavanaṃ chasu.	554	
PA_tika-abh06_t:5549	Mahāvipākacittāni, upekkhātīraṇadvayaṃ;	554	
PA_tika-abh06_t:5550	Chasu dvāresu jāyanti, vīthimuttāni cekadā.	555	
PA_tika-abh06_t:5552	Sattati vīthicittāni, vipākā tu mahaggatā;	555	
PA_tika-abh06_t:5553	Nava vīthivimuttā ca, duvidhāpi dasīritā.	555	
PA_tika-abh06_t:5555	Iccevaṃ dvārabhedena, vibhāvetvā tato paraṃ;	555	
PA_tika-abh06_t:5556	Ñeyyā gocarabhedena, cittuppādā yathārahaṃ.	555	
PA_tika-abh06_t:5558	Rūpasaddagandharasaphoṭṭhabbā pañca gocarā;	555	
PA_tika-abh06_t:5559	Sesañca rūpapaññattināmañca dhammagocaraṃ.	555	
PA_tika-abh06_t:5561	Pañcadvāre vattamānaṃ, pañcālambaṃ yathākkamaṃ;	556	
PA_tika-abh06_t:5562	Chālambaṇaṃ manodvāre, atītānāgatampi ca.	556	
PA_tika-abh06_t:5564	Paññattātītavattantaṃ, chadvāraggahitaṃ pana;	556	
PA_tika-abh06_t:5565	Chaḷārammaṇasaṅkhātaṃ, yebhuyyena bhavantare.	556	
PA_tika-abh06_t:5567	Nimittagatikammānaṃ, kammamevātha gocaraṃ;	556	
PA_tika-abh06_t:5568	Paṭisandhibhavaṅgānaṃ, cutiyāva yathārahaṃ.	556	
PA_tika-abh06_t:5570	Pañcālambe manodhātu, paccekamhi yathākkamaṃ;	557	
PA_tika-abh06_t:5571	Pañcaviññāṇayugaḷaṃ, paccekaṃ tu pakāsitaṃ.	557	
PA_tika-abh06_t:5573	Kāmapākāni sesāni, hasanañca parittake;	557	
PA_tika-abh06_t:5574	Ñāṇahīnānipuññāni, javanāni animmale.	557	
PA_tika-abh06_t:5576	Tihetukāmapuññāni, puññābhiññā ca lokiyā;	557	
PA_tika-abh06_t:5577	Sabbālambe pavattanti, aggamaggaphalaṃ vinā.	557	
PA_tika-abh06_t:5579	Kriyābhiññā ca voṭṭhabbaṃ, kriyā kāme tihetukā;	557	
PA_tika-abh06_t:5580	Sabbālambe pavattanti, nibbāne nimmalā siyuṃ.	558	
PA_tika-abh06_t:5582	Dutiyañca catutthañca, āruppesu mahaggate;	558	
PA_tika-abh06_t:5583	Mahaggataññe vohāre, ayamālambaṇe nayo.	558	
PA_tika-abh06_t:5585	Cakkhusotaghānajivhā-kāyahadayavatthunā;	558	
PA_tika-abh06_t:5586	Kāmaloke chavatthūni, nissitā satta dhātuyo.	558	
PA_tika-abh06_t:5588	Pañcaviññāṇadhātū ca, tāsaṃ pubbāparattayaṃ;	558	
PA_tika-abh06_t:5589	Manodhātu tato sesā, manoviññāṇadhātu ca.	558	
PA_tika-abh06_t:5591	Catasso dhātuyo rūpe, tīṇi vatthūni nissitā;	559	
PA_tika-abh06_t:5592	Arūpe tu anissāya, dhātvekāva pavattati.	559	
PA_tika-abh06_t:5594	Pañcappasāde nissāya, paccekaṃ tu yathākkamaṃ;	559	
PA_tika-abh06_t:5595	Pañcaviññāṇayugaḷaṃ, bhavatīti pakāsitaṃ.	559	
PA_tika-abh06_t:5597	Kāmapākāni sesāni, maggāvajjanamādito;	559	
PA_tika-abh06_t:5598	Hasanaṃ paṭighārūpā-vacaraṃ vatthunissitaṃ.	559	
PA_tika-abh06_t:5600	Dvecattālīsa nissāya, anissāya ca jāyare;	560	
PA_tika-abh06_t:5601	Anissāya vipākāni, āruppeti samīritaṃ.	560	
PA_tika-abh06_t:5603	Iccevaṃ vatthubhedena, cittuppādā pakāsitā;	560	
PA_tika-abh06_t:5604	Tato paraṃ vibhāveyya, bhūmibhedena paṇḍito.	560	
PA_tika-abh06_t:5606	Niraye petaloke ca, tiracchānāsure tathā;	560	
PA_tika-abh06_t:5607	Pāpakammopapajjanti, pāpapākāya sandhiyā.	560	
PA_tika-abh06_t:5609	Bhūmissitesu devesu, manussesupi hīnakā;	560	
PA_tika-abh06_t:5610	Ahetukāya jāyanti, puññapākāya sandhiyā.	561	
PA_tika-abh06_t:5612	Cātumahārājikā ca, tāvatiṃsā ca yāmakā;	561	
PA_tika-abh06_t:5613	Tusitā ceva nimmānaratino vasavattino.	561	
PA_tika-abh06_t:5615	Iccevaṃ chasu devesu, manussesu ca jāyare;	561	
PA_tika-abh06_t:5616	Mahāvipākasandhīhi, kāmapuññakatā janā.	561	
PA_tika-abh06_t:5618	Brahmānaṃ pārisajjā ca, tathā brahmapurohitā;	561	
PA_tika-abh06_t:5619	Mahābrahmā ca jāyanti, paṭhamajjhānasandhiyā.	561	
PA_tika-abh06_t:5621	Parittā appamāṇābhā, jāyantābhassarā tathā;	562	
PA_tika-abh06_t:5622	Dutiyajjhānapākāya, tatiyāya ca sandhiyā.	562	
PA_tika-abh06_t:5624	Parittasubhappamāṇasubhā ca subhakiṇhakā;	562	
PA_tika-abh06_t:5625	Catutthāya tu jāyanti, tatiyajjhānabhūmikā.	562	
PA_tika-abh06_t:5627	Vehapphalā asaññī ca, suddhāvāsāti sattasu;	562	
PA_tika-abh06_t:5628	Pañcamāya ca jāyanti, asaññīcittavajjitā.	562	
PA_tika-abh06_t:5630	Avihā ca atappā ca, sudassā ca sudassino;	563	
PA_tika-abh06_t:5631	Akaniṭṭhāti pañcete, suddhāvāsā pakāsitā.	563	
PA_tika-abh06_t:5633	Ākāsānañcāyatanapākādīhi yathākkamaṃ;	563	
PA_tika-abh06_t:5634	Ākāsānañcāyatanabhūmikādīsu jāyare.	563	
PA_tika-abh06_t:5636	Cutisandhibhavaṅgānaṃ, vasā pākā mahaggatā;	563	
PA_tika-abh06_t:5637	Kāme sahetukā pākā, tadālambaṇatopi ca.	563	
PA_tika-abh06_t:5639	Yathāvuttaniyāmena, bhūmīsvekāva jāyare;	563	
PA_tika-abh06_t:5640	Cittuppādesu sabbattha, na tvevāsaññino matā.	564	
PA_tika-abh06_t:5642	Ghānajivhākāyadhātu-nissitaṃ mānasaṃ tathā;	564	
PA_tika-abh06_t:5643	Paṭighadvayamiccevamaṭṭha honteva kāmisu.	564	
PA_tika-abh06_t:5645	Cakkhusotañca viññāṇaṃ, manodhātu ca tīraṇaṃ;	564	
PA_tika-abh06_t:5646	Kāmarūpesu jāyanti, yathāsambhavato dasa.	564	
PA_tika-abh06_t:5648	Voṭṭhabbakāmapuññāni, vippayuttāni diṭṭhiyā;	564	
PA_tika-abh06_t:5649	Uddhaccasahitañceti, sabbatthetāni cuddasa.	564	
PA_tika-abh06_t:5651	Kaṅkhitaṃ diṭṭhiyuttāni, suddhāvāsavivajjite;	565	
PA_tika-abh06_t:5652	Sitañca rūpajavana-māruppāpāyavajjite.	565	
PA_tika-abh06_t:5654	Kāmakriyā sahetū ca, uddhaṃ lokuttarattayaṃ;	565	
PA_tika-abh06_t:5655	Catutthāruppajavanaṃ, sabbatthāpāyavajjite.	565	
PA_tika-abh06_t:5657	Sesamāruppajavanaṃ, hitvāpāyaṃ yathākkamaṃ;	565	
PA_tika-abh06_t:5658	Uddhamāruppabhūmiñca, jāyatīti vibhāvaye.	565	
PA_tika-abh06_t:5660	Sotāpattiphalādīni, cattārānuttarāni tu;	566	
PA_tika-abh06_t:5661	Suddhāvāsamapāyañca, hitvā sabbattha jāyare.	566	
PA_tika-abh06_t:5663	Suddhāvāsamapāyañca, hitvārūpañca sabbathā;	566	
PA_tika-abh06_t:5664	Paṭhamānuttaro maggo, sesaṭṭhānesu jāyati.	566	
PA_tika-abh06_t:5666	Sattatiṃsa apāyesu, kāmesīti pakāsitā;	566	
PA_tika-abh06_t:5667	Pañcapaññāsa suddhesu, rūpesvekūnasattati.	566	
PA_tika-abh06_t:5669	Chacattālīsa āruppe, uppajjanti yathārahaṃ;	566	
PA_tika-abh06_t:5670	Iccevaṃ bhūmibhedena, cittuppādā pakāsitā.	567	
PA_tika-abh06_t:5672	Tihetusatte sabbāni, dvihetukāhetuke pana;	567	
PA_tika-abh06_t:5673	Parittāni vivajjetvā, ñāṇapākakriyājave.	567	
PA_tika-abh06_t:5675	Puthujjanānaṃ sambhonti, diṭṭhiyuttañca kaṅkhitaṃ;	567	
PA_tika-abh06_t:5676	Sotāpannāditiṇṇampi, phalaṃ hoti yathāsakaṃ.	567	
PA_tika-abh06_t:5678	Vītarāgassa javanaṃ, kriyā cantimanuttaraṃ;	567	
PA_tika-abh06_t:5679	Puthujjanāditiṇṇampi, paṭighaṃ samudīritaṃ.	567	
PA_tika-abh06_t:5681	Javā puthujjanādīnaṃ, catunnaṃ sesa sāsavā;	568	
PA_tika-abh06_t:5682	Sāsavāvajjapākāni, pañcannamapi dīpaye.	568	
PA_tika-abh06_t:5684	Puthujjanesu tesaṭṭhi, sotāpannādikadvaye;	568	
PA_tika-abh06_t:5685	Ekūnasaṭṭhi cittāni, anāgāmikapuggale.	568	
PA_tika-abh06_t:5687	Sattapaññāsa jāyanti, tepaññāsa anāsave;	568	
PA_tika-abh06_t:5688	Maggaṭṭhesu sako maggo, puggalesu ayaṃ nayo.	568	
PA_tika-abh06_t:5690	Tihetukāmacutiyā, sabbāpi paṭisandhiyo;	569	
PA_tika-abh06_t:5691	Dvihetāhetucutiyā, kāmāvacarasandhiyo.	569	
PA_tika-abh06_t:5693	Rūpāvacaracutiyā, sahetupaṭisandhiyo;	569	
PA_tika-abh06_t:5694	Āruppāruppacutiyā, heṭṭhimāruppavajjitā.	569	
PA_tika-abh06_t:5696	Paṭisandhi tathā kāme, tihetupaṭisandhiyo;	569	
PA_tika-abh06_t:5697	Bhavantīti ca medhāvī, cutisandhinayaṃ naye.	569	
PA_tika-abh06_t:5699	Cutiyānantaraṃ hoti, paṭisandhi tato paraṃ;	569	
PA_tika-abh06_t:5700	Bhavaṅgaṃ taṃ pana chetvā, hoti āvajjanaṃ tato.	570	
PA_tika-abh06_t:5702	Aniṭṭhe pāpapākāva, cakkhuviññāṇakādayo;	570	
PA_tika-abh06_t:5703	Iṭṭhe tu puññapākāva, yathāsambhavato siyuṃ.	570	
PA_tika-abh06_t:5705	Pubbe vuttanayeneva, vīthicittāni yojaye;	570	
PA_tika-abh06_t:5706	Pañcadvāre yathāyogaṃ, manodvāre ca paṇḍito.	570	
PA_tika-abh06_t:5708	Santīraṇatadālamba-miṭṭhālambe pavattati;	570	
PA_tika-abh06_t:5709	Sukhitaṃ iṭṭhamajjhatte, aniṭṭhe ca upekkhitaṃ.	570	
PA_tika-abh06_t:5711	Sukhopetaṃ tadālambaṃ, upekkhākriyato paraṃ;	571	
PA_tika-abh06_t:5712	Na hoti domanassamhā, somanassaṃ tu sabbadā.	571	
PA_tika-abh06_t:5714	Tathopekkhātadālambaṃ, sukhitakriyato paraṃ;	571	
PA_tika-abh06_t:5715	Aññattha niyamo natthi, tadālambapavattiyā.	571	
PA_tika-abh06_t:5717	Somanassabhavaṅgassa, javane domanassite;	571	
PA_tika-abh06_t:5718	Tadālambe asambhonte, upekkhātīraṇaṃ bhave.	571	
PA_tika-abh06_t:5720	Parikammopacārānu-lomagotrabhuto paraṃ;	572	
PA_tika-abh06_t:5721	Pañcamaṃ vā catutthaṃ vā, javanaṃ hoti appanā.	572	
PA_tika-abh06_t:5723	Catujhānaṃ sukhopetaṃ, ñāṇayuttānanantaraṃ;	572	
PA_tika-abh06_t:5724	Upekkhāñāṇayuttānaṃ, pañcamaṃ jāyate paraṃ.	572	
PA_tika-abh06_t:5726	Puthujjanāna sekkhānaṃ, kāmapuññatihetuto;	572	
PA_tika-abh06_t:5727	Tihetukāmakriyato, vītarāgānamappanā.	572	
PA_tika-abh06_t:5729	Āvajjapañcaviññāṇa-sampaṭicchanatīraṇaṃ;	572	
PA_tika-abh06_t:5730	Paṭisandhicuti sabbā, rūpārūpādikappanā.	573	
PA_tika-abh06_t:5732	Nirodhā vuṭṭhahantassa, upariṭṭhaphalaṃ dvayaṃ;	573	
PA_tika-abh06_t:5733	Pañcābhiññā tathā maggā, ekacittakkhaṇā matā.	573	
PA_tika-abh06_t:5735	Dvikkhattuṃ hi nirodhassa, samāpattikkhaṇe pana;	573	
PA_tika-abh06_t:5736	Catutthāruppajavanaṃ, tadālambañca sabbathā.	573	
PA_tika-abh06_t:5738	Dvikkhattuṃ vātha tikkhattuṃ, maggassānantaraṃ phalaṃ;	573	
PA_tika-abh06_t:5739	Bhavaṅgādi ca voṭṭhabbaṃ, javanādi sakiṃ pana.	573	
PA_tika-abh06_t:5741	Tihetukāmajavanaṃ, appanāghaṭitaṃ pana;	574	
PA_tika-abh06_t:5742	Tikkhattuṃ vā catukkhattuṃ, manodvāre pavattati.	574	
PA_tika-abh06_t:5744	Chadvāresu panaññattha, javanaṃ kāmadhātujaṃ;	574	
PA_tika-abh06_t:5745	Pañca vāre cha vā satta, samuppajjati sambhavā.	574	
PA_tika-abh06_t:5747	Samāpattibhavaṅgesu, niyamo na samīrito;	574	
PA_tika-abh06_t:5748	Vīthicittāvasāne tu, bhavaṅgaṃ cuti vā bhave.	574	
PA_tika-abh06_t:5750	Iccānantarabhedena, cittuppādaṭṭhitiṃ cutiṃ;	575	
PA_tika-abh06_t:5751	Ñatvā gaṇeyya saṅgayha, labbhamānavasā kathaṃ?	575	
PA_tika-abh06_t:5753	Pañcadvārāvajjanato, dasa cittāni dīpaye;	575	
PA_tika-abh06_t:5754	Sesāvajjanato pañca-cattālīsanti bhāsitaṃ.	575	
PA_tika-abh06_t:5756	Pañcaviññāṇato pāpavipākā sampaṭicchanā;	575	
PA_tika-abh06_t:5757	Paramekaṃ duve puñña-vipākā sampaṭicchanā.	575	
PA_tika-abh06_t:5759	Santīraṇadvihetumhā, pākā dvādasa jāyare;	575	
PA_tika-abh06_t:5760	Tihetukāmapākamhā, ekavīsati bhāsitaṃ.	576	
PA_tika-abh06_t:5762	Rūpāvacarapākamhā, paramekūnavīsati;	576	
PA_tika-abh06_t:5763	Navaṭṭhāruppapākamhā, satta cha vā yathākkamaṃ.	576	
PA_tika-abh06_t:5765	Paṭighamhā tu satteva, sitamhā terasabravuṃ;	576	
PA_tika-abh06_t:5766	Dvihetupuññāpuññamhā, ekavīsati bhāvaye.	576	
PA_tika-abh06_t:5768	Dvihetukāmakriyato, aṭṭhārasa upekkhakā;	576	
PA_tika-abh06_t:5769	Sukhitamhā sattarasa, vibhāventi vicakkhaṇā.	576	
PA_tika-abh06_t:5771	Kāmapuññā tihetumhā, tettiṃseva upekkhakā;	577	
PA_tika-abh06_t:5772	Sukhitamhā tipaññāsa, bhavantīti pakāsitaṃ.	577	
PA_tika-abh06_t:5774	Tihetukāmakriyato, catuvīsatipekkhakā;	577	
PA_tika-abh06_t:5775	Sukhitamhā tu dīpeyya, pañcavīsati paṇḍito.	577	
PA_tika-abh06_t:5777	Dasa rūpajavamhekādasa dvādasa terasa;	577	
PA_tika-abh06_t:5778	Yathākkamaṃ pañcadasa, āruppā paridīpaye.	577	
PA_tika-abh06_t:5780	Phalamhā cuddasevāhu, maggamhā tu sakaṃ phalaṃ;	578	
PA_tika-abh06_t:5781	Paraṃ saṅgahamiccevaṃ, vigaṇeyya visārado.	578	
PA_tika-abh06_t:5783	Pañcadasamhādyāvajja-mekavīsatitoparaṃ;	578	
PA_tika-abh06_t:5784	Ekamhā pañcaviññāṇaṃ, pañcamhā sampaṭicchanaṃ.	578	
PA_tika-abh06_t:5786	Sukhasantīraṇaṃ hoti, pañcavīsatito paraṃ;	578	
PA_tika-abh06_t:5787	Sambhonti sattatiṃsamhā, upekkhātīraṇadvayaṃ.	578	
PA_tika-abh06_t:5789	Bhavanti cattālīsamhā, sukhapākā dvihetukā;	578	
PA_tika-abh06_t:5790	Tathekacattālīsamhā, sukhapākā dvihetukā;	579	
PA_tika-abh06_t:5791	Tathekacattālīsamhā, upekkhāya samāyutā.	579	
PA_tika-abh06_t:5793	Honti sattatito kāme,	579	
PA_tika-abh06_t:5794	Sukhapākā tihetukā;	579	
PA_tika-abh06_t:5795	Dvisattatimhā jāyanti,	579	
PA_tika-abh06_t:5796	Upekkhāsahitā puna.	579	
PA_tika-abh06_t:5798	Ekūnasaṭṭhito rūpā, pākā pākā arūpino;	579	
PA_tika-abh06_t:5799	Kamāṭṭhacattālīsamhā, tathekadvitihīnato.	579	
PA_tika-abh06_t:5801	Phaladvayaṃ catukkamhā, pañcamhāntaphaladvayaṃ;	580	
PA_tika-abh06_t:5802	Tikā mahaggatā javā, maggā kāmajavā dvayā.	580	
PA_tika-abh06_t:5804	Cittuppādānamiccevaṃ, gaṇito pubbasaṅgaho;	580	
PA_tika-abh06_t:5805	Ñeyyoyaṃ ṭhānabhedoti, pubbāparaniyāmito.	580	
PA_tika-abh06_t:5807	Rūpapākamahāpākā, manodhātu ca tīraṇaṃ;	580	
PA_tika-abh06_t:5808	Rūpameva janentīti, vuttā ekūnavīsati.	580	
PA_tika-abh06_t:5810	Appanājavanaṃ sabbaṃ, mahaggatamanuttaraṃ;	581	
PA_tika-abh06_t:5811	Iriyāpatharūpāni, janetīti samīritaṃ.	581	
PA_tika-abh06_t:5813	Voṭṭhabbaṃ kāmajavanamabhiññā ca yathārahaṃ;	581	
PA_tika-abh06_t:5814	Iriyāpathaviññattirūpānaṃ janakā siyuṃ.	581	
PA_tika-abh06_t:5816	Pañcaviññāṇamāruppā, vipākā ca na kiñcipi;	581	
PA_tika-abh06_t:5817	Sabbesaṃ paṭisandhī ca, cuti cārahato tathā.	581	
PA_tika-abh06_t:5819	Rūpādittayamiccevaṃ, samuṭṭhāpeti mānasaṃ;	581	
PA_tika-abh06_t:5820	Uppajjamānameveti, ñeyyo janakasaṅgaho.	582	
PA_tika-abh06_t:5822	Iti kiccādibhedesu, paccekasmiṃ pakāsitaṃ;	582	
PA_tika-abh06_t:5823	Nayaṃ vuttānusārena, samāsetvā viyojaye.	582	
PA_tika-abh06_t:5825	Panuṇṇasammohamalassa sāsane,	582	
PA_tika-abh06_t:5826	Vikiṇṇavatthūhi suganthitaṃ nayaṃ;	582	
PA_tika-abh06_t:5827	Pakiṇṇamogayha paratthaninnaye,	582	
PA_tika-abh06_t:5828	Vitiṇṇakaṅkhāva bhavanti paṇḍitā.	582	
PA_tika-abh06_t:5830	Bahunayavinibandhaṃ kullametaṃ gahetvā,	583	
PA_tika-abh06_t:5831	Jinavacanasamuddaṃ kāmamogayha dhīrā;	583	
PA_tika-abh06_t:5832	Hitasakalasamatthaṃ vatthusāraṃ haritvā,	583	
PA_tika-abh06_t:5833	Hadaya ratanagabbhaṃ sādhu sampūrayanti.	583	
PA_tika-abh06_t:5834	Iti nāmarūpaparicchede pakiṇṇakavibhāgo nāma	583	
PA_tika-abh06_t:5835	Catuttho paricchedo.	583	
PA_tika-abh06_t:5836	5. Pañcamo paricchedo	583	
PA_tika-abh06_t:5837	Kammavibhāgo	583	
PA_tika-abh06_t:5839	Vibhāgaṃ pana kammānaṃ,	583	
PA_tika-abh06_t:5840	Pavakkhāmi ito paraṃ;	584	
PA_tika-abh06_t:5841	Kammapākakriyābhede,	584	
PA_tika-abh06_t:5842	Amohāya samāsato.	584	
PA_tika-abh06_t:5844	Kammapaccayakammanti, cetanāva samīritā;	584	
PA_tika-abh06_t:5845	Tatthāpi nānakkhaṇikā, puññāpuññāva cetanā.	584	
PA_tika-abh06_t:5847	Deti pākamadhiṭṭhāya, sampayutte yathārahaṃ;	584	
PA_tika-abh06_t:5848	Kammassāyūhanaṭṭhena, pavattattā hi cetanā.	584	
PA_tika-abh06_t:5850	Klesānusayasantāne, pākadhammā hi jāyare;	585	
PA_tika-abh06_t:5851	Pahīnānusayānaṃ tu, kriyāmattaṃ pavattati.	585	
PA_tika-abh06_t:5853	Mūlabhāvā ca sabbesaṃ, tathevāvajjanadvayaṃ;	585	
PA_tika-abh06_t:5854	Janitāni ca kammehi, vipākāni pavattare.	585	
PA_tika-abh06_t:5856	Cittuppādavaseneva, kammaṃ tettiṃsadhā ṭhitaṃ;	585	
PA_tika-abh06_t:5857	Kammacatukkabhedehi, vibhāveyya vicakkhaṇo.	585	
PA_tika-abh06_t:5859	Paccuppannādikaṇhādi-janakādigarādito;	585	
PA_tika-abh06_t:5860	Diṭṭhadhammādikāmādi-bhedā chadhā yathākkamaṃ.	586	
PA_tika-abh06_t:5862	Yaṃ pāpaṃ sukhavokiṇṇaṃ, akicchena karīyati;	586	
PA_tika-abh06_t:5863	Paccuppannasukhaṃ kammaṃ, āyatiṃ dukkhapākajaṃ.	586	
PA_tika-abh06_t:5865	Kicchena dukkhavokiṇṇaṃ, yadi pāpaṃ karīyati;	586	
PA_tika-abh06_t:5866	Paccuppanne ca taṃ dukkhaṃ, āyatiṃ dukkhapākajaṃ.	586	
PA_tika-abh06_t:5868	Kicchena dukkhavokiṇṇaṃ, yadi puññaṃ karīyati;	586	
PA_tika-abh06_t:5869	Paccuppannamhi taṃ dukkhaṃ, āyatiṃ sukhapākajaṃ.	586	
PA_tika-abh06_t:5871	Yaṃ puññaṃ sukhavokiṇṇaṃ, akicchena karīyati;	587	
PA_tika-abh06_t:5872	Paccuppannasukhañceva, āyatiṃ sukhapākajaṃ.	587	
PA_tika-abh06_t:5874	Visasaṃsaṭṭhamadhuraṃ, savisaṃ tittakaṃ tathā;	587	
PA_tika-abh06_t:5875	Gomuttamadhubhesajja-miccopammaṃ yathākkamaṃ.	587	
PA_tika-abh06_t:5877	Samādāne vipāke ca, sukhadukkhappabheditaṃ;	587	
PA_tika-abh06_t:5878	Kammamevaṃ catuddhāti, pakāsenti tathāgatā.	587	
PA_tika-abh06_t:5880	Ānantariyakammādi, ekantakaṭukāvahaṃ;	588	
PA_tika-abh06_t:5881	Kaṇhaṃ kaṇhavipākanti, kammaṃ duggatigāmikaṃ.	588	
PA_tika-abh06_t:5883	Paṭhamajjhānakammādi, ekantena sukhāvahaṃ;	588	
PA_tika-abh06_t:5884	Sukkaṃ sukkavipākanti, kammaṃ saggūpapattikaṃ.	588	
PA_tika-abh06_t:5886	Vokiṇṇakamma vokiṇṇa-sukhadukkhūpapattikaṃ;	588	
PA_tika-abh06_t:5887	Kaṇhasukkaṃ kaṇhasukka-vipākanti samīritaṃ.	588	
PA_tika-abh06_t:5889	Akaṇhasukkamīrenti, akaṇhasukkapākadaṃ;	588	
PA_tika-abh06_t:5890	Kammaṃ lokuttaraṃ loke, gatikammakkhayāvahaṃ.	589	
PA_tika-abh06_t:5892	Iti vaṭṭappavattamhi, klesavodānabheditaṃ;	589	
PA_tika-abh06_t:5893	Kammakkhayena saṅgayha, catudhā kammamīritaṃ.	589	
PA_tika-abh06_t:5895	Janakañcevupatthambha-mupapīḷopaghātakaṃ;	589	
PA_tika-abh06_t:5896	Catudhā kiccabhedena, kammamevaṃ pavuccati.	589	
PA_tika-abh06_t:5898	Janeti janakaṃ pākaṃ, taṃ chindatupapīḷakaṃ;	589	
PA_tika-abh06_t:5899	Taṃ pavattetupatthambhaṃ, taṃ ghātetopaghātakaṃ.	589	
PA_tika-abh06_t:5901	Karoti attano pāka-ssāvakāsanti bhāsitaṃ;	590	
PA_tika-abh06_t:5902	Pākadāyakakammaṃ tu, yaṃ kiñci janakaṃ bhave.	590	
PA_tika-abh06_t:5904	Bādhamānakakammaṃ tu, taṃ pākamupapīḷakaṃ;	590	
PA_tika-abh06_t:5905	Upaghātakamīrenti, tadupacchedakaṃpare.	590	
PA_tika-abh06_t:5907	Garukāsannamāciṇṇaṃ, kaṭattākammunā saha;	590	
PA_tika-abh06_t:5908	Kammaṃ catubbidhaṃ pāka-pariyāyappabhedato.	590	
PA_tika-abh06_t:5910	Mahaggatānantariyaṃ, garukammanti vuccati;	591	
PA_tika-abh06_t:5911	Kataṃ cintitamāsanna-māsannamaraṇena tu.	591	
PA_tika-abh06_t:5913	Bāhullena samāciṇṇamāciṇṇanti pavuccati;	591	
PA_tika-abh06_t:5914	Sesaṃ puññamapuññañca, kaṭattākammamīritaṃ.	591	
PA_tika-abh06_t:5916	Diṭṭhadhamme vedanīyamupapajjāpare tathā;	591	
PA_tika-abh06_t:5917	Pariyāyavedanīyamiti cāhosikammunā.	591	
PA_tika-abh06_t:5919	Pākakālavasenātha, kālātītavasena ca;	591	
PA_tika-abh06_t:5920	Catudhevampi akkhātaṃ, kammamādiccabandhunā.	592	
PA_tika-abh06_t:5922	Diṭṭhadhamme vedanīyaṃ, paṭhamaṃ javanaṃ bhave;	592	
PA_tika-abh06_t:5923	Aladdhāsevanattāva, asamatthaṃ bhavantare.	592	
PA_tika-abh06_t:5925	Vedanīyaṃ tupapajjapariyosānamīritaṃ;	592	
PA_tika-abh06_t:5926	Pariniṭṭhitakammattā, vipaccati anantare.	592	
PA_tika-abh06_t:5928	Sesāni vedanīyāni, pariyāyāpare pana;	592	
PA_tika-abh06_t:5929	Laddhāsevanato pākaṃ, janenti sati paccaye.	592	
PA_tika-abh06_t:5931	Vuccantāhosikammāni, kālātītāni sabbathā;	593	
PA_tika-abh06_t:5932	Ucchinnataṇhāmūlāni, paccayālābhato tathā.	593	
PA_tika-abh06_t:5934	Catudhā puna kāmādibhūmibhedena bhāsitaṃ;	593	
PA_tika-abh06_t:5935	Puññāpuññavasā dvedhā, kāmāvacarikaṃ bhave.	593	
PA_tika-abh06_t:5937	Apuññaṃ tattha sāvajja-maniṭṭhaphaladāyakaṃ;	593	
PA_tika-abh06_t:5938	Taṃ kammaphassadvārehi, duvidhaṃ sampavattati.+	593	
PA_tika-abh06_t:5940	Kāyadvāraṃ vacīdvāraṃ, manodvāranti tādinā;	594	
PA_tika-abh06_t:5941	Kammadvārattayaṃ vuttaṃ, phassadvārā cha dīpitā.	594	
PA_tika-abh06_t:5943	Kammadvāre manodvāre, pañcadvārā samohitā;	594	
PA_tika-abh06_t:5944	Phassadvāramanodvāraṃ, kammadvārattayaṃ kataṃ.	594	
PA_tika-abh06_t:5946	Tathā hi kāyaviññattiṃ, janetvā jātacetanā;	594	
PA_tika-abh06_t:5947	Kāyakammaṃ vacīkammaṃ, vacībhedapavattikā.	594	
PA_tika-abh06_t:5949	Viññattidvayasampattā, manokammanti vuccati;	594	
PA_tika-abh06_t:5950	Bhedoyaṃ pariyāyena, kammānamiti dīpito.	595	
PA_tika-abh06_t:5952	Pāṇaghātādikaṃ kammaṃ, kāye bāhullavuttito;	595	
PA_tika-abh06_t:5953	Kāyakammaṃ vacīkammaṃ, musāvādādikaṃ tathā.	595	
PA_tika-abh06_t:5955	Abhijjhādi manokammaṃ, tīsu dvāresu jāyati;	595	
PA_tika-abh06_t:5956	Dvīsu dvāresu sesāni, bhedoyaṃ paramatthato.	595	
PA_tika-abh06_t:5958	Phassadvāramanodvāre, viññattidvayamīritaṃ;	595	
PA_tika-abh06_t:5959	Pañcadvāre dvayaṃ natthi, ayamettha vinicchayo.	595	
PA_tika-abh06_t:5961	Akkhantiñāṇa kosajjaṃ, dussilyaṃ muṭṭhasaccatā;	596	
PA_tika-abh06_t:5962	Iccāsaṃvarabhedena, aṭṭhadvāresu jāyati.	596	
PA_tika-abh06_t:5964	Kammadvārattayañceva, pañcadvārā tathāpare;	596	
PA_tika-abh06_t:5965	Asaṃvarānaṃ pañcannaṃ, aṭṭha dvārā pakāsitā.	596	
PA_tika-abh06_t:5967	Tattha kammapathappattaṃ, paṭisandhiphalāvahaṃ;	596	
PA_tika-abh06_t:5968	Pāṇaghātādibhedena, dasadhā sampavattati.	596	
PA_tika-abh06_t:5970	Pāṇātipāto pharusaṃ, byāpādo ca tathāparo;	597	
PA_tika-abh06_t:5971	Iccevaṃ tividhaṃ kammaṃ, dosamūlehi jāyati.	597	
PA_tika-abh06_t:5973	Micchācāro abhijjhā ca, micchādiṭṭhi tathāparā;	597	
PA_tika-abh06_t:5974	Iccevaṃ tividhaṃ kammaṃ, lobhamūlehi jāyati.	597	
PA_tika-abh06_t:5976	Theyyādānaṃ musāvādo, pisuṇaṃ samphalāpanaṃ;	597	
PA_tika-abh06_t:5977	Kammaṃ catubbidhammetaṃ, dvimūlehi pavattati.	597	
PA_tika-abh06_t:5979	Chandādosā bhayā mohā, pāpaṃ kubbanti pāṇino;	597	
PA_tika-abh06_t:5980	Tasmā chandādibhedena, cattālīsavidhaṃ bhave.	598	
PA_tika-abh06_t:5982	Iccāpuññaṃ pakāsenti, caturāpāyasādhakaṃ;	598	
PA_tika-abh06_t:5983	Aññatthāpi pavattamhi, vipattiphalasādhanaṃ.	598	
PA_tika-abh06_t:5985	Tividhaṃ pana puññaṃ tu, anavajjiṭṭhapākadaṃ;	598	
PA_tika-abh06_t:5986	Dānaṃ sīlaṃ bhāvanā ca, tīsu dvāresu jāyati.	598	
PA_tika-abh06_t:5988	Mahattagāravā snehā, dayā saddhupakārato;	598	
PA_tika-abh06_t:5989	Bhogajīvābhayadhammaṃ, dadato dānamīritaṃ.	598	
PA_tika-abh06_t:5991	Puññamācāravāritta-vattamārabbha kubbato;	599	
PA_tika-abh06_t:5992	Pāpā ca viramantassa, hoti sīlamayaṃ tadā.	599	
PA_tika-abh06_t:5994	Dānasīlavinimuttaṃ, bhāvanāti pavuccati;	599	
PA_tika-abh06_t:5995	Puññaṃ bhāventi santāne, yasmā tena hitāvahaṃ.	599	
PA_tika-abh06_t:5997	Janetvā kāyaviññattiṃ, yadā puññaṃ karīyati;	599	
PA_tika-abh06_t:5998	Kāyakammaṃ tadā hoti, dānaṃ sīlañca bhāvanā.	599	
PA_tika-abh06_t:6000	Vacīviññattiyā saddhiṃ, yadā puññaṃ karīyati;	600	
PA_tika-abh06_t:6001	Vacīkammaṃ manokammaṃ, vinā viññattiyā kataṃ.	600	
PA_tika-abh06_t:6003	Taṃtaṃdvārikamevāhu, taṃtaṃdvārikapāpato;	600	
PA_tika-abh06_t:6004	Viramantassa viññattiṃ, vinā vā saha vā puna.	600	
PA_tika-abh06_t:6006	Dānaṃ sīlaṃ bhāvanā ca, veyyāvaccāpacāyanā;	600	
PA_tika-abh06_t:6007	Pattānumodanā patti-dānaṃ dhammassa desanā;	600	
PA_tika-abh06_t:6008	Savanaṃ diṭṭhijukamma-miccevaṃ dasadhā ṭhitaṃ.	600	
PA_tika-abh06_t:6010	Kāmapuññaṃ pakāsenti, kāme sugatisādhakaṃ;	601	
PA_tika-abh06_t:6011	Aññatthāpi pavattamhi, sampattiphalasādhakaṃ.	601	
PA_tika-abh06_t:6013	Cittuppādappabhedena, kammaṃ vīsatidhā ṭhitaṃ;	601	
PA_tika-abh06_t:6014	Kāmāvacaramiccevaṃ, vibhāventi vibhāvino.	601	
PA_tika-abh06_t:6016	Rūpāvacarikaṃ kamma-mappanābhāvanāmayaṃ;	601	
PA_tika-abh06_t:6017	Kasiṇādikamārabbha, manodvāre pavattati.	601	
PA_tika-abh06_t:6019	Pathavāpo ca tejo ca,	601	
PA_tika-abh06_t:6020	Vāyo nīlañca pītakaṃ;	602	
PA_tika-abh06_t:6021	Lohitodātamākāsaṃ,	602	
PA_tika-abh06_t:6022	Ālokoti visāradā.	602	
PA_tika-abh06_t:6024	Kasiṇāni dasīrenti, ādikammikayogino;	602	
PA_tika-abh06_t:6025	Uddhumātaṃ vinīlañca, vipubbakaṃ vikhāditaṃ.	602	
PA_tika-abh06_t:6027	Vicchiddakañca vikkhittaṃ, hatavikkhittalohitaṃ;	602	
PA_tika-abh06_t:6028	Puḷavaṃ aṭṭhikañceti, asubhaṃ dasadhā ṭhitaṃ.	602	
PA_tika-abh06_t:6030	Buddhe dhamme ca saṅghe ca, sīle cāge ca attano;	603	
PA_tika-abh06_t:6031	Devatopasamāyañca, vuttānussatibhāvanā.	603	
PA_tika-abh06_t:6033	Maraṇe sati nāmekā, tathā kāyagatāsati;	603	
PA_tika-abh06_t:6034	Ānāpānasaticcevaṃ, dasadhānussatīritā.	603	
PA_tika-abh06_t:6036	Mettā karuṇā muditā, upekkhā bhāvanāti ca;	603	
PA_tika-abh06_t:6037	Catubrahmavihārā ca, appamaññāti bhāsitā.	603	
PA_tika-abh06_t:6039	Āhāre tu paṭikkūla-saññekāti pakāsitā;	603	
PA_tika-abh06_t:6040	Catudhātuvavatthānaṃ, catudhātupariggaho.	604	
PA_tika-abh06_t:6042	Cattāroruppakā ceti, cattālīsa samāsato;	604	
PA_tika-abh06_t:6043	Kammaṭṭhānāni vuttāni, samathe bhāvanānaye.	604	
PA_tika-abh06_t:6045	Ānāpānañca kasiṇaṃ, pañcakajjhānikaṃ tahiṃ;	604	
PA_tika-abh06_t:6046	Paṭhamajjhānikā vuttā, koṭṭhāsāsubhabhāvanā.	604	
PA_tika-abh06_t:6048	Mettādayo catujjhānā, upekkhā pañcamī matā;	604	
PA_tika-abh06_t:6049	Āruppāruppakā sesā, upacārasamādhikā.	604	
PA_tika-abh06_t:6051	Kasiṇāsubhakoṭṭhāse,	605	
PA_tika-abh06_t:6052	Ānāpāne ca jāyati;	605	
PA_tika-abh06_t:6053	Paṭibhāgo tamārabbha,	605	
PA_tika-abh06_t:6054	Tattha vattati appanā.	605	
PA_tika-abh06_t:6056	Kammaṭṭhānesu sesesu, paṭibhāgo na vijjati;	605	
PA_tika-abh06_t:6057	Tathā hi sattavohāre, appamaññā pavattare.	605	
PA_tika-abh06_t:6059	Kasiṇugghāṭimākāsaṃ, paṭhamāruppamānasaṃ;	605	
PA_tika-abh06_t:6060	Paṭhamāruppakābhāva-mākiñcaññañca gocaraṃ.	606	
PA_tika-abh06_t:6062	Āruppā sampavattanti, ālambitvā yathākkamaṃ;	606	
PA_tika-abh06_t:6063	Aññattha pana sabbattha, nappavattati appanā.	606	
PA_tika-abh06_t:6065	Parikammaṃ parikamma-samādhi ca tato paraṃ;	606	
PA_tika-abh06_t:6066	Upacārappanā ceti, bhāvanāyaṃ catubbidhaṃ.	606	
PA_tika-abh06_t:6068	Parikammanimittañca, uggaho ca tato paraṃ;	606	
PA_tika-abh06_t:6069	Paṭibhāgoti tīṇeva, nimittāni pakāsayuṃ.	606	
PA_tika-abh06_t:6071	Nimittaṃ gaṇhato pubba-mādikammikayogino;	607	
PA_tika-abh06_t:6072	Parikammanimittanti, kasiṇādikamīritaṃ.	607	
PA_tika-abh06_t:6074	Tasmiṃ pana nimittamhi, ārabhantassa bhāvanaṃ;	607	
PA_tika-abh06_t:6075	Paṭhamaṃ parikammanti, bhāvanāpi pavuccati.	607	
PA_tika-abh06_t:6077	Cittenuggahite tasmiṃ, manodvāre vibhāvite;	607	
PA_tika-abh06_t:6078	Taduggahanimittaṃ tu, samuppannanti vuccati.	607	
PA_tika-abh06_t:6080	Pañcadvāravinimuttā, tamārabbha samāhitā;	608	
PA_tika-abh06_t:6081	Parikammasamādhīti, bhāvanā sā pakāsitā.	608	
PA_tika-abh06_t:6083	Uggahākārasambhūtaṃ, vatthudhammavimuccitaṃ;	608	
PA_tika-abh06_t:6084	Paṭibhāganimittanti, bhāvanāmayamīritaṃ.	608	
PA_tika-abh06_t:6086	Rūpādivisayaṃ hitvā, tamārabbha tato paraṃ;	608	
PA_tika-abh06_t:6087	Bhavaṅgantaritaṃ hutvā, manodvāraṃ pavattati.	608	
PA_tika-abh06_t:6089	Sikhāpattasamādhāna-mupaklesavimuccitaṃ;	608	
PA_tika-abh06_t:6090	Upacārasamādhīti, kāmāvacaramīritaṃ.	609	
PA_tika-abh06_t:6092	Paṭibhāganimittamhi, upacārasamādhito;	609	
PA_tika-abh06_t:6093	Bhāvanābalanipphannā, samuppajjati appanā.	609	
PA_tika-abh06_t:6095	Purimaṃ purimaṃ katvā, vasībhūtaṃ tato paraṃ;	609	
PA_tika-abh06_t:6096	Oḷārikaṅgamohāya, sukhumaṅgappavattiyā.	609	
PA_tika-abh06_t:6098	Appanā padahantassa, pavattati yathākkamaṃ;	609	
PA_tika-abh06_t:6099	Vitakkādivinimuttā, vicārādisamāyutā.	609	
PA_tika-abh06_t:6101	Āvajjanā ca vasitā, taṃsamāpajjanā tathā;	610	
PA_tika-abh06_t:6102	Vuṭṭhānādhiṭṭhānā pacca-vekkhaṇāti ca pañcadhā.	610	
PA_tika-abh06_t:6104	Vitakkañca vicārañca, sahātikkamato pana;	610	
PA_tika-abh06_t:6105	Catukkajjhānamappeti, pañcakañca visuṃ visuṃ.	610	
PA_tika-abh06_t:6107	Appanāya ca paccekajhānassāpi visuṃ visuṃ;	610	
PA_tika-abh06_t:6108	Icchitabbā hi sabbattha, parikammādibhāvanā.	610	
PA_tika-abh06_t:6110	Taṃ parittaṃ majjhimañca, paṇītanti vibhajjati;	611	
PA_tika-abh06_t:6111	Vimokkho ca vasībhūtamabhibhāyatananti ca.	611	
PA_tika-abh06_t:6113	Parittādi parittādigocaranti catubbidhaṃ;	611	
PA_tika-abh06_t:6114	Dukkhāpaṭipadaṃ dandhābhiññamiccādito tathā.	611	
PA_tika-abh06_t:6116	Taṃ chandacittavīriyavīmaṃsādhippateyyato;	611	
PA_tika-abh06_t:6117	Visesaṭṭhitinibbedhahānabhāgiyatopi ca.	611	
PA_tika-abh06_t:6119	Pañcadhā jhānabhedena, catudhālambabhedato;	611	
PA_tika-abh06_t:6120	Samādhibhāvanāpuññamappanāpattamīritaṃ.	612	
PA_tika-abh06_t:6122	Iti vikkhambhitaklesaṃ, rūpalokūpapattikaṃ;	612	
PA_tika-abh06_t:6123	Rūpāvacarakammanti, vibhāventi visāradā.	612	
PA_tika-abh06_t:6125	Arūpāvacarakammaṃ, catudhāruppasādhanaṃ;	612	
PA_tika-abh06_t:6126	Rūpadhammavibhāgena, bhāvitanti pavuccati.	612	
PA_tika-abh06_t:6128	Catupārisuddhisīlaṃ, dhutaṅgaparivāritaṃ;	612	
PA_tika-abh06_t:6129	Sīlavisuddhisaṅkhātaṃ, pūrayitvā tato paraṃ.	612	
PA_tika-abh06_t:6131	Patvā cittavisuddhiñca, sopacārasamādhikaṃ;	613	
PA_tika-abh06_t:6132	Tathā diṭṭhivisuddhiñca, nāmarūpapariggahaṃ.	613	
PA_tika-abh06_t:6134	Kaṅkhāvitaraṇaṃ nāma, paccayaṭṭhitidassanaṃ;	613	
PA_tika-abh06_t:6135	Visodhetvā maggāmagga-ñāṇadassanameva ca.	613	
PA_tika-abh06_t:6137	Tato paraṃ vipassanto, visuddhīsu samāhito;	613	
PA_tika-abh06_t:6138	Sampādetvā paṭipadā-ñāṇadassanamuttamaṃ.	613	
PA_tika-abh06_t:6140	Tato pappoti medhāvī, visuddhiṃ ñāṇadassanaṃ;	614	
PA_tika-abh06_t:6141	Catumaggasamaññātaṃ, sāmaññaphaladāyakaṃ.	614	
PA_tika-abh06_t:6143	Chabbisuddhikamenevaṃ, bhāvetabbaṃ yathākkamaṃ;	614	
PA_tika-abh06_t:6144	Kammaṃ lokuttaraṃ nāma, sabbadukkhakkhayāvahaṃ.	614	
PA_tika-abh06_t:6146	Iti channaṃ catukkānaṃ, vasā kammaṃ vibhāvaye;	614	
PA_tika-abh06_t:6147	Yena kammavisesena, santānamabhisaṅkhataṃ.	614	
PA_tika-abh06_t:6149	Bhūmībhavayonigatiṭhitivāsesu sambhavā;	614	
PA_tika-abh06_t:6150	Paṭisandhādibhāvena, pākāya parivattati.	615	
PA_tika-abh06_t:6152	Sāyaṃ kammasamaññātā, kammajāni yathārahaṃ;	615	
PA_tika-abh06_t:6153	Janeti rūpārūpāni, manosañcetanā kathaṃ.	615	
PA_tika-abh06_t:6155	Bhūmi lokuttarā ceva, lokiyāti dvidhā ṭhitā;	615	
PA_tika-abh06_t:6156	Parittā ca mahaggatā, appamāṇāti bheditā.	615	
PA_tika-abh06_t:6158	Ekādasa kāmabhavā, bhavā soḷasa rūpino;	615	
PA_tika-abh06_t:6159	Cattāroruppakā ceti, tividho bhava saṅgaho.	615	
PA_tika-abh06_t:6161	Asaññeko bhavo neva-	616	
PA_tika-abh06_t:6162	Saññināsaññiko bhavo;	616	
PA_tika-abh06_t:6163	Sabbo saññibhavo seso,	616	
PA_tika-abh06_t:6164	Evampi tividho bhavo.	616	
PA_tika-abh06_t:6166	Āruppā catuvokārā, ekavokārasaññino;	616	
PA_tika-abh06_t:6167	Pañcavokārako nāma, bhavo seso pavuccati.	616	
PA_tika-abh06_t:6169	Niraye hoti deve ca, yonekā opapātikā;	616	
PA_tika-abh06_t:6170	Aṇḍajā jalābujā ca, saṃsedajopapātikā.	617	
PA_tika-abh06_t:6172	Petaloke tiracchāne, bhummadeve ca mānuse;	617	
PA_tika-abh06_t:6173	Asure ca bhavantevaṃ, catudhā yoni saṅgahā.	617	
PA_tika-abh06_t:6175	Gatiyo nirayaṃ petā, tiracchānā ca mānavā;	617	
PA_tika-abh06_t:6176	Sabbe devāti pañcāha, pañcanimmalalocano.	617	
PA_tika-abh06_t:6178	Tāvatiṃsesu devesu, vepacittāsurā gatā;	617	
PA_tika-abh06_t:6179	Kālakañcāsurā nāma, gatā petesu sabbathā.	617	
PA_tika-abh06_t:6181	Sandhisaññāya nānattā, kāyassāpi ca nānato;	618	
PA_tika-abh06_t:6182	Nānattakāyasaññīti, kāmasuggatiyo matā.	618	
PA_tika-abh06_t:6184	Paṭhamajjhānabhūmī ca, caturāpāyabhūmiyo;	618	
PA_tika-abh06_t:6185	Nānattakāyaekatta-saññīti samudīritā.	618	
PA_tika-abh06_t:6187	Ekattakāyanānatta-saññī dutiyabhūmikā;	618	
PA_tika-abh06_t:6188	Ekattakāyaekatta-saññī uparirūpino.	618	
PA_tika-abh06_t:6190	Viññāṇaṭṭhitiyo satta, tīhāruppehi heṭṭhato;	619	
PA_tika-abh06_t:6191	Asaññettha na gaṇhanti, viññāṇābhāvato sadā.	619	
PA_tika-abh06_t:6193	Catutthāruppabhūmiñca, paṭuviññāṇahānito;	619	
PA_tika-abh06_t:6194	Taṃ dvayampi gahetvāna, sattāvāsā naveritā.	619	
PA_tika-abh06_t:6196	Devā manussāpāyāti, tividhā kāmadhātuyo;	619	
PA_tika-abh06_t:6197	Paṭhamajjhānabhūmādi-bhedā bhūmi catubbidhā.	619	
PA_tika-abh06_t:6199	Paṭhamāruppādibhedā, catudhāruppadhātuyo;	619	
PA_tika-abh06_t:6200	Sotāpannādibhedena, catudhānuttarā matā.	620	
PA_tika-abh06_t:6202	Nirayādippabhedena, bhinnā paccekato puna;	620	
PA_tika-abh06_t:6203	Ekatiṃsavidhā honti, sattānaṃ jātibhūmiyo.	620	
PA_tika-abh06_t:6205	Evaṃ bhūmādibhedesu, sattā jāyanti sāsavā;	620	
PA_tika-abh06_t:6206	Kammāni ca vipaccanti, yathāsambhavato kathaṃ;	620	
PA_tika-abh06_t:6208	Apāyamhā cutā sattā, kāmadhātumhi jāyare;	620	
PA_tika-abh06_t:6209	Sabbaṭṭhānesu jāyanti, sesakāmabhavā cutā.	620	
PA_tika-abh06_t:6211	Suddhāvāsā cutā suddhā-vāsesupari jāyare;	621	
PA_tika-abh06_t:6212	Asaññimhā cutā kāma-sugatimhopapajjare.	621	
PA_tika-abh06_t:6214	Sesarūpā cutā sattā, jāyantāpāyavajjite;	621	
PA_tika-abh06_t:6215	Āruppatopari kāma-sugatimhi tahimpi ca.	621	
PA_tika-abh06_t:6217	Puthujjanāva jāyanti, asaññāpāyabhūmisu;	621	
PA_tika-abh06_t:6218	Suddhāvāsesu jāyanti, anāgāmikapuggalā.	621	
PA_tika-abh06_t:6220	Vehapphale akaniṭṭhe, bhavagge ca patiṭṭhitā;	622	
PA_tika-abh06_t:6221	Na punaññattha jāyanti, sabbe ariyapuggalā.	622	
PA_tika-abh06_t:6223	Brahmalokagatā heṭṭhā, ariyā nopapajjare;	622	
PA_tika-abh06_t:6224	Dukkhamūlasamucchedā, parinibbantināsavā.	622	
PA_tika-abh06_t:6226	Jāyantānañca jātāna-miti vuttaniyāmato;	622	
PA_tika-abh06_t:6227	Pavattātītakaṃ kammaṃ, paṭisandhipavattiyaṃ.	622	
PA_tika-abh06_t:6229	Arūpaṃ catuvokāre, rūpameva asaññisu;	622	
PA_tika-abh06_t:6230	Janeti rūpārūpāni, pañcavokārabhūmiyaṃ.	623	
PA_tika-abh06_t:6232	Āruppānuttaraṃ kammaṃ, pākameva vipaccati;	623	
PA_tika-abh06_t:6233	Kaṭattārūpapākāni, kāmarūpaniyāmitaṃ.	623	
PA_tika-abh06_t:6235	Kālopadhippayogānaṃ, gatiyā ca yathārahaṃ;	623	
PA_tika-abh06_t:6236	Sampattiñca vipattiñca, kammamāgamma paccati.	623	
PA_tika-abh06_t:6238	Apāye sandhimuddhacca-hīnā datvā pavattiyaṃ;	623	
PA_tika-abh06_t:6239	Sabbāpi pañcavokāre, dvādasāpuññacetanā.	623	
PA_tika-abh06_t:6241	Sattākusalapākāni, vipaccanti yathārahaṃ;	624	
PA_tika-abh06_t:6242	Kāmāvacarapuññāni, kāmesugatiyaṃ pana.	624	
PA_tika-abh06_t:6244	Sahetukāni pākāni, paṭisandhipavattiyaṃ;	624	
PA_tika-abh06_t:6245	Janenti pañcavokāre, ahetupi yathārahaṃ.	624	
PA_tika-abh06_t:6247	Tihetupuññamukkaṭṭhaṃ, paṭisandhiṃ tihetukaṃ;	624	
PA_tika-abh06_t:6248	Datvā soḷasa pākāni, pavatte tu vipaccati.	624	
PA_tika-abh06_t:6250	Tihetukomakukkaṭṭhaṃ, dvihetu ca dvihetukaṃ;	625	
PA_tika-abh06_t:6251	Sandhiṃ deti pavatte tu, tihetukavivajjitaṃ.	625	
PA_tika-abh06_t:6253	Dvihetukomakaṃ puññaṃ, paṭisandhimahetukaṃ;	625	
PA_tika-abh06_t:6254	Datvāhetukapākāni, pavatte tu vipaccati.	625	
PA_tika-abh06_t:6256	Asaṅkhāraṃ sasaṅkhāra-vipākāni na paccati;	625	
PA_tika-abh06_t:6257	Sasaṅkhāramasaṅkhāra-vipākānīti kecana.	625	
PA_tika-abh06_t:6259	Parittaṃ paṭhamajjhānaṃ, majjhimañca paṇītakaṃ;	625	
PA_tika-abh06_t:6260	Bhāvetvā jāyare brahma-pārisajjādi tīsupi.	626	
PA_tika-abh06_t:6262	Tatheva dutiyajjhānaṃ, tatiyañca yathākkamaṃ;	626	
PA_tika-abh06_t:6263	Bhāvetvā jāyare jhānaṃ, parittābhādi tīsupi.	626	
PA_tika-abh06_t:6265	Tathā catutthaṃ tividhaṃ, bhāvetvāna samāhitā;	626	
PA_tika-abh06_t:6266	Parittasubhādikesu, tīsu jāyanti yogino.	626	
PA_tika-abh06_t:6268	Pañcamaṃ pana bhāvetvā, honti vehapphalūpagā;	626	
PA_tika-abh06_t:6269	Saññāvirāgaṃ bhāvetvā, asaññīsūpapajjare.	626	
PA_tika-abh06_t:6271	Suddhāvāsesu jāyanti, anāgāmikapuggalā;	627	
PA_tika-abh06_t:6272	Āruppāni tu bhāvetvā, āruppesu yathākkamaṃ.	627	
PA_tika-abh06_t:6274	Evaṃ mahaggataṃ puññaṃ, yathābhūmivavatthitaṃ;	627	
PA_tika-abh06_t:6275	Janeti sadisaṃ pākaṃ, paṭisandhipavattiyaṃ.	627	
PA_tika-abh06_t:6277	Lokuttarāni puññāni, uppannānantaraṃ pana;	627	
PA_tika-abh06_t:6278	Samāpattikkhaṇe ceva, janenti sadisaṃ phalaṃ.	627	
PA_tika-abh06_t:6280	Mahaggatānantariyaṃ, paripakkasabhāvato;	628	
PA_tika-abh06_t:6281	Anantarabhavātītaṃ, kālātītaṃ na paccati.	628	
PA_tika-abh06_t:6283	Sukhumālasabhāvā ca, sukhumattā mahaggatā;	628	
PA_tika-abh06_t:6284	Santāne na vipaccanti, paṭipakkhehi dūsite.	628	
PA_tika-abh06_t:6286	Samānāsevane laddhe, vijjamāne mahabbale;	628	
PA_tika-abh06_t:6287	Aladdhā tādisaṃ hetuṃ, abhiññā na vipaccati.	628	
PA_tika-abh06_t:6289	Sakaṃ bhūmimatītānaṃ, na vipaccatānuttaraṃ;	628	
PA_tika-abh06_t:6290	Kammantarassadhiṭṭhānā, santānasseti dīpitaṃ.	629	
PA_tika-abh06_t:6292	Iti tettiṃsa kammāni, pākā chattiṃsa bhāsitā;	629	
PA_tika-abh06_t:6293	Cittuppādā kriyā sesā, kriyāmattappavattito.	629	
PA_tika-abh06_t:6295	Cittuppādavasenevamekūnanavutīvidhā;	629	
PA_tika-abh06_t:6296	Tepaññāsa sabhāvena, cittacetasikā matā.	629	
PA_tika-abh06_t:6298	Iti cittaṃ cetasikaṃ, nibbānanti naruttaro;	629	
PA_tika-abh06_t:6299	Nāmaṃ tidhā pakāsesi, cakkhumā vadataṃ varo.	629	
PA_tika-abh06_t:6301	Iti kammavipākapaṇḍitā, mitakammavipākasāsane;	630	
PA_tika-abh06_t:6302	Hitakammavipākapāragū, catukammavipākamabravuṃ.	630	
PA_tika-abh06_t:6304	Yatthāyaṃ paramatthavatthuniyame tulyena bāhulyato,	630	
PA_tika-abh06_t:6305	Atthānatthavicāraṇaṃ pati jano sammohamāpādito;	630	
PA_tika-abh06_t:6306	Buddho bodhitale yamāha sugato gantvāna devālayaṃ,	630	
PA_tika-abh06_t:6307	Svāyaṃ kammavipākanicchayanayo saṅkhepato dīpito.	630	
PA_tika-abh06_t:6308	Iti nāmarūpaparicchede kammavibhāgo nāma	630	
PA_tika-abh06_t:6309	Pañcamo paricchedo.	630	
PA_tika-abh06_t:6310	6. Chaṭṭho paricchedo	631	
PA_tika-abh06_t:6311	Rūpavibhāgo	631	
PA_tika-abh06_t:6313	Iti pañcapariccheda-paricchinnatthasaṅgahaṃ;	631	
PA_tika-abh06_t:6314	Nāmadhammamasesena, vibhāvetvā sabhāvato.	631	
PA_tika-abh06_t:6316	Sappabhedaṃ pavakkhāmi, rūpadhammamito paraṃ;	631	
PA_tika-abh06_t:6317	Bhūtopādāyabhedena, duvidhampi pakāsitaṃ.	631	
PA_tika-abh06_t:6319	Uddesalakkhaṇādīhi, vibhāgajanakā tathā;	631	
PA_tika-abh06_t:6320	Kalāpuppattito cāpi, yathānukkamato kathaṃ?	632	
PA_tika-abh06_t:6322	Ruppatīti bhave rūpavikārappaccayesati;	632	
PA_tika-abh06_t:6323	Rūparūpaṃ tathā rūpapariyāpannatoparaṃ.	632	
PA_tika-abh06_t:6325	Bhūtarūpaṃ tu pathavī, āpo tejo tathāparo;	632	
PA_tika-abh06_t:6326	Vāyo ca bhavatūpādārūpametthāti bhāsitaṃ.	632	
PA_tika-abh06_t:6328	Bhūtarūpamupādāya, pavattati na caññathā;	632	
PA_tika-abh06_t:6329	Iccupādāyarūpanti, rūpaṃ sesamudīritaṃ.	632	
PA_tika-abh06_t:6331	Cakkhu sotañca ghānañca, jivhā kāyoti pañcadhā;	633	
PA_tika-abh06_t:6332	Pasādarūpamakkhātaṃ, nopasādaṃ panetaraṃ.	633	
PA_tika-abh06_t:6334	Rūpasaddagandharasā, phoṭṭhabbamiti pañcadhā;	633	
PA_tika-abh06_t:6335	Rūpaṃ pasādavisayaṃ, pasādo gocaraṃparaṃ.	633	
PA_tika-abh06_t:6337	Itthattaṃ purisattañca, bhāvarūpamudīritaṃ;	633	
PA_tika-abh06_t:6338	Jīvitindriyarūpanti, upādinnapavattikaṃ.	633	
PA_tika-abh06_t:6340	Vatthurūpaṃ tu hadayaṃ, yaṃ dhātudvayanissayaṃ;	634	
PA_tika-abh06_t:6341	Kabaḷīkāramāhārarūpamiccāhu paṇḍitā.	634	
PA_tika-abh06_t:6343	Rūpadhammasabhāvattā, rūpanti paridīpitaṃ;	634	
PA_tika-abh06_t:6344	Iccevamaṭṭhārasadhā, rūparūpamudīritaṃ.	634	
PA_tika-abh06_t:6346	Anipphannasabhāvattā, rūpākāropalakkhitaṃ;	634	
PA_tika-abh06_t:6347	Anipphannaṃ nāma rūpaṃ, dasadhā paridīpitaṃ.	634	
PA_tika-abh06_t:6349	Rūpapparicchedaṃ rūpamiccākāso pakāsito;	634	
PA_tika-abh06_t:6350	Kāyabbacīviññattikaṃ, dvayaṃ viññattirūpakaṃ.	635	
PA_tika-abh06_t:6352	Lahutā mudutā kamma-ññatā viññattiyā saha;	635	
PA_tika-abh06_t:6353	Vikārarūpamiccāhu, pañcadhā ca vibhāvino.	635	
PA_tika-abh06_t:6355	Upacayo santati ca, jaratāniccatāti ca;	635	
PA_tika-abh06_t:6356	Catudhā lakkhaṇarūpaṃ, rūpakaṇḍe vibhāvitaṃ.	635	
PA_tika-abh06_t:6358	Iccevamaṭṭhavīsatividhānipi vicakkhaṇo;	635	
PA_tika-abh06_t:6359	Rūpāni lakkhaṇādīhi, vibhāveyya yathākkamaṃ.	635	
PA_tika-abh06_t:6361	Kharatā pathavīdhātu, sāyaṃ kakkhaḷalakkhaṇā;	636	
PA_tika-abh06_t:6362	Kalāpādhiṭṭhānarasā, paṭiggāhoti gayhati.	636	
PA_tika-abh06_t:6364	Ābandhanamāpodhātu, sā paggharaṇalakkhaṇā;	636	
PA_tika-abh06_t:6365	Kalāpābandhanarasā, saṅgahattena gayhati.	636	
PA_tika-abh06_t:6367	Tejanattaṃ tejodhātu, sāyamuṇhattalakkhaṇā;	636	
PA_tika-abh06_t:6368	Pācanarasā maddavā-nuppādananti gayhati.	636	
PA_tika-abh06_t:6370	Vāyodhātu vāyanattaṃ, sā vitthambhanalakkhaṇā;	637	
PA_tika-abh06_t:6371	Samīraṇarasābhini-hārabhāvena gayhati.	637	
PA_tika-abh06_t:6373	Sabbatthāvinibhuttāpi, asammissitalakkhaṇā;	637	
PA_tika-abh06_t:6374	Taṃtaṃbhāvasamussannasambhāresupalakkhitā.	637	
PA_tika-abh06_t:6376	Aññamaññenupatthaddhā, sesarūpassa nissayā;	637	
PA_tika-abh06_t:6377	Catuddhevaṃ kalāpesu, mahābhūtā pavattare.	637	
PA_tika-abh06_t:6379	Cakkhu sambhāracakkhumhi, sattakkhipaṭalocite;	637	
PA_tika-abh06_t:6380	Kaṇhamaṇḍalamajjhamhi, pasādoti pavuccati.	638	
PA_tika-abh06_t:6382	Yena cakkhupasādena, rūpāni anupassati;	638	
PA_tika-abh06_t:6383	Parittaṃ sukhumaṃ cetaṃ, ūkāsirasamūpamaṃ.	638	
PA_tika-abh06_t:6385	Sotaṃ sotabilassanto,	638	
PA_tika-abh06_t:6386	Tambalomācite tathā;	638	
PA_tika-abh06_t:6387	Aṅgulivedhanākāre,	638	
PA_tika-abh06_t:6388	Pasādoti pavuccati.	638	
PA_tika-abh06_t:6390	Anto ajapadaṭṭhāne, ghānaṃ ghānabile ṭhitaṃ;	639	
PA_tika-abh06_t:6391	Jivhā jivhāya majjhamhi, uppalākārasannibhe.	639	
PA_tika-abh06_t:6393	Iccevaṃ pana cattāro, taṃtaṃdesavavatthitā;	639	
PA_tika-abh06_t:6394	Kāyappasādo kāyamhi, upādinneti pañcadhā.	639	
PA_tika-abh06_t:6396	Kappāsapaṭalasneha-sannibhā bhūtanissitā;	639	
PA_tika-abh06_t:6397	Pasādā jīvitārakkhā, rūpādiparivāritā.	639	
PA_tika-abh06_t:6399	Dhītā rājakumārāva, kalāpantaravuttino;	639	
PA_tika-abh06_t:6400	Dvārabhūtāva paccekaṃ, pañcaviññāṇavīthiyā.	640	
PA_tika-abh06_t:6402	Rūpādābhighātārahabhūtānaṃ vā yathākkamaṃ;	640	
PA_tika-abh06_t:6403	Daṭṭhukāmanidānādikammabhūtānameva vā.	640	
PA_tika-abh06_t:6405	Pasādalakkhaṇā rūpā-dāviñjanarasā tathā;	640	
PA_tika-abh06_t:6406	Pañcaviññāṇayugaḷaṃ, dvārabhāvena gayhare.	640	
PA_tika-abh06_t:6408	Rūpaṃ nibhāso bhūtānaṃ, saddo nigghosanaṃ tathā;	640	
PA_tika-abh06_t:6409	Gandhova gandhanaṃ tattha, raso ca rasanīyatā.	640	
PA_tika-abh06_t:6411	Iccevaṃ pana cattāro, gocarā bhūtanissitā;	641	
PA_tika-abh06_t:6412	Bhūtattayañca phoṭṭhabbamāpodhātuvivajjitaṃ.	641	
PA_tika-abh06_t:6414	Saddo aniyato tattha, tadañño sahavuttino;	641	
PA_tika-abh06_t:6415	Taṃtaṃsabhāvabhedena, taṃtaṃdvāropalakkhito.	641	
PA_tika-abh06_t:6417	Pañceva pañcaviññāṇavīthiyā visayā matā;	641	
PA_tika-abh06_t:6418	Cakkhādipaṭihananalakkhaṇāva yathākkamaṃ.	641	
PA_tika-abh06_t:6420	Pañcaviññāṇayugaḷālambabhāvarasā tathā;	642	
PA_tika-abh06_t:6421	Pañcaviññāṇayugaḷaṃ, gocarattena gayhare.	642	
PA_tika-abh06_t:6423	Itthindriyaṃ panitthattamitthibhāvoti bhāsito;	642	
PA_tika-abh06_t:6424	Purisattaṃ tathā bhāvo, purisindriyanāmako.	642	
PA_tika-abh06_t:6426	Taṃ dvayaṃ panupādinnakāye sabbattha labbhati;	642	
PA_tika-abh06_t:6427	Kalāpantarabhinnañca, bhinnasantānavutti ca.	642	
PA_tika-abh06_t:6429	Vase vatteti liṅgāna-mitthipumbhāvalakkhaṇaṃ;	642	
PA_tika-abh06_t:6430	Itthīti ca purisoti, pakāsanarasaṃ tathā.	643	
PA_tika-abh06_t:6432	Itthīnaṃ purisānañca, liṅgassa ca yathākkamaṃ;	643	
PA_tika-abh06_t:6433	Nimittakuttākappānaṃ, kāraṇattena gayhati.	643	
PA_tika-abh06_t:6435	Sattā maranti nāsena, yassa pāṇanti vuttiyā;	643	
PA_tika-abh06_t:6436	Sajīvamatakāyānaṃ, bhedo yenopalakkhito.	643	
PA_tika-abh06_t:6438	Tadetaṃ kammajātāna-manupālanalakkhaṇaṃ;	643	
PA_tika-abh06_t:6439	Jīvitaṃ jīvanarasaṃ, āyubaddhoti gayhati.	643	
PA_tika-abh06_t:6441	Manodhātuyā ca tathā, manoviññāṇadhātuyā;	644	
PA_tika-abh06_t:6442	Nissayalakkhaṇaṃ vatthu-rūpaṃ hadayasammataṃ.	644	
PA_tika-abh06_t:6444	Samādhānarasaṃ tāsa-mubbāhattena gayhati;	644	
PA_tika-abh06_t:6445	Yasmiṃ kuppitakālamhi, vikkhittā honti pāṇino.	644	
PA_tika-abh06_t:6447	Kāyo yassānusārena, cittakkhepena khijjati;	644	
PA_tika-abh06_t:6448	Yasmiṃ niruddhe viññāṇa-sotopi ca nirujjhati.	644	
PA_tika-abh06_t:6450	Yaṃ nissāya patiṭṭhāti, paṭisandhi bhavantare;	645	
PA_tika-abh06_t:6451	Tadetaṃ kammasambhūtaṃ, pañcavokārabhūmiyaṃ.	645	
PA_tika-abh06_t:6453	Majjhe hadayakosamhi, aḍḍhapasatalohite;	645	
PA_tika-abh06_t:6454	Bhūtarūpamupādāya, cakkhādi viya vattati.	645	
PA_tika-abh06_t:6456	Kabaḷīkāro āhāro, rūpāharaṇalakkhaṇo;	645	
PA_tika-abh06_t:6457	Kāyānuyāpanaraso, upatthambhoti gayhati.	645	
PA_tika-abh06_t:6459	Ojāya yāya yāpenti, āhārasnehasattiyā;	645	
PA_tika-abh06_t:6460	Pāṇino kāmalokamhi, sāyamevaṃ pavuccati.	646	
PA_tika-abh06_t:6462	Ākāsadhātu rūpānaṃ, pariyosānalakkhaṇā;	646	
PA_tika-abh06_t:6463	Paricchedarasā rūpamariyādoti gayhati.	646	
PA_tika-abh06_t:6465	Salakkhaṇaparicchinnarūpadhammapariggahe;	646	
PA_tika-abh06_t:6466	Yogīnamupakārāya, yaṃ desesi dayāparo.	646	
PA_tika-abh06_t:6468	Paricchinnasabhāvānaṃ, kalāpānaṃ yathārahaṃ;	646	
PA_tika-abh06_t:6469	Pariyantānamevesa, tadākāro pavuccati.	646	
PA_tika-abh06_t:6471	Gamanādivacīghosapavattamhi yathākkamaṃ;	647	
PA_tika-abh06_t:6472	Vāyopathavidhātūnaṃ, yo vikāro samatthatā.	647	
PA_tika-abh06_t:6474	Sahajopādinnakānaṃ, kriyāvācāpavattiyā;	647	
PA_tika-abh06_t:6475	Vipphandaghaṭṭanāhetu, cittānuparivattako.	647	
PA_tika-abh06_t:6477	Sa vikāravisesoyaṃ, viññattīti pakāsito;	647	
PA_tika-abh06_t:6478	Viññāpetīti kāyena, vācāya ca vicintitaṃ.	647	
PA_tika-abh06_t:6480	Vāyopathavādhikānaṃ, bhūtānamiti kecana;	648	
PA_tika-abh06_t:6481	Pavuttā tādinā kāya-pariggahasukhāya yā.	648	
PA_tika-abh06_t:6483	Kāyo yassānubhāvena,	648	
PA_tika-abh06_t:6484	Sahābhogova khāyati;	648	
PA_tika-abh06_t:6485	Yaṃ nirodhā parābhūto,	648	
PA_tika-abh06_t:6486	Seti niccetano yathā.	648	
PA_tika-abh06_t:6488	Loke papañcā vattanti, bahudhā yāya nimmitā;	648	
PA_tika-abh06_t:6489	Kappenti kāyamattānaṃ, bālā yāya ca vañcitā.	648	
PA_tika-abh06_t:6491	Sāyaṃ kāyavacīkamma-dvārabhāvena lakkhitā;	649	
PA_tika-abh06_t:6492	Byāpāraghaṭṭanāhetu-vikārākāralakkhaṇā.	649	
PA_tika-abh06_t:6494	Kāyavācāadhippāya-pakāsanarasā tathā;	649	
PA_tika-abh06_t:6495	Kāyavipphandaghaṭṭana-hetubhāvena gayhati.	649	
PA_tika-abh06_t:6497	Lahutā pana rūpānaṃ, adandhākāralakkhaṇā;	649	
PA_tika-abh06_t:6498	Avitthānarasā salla-hukavuttīti gayhati.	649	
PA_tika-abh06_t:6500	Mudutāpi ca rūpānaṃ, kakkhaḷābhāvalakkhaṇā;	650	
PA_tika-abh06_t:6501	Kiccāvirujjhanarasā, anukulyanti gayhati.	650	
PA_tika-abh06_t:6503	Kammaññatā ca rūpānaṃ, alaṃkiccassa lakkhaṇā;	650	
PA_tika-abh06_t:6504	Pavattisampattirasā, yoggabhāvoti gayhati.	650	
PA_tika-abh06_t:6506	Sappāyamutumāhāraṃ, laddhā cittamanāmayaṃ;	650	
PA_tika-abh06_t:6507	Lahū mudu ca kammaññaṃ, yadā rūpaṃ pavattati.	650	
PA_tika-abh06_t:6509	Tathā pavattarūpassa, pavattākārabheditaṃ;	650	
PA_tika-abh06_t:6510	Lahutādittayampetaṃ, sahavutti tadā bhave.	651	
PA_tika-abh06_t:6512	Sappāyapaṭivedhāya, paṭipattupakārikā;	651	
PA_tika-abh06_t:6513	Sākārā rūpasampatti, paññattevaṃ mahesinā.	651	
PA_tika-abh06_t:6515	Rūpassopacayo nāma, rūpassācayalakkhaṇo;	651	
PA_tika-abh06_t:6516	Rūpummujjāpanaraso, pāripūrīti gayhati.	651	
PA_tika-abh06_t:6518	Pavattilakkhaṇā rūpa-santatīti pakāsitā;	651	
PA_tika-abh06_t:6519	Anuppabandhanarasā, avicchedoti gayhati.	651	
PA_tika-abh06_t:6521	Rūpamācayarūpena, jāyaticcuparūpari;	652	
PA_tika-abh06_t:6522	Pekkhatopacāyākārā, jāti gayhati yoginā.	652	
PA_tika-abh06_t:6524	Anuppabandhākārena, jāyatīti samekkhato;	652	
PA_tika-abh06_t:6525	Tadāyaṃ santatākārā, samupaṭṭhāsi cetasi.	652	
PA_tika-abh06_t:6527	Evamābhogabhedena, jātirūpaṃ dvidhā kataṃ;	652	
PA_tika-abh06_t:6528	Atthūpaladdhibhāvena, jāyantaṃ vātha kevalaṃ.	652	
PA_tika-abh06_t:6530	Rūpavivittamokāsaṃ, purakkhattena cīyati;	653	
PA_tika-abh06_t:6531	Abhāvā pana bhāvāya, pavattamiti santati.	653	
PA_tika-abh06_t:6533	Evamākārabhedāpi, sabbākāravarākaro;	653	
PA_tika-abh06_t:6534	Jātirūpaṃ dvidhākāsi, jātirūpavirocano.	653	
PA_tika-abh06_t:6536	Jaratā kālaharaṇaṃ, rūpānaṃ pākalakkhaṇā;	653	
PA_tika-abh06_t:6537	Navatāpāyanarasā, purāṇattanti gayhati.	653	
PA_tika-abh06_t:6539	Antimakkhaṇasampatti, paribhijjanalakkhaṇā;	653	
PA_tika-abh06_t:6540	Aniccatā haraṇarasā, khayabhāvena gayhati.	654	
PA_tika-abh06_t:6542	Iti lakkhaṇarūpaṃ tu, tividhaṃ bhinnakālikaṃ;	654	
PA_tika-abh06_t:6543	Sabhāvarūpadhammesu, taṃtaṃkālopalakkhitaṃ.	654	
PA_tika-abh06_t:6545	Yena lakkhīyati rūpaṃ, bhinnākāraṃ khaṇe khaṇe;	654	
PA_tika-abh06_t:6546	Vipassanānayatthāya, tamiccāha tathāgato.	654	
PA_tika-abh06_t:6548	Iccevaṃ saparicchedā, savikārā salakkhaṇā;	654	
PA_tika-abh06_t:6549	Akicchā paṭivedhāya, dayāpannena tādinā.	654	
PA_tika-abh06_t:6551	Rūpadhammā sabhāvena, vijjamānāti bhāsitā;	655	
PA_tika-abh06_t:6552	Ajjhattikādibhedena, bahudhā bhijjare kathaṃ;	655	
PA_tika-abh06_t:6554	Dvārabhūtā pavattenti, cittamattāti kappitaṃ;	655	
PA_tika-abh06_t:6555	Rūpamajjhattikaṃ tasmā, pasādā bāhiraṃparaṃ.	655	
PA_tika-abh06_t:6557	Vaṇṇo gandho rasojā ca, bhūtarūpañca bhāsitaṃ;	655	
PA_tika-abh06_t:6558	Avinibbhogarūpaṃ tu, vinibbhogaṃ panetaraṃ.	655	
PA_tika-abh06_t:6560	Sattaviññāṇadhātūnaṃ, nissayattā yathārahaṃ;	656	
PA_tika-abh06_t:6561	Pasādā hadayañceva, vatthunā vatthu desitaṃ.	656	
PA_tika-abh06_t:6563	Pañcaviññāṇupādinna-liṅgādi ca pavattito;	656	
PA_tika-abh06_t:6564	Pasādā jīvitaṃ bhāvā, cendriyaṃ nendriyaṃparaṃ.	656	
PA_tika-abh06_t:6566	Pañcaviññāṇakammānaṃ, pavattimukhabhāvato;	656	
PA_tika-abh06_t:6567	Dvāraṃ pasādaviññatti-paramadvāramīritaṃ.	656	
PA_tika-abh06_t:6569	Paṭihaññantaññamaññaṃ, pasādavisayā pana;	656	
PA_tika-abh06_t:6570	Tasmā sappaṭighaṃ nāma, rūpamappaṭighaṃparaṃ.	657	
PA_tika-abh06_t:6572	Dvārālambaṇabhāvena, sabhāveneva pākaṭā;	657	
PA_tika-abh06_t:6573	Te evoḷārikaṃ tasmā, sesaṃ sukhumamīritaṃ.	657	
PA_tika-abh06_t:6575	Oḷārikasabhāvena, pariggahasukhā tahiṃ;	657	
PA_tika-abh06_t:6576	Te eva santikerūpaṃ, dūrerūpaṃ panetaraṃ.	657	
PA_tika-abh06_t:6578	Taṇhādiṭṭhīhupetena, kammunādinnabhāvato;	657	
PA_tika-abh06_t:6579	Kammajātamupādinnaṃ, anupādinnakaṃparaṃ.	657	
PA_tika-abh06_t:6581	Cakkhunā dissamānattā, sanidassananāmakaṃ;	658	
PA_tika-abh06_t:6582	Rūpameva tato sesa-manidassanamabravuṃ.	658	
PA_tika-abh06_t:6584	Sanidassanarūpañca, rūpaṃ sappaṭighaṃ tathā;	658	
PA_tika-abh06_t:6585	Anidassanamaññaṃ tu, thūlaṃ sappaṭighaṃ mataṃ.	658	
PA_tika-abh06_t:6587	Anidassanarūpañca, sesaṃ appaṭighaṃ tathā;	658	
PA_tika-abh06_t:6588	Rūpaṃ tividhamiccevaṃ, vibhajanti vicakkhaṇā.	658	
PA_tika-abh06_t:6590	Appattagocaraggāhirūpaṃ cakkhādikaṃ dvayaṃ;	659	
PA_tika-abh06_t:6591	Sampattaggāhi ghānādi-ttayamaggāhikaṃ rūpaṃ.	659	
PA_tika-abh06_t:6593	Diṭṭhaṃ rūpaṃ sutaṃ saddo, mutaṃ gandhādikattayaṃ;	659	
PA_tika-abh06_t:6594	Viññāṇeneva ñeyyattā, viññātamaparaṃ bhave.	659	
PA_tika-abh06_t:6596	Hadayaṃ vatthumevettha, dvāraṃ viññattikadvayaṃ;	659	
PA_tika-abh06_t:6597	Pasādā vatthu ca dvāraṃ, aññaṃ tubhayavajjitaṃ.	659	
PA_tika-abh06_t:6599	Bheditvā rūpamiccevaṃ, tasseva puna paṇḍito;	659	
PA_tika-abh06_t:6600	Samuṭṭhānajanakehi, vibhāveyya yathārahaṃ.	660	
PA_tika-abh06_t:6602	Kusalākusalaṃ kamma-matītaṃ kāmikaṃ tathā;	660	
PA_tika-abh06_t:6603	Rūpāvacaramiccevaṃ, pañcavīsatidhā ṭhitaṃ.	660	
PA_tika-abh06_t:6605	Paṭisandhimupādāya, sañjaneti khaṇe khaṇe;	660	
PA_tika-abh06_t:6606	Kāmarūpesu rūpāni, kammajāni yathārahaṃ.	660	
PA_tika-abh06_t:6608	Jāyantaṃ pañcaviññāṇa-pākāruppavivajjitaṃ;	660	
PA_tika-abh06_t:6609	Bhavaṅgādimupādāya, samuppādeti mānasaṃ.	660	
PA_tika-abh06_t:6611	Sītuṇhotusamaññātā,	661	
PA_tika-abh06_t:6612	Tejodhātu ṭhitikkhaṇe;	661	
PA_tika-abh06_t:6613	Tathevajjhohaṭāhāro,	661	
PA_tika-abh06_t:6614	Kāme kāyappatiṭṭhito.	661	
PA_tika-abh06_t:6616	Ajjhattaṃ pana cattāro, bāhiro tupalabbhati;	661	
PA_tika-abh06_t:6617	Sabbe kāmabhave rūpe, āhāro na samīrito.	661	
PA_tika-abh06_t:6619	Pavatte honti cattāro, kammamevopapattiyaṃ;	661	
PA_tika-abh06_t:6620	Jīvamānassa sabbepi, matassotu siyā na vā.	662	
PA_tika-abh06_t:6622	Kammaṃ cittotumāhāra-miccevaṃ pana paṇḍitā;	662	
PA_tika-abh06_t:6623	Rūpānaṃ janakattena, paccayāti pakāsayuṃ.	662	
PA_tika-abh06_t:6625	Hadayindriyarūpāni, kammajāneva cittajaṃ;	662	
PA_tika-abh06_t:6626	Viññattidvayamīrenti, saddo cittotujo mato.	662	
PA_tika-abh06_t:6628	Cittotukabaḷīkāra-sambhūtā lahutādayo;	662	
PA_tika-abh06_t:6629	Kammacittotukāhāra-jāni sesāni dīpaye.	662	
PA_tika-abh06_t:6631	Jāyamānādirūpānaṃ, sabhāvattā hi kevalaṃ;	663	
PA_tika-abh06_t:6632	Lakkhaṇāni na jāyanti, kehicīti pakāsitaṃ.	663	
PA_tika-abh06_t:6634	Yadijātādayo tesa-mavassaṃ taṃsabhāvatā;	663	
PA_tika-abh06_t:6635	Tesañca lakkhaṇānanti, anavatthā bhavissati.	663	
PA_tika-abh06_t:6637	Aṭṭhārasa pannarasa, terasa dvādasāti ca;	663	
PA_tika-abh06_t:6638	Kammacittotukāhāra-jāni honti yathākkamaṃ.	663	
PA_tika-abh06_t:6640	Kalāpāni yathāyogaṃ, tāni saṅgayha paṇḍitā;	664	
PA_tika-abh06_t:6641	Nava cha caturo dveti, ekavīsati bhāvayuṃ.	664	
PA_tika-abh06_t:6643	Jīvitañcāvinibbhoga-rūpañca, sahavuttito;	664	
PA_tika-abh06_t:6644	Saṅgayha cakkhudasakaṃ, cakkhumādāya bhāsitaṃ.	664	
PA_tika-abh06_t:6646	Tathā sotañca ghānañca, jivhaṃ kāyaṃ yathākkamaṃ;	664	
PA_tika-abh06_t:6647	Itthibhāvañca pumbhāvaṃ, vatthumādāya dīpaye.	664	
PA_tika-abh06_t:6649	Avinibbhogarūpena, jīvitanavakaṃ bhave;	664	
PA_tika-abh06_t:6650	Iccevaṃ kammajā nāma, kalāpā navadhā ṭhitā.	665	
PA_tika-abh06_t:6652	Avinibbhogarūpañca, suddhaṭṭhakamudīritaṃ;	665	
PA_tika-abh06_t:6653	Kāyaviññattiyā saddhiṃ, navakanti pavuccati.	665	
PA_tika-abh06_t:6655	Vacīviññattisaddehi, dasakaṃ bhāsitaṃ tathā;	665	
PA_tika-abh06_t:6656	Lahutādekādasakaṃ, lahutādīhi tīhipi.	665	
PA_tika-abh06_t:6658	Kāyaviññattilahutā-dīhi dvādasakaṃ mataṃ;	665	
PA_tika-abh06_t:6659	Vacīviññattilahutā-dīhi terasakaṃ tathā.	665	
PA_tika-abh06_t:6661	Gahetvākārabhedañca, taṃtaṃkālopalakkhitaṃ;	666	
PA_tika-abh06_t:6662	Iti cittasamuṭṭhānā, cha kalāpāti bhāsitā.	666	
PA_tika-abh06_t:6664	Suddhaṭṭhakaṃ tu paṭhamaṃ, saddena navakaṃ mataṃ;	666	
PA_tika-abh06_t:6665	Lahutādekādasakaṃ, lahutādisamāyutaṃ.	666	
PA_tika-abh06_t:6667	Saddena lahutādīhi, tathā dvādasakaṃ bhave;	666	
PA_tika-abh06_t:6668	Kalāpā utusambhūtā, catuddhevaṃ pakāsitā.	666	
PA_tika-abh06_t:6670	Suddhaṭṭhakañca lahutā-dekādasakamiccapi;	667	
PA_tika-abh06_t:6671	Kalāpāhārasambhūtā, duvidhāva vibhāvitā.	667	
PA_tika-abh06_t:6673	Kalāpānaṃ pariccheda-lakkhaṇattā vicakkhaṇā;	667	
PA_tika-abh06_t:6674	Na kalāpaṅgamiccāhu, ākāsaṃ lakkhaṇāni ca.	667	
PA_tika-abh06_t:6676	Iccevaṃ catusambhūtā, kalāpā ekavīsati;	667	
PA_tika-abh06_t:6677	Sabbe labbhanti ajjhattaṃ, bāhirotusamuṭṭhitā.	667	
PA_tika-abh06_t:6679	Aṭṭhakaṃ saddanavaka-miti dvedhāva bhāsitā;	667	
PA_tika-abh06_t:6680	Matakāyepi te eva, siyumiccāhu paṇḍitā.	668	
PA_tika-abh06_t:6682	Kāme sabbepi labbhanti, sabhāvānaṃ yathārahaṃ;	668	
PA_tika-abh06_t:6683	Sampuṇṇāyatanānaṃ tu, pavatte catusambhavā.	668	
PA_tika-abh06_t:6685	Dasakāneva sabbāni, kammajāneva jātiyaṃ;	668	
PA_tika-abh06_t:6686	Cakkhusotaghānabhāva-dasakāni na vā siyuṃ.	668	
PA_tika-abh06_t:6688	Vatthukāyadasakāni, sabhāvadasakāni vā;	668	
PA_tika-abh06_t:6689	Gabbhaseyyakasattānaṃ, tato sesāni sambhavā.	668	
PA_tika-abh06_t:6691	Kammaṃ rūpaṃ janetevaṃ,	669	
PA_tika-abh06_t:6692	Mānasaṃ sandhito paraṃ;	669	
PA_tika-abh06_t:6693	Tejodhātu ṭhitippattā,	669	
PA_tika-abh06_t:6694	Āhārajjhohaṭo tathā.	669	
PA_tika-abh06_t:6696	Iccevaṃ catusambhūtā, rūpasantati kāminaṃ;	669	
PA_tika-abh06_t:6697	Dīpajālāva sambandhā, yāvajīvaṃ pavattati.	669	
PA_tika-abh06_t:6699	Āyuno vātha kammassa, khayenobhinnameva vā;	669	
PA_tika-abh06_t:6700	Aññena vā marantāna-mupacchedakakammunā.	670	
PA_tika-abh06_t:6702	Sattarasacittakkhaṇamāyu rūpānamīritaṃ;	670	
PA_tika-abh06_t:6703	Sattarasamacittassa, cuticittoparī tato.	670	
PA_tika-abh06_t:6705	Ṭhitikālamupādāya, kammajaṃ na paraṃ bhave;	670	
PA_tika-abh06_t:6706	Tato bhijjatupādinnaṃ, cittajāhārajaṃ tato.	670	
PA_tika-abh06_t:6708	Iccevaṃ matasattānaṃ, punadeva bhavantare;	670	
PA_tika-abh06_t:6709	Paṭisandhimupādāya, tathā rūpaṃ pavattati.	670	
PA_tika-abh06_t:6711	Ghānajivhākāyabhāvadasakāhārajaṃ pana;	671	
PA_tika-abh06_t:6712	Rūpaṃ rūpabhave natthi, paṭisandhipavattiyaṃ.	671	
PA_tika-abh06_t:6714	Tattha gandharasojā ca, na labbhantīti kecana;	671	
PA_tika-abh06_t:6715	Kalāpā ca gaṇetabbā, tatthetaṃ rūpavajjitā.	671	
PA_tika-abh06_t:6717	Ṭhitikkhaṇañca cittassa, te eva paṭisedhayuṃ;	671	
PA_tika-abh06_t:6718	Cittabhaṅgakkhaṇe rūpa-samuppattiñca vārayuṃ.	671	
PA_tika-abh06_t:6720	Cakkhusotavatthusaddacittajampi asaññisu;	672	
PA_tika-abh06_t:6721	Arūpe pana rūpāni, sabbathāpi na labbhare.	672	
PA_tika-abh06_t:6723	Itthaṃ panettha vimalena vibhāvanatthaṃ,	672	
PA_tika-abh06_t:6724	Dhammaṃ sudhammamupagamma surādhivāsaṃ;	672	
PA_tika-abh06_t:6725	Rūpaṃ arūpasavibhāgasalakkhaṇaṃ taṃ,	672	
PA_tika-abh06_t:6726	Vuttaṃ pavuttamabhidhammanaye mayāpi.	672	
PA_tika-abh06_t:6728	Rūpavibhāgamimaṃ suvibhattaṃ, rūpayato pana cetasi niccaṃ;	672	
PA_tika-abh06_t:6729	Rūpasamiddhajineritadhamme, rūpavatī abhivaḍḍhati paññā.	672	
PA_tika-abh06_t:6730	Iti nāmarūpaparicchede rūpavibhāgo nāma	673	
PA_tika-abh06_t:6731	Chaṭṭho paricchedo.	673	
PA_tika-abh06_t:6732	7. Sattamo paricchedo	673	
PA_tika-abh06_t:6733	Sabbasaṅgahavibhāgo	673	
PA_tika-abh06_t:6735	Catupaññāsa dhammā hi, nāmanāmena bhāsitā;	673	
PA_tika-abh06_t:6736	Aṭṭhārasavidhā vuttā, rūpadhammāti sabbathā.	673	
PA_tika-abh06_t:6738	Abhiññeyyā sabhāvena, dvāsattati samīritā;	673	
PA_tika-abh06_t:6739	Saccikaṭṭhaparamatthā, vatthudhammā salakkhaṇā.	673	
PA_tika-abh06_t:6741	Tesaṃ dāni pavakkhāmi, sabbasaṅgāhikaṃ nayaṃ;	674	
PA_tika-abh06_t:6742	Ābhidhammikabhikkhūnaṃ, hatthasāramanuttaraṃ.	674	
PA_tika-abh06_t:6744	Dukā tikā ca khandhāyatanato dhātusaccato;	674	
PA_tika-abh06_t:6745	Paṭiccasamuppādā ca, paccayā ca samaññato.	674	
PA_tika-abh06_t:6747	Paccayo eva nibbānamapaccayamasaṅkhataṃ;	674	
PA_tika-abh06_t:6748	Asaṅkhāramanuppādaṃ, sassataṃ niccalakkhaṇaṃ.	674	
PA_tika-abh06_t:6750	Paccayā ceva saṅkhārā, saṅkhatā ca tatopare;	675	
PA_tika-abh06_t:6751	Uppādavayadhammā ca, paccayaṭṭhitikā tathā.	675	
PA_tika-abh06_t:6753	Nibbānaṃ rūpadhammā ca, vippayuttāva kevalaṃ;	675	
PA_tika-abh06_t:6754	Ārammaṇā eva nāma, nālambanti hi kiñcipi.	675	
PA_tika-abh06_t:6756	Ekuppādanirodhā ca, ekālambaṇavatthukā;	675	
PA_tika-abh06_t:6757	Saṃsaṭṭhā sampayuttā ca, sahajātā yathārahaṃ.	675	
PA_tika-abh06_t:6759	Aññamaññenupatthaddhā, sabbattha sahavuttino;	675	
PA_tika-abh06_t:6760	Sārammaṇārammaṇā ca, cittacetasikā matā.	676	
PA_tika-abh06_t:6762	Vipassanāya bhūmīti, tattha tebhūmakā matā;	676	
PA_tika-abh06_t:6763	Lokiyā pariyāpannā, vaṭṭadhammā sauttarā.	676	
PA_tika-abh06_t:6765	Sakkāyadhammā sabhayā, tīramorimanāmakaṃ;	676	
PA_tika-abh06_t:6766	Saṃyojaniyā samalā, tathā nīvaraṇīyakā.	676	
PA_tika-abh06_t:6768	Saṃklesikā parāmaṭṭhā, upādānīyasāsavā;	676	
PA_tika-abh06_t:6769	Oghanīyā yoganīyā, ganthanīyāti bhāsitā.	676	
PA_tika-abh06_t:6771	Aññe apariyāpannā, vivaṭṭā cāvipassiyā;	677	
PA_tika-abh06_t:6772	Lokuttarānuttarā ca, nosaṃyojaniyādayo.	677	
PA_tika-abh06_t:6774	Kammajātā upādinnā, nāma vuccanti sāsavā;	677	
PA_tika-abh06_t:6775	Anupādinnakā nāma, tato sesā pavuccare.	677	
PA_tika-abh06_t:6777	Dhammā sappaṭibhāgāti, kusalākusalā matā;	677	
PA_tika-abh06_t:6778	Appaṭibhāgadhammāti, tadaññe paridīpaye.	677	
PA_tika-abh06_t:6780	Saraṇā ca pahātabbā, dvādasākusalā pana;	678	
PA_tika-abh06_t:6781	Tadaññe araṇā nāma, pahātabbā na kehici.	678	
PA_tika-abh06_t:6783	Rūpino rūpadhammā ca, nāmadhammā arūpino;	678	
PA_tika-abh06_t:6784	Evamādippabhedena, dvidhā bhedaṃ vibhāvaye.	678	
PA_tika-abh06_t:6786	Bālā dhammā tapanīyā, kaṇhā ca kaṭukapphalā;	678	
PA_tika-abh06_t:6787	Asevitabbā sāvajjā, dvādasākusalā matā.	678	
PA_tika-abh06_t:6789	Paṇḍitā cātapanīyā, sukkā ca sukhadāyakā;	678	
PA_tika-abh06_t:6790	Sevitabbānavajjā ca, kusalā ekavīsati.	679	
PA_tika-abh06_t:6792	Kriyā vipākā rūpañca, nibbānanti catubbidhā;	679	
PA_tika-abh06_t:6793	Vuttā abyākatā nāma, dhammā tabbiparītato.	679	
PA_tika-abh06_t:6795	Hīnā dhammā parittā ca, kāmāvacarabhūmikā;	679	
PA_tika-abh06_t:6796	Rūpārūpā pavuccanti, majjhimā ca mahaggatā.	679	
PA_tika-abh06_t:6798	Appamāṇā paṇītā ca, dhammā lokuttarā matā;	679	
PA_tika-abh06_t:6799	Saṃkiliṭṭhasaṃklesikā, dvādasākusalā tathā.	679	
PA_tika-abh06_t:6801	Asaṃkiliṭṭhasaṃklesikā, dhammā tebhūmakāpare;	680	
PA_tika-abh06_t:6802	Asaṃkliṭṭhāsaṃklesikā, nava lokuttarā siyuṃ.	680	
PA_tika-abh06_t:6804	Vipākā te pavuccanti, vipākā catubhūmakā;	680	
PA_tika-abh06_t:6805	Vipākadhammā nāmāti, kusalākusalā matā.	680	
PA_tika-abh06_t:6807	Kriyā rūpañca nibbānaṃ, na pākaṃ na tu paccati;	680	
PA_tika-abh06_t:6808	Ācayagāmino dhammā, puññāpuññāva sāsavā.	680	
PA_tika-abh06_t:6810	Vuttāpacayagāmino, kusalānuttarā pana;	681	
PA_tika-abh06_t:6811	Kriyā rūpañca nibbānaṃ, pākā cobhayavajjitā.	681	
PA_tika-abh06_t:6813	Paṭhamānuttaro maggo, dassanaṃ bhāvanāpare;	681	
PA_tika-abh06_t:6814	Tadaññe dvayanimmuttā, sabbepi paramatthato.	681	
PA_tika-abh06_t:6816	Satta lokuttarā heṭṭhā, vuttā sekkhāti tādinā;	681	
PA_tika-abh06_t:6817	Arahattaphalameva, asekkhanti pakāsitaṃ.	681	
PA_tika-abh06_t:6819	Lokiyāpi ca nibbānaṃ, bhāsitobhayavajjitā;	681	
PA_tika-abh06_t:6820	Evamādippakārehi, tividhāti vibhāvaye.	682	
PA_tika-abh06_t:6822	Atītānāgataṃ rūpaṃ, paccuppannamathāparaṃ;	682	
PA_tika-abh06_t:6823	Ajjhattaṃ vā bahiddhā vā, sukhumoḷārikaṃ tathā.	682	
PA_tika-abh06_t:6825	Hīnaṃ paṇītaṃ yaṃ dūre, santike vā tadekato;	682	
PA_tika-abh06_t:6826	Sabbaṃ rūpaṃ samodhāya, rūpakkhandhoti vuccati.	682	
PA_tika-abh06_t:6828	Tatheva vedanākkhandho, nāma yā kāci vedanā;	682	
PA_tika-abh06_t:6829	Saññākkhandhoti saññā ca, rāsibhāvena bhāsitā.	682	
PA_tika-abh06_t:6831	Vaṭṭadhammesu assādaṃ, tadassādopasevanaṃ;	683	
PA_tika-abh06_t:6832	Vinibhujja nidassetuṃ, khandhadvayamudāhaṭaṃ.	683	
PA_tika-abh06_t:6834	Vivādamūlasaṃsāra-kamahetunidassanaṃ;	683	
PA_tika-abh06_t:6835	Sandhāya vedanā saññā, katā nānāti kecana.	683	
PA_tika-abh06_t:6837	Cittasaṃsaṭṭhadhammānaṃ, cetanāmukhato pana;	683	
PA_tika-abh06_t:6838	Saṅkhārakkhandhanāmena, dhammā cetasikā matā.	683	
PA_tika-abh06_t:6840	Sabbabhedaṃ tathā cittaṃ, viññāṇakkhandha sammataṃ;	684	
PA_tika-abh06_t:6841	Bhedābhāvena nibbānaṃ, khandhasaṅgahanissaṭaṃ.	684	
PA_tika-abh06_t:6843	Ālambanīyabhāvena, upādānopakārato;	684	
PA_tika-abh06_t:6844	Pañcupādānakkhandhāti, lokuttaravivajjitā.	684	
PA_tika-abh06_t:6846	Yathā thūlaṃ hitatthāya, pariggāhakayoginaṃ;	684	
PA_tika-abh06_t:6847	Dhammā tebhūmakā eka-bhūmibhāvāya desitā.	684	
PA_tika-abh06_t:6849	Bhājanaṃ bhojanaṃ tassa, byañjanaṃ bhojako tathā;	684	
PA_tika-abh06_t:6850	Bhuñjitā cāti pañcete, upamenti yathākkamaṃ.	685	
PA_tika-abh06_t:6852	Gilānasālā gelaññaṃ, asappāyopasevanā;	685	
PA_tika-abh06_t:6853	Samuṭṭhānaṃ gilānoti, upamenti ca paṇḍitā.	685	
PA_tika-abh06_t:6855	Cārako kāraṇaṃ tattha, aparādho ca kārako;	685	
PA_tika-abh06_t:6856	Aparādhakato coro, iti copamitā puna.	685	
PA_tika-abh06_t:6858	Niccādhipīḷanaṭṭhena, bhārāti paridīpitā;	685	
PA_tika-abh06_t:6859	Klesadukkhamukhenete, khādakā ca nirantaraṃ.	685	
PA_tika-abh06_t:6861	Anatthāvahitā niccamukkhittāsikaverino;	686	
PA_tika-abh06_t:6862	Maccumārābhidheyyattā, vadhakāti ca bhāsitā.	686	
PA_tika-abh06_t:6864	Vimaddāsahanaṃ rūpaṃ, pheṇapiṇḍaṃva dubbalaṃ;	686	
PA_tika-abh06_t:6865	Muhuttaramaṇīyattā, vedanā bubbuḷūpamā.	686	
PA_tika-abh06_t:6867	Marīcikūpamā saññā, vipallāsakabhāvato;	686	
PA_tika-abh06_t:6868	Saṅkhārāpi ca nissārā, kadalikkhandhasādisā.	686	
PA_tika-abh06_t:6870	Nānappakāraṃ cintentaṃ, nānāklesavimohitaṃ;	687	
PA_tika-abh06_t:6871	Palambhatīti viññāṇaṃ, māyāsamamudīritaṃ.	687	
PA_tika-abh06_t:6873	Iccevaṃ pañcupādānakkhandhā khandhā ca kevalaṃ;	687	
PA_tika-abh06_t:6874	Pañcakkhandhāti nāmena, desitāti vibhāvaye.	687	
PA_tika-abh06_t:6876	Ajjhattañca bahiddhā ca, viññāṇuppattikāraṇaṃ;	687	
PA_tika-abh06_t:6877	Dvārālambaṇabhedena, dvedhāyatanamīritaṃ.	687	
PA_tika-abh06_t:6879	Cakkhādajjhattikaṃ tattha, chadvārāyatanaṃ bhave;	687	
PA_tika-abh06_t:6880	Bāhirāyatanaṃ nāma, tathā rūpādigocaraṃ.	688	
PA_tika-abh06_t:6882	Iti vīthippavattānaṃ, dvārālambaṇasaṅgaho;	688	
PA_tika-abh06_t:6883	Āgame abhidhamme tu, sabbathāpi yathārahaṃ.	688	
PA_tika-abh06_t:6885	Tathāhanantarātīto, jāyamānassa pacchato;	688	
PA_tika-abh06_t:6886	Mano sabbopi sabbassa, manassāyatanaṃ bhave.	688	
PA_tika-abh06_t:6888	Tathā pubbaṅgamaṭṭhena, sahajānamarūpinaṃ;	688	
PA_tika-abh06_t:6889	Dvārabhāvena viññāṇaṃ, sabbamāyatanaṃ mataṃ.	688	
PA_tika-abh06_t:6891	Manāyatanamiccevaṃ, pasādāyatanaṃ tathā;	689	
PA_tika-abh06_t:6892	Pañcaviññāṇadhammānaṃ, iti chaddhā vibhāvaye.	689	
PA_tika-abh06_t:6894	Pañcappasādavisayā, pañcāyatanasammatā;	689	
PA_tika-abh06_t:6895	Sesaṃ rūpañca nibbānaṃ, sabbe cetasikāti ca.	689	
PA_tika-abh06_t:6897	Ekūnasaṭṭhidhammānaṃ, dhammāyatanasaṅgaho;	689	
PA_tika-abh06_t:6898	Iti chaddhā pakāsenti, bāhirāyatanaṃ budhā.	689	
PA_tika-abh06_t:6900	Suññagāmova daṭṭhabba-majjhattikamasārato;	690	
PA_tika-abh06_t:6901	Gāmaghātakacorāva, taṃ hanantaṃva bāhiraṃ.	690	
PA_tika-abh06_t:6903	Nāmappavattimuḷhānaṃ, taduppattikakāraṇaṃ;	690	
PA_tika-abh06_t:6904	Dvādasāyatanānīti, vuttamitthaṃ mahesinā.	690	
PA_tika-abh06_t:6906	Samattā bhāvamattena, dhārentīti salakkhaṇaṃ;	690	
PA_tika-abh06_t:6907	Dvārālambataduppanna-pariyāyena bheditā.	690	
PA_tika-abh06_t:6909	Manāyatanametthāha, satta viññāṇadhātuyo;	690	
PA_tika-abh06_t:6910	Ekādasa yathāvuttā, iccaṭṭhārasa dhātuyo.	691	
PA_tika-abh06_t:6912	Antādikā manodhātu, manoviññāṇadhātuyā;	691	
PA_tika-abh06_t:6913	Pavesāpagame dvāra-pariyāyena tiṭṭhati.	691	
PA_tika-abh06_t:6915	Bherītaladaṇḍaghosa-samaṃ chakkaṃ yathākkamaṃ;	691	
PA_tika-abh06_t:6916	Kaṭṭhāraṇipāvakādi-samañca tividhaṃ bhave.	691	
PA_tika-abh06_t:6918	Dukkhaṃ samudayo ceva, nirodho ca tathāparo;	691	
PA_tika-abh06_t:6919	Maggo cāti catuddhāha, saccaṃ saccaparakkamo.	691	
PA_tika-abh06_t:6921	Bhāro ca bhāradānañca, bhāranikkhepanaṃ tathā;	692	
PA_tika-abh06_t:6922	Bhāranikkhepanūpāyo, iccopammaṃ yathākkamaṃ.	692	
PA_tika-abh06_t:6924	Rogo roganidānañca, rogavūpasamo tathā;	692	
PA_tika-abh06_t:6925	Rogabhesajjamicceva-mupamāhi ca dīpitaṃ.	692	
PA_tika-abh06_t:6927	Visarukkho rukkhamūlaṃ, rukkhacchedo tathāparo;	692	
PA_tika-abh06_t:6928	Rukkhacchedakasatthanti, catudhopamitaṃ tathā.	692	
PA_tika-abh06_t:6930	Tīramorimasaṅkhātaṃ, mahogho pārimaṃ tathā;	693	
PA_tika-abh06_t:6931	Tadatikkamupāyoti, upamenti ca taṃ budhā.	693	
PA_tika-abh06_t:6933	Sacchikatvāna paccakkha-miccopammaṃ yathākkamaṃ;	693	
PA_tika-abh06_t:6934	Samācikkhi vimokkhāya, saccaṃ tacchaniyāmato.	693	
PA_tika-abh06_t:6936	Tathā hi dukkhaṃ nābādhaṃ, nāññaṃ dukkhā ca bādhakaṃ;	693	
PA_tika-abh06_t:6937	Bādhakattaniyāmena, dukkhasaccamitīritaṃ.	693	
PA_tika-abh06_t:6939	Taṃ vinā nāññato dukkhaṃ, na hoti na ca taṃ tato;	693	
PA_tika-abh06_t:6940	Dukkhahetuniyāmena, saccamāha visattikaṃ.	694	
PA_tika-abh06_t:6942	Nāññā nibbānato santi, na ca santaṃ na taṃ yato;	694	
PA_tika-abh06_t:6943	Santabhāvaniyāmena, nibbānaṃ saccamuttamaṃ.	694	
PA_tika-abh06_t:6945	Nāññaṃ maggāca niyyānaṃ, aniyyāno na cāpi so;	694	
PA_tika-abh06_t:6946	Tasmā niyyānabhāvena, maggo saccanti sammato.	694	
PA_tika-abh06_t:6948	Iti tacchāvipallāsa-bhūtabhāvo catūsupi;	694	
PA_tika-abh06_t:6949	Saccaṭṭhoti viniddiṭṭho, dukkhādīsvavisesato.	694	
PA_tika-abh06_t:6951	Pīḷanaṭṭho saṅkhataṭṭho, santāpaṭṭho ca bhāsito;	695	
PA_tika-abh06_t:6952	Viparīṇāmaṭṭho cāti, dukkhassevaṃ catubbidhā.	695	
PA_tika-abh06_t:6954	Āyūhanā nidānā ca, saṃyogā palibodhato;	695	
PA_tika-abh06_t:6955	Dukkhassamudayassāpi, catudhatthā pakāsitā.	695	
PA_tika-abh06_t:6957	Nissāraṇā vivekā cā-saṅkhatāmatato tathā;	695	
PA_tika-abh06_t:6958	Atthā dukkhanirodhassa, catudhāva samīritā.	695	
PA_tika-abh06_t:6960	Niyyānato hetuto ca,	696	
PA_tika-abh06_t:6961	Dassanādhipateyyato;	696	
PA_tika-abh06_t:6962	Maggassāpi catuddheva-	696	
PA_tika-abh06_t:6963	Miti soḷasadhā ṭhitā.	696	
PA_tika-abh06_t:6965	Saccikaṭṭhaparamatthaṃ, tacchābhisamayaṭṭhato;	696	
PA_tika-abh06_t:6966	Tathatthamapi saccaṭṭhaṃ, paṭṭhapentettha paṇḍitā.	696	
PA_tika-abh06_t:6968	Tadetaṃ paṭivijjhanti, ariyāva catubbidhaṃ;	696	
PA_tika-abh06_t:6969	Vuttamariyasaccanti, tasmā nāthena taṃ kathaṃ;	696	
PA_tika-abh06_t:6971	Jāti jarā ca maraṇaṃ, soko ca paridevanā;	697	
PA_tika-abh06_t:6972	Dukkhañca domanassañca, upāyāso tathāparo.	697	
PA_tika-abh06_t:6974	Appiyehi ca saṃyogo, vippayogo piyehi ca;	697	
PA_tika-abh06_t:6975	Yampi na labhaticchanto, tampi dukkhamidaṃ mataṃ.	697	
PA_tika-abh06_t:6977	Apāyesupapajjantā, cavantā devalokato;	697	
PA_tika-abh06_t:6978	Manussesu ca jīrantā, nānābyasanapīḷitā.	697	
PA_tika-abh06_t:6980	Socantā paridevantā, vedentā dukkhavedanaṃ;	698	
PA_tika-abh06_t:6981	Domanassehi santattā, upāyāsavighātino.	698	
PA_tika-abh06_t:6983	Aniṭṭhehi akantehi, appiyehi samāyutā;	698	
PA_tika-abh06_t:6984	Saṅkhārehi ca sattehi, nānānatthavidhāyibhi.	698	
PA_tika-abh06_t:6986	Iṭṭhehi piyakantehi, manāpehi viyojitā;	698	
PA_tika-abh06_t:6987	Saṅkhārehi ca sattehi, nānāsampattidāyibhi.	698	
PA_tika-abh06_t:6989	Dukkhāpagamamicchantā, patthayantā sukhāgamaṃ;	698	
PA_tika-abh06_t:6990	Alabbhaneyyadhammesu, pipāsāturamānasā.	699	
PA_tika-abh06_t:6992	Kicchādhipannā kapaṇā, vipphandantā rudammukhā;	699	
PA_tika-abh06_t:6993	Taṇhādāsā parābhūtā, bhavasaṃsārasaṃkaṭe.	699	
PA_tika-abh06_t:6995	Yaṃ tebhūmakanissandaṃ, kaṭukaṃ gāḷhavedanaṃ;	699	
PA_tika-abh06_t:6996	Vedenti saṃsāraphalaṃ, taṃjātādiṃ vinā kuto.	699	
PA_tika-abh06_t:6998	Tasmā jātādibhedehi, bādhamānā bhayāvahā;	699	
PA_tika-abh06_t:6999	Dukkhā ca dukkhavatthu ca, bahudhāpi papañcitā.	699	
PA_tika-abh06_t:7001	Te sabbe pañcupādāna-kkhandhā eva samāsato;	700	
PA_tika-abh06_t:7002	Dukkhādhiṭṭhānabhāvena, dukkhatāya niyāmitā.	700	
PA_tika-abh06_t:7004	Tasmā tebhūmakā dhammā, sabbe taṇhāvivajjitā;	700	
PA_tika-abh06_t:7005	Dukkhasaccanti desesi, desanākusalo muni.	700	
PA_tika-abh06_t:7007	Virāgatejālābhena, taṇhāsnehasinehitaṃ;	700	
PA_tika-abh06_t:7008	Visarukkhova jātādinānānatthaphalodayaṃ.	700	
PA_tika-abh06_t:7010	Nandirāgānubandhena, santānamavakaḍḍhitaṃ;	701	
PA_tika-abh06_t:7011	Punabbhavābhinibbattibhāvena parivattati.	701	
PA_tika-abh06_t:7013	Patiṭṭhitañca tatthetamattasnehānusevanaṃ;	701	
PA_tika-abh06_t:7014	Gocarānunayābaddhaṃ, rāgamucchāsamohitaṃ.	701	
PA_tika-abh06_t:7016	Klesarāsiparikliṭṭhaṃ, byasanopaddavāhataṃ;	701	
PA_tika-abh06_t:7017	Dukkhasallasamāviddhaṃ, vihaññati nirantaraṃ.	701	
PA_tika-abh06_t:7019	Have virāgatejena, vicchinne sati sabbathā;	701	
PA_tika-abh06_t:7020	Kena bandhena santāna-mānessati bhavantaraṃ.	702	
PA_tika-abh06_t:7022	Bhavantaramasampatte, santānamhi vivaṭṭite;	702	
PA_tika-abh06_t:7023	Kimadhiṭṭhāya jātādidukkhadhammā pavattare.	702	
PA_tika-abh06_t:7025	Tasmā mokkhavipakkhena, taṇhādukkhavidhāyinī;	702	
PA_tika-abh06_t:7026	Dukkhasamudayo nāma, saccamiccāha nāyako.	702	
PA_tika-abh06_t:7028	Sabbadukkhavinimuttaṃ, sabbaklesavinissaṭaṃ;	702	
PA_tika-abh06_t:7029	Dukkhanirodhanāmena, saccaṃ vuccati accutaṃ.	702	
PA_tika-abh06_t:7031	Dukkhañca parijānanto, pajahaṃ dukkhasambhavaṃ;	703	
PA_tika-abh06_t:7032	Nibbānaṃ padamārabbha, bhāvanāvīthimosaṭo.	703	
PA_tika-abh06_t:7034	Niyyānaṭṭhaṅgiko maggo, sabbadukkhavimuttiyā;	703	
PA_tika-abh06_t:7035	Dukkhanirodhagāmīti, saccaṃ tasmā tamīritaṃ.	703	
PA_tika-abh06_t:7037	Catusaccavinimuttā, sesā lokuttarā matā;	703	
PA_tika-abh06_t:7038	Maggaṅgasampayuttā ca, phaladhammā ca sabbathā.	703	
PA_tika-abh06_t:7040	Itthaṃ sahetukaṃ dukkhaṃ, sopāyāmatanibbutiṃ;	704	
PA_tika-abh06_t:7041	Paṭipattihitatthāya, vibhāveti vināyako.	704	
PA_tika-abh06_t:7043	Sappāṭihāriyaṃ dhammaṃ, desetvāna anuttaro;	704	
PA_tika-abh06_t:7044	Catudhāriyasaccāni, vibhajīti vibhāvaye.	704	
PA_tika-abh06_t:7046	Tabbhāvabhāvibhāvena, paccayākāralakkhitaṃ;	704	
PA_tika-abh06_t:7047	Tiyaddhaṃ dvādasaṅgañca, vīsatākārasaṅgahaṃ.	704	
PA_tika-abh06_t:7049	Tisandhi catusaṅkhepaṃ, tivaṭṭañca tilakkhaṇaṃ;	704	
PA_tika-abh06_t:7050	Tebhūmakaṃ dvimūlañca, catukkanayamaṇḍitaṃ.	705	
PA_tika-abh06_t:7052	Paccekaṃ catugambhīra-manupubbavavatthitaṃ;	705	
PA_tika-abh06_t:7053	Avijjākūṭasaṅkhātaṃ, bandhāvicchedamaṇḍalaṃ.	705	
PA_tika-abh06_t:7055	Sokādīnatthanissandaṃ, kevalaṃ dukkhapiṇḍitaṃ;	705	
PA_tika-abh06_t:7056	Paṭiccasamuppādoti, bhavacakkaṃ pavuccati.	705	
PA_tika-abh06_t:7058	Paṭividdhāya vijjāya, bhaṅgāvijjāya sabbathā;	705	
PA_tika-abh06_t:7059	Vivaṭṭatānupubbena, hetubhaṅgā yathākathaṃ.	705	
PA_tika-abh06_t:7061	Asmiṃ sati idaṃ hoti, assuppādā idaṃ bhave;	706	
PA_tika-abh06_t:7062	Asatāsmiṃ na taṃ hoti, tassa bhaṅgāva bhijjati.	706	
PA_tika-abh06_t:7064	Etamatthaṃ purakkhatvā, paccayaṭṭhiti dassitā;	706	
PA_tika-abh06_t:7065	Paṭiccasamuppādassa, idappaccayatā naye.	706	
PA_tika-abh06_t:7067	Tathā hi jātiyāpāha, paccayattaṃ mahāmuni;	706	
PA_tika-abh06_t:7068	Jarāmaraṇadhammānaṃ, mattābhedepi vatthuto.	706	
PA_tika-abh06_t:7070	Āhaccapaccayaṭṭhamhi, nedisī paccayaṭṭhiti;	707	
PA_tika-abh06_t:7071	Tattha dhammantarasseva, paccayaṭṭho vibhāvito.	707	
PA_tika-abh06_t:7073	Vuttamācariyenetaṃ, paṭṭhānanayasaṅgahe;	707	
PA_tika-abh06_t:7074	Labbhamānanayaṃ tāva, dassanatthaṃ papañcito.	707	
PA_tika-abh06_t:7076	Ettha tasmānupekkhitvā, āhacca niyamaṃ budho;	707	
PA_tika-abh06_t:7077	Tabbhāvabhāvimattena, paccayatthaṃ vibhāvaye.	707	
PA_tika-abh06_t:7079	Tatthāvijjā ca saṅkhārā, addhātītoti bhāsitā;	707	
PA_tika-abh06_t:7080	Viññāṇaṃ nāmarūpañca, saḷāyatanasaññitaṃ.	708	
PA_tika-abh06_t:7082	Phasso ca vedanā taṇhā, upādānaṃ bhavoti ca;	708	
PA_tika-abh06_t:7083	Paccuppanno bhave addhā, bhave addhā anāgato.	708	
PA_tika-abh06_t:7085	Jāti jarā maraṇanti, dvedhā hoti ca sabbathā;	708	
PA_tika-abh06_t:7086	Kālattayavavatthānaṃ, tiyaddhamiti dīpaye.	708	
PA_tika-abh06_t:7088	Tatthāvijjāti aññāṇaṃ, catusaccesu bhāsitaṃ;	708	
PA_tika-abh06_t:7089	Pubbante cāparante ca, paccayaṭṭhitiyaṃ tathā.	708	
PA_tika-abh06_t:7091	Apuññātisaṅkhāroti, vuttā dvādasa cetanā;	709	
PA_tika-abh06_t:7092	Tathā puññābhisaṅkhāro, kāmarūpesu bhāsito.	709	
PA_tika-abh06_t:7094	Āneñjātisaṅkhāroti, vuttāruppā catubbidhā;	709	
PA_tika-abh06_t:7095	Kāyabbacīmanodvāraṃ, patvā tāyeva cetanā.	709	
PA_tika-abh06_t:7097	Vuttā kāyavacīcittasaṅkhārāti mahesinā;	709	
PA_tika-abh06_t:7098	Saṅkhārāti vibhattevamekūnatiṃsa cetanā.	709	
PA_tika-abh06_t:7100	Ekūnavīsatividhaṃ, paṭisandhikkhaṇe tathā;	710	
PA_tika-abh06_t:7101	Pavatte dvattiṃsavidhaṃ, viññāṇaṃ pākamānasaṃ.	710	
PA_tika-abh06_t:7103	Tividhaṃ vedanā saññā, saṅkhārāti vibheditaṃ;	710	
PA_tika-abh06_t:7104	Nāmarūpaṃ tu duvidhaṃ, bhūtopādāyabhedato.	710	
PA_tika-abh06_t:7106	Saḷāyatanasaṅkhātaṃ, cakkhādajjhattikaṃ mataṃ;	710	
PA_tika-abh06_t:7107	Cakkhusamphassādibhedā, phasso chadhā pakāsito.	710	
PA_tika-abh06_t:7109	Sukhā dukkhā upekkhāti, vedanā tividhā bhave;	710	
PA_tika-abh06_t:7110	Kāme bhave ca vibhave, taṇhāti tividhā matā.	711	
PA_tika-abh06_t:7112	Kāmupādānādibhedā, upādānā catubbidhā;	711	
PA_tika-abh06_t:7113	Kammopapattibhedena, bhavo nāma dvidhā mato.	711	
PA_tika-abh06_t:7115	Attabhāvābhinibbatti, jāti nāma jarā pana;	711	
PA_tika-abh06_t:7116	Purāṇabhāvo maraṇaṃ, pariyosānamīritaṃ.	711	
PA_tika-abh06_t:7118	Dvādasaṅgappabhedena, vibhattevaṃ mahesinā;	711	
PA_tika-abh06_t:7119	Paṭiccasamuppādoti, paccayā eva kevalā.	711	
PA_tika-abh06_t:7121	Paṭicca phalabhāvena, sāpekkhaṃ ṭhitamattani;	712	
PA_tika-abh06_t:7122	Apaccakkhāya saṅgantvā, uppādentīti paccayā.	712	
PA_tika-abh06_t:7124	Avijjāsaṅkhārānaṃ tu, gahaṇe gahitāva te;	712	
PA_tika-abh06_t:7125	Taṇhupādānabhavāpi, iti pañcettha hetuyo.	712	
PA_tika-abh06_t:7127	Taṇhupādānabhavānaṃ, gahaṇe gahitā puna;	712	
PA_tika-abh06_t:7128	Avijjā saṅkhārā cāti, pañcevetthāpi hetuyo.	712	
PA_tika-abh06_t:7130	Viññāṇādisarūpena, dassitaṃ phalapañcakaṃ;	713	
PA_tika-abh06_t:7131	Jātijjarāmaraṇena, tadeva gahitaṃ puna.	713	
PA_tika-abh06_t:7133	Atīte hetavo pañca, idāni phalapañcakaṃ;	713	
PA_tika-abh06_t:7134	Idāni hetavo pañca, āyatiṃ phalapañcakaṃ.	713	
PA_tika-abh06_t:7136	Itthaṃ bhedena saṅgayha, dvādasaṅgaṃ vicakkhaṇā;	713	
PA_tika-abh06_t:7137	Atthāpattivisesena, vīsatākāramīrayuṃ.	713	
PA_tika-abh06_t:7139	Hetuphalaṃ phalahetu, puna hetuphalanti ca;	713	
PA_tika-abh06_t:7140	Tisandhi catusaṅkhepaṃ, tamevāhu vibhāvino.	714	
PA_tika-abh06_t:7142	Avijjātaṇhupādānā, klesavaṭṭanti bhāsitā;	714	
PA_tika-abh06_t:7143	Bhavekadeso saṅkhārā, kammavaṭṭaṃ tatoparaṃ.	714	
PA_tika-abh06_t:7145	Vipākavaṭṭamiccevaṃ, vivaṭṭenāvivaṭṭitaṃ;	714	
PA_tika-abh06_t:7146	Tivaṭṭavaṭṭitaṃ hutvā, vaṭṭametaṃ pavattati.	714	
PA_tika-abh06_t:7148	Aniccañca khayaṭṭhena, dukkhametaṃ bhayaṭṭhato;	714	
PA_tika-abh06_t:7149	Anattāsārakaṭṭhena, vaṭṭamevaṃ tilakkhaṇaṃ.	714	
PA_tika-abh06_t:7151	Saṃsārasseva vuttāyaṃ, paccayānaṃ paramparā;	715	
PA_tika-abh06_t:7152	Paṭiccasamuppādoti, tato tebhūmako mato.	715	
PA_tika-abh06_t:7154	Bandhāvijjāṇḍakosena, vijjādibhedavajjitā;	715	
PA_tika-abh06_t:7155	Vimuttirasamappattā, bhavataṇhāpipāsitā.	715	
PA_tika-abh06_t:7157	Abhisaṅkhārabhāvena, paṭibandhati santati;	715	
PA_tika-abh06_t:7158	Tathābhisaṅkhatā pāka-bhāvāya parivattati.	715	
PA_tika-abh06_t:7160	Vipākā puna kammāni, pākāni puna kammato;	716	
PA_tika-abh06_t:7161	Iccevaṃ pariyāyena, saṃsāroyaṃ pavattati.	716	
PA_tika-abh06_t:7163	Iccāvijjābhavataṇhā, vaṭṭopatthambhakā matā;	716	
PA_tika-abh06_t:7164	Sampayuttānusayitā, tasmā vaṭṭaṃ dvimūlakaṃ.	716	
PA_tika-abh06_t:7166	Paccayapaccayuppanna-santānabhedato pana;	716	
PA_tika-abh06_t:7167	Nānābhūtānamekantaṃ, bījarukkhādayo viya.	716	
PA_tika-abh06_t:7169	Tathāpi tesaṃ dhammānaṃ, vatthulakkhaṇabhedato;	716	
PA_tika-abh06_t:7170	Dīpavaṭṭisikhānaṃva, natthi ekantamekatā.	717	
PA_tika-abh06_t:7172	Hetuhetusamuppannā, īhābhogavivajjitā;	717	
PA_tika-abh06_t:7173	Paccayāya ca paccetu-mabyāpārā tato matā.	717	
PA_tika-abh06_t:7175	Avijjādīnamevātha, sambhave sambhavanti ca;	717	
PA_tika-abh06_t:7176	Saṅkhārādisabhāvāti, ṭhitevaṃdhammatāya te.	717	
PA_tika-abh06_t:7178	Itthamekattanānattā, abyāpāro tathāparo;	717	
PA_tika-abh06_t:7179	Etthevaṃdhammatā ceti, nayā vuttā catubbidhā.	717	
PA_tika-abh06_t:7181	Phalānaṃ paccayuppatti, paccayattho ca hetusu;	718	
PA_tika-abh06_t:7182	Sabhāvapaṭivedho ca, desanā cittatāti ca.	718	
PA_tika-abh06_t:7184	Atthadhammapaṭivedha-desanānaṃ yathākkamaṃ;	718	
PA_tika-abh06_t:7185	Atigambhīrabhāvena, catugambhīramīritaṃ.	718	
PA_tika-abh06_t:7187	Padhānakāraṇattā hi, avijjādiparamparā;	718	
PA_tika-abh06_t:7188	Kamena saṅkhārādīnaṃ, paccayāti vavatthitā.	718	
PA_tika-abh06_t:7190	Tathā hi jātiyā eva, jarāmaraṇasambhavo;	719	
PA_tika-abh06_t:7191	Ajātānaṃ jarā vātha, maraṇaṃ vā kuto bhave.	719	
PA_tika-abh06_t:7193	Sāvopapattisaṅkhātā, jāti kammabhavoditā;	719	
PA_tika-abh06_t:7194	Aṅkuro viya bījamhā, tattha tatthopalabbhati.	719	
PA_tika-abh06_t:7196	Sampayogānusayato, upādānappatiṭṭhitā;	719	
PA_tika-abh06_t:7197	Āyūhanti ca kammāni, ākaḍḍhantopapattikaṃ.	719	
PA_tika-abh06_t:7199	Upādāniyadhammesu, taṇhāsnehapipāsitā;	719	
PA_tika-abh06_t:7200	Daḷhī kubbantupādānaṃ, piyarūpābhinandino.	720	
PA_tika-abh06_t:7202	Vedanīyesu dhammesu, assādamanupassato;	720	
PA_tika-abh06_t:7203	Vedanāpaccayā taṇhā, samuṭṭhāya pavaḍḍhati.	720	
PA_tika-abh06_t:7205	Iṭṭhāniṭṭhañca majjhattaṃ, phusantā pana gocaraṃ;	720	
PA_tika-abh06_t:7206	Vedenti vedanaṃ nāma, nāphusantā kudācanaṃ.	720	
PA_tika-abh06_t:7208	Phusatālambaṇañceso, saḷāyatanasambhave;	720	
PA_tika-abh06_t:7209	Dvārābhāve kuto tassa, samuppatti bhavissati.	720	
PA_tika-abh06_t:7211	Saḷāyatanametañca, nāmarūpūpanissitaṃ;	721	
PA_tika-abh06_t:7212	Chaphassadvārabhāvena, pavattati yathārahaṃ.	721	
PA_tika-abh06_t:7214	Pubbaṅgamādhiṭṭhānena, viññāṇena patiṭṭhahe;	721	
PA_tika-abh06_t:7215	Nāmarūpaṃ upatthaddhaṃ, paṭisandhipavattiyaṃ.	721	
PA_tika-abh06_t:7217	Saṅkhārajanitaṃ hutvā, patiṭṭhāti bhavantare;	721	
PA_tika-abh06_t:7218	Viññāṇaṃ janakābhāve, tassuppatti kathaṃ bhave.	721	
PA_tika-abh06_t:7220	Avijjāyānusayite, paṭivedhavirodhite;	722	
PA_tika-abh06_t:7221	Vaṭṭānugatasantāne, paṭisandhiphalāvahe.	722	
PA_tika-abh06_t:7223	Pākadhammā sabhāvena, pavattanti hi cetanā;	722	
PA_tika-abh06_t:7224	Avijjāpaccayā honti, saṅkhārāti tato matā.	722	
PA_tika-abh06_t:7226	Paṭividdhesu saccesu, paccayānaṃ paramparā;	722	
PA_tika-abh06_t:7227	Vighātīyati sabbāpi, tato vaṭṭaṃ vivaṭṭati.	722	
PA_tika-abh06_t:7229	Iccāvijjāvirodhena, tassā vaṭṭappavattiyā;	722	
PA_tika-abh06_t:7230	Saṅghātanikabhāvena, avijjā kūṭasammatā.	723	
PA_tika-abh06_t:7232	Jarāmaraṇasaṅghāṭa-paṭipīḷitacetasaṃ;	723	
PA_tika-abh06_t:7233	Klesamucchāparetānaṃ, sā cāvijjā pavaḍḍhati.	723	
PA_tika-abh06_t:7235	Iccābaddhamavicchedaṃ, idappaccayamaṇḍalaṃ;	723	
PA_tika-abh06_t:7236	Cakkanemisamāvaṭṭaṃ, kamena parivattati.	723	
PA_tika-abh06_t:7238	Vaṭṭassa dvādasaṅgassa, tassa tebhūmakassa tu;	723	
PA_tika-abh06_t:7239	Dukkhakkhandhassa dassesi, nissandena nidassanaṃ.	723	
PA_tika-abh06_t:7241	Sokañca paridevañca, tathā dukkhañca kāyikaṃ;	724	
PA_tika-abh06_t:7242	Domanassamupāyāsaṃ, nānābyasanasambhavaṃ.	724	
PA_tika-abh06_t:7244	Iccāturamaniccantaṃ, mahopaddavasaṅkulaṃ;	724	
PA_tika-abh06_t:7245	Bahupaklesupassaṭṭhaṃ, dukkhametanti piṇḍitaṃ.	724	
PA_tika-abh06_t:7247	Iccevaṃ pañcupādāna-kkhandhabheditasaṅgaho;	724	
PA_tika-abh06_t:7248	Attabhāvabhavaratho, hatthamuttaṃva yantakaṃ.	724	
PA_tika-abh06_t:7250	Gatiṭṭhitinivāsesu, saṃsaranto nirantaraṃ;	725	
PA_tika-abh06_t:7251	Cakkenetena yātīti, bhavacakkamidaṃ mataṃ.	725	
PA_tika-abh06_t:7253	Avijjāṇḍaṃ padāletvā, paṭivedhappavattiyā;	725	
PA_tika-abh06_t:7254	Paccayappaccayuppannā, supaṭṭhanti sabhāvato.	725	
PA_tika-abh06_t:7256	Aniccā dukkhanattā ca, bhaṅgavanto bhayāvahā;	725	
PA_tika-abh06_t:7257	Sādīnavāti saṅkhāya, vivaṭṭamabhitiṭṭhati.	725	
PA_tika-abh06_t:7259	Tato sānusayā taṇhā, nirujjhati punabbhave;	725	
PA_tika-abh06_t:7260	Santānaratiyābhāvā, na pakkhandati sandhiyaṃ.	726	
PA_tika-abh06_t:7262	Aviruḷhikabhāvena, tattha vaṭṭavirodhite;	726	
PA_tika-abh06_t:7263	Abhisaṅkhārabhāvena, na pavattanti cetanā.	726	
PA_tika-abh06_t:7265	Paṭisandhipavattīpi, na janenti bhavantare;	726	
PA_tika-abh06_t:7266	Iccāvijjānirodhena, niruddhā kammacetanā.	726	
PA_tika-abh06_t:7268	Paccayatthanirodhena, saṅkhārānaṃ nirodhato;	726	
PA_tika-abh06_t:7269	Viññāṇaṃ janakābhāvā, niruddhamiti vuccati.	726	
PA_tika-abh06_t:7271	Viññāṇādinirodhā ca, nāmarūpādikaṃ tathā;	727	
PA_tika-abh06_t:7272	Dukkhakkhandhassimassevaṃ, nirodhoti pavuccati.	727	
PA_tika-abh06_t:7274	Iti vaṭṭavivaṭṭānaṃ, vasā dvedhā vibhāvito;	727	
PA_tika-abh06_t:7275	Paṭiccasamuppādoti, desitoyaṃ mahesinā.	727	
PA_tika-abh06_t:7277	Sabbasaṅkhatadhammānaṃ, sabbe dhammāpi paccayā;	727	
PA_tika-abh06_t:7278	Janakā cevupatthambhā, saṃvibhattā yathārahaṃ.	727	
PA_tika-abh06_t:7280	Āhacca paccayaṭṭhena, catuvīsatidhā ṭhitā;	728	
PA_tika-abh06_t:7281	Hetālambaṇādhipatānantarasamanantarā.	728	
PA_tika-abh06_t:7283	Sahajātaaññamañña-nissayā copanissayo;	728	
PA_tika-abh06_t:7284	Purejātā pacchājātā-sevanā kammameva ca.	728	
PA_tika-abh06_t:7286	Pākāhārindriyajjhāna-maggaṅgasampayuttakā;	728	
PA_tika-abh06_t:7287	Vippayuttatthi natthi ca, vigatāvigatanti ca.	728	
PA_tika-abh06_t:7289	Pañcātītāva kammaṃ tu, vattamānañca īritaṃ;	728	
PA_tika-abh06_t:7290	Sabbathāpi tayo vuttā, vattamānā tatopare.	729	
PA_tika-abh06_t:7292	Chadhā nāmaṃ tu nāmassa, pañcadhā nāmarūpinaṃ;	729	
PA_tika-abh06_t:7293	Ekadhā puna rūpassa, rūpaṃ nāmassa cekadhā.	729	
PA_tika-abh06_t:7295	Paññattināmarūpāni, nāmassa duvidhā dvayaṃ;	729	
PA_tika-abh06_t:7296	Dvayassa navadhā ceti, chabbidhā paccayā kathaṃ.	729	
PA_tika-abh06_t:7298	Niruddhānantarā eva, jāyantānamanantaraṃ;	729	
PA_tika-abh06_t:7299	Nāmadhammāva nāmānaṃ, janakattopakārakā.	729	
PA_tika-abh06_t:7301	Nirantarappavattiyā, anurūpamanantarā;	730	
PA_tika-abh06_t:7302	Anantarapaccayena, paccayoti pakāsitā.	730	
PA_tika-abh06_t:7304	Samanantarabhāvena, tesaṃ te eva paccayā;	730	
PA_tika-abh06_t:7305	Samanantaranāmena, paccayoti pakāsitā.	730	
PA_tika-abh06_t:7307	Atthibhāvāya dhammānaṃ, natthitāyopakārakā;	730	
PA_tika-abh06_t:7308	Natthipaccayanāmena, vuttā te eva tādinā.	730	
PA_tika-abh06_t:7310	Okāsadānabhāvena, vigatāvopakārakā;	731	
PA_tika-abh06_t:7311	Dhammā te eva vuccanti, vigatappaccayoti ca.	731	
PA_tika-abh06_t:7313	Javā paguṇabhāvāya, javānamupakārakā;	731	
PA_tika-abh06_t:7314	Āsevanapaccayoti, niruddhānantarā matā.	731	
PA_tika-abh06_t:7316	Saṃsaṭṭhasahajātānaṃ, sampayogena paccayā;	731	
PA_tika-abh06_t:7317	Sampayuttapaccayoti, nāmā nāmānamīritā.	731	
PA_tika-abh06_t:7319	Icceko vattamāno ca, pañcātītā yathārahaṃ;	731	
PA_tika-abh06_t:7320	Arūpānamarūpā ca, paccayā chabbidhā matā.	732	
PA_tika-abh06_t:7322	Pavatte cittajātānaṃ, kammajānañca sandhiyaṃ;	732	
PA_tika-abh06_t:7323	Rūpānaṃ sahajātāna-marūpānañca tādinā.	732	
PA_tika-abh06_t:7325	Hetubhūtā cha dhammāpi, mūlaṭṭhenopakārakā;	732	
PA_tika-abh06_t:7326	Hetupaccayabhāvena, paccayoti pakāsitā.	732	
PA_tika-abh06_t:7328	Tathā nijjhāyanaṭṭhena, tesamevopakārakā;	732	
PA_tika-abh06_t:7329	Jhānapaccayanāmena, jhānadhammā vibhāvitā.	732	
PA_tika-abh06_t:7331	Tatheva niyyānaṭṭhena, paccayāti pakāsitā;	733	
PA_tika-abh06_t:7332	Maggapaccayanāmena, maggaṅgā ca mahesinā.	733	
PA_tika-abh06_t:7334	Tesameva ca dhammānaṃ, sahajātāti cetanā;	733	
PA_tika-abh06_t:7335	Kammabyāpārābhāvena, vattamānā ca paccayā.	733	
PA_tika-abh06_t:7337	Kaṭattārūpapākānaṃ, nānakkhaṇikacetanā;	733	
PA_tika-abh06_t:7338	Abhisaṅkhārabhāvena, janakappaccayā matā.	733	
PA_tika-abh06_t:7340	Iccevaṃ duvidhā bhedā, vipphāraṭṭhena cetanā;	734	
PA_tika-abh06_t:7341	Kammapaccayanāmena, paccayoti pakāsitā.	734	
PA_tika-abh06_t:7343	Rūpānaṃ sahajātānaṃ, aññamaññamarūpinaṃ;	734	
PA_tika-abh06_t:7344	Paccayā santabhāvena, vipākā samudīritā.	734	
PA_tika-abh06_t:7346	Ekotītopi cattāro, vattamānāti pañcadhā;	734	
PA_tika-abh06_t:7347	Paccayā nāmadhammāva, nāmarūpānamīritā.	734	
PA_tika-abh06_t:7349	Imassa rūpakāyassa, pacchājātopakārako;	734	
PA_tika-abh06_t:7350	Pacchājātapaccayoti, nāmaṃ rūpānamekadhā.	735	
PA_tika-abh06_t:7352	Sattaviññāṇadhātūnaṃ, cha vatthūni pavattiyaṃ;	735	
PA_tika-abh06_t:7353	Pañcaviññāṇavīthiyā, pañcālambā yathākkamaṃ.	735	
PA_tika-abh06_t:7355	Purejātavisesena, nāmānamupakārakā;	735	
PA_tika-abh06_t:7356	Purejātapaccayoti, rūpaṃ nāmassa cekadhā.	735	
PA_tika-abh06_t:7358	Cittacetasikā dhammā, yaṃ yamārabbha jāyare;	735	
PA_tika-abh06_t:7359	Ālambaṇapaccayoti, sabbametaṃ pavuccati.	735	
PA_tika-abh06_t:7361	Yamālambaṃ garuṃ katvā, nāmadhammā pavattare;	736	
PA_tika-abh06_t:7362	Svāyamevālambaṇūpa-nissayoti pakāsito.	736	
PA_tika-abh06_t:7364	Anantarapaccayena, ye dhammā paccayā matā;	736	
PA_tika-abh06_t:7365	Te eva vānantarūpa-nissayoti pakāsito.	736	
PA_tika-abh06_t:7367	Rāgasaddhādayo dhammā, ajjhattamanuvāsitā;	736	
PA_tika-abh06_t:7368	Sattasaṅkhāradhammā ca, bahiddhopanisevitā.	736	
PA_tika-abh06_t:7370	Rāgasaddhādidhammānaṃ, kammaṃ pākānamiccayaṃ;	737	
PA_tika-abh06_t:7371	Pakatūpanissayoti, paṭṭhapesi tathāgato.	737	
PA_tika-abh06_t:7373	Iccevaṃ balavaṭṭhena, nissayenopakārakā;	737	
PA_tika-abh06_t:7374	Upanissayanāmena, paccayoyaṃ tidhā mato.	737	
PA_tika-abh06_t:7376	Rūpārūpaṃ paniccevaṃ, tekālikamakālikā;	737	
PA_tika-abh06_t:7377	Paññatti ceva nāmānaṃ, paccayo duvidho mato.	737	
PA_tika-abh06_t:7379	Ālambādhippatibhūtaṃ, nāmānaṃ garugocaraṃ;	737	
PA_tika-abh06_t:7380	Sahajādhippatīdhammā, sahajānaṃ yathārahaṃ.	738	
PA_tika-abh06_t:7382	Nāmarūpānamicceva-mādhippaccena paccayo;	738	
PA_tika-abh06_t:7383	Adhippatipaccayoti, duvidhā paridīpito.	738	
PA_tika-abh06_t:7385	Sahajā nāmarūpānaṃ, mahābhūtā ca rūpinaṃ;	738	
PA_tika-abh06_t:7386	Paṭisandhikkhaṇe vatthu, nāmānamiti sabbathā.	738	
PA_tika-abh06_t:7388	Sahajātavisesena, dhammānamupakārakā;	738	
PA_tika-abh06_t:7389	Sahajātapaccayoti, tividhevaṃ vibhāvitā.	738	
PA_tika-abh06_t:7391	Arūpino catukkhandhā, mahābhūtā catubbidhā;	739	
PA_tika-abh06_t:7392	Sandhiyaṃ vatthunāmāni, sahajānīti sabbathā.	739	
PA_tika-abh06_t:7394	Upakārapavattā ca, aññamaññassa tādinā;	739	
PA_tika-abh06_t:7395	Aññamaññapaccayoti, vibhattā tividhā matā.	739	
PA_tika-abh06_t:7397	Sattaviññāṇadhātūnaṃ, bhūtopādāyarūpinaṃ;	739	
PA_tika-abh06_t:7398	Sahajātanāmarūpa-dhammānañca yathākkamaṃ.	739	
PA_tika-abh06_t:7400	Vatthu bhūtā catukkhandhā, nissayenopakārakā;	740	
PA_tika-abh06_t:7401	Nissayappaccayo nāma, paccayoti mato tidhā.	740	
PA_tika-abh06_t:7403	Kabaḷīkāro āhāro, rūpakāyassa paccayo;	740	
PA_tika-abh06_t:7404	Arūpino panāhārā, sahajānaṃ yathārahaṃ.	740	
PA_tika-abh06_t:7406	Nāmarūpānamiccevaṃ, yāpanaṭṭhena paccayā;	740	
PA_tika-abh06_t:7407	Āhārapaccayoteva, duvidhevaṃ pakāsito.	740	
PA_tika-abh06_t:7409	Pasādajīvitārūpi-ndriyadhammā yathākkamaṃ;	740	
PA_tika-abh06_t:7410	Pañcaviññāṇupādinna-rūpānaṃ nāmarūpinaṃ.	741	
PA_tika-abh06_t:7412	Sahajātānamicceva-missaraṭṭhena paccayā;	741	
PA_tika-abh06_t:7413	Indriyappaccayoteva, tividhā samudāhaṭo.	741	
PA_tika-abh06_t:7415	Sattaviññāṇadhātūnaṃ, cha vatthūni yathārahaṃ;	741	
PA_tika-abh06_t:7416	Pacchājātā ca kāyassa, cittacetasikā tathā.	741	
PA_tika-abh06_t:7418	Arūpā sahajātānaṃ, rūpānanti matā tidhā;	741	
PA_tika-abh06_t:7419	Vippayuttapaccayoti, vippayogopakārakā.	741	
PA_tika-abh06_t:7421	Sahajātaṃ purejātaṃ, pacchājātañca sabbathā;	742	
PA_tika-abh06_t:7422	Kabaḷīkāro āhāro, rūpajīvitamiccayaṃ.	742	
PA_tika-abh06_t:7424	Atthipaccayasaṅkhāto, paccayo pañcadhā mato;	742	
PA_tika-abh06_t:7425	Vijjamānasabhāvena, paccayaṭṭhā yathārahaṃ.	742	
PA_tika-abh06_t:7427	Te evāvigatā hutvā, vattamānopakārakā;	742	
PA_tika-abh06_t:7428	Avigatapaccayoti, sugatena vavatthitā.	742	
PA_tika-abh06_t:7430	Aṭṭhevaṃ vattamānāni, nāmarūpāni paccayā;	743	
PA_tika-abh06_t:7431	Sabbatthādhippatī cāti, navadhā nāmarūpinaṃ.	743	
PA_tika-abh06_t:7433	Itthamuddiṭṭhaniddiṭṭhā, paṭṭhānanayasaṅgahā;	743	
PA_tika-abh06_t:7434	Kusalākusalādīhi, suvibhattā mahesinā.	743	
PA_tika-abh06_t:7436	Paññattināmarūpānaṃ, vasena tividhā ṭhitā;	743	
PA_tika-abh06_t:7437	Paccayāti pakāsenti, catuvīsati paṇḍitā.	743	
PA_tika-abh06_t:7439	Paññatti paññapīyattā, paññāpetīti ca dvidhā;	743	
PA_tika-abh06_t:7440	Nāmarūpavinimuttā, paññattā tādinā kathaṃ.	744	
PA_tika-abh06_t:7442	Bhūtapariṇāmākāramupādāya tathā tathā;	744	
PA_tika-abh06_t:7443	Bhūmipabbatapāsāṇatiṇarukkhalatādayo.	744	
PA_tika-abh06_t:7445	Sambhārākāramārabbha, sannivesavisesitā;	744	
PA_tika-abh06_t:7446	Yānagāmavanuyyānakaṭasārapaṭādayo.	744	
PA_tika-abh06_t:7448	Kārakavedakākāraṃ, viññattindriyalakkhitaṃ;	744	
PA_tika-abh06_t:7449	Khandhapañcakamāhacca, maccāsurasurādayo.	744	
PA_tika-abh06_t:7451	Candādāvaṭṭanādīhi, disākālādisammuti;	745	
PA_tika-abh06_t:7452	Pārampariyakādīhi, jātigottakulādayo.	745	
PA_tika-abh06_t:7454	Taṃtaṃkriyādibhedehi, paññattā kathinādayo;	745	
PA_tika-abh06_t:7455	Taṃtaṃkalāpāsamphuṭṭhā, kūpākāsaguhādayo.	745	
PA_tika-abh06_t:7457	Taṃ taṃ nimittamārabbha, cintayantassupaṭṭhitā;	745	
PA_tika-abh06_t:7458	Kasiṇādikavohārā, bhāvanāmayagocarā.	745	
PA_tika-abh06_t:7460	Pubbopalabbhābhāvena, kasiṇugghāṭimādayo;	746	
PA_tika-abh06_t:7461	Nirodhā ca samāpatti, visesābhāvalakkhitā.	746	
PA_tika-abh06_t:7463	Iti taṃ tamupādāya, samaññātā tathā tathā;	746	
PA_tika-abh06_t:7464	Saṅkhā samaññā paññatti, vohāroti pakāsitā.	746	
PA_tika-abh06_t:7466	Ālambaṇaṭṭhākārena, santābhāvepi vatthuto;	746	
PA_tika-abh06_t:7467	Cintāvohāranipphannā, atthacchāyāva bhāsinī.	746	
PA_tika-abh06_t:7469	Paññāpīyattā paññatti, nāmāyamiti bhāsitā;	746	
PA_tika-abh06_t:7470	Upādāya ca paññatti, sā evopanidhāya ca.	747	
PA_tika-abh06_t:7472	Paññatti paññāpanato, paṇḍitehi pakāsitā;	747	
PA_tika-abh06_t:7473	Avijjamānā paññatti, vijjamānātipi dvidhā.	747	
PA_tika-abh06_t:7475	Lokavohārikaṭṭhena, paññattaṃ paramatthato;	747	
PA_tika-abh06_t:7476	Avijjamānametāya, paññāpenti yadā tadā.	747	
PA_tika-abh06_t:7478	Avijjamānapaññatti, vijjamānaṃ yadā puna;	747	
PA_tika-abh06_t:7479	Paññāpenti tadā esā, vijjamānanti vuccati.	747	
PA_tika-abh06_t:7481	Itthaṃ paññattidhammañca, sammatatthavisesato;	748	
PA_tika-abh06_t:7482	Bhāvadhammañca rūpādi-salakkhaṇavisesato.	748	
PA_tika-abh06_t:7484	Paññāpetīti paññatti, nāmāyamiti bhāsitā;	748	
PA_tika-abh06_t:7485	Yā nāmaṃ nāmakammādināmena samudīritā.	748	
PA_tika-abh06_t:7487	Sā evāvijjamānena-vijjamānādibheditā;	748	
PA_tika-abh06_t:7488	Itthisaddo chaḷābhiñño, rājaputto tu bhāsitā.	748	
PA_tika-abh06_t:7490	Kriyānimittatthayoga-ruḷhijātopacārikā;	749	
PA_tika-abh06_t:7491	Sambandhopacayāvatthā, saṇṭhānāpekkhitā tathā.	749	
PA_tika-abh06_t:7493	Devadattotha medhāvī, vedanā candimā tathā;	749	
PA_tika-abh06_t:7494	Khattiyo narasīho ca, bhātā lohitakaṃ yuvā.	749	
PA_tika-abh06_t:7496	Kuṇḍalaṃ dussamiccevamādibheditasaṅgahā;	749	
PA_tika-abh06_t:7497	Sammatatthasabhāvesu, vohārākāralakkhitā.	749	
PA_tika-abh06_t:7499	Sāyaṃ yādicchakānvatthasaṅketakkhaṇasambhavā;	749	
PA_tika-abh06_t:7500	Vohāratthavisesena, ñeyyākārānusārinī.	750	
PA_tika-abh06_t:7502	Vacīghosānusārena, sotaviññāṇavīthiyā;	750	
PA_tika-abh06_t:7503	Pavattānantaruppanna-manodvārassa gocarā.	750	
PA_tika-abh06_t:7505	Atthā yassānusārena, viññāyanti tato paraṃ;	750	
PA_tika-abh06_t:7506	Sammatā ca sabhāvā ca, pubbasaṅketabhāgino.	750	
PA_tika-abh06_t:7508	Yāyaṃ vālambaṇākāravisese paṭidissati;	750	
PA_tika-abh06_t:7509	Vedanādivacīghosaṃ, sabhāvānugacetaso.	750	
PA_tika-abh06_t:7511	Sāyaṃ paññatti viññeyyā, lokasaṅketanimmitā;	751	
PA_tika-abh06_t:7512	Vacīviññattisahito, saddo evāti kecana.	751	
PA_tika-abh06_t:7514	Itthaṃ paññattidhammāti, vuttaṃ paññattikadvayaṃ;	751	
PA_tika-abh06_t:7515	Tathādhivacanā dhammā, niruttīti ca tādinā.	751	
PA_tika-abh06_t:7517	Avisaṃvādakaṭṭhena, lokavohārasādhakaṃ;	751	
PA_tika-abh06_t:7518	Samaññāsaccamiccevaṃ, ācikkhanti vicakkhaṇā.	751	
PA_tika-abh06_t:7520	Satthā yaṃ paramatthamuttamaguṇo nāmañca rūpanti ca,	752	
PA_tika-abh06_t:7521	Dvedhākāsi sabhāvadhammakusalo nibbijjha dhammantaraṃ;	752	
PA_tika-abh06_t:7522	Vohāratthavisesañeyyamaparaṃ byākāsi paññattito,	752	
PA_tika-abh06_t:7523	Āraddhaṃ kamato mayevamakhilaṃ taṃ suṭṭhu niṭṭhāpitaṃ.	752	
PA_tika-abh06_t:7525	Yaṃ dhammaṃ dhammarājā niratikamabhisambodhi maggena buddhā,	752	
PA_tika-abh06_t:7526	Katvā kaṇḍambamūle paramamanupamaṃ pāṭihīraṃ khaṇena;	752	
PA_tika-abh06_t:7527	Pātvākā tattha patvā puravaragaṇamullāpalāvaṇṇaraṃsi,	752	
PA_tika-abh06_t:7528	Tatthādāyatthasāraṃ kathitamaticiraṃ ṭhātu pāṭhānukūlaṃ.	752	
PA_tika-abh06_t:7529	Iti nāmarūpaparicchede sabbasaṅgahavibhāgo nāma	752	
PA_tika-abh06_t:7530	Sattamo paricchedo.	753	
PA_tika-abh06_t:7531	Niṭṭhito ca nāmarūpaparicchede sabbathāpi	753	
PA_tika-abh06_t:7532	Abhidhammaparamatthavibhāgo.	753	
PA_tika-abh06_t:7533	8. Aṭṭhamo paricchedo	753	
PA_tika-abh06_t:7534	Kasiṇāsubhavibhāgo	753	
PA_tika-abh06_t:7536	Ito paraṃ pavakkhāmi, bhāvanānayamuttamaṃ;	753	
PA_tika-abh06_t:7537	Nāmarūpaṃ pariggayha, paṭipajjitumīhato.	753	
PA_tika-abh06_t:7539	Bhāvanā duvidhā tattha, samatho ca vipassanā;	753	
PA_tika-abh06_t:7540	Samatho duvidho tattha, paritto ca mahaggato.	754	
PA_tika-abh06_t:7542	Upacāramanuppatto, parittoti pavuccati;	754	
PA_tika-abh06_t:7543	Mahaggatappanāpatto, samatho lokiyo mato.	754	
PA_tika-abh06_t:7545	Kasiṇāni dasāsubhā, dasadhānussatī tathā;	754	
PA_tika-abh06_t:7546	Appamaññā ca saññā ca, vavatthāruppakāni ca.	754	
PA_tika-abh06_t:7548	Kammaṭṭhānāni tatthāhu, cattālīsa vicakkhaṇā;	754	
PA_tika-abh06_t:7549	Yatthānuyogaṃ kubbantā, bhāventi samathadvayaṃ.	754	
PA_tika-abh06_t:7551	Taṃ payogavisuddhena, patvānopāyasampadaṃ;	755	
PA_tika-abh06_t:7552	Ajjhāsayaṃ visodhetvā, bhāvetabbanti bhāsitaṃ.	755	
PA_tika-abh06_t:7554	Kathaṃ karonto cārittaṃ, vārittañca vivajjiya;	755	
PA_tika-abh06_t:7555	Pātimokkhaṃ samādāya, saddhāya paripūraye.	755	
PA_tika-abh06_t:7557	Paṭisaṅkhāya sodhetvā, chadvāresu malāsavaṃ;	755	
PA_tika-abh06_t:7558	Chaḷindriyāni medhāvī, satārakkhena gopaye.	755	
PA_tika-abh06_t:7560	Pāpakājīvanissaṅgo, kuhakācāranissaṭo;	756	
PA_tika-abh06_t:7561	Ājīvaṃ parisodheyya, pahitatteṭṭhisuddhiyā.	756	
PA_tika-abh06_t:7563	Idamatthitamārabbha, paṭisaṅkhāya yoniso;	756	
PA_tika-abh06_t:7564	Paññavā sampajaññena, paribhuñjeyya paccaye.	756	
PA_tika-abh06_t:7566	Saṃvaraṃ pātimokkhe ca, sīlamindriyasaṃvaraṃ;	756	
PA_tika-abh06_t:7567	Ājīvapārisuddhiñca, tathā paccayanissitaṃ.	756	
PA_tika-abh06_t:7569	Samādāya catuddheva-madhiṭṭheyya tato paraṃ;	756	
PA_tika-abh06_t:7570	Tasseva parivārāya, dhutaṅgāni yathārahaṃ.	757	
PA_tika-abh06_t:7572	Paṃsukūlikamaṅgaṃ ti-cīvaraṃ cīvarāyugaṃ;	757	
PA_tika-abh06_t:7573	Piṇḍapātikamaṅgañca, sapadānikamuttamaṃ.	757	
PA_tika-abh06_t:7575	Khalupacchābhattikaṅgaṃ, dhutaṅgaṃ pattapiṇḍikaṃ;	757	
PA_tika-abh06_t:7576	Ekāsanikamiccevaṃ, pañcadhā bhojane ṭhitaṃ.	757	
PA_tika-abh06_t:7578	Āraññikaṃ yathāsantha-	757	
PA_tika-abh06_t:7579	Tikaṅgaṃ rukkhamūlikaṃ;	757	
PA_tika-abh06_t:7580	Abbhokāsikasosāni-	758	
PA_tika-abh06_t:7581	Kaṅgā nesajjikaṃ tathā.	758	
PA_tika-abh06_t:7583	Cha senāsanamārabbha, dhutaṅgānīti terasa;	758	
PA_tika-abh06_t:7584	Kappiyepi ca loluppa-samācāravimuttiyā.	758	
PA_tika-abh06_t:7586	Sāmīcipaṭipattīti, katvā sallekhavuttiyā;	758	
PA_tika-abh06_t:7587	Paccayattayamāhacca, paññattāni mahesinā.	758	
PA_tika-abh06_t:7589	Catupārisuddhisīlaṃ, dhutaṅgaparivāritaṃ;	758	
PA_tika-abh06_t:7590	Pūretvāna visuddhevaṃ, payogaparisuddhiyā.	759	
PA_tika-abh06_t:7592	Tato paṇidhisampanno, bhāvanāya visārado;	759	
PA_tika-abh06_t:7593	Upāyaṃ paṭipādeyya, pavivekarato kathaṃ?	759	
PA_tika-abh06_t:7595	Āvāso ca kulaṃ lābho,	759	
PA_tika-abh06_t:7596	Gaṇo kammañca pañcamaṃ;	759	
PA_tika-abh06_t:7597	Addhānaṃ ñāti ābādho,	759	
PA_tika-abh06_t:7598	Gantho iddhīti te dasa.	759	
PA_tika-abh06_t:7600	Chetvāna nipako yogī,	760	
PA_tika-abh06_t:7601	Palibodhe yathārahaṃ;	760	
PA_tika-abh06_t:7602	Nirālayo nirārambho,	760	
PA_tika-abh06_t:7603	Papañcopasame rato.	760	
PA_tika-abh06_t:7605	Piyaṃ garuṃ bhāvaniyaṃ, vattāraṃ vacanakkhamaṃ;	760	
PA_tika-abh06_t:7606	Kattāramatigambhīrakathaṃ ṭhānaniyojakaṃ.	760	
PA_tika-abh06_t:7608	Bahussutaṃ guṇavanta-māgammācariyaṃ budho;	760	
PA_tika-abh06_t:7609	Khamo padakkhiṇaggāhī, niyyātattuju bhadrako.	760	
PA_tika-abh06_t:7611	Ārādhetvāna gaṇheyya, taṃ kammaṭṭhānadāyakaṃ;	761	
PA_tika-abh06_t:7612	Kammaṭṭhānaṃ parikkhitvā, cariyārahamattano.	761	
PA_tika-abh06_t:7614	Rāgo doso ca moho ca,	761	
PA_tika-abh06_t:7615	Cariyā tīhi paṇḍitā;	761	
PA_tika-abh06_t:7616	Saddhābuddhivitakkehi,	761	
PA_tika-abh06_t:7617	Chabbidhā ca vibhāvayuṃ.	761	
PA_tika-abh06_t:7619	Rāgussannassa sappāyā, koṭṭhāsāsubhabhāvanā;	761	
PA_tika-abh06_t:7620	Dosussannassappamaññā, nīlādi ca catubbidhā.	762	
PA_tika-abh06_t:7622	Vitakkaṃ mohussannānaṃ, ānāpānaṃ pakāsitaṃ;	762	
PA_tika-abh06_t:7623	Cha saddhācaritassāhu, buddhānussatiādayo.	762	
PA_tika-abh06_t:7625	Maraṇopasamāsaññāvavatthānāni buddhino;	762	
PA_tika-abh06_t:7626	Sesāni pana sabbesaṃ, tatthāpi kasiṇaṃ budhā.	762	
PA_tika-abh06_t:7628	Vitakkapakatikassa, parittaṃ mohacārino;	762	
PA_tika-abh06_t:7629	Mahantamiti sappāyaṃ, gahetvāna tato paraṃ.	762	
PA_tika-abh06_t:7631	Mahāvāsaṃ navaṃ jiṇṇaṃ, panthasoṇḍikasantikaṃ;	763	
PA_tika-abh06_t:7632	Paṇṇapupphaphalākiṇṇaṃ, bahusammānapatthitaṃ.	763	
PA_tika-abh06_t:7634	Sīmantadārunagara-kkhettapaccantanissitaṃ;	763	
PA_tika-abh06_t:7635	Visabhāgamasappāyaṃ, paṭṭanaṃ mittadullabhaṃ.	763	
PA_tika-abh06_t:7637	Ṭhānāniṭṭhārasetāni, parivajjeyya paṇḍito;	763	
PA_tika-abh06_t:7638	Seveyya bhāvanāyoggaṃ, senāsanamatandito.	763	
PA_tika-abh06_t:7640	Nātidūraṃ nāccāsannaṃ, appasaddamanākulaṃ;	764	
PA_tika-abh06_t:7641	Gamanāgamanasampannaṃ, appaḍaṃsānupaddavaṃ.	764	
PA_tika-abh06_t:7643	Akicchapaccayuppādaṃ, lajjībhikkhugaṇocitaṃ;	764	
PA_tika-abh06_t:7644	Vivekaṭṭhānabahulaṃ, bahussutanisevitaṃ.	764	
PA_tika-abh06_t:7646	Appabhayaṃ nirāsaṅkaṃ, appadosaṃ mahāguṇaṃ;	764	
PA_tika-abh06_t:7647	Vihāramanusevanto, tattha nissaṅgacetasā.	764	
PA_tika-abh06_t:7649	Tato kesanakhaccheda-rajanādimasesato;	764	
PA_tika-abh06_t:7650	Khuddakaṃ palibodhañca, chinditvāna yathārahaṃ.	765	
PA_tika-abh06_t:7652	Āvāsaṃ gocaraṃ bhassaṃ, puggalaṃ bhojanaṃ tathā;	765	
PA_tika-abh06_t:7653	Vajjentotumasappāyaṃ, iriyāpathamattano.	765	
PA_tika-abh06_t:7655	Sevanto satta sappāye, te evāti padhānavā;	765	
PA_tika-abh06_t:7656	Bhāvanūpāyasampanno, vūpakaṭṭho rahogato.	765	
PA_tika-abh06_t:7658	Kāmesvādīnavaṃ disvā, nekkhammaṃ daṭṭhu khemato;	765	
PA_tika-abh06_t:7659	Pariyuṭṭhānanibbindo, sodheyyajjhāsayaṃ kathaṃ.	765	
PA_tika-abh06_t:7661	Appassādā mahādukkhā, kāmā hi kaṭukapphalā;	766	
PA_tika-abh06_t:7662	Dussaṃhārā durārakkhā, bahvādīnavasaṇṭhitā.	766	
PA_tika-abh06_t:7664	Aṭṭhikā khajjamānāva, vighātāya pabhijjitā;	766	
PA_tika-abh06_t:7665	Gayhantattavadhāyete, maṃsapesīva pakkhibhi.	766	
PA_tika-abh06_t:7667	Paṭivāte tiṇukkāva, pariggāhakadāhino;	766	
PA_tika-abh06_t:7668	Aṅgārakāsusaṅkāsā, sabbaṅgaparitāsakā.	766	
PA_tika-abh06_t:7670	Supine paribhuttāva, nālaṃ kassaci tittiyā;	767	
PA_tika-abh06_t:7671	Na tu kassaci accantā, alaṅkārāva yācitā.	767	
PA_tika-abh06_t:7673	Chajjantā phalarukkhāva, paṭipannapabhañjino;	767	
PA_tika-abh06_t:7674	Asisūnūpamā nicca-madhikoṭṭenti pāṇino.	767	
PA_tika-abh06_t:7676	Sattisūlūpamā daḷhaṃ, taṇhāsallānuvedhino;	767	
PA_tika-abh06_t:7677	Ghorānatthavisākiṇṇā, kaṇhasappasirūpamā.	767	
PA_tika-abh06_t:7679	Sabbāsavaparikliṭṭhā, sabbāsaṃklesavatthukā;	767	
PA_tika-abh06_t:7680	Gammā ca capalā nīcā, puthujjanamamāyitā.	768	
PA_tika-abh06_t:7682	Bahusādhāraṇā cete, sapattajanapatthitā;	768	
PA_tika-abh06_t:7683	Mahopaddavupayaṭṭhā, bahvāyāsā bhayāvahā.	768	
PA_tika-abh06_t:7685	Mahārambhasamāraddhā, khippākāravidhaṃsino;	768	
PA_tika-abh06_t:7686	Sokasallaṃ pavesentā, vigacchanti suve suve.	768	
PA_tika-abh06_t:7688	Nālaṃ kassaci tāṇāya, nālamassāsanāya ca;	768	
PA_tika-abh06_t:7689	Avisāsaniyāvassaṃ, kitavā mārakiṃkarā.	768	
PA_tika-abh06_t:7691	Sattānamupaghātāya, madhurākāranimmitā;	769	
PA_tika-abh06_t:7692	Rakkhasī viya santāna-māvisanti manoharā.	769	
PA_tika-abh06_t:7694	Āviṭṭhā yehi dummedhā, byasanāhitasambhavā;	769	
PA_tika-abh06_t:7695	Vipallāsaparābhūtā, byāpajjantā vihaññare.	769	
PA_tika-abh06_t:7697	Cetosaṅkapparacitā, nandirāgopasevanā;	769	
PA_tika-abh06_t:7698	Madhulittāsidhārāva, byāpārenopasevitā.	769	
PA_tika-abh06_t:7700	Manoramasubhākārā, piyarūpopalambhino;	770	
PA_tika-abh06_t:7701	Mittamukhaṃ sapattāva, vañcayanti mahājanaṃ.	770	
PA_tika-abh06_t:7703	Vañcitā yehi dummedhā, sabbasampattidhaṃsitā;	770	
PA_tika-abh06_t:7704	Khemamaggā paribbhaṭṭhā, dhārenti vadhamattano.	770	
PA_tika-abh06_t:7706	Virūparūpākārena, nimmathentā palobhino;	770	
PA_tika-abh06_t:7707	Abhāvitānaṃ bālānaṃ, mānasaṃ nihanantime.	770	
PA_tika-abh06_t:7709	Yattha rāgasallaviddhā, salleneva vane migā;	770	
PA_tika-abh06_t:7710	Tattha tatthānudhāvantā, vipphandanti nirantaraṃ.	771	
PA_tika-abh06_t:7712	Mamaṃkārena vuḍḍhantā, ghoramāsīvisaṃ yathā;	771	
PA_tika-abh06_t:7713	Vissaṭṭhā bhogadhammesu, assādenti aviddasu.	771	
PA_tika-abh06_t:7715	Anayabyasanāyete, vasī kubbanti pāṇino;	771	
PA_tika-abh06_t:7716	Vicittākārasaṇṭhānā, pisācanagaraṃ yathā.	771	
PA_tika-abh06_t:7718	Anatthāvahitā bālā, vāguraṃ nāvabujjhare;	771	
PA_tika-abh06_t:7719	Tattheva paṭivamanti, yathā haññanti mucchitā.	771	
PA_tika-abh06_t:7721	Sīghavāhī mahoghoyaṃ, klesavaṭṭaṃ mahabbhayo;	772	
PA_tika-abh06_t:7722	Sakaṇṭakañca gahanaṃ, paṅkova duratikkamo.	772	
PA_tika-abh06_t:7724	Cetosaṃmohanaṭṭhānaṃ, pamādapaṭisandhitaṃ;	772	
PA_tika-abh06_t:7725	Ohāri sithilaṃ cetaṃ, duppamuñcañca bandhanaṃ.	772	
PA_tika-abh06_t:7727	Jālaṃva vitthataṃ loke,	772	
PA_tika-abh06_t:7728	Mārapāso samoḍḍito;	772	
PA_tika-abh06_t:7729	Pañjaraṃ cārako ceso,	772	
PA_tika-abh06_t:7730	Sattānamanayāvaho.	773	
PA_tika-abh06_t:7732	Yatthānurāgasambaddhā, paliguṇṭhitasāyino;	773	
PA_tika-abh06_t:7733	Makkaṭālepabaddhāva, nitthunanti vighātino.	773	
PA_tika-abh06_t:7735	Baḷisaṃvāmisacchannaṃ, savisaṃ viya bhojanaṃ;	773	
PA_tika-abh06_t:7736	Migaluddanivāpova, vināsāya samoḍḍitā.	773	
PA_tika-abh06_t:7738	Mīnakā vaṅkagiddhāva, ye gilitvā puthujjanā;	773	
PA_tika-abh06_t:7739	Ghoraṃ maccumukhaṃ patvā, socantāpāyabhāgino.	773	
PA_tika-abh06_t:7741	Pāpakkhettamidaṃ ṭhānaṃ, micchālobhanisevanaṃ;	774	
PA_tika-abh06_t:7742	Duccarītaṅkurārohaṃ, apāyaphalapūraṇaṃ.	774	
PA_tika-abh06_t:7744	Ajjhositā panettha ca, lobhamucchāvidāhino;	774	
PA_tika-abh06_t:7745	Kodhūpanāhajalitā, issāmaccheradhūpitā.	774	
PA_tika-abh06_t:7747	Sārambhāyudhasannaddhā, vipphurantā manorathā;	774	
PA_tika-abh06_t:7748	Ābandhicchā mahākacchā, ṭhanti lokavipattiyā.	774	
PA_tika-abh06_t:7750	Avajjaṃ natthi etesa-makattabbaṃ na vijjati;	775	
PA_tika-abh06_t:7751	Sammuṭṭhasaccatā tesu, na patiṭṭhāti sādhutā.	775	
PA_tika-abh06_t:7753	Paropaghātābhiratā, dayādhammaparammukhā;	775	
PA_tika-abh06_t:7754	Sabbasattesvavissāsī, sabbattha parisaṅkitā.	775	
PA_tika-abh06_t:7756	Bhayasantāsabahulā, sabbānatthānusārino;	775	
PA_tika-abh06_t:7757	Sādhentā caturāpāyaṃ, pāpakammapurakkhakā.	775	
PA_tika-abh06_t:7759	Mahāsaṅkaṭupabyuḷhā, palibodhaparipphuṭā;	775	
PA_tika-abh06_t:7760	Haññanti dukkhadhammehi, kāme bālā bhavepare.	776	
PA_tika-abh06_t:7762	Tato maccunirāsaṅkā, khiḍḍārativimohitā;	776	
PA_tika-abh06_t:7763	Kimpakkamiva bhakkhantā, rammakāravirodhino.	776	
PA_tika-abh06_t:7765	Gāmasūkarapotāva, kāmāsucipariplutā;	776	
PA_tika-abh06_t:7766	Camarīkatakammantā, asmiṃ loke palobhitā.	776	
PA_tika-abh06_t:7768	Khajjamānā kilesehi, kimīhiva nirantaraṃ;	776	
PA_tika-abh06_t:7769	Parihāniṃ panaññāya, parivārenti mucchitā.	776	
PA_tika-abh06_t:7771	Tato jarāhi santattaṃ, yobbanañcopamuyhati;	777	
PA_tika-abh06_t:7772	Kāmā ca parihāyanti, jīvitañcoparujjhati.	777	
PA_tika-abh06_t:7774	Paraṃ pamādābhivaṭṭhā, pāpaklesamahodakā;	777	
PA_tika-abh06_t:7775	Tato taṇhānadī pūrā, pāpetāpāyasāgaraṃ.	777	
PA_tika-abh06_t:7777	Idhalokapariccattā, paralokatthadhaṃsitā;	777	
PA_tika-abh06_t:7778	Gaṅgākuṇapakākāva, senti sokaparāyaṇā.	777	
PA_tika-abh06_t:7780	Iccattatthaṃ paratthañca, sattā kāmanibandhanā;	778	
PA_tika-abh06_t:7781	Viddhaṃsetvā vinassanti, idha ceva parattha ca.	778	
PA_tika-abh06_t:7783	Iti sādīnavā kāmā, ghorā sālasilūpamā;	778	
PA_tika-abh06_t:7784	Yattha bālā visīdanti, natthi saṅgo vijānataṃ.	778	
PA_tika-abh06_t:7786	Itthaṃ kāmabhayaṭṭānaṃ, sikkhattayamanuttaraṃ;	778	
PA_tika-abh06_t:7787	Samācikkhi vimokkhāya, nekkhammamiti cakkhumā.	778	
PA_tika-abh06_t:7789	Sabbāsavavighātāya, paṭipatti anuttarā;	778	
PA_tika-abh06_t:7790	Antadvayamanāgamma, majjhimāyaṃ pakāsitā.	779	
PA_tika-abh06_t:7792	Sabbadukkhasamugghātī, visuddhi paramuttamā;	779	
PA_tika-abh06_t:7793	Vijjācaraṇasampatti, sabbasampattisādhikā.	779	
PA_tika-abh06_t:7795	Puññakkhettamidaṃ ṭhānaṃ, tapokammanisevanaṃ;	779	
PA_tika-abh06_t:7796	Saddhāsīlaṅkurārohaṃ, sampattiphalapūraṇaṃ.	779	
PA_tika-abh06_t:7798	Klesacārakamokkhāya, dvārametamanuttaraṃ;	779	
PA_tika-abh06_t:7799	Mahoghuttaraṇaṃ kullaṃ, sotthi pārimapāpakaṃ.	779	
PA_tika-abh06_t:7801	Pāpacoravighātāya, khemamaggo anuttaro;	780	
PA_tika-abh06_t:7802	Akaṇṭako agahano, uju sabbhi pavedito.	780	
PA_tika-abh06_t:7804	Mahābandhanamokkhāya,	780	
PA_tika-abh06_t:7805	Abbhuto jinaghosito;	780	
PA_tika-abh06_t:7806	Palibodhapariccāgo,	780	
PA_tika-abh06_t:7807	Abbhokāso alepano.	780	
PA_tika-abh06_t:7809	Saṅgapaṅkasamuttāro, ganthānaṃ viniveṭhanaṃ;	780	
PA_tika-abh06_t:7810	Taṇhādāsabyanitthāro, seribhāvo sukhāvaho.	781	
PA_tika-abh06_t:7812	Sabbayogavisaṃyogo, sabbasokanirundhano;	781	
PA_tika-abh06_t:7813	Sabbālayavisaṅkhāro, sabbadukkhaviniggamo.	781	
PA_tika-abh06_t:7815	Mārapāsasamucchedī, pattametamanuttaraṃ;	781	
PA_tika-abh06_t:7816	Mohandhakāraviddhaṃsī, vijjālokavirocano.	781	
PA_tika-abh06_t:7818	Abyāpajjamidaṃ ṭhāna-mabhayaṃ nirupaddavaṃ;	781	
PA_tika-abh06_t:7819	Tapokammānamokāso, māracakkhuvimohano.	781	
PA_tika-abh06_t:7821	Sabbasantāpaharaṇamidaṃ sītaṃva candanaṃ;	782	
PA_tika-abh06_t:7822	Nimmalaṃ dhammasalilaṃ, saṃklesamalasodhanaṃ.	782	
PA_tika-abh06_t:7824	Saṃsārasetu suhatā, bodhipakkhiyapatthatā;	782	
PA_tika-abh06_t:7825	Sokasallasamuddhārī, yantaṃ sukatayojitaṃ.	782	
PA_tika-abh06_t:7827	Cittātaṅkasamuddhaṃsī, paribhogasukhosadhaṃ;	782	
PA_tika-abh06_t:7828	Lokāmisānaṃ vamanaṃ, cetodosavirecanaṃ.	782	
PA_tika-abh06_t:7830	Accantatittikāraṇamīrenti dhammabhojanaṃ;	783	
PA_tika-abh06_t:7831	Pipāsaharaṇaṃ pānaṃ, vimuttirasapesalaṃ.	783	
PA_tika-abh06_t:7833	Vaṇṇakittisugandhāya, guṇamālā suganthitā;	783	
PA_tika-abh06_t:7834	Pāpakopīnavasanaṃ, hirottappavicittitaṃ.	783	
PA_tika-abh06_t:7836	Accantaparisuddho ca, saddhammaratanāvali;	783	
PA_tika-abh06_t:7837	Ariyānamalaṅkāro, anupāyi siriṅkaro.	783	
PA_tika-abh06_t:7839	Cintānaṃ dunnimittānamidaṃ santikaraṃ paraṃ;	783	
PA_tika-abh06_t:7840	Vipattipaṭighātāya, parittamidamuttamaṃ.	784	
PA_tika-abh06_t:7842	Antarāyavināsāya, maṅgalaṃ jinadesitaṃ;	784	
PA_tika-abh06_t:7843	Micchāgāhavimokkhāya, sotthi sambuddhabhāsitā.	784	
PA_tika-abh06_t:7845	Anivatti ca paccakkhamāvenikamabhāriyaṃ;	784	
PA_tika-abh06_t:7846	Amatosadhamaccantamajarāmarasādhanaṃ.	784	
PA_tika-abh06_t:7848	Yametaṃ samadhiṭṭhāya, sambodhittayamuttamaṃ;	784	
PA_tika-abh06_t:7849	Papponti sabbasampattiguṇapāramipūritaṃ.	784	
PA_tika-abh06_t:7851	Sabbākāravaropeta-metaṃ nekkhammasammataṃ;	785	
PA_tika-abh06_t:7852	Sīlagambhīraparikkhaṃ, dhutaṅgoditatoraṇaṃ.	785	
PA_tika-abh06_t:7854	Samādhivīthivitthinnaṃ, satipākāragopuraṃ;	785	
PA_tika-abh06_t:7855	Saddhāsamiddhisamphullaṃ, paññāpāsādasobhitaṃ.	785	
PA_tika-abh06_t:7857	Sammājīvadhajaṃ rammaṃ, hirottappapaṭicchadaṃ;	785	
PA_tika-abh06_t:7858	Vimuttāmatasambhogaṃ, veneyyajanasevitaṃ.	785	
PA_tika-abh06_t:7860	Abhejjaṃ pāpaverīhi, puraṃ sugatamāpitaṃ;	786	
PA_tika-abh06_t:7861	Anītimanupasaggaṃ, paṭipannā mahesayo.	786	
PA_tika-abh06_t:7863	Paramassāsasampattā, paripuṇṇamanorathā;	786	
PA_tika-abh06_t:7864	Sabbasaṅgamatikkamma, nikkhantā akuto bhayā.	786	
PA_tika-abh06_t:7866	Sammadatthamabhiññāya, maccudheyyapahāyino;	786	
PA_tika-abh06_t:7867	Sabbadukkhoghanittiṇṇā, pāraṃ gacchanti paṇḍitā.	786	
PA_tika-abh06_t:7869	Iti sabbaṅgasampannaṃ, mahesigaṇasevitaṃ;	786	
PA_tika-abh06_t:7870	Nekkhammaṃ kāmanikkhantaṃ, saddhammapathamuttamaṃ.	787	
PA_tika-abh06_t:7872	Virādhenti parābhūtā, mucchitā yena dujjanā;	787	
PA_tika-abh06_t:7873	Taṃ pāpasamudācāraṃ, pariyuṭṭhānamabravuṃ.	787	
PA_tika-abh06_t:7875	Cetonīvaraṇaṃ cetaṃ, paññācakkhunirodhanaṃ;	787	
PA_tika-abh06_t:7876	Sīlopaghātakaraṇaṃ, cittavikkhepasaṅgamo.	787	
PA_tika-abh06_t:7878	Ayasānaṃ padaṭṭhānaṃ, guṇatejavināsanaṃ;	787	
PA_tika-abh06_t:7879	Sabbasampattidahanaṃ, caturāpāyasādhakaṃ.	787	
PA_tika-abh06_t:7881	Sabbāsavamalopeto, sabbopaklesasañcayo;	788	
PA_tika-abh06_t:7882	Pāpayakkhasamo ceso, dosāsīvisasaṅgamo.	788	
PA_tika-abh06_t:7884	Pamādapathamakkantaṃ, amittagaṇasaṅgamaṃ;	788	
PA_tika-abh06_t:7885	Mahabbhayasamuṭṭhānaṃ, mahābyasanasaṅkaraṃ.	788	
PA_tika-abh06_t:7887	Apāyadukkhamāruḷhaṃ, ahitāvahitaṃ padaṃ;	788	
PA_tika-abh06_t:7888	Sabbānatthakaraṃ ghoraṃ, sabbadukkhavidhāyakaṃ.	788	
PA_tika-abh06_t:7890	Dhiratthu pāpadhammānaṃ, sabbakalyāṇahāyinaṃ;	789	
PA_tika-abh06_t:7891	Laddhāpi khaṇasampatti, dullabhā yehi nāsitā.	789	
PA_tika-abh06_t:7893	Tesaṃ hi samudācāro, dullabhaṃ buddhasāsanaṃ;	789	
PA_tika-abh06_t:7894	Samuddhaṃseti asani, yathā ratanapabbataṃ.	789	
PA_tika-abh06_t:7896	Saddhammadhanacorā te, nekkhammapatibandhakā;	789	
PA_tika-abh06_t:7897	Paṭipattiṃ vilumpantā, palibundhanti pāṇino.	789	
PA_tika-abh06_t:7899	Vissāsivadhakāpete, vissaṭṭhāvassaghātino;	789	
PA_tika-abh06_t:7900	Yehi bālāhatā senti, nissayejinasāsane.	790	
PA_tika-abh06_t:7902	Tepi vāsenti dummedhā, nissaṅkā mohapārutā;	790	
PA_tika-abh06_t:7903	Antomanasi ucchaṅke, ghoramāsīvisaṃ yathā.	790	
PA_tika-abh06_t:7905	Attano ca vināsāya, nissaṭaṃ klesapañjare;	790	
PA_tika-abh06_t:7906	Cinantā nāvabujjhanti, vipattipathayāyino.	790	
PA_tika-abh06_t:7908	Halāhalaṃva khādantā, āliṅgantāva pāpakaṃ;	790	
PA_tika-abh06_t:7909	Avassamupahaññanti, pāpadhammopalāḷino.	790	
PA_tika-abh06_t:7911	Pāpacintā paribyuḷhā, vitakkamathitā janā;	791	
PA_tika-abh06_t:7912	Lokadvayāpi dhaṃsenti, atthadvayavināsino.	791	
PA_tika-abh06_t:7914	Kodhūpanāhi vigacchā, issāmaccheradūsitā;	791	
PA_tika-abh06_t:7915	Makkhī palāsī sārambhī, appatissā agāravā.	791	
PA_tika-abh06_t:7917	Mānātimānabahulā, mudhāmukharacaṇḍikā;	791	
PA_tika-abh06_t:7918	Uddhatā ca pamattā ca, dabbitā ketugāhino.	791	
PA_tika-abh06_t:7920	Cetokhilakhilabhūtā, vinibandhānuveṭhitā;	792	
PA_tika-abh06_t:7921	Mahogho viya sassāni, vināsenti tapoguṇaṃ.	792	
PA_tika-abh06_t:7923	Visayassādavikkhittā, vikiṇṇā pākatindriyā;	792	
PA_tika-abh06_t:7924	Muṭṭhassatī kusītā ca, jīvanti moghajīvitaṃ.	792	
PA_tika-abh06_t:7926	Mahagghasā bāhulikā, duppaññā kāyadaḷhikā;	792	
PA_tika-abh06_t:7927	Ganthanīvaraṇābaddhā, icchālobhavasīkatā.	792	
PA_tika-abh06_t:7929	Malaggahitasantānā, tiracchānakathāratā;	792	
PA_tika-abh06_t:7930	Vinayopasamāpetā, visamācāragocarā.	793	
PA_tika-abh06_t:7932	Dubbharatā ca dupposā, sukumārasukhālayā;	793	
PA_tika-abh06_t:7933	Asantuṭṭhā mahicchā ca, loluppācāralakkhitā.	793	
PA_tika-abh06_t:7935	Duggandheneva sunakhā, āmagandhena mucchitā;	793	
PA_tika-abh06_t:7936	Tattha tatthābhidhāvantā, na patiṭṭhanti sāsane.	793	
PA_tika-abh06_t:7938	Nillajjā vītasārajjā, lokadhammesu mucchitā;	793	
PA_tika-abh06_t:7939	Pāpicchā kuhanacchannā, micchājīvapalobhitā.	793	
PA_tika-abh06_t:7941	Saṭhā pagabbhā māyāvī, antopūti avassutā;	794	
PA_tika-abh06_t:7942	Saṅkassarasamācārā, kasambu sithilā jaḷā.	794	
PA_tika-abh06_t:7944	Siṅgāracapalācittā, pūtikāyānurāgino;	794	
PA_tika-abh06_t:7945	Sīdantā palimāpannā, na viruḷhanti sāsane.	794	
PA_tika-abh06_t:7947	Pāpapuggalasaṃsaṭṭhā, pāpadiṭṭhiparāgatā;	794	
PA_tika-abh06_t:7948	Asaddhā dhammanicchinnā, duṭṭhā dubbacaniṭṭhurā.	794	
PA_tika-abh06_t:7950	Sāmaññaṃ paridhaṃsentā, dūsentā jinasāsanaṃ;	795	
PA_tika-abh06_t:7951	Atikkamma jinovādaṃ, bālā duggatibhāgino.	795	
PA_tika-abh06_t:7953	Kāmagiddhā durācārā, dussīlā mohapārutā;	795	
PA_tika-abh06_t:7954	Khajjantā kaddamībhūtā, jinasāsanakaṇṭakā.	795	
PA_tika-abh06_t:7956	Hitāhitamajānantā, anurodhavirodhino;	795	
PA_tika-abh06_t:7957	Cetopahatasantānā, vipallāsapalambhitā.	795	
PA_tika-abh06_t:7959	Vipannākulakammantā, pāpakārī parājitā;	795	
PA_tika-abh06_t:7960	Socanti dīghamaddhānaṃ, apāyamhi samappitā.	796	
PA_tika-abh06_t:7962	Itthaṃ hitasamucchedī, kumaggoyaṃ rajāpatho;	796	
PA_tika-abh06_t:7963	Pāpadhammappavattīti, viditvā puna paṇḍito.	796	
PA_tika-abh06_t:7965	Pariyuṭṭhānasaṃklesaṃ, vippharantaṃ visārado;	796	
PA_tika-abh06_t:7966	Paṭisaṅkhāya rundheyya, manteneva mahāvisaṃ.	796	
PA_tika-abh06_t:7968	Khippamādittacelova, pāpapāvakamuṭṭhitaṃ;	796	
PA_tika-abh06_t:7969	Bhāvanājalasekena, nibbāpeyya nirantaraṃ.	796	
PA_tika-abh06_t:7971	Appamādena medhāvī, nageneva mahānadiṃ;	797	
PA_tika-abh06_t:7972	Pāpoghaṃ paṭibandhanto, pidaheyya khaṇe khaṇe.	797	
PA_tika-abh06_t:7974	Sabhayaṃ viya kantāraṃ, ghoramāsīvisaṃ yathā;	797	
PA_tika-abh06_t:7975	Papātamiva gambhīraṃ, miḷhaṃ viya ca paṇḍito.	797	
PA_tika-abh06_t:7977	Pahāya pariyuṭṭhānaṃ, nekkhammamadhimuccati;	797	
PA_tika-abh06_t:7978	Kalyāṇamitto vajjesu, bhayadassāvi subbato.	797	
PA_tika-abh06_t:7980	Kāmarāgavisaṃyutto, bhogadhananirālayo;	798	
PA_tika-abh06_t:7981	Icchālobhavinimutto, amamo apariggaho.	798	
PA_tika-abh06_t:7983	Sorato sakhilo saṇho, mettāyanto dayāparo;	798	
PA_tika-abh06_t:7984	Anāhaṭamano dhīro, santacitto khamāparo.	798	
PA_tika-abh06_t:7986	Hitesī sabbapāṇīnaṃ,	798	
PA_tika-abh06_t:7987	Issāmaccheramuccito;	798	
PA_tika-abh06_t:7988	Kodhopanāhabyāpāda	798	
PA_tika-abh06_t:7989	Virodhopasame rato.	798	
PA_tika-abh06_t:7991	Anolīnamano yogī, niccāraddhaparakkamo;	799	
PA_tika-abh06_t:7992	Susamāhitasaṅkappo, vippasanno anāvilo.	799	
PA_tika-abh06_t:7994	Okappento vimuccanto, paññavā paṭipattiyaṃ;	799	
PA_tika-abh06_t:7995	Pihayanto mamāyanto, sammāsambuddhasāsanaṃ.	799	
PA_tika-abh06_t:7997	Iti nīvaraṇāpeto, ñāṇālokajutindharo;	799	
PA_tika-abh06_t:7998	Pūjeti sammāsambuddhaṃ, saddhammapaṭipattiyā.	799	
PA_tika-abh06_t:8000	Hirottappaguṇopeto,	800	
PA_tika-abh06_t:8001	Kalyāṇācāragocaro;	800	
PA_tika-abh06_t:8002	Makkhappalāsarahito,	800	
PA_tika-abh06_t:8003	Sappatisso sagāravo.	800	
PA_tika-abh06_t:8005	Ajjavācāracāritto, māyāsāṭheyyanissaṭo;	800	
PA_tika-abh06_t:8006	Thambhasārambhanissaṅgo, maddavācārapesalo.	800	
PA_tika-abh06_t:8008	Mānātimānavimukho, saddhammagarusādaro;	800	
PA_tika-abh06_t:8009	Parappamādanimmaddī, saṃvegabahulo sadā.	800	
PA_tika-abh06_t:8011	Vodātacittasaṅkappo, pāpicchāmalavajjito;	801	
PA_tika-abh06_t:8012	Micchādiṭṭhimatikkanto, saddhammesu patiṭṭhito.	801	
PA_tika-abh06_t:8014	Cetokhilasamucchedī, vinibandhaviveṭhako;	801	
PA_tika-abh06_t:8015	Mānasaṃ sampahaṃseti, saṃkilesavimuttiyā.	801	
PA_tika-abh06_t:8017	Pavivitto asaṃsaṭṭho, santo appicchatārato;	801	
PA_tika-abh06_t:8018	Ariyāvaṃsālaṅkāro, supposo subharo sukhī.	801	
PA_tika-abh06_t:8020	Sallekhavutti dhutavā, pāpāpacayatapparo;	802	
PA_tika-abh06_t:8021	Pāsādikasamācāro, pasādabahulo muni.	802	
PA_tika-abh06_t:8023	Anuddhato acapalo,	802	
PA_tika-abh06_t:8024	Danto gutto yatindriyo;	802	
PA_tika-abh06_t:8025	Cetosamādhigaruko,	802	
PA_tika-abh06_t:8026	Sampajāno satīyuto.	802	
PA_tika-abh06_t:8028	Ussāhajāto saddhamme, chandajāto nirantaraṃ;	802	
PA_tika-abh06_t:8029	Sātaccakārī svākāro, paṭipattiparāyaṇo.	802	
PA_tika-abh06_t:8031	Cetokāḷakāpagato, bhāvanārasamuttamaṃ;	803	
PA_tika-abh06_t:8032	Raṅgaṃ niddhotavatthaṃva, sādhukaṃ paṭigaṇhati.	803	
PA_tika-abh06_t:8034	Iti sampāditākāro, parisuddhamanoratho;	803	
PA_tika-abh06_t:8035	Nirādīnavasañcāro, sotthipatto niraṅgaṇo.	803	
PA_tika-abh06_t:8037	Pāpagāhavinimutto, rāhumuttova candimā;	803	
PA_tika-abh06_t:8038	Guṇaraṃsiparikkhitto, sobheti jinasāsanaṃ.	803	
PA_tika-abh06_t:8040	Iccālobhamadosañca, mohābhāvamathāparaṃ;	804	
PA_tika-abh06_t:8041	Nekkhammaṃ pavivekañca, tathā nissaraṇaṃ budho.	804	
PA_tika-abh06_t:8043	Samārabbha visodhento, ajjhāsayamasesato;	804	
PA_tika-abh06_t:8044	Dhīro sampaṭipādeti, bhāvanāsukhamuttamaṃ.	804	
PA_tika-abh06_t:8046	Tato paṇītādhimutti, palibodhavinissaṭo;	804	
PA_tika-abh06_t:8047	Paripanthavinimutto, vigatāvaraṇālayo.	804	
PA_tika-abh06_t:8049	Bhāvanāninnasantāno, kallacitto visārado;	804	
PA_tika-abh06_t:8050	Kasiṇādikamārabbha, bhāveyya samathaṃ kathaṃ.	805	
PA_tika-abh06_t:8052	Pathavīkasiṇaṃ tāva, vidatthicaturaṅgulaṃ;	805	
PA_tika-abh06_t:8053	Katvānāruṇavaṇṇāya, mattikāya sumaṇḍalaṃ.	805	
PA_tika-abh06_t:8055	Yugamatte ṭhapetvāna, ṭhāne sukhanisinnako;	805	
PA_tika-abh06_t:8056	Pathavīti samaññāya, katvābhogaṃ tu bhāvaye.	805	
PA_tika-abh06_t:8058	Akatepi khalādimhi, akiccheneva maṇḍale;	805	
PA_tika-abh06_t:8059	Nimittaṃ jāyaticcāhu, pubbayogavato pana.	805	
PA_tika-abh06_t:8061	Āpomaṇḍalamuggaṇhe, bhājanādigate jale;	806	
PA_tika-abh06_t:8062	Tejamhi tejokasiṇaṃ, paṭacchiddādisaṃgate.	806	
PA_tika-abh06_t:8064	Sassaggādimhi kammante, vāyokasiṇamaṇḍalaṃ;	806	
PA_tika-abh06_t:8065	Paṭibhāgasamācāro, phuṭṭhaṭṭhāneva jāyati.	806	
PA_tika-abh06_t:8067	Nīlādikasiṇaṃ vatthe, pupphe vā vaṇṇadhātuyaṃ;	806	
PA_tika-abh06_t:8068	Ākāsamaṇḍalaṃ bhitti-chiddādimhi upaṭṭhitaṃ.	806	
PA_tika-abh06_t:8070	Chiddappaviṭṭhamālokaṃ, uggaṇheyya patiṭṭhitaṃ;	807	
PA_tika-abh06_t:8071	Sūriyālokādibhedaṃ, bhūmiyaṃ vātha bhittiyaṃ.	807	
PA_tika-abh06_t:8073	Dasadhā kasiṇesvevaṃ, yattha katthaci yogino;	807	
PA_tika-abh06_t:8074	Parikammaṃ karontassa, uggaho nāma jāyati.	807	
PA_tika-abh06_t:8076	Cittassupaṭṭhite tasmiṃ, passantasseva cakkhunā;	807	
PA_tika-abh06_t:8077	Uggahamhi nimittamhi, paṭipādeyya bhāvanaṃ.	807	
PA_tika-abh06_t:8079	Vikkhepaṃ vinivārento, paripanthe virājayaṃ;	807	
PA_tika-abh06_t:8080	Nimittābhimukheneva, mānasaṃ paṭipādaye.	808	
PA_tika-abh06_t:8082	Āsevantassa tassevaṃ, cittaṃ hoti samāhitaṃ;	808	
PA_tika-abh06_t:8083	Saṃklesā sannisīdanti, paṭibhāgo ca jāyati.	808	
PA_tika-abh06_t:8085	Tattha paṇṇattisaṅkhāte, nimitte bhāvanāmaye;	808	
PA_tika-abh06_t:8086	Tatheva paṭibhāgamhi, tato yuñjeyya bhāvanaṃ.	808	
PA_tika-abh06_t:8088	Tatthādhimutto satimā, nimittavidhikovido;	808	
PA_tika-abh06_t:8089	Indriyāni samānento, sappāyamupalakkhayaṃ.	808	
PA_tika-abh06_t:8091	Niggayha uddhataṃ cittaṃ, paggayha līnamānasaṃ;	809	
PA_tika-abh06_t:8092	Ūhataṃ sampahaṃsento, upekkhanto samāhitaṃ.	809	
PA_tika-abh06_t:8094	Reṇumhi uppaladale, sutte nāvāya nāḷiyā;	809	
PA_tika-abh06_t:8095	Yathā madhukarādīnaṃ, pavatti samma vaṇṇitā.	809	
PA_tika-abh06_t:8097	Cittapavattiākāraṃ, sādhukaṃ lakkhayaṃ budho;	809	
PA_tika-abh06_t:8098	Tathā samenākārena, pahitatto parakkame.	809	
PA_tika-abh06_t:8100	Samappavattamākāraṃ, sallakkhetvā nirantaraṃ;	810	
PA_tika-abh06_t:8101	Padahantassa tassevaṃ, appanā nāma jāyati.	810	
PA_tika-abh06_t:8103	Paṭibhāganimittaṃ tu, vaḍḍheyya kasiṇaṃ puna;	810	
PA_tika-abh06_t:8104	Upacārabhūmiyaṃ vā, appanāyaṃ va katthaci.	810	
PA_tika-abh06_t:8106	Ekaṅguladvaṅgulādi-vaseneva yathākkamaṃ;	810	
PA_tika-abh06_t:8107	Pharanto manasāyeva, nipuṇo yāvadicchakaṃ.	810	
PA_tika-abh06_t:8109	Tatthevaṃ paṭhamajjhānaṃ, patvāna paguṇaṃ tato;	810	
PA_tika-abh06_t:8110	Katvā ciṇṇavasībhūtā, tamhā vuṭṭhāya paṇḍito.	811	
PA_tika-abh06_t:8112	Vitakkādikathūlaṅgaṃ, pahānāya yathākkamaṃ;	811	
PA_tika-abh06_t:8113	Tatheva paṭipajjanto, pappoti dutiyādayo.	811	
PA_tika-abh06_t:8115	Dasadhā kasiṇānevaṃ, bhāvetvā pana yogino;	811	
PA_tika-abh06_t:8116	Catukkapañcakajjhānaṃ, katvā vikkhepanissaṭā.	811	
PA_tika-abh06_t:8118	Supakkhālitupaklesā, santacittā samāhitā;	811	
PA_tika-abh06_t:8119	Pavivekarasassādaṃ, anubhonti yathāsukhaṃ.	811	
PA_tika-abh06_t:8121	Asubhaṃ pana bhāvento, nimittaṃ yattha katthaci;	812	
PA_tika-abh06_t:8122	Uddhumātādibhedamhi, uggaṇheyyāsubhe kathaṃ?	812	
PA_tika-abh06_t:8124	Ekāhādimatikkantaṃ, uddhumātakamīritaṃ;	812	
PA_tika-abh06_t:8125	Vigatacchavi bībhacchaṃ, nīlākāraṃ vinīlakaṃ.	812	
PA_tika-abh06_t:8127	Vikiṇṇapubbakudhitaṃ, paribhinnaṃ vipubbakaṃ;	812	
PA_tika-abh06_t:8128	Viccheditaṅgapaccaṅgaṃ, vicchiddakaṃ kaḷevaraṃ.	812	
PA_tika-abh06_t:8130	Vividhākārapāṇehi, khajjamānaṃ vikhāditaṃ;	813	
PA_tika-abh06_t:8131	Vināsitaṅgapaccaṅgaṃ, vikkhittanti pavuccati.	813	
PA_tika-abh06_t:8133	Pādādibhaṅgavikkhittaṃ, hatavikkhittakaṃ mataṃ;	813	
PA_tika-abh06_t:8134	Lohitaṃ lohitākiṇṇaṃ, puḷavaṃ kimisaṅkulaṃ.	813	
PA_tika-abh06_t:8136	Aṭṭhisaṅkhalikāmattaṃ, aṭṭhikanti ca sabbathā;	813	
PA_tika-abh06_t:8137	Saṇṭhānākārabhedena, dasadhāsubhadesanā.	813	
PA_tika-abh06_t:8139	Tatthevaṃ dasadhā bhede, nijjīvakuṇapāsubhe;	813	
PA_tika-abh06_t:8140	Ujjhite bhūmibhāgasmiṃ, matakāye kaḷevare.	814	
PA_tika-abh06_t:8142	Labbhamānakamākāraṃ, oloketvā salakkhaṇaṃ;	814	
PA_tika-abh06_t:8143	Uggahetvāna cittena, taṃtaṃnāmena bhāvaye.	814	
PA_tika-abh06_t:8145	Paṭikūlañca jegucchaṃ, duggandhañca virūpakaṃ;	814	
PA_tika-abh06_t:8146	Harāyitamajaññañca, hīḷitaṃ vikkhitāsivaṃ.	814	
PA_tika-abh06_t:8148	Iccevamasubhākāre,	814	
PA_tika-abh06_t:8149	Katvābhogaṃ tu yogino;	814	
PA_tika-abh06_t:8150	Bhāventassupacāro ca,	815	
PA_tika-abh06_t:8151	Paṭibhāgo ca jāyati.	815	
PA_tika-abh06_t:8153	Paṭibhāganimittaṃ tu, upacārena sevato;	815	
PA_tika-abh06_t:8154	Appeti paṭhamajjhāna-metthevaṃ samathe nayo.	815	
PA_tika-abh06_t:8156	Vinā saddhammaṃ panidaṃ, sarīraṃ bālananditaṃ;	815	
PA_tika-abh06_t:8157	Vipattipariyosānaṃ, avassaṃ bhedagāmikaṃ.	815	
PA_tika-abh06_t:8159	Yathā idaṃ tathā etaṃ, yathā etaṃ tathā idaṃ;	815	
PA_tika-abh06_t:8160	Jīvamānañca nijjīvameva dhammaparāyaṇaṃ.	816	
PA_tika-abh06_t:8162	Sabhāvo sopi dehassa,	816	
PA_tika-abh06_t:8163	Sabbassāpi ca sabbathā;	816	
PA_tika-abh06_t:8164	Vicitabbā dhirenāpi,	816	
PA_tika-abh06_t:8165	Esāyaṃ niyatā gati.	816	
PA_tika-abh06_t:8167	Aniccaṃ khayadhammañca, dukkhameva bhayāvahaṃ;	816	
PA_tika-abh06_t:8168	Anattā ca parābhūtā, vibbhijjati khaṇe khaṇe.	816	
PA_tika-abh06_t:8170	Vināsamānassākāraṃ, tatthevaṃ pana passato;	817	
PA_tika-abh06_t:8171	Vipassanābhāvanāti, tamīrenti tathāgatā.	817	
PA_tika-abh06_t:8173	Bhāvanaṃ duvidhampetaṃ, bhāventi puna paṇḍitā;	817	
PA_tika-abh06_t:8174	Jīvamānepi kāyamhi, taṃtadākārasambhave.	817	
PA_tika-abh06_t:8176	Jīvamānopi kāyoyaṃ,	817	
PA_tika-abh06_t:8177	Kuṇapova sabhāvato;	817	
PA_tika-abh06_t:8178	Tamalaṅkārapaṭicchanno,	817	
PA_tika-abh06_t:8179	Bālānaṃ na pakāsati.	817	
PA_tika-abh06_t:8181	Bahi maṭṭhamupaṭṭhāti, anto kuṇapapūritaṃ;	818	
PA_tika-abh06_t:8182	Uggharantaṃ paggharantaṃ, navadvāramalassavaṃ.	818	
PA_tika-abh06_t:8184	Sarīraṃ niccaduggandhaṃ, nānākimisamākulaṃ;	818	
PA_tika-abh06_t:8185	Tacamaṃsapaṭicchannaṃ, aṭṭhipañjarasaṇṭhitaṃ.	818	
PA_tika-abh06_t:8187	Vaccakūpamidaṃ nāma, dvattiṃsāsucipūritaṃ;	818	
PA_tika-abh06_t:8188	Narānukkārabhūmīva, nekavassagaṇocitā.	818	
PA_tika-abh06_t:8190	Susānagamanosānaṃ, bahusādhāraṇāsubhaṃ;	819	
PA_tika-abh06_t:8191	Gaṇḍabhūtaṃ sallabhūtaṃ, bahudukkhanibandhanaṃ.	819	
PA_tika-abh06_t:8193	Nānābyādhisamākiṇṇaṃ, nānopaddavasaṃkulaṃ;	819	
PA_tika-abh06_t:8194	Nānānatthasamodhānaṃ, nānāsaṃklesavatthukaṃ.	819	
PA_tika-abh06_t:8196	Positampi ciraṃ kālaṃ, mamaṃkāramamāyitaṃ;	819	
PA_tika-abh06_t:8197	Lahudujjanamittova, pīḷitaṃ sampadussati.	819	
PA_tika-abh06_t:8199	Parihāyati nissāraṃ, jaratāpi taṃ yobbanaṃ;	819	
PA_tika-abh06_t:8200	Maccubhajjitamaccanta-masesaṃ paribhijjati.	820	
PA_tika-abh06_t:8202	Tathāpi jālasantāno, bahusambhārasaṅkhato;	820	
PA_tika-abh06_t:8203	Vatthālaṅkārasañchanno, mālāgandhādisobhito.	820	
PA_tika-abh06_t:8205	Saviññattivikārehi, vicittākāramaṇḍito;	820	
PA_tika-abh06_t:8206	Kāyo līḷavilāsehi, palambheti mahājanaṃ.	820	
PA_tika-abh06_t:8208	Vañcitā yena dummedhā, kāmaklesamalīmayā;	820	
PA_tika-abh06_t:8209	Pūrenti caturāpāyaṃ, māradheyyānusārino.	820	
PA_tika-abh06_t:8211	Evamādīnavaṃ ñatvā, pūtikāye vicakkhaṇā;	821	
PA_tika-abh06_t:8212	Asubhādikamākāra-mārabbha chandupaṭṭhahuṃ.	821	
PA_tika-abh06_t:8214	Yasmiṃ patanti kuṇape viparītasaññā,	821	
PA_tika-abh06_t:8215	Saṃklesapāpavasagā visamaṃ carantā;	821	
PA_tika-abh06_t:8216	Taṃ passathetamasubhampi vināsadhammaṃ,	821	
PA_tika-abh06_t:8217	Iccevamāha sugato dasadhā vibhāgaṃ.	821	
PA_tika-abh06_t:8219	Satthārā kasiṇañca yaṃ dasavidhaṃ vikkhepavikkhambhanaṃ,	821	
PA_tika-abh06_t:8220	Kāmaklesavināsanaṃ dasavidhaṃ yañcāsubhaṃ bhāsitaṃ;	822	
PA_tika-abh06_t:8221	Dibbabrahmasukhāvahaṃ samapadaṃ vijjodayaṃ yoginā,	822	
PA_tika-abh06_t:8222	Kammaṭṭhānamalaṃ tamuttamaguṇenāsevitaṃ sevituṃ.	822	
PA_tika-abh06_t:8223	Iti nāmarūpaparicchede kasiṇāsubhavibhāgo nāma	822	
PA_tika-abh06_t:8224	Aṭṭhamo paricchedo.	822	
PA_tika-abh06_t:8225	9. Navamo paricchedo	822	
PA_tika-abh06_t:8226	Dasānussativibhāgo	822	
PA_tika-abh06_t:8228	Saddhāpabbajito yogī, bhāventonussatiṃ pana;	822	
PA_tika-abh06_t:8229	Dasānussatibhedesu, bhāveyyaññataraṃ kathaṃ.	822	
PA_tika-abh06_t:8231	Arahaṃ sugato loke, bhagavā lokapāragū;	823	
PA_tika-abh06_t:8232	Vijjācaraṇasampanno, vimuttiparināyako.	823	
PA_tika-abh06_t:8234	Jeṭṭho sammābhisambuddho, seṭṭho purisasārathī;	823	
PA_tika-abh06_t:8235	Satthā devamanussānaṃ, buddho appaṭipuggalo.	823	
PA_tika-abh06_t:8237	Sabbalokahito bandhu, samattaratanālayo;	823	
PA_tika-abh06_t:8238	Sattānamanukampāya, jāto nātho sivaṃkaro.	823	
PA_tika-abh06_t:8240	Cakkhumā titthakusalo, dhammassāmī tathāgato;	824	
PA_tika-abh06_t:8241	Maccudheyyavimokkhāya, paṭipādayi pāṇino.	824	
PA_tika-abh06_t:8243	Satthavāho mahāyoggo, maggāmaggayudhandharo;	824	
PA_tika-abh06_t:8244	Sirisatthamadhiggayha, vicarittha mahāpathaṃ,	824	
PA_tika-abh06_t:8246	Anomo asamo dhīro,	824	
PA_tika-abh06_t:8247	Lokahītaparakkamo;	824	
PA_tika-abh06_t:8248	Sabbākāravaropeto,	824	
PA_tika-abh06_t:8249	Accherabbhutapuggalo.	824	
PA_tika-abh06_t:8251	Atthabhūto dhammabhūto,	825	
PA_tika-abh06_t:8252	Brahmabhūto mahāyaso;	825	
PA_tika-abh06_t:8253	Ñāṇālokaparicchinna-	825	
PA_tika-abh06_t:8254	Ñeyyāsesapariggaho.	825	
PA_tika-abh06_t:8256	Ānubhāvavasippatto, āsabhaṇḍānaniccalo;	825	
PA_tika-abh06_t:8257	Mahantamariyādoyamanantagatigocaro.	825	
PA_tika-abh06_t:8259	Sabbā bhiññābalappatto, vesārajjavisārado;	825	
PA_tika-abh06_t:8260	Sabbasampattiniṭṭhāno, guṇapāramipūrako.	826	
PA_tika-abh06_t:8262	Appameyyo mahānāgo, mahāvīro mahāmuni;	826	
PA_tika-abh06_t:8263	Mahesī mahitācāro, mahāmaho mahiddhiko.	826	
PA_tika-abh06_t:8265	Sabbatthasiddhisañcāro, mahesīgaṇapūjito;	826	
PA_tika-abh06_t:8266	Rājādhirājamahito, devabrahmābhivandito.	826	
PA_tika-abh06_t:8268	Abhibhūya tayo loke, ādiccova nabhantare;	826	
PA_tika-abh06_t:8269	Virocati mahātejo, andhakāre pabhaṅkaro.	826	
PA_tika-abh06_t:8271	Byāmappabhāparikkhitto, ketumālāhalaṅkato;	827	
PA_tika-abh06_t:8272	Dvattiṃsalakkhaṇāsītianubyañjanasobhito.	827	
PA_tika-abh06_t:8274	Chabbaṇṇaraṃsilalito, ratanagghiyasannibho;	827	
PA_tika-abh06_t:8275	Samiddhirūpasobhaggo, dassaneyyaṃva piṇḍitaṃ.	827	
PA_tika-abh06_t:8277	Phullaṃ padumasaṇḍaṃva, kapparukkhovalaṅkato;	827	
PA_tika-abh06_t:8278	Nabhaṃva tārakākiṇṇaṃ, uttamo paṭidissati.	827	
PA_tika-abh06_t:8280	Satthukappamahāvīraputtehi parivārito;	828	
PA_tika-abh06_t:8281	Sabbalokamahiddhāya, dhammarājā sayaṃvasī.	828	
PA_tika-abh06_t:8283	Niddhotamalacandova, nakkhattaparivārito;	828	
PA_tika-abh06_t:8284	Khattasaṅghaparibyuḷho, cakkavattīva sobhati.	828	
PA_tika-abh06_t:8286	Iccānantaguṇākiṇṇamasesamalanissaṭaṃ;	828	
PA_tika-abh06_t:8287	Sabbasampattidātāraṃ, vipattivinibandhakaṃ.	828	
PA_tika-abh06_t:8289	Dayāparamahorattaṃ, bhagavantamanussaraṃ;	828	
PA_tika-abh06_t:8290	Bhāveti paññavā yogī, buddhānussatibhāvanaṃ.	829	
PA_tika-abh06_t:8292	Svākhāto tena saddhammo, sambuddhena satīmatā;	829	
PA_tika-abh06_t:8293	Paccattapaṭivedhena, passitabbo yathārahaṃ.	829	
PA_tika-abh06_t:8295	Taṇhādaliddanāsāya, manorathasamiddhiyā;	829	
PA_tika-abh06_t:8296	Kālantaramanāgamma, paccakkhaphaladāyako.	829	
PA_tika-abh06_t:8298	Upanissayavantānaṃ, “ehi passā”ti dassiyo;	829	
PA_tika-abh06_t:8299	Paccattameva viññūhi, veditabbo sabhāvato.	829	
PA_tika-abh06_t:8301	Sabbāsavasamugghātī, suddho sovatthiko sivo;	830	
PA_tika-abh06_t:8302	Pihitāpāyakummaggo, maggo nibbānapattiyā.	830	
PA_tika-abh06_t:8304	Klesasaṃkaṭaduggamhā, dukkhakkhandhamahabbhayā;	830	
PA_tika-abh06_t:8305	Khemantabhūmiṃ niyyāti, accantamanupaddavaṃ.	830	
PA_tika-abh06_t:8307	Puññatitthamidaṃ nāma, maṅgalañca sivaṅkaraṃ;	830	
PA_tika-abh06_t:8308	Hitodayasukhādhāna-mamatāhāramuttamaṃ.	830	
PA_tika-abh06_t:8310	Avijjāpaṭaluddhāravijjānettosadhaṃ varaṃ;	831	
PA_tika-abh06_t:8311	Paññādhāramidaṃ satthaṃ, klesagaṇḍappabhedakaṃ.	831	
PA_tika-abh06_t:8313	Caturoghanimuggānaṃ, setubandho samuggato;	831	
PA_tika-abh06_t:8314	Bhavacārakaruddhānaṃ, mahādvāro apāruto.	831	
PA_tika-abh06_t:8316	Sokopāyāsaviddhānaṃ, paridevasamaṅginaṃ;	831	
PA_tika-abh06_t:8317	Sallanīharaṇopāyo, accantasukhamīrito.	831	
PA_tika-abh06_t:8319	Byasanopaddavāpeto, saṃklesamalanissaṭo;	831	
PA_tika-abh06_t:8320	Ujusammattaniyato, paṭipattivisuddhiyā.	832	
PA_tika-abh06_t:8322	Suddhasīlaparikkhāro, samādhimayapañjaro;	832	
PA_tika-abh06_t:8323	Sammāsaṅkappacakkaṅgo, sammāvāyāmavāhano.	832	
PA_tika-abh06_t:8325	Satisārathisaṃyutto, sammādiṭṭhipurejavo;	832	
PA_tika-abh06_t:8326	Esa dhammaratho yāti, yogakkhemassa pattiyā.	832	
PA_tika-abh06_t:8328	Vipattipaṭibāhāya, sabbasampattisiddhiyā;	832	
PA_tika-abh06_t:8329	Sabbakhandhavimokkhāya, dhammaṃ desesi cakkhumā.	832	
PA_tika-abh06_t:8331	Hitesī sabbapāṇīnaṃ, dayāpanno mahāmuni;	833	
PA_tika-abh06_t:8332	Dhammālokaṃ pakāsesi, cakkhumantānamuttamo.	833	
PA_tika-abh06_t:8334	Yaṃ dhammaṃ sammadaññāya, khemamaggappatiṭṭhitā;	833	
PA_tika-abh06_t:8335	Pāpakāpagatā dhīrā, passaddhidarathāsayā.	833	
PA_tika-abh06_t:8337	Bhavayogā vinimuttā, pahīnabhayabheravā;	833	
PA_tika-abh06_t:8338	Accantasukhamedhenti, sotthipattā mahesayo.	833	
PA_tika-abh06_t:8340	Tamevamuttamaṃ dhammaṃ, cintento pana paṇḍito;	834	
PA_tika-abh06_t:8341	Bhāvetīti pakāsenti, dhammānussatibhāvanaṃ.	834	
PA_tika-abh06_t:8343	Cattāro ca paṭipannā, cattāro ca phale ṭhitā;	834	
PA_tika-abh06_t:8344	Esa saṅgho ujubhūto, paññāsīlasamāhito.	834	
PA_tika-abh06_t:8346	Palāpāpagato suddho, paṭipattipatiṭṭhito;	834	
PA_tika-abh06_t:8347	Pariggahitasaddhammo, samiddhiguṇasobhito.	834	
PA_tika-abh06_t:8349	Pahīnāpāyagamano, pāpaklesavinissaṭo;	834	
PA_tika-abh06_t:8350	Paripanthasamucchedī, bhavacārakabhedako.	835	
PA_tika-abh06_t:8352	Uttamadamathappatto, suvinīto mahesinā;	835	
PA_tika-abh06_t:8353	Vijjāvimuttivodāto, ājānīyapathe ṭhito.	835	
PA_tika-abh06_t:8355	Sugatorasi sambhūto, sucidhammasirindharo;	835	
PA_tika-abh06_t:8356	Paṭipāditasampatto, dhammasāsanasevito.	835	
PA_tika-abh06_t:8358	Bhayabheravanissaṅgo, jinatejānupālito;	835	
PA_tika-abh06_t:8359	Moneyyapathasañcāro, sugatovādabhājano.	835	
PA_tika-abh06_t:8361	Appamādaparittāṇo, sīlālaṅkārabhūsito;	836	
PA_tika-abh06_t:8362	Cetosamādhisannaddho, paññāyudhasamujjalo.	836	
PA_tika-abh06_t:8364	Ujumaggamadhiṭṭhāya, mārakāyappadālano;	836	
PA_tika-abh06_t:8365	Aparājitasaṅgāmo, lalitodātavikkamo.	836	
PA_tika-abh06_t:8367	Maccudheyyamatikkanto, bodhidhammappatiṭṭhito;	836	
PA_tika-abh06_t:8368	Chaḷābhiññābalappatto, samārādhitasāsano.	836	
PA_tika-abh06_t:8370	Anubodhimanuppatto, pabhinnapaṭisambhido;	837	
PA_tika-abh06_t:8371	Sāmaññapāramippatto, toseti jinamānasaṃ.	837	
PA_tika-abh06_t:8373	Nekākāravarūpeto, nānāsampattiphullito;	837	
PA_tika-abh06_t:8374	Vipattipathanittiṇṇo, abhibuddhiparāyaṇo.	837	
PA_tika-abh06_t:8376	Āhuneyyo pāhuneyyo,	837	
PA_tika-abh06_t:8377	Dakkhiṇeyyo sudullabho;	837	
PA_tika-abh06_t:8378	Sadevakassa lokassa,	837	
PA_tika-abh06_t:8379	Puññakkhettamanuttaraṃ.	837	
PA_tika-abh06_t:8381	Yattha suddhimhi niddose, saddhābījaṃ patiṭṭhitaṃ;	838	
PA_tika-abh06_t:8382	Accantaṃ paripāceti, sampattiphalamuttamaṃ.	838	
PA_tika-abh06_t:8384	Yaṃ phalaṃ paribhuñjantā, vimuttirasasevanaṃ;	838	
PA_tika-abh06_t:8385	Accantasukhitā dhīrā, bhavanti ajarāmarā.	838	
PA_tika-abh06_t:8387	Taṃ phalaṃ patthayantena, saṅghānussatibhāvanā;	838	
PA_tika-abh06_t:8388	Bhāvetabbā paniccevamiti bhāsanti paṇḍitā.	838	
PA_tika-abh06_t:8390	Pañcasīlaṃ dasasīlaṃ, pātimokkhamuposathaṃ;	839	
PA_tika-abh06_t:8391	Cātupārisuddhisīlaṃ, dhutaṅgaparivāritaṃ.	839	
PA_tika-abh06_t:8393	Evametesu yaṃ kiñci, samādāya rahogato;	839	
PA_tika-abh06_t:8394	Tamānisaṃsaṃ guṇato, phalato ca vicintaye.	839	
PA_tika-abh06_t:8396	Ādi cetaṃ patiṭṭhā ca, mukhaṃ pamukhamuttamaṃ;	839	
PA_tika-abh06_t:8397	Mūlaṃ kusaladhammānaṃ, pabhavaṃ paṭipattiyā.	839	
PA_tika-abh06_t:8399	Sāsanotaraṇadvāraṃ, titthaṃ saddhammavāpiyā;	839	
PA_tika-abh06_t:8400	Pārisuddhipadaṭṭhānaṃ, maggo khemantapāpako.	840	
PA_tika-abh06_t:8402	Sādhu sikkhāsamādānaṃ, bāhusaccavibhūsanaṃ;	840	
PA_tika-abh06_t:8403	Ariyācāracāritta-mavaṇṇamalavajjanaṃ.	840	
PA_tika-abh06_t:8405	Kulaputtaalaṅkāro, pāpajallapavāhanaṃ;	840	
PA_tika-abh06_t:8406	Anapāyi sugandhañca, mahāpurisasevitaṃ.	840	
PA_tika-abh06_t:8408	Pacchānutāpaharaṇaṃ, pītipāmojjavaḍḍhanaṃ;	840	
PA_tika-abh06_t:8409	Nekkhammabhāvanopetaṃ, pabbajjāvesasobhanaṃ.	840	
PA_tika-abh06_t:8411	Sopānaṃ saggalokassa, daḷhāpāyavidhānakaṃ;	841	
PA_tika-abh06_t:8412	Anupaddavasampatti, samatthaguṇasūdanī.	841	
PA_tika-abh06_t:8414	Klesapañjaravicchedi, vipattipathavāraṇaṃ;	841	
PA_tika-abh06_t:8415	Sotthikammasamuṭṭhānaṃ, asādhāraṇamaṅgalaṃ.	841	
PA_tika-abh06_t:8417	“Suladdhā vata me laddhā, saddhā sugatasāsane;	841	
PA_tika-abh06_t:8418	Sīlaṃ me yassa kalyāṇaṃ, parisuddhamakhaṇḍitaṃ.	841	
PA_tika-abh06_t:8420	“Dullabho vata me laddho,	842	
PA_tika-abh06_t:8421	Mahālābho anappako;	842	
PA_tika-abh06_t:8422	Yohamakkhalitācāro,	842	
PA_tika-abh06_t:8423	Upaghātavivajjito.	842	
PA_tika-abh06_t:8425	“Dhammaṅkuritasantāno, mūlajātosmi sāsane;	842	
PA_tika-abh06_t:8426	Ujumaggaṃ samāruḷho, pihitā sabhayā disā.	842	
PA_tika-abh06_t:8428	“Avañcā vata me jāti, āraddhā khaṇasampadā;	842	
PA_tika-abh06_t:8429	Patiṭṭhitomhi saddhamme, saphalaṃ mama jīvitaṃ”.	842	
PA_tika-abh06_t:8431	Itthaṃ nānappakārena, cintento guṇamattano;	843	
PA_tika-abh06_t:8432	Sīlakkhandhassa bhāveti, sīlānussatibhāvanaṃ.	843	
PA_tika-abh06_t:8434	Saddhāya sīlavantesu, datvā dānaṃ yathārahaṃ;	843	
PA_tika-abh06_t:8435	Niddhotamalamacchero, vivitto tamanussare.	843	
PA_tika-abh06_t:8437	Dānaṃ nidhānamanugaṃ, asādhāraṇamuttamaṃ;	843	
PA_tika-abh06_t:8438	Avināsasukhādhānaṃ, accantaṃ sabbakāmadaṃ.	843	
PA_tika-abh06_t:8440	Kopadāhopasamanaṃ, maccheramalasodhanaṃ;	844	
PA_tika-abh06_t:8441	Pamādaniddāvuṭṭhānaṃ, lobhapāsavimocanaṃ.	844	
PA_tika-abh06_t:8443	Cetovikāradamanaṃ, micchāmagganivāraṇaṃ;	844	
PA_tika-abh06_t:8444	Vittilābhasukhassādo, vibhavodayamaṅgalaṃ.	844	
PA_tika-abh06_t:8446	Saddhādiguṇavodānaṃ, ajjhāsayavikāsanaṃ;	844	
PA_tika-abh06_t:8447	Satācāraparikkhāro, tanucetovibhūsanaṃ.	844	
PA_tika-abh06_t:8449	Appamaññāpadaṭṭhānaṃ, appameyyena vaṇṇitaṃ;	844	
PA_tika-abh06_t:8450	Mahāpurisacārittaṃ, sapadānaṃ mahesinā.	845	
PA_tika-abh06_t:8452	Dhammādhigatabhogānaṃ, sārādānamanuttaraṃ;	845	
PA_tika-abh06_t:8453	Mahattādhigamūpāyaṃ, lokasantatikāraṇaṃ.	845	
PA_tika-abh06_t:8455	Atthakārī ca sammāhaṃ, pariccāgasamāyuto;	845	
PA_tika-abh06_t:8456	Attano ca paresañca, hitāya paṭipannakā.	845	
PA_tika-abh06_t:8458	Ujumaddavacittosmi, kālussiyavinissaṭo;	845	
PA_tika-abh06_t:8459	Pāpasaṃklesavimukho, pāṇabhūtānukampako.	845	
PA_tika-abh06_t:8461	Sīlavantapatiṭṭhosmi, kapaṇānaṃ parāyaṇo;	846	
PA_tika-abh06_t:8462	Buddhasāsanupaṭṭhāko, ñātimittopajīviko.	846	
PA_tika-abh06_t:8464	Dānavossaggasammukho,	846	
PA_tika-abh06_t:8465	Saṃvibhāgarato sukhī;	846	
PA_tika-abh06_t:8466	Kapparukkhova phalito,	846	
PA_tika-abh06_t:8467	Jāto lokābhivaḍḍhiyā.	846	
PA_tika-abh06_t:8469	Pihitāpāyamaggosmi, maggadvāramapārutaṃ;	846	
PA_tika-abh06_t:8470	Sampattā sabbasampatti, daliddassa manāpikaṃ.	847	
PA_tika-abh06_t:8472	“Saṃsāraddhānapātheyyaṃ, sabbadukkhavinodanaṃ;	847	
PA_tika-abh06_t:8473	Subandhaṃ mama sabbattha, gahito ca kaṭaggaho”.	847	
PA_tika-abh06_t:8475	Evaṃ dānaguṇaṃ nānappakārena vicintayaṃ;	847	
PA_tika-abh06_t:8476	Bhāveti dāyakoyogī, cāgānussatibhāvanaṃ.	847	
PA_tika-abh06_t:8478	Saddhaṃ sīlaṃ sutaṃ cāgaṃ, paññaṃ paṇḍitajātiko;	847	
PA_tika-abh06_t:8479	Sampādayitvā saddhamme, devatāyo anussare.	847	
PA_tika-abh06_t:8481	Cātumahārājikā ca, tāvatiṃsā ca yāmakā;	848	
PA_tika-abh06_t:8482	Tusitā ceva nimmānaratino vasavattino.	848	
PA_tika-abh06_t:8484	Taduttariñca ye devā, dibbakāyamadhiṭṭhitā;	848	
PA_tika-abh06_t:8485	Tepi saddhādidhammesu, cirakālaṃ patiṭṭhitā.	848	
PA_tika-abh06_t:8487	Susamāhitasaṅkappā, dānasīladhurandharā;	848	
PA_tika-abh06_t:8488	Dhammamaggamadhiṭṭhāya, hirottappapurakkhatā.	848	
PA_tika-abh06_t:8490	Taṃ lokamupapannāse, sassirīkaṃ parāyaṇaṃ;	849	
PA_tika-abh06_t:8491	Iddhimanto jutimanto, vaṇṇavanto yasassino.	849	
PA_tika-abh06_t:8493	Dibbasampattisampattā, nānābhogasamappitā;	849	
PA_tika-abh06_t:8494	Pālento dīghamaddhānaṃ, anubhonti mahāsukhaṃ.	849	
PA_tika-abh06_t:8496	Te sabbepi ca mayhampi, vijjanti anupāyino;	849	
PA_tika-abh06_t:8497	Saddhādikusalā dhammā, devadhammāti vissutā.	849	
PA_tika-abh06_t:8499	Saddhammaguṇasampatti-dātā maṅgalanāyikā;	849	
PA_tika-abh06_t:8500	Dullabhāpi ca me laddhā, saddhā sugatasāsane.	850	
PA_tika-abh06_t:8502	Vajjopavādarahito, pāpakammaparammukho;	850	
PA_tika-abh06_t:8503	Parisuddhasamācāro, pasannāmalacetano.	850	
PA_tika-abh06_t:8505	Niccamohitasotosmi,	850	
PA_tika-abh06_t:8506	Tathāgatasubhāsite;	850	
PA_tika-abh06_t:8507	Sutabhājanabhūto ca,	850	
PA_tika-abh06_t:8508	Satimā susamāhito.	850	
PA_tika-abh06_t:8510	Maccheramalanittiṇṇo, lobhakkhandhavimuccito;	851	
PA_tika-abh06_t:8511	Opānabhūto lokasmiṃ, vissaṭṭhasukhayācano.	851	
PA_tika-abh06_t:8513	Vatthuttayamahatte ca, hitāhitavinicchaye;	851	
PA_tika-abh06_t:8514	Paññā vatthusabhāve ca, tikhiṇā mama vattati.	851	
PA_tika-abh06_t:8516	Samārādhitasaddhammo, katapuññamahussavo;	851	
PA_tika-abh06_t:8517	Devadhammasamiddhosmi, kalyāṇacaritākaro.	851	
PA_tika-abh06_t:8519	Devatāhi samānohaṃ, guṇālaṅkārabhūsito;	851	
PA_tika-abh06_t:8520	Hatthapattā ca deviddhi, nipphannā dibbasampadā.	852	
PA_tika-abh06_t:8522	Devasāmaññamiccevaṃ, cintento guṇamattano;	852	
PA_tika-abh06_t:8523	Bhāveti guṇasampanno, devatānussatiṃ paraṃ.	852	
PA_tika-abh06_t:8525	Jātidhammā jarābyādhisokopāyāsabhañjite;	852	
PA_tika-abh06_t:8526	Anicce dukkhenatte ca, nibbinnopadhisambhave.	852	
PA_tika-abh06_t:8528	Virāgo ca nirodho ca, cāgo mutti anālayo;	852	
PA_tika-abh06_t:8529	Yoyamādānanissaggo, nibbānamiti vuccati.	852	
PA_tika-abh06_t:8531	Upasantamidaṃ ṭhānamiti cinteti paṇḍito;	853	
PA_tika-abh06_t:8532	Anupādānasaṃkliṭṭhamasaṅkhāramanāsavaṃ.	853	
PA_tika-abh06_t:8534	Appamāṇaṃ paṇītañca, sivaṃ paramamaccutaṃ;	853	
PA_tika-abh06_t:8535	Anantaguṇamaccanta-mavikāramanāmayaṃ.	853	
PA_tika-abh06_t:8537	Khemaṃ taṃ pārimatīra-mahāyanakaraṃ paraṃ;	853	
PA_tika-abh06_t:8538	Tāṇaṃ leṇañca dīpañca, patiṭṭhānaṃ parāyaṇaṃ.	853	
PA_tika-abh06_t:8540	Vaṭṭānubandhavicchedo, bhavataṇhāvisosanaṃ;	854	
PA_tika-abh06_t:8541	Sabbūpadhisamugghāto, dukkhanibbāpanaṃ sukhaṃ.	854	
PA_tika-abh06_t:8543	Sabbapāpavināsoyaṃ, sabbaklesavisodhanaṃ;	854	
PA_tika-abh06_t:8544	Sokopāyāsasantāpabhayabheravamocanaṃ.	854	
PA_tika-abh06_t:8546	Palibodhasamucchedo, papañcaviniveṭhanaṃ;	854	
PA_tika-abh06_t:8547	Sabbasaṅkhārasamatho, sabbalokavinissaṭo.	854	
PA_tika-abh06_t:8549	Pārisuddhikarā dhātu, bhavanissaraṇaṃ padaṃ;	854	
PA_tika-abh06_t:8550	Uttamāriyasampatti, anomamamataṃ padaṃ.	855	
PA_tika-abh06_t:8552	Sabbathā bhaddamatulaṃ, nibbānamiti passato;	855	
PA_tika-abh06_t:8553	Upasamānussatīti, bhāvanāyaṃ pavuccati.	855	
PA_tika-abh06_t:8555	Sattānussatimiccevaṃ, bhāvento pana paṇḍito;	855	
PA_tika-abh06_t:8556	Pāmojjabahulo hoti, pasanno buddhasāsane.	855	
PA_tika-abh06_t:8558	Paṭipassaddhadaratha-mupacārasamādhinā;	855	
PA_tika-abh06_t:8559	Samādhiyati cittañca, parisuddhamanāmayaṃ.	855	
PA_tika-abh06_t:8561	Bhāvanāmayametañca, katvā puññamanappakaṃ;	856	
PA_tika-abh06_t:8562	Vāsanāgatisampatti-bhogabhāgīti vuccati.	856	
PA_tika-abh06_t:8564	Upanissayasampanno, patvā nibbedhamuttamaṃ;	856	
PA_tika-abh06_t:8565	Diṭṭheva dhamme dukkhaggiṃ, nibbāpeti anāsavo.	856	
PA_tika-abh06_t:8567	Lokappavatti cintetvā, maraṇānussatiṃ pana;	856	
PA_tika-abh06_t:8568	Bhāveyya sakamaccantaṃ, cintento maraṇaṃ kathaṃ.	856	
PA_tika-abh06_t:8570	Animittamanaññātaṃ, maccānamidha jīvitaṃ;	857	
PA_tika-abh06_t:8571	Kasirañca parittañca, tañca dukkhena saṃyutaṃ.	857	
PA_tika-abh06_t:8573	Appodakamhi maccheva, bandhamāne rudammukhe;	857	
PA_tika-abh06_t:8574	Maccu gacchati ādāya, pekkhamāne mahājane.	857	
PA_tika-abh06_t:8576	Purakkhatvāva maraṇaṃ, jāyanti paṭisandhiyaṃ;	857	
PA_tika-abh06_t:8577	Jātā puna marissanti, evaṃdhammā hi pāṇino.	857	
PA_tika-abh06_t:8579	Yamekarattiṃ paṭhamaṃ, gabbhe vasati mānavo;	857	
PA_tika-abh06_t:8580	Abbhuṭṭhitova so yāti, sa gacchaṃ na nivattati.	858	
PA_tika-abh06_t:8582	Sattā maranti gabbhepi, jāyamānā ca dārakā;	858	
PA_tika-abh06_t:8583	Kumārā yobbanappattā, balappattā mahattarā.	858	
PA_tika-abh06_t:8585	Athāvassaṃ maranteva, jiṇṇā daṇḍaparāyaṇā;	858	
PA_tika-abh06_t:8586	Sūrā puññabalatthāmā, nānābyādhinipīḷitā.	858	
PA_tika-abh06_t:8588	Ajja suveti maraṇaṃ, pariyesati pāṇino;	858	
PA_tika-abh06_t:8589	Senā yuddhapayātāva, sabbe maccubhayākulā.	858	
PA_tika-abh06_t:8591	Sattāratanalaṅkārā, caturiddhisamuggatā;	859	
PA_tika-abh06_t:8592	Cakkavattī mahātejā, rājamaṇḍalasobhino.	859	
PA_tika-abh06_t:8594	Kappuṭṭhānamahāvātā, pātitāva mahāsilā;	859	
PA_tika-abh06_t:8595	Patanti maccuvikkhittā, paro cetāna mānavā.	859	
PA_tika-abh06_t:8597	Yepi dīghāyukā devā, vaṇṇavantā mahiddhikā;	859	
PA_tika-abh06_t:8598	Ānubhāvabalappattā, mahābhogasukhedhino.	859	
PA_tika-abh06_t:8600	Tepi maccusamuddhattā, bhavanti bhayasaṃkulā;	860	
PA_tika-abh06_t:8601	Verambhakkhittapakkhīva, mādisesu kathāva kā.	860	
PA_tika-abh06_t:8603	Accantarāyabahulo, maraṇāhitasambhavo;	860	
PA_tika-abh06_t:8604	Niccaṃ cakkasamāruḷho, lokoyaṃ parivattati.	860	
PA_tika-abh06_t:8606	Etthantare maraṇassa, vemajjhe mama vattato;	860	
PA_tika-abh06_t:8607	Assāsepi avissaṭṭhe, jīvikā ce kathāva kā.	860	
PA_tika-abh06_t:8609	Accheraṃ vata lokasmiṃ, khaṇamattampi jīvitaṃ;	860	
PA_tika-abh06_t:8610	Nissitopaddavaṭṭhāne, mahābyasanapīḷite.	861	
PA_tika-abh06_t:8612	Addhuvaṃ jīvitaṃ nicca-maccantaṃ maraṇaṃ mama;	861	
PA_tika-abh06_t:8613	Sabhāvo maraṇanteva, viseso pana jīvitaṃ.	861	
PA_tika-abh06_t:8615	Atthamārabbha gacchanto, ādiccova nabhantare;	861	
PA_tika-abh06_t:8616	Maraṇāyābhidhāvanto, vihāyāmi suve suve.	861	
PA_tika-abh06_t:8618	Vajjhappatto mahācoro,	861	
PA_tika-abh06_t:8619	Niyyātāghātanaṃ yathā;	861	
PA_tika-abh06_t:8620	Maraṇāya payātohaṃ,	862	
PA_tika-abh06_t:8621	Tathevamanivattiyo.	862	
PA_tika-abh06_t:8623	Ambujova vaṅkaghasto, tāṇaleṇavivajjito;	862	
PA_tika-abh06_t:8624	Niccaṃ maccuvasaṃ yanto, vissaṭṭho kimahaṃ care.	862	
PA_tika-abh06_t:8626	Ko me hāso kimānando,	862	
PA_tika-abh06_t:8627	Kimahaṃ mohapāruto;	862	
PA_tika-abh06_t:8628	Madappamādavikkhitto,	862	
PA_tika-abh06_t:8629	Vicarāmi niraṅkuso?	862	
PA_tika-abh06_t:8631	Handāhamārabhissāmi, sammāsambuddhasāsane;	863	
PA_tika-abh06_t:8632	Ātāpī pahitatto ca, hirottappasamāhito.	863	
PA_tika-abh06_t:8634	Paṭipattiparo hutvā, pāpadhammaniraṅkato;	863	
PA_tika-abh06_t:8635	Nibbāpayāmi accantaṃ, sabbadukkhahutāvahaṃ.	863	
PA_tika-abh06_t:8637	Itthaṃ panattano yogī, maraṇaṃ paṭicintayaṃ;	863	
PA_tika-abh06_t:8638	Maraṇānussatiṃ nāma, bhāvetīti pavuccati.	863	
PA_tika-abh06_t:8640	Tadetaṃ pana bhāvetvā, upacārasamāhito;	864	
PA_tika-abh06_t:8641	Nibbedabahulo hoti, appamādadhurandharo.	864	
PA_tika-abh06_t:8643	Micchādhammaṃ virājetvā, nandirāganirālayo;	864	
PA_tika-abh06_t:8644	Sabbāsavaparikkhīṇo, pappoti amataṃ padaṃ.	864	
PA_tika-abh06_t:8646	Gahetvā pana medhāvī, dvattiṃsākārabhāvanaṃ;	864	
PA_tika-abh06_t:8647	Kareyya tāva pacchā ve, anupubbamabhiṇhaso.	864	
PA_tika-abh06_t:8649	Kesā lomā nakhā dantā, taco maṃsaṃ nahāru ca;	864	
PA_tika-abh06_t:8650	Aṭṭhi ca miñja vakkaṃ ca, hadayaṃ yakanaṃ tathā.	865	
PA_tika-abh06_t:8652	Kilomaṃ pihaka papphāsaṃ, antaṃ guṇamudariyaṃ;	865	
PA_tika-abh06_t:8653	Matthaluṅgaṃ karīsañca, pittaṃ semhamathāparaṃ.	865	
PA_tika-abh06_t:8655	Pubbo ca lohitaṃ sedo,	865	
PA_tika-abh06_t:8656	Medo assu vasātha vā;	865	
PA_tika-abh06_t:8657	Kheḷo siṅghāṇikā ceva,	865	
PA_tika-abh06_t:8658	Lasikā muttamiccapi.	865	
PA_tika-abh06_t:8660	Ghanabandhasubhākāra-vipallāsānusārinaṃ;	866	
PA_tika-abh06_t:8661	Yathābhūtāvabodhāya, vibhattāva mahesinā.	866	
PA_tika-abh06_t:8663	Kāye bāttiṃsa koṭṭhāsā,	866	
PA_tika-abh06_t:8664	Kuṇapāva samussitā;	866	
PA_tika-abh06_t:8665	Sāragayhūpagāpetā,	866	
PA_tika-abh06_t:8666	Dhikkatā dhīrahīḷitā.	866	
PA_tika-abh06_t:8668	Asubhāva paṭikkūlā, jegucchā sucivajjitā;	866	
PA_tika-abh06_t:8669	Ninditā cakkhumantehi, andhabālopalāḷitā.	866	
PA_tika-abh06_t:8671	Vicittachavisañchannā, tacabhattasamohitā;	867	
PA_tika-abh06_t:8672	Parissavaparikliṭṭhā, kuthitā pūtigandhitā.	867	
PA_tika-abh06_t:8674	Dhoviyantāpi satataṃ, ajahantā malassavaṃ;	867	
PA_tika-abh06_t:8675	Sugandhānuvilittāpi, duggandhapariṇāmino.	867	
PA_tika-abh06_t:8677	Ahaṃkāramamattena, vissaṭṭhasukhasaṅgahā;	867	
PA_tika-abh06_t:8678	Saṅghāṭaghanasambaddhā, sammohenti mahājanaṃ.	867	
PA_tika-abh06_t:8680	Chandarāgasamūpetā, yattha muḷhā puthujjanā;	868	
PA_tika-abh06_t:8681	Sevanti visamaṃ ghoraṃ, caturāpāyabhāgino.	868	
PA_tika-abh06_t:8683	Tattha cittaṃ virājetuṃ, paṭipanno yathākkamaṃ;	868	
PA_tika-abh06_t:8684	Cetovibhāvanatthāya, koṭṭhāsesu vicakkhaṇo.	868	
PA_tika-abh06_t:8686	Vacasā manasā ceva, yathāvuttānusārato;	868	
PA_tika-abh06_t:8687	Anulomapaṭilomaṃ, sajjhāyitvā tato paraṃ.	868	
PA_tika-abh06_t:8689	Vaṇṇasaṇṭhānadisato, vavatthapeyya paṇḍito;	868	
PA_tika-abh06_t:8690	Tatokāsaparicchedā, paccekaṃ tu yathākkamaṃ.	869	
PA_tika-abh06_t:8692	Vaṇṇasaṇṭhānagandhā ca,	869	
PA_tika-abh06_t:8693	Āsayokāsato tato;	869	
PA_tika-abh06_t:8694	Vibhāveyyāsubhākāra-	869	
PA_tika-abh06_t:8695	Mekekasmiṃ tu pañcadhā.	869	
PA_tika-abh06_t:8697	Dasadhābhogamiccevaṃ, katvā bhāvayato pana;	869	
PA_tika-abh06_t:8698	Santibhūtā pakāsenti, rathacakkārasādisā.	869	
PA_tika-abh06_t:8700	Hitvā appaguṇe tattha, gaṇhaṃ suppaguṇaṃ budho;	870	
PA_tika-abh06_t:8701	Appanaṃ paṭibhāgañca, pappotekekavatthusu.	870	
PA_tika-abh06_t:8703	Asubhākāramārabbha, bhāvanā ce pavattati;	870	
PA_tika-abh06_t:8704	Kammaṭṭhānaṃ paṭikkūlaṃ, paṭhamajjhānikaṃ siyā.	870	
PA_tika-abh06_t:8706	Nīlādivaṇṇamārabbha, paṭibhāgo yadā tadā;	870	
PA_tika-abh06_t:8707	Nīlādikasiṇaṃ hutvā, pañcakajjhānikaṃ bhave.	870	
PA_tika-abh06_t:8709	Lakkhaṇākāramārabbha, cintanā ce pavattati;	870	
PA_tika-abh06_t:8710	Vipassanākammaṭṭhāna-miti bhāsanti paṇḍitā.	871	
PA_tika-abh06_t:8712	Tidhā pabhedamiccevaṃ, bhāvento puna buddhimā;	871	
PA_tika-abh06_t:8713	Kāyagatāsatiṃ nāma, bhāvetīti pavuccati.	871	
PA_tika-abh06_t:8715	Soyamajjhattaṃ nibbinno, bahiddhā ca nirālayo;	871	
PA_tika-abh06_t:8716	Ubbegabahulo yogī, pamādamativattati.	871	
PA_tika-abh06_t:8718	Kāmabandhavinimutto, pāpā medhāvi nissaṭo;	871	
PA_tika-abh06_t:8719	Sacchikatvāna sāmaññaṃ, amataṃ paribhuñjati.	871	
PA_tika-abh06_t:8721	Ānāpānassatiṃ nāma, sammāsambuddhavaṇṇitaṃ;	872	
PA_tika-abh06_t:8722	Kammaṭṭhānādhirājānaṃ, bhāvento pana paṇḍito.	872	
PA_tika-abh06_t:8724	Appanañcopacārañca, samathañca vipassanaṃ;	872	
PA_tika-abh06_t:8725	Lokuttaraṃ lokiyañca, sukhenevādhigacchati.	872	
PA_tika-abh06_t:8727	Sukhumā nipuṇā tikkhā, paripakkā bale ṭhitā;	872	
PA_tika-abh06_t:8728	Bodhipakkhiyadhammā ca, vodāyanti visesato.	872	
PA_tika-abh06_t:8730	Kammaṭṭhāne tathā hettha, gaṇanā anubandhanā;	873	
PA_tika-abh06_t:8731	Phusanā ṭhapanā ceva, sallakkhaṇavivaṭṭanā.	873	
PA_tika-abh06_t:8733	Pārisuddhi tato pacchā, tesañca paṭipassanā;	873	
PA_tika-abh06_t:8734	Iccevamaṭṭhadhā bhedā, mātikāyaṃ pakāsitā.	873	
PA_tika-abh06_t:8736	Vibhattā satipaṭṭhāna-vasā soḷasadhā tato;	873	
PA_tika-abh06_t:8737	Ānāpānappabhedena, bhinnā dvattiṃsadhā puna.	873	
PA_tika-abh06_t:8739	Tameva pariyādāya, samathañca vipassanaṃ;	873	
PA_tika-abh06_t:8740	Mahattavepullagataṃ, bhāveyya satimā kathaṃ.	874	
PA_tika-abh06_t:8742	Ānāpānaṃ pariggayha, pavivitto rahogato;	874	
PA_tika-abh06_t:8743	Gaṇeyya paṭhamaṃ tāva, nisinno sukhamāsane.	874	
PA_tika-abh06_t:8745	Pañcannaṃ na ṭhapetabbaṃ, heṭṭhā na dasatopari;	874	
PA_tika-abh06_t:8746	Netabbamanupubbena, gaṇetabbamakhaṇḍitaṃ.	874	
PA_tika-abh06_t:8748	Anto bahi ca vikkhepa-makatvāna punappunaṃ;	874	
PA_tika-abh06_t:8749	Phuṭṭhaṭṭhānamhi satimā, anubandheyya mānasaṃ.	874	
PA_tika-abh06_t:8751	Nāsikaggottaroṭṭhe ca, katvābhogaṃ tatoparaṃ;	875	
PA_tika-abh06_t:8752	Satatassāsasamphassaṃ, āvajjantassa yogino.	875	
PA_tika-abh06_t:8754	Puthulaṃ vātha dīghaṃ vā, maṇḍalaṃ vātha vitthataṃ;	875	
PA_tika-abh06_t:8755	Tārakādisamākāraṃ, nimittaṃ tattha jāyati.	875	
PA_tika-abh06_t:8757	Cittaṃ samāhitaṃ hoti, upacārasamādhinā;	875	
PA_tika-abh06_t:8758	Upaklesā pahiyyanti, paṭibhāge samuṭṭhite.	875	
PA_tika-abh06_t:8760	Nimitte ṭhapayaṃ cittaṃ, tato pāpeti appanaṃ;	876	
PA_tika-abh06_t:8761	Pañcajjhānavasenāyaṃ, samathe bhāvanānayo.	876	
PA_tika-abh06_t:8763	Ārabhitvābhinivesa-mānāpāne punāparo;	876	
PA_tika-abh06_t:8764	Ajjhattañca bahiddhā ca, tato tadanusārato.	876	
PA_tika-abh06_t:8766	Bhūmidhamme yathābhūtaṃ, vipassitvā visārado;	876	
PA_tika-abh06_t:8767	Appetānuttarajjhāna-mayaṃ suddhivipassanā.	876	
PA_tika-abh06_t:8769	Ānāpānasamāpattiṃ, katvā pādakamuttaraṃ;	876	
PA_tika-abh06_t:8770	Bhāventassa vasenāhu, nayaṃ soḷasadhā kathaṃ.	877	
PA_tika-abh06_t:8772	Dīghamassāsapassāsā, rassaṃ vātha tathā dvayaṃ;	877	
PA_tika-abh06_t:8773	Satimā matisampanno, paṭhamaṃ parigaṇhati.	877	
PA_tika-abh06_t:8775	Ādimajjhāvasānaṃ tu, karonto viditaṃ tathā;	877	
PA_tika-abh06_t:8776	Samāhito sabbakāya-paṭisaṃvedi sikkhati.	877	
PA_tika-abh06_t:8778	Tato te eva saṅkhāre, passambhentoparūpari;	877	
PA_tika-abh06_t:8779	Vutto passambhayaṃ kāyasaṅkhāraṃ sikkhatīti ca.	877	
PA_tika-abh06_t:8781	Ānāpānasaticcevaṃ, kāyasaṅkhāranissitā;	878	
PA_tika-abh06_t:8782	Kāyānupassanā nāma, catudhāpi ca bhāsitā.	878	
PA_tika-abh06_t:8784	Sampayuttena ñāṇena, pītimālambaṇena ca;	878	
PA_tika-abh06_t:8785	Vipassanāya samathe, kubbanto pākaṭaṃ sukhaṃ.	878	
PA_tika-abh06_t:8787	Vedanāsaññāsaṅkhāte, cittasaṅkhārake tathā;	878	
PA_tika-abh06_t:8788	Pītādipaṭisaṃvedī, sikkhatīti pavuccati.	878	
PA_tika-abh06_t:8790	Thūle te eva saṅkhāre, sametuṃ paribhāvayaṃ;	879	
PA_tika-abh06_t:8791	Vutto “passambhayaṃ cittaṃ, saṅkhāraṃ sikkhatī”ti ca.	879	
PA_tika-abh06_t:8793	Tassā taṃtaṃmukhenettha, sampajjanavisesato;	879	
PA_tika-abh06_t:8794	Vedanānupassanāya, catudhā samudīritā.	879	
PA_tika-abh06_t:8796	Appento paccavekkhanto, bujjhanto ca pakāsitaṃ;	879	
PA_tika-abh06_t:8797	Karonto mānasaṃ citta-paṭisaṃvedi sikkhati.	879	
PA_tika-abh06_t:8799	Tamevābhippamodento, sappītikasamādhinā;	879	
PA_tika-abh06_t:8800	“Abhippamodayaṃ cittaṃ, sikkhatī”ti pavuccati.	880	
PA_tika-abh06_t:8802	Appanāyopacārena, tamevātha samādahaṃ;	880	
PA_tika-abh06_t:8803	Yogī “samādahaṃ cittaṃ, sikkhatī”ti pakāsito.	880	
PA_tika-abh06_t:8805	Paccanīkehi vikkhambha-samucchedehi mocayaṃ;	880	
PA_tika-abh06_t:8806	Tathā “vimocayaṃ cittaṃ, sikkhatī”tipi bhāsito.	880	
PA_tika-abh06_t:8808	Ānāpānaṃ pabhedāya, kammaṭṭhānaṃ yathārahaṃ;	880	
PA_tika-abh06_t:8809	Cittānupassanā nāma, pavattāyaṃ catubbidhā.	880	
PA_tika-abh06_t:8811	Vipassanāyaniccānu-gatattā hi visesato;	881	
PA_tika-abh06_t:8812	Vipassanto aniccānu-passī sikkhati paṇḍito.	881	
PA_tika-abh06_t:8814	Tato virāgānupassī, nibbinditvā virājayaṃ;	881	
PA_tika-abh06_t:8815	Tathā nirodhānupassī, bhūmidhamme nirodhayaṃ.	881	
PA_tika-abh06_t:8817	Pakkhandanapariccāgapaṭinissaggato pana;	881	
PA_tika-abh06_t:8818	Paṭinissaggānupassī, sikkhatīti pavuccati.	881	
PA_tika-abh06_t:8820	Ānāpānamukheneva, bhūmidhammavipassanā;	882	
PA_tika-abh06_t:8821	Dhammānupassanā nāma, bhāsitevaṃ catubbidhā.	882	
PA_tika-abh06_t:8823	Iti soḷasadhākāraṃ, sikkhattayapatiṭṭhitaṃ;	882	
PA_tika-abh06_t:8824	Catubbidhampi pūreti, satipaṭṭhānabhāvanaṃ.	882	
PA_tika-abh06_t:8826	Pariggayha satiñceva-mussāhanto vipassanaṃ;	882	
PA_tika-abh06_t:8827	Dvattiṃsākārabhedehi, satokārīti vuccati.	882	
PA_tika-abh06_t:8829	Itthañca gaṇanādīhi, bhāvetvā samathaṃ tato;	882	
PA_tika-abh06_t:8830	Vipassanādhivacanaṃ, katvā sallakkhaṇaṃ puna.	883	
PA_tika-abh06_t:8832	Patvā vivaṭṭanāmaggaṃ, pārisuddhiphale ṭhito;	883	
PA_tika-abh06_t:8833	Paccavekkhaṇasaṅkhātaṃ, pappoti satipassanaṃ.	883	
PA_tika-abh06_t:8835	Ānāpānasaticcevamasesaṃ paripūritā;	883	
PA_tika-abh06_t:8836	Sākāraṃ sappabhedañca, bhāvitāti pavuccati.	883	
PA_tika-abh06_t:8838	Ānāpānasamādhimetamatulaṃ buddhāpadānuttamaṃ,	883	
PA_tika-abh06_t:8839	Pāpaklesarajoharaṃ sukhamukhaṃ dukkhagginibbāpanaṃ;	883	
PA_tika-abh06_t:8840	Bhāvetvā satisampajaññavipulā vikkhepaviddhaṃsakā,	884	
PA_tika-abh06_t:8841	Pappontuttaramuttamāmatapadaṃ bodhittayabyāpakaṃ.	884	
PA_tika-abh06_t:8843	Buddhaṃ dhammañca saṅghaṃ puthunanamahitaṃ suddhasīlaṃ sudānaṃ,	884	
PA_tika-abh06_t:8844	Dhammaṭṭhā devatāyopasamatha maraṇaṃ kāyamānañcapānaṃ;	884	
PA_tika-abh06_t:8845	Paññattārabbhayāyaṃ satisamavahitā bodhimaggodayāya,	884	
PA_tika-abh06_t:8846	Sāyaṃ saddhammanettī sahitasivaguṇā sevitabbādarena.	884	
PA_tika-abh06_t:8847	Iti nāmarūpaparicchede dasānussativibhāgo nāma	884	
PA_tika-abh06_t:8848	Navamo paricchedo.	884	
PA_tika-abh06_t:8849	10. Dasamo paricchedo	884	
PA_tika-abh06_t:8850	Sesakammaṭṭhānavibhāgo	885	
PA_tika-abh06_t:8852	Byāpādādīnavaṃ disvā, khemabhāvañca khantiyaṃ;	885	
PA_tika-abh06_t:8853	Appamaññā tu bhāvento, vineyya paṭighaṃ kathaṃ.	885	
PA_tika-abh06_t:8855	Cetosantāpano kodho,	885	
PA_tika-abh06_t:8856	Sampasādavikopano;	885	
PA_tika-abh06_t:8857	Virūpabībhacchakaro,	885	
PA_tika-abh06_t:8858	Mukhavaṇṇappadhaṃsano.	885	
PA_tika-abh06_t:8860	Sīlakālussiyuppādo, cittavikkhepasambhavo;	886	
PA_tika-abh06_t:8861	Paññāpajjotaviddhaṃsī, paṭipattivibandhako.	886	
PA_tika-abh06_t:8863	Apāyekāyano maggo, pāpakaṇṭakabandhako;	886	
PA_tika-abh06_t:8864	Dhammamaggasamucchedī, maggadvārapidhānako.	886	
PA_tika-abh06_t:8866	Yasovaṇṇavisaṅkhāro, guṇamūlappabhañjako;	886	
PA_tika-abh06_t:8867	Dukkhadhammasamodhāno, byasanopaddavākaro.	886	
PA_tika-abh06_t:8869	Dunnimittamidaṃ jātaṃ, sabbasampattidhaṃsanaṃ;	886	
PA_tika-abh06_t:8870	Dhūmaketusamuppādo, sabbalokavināsako.	887	
PA_tika-abh06_t:8872	Sabbakalyāṇadhammānaṃ, avamaṅgalamuṭṭhitaṃ;	887	
PA_tika-abh06_t:8873	Hitārambhasamugghātī, antarāyasamāgamo.	887	
PA_tika-abh06_t:8875	Sabbākārapaṭikkūlaṃ, sabbaviddesakāraṇaṃ;	887	
PA_tika-abh06_t:8876	Vipattimukhamuppannaṃ, amittajanapatthitaṃ.	887	
PA_tika-abh06_t:8878	Sapattakaraṇaṃ ghoraṃ, sabbānatthavidhāyakaṃ;	887	
PA_tika-abh06_t:8879	Bhayamantarato jātaṃ, taṃ jano nāvabujjhati.	887	
PA_tika-abh06_t:8881	Khuradhāraṃ lihantāva, gilantāva hutāsanaṃ;	888	
PA_tika-abh06_t:8882	Tittalābuṃva khādantā, gaṇhantādittamāyudhaṃ.	888	
PA_tika-abh06_t:8884	Byāpādamattasambhava-mattaghaññāya kevalaṃ;	888	
PA_tika-abh06_t:8885	Upalāḷenti dummedhā, ghoramāsīvisaṃ yathā.	888	
PA_tika-abh06_t:8887	Dosatejena rukkhova, susirāruḷhapāvako;	888	
PA_tika-abh06_t:8888	Antonudayhamānāpi, vipphandanti vighātino.	888	
PA_tika-abh06_t:8890	Nāvabujjhanti dummedhā, cetosaṅkappavāyunā;	889	
PA_tika-abh06_t:8891	Ukkāmukhāmivāditta-mujjalantā punappunaṃ.	889	
PA_tika-abh06_t:8893	Bhayamaggasamāruḷhā, khemamaggavirodhino;	889	
PA_tika-abh06_t:8894	Byāpannā kibbisākiṇṇā, atthadvayavirodhino.	889	
PA_tika-abh06_t:8896	Anāthā sallakāviddhā, visaṭṭā anusocino;	889	
PA_tika-abh06_t:8897	Andhā viya migāraññe, bhamanti hatacakkhukā.	889	
PA_tika-abh06_t:8899	Asaṃvihitakammantā, bālā kodhavasānugā;	889	
PA_tika-abh06_t:8900	Khippaṃ lakkhiṃ pariccattā, yasobhogehi dhaṃsare.	890	
PA_tika-abh06_t:8902	Duppaṭippāditārambhā, kodhasaṅkhobhamohitā;	890	
PA_tika-abh06_t:8903	Dhammāmatarasassādaṃ, na vindanti aviddasu.	890	
PA_tika-abh06_t:8905	Bahvādīnavamicceva-manto byādhimivuṭṭhitaṃ;	890	
PA_tika-abh06_t:8906	Jātānalamivucchaṅge, ajjhupekkhanti dujjanā.	890	
PA_tika-abh06_t:8908	Codayamānā dukkhehi, klesāciṇṇamalīmahā;	890	
PA_tika-abh06_t:8909	Pāpakammehi pūrentā, senti maccupathe ciraṃ.	890	
PA_tika-abh06_t:8911	Tamevaṃ paṭisaṅkhāya, paṭighaṃ pana yoniso;	891	
PA_tika-abh06_t:8912	Vāḷamigaṃva dhāvantaṃ, āvisantaṃva rakkhasaṃ.	891	
PA_tika-abh06_t:8914	Pāvakaṃva paribyuḷhaṃ, bhāyamānassa yogino;	891	
PA_tika-abh06_t:8915	Sotthibhāvāya khemanta-mupaññattaṃ mahesinā.	891	
PA_tika-abh06_t:8917	Mātā kalyāṇadhammānaṃ, khamā nāma mahiddhikā;	891	
PA_tika-abh06_t:8918	Samappavatti sattesu, sabbasampattisādhikā.	891	
PA_tika-abh06_t:8920	Kodhānalajalāseko,	892	
PA_tika-abh06_t:8921	Sokopāyāsanāsanaṃ;	892	
PA_tika-abh06_t:8922	Āghātasallaniddhārī,	892	
PA_tika-abh06_t:8923	Upanāhavimocanaṃ.	892	
PA_tika-abh06_t:8925	Vaṇṇakittisamuṭṭhānaṃ, guṇamūlābhisevanaṃ;	892	
PA_tika-abh06_t:8926	Apārutamukhaṃveta-matthadvayasamiddhiyā.	892	
PA_tika-abh06_t:8928	Vighātapariyādāna-māsavānamasesato;	892	
PA_tika-abh06_t:8929	Paṭipassambhanaṃ ceto-pītikaraṇacandanaṃ.	892	
PA_tika-abh06_t:8931	Sabbadukkhasamugghāti, sukhupaṭṭhānamuttamaṃ;	893	
PA_tika-abh06_t:8932	Byasanodayavicchedo, bhayabheravaniggamo.	893	
PA_tika-abh06_t:8934	Cetopasādasandhāno, pāsādikaphalāvaho;	893	
PA_tika-abh06_t:8935	Pavaro bodhisambhāro, narānaranisevito.	893	
PA_tika-abh06_t:8937	Pāpakantāranitthāro, caturāpāyarodhako;	893	
PA_tika-abh06_t:8938	Dvārāvāpuraṇañcetaṃ, devalokūpapattiyā.	893	
PA_tika-abh06_t:8940	Paññāsīlasamādhānaṃ, paṭipattivisodhano;	894	
PA_tika-abh06_t:8941	Piyaṅkaro sommabhāvo, dullabho bahupatthito.	894	
PA_tika-abh06_t:8943	Klesasaṅkhobhavikkhepa-vipphandapaṭibandhanaṃ;	894	
PA_tika-abh06_t:8944	Titikkhāguṇamakkhāta-mārakkhavidhimattano.	894	
PA_tika-abh06_t:8946	Vihiṃsāratisārambha-paṭirodhavimocanaṃ;	894	
PA_tika-abh06_t:8947	Verikibbisaviddhaṃsī, lokānuggahakāraṇaṃ.	894	
PA_tika-abh06_t:8949	Dhammapajjotakaraṇaṃ, saṃyogamalasodhanaṃ;	894	
PA_tika-abh06_t:8950	Sammohatimiruddhāri, sampattipaṭipādanaṃ.	895	
PA_tika-abh06_t:8952	Iccattatthaṃ paratthañca, sampādetvā khamāparo;	895	
PA_tika-abh06_t:8953	Sādheti sabbasampatti-midha ceva parattha ca.	895	
PA_tika-abh06_t:8955	Titikkhāguṇasampanno, pāṇabhūtānukampako;	895	
PA_tika-abh06_t:8956	Anākulitakammanto, sorato sakhilo suci.	895	
PA_tika-abh06_t:8958	Nivāto samitācāro, subhago piyadassano;	895	
PA_tika-abh06_t:8959	Paṭisaṅkhābalappatto, dhitimā matipāṭavo.	895	
PA_tika-abh06_t:8961	Akkhobho adhivāsento,	896	
PA_tika-abh06_t:8962	Sabbānatthe parissaye;	896	
PA_tika-abh06_t:8963	Bhīmasaṅgāmāvacaro,	896	
PA_tika-abh06_t:8964	Hatthināgova sobhati.	896	
PA_tika-abh06_t:8966	Itthaṃ samantato bhaddaṃ, titikkhaṃ paccavekkhato;	896	
PA_tika-abh06_t:8967	Passambheti samuṭṭhāya, khamā byāpādasambhamaṃ.	896	
PA_tika-abh06_t:8969	Dibbosadhamivātaṅkaṃ, meghajjavaṃ hutāsanaṃ;	896	
PA_tika-abh06_t:8970	Khippamantaradhāpeti, titikkhā kodhamattano.	897	
PA_tika-abh06_t:8972	Tatonekaguṇopetaṃ, nekadosappabhañjanaṃ;	897	
PA_tika-abh06_t:8973	Khantidhammamadhiṭṭhāya, pasannadhīramānaso.	897	
PA_tika-abh06_t:8975	Bhāveyya paṭhamaṃ tāva, mettābhāvanamuttamaṃ;	897	
PA_tika-abh06_t:8976	Attānamupamaṃ katvā, sattesu hitavuḍḍhiyā.	897	
PA_tika-abh06_t:8978	Sabbe sattā ca pāṇā ca, bhūtā jīvā ca puggalā;	897	
PA_tika-abh06_t:8979	Abyāpajjā tathāverā, anīghā ca sukhedhino.	897	
PA_tika-abh06_t:8981	Vijjāsampattibhogehi, pavaḍḍhantu yasassino;	898	
PA_tika-abh06_t:8982	Parivārabalappattā, bhayopaddavavajjitā.	898	
PA_tika-abh06_t:8984	Sakhilā sukhasambhāsā, aññamaññāvirodhino;	898	
PA_tika-abh06_t:8985	Modantu suhitā sabbe, mā kiñci pāpamāgamā.	898	
PA_tika-abh06_t:8987	Saddhāpāmojjabahulā, dānasīlamahussavā;	898	
PA_tika-abh06_t:8988	Guṇabhūsitasantānā, āyuṃ pālentanāmayaṃ.	898	
PA_tika-abh06_t:8990	Sammādiṭṭhiṃ purodhāya, saddhammapaṭipattiyā;	899	
PA_tika-abh06_t:8991	Ārādhentu hitopāya-maccantaṃ sukhasādhanaṃ.	899	
PA_tika-abh06_t:8993	Iti nānappakārena, sattesu hitamānasaṃ;	899	
PA_tika-abh06_t:8994	Mātāva piyaputtamhi, pavatteyya nirantaraṃ.	899	
PA_tika-abh06_t:8996	Sinehaṃ parivajjento, byāpādañca vināsayaṃ;	899	
PA_tika-abh06_t:8997	Parisuddhena cittena, hitakāmova kevalaṃ.	899	
PA_tika-abh06_t:8999	Mettāya mitte majjhatte, verike ca yathākkamaṃ;	899	
PA_tika-abh06_t:9000	Karonto sīmasambhedaṃ, attani ca samaṃ phare.	900	
PA_tika-abh06_t:9002	Āsevantassa tassevaṃ, hitābhogasamāhitaṃ;	900	
PA_tika-abh06_t:9003	Sattapaññattimārabbha, samādhiyati mānasaṃ.	900	
PA_tika-abh06_t:9005	Tato anīgho ekaggo, upasantamanoratho;	900	
PA_tika-abh06_t:9006	Jhānattikaṃ catukkaṃ vā, mettācetovimuttiyā.	900	
PA_tika-abh06_t:9008	Bhūmidesadisāsatta-bhedabhinnesu odhiso;	900	
PA_tika-abh06_t:9009	Yathāsambhavamappeti, sabbasattesvanodhiso.	900	
PA_tika-abh06_t:9011	Tadevamekasattamhi, paricchedaniyāmato;	901	
PA_tika-abh06_t:9012	Bahukesu ca sattesu, sabbesu ca pavattati.	901	
PA_tika-abh06_t:9014	Tathāsevitasantāno,	901	
PA_tika-abh06_t:9015	Mettācetovimuttiyā;	901	
PA_tika-abh06_t:9016	Karuṇābhāvanāyoga-	901	
PA_tika-abh06_t:9017	Mārabheyya tato paraṃ.	901	
PA_tika-abh06_t:9019	Sattānaṃ dukkhitākāra-māvajjitvāna yoniso;	901	
PA_tika-abh06_t:9020	“Aho dukkhā vimuccantu, sabbe sattā”ti cintayaṃ.	902	
PA_tika-abh06_t:9022	Kathaṃ māṇavakoyañca, bhayabheravakampito;	902	
PA_tika-abh06_t:9023	Byasanopaddavāviddho, vipphandati vighātavā.	902	
PA_tika-abh06_t:9025	Tathā hete vimosāya, paṭipannā virodhino;	902	
PA_tika-abh06_t:9026	Sabyāpajjā vihaññanti, cetodukkhasamappitā.	902	
PA_tika-abh06_t:9028	Athaññe paridevanti, vipattivinipātikā;	902	
PA_tika-abh06_t:9029	Padhupāyikasaṅkappā, sokopāyāsabhāgino.	902	
PA_tika-abh06_t:9031	Athāpare parābhūtā, kāmaklesavasīkatā;	903	
PA_tika-abh06_t:9032	Mohandhakārapakkhantā, sattā gacchanti duggatiṃ.	903	
PA_tika-abh06_t:9034	Te tattha kaṭukaṃ ghoramanubhontā sakaṃ phalaṃ;	903	
PA_tika-abh06_t:9035	Dukkhasūlasamāviddhā, bāhā paggayha kandare.	903	
PA_tika-abh06_t:9037	Dīgharattādhimuttāya, devalokasamiddhiyā;	903	
PA_tika-abh06_t:9038	Devakāyā vihāyanti, akāmā parivattino.	903	
PA_tika-abh06_t:9040	Cirakālaṃ jalitvāna, sūriyova nabhantare;	904	
PA_tika-abh06_t:9041	Brahmānopi patanteva, brahmalokāparāyaṇā.	904	
PA_tika-abh06_t:9043	Khandhapañcakamiccevaṃ, dukkhāgāraṃ samubbahaṃ;	904	
PA_tika-abh06_t:9044	Nānāgatīsu vikkhittaṃ, pāṇajātaṃ vihaññati.	904	
PA_tika-abh06_t:9046	Anāthamanayāpannaṃ, parihānibhayākulaṃ;	904	
PA_tika-abh06_t:9047	Vātamaṇḍalikakkhittapakkhīva parivattati.	904	
PA_tika-abh06_t:9049	Iti disvāna sutvā vā, sambhāvetvāna vā puna;	904	
PA_tika-abh06_t:9050	Dukkhāpagamamicchanto, dukkhāpagama patthayaṃ.	905	
PA_tika-abh06_t:9052	Sukhitesu ca medhāvī, dukkhākāramanussaraṃ;	905	
PA_tika-abh06_t:9053	Pavatteyya dayāpanno, karuṇābhāvanappanaṃ.	905	
PA_tika-abh06_t:9055	“Aho sattā vimuccantu, dukkhadhammehi sabbathā;	905	
PA_tika-abh06_t:9056	Sādhu samentupāyāsā, sokā ca paridevanā.	905	
PA_tika-abh06_t:9058	“Khīyantu pāpadhammā ca, passambhentāmayā tathā;	905	
PA_tika-abh06_t:9059	Saṃklesā palibodhā ca, samucchijjantu pāṇinaṃ.	905	
PA_tika-abh06_t:9061	“Byāpādā ca vihāyantu, vinivattantupaddavā;	906	
PA_tika-abh06_t:9062	Byasanāni vinassantu, vigacchantu vipattiyo.	906	
PA_tika-abh06_t:9064	“Vihesā ca vighātā ca, khīyantu bhayabheravā;	906	
PA_tika-abh06_t:9065	Paṭikkamantu vissaṭṭhā, sotthiṃ passantu pāṇino”.	906	
PA_tika-abh06_t:9067	Iccevamanukampanto, sabbasattepi sabbathā;	906	
PA_tika-abh06_t:9068	Sabbadukkhasamugghātaṃ, patthento karuṇāyati.	906	
PA_tika-abh06_t:9070	Sokuppattaṃ nivārento, vihiṃsaṃ dūrato haraṃ;	907	
PA_tika-abh06_t:9071	Mettāyamiva pāpeti, karuṇājhānamappanaṃ.	907	
PA_tika-abh06_t:9073	Karuṇānantaraṃ yogī, bhāveyya muditaṃ tato;	907	
PA_tika-abh06_t:9074	Sattānaṃ sukhitākāramāvajjetvāna yoniso.	907	
PA_tika-abh06_t:9076	Kathaṃ cirāya brahmāno, mahātejā mahiddhikā;	907	
PA_tika-abh06_t:9077	Pītibhakkhā subhaṭṭhāyī, pamodanti nirāmayā.	907	
PA_tika-abh06_t:9079	Devakāyā mahābhogā,	907	
PA_tika-abh06_t:9080	Mahesakkhā yasassino;	908	
PA_tika-abh06_t:9081	Accharāparivārehi,	908	
PA_tika-abh06_t:9082	Paricārenti nandane.	908	
PA_tika-abh06_t:9084	Rājābhisekasampattā, chattacāmarabhūsitā;	908	
PA_tika-abh06_t:9085	Ādhippaccamadhiṭṭhāya, sukhitā rājabhogino.	908	
PA_tika-abh06_t:9087	Yathopaṭṭhitabhogehi, tadaññepi ca pāṇino;	908	
PA_tika-abh06_t:9088	Yathākāmitanipphannā, modanti sukhapītikā.	908	
PA_tika-abh06_t:9090	Caturāpāyikā sattā, pāpakammaparikkhayā;	909	
PA_tika-abh06_t:9091	Tato cutābhinandanti, sukhaṭṭhāne patiṭṭhitā.	909	
PA_tika-abh06_t:9093	Sabbālayasamugghātaṃ, patvā lokuttaraṃ padaṃ;	909	
PA_tika-abh06_t:9094	Paṭipassaddhadarathā, sukhaṃ modantanappakaṃ.	909	
PA_tika-abh06_t:9096	Iti disvāna sutvā vā, sambhāvetvā punappunaṃ;	909	
PA_tika-abh06_t:9097	Sattānamadhivāsento, sukhākāraṃ pamodati.	909	
PA_tika-abh06_t:9099	“Aho sādhu aho suṭṭhu,	909	
PA_tika-abh06_t:9100	Modanti vata pāṇino;	910	
PA_tika-abh06_t:9101	Aho suladdhaṃ sattānaṃ,	910	
PA_tika-abh06_t:9102	Samiddhimabhipatthitaṃ.	910	
PA_tika-abh06_t:9104	“Pasannamukhavaṇṇā ca, paripuṇṇamanorathā;	910	
PA_tika-abh06_t:9105	Pītipāmojjabahulā, ciraṃ jīvantunāmayā.	910	
PA_tika-abh06_t:9107	“Bhayamaggamatikkantā, dukkhasaṅghāṭanissaṭā;	910	
PA_tika-abh06_t:9108	Khemamaggamanuppattā, pītisampattiphullitā.	910	
PA_tika-abh06_t:9110	“Samaggā suhitā cete, paṭisandhānapesalā;	911	
PA_tika-abh06_t:9111	Sampattimabhivedenti, kalyāṇaguṇabhūsitā”.	911	
PA_tika-abh06_t:9113	Iti sammā pihāyanto, sukhādhigamasampadaṃ;	911	
PA_tika-abh06_t:9114	Sattānamabhirocento, muditāya samaṃ pharaṃ.	911	
PA_tika-abh06_t:9116	Hitvā palāsābhisaṅgaṃ, issāratiniraṅkato;	911	
PA_tika-abh06_t:9117	Mettāyamiva pāpeti, muditājhānamappanaṃ.	911	
PA_tika-abh06_t:9119	Muditaṃ pana bhāvetvā, bhāveyyupekkhamuttamaṃ;	911	
PA_tika-abh06_t:9120	Virodhānunayaṃ hitvā, hutvā majjhattamānaso.	912	
PA_tika-abh06_t:9122	Sabhāvabhūta lokassa,	912	
PA_tika-abh06_t:9123	Lābhālābhaṃ yasāyasaṃ;	912	
PA_tika-abh06_t:9124	Nindāpasaṃsaṃ passanto,	912	
PA_tika-abh06_t:9125	Sukhaṃ dukkhañca kevalaṃ.	912	
PA_tika-abh06_t:9127	Kathaṃ kammassakatattāyaṃ lokānuparivattati;	912	
PA_tika-abh06_t:9128	Lokadhamme parābhūto, attādheyyavivajjito.	912	
PA_tika-abh06_t:9130	Kiṃ nāmatthi samatthettha, pavattetuṃ yathāruci;	913	
PA_tika-abh06_t:9131	Kassa vā ruciyā honti, sukhitā vātha dukkhitā.	913	
PA_tika-abh06_t:9133	Yathāpaccayasambhūtā, sukhadukkhā hi pāṇino;	913	
PA_tika-abh06_t:9134	Na sakkā parivattetuṃ, aññena puna kenaci.	913	
PA_tika-abh06_t:9136	Micchāmaggamadhiṭṭhāya, vipajjanti ca mānavā;	913	
PA_tika-abh06_t:9137	Sammāmaggaṃ purodhāya, sampajjanti punattanā.	913	
PA_tika-abh06_t:9139	Tattha kāyavasenete, parivattanti aññathā;	913	
PA_tika-abh06_t:9140	Yathārucitakammantā, paccekavasavattino.	914	
PA_tika-abh06_t:9142	Niratthakavihesāyaṃ, maññe lokavicāraṇā;	914	
PA_tika-abh06_t:9143	Santametaṃ paṇītañca, yadidaṃ tatrupekkhanaṃ.	914	
PA_tika-abh06_t:9145	Ahaṃ ko nāma ke cete, kimaṭṭhānabudhantaro;	914	
PA_tika-abh06_t:9146	Paresupari pekkhanto, vihaññāmīti attano.	914	
PA_tika-abh06_t:9148	Sukhitā hontu vā mā vā, dukkhā muccantu vā na vā;	914	
PA_tika-abh06_t:9149	Samiddhā vā daliddā vā, kā mamettha vicāraṇā.	914	
PA_tika-abh06_t:9151	Attānaṃ parihārantu, yathākāmaṃ tu pāṇino;	915	
PA_tika-abh06_t:9152	Palibodho papañco vā, byāpādo vā na me tahiṃ.	915	
PA_tika-abh06_t:9154	Iti saṅkhāyupekkhanto, hitakāmopi pāṇinaṃ;	915	
PA_tika-abh06_t:9155	Apakkhapātupekkhāya, samaṃ pharati yoniso.	915	
PA_tika-abh06_t:9157	Aññāṇupekkhā nikkhanto, anurodhaṃ virājiya;	915	
PA_tika-abh06_t:9158	Mettāyamiva pāpeti, pañcamajjhānamappanaṃ.	915	
PA_tika-abh06_t:9160	Appamaññā catasseva-mācikkhi vadataṃ varo;	916	
PA_tika-abh06_t:9161	Mahāpurisadhorayho, hitakāmo mahāmuni.	916	
PA_tika-abh06_t:9163	Na liṅgavisabhāgamhi, ādikammikayoginā;	916	
PA_tika-abh06_t:9164	Bhāvetabbā matasatte, mettameva na sabbathā.	916	
PA_tika-abh06_t:9166	Pattabbasampadākāraṃ, dukkhākārañca pāṇisu;	916	
PA_tika-abh06_t:9167	Āvajjaṃ muditākāramanattādhīnataṃ tathā.	916	
PA_tika-abh06_t:9169	Attani duggate mitte, majjhatteti yathākkamaṃ;	916	
PA_tika-abh06_t:9170	Paṭhamaṃ bhāvanāyogamārabhitvā tato paraṃ.	917	
PA_tika-abh06_t:9172	Attani mitte majjhatte, veriketi catūsupi;	917	
PA_tika-abh06_t:9173	Karonto sīmasambhedaṃ, sabbattha samamānaso.	917	
PA_tika-abh06_t:9175	Bhūmikādippabhedehi, paricchijjodhiso tathā;	917	
PA_tika-abh06_t:9176	Aparicchijja vā cetā, bhāvetabbāti bhāsitā.	917	
PA_tika-abh06_t:9178	Asaṅkhotitasantānā, tāhi bhūtānukampakā;	917	
PA_tika-abh06_t:9179	Viharantuttamā brahmavihārāti tato matā.	917	
PA_tika-abh06_t:9181	Appamāṇālambaṇattā, tathā suppaṭipattiyā;	918	
PA_tika-abh06_t:9182	Sattesu appamāṇattā, appamaññāti sammatā.	918	
PA_tika-abh06_t:9184	Asampattahitā sattā, dukkhitā laddhasampadā;	918	
PA_tika-abh06_t:9185	Kammassakāti cintetvā, tato tesu yathākkamaṃ.	918	
PA_tika-abh06_t:9187	“Sampattīhi samijjhantu,	918	
PA_tika-abh06_t:9188	Dukkhā muccantu pāṇino;	918	
PA_tika-abh06_t:9189	Aho sattā sukhappattā,	918	
PA_tika-abh06_t:9190	Hontu sattā yathā tathā”.	919	
PA_tika-abh06_t:9192	Iccābhivuddhimicchanto, dukkhāpagamanaṃ tathā;	919	
PA_tika-abh06_t:9193	Samiddhe anumodanto, upekkhanto ca pīṇite.	919	
PA_tika-abh06_t:9195	Mātāva dahare putte, gilāne yobbane ṭhite;	919	
PA_tika-abh06_t:9196	Sakiccapasute ceva, catudhā sampavattati.	919	
PA_tika-abh06_t:9198	Itthaṃ catudhā sattesu, sammā cittapavattanā;	919	
PA_tika-abh06_t:9199	Sabbathāpi catuddhāva, tato vuttā mahesinā.	919	
PA_tika-abh06_t:9201	Iccetā pana bhāvento, pasannamukhamānaso;	920	
PA_tika-abh06_t:9202	Sukhaṃ supati suttopi, pāpaṃ kiñci na passati.	920	
PA_tika-abh06_t:9204	Paṭibujjhatanutrāso, jāgarova pamodati;	920	
PA_tika-abh06_t:9205	Cetaso ca samādhānaṃ, khippamevādhigacchati.	920	
PA_tika-abh06_t:9207	Parissayā pahīyanti, vigacchanti cupaddavā;	920	
PA_tika-abh06_t:9208	Devatāpi ca rakkhanti, amuyhantaṃ anākulaṃ.	920	
PA_tika-abh06_t:9210	Phullaṃva kamalaṃ kāle, candaṃva vimalaṃ jano;	921	
PA_tika-abh06_t:9211	Sommakomaladhammehi, piyacakkhūhi passati.	921	
PA_tika-abh06_t:9213	Asaṃhīro asaṃkuppo, sabbāvatthāsu paṇḍito;	921	
PA_tika-abh06_t:9214	Samaṃ pavattitārambho, lokamesonugaṇhati.	921	
PA_tika-abh06_t:9216	Khaṇamattopacārekā, pavattekamhi puggale;	921	
PA_tika-abh06_t:9217	Appamāṇā phalitveva, vaṇṇayanti mahesino.	921	
PA_tika-abh06_t:9219	Pageva sabbasattesu, appanāpattabhāvanā;	921	
PA_tika-abh06_t:9220	Catassopi samībhūtā, vasībhūtā nirantaraṃ.	922	
PA_tika-abh06_t:9222	Puññadhārābhisandantā, paripūrenti paṇḍitaṃ;	922	
PA_tika-abh06_t:9223	Appameyyamahoghova, sāgaraṃ vīcimālinaṃ.	922	
PA_tika-abh06_t:9225	Appamaññāmayānaṃ hi, puññānaṃ soḷasiṃ kalaṃ;	922	
PA_tika-abh06_t:9226	Sabbopadhikapuññāni, nāgghantīti pakāsitaṃ.	922	
PA_tika-abh06_t:9228	Avañjhā tassa pabbajjā, yassa hetāsu gāravo;	922	
PA_tika-abh06_t:9229	Sukhumodagyabahulo, tisso sikkhā susikkhati.	922	
PA_tika-abh06_t:9231	Amoghaṃ raṭṭhapiṇḍañca, bhuñjateso visesato;	923	
PA_tika-abh06_t:9232	Tampi mahapphalaṃ hoti, saddhādeyyaṃ patiṭṭhitaṃ.	923	
PA_tika-abh06_t:9234	Saddhādikusalā dhammā, pavaḍḍhanti akhaṇḍitā;	923	
PA_tika-abh06_t:9235	Sambuddhicariyānañca, mahattaṃ tassa pākaṭaṃ.	923	
PA_tika-abh06_t:9237	Akicchapaṭivedhāya, pādakajjhānamuttamaṃ;	923	
PA_tika-abh06_t:9238	Uju cekāyano maggo, brahmalokūpapattiyā.	923	
PA_tika-abh06_t:9240	Vāsanābhāgiyā cetā, bodhisambhārakūlikā;	924	
PA_tika-abh06_t:9241	Sovaggikā sukhāhārā, lokārakkhā niruttarā.	924	
PA_tika-abh06_t:9243	Appameyyānisaṃsevaṃ, appameyyaguṇodayā;	924	
PA_tika-abh06_t:9244	Appamaññā tato tāsu, na pamajjeyya paṇḍito.	924	
PA_tika-abh06_t:9246	Paṭikkūlaṃ panāhāre, bhāvento saññamuttamaṃ;	924	
PA_tika-abh06_t:9247	Kabaḷīkāramāhāra-mannapānādisaṅgahaṃ.	924	
PA_tika-abh06_t:9249	Asitaṃ khāyitaṃ pītaṃ, sāyitañca rahogato;	924	
PA_tika-abh06_t:9250	Paṭikkūlanti cinteyya, gamanādivasā kathaṃ.	925	
PA_tika-abh06_t:9252	Tapovanamidaṃ hitvā, ramaṇīyamanākulaṃ;	925	
PA_tika-abh06_t:9253	Āhārahetu gantabbo, gāmo gāmajanākulo.	925	
PA_tika-abh06_t:9255	Tatthāsuciparikliṭṭhe, dujjanāvārasaṅkare;	925	
PA_tika-abh06_t:9256	Dīnamesayatuttiṭṭhaṃ, gehe gehe tu bhojanaṃ.	925	
PA_tika-abh06_t:9258	Taṃ kheḷamalasaṃkliṭṭhaṃ, jivhaggaparivattitaṃ;	925	
PA_tika-abh06_t:9259	Dantacuṇṇitasambhinnaṃ, vaṇṇagandhaṃ vilissati.	925	
PA_tika-abh06_t:9261	Pittasemhaparibyuḷhaṃ, pubbalohitamissitaṃ;	926	
PA_tika-abh06_t:9262	Pavisantaṃ paṭikkūlaṃ, jegucchaṃ dhikkatāsivaṃ.	926	
PA_tika-abh06_t:9264	Kucchiyaṃ kuṇapākiṇṇe, duggandhaparibhāvite;	926	
PA_tika-abh06_t:9265	Suvānavamathākāraṃ, vantaṃva svānadoṇiyaṃ.	926	
PA_tika-abh06_t:9267	Tattacandanikāyaṃva, nānākimisamākule;	926	
PA_tika-abh06_t:9268	Tattha bubbuḷakacchannaṃ, kuthitaṃ paripaccati.	926	
PA_tika-abh06_t:9270	Saṃpaccantaṃ panetañca, sabhāvañca visevitaṃ;	927	
PA_tika-abh06_t:9271	Vaḍḍheti kesalomādiṃ, nānākuṇapasañcayaṃ.	927	
PA_tika-abh06_t:9273	Vipaccantamathopetamanekopaddavāvahaṃ;	927	
PA_tika-abh06_t:9274	Kuṭṭhagaṇḍakilāsādimahābyādhisatodayaṃ.	927	
PA_tika-abh06_t:9276	Pūtibhūtañca taṃ pakka-manekadvārasañcitaṃ;	927	
PA_tika-abh06_t:9277	Medapiṇḍaṃva kuthitaṃ, parissavati santataṃ.	927	
PA_tika-abh06_t:9279	Yena pūtigato kāyo, niccaṃ duggandhavāyiko;	927	
PA_tika-abh06_t:9280	Dhoviyantopi satataṃ, sucibhāvaṃ na gacchati.	928	
PA_tika-abh06_t:9282	Kucchito soyamāhāro,	928	
PA_tika-abh06_t:9283	Kāyāsucinisevano;	928	
PA_tika-abh06_t:9284	Nissandamalaniṭṭhāno,	928	
PA_tika-abh06_t:9285	Upaklesaphalāvaho.	928	
PA_tika-abh06_t:9287	Kāmarāgasamuṭṭhānaṃ, rogajātinibandhanaṃ;	928	
PA_tika-abh06_t:9288	Madappamādādhiṭṭhānaṃ, pāpakammamahāpatho.	928	
PA_tika-abh06_t:9290	Ahitodayamaggoyaṃ, bhayabheravasambhavo;	929	
PA_tika-abh06_t:9291	Byasanāgamanadvāraṃ, apāyāvahitaṃ mukhaṃ.	929	
PA_tika-abh06_t:9293	Carantattasamattāva, yatthodariyamucchitā;	929	
PA_tika-abh06_t:9294	Kliṭṭhakammāni dummedhā, karontā dukkhabhāgino.	929	
PA_tika-abh06_t:9296	Tattha cittavirāgāya, kiṃ pakkaphalasannibhe;	929	
PA_tika-abh06_t:9297	Rasassādapiyākāre, ghorādīnavasañcite.	929	
PA_tika-abh06_t:9299	Bhāventassa paṭikkūla-saññamevaṃ vibhāvino;	929	
PA_tika-abh06_t:9300	Upacārapathaṃ patvā, cittaṃ hoti samāhitaṃ.	930	
PA_tika-abh06_t:9302	Soyaṃ passambhitāhāra-	930	
PA_tika-abh06_t:9303	Visado so vicakkhaṇo;	930	
PA_tika-abh06_t:9304	Madappamādanikkhanto,	930	
PA_tika-abh06_t:9305	Rasassādanirālayo.	930	
PA_tika-abh06_t:9307	Limpento viya bhesajja-makkharabbhañjako yathā;	930	
PA_tika-abh06_t:9308	Puttamaṃsaṃva khādanto, āhāraṃ paribhuñjati.	930	
PA_tika-abh06_t:9310	Ariyavaṃsānupajāto,	931	
PA_tika-abh06_t:9311	Appicchādiguṇodito;	931	
PA_tika-abh06_t:9312	Kāmajālaṃ padāletvā,	931	
PA_tika-abh06_t:9313	Sotthiṃ pappoti paṇḍito.	931	
PA_tika-abh06_t:9315	Catudhātuvavatthānaṃ, bhāvento pana pañcadhā;	931	
PA_tika-abh06_t:9316	Dhātuyo parigaṇheyya, catassopi sabhāvato.	931	
PA_tika-abh06_t:9318	Saṅkhepena ca vitthārā, sambhārā ca salakkhaṇā;	931	
PA_tika-abh06_t:9319	Ajjhattañca bahiddhā ca, catudhā vibhaje kathaṃ.	931	
PA_tika-abh06_t:9321	Yaṃ kiñci kesalomādi, kakkhaḷattaṃ pavuccati;	932	
PA_tika-abh06_t:9322	Ajjhattaṃ pathavīdhātu, bahiddhā tu tatoparā.	932	
PA_tika-abh06_t:9324	Yūsabhūtanti yaṃ kiñci,	932	
PA_tika-abh06_t:9325	Āpova paripācakaṃ;	932	
PA_tika-abh06_t:9326	Tejo vāyoti gaṇheyya,	932	
PA_tika-abh06_t:9327	Vitthambhakamasesato.	932	
PA_tika-abh06_t:9329	Vitthāratopi sambhārā, kesalomādi vīsati;	932	
PA_tika-abh06_t:9330	Pathavīdhātu pittādi, dvādasāpoti bhāvaye.	933	
PA_tika-abh06_t:9332	Tejena yena kāyoyaṃ, santappati jirīyati;	933	
PA_tika-abh06_t:9333	Paridayhati sammā ca, paccanti asitādayo.	933	
PA_tika-abh06_t:9335	Tadetaṃ catukoṭṭhāsaṃ, kāyasambhavamattano;	933	
PA_tika-abh06_t:9336	Tejodhātūti gaṇheyya, vāyodhātūticāparaṃ.	933	
PA_tika-abh06_t:9338	Uddhañcādhogamāvātā, kucchikoṭṭhāsayā tathā;	933	
PA_tika-abh06_t:9339	Aṅgamaṅgānusārī ca, chadhānāpānamiccapi.	933	
PA_tika-abh06_t:9341	Taṃ taṃ lakkhaṇamārabbha, niddhāretvā salakkhaṇaṃ;	934	
PA_tika-abh06_t:9342	Parigaṇheyya sabbattha, catudhā dhātusaṅgahaṃ.	934	
PA_tika-abh06_t:9344	Iccevaṃ catukoṭṭhāso,	934	
PA_tika-abh06_t:9345	Dhātumatto kaḷevaro;	934	
PA_tika-abh06_t:9346	Niccetano ca nissatto,	934	
PA_tika-abh06_t:9347	Nissāro parabhojano.	934	
PA_tika-abh06_t:9349	Ritto tuccho ca suñño ca,	934	
PA_tika-abh06_t:9350	Vivitto ca pavajjito;	935	
PA_tika-abh06_t:9351	Attā vā attanīyaṃ vā,	935	
PA_tika-abh06_t:9352	Natthevettha kathañcipi.	935	
PA_tika-abh06_t:9354	Kevalaṃ cetanāviddho, kāyoyaṃ parivattati;	935	
PA_tika-abh06_t:9355	Kampito yāya yantaṃva, sādhippāyova khāyati.	935	
PA_tika-abh06_t:9357	Āyu usmā ca viññāṇaṃ, yadā kāyaṃ jahantimaṃ;	935	
PA_tika-abh06_t:9358	Apaviddho tadā seti, niratthaṃva kaliṅgaraṃ.	935	
PA_tika-abh06_t:9360	Viparītaṃ papañcentā, bahudhā mohapārutā;	936	
PA_tika-abh06_t:9361	Yattha micchāvipallāsaparābhūtā puthujjanā.	936	
PA_tika-abh06_t:9363	Saṃsāraddhānakantāraṃ, caturāpāyasaṅkaraṃ;	936	
PA_tika-abh06_t:9364	Byasanekāyanopāyaṃ, nātivattanti dujjanā.	936	
PA_tika-abh06_t:9366	Soyamevaṃ catuddhāti,	936	
PA_tika-abh06_t:9367	Dhātubhedena passato;	936	
PA_tika-abh06_t:9368	Tassopacāriko nāma,	936	
PA_tika-abh06_t:9369	Samatho hoti cetasi.	936	
PA_tika-abh06_t:9371	Itthaṃ dhātuvavatthānaṃ, katvā tadanusārato;	937	
PA_tika-abh06_t:9372	Upādārūpadhamme ca, nāmadhamme ca sabbathā.	937	
PA_tika-abh06_t:9374	Bhūmibhūte pariggayha, passanto paccayaṭṭhitiṃ;	937	
PA_tika-abh06_t:9375	Ajjhattañca bahiddhā ca, vipassantodayabbayaṃ.	937	
PA_tika-abh06_t:9377	Yathābhūtamabhiññāya, nibbindanto virajjati;	937	
PA_tika-abh06_t:9378	Virāgā ca vimuccitvā, pāragūti pavuccati.	937	
PA_tika-abh06_t:9380	Āruppaṃ pana bhāvento, kammaṭṭhānamanāvilaṃ;	938	
PA_tika-abh06_t:9381	Catukkapañcakajjhānaṃ, patvā kasiṇamaṇḍale.	938	
PA_tika-abh06_t:9383	Pariciṇṇavasībhūtā, jhānā vuṭṭhāya pañcamā;	938	
PA_tika-abh06_t:9384	Cinteti daṇḍādānādirūpadosamabhiṇhaso.	938	
PA_tika-abh06_t:9386	Nibbindanto tato rūpe, tadākāre ca gocare;	938	
PA_tika-abh06_t:9387	Tadālambaṇadhamme ca, patthento samatikkamaṃ.	938	
PA_tika-abh06_t:9389	Pattharitvāna yaṃ kiñci, ākāsakasiṇaṃ vinā;	938	
PA_tika-abh06_t:9390	Ugghāṭeti tamevātha, kasiṇaṃ dhitimā sato.	939	
PA_tika-abh06_t:9392	Na taṃ manasi karoti, nāvajjati na pekkhati;	939	
PA_tika-abh06_t:9393	Cintābhogavinimutto, kasiṇaṃ pati sabbathā.	939	
PA_tika-abh06_t:9395	Tadappāyasamaññātamākāsaṃ pati mānasaṃ;	939	
PA_tika-abh06_t:9396	Sādhukaṃ paṭipādeti, yoniso paṭicintayaṃ.	939	
PA_tika-abh06_t:9398	Tassāvajjanasampannaṃ, upāyapaṭipāditaṃ;	939	
PA_tika-abh06_t:9399	Kasiṇāpagamākāsaṃ, cintanārabbha vattati.	939	
PA_tika-abh06_t:9401	Itthamantaradhāpetvā, kasiṇaṃ tu tato paraṃ;	940	
PA_tika-abh06_t:9402	Sabbāvantamanantaraṃ, pharatākāsagocaraṃ.	940	
PA_tika-abh06_t:9404	Tattha vuttanayeneva, bhāventassopacārato;	940	
PA_tika-abh06_t:9405	Paṭhamāruppamappeti, ākāsānantagocare.	940	
PA_tika-abh06_t:9407	Tato tamhā vasībhūtā, vuṭṭhahitvā vicintayaṃ;	940	
PA_tika-abh06_t:9408	“Āsannarūpāvacarajjhānapaccatthika”nti taṃ.	940	
PA_tika-abh06_t:9410	Nikantiṃ pariyādāya, tamhā ākāsagocarā;	941	
PA_tika-abh06_t:9411	Appetuṃ dutiyāruppa-matisantanti gacchati.	941	
PA_tika-abh06_t:9413	Paṭhamāruppaviññāṇa-manantaṃ pharato tato;	941	
PA_tika-abh06_t:9414	Dutiyāruppamappeti, viññāṇānantagocare.	941	
PA_tika-abh06_t:9416	Paṭhamāruppaviññāṇa-mabhāvento tato paraṃ;	941	
PA_tika-abh06_t:9417	Appeti tatiyāruppa-mākiñcaññamhi gocare.	941	
PA_tika-abh06_t:9419	Tato ca tatiyāruppaṃ, “santameta”nti passato;	941	
PA_tika-abh06_t:9420	Catutthāruppamappeti, tatiyāruppagocare.	942	
PA_tika-abh06_t:9422	Gūthamhi maṇḍape laggo, eko tannissitoparo;	942	
PA_tika-abh06_t:9423	Eko bahi anissāya, taṃ taṃ nissāya cāparo.	942	
PA_tika-abh06_t:9425	Ṭhito catūhi etehi, purisehi yathākkamaṃ;	942	
PA_tika-abh06_t:9426	Samānatāya ñātabbā, catassopi vibhāvinā.	942	
PA_tika-abh06_t:9428	Iccālambaṇabhedehi, catudhāruppabhāvanā;	942	
PA_tika-abh06_t:9429	Aṅgabhedaṃ panetāsaṃ, na kathenti tathāpi ca.	942	
PA_tika-abh06_t:9431	Suppaṇītatarā honti, uddhamuddhaṃ yathākkamaṃ;	943	
PA_tika-abh06_t:9432	Cātumahārājikādidibbasampattiyo yathā.	943	
PA_tika-abh06_t:9434	Āneñjamiti bhāvetvā, samāpattiṃ catubbidhaṃ;	943	
PA_tika-abh06_t:9435	Susamāhitasaṅkappo, sampannācalamānaso.	943	
PA_tika-abh06_t:9437	Vipassanto yathābhūtaṃ, sacchikatvā phaluttamaṃ;	943	
PA_tika-abh06_t:9438	Ubhatobhāgavimutto, arahāti pavuccati.	943	
PA_tika-abh06_t:9440	Kammaṭṭhānavidhiṃ ñatvā, cattālīsavidhaṃ tato;	944	
PA_tika-abh06_t:9441	Abhiññāyopi viññeyyā, samathe bhāvanānaye.	944	
PA_tika-abh06_t:9443	Iddhividhā dibbasotā, cetopariyajānanā;	944	
PA_tika-abh06_t:9444	Pubbenivāsānussati, dibbacakkhu tathāparā.	944	
PA_tika-abh06_t:9446	Cetosamādhinissaṭṭhā, pañcābhiññā pakāsitā;	944	
PA_tika-abh06_t:9447	Rūpāvacaradhammāva, pañcamajjhānabhūmikā.	944	
PA_tika-abh06_t:9449	Bahubhāvādidhiṭṭhānaṃ, komārādivikubbanā;	944	
PA_tika-abh06_t:9450	Manomayābhinimmānamiccevaṃ tividhiddhiyo.	945	
PA_tika-abh06_t:9452	Dibbe ca mānuse sadde,	945	
PA_tika-abh06_t:9453	Tathā dūre ca santike;	945	
PA_tika-abh06_t:9454	Suṇanti yāya sā dibbā,	945	
PA_tika-abh06_t:9455	Sotadhātūti bhāsitā.	945	
PA_tika-abh06_t:9457	Cetopariyañāṇanti, parapuggalacetaso;	945	
PA_tika-abh06_t:9458	Sarāgavītarāgādiparicchedakamīritaṃ.	945	
PA_tika-abh06_t:9460	Pubbenivutthakhandhānussaraṇe ñāṇamīritaṃ;	946	
PA_tika-abh06_t:9461	Pubbenivāsānussatiñāṇa nāmena tādinā.	946	
PA_tika-abh06_t:9463	Cavamāne ca jāyante, satte rūpamarūpakaṃ;	946	
PA_tika-abh06_t:9464	Tathā mānusakaṃ rūpaṃ, thūlaṃ sukhuma santikaṃ.	946	
PA_tika-abh06_t:9466	Dūre pakāsaṃ channañca, yena passanti yogino;	946	
PA_tika-abh06_t:9467	Cutūpapātañāṇaṃ taṃ, dibbacakkhūti vuccati.	946	
PA_tika-abh06_t:9469	Anāgataṃsañāṇañca, yathākammupagaṃ tathā;	946	
PA_tika-abh06_t:9470	Tannissitattā gacchanti, dibbacakkhumhi saṅgahaṃ.	947	
PA_tika-abh06_t:9472	Iti pañcavidhaṃ pattumabhiññaṃ pana paṇḍito;	947	
PA_tika-abh06_t:9473	Katvāna pañcamajjhāne, pañcadhā vasitaṃ cidaṃ.	947	
PA_tika-abh06_t:9475	Tathā samāhite citte, parisuddhe niraṅgaṇe;	947	
PA_tika-abh06_t:9476	Mudubhūte kammaniye, āneñjamhi patiṭṭhite.	947	
PA_tika-abh06_t:9478	Abhiññāpādakajjhānā, tato vuṭṭhāya pañcamā;	947	
PA_tika-abh06_t:9479	Abhiññāparikammāya, ninnāmeyyātha mānasaṃ.	947	
PA_tika-abh06_t:9481	Adhiṭṭheyyādikaṃ taṃ tamāvajjitvā yathārahaṃ;	948	
PA_tika-abh06_t:9482	Parikammaṃ karitvāna, samāpajjeyya pādakaṃ.	948	
PA_tika-abh06_t:9484	Punadeva ca vuṭṭhāya, parikammaṃ yathā pure;	948	
PA_tika-abh06_t:9485	Karontassa panappeti, abhiññāṇena pañcamaṃ.	948	
PA_tika-abh06_t:9487	Adhiṭṭhantaṃ vikubbantaṃ, nimminantaṃ yathārahaṃ;	948	
PA_tika-abh06_t:9488	Sadde suṇantaṃ sattānaṃ, parijānañca mānasaṃ.	948	
PA_tika-abh06_t:9490	Saraṃ pubbenivāsañca, passaṃ sugatiduggatiṃ;	949	
PA_tika-abh06_t:9491	Yathākammaṃ vipākañca, pajānantamanāgataṃ.	949	
PA_tika-abh06_t:9493	Yathāsambhavamiccevamupāyakusalo muni;	949	
PA_tika-abh06_t:9494	Upanissayasampanno, abhiññamadhigacchati.	949	
PA_tika-abh06_t:9496	Pattābhiñño mahāyogī, pariyodātamānaso;	949	
PA_tika-abh06_t:9497	Paripakkena ñāṇena, vipassitvā tilakkhaṇaṃ.	949	
PA_tika-abh06_t:9499	Laddhāsavakkhayaṃ ñāṇaṃ, chadhābhiññamanuttaraṃ;	949	
PA_tika-abh06_t:9500	Mahākhīṇāsavo nāma, chaḷabhiñño pavuccati.	950	
PA_tika-abh06_t:9502	Cattālīsavidhaṃ panitthamamalocetomalakkhālanaṃ,	950	
PA_tika-abh06_t:9503	Kammaṭṭhānanayaṃ yamāha sugato sammā samādhānakaṃ;	950	
PA_tika-abh06_t:9504	Saṃkhittaṃ kathitaṃ tamettha sakalaṃ sābhiññamettāvatā,	950	
PA_tika-abh06_t:9505	Kattabbā muninettha sādhumatinā sambhāvanā sabbathā.	950	
PA_tika-abh06_t:9507	Varaguṇagaṇabhūsitānusiṭṭhaṃ,	950	
PA_tika-abh06_t:9508	Iti samathamimaṃ tu bhāvayitvā;	950	
PA_tika-abh06_t:9509	Paramamanupamaṃ bhajanti dhīrā,	950	
PA_tika-abh06_t:9510	Hitasukhamukhamuttamānubuddhaṃ.	951	
PA_tika-abh06_t:9511	Iti nāmarūpaparicchede sesakammaṭṭhānavibhāgo nāma	951	
PA_tika-abh06_t:9512	Dasamo paricchedo.	951	
PA_tika-abh06_t:9513	Niṭṭhito ca nāmarūpaparicchede sabbathāpi	951	
PA_tika-abh06_t:9514	Samathabhāvanāvibhāgo.	951	
PA_tika-abh06_t:9515	11. Ekādasamo paricchedo	951	
PA_tika-abh06_t:9516	Vipassanāvibhāgo	951	
PA_tika-abh06_t:9518	Dvidhā samuṭṭhānadhurā, tividhā bhūmiyo matā;	951	
PA_tika-abh06_t:9519	Tividhābhinivesā ca, sarīraṃ tu catubbidhaṃ.	951	
PA_tika-abh06_t:9521	Tividhā bhāvanā tattha, saṅkhāresu yathārahaṃ;	952	
PA_tika-abh06_t:9522	Duvidhākāramārabbha, nijjhāyati tilakkhaṇaṃ.	952	
PA_tika-abh06_t:9524	Aṭṭhārasākārabhinnā, dasāvatthā vibhāvitā;	952	
PA_tika-abh06_t:9525	Tidhā vibhāgā sādheti, vimokkhattayamuttamaṃ.	952	
PA_tika-abh06_t:9527	Catusaccapaṭivedhā, sattaṭṭhāriyapuggalā;	952	
PA_tika-abh06_t:9528	Klesahānī yathāyogaṃ, catasso paṭisambhidā.	952	
PA_tika-abh06_t:9530	Tividhā ca samāpatti, nirodhā ca tathāparā;	953	
PA_tika-abh06_t:9531	Nissandaphalamiccāhu, tassā sāsanakovidā.	953	
PA_tika-abh06_t:9533	Vipassanābhāvanāya-miti bhāsanti paṇḍitā;	953	
PA_tika-abh06_t:9534	Tamidāni pavakkhāmi, yathānukkamato kathaṃ.	953	
PA_tika-abh06_t:9536	Bhūmidhamme pariggayha, vicinantassa yogino;	953	
PA_tika-abh06_t:9537	Satiyā samathā vātha, samuṭṭhāti vipassanā.	953	
PA_tika-abh06_t:9539	Sabhāvapaṭivedhe ca, saddhammapaṭipattiyaṃ;	953	
PA_tika-abh06_t:9540	Paññāsaddhādvayaṃ tassā, dhuramāhu dhurandharā.	954	
PA_tika-abh06_t:9542	Tebhūmakasabhāvānaṃ, sappaccayapariggaho;	954	
PA_tika-abh06_t:9543	Ñātapariññā nāmāyaṃ, bhūmīti paṭhamā matā.	954	
PA_tika-abh06_t:9545	Kalāpato sammasanaṃ, udayabbayadassanaṃ;	954	
PA_tika-abh06_t:9546	Pariññātīraṇā nāma, dutiyā bhūmi bhāsitā.	954	
PA_tika-abh06_t:9548	Pahānapariññā bhūmi, tatiyāhu tatoparaṃ;	954	
PA_tika-abh06_t:9549	Bhaṅgādiñāṇamiccevaṃ, tividhā bhūmiyo matā.	954	
PA_tika-abh06_t:9551	Khaṇasantatiaddhāna-vasenettha samīritā;	955	
PA_tika-abh06_t:9552	Aniccā dukkhānattāti, tividhābhinivesanā.	955	
PA_tika-abh06_t:9554	Diṭṭhikaṅkhāvitaraṇā, maggāmaggapaṭippadā;	955	
PA_tika-abh06_t:9555	Visuddhiyo catassopi, sarīranti nidassitā.	955	
PA_tika-abh06_t:9557	Salakkhaṇavavatthānaṃ, paccayākāranicchayo;	955	
PA_tika-abh06_t:9558	Kummaggaparihāro ca, tilakkhaṇavipassanā.	955	
PA_tika-abh06_t:9560	Iti lakkhaṇabhinnattā, labbhantekakkhaṇepi ca;	956	
PA_tika-abh06_t:9561	Desitā hetubhūtena, kamenevaṃ visuddhiyo.	956	
PA_tika-abh06_t:9563	Sīlabbisuddhiādīnaṃ, tathā sāva paramparā;	956	
PA_tika-abh06_t:9564	Cittabbisuddhiādīnamatthāyāti pakāsitā.	956	
PA_tika-abh06_t:9566	Dissamānasabhāvānaṃ, passanto paccayaṭṭhiti;	956	
PA_tika-abh06_t:9567	Paripanthavimutto hi, paṭipādeti bhāvanaṃ.	956	
PA_tika-abh06_t:9569	Tathāpi ca visesena, paṭipannassa yogino;	956	
PA_tika-abh06_t:9570	Tattha tattha vibhūtattā, ṭhānato bheditā kathaṃ.	957	
PA_tika-abh06_t:9572	Rūpapubbaṅgamaṃ vātha, nāmapubbaṅgamaṃ tathā;	957	
PA_tika-abh06_t:9573	Ajjhattaṃ vā bahiddhā vā, yathāpākaṭadhammato.	957	
PA_tika-abh06_t:9575	Nāmarūpādibhedena, bhūmidhammapariggaho;	957	
PA_tika-abh06_t:9576	Vuttā diṭṭhivisuddhīti, attadiṭṭhippahānato.	957	
PA_tika-abh06_t:9578	Āhacca paccayuppannā, tathā tabbhāvabhāvino;	957	
PA_tika-abh06_t:9579	Pavattantīti saṅkhāre, passato pana yoniso.	957	
PA_tika-abh06_t:9581	Paccayaggāhinī paññā, nāmarūpappavattiyā;	958	
PA_tika-abh06_t:9582	Kaṅkhā taranti tāyāti, kaṅkhāvitaraṇā matā.	958	
PA_tika-abh06_t:9584	Aniccā dukkhānattāti, paccayāyattavuttito;	958	
PA_tika-abh06_t:9585	Saṅkhipitvā kalāpena, sammasīyanti saṅkhatā.	958	
PA_tika-abh06_t:9587	Uppādavayabhāvopi, lakkhaṇattayasādhako;	958	
PA_tika-abh06_t:9588	Paccayākāramārabbha, lakkhīyati visesato.	958	
PA_tika-abh06_t:9590	Tasmā sammasanañāṇaṃ, udayabbayadassanaṃ;	959	
PA_tika-abh06_t:9591	Kaṅkhāvitaraṇāyaṃ tu, saṅgayhati visuddhiyaṃ.	959	
PA_tika-abh06_t:9593	Tattha saṃklesavikkhepaṃ, kummaggaṃ parivajjato;	959	
PA_tika-abh06_t:9594	Maggāmaggavisuddhīti, ñāṇadassanamīritaṃ.	959	
PA_tika-abh06_t:9596	Tato kathenti akliṭṭhamudayabbayadassanaṃ;	959	
PA_tika-abh06_t:9597	Ādiṃ katvā paṭipadāñāṇadassanasuddhiyaṃ.	959	
PA_tika-abh06_t:9599	Paccayapaccayuppanne, yathāvatthuvavatthite;	959	
PA_tika-abh06_t:9600	Pahātumīhamānānaṃ, niyyānapaṭipattito.	960	
PA_tika-abh06_t:9602	Upaklesavisuddho hi, punadevodayabbayaṃ;	960	
PA_tika-abh06_t:9603	Adhiṭṭhahitvā bhaṅgādi-ñāṇehi paṭipajjati.	960	
PA_tika-abh06_t:9605	Tathā cābhinavuppanne, bhijjamāne vipassato;	960	
PA_tika-abh06_t:9606	Saṃvegakaḍḍhitaṃ ñāṇaṃ, bhaṅgādimanutiṭṭhati.	960	
PA_tika-abh06_t:9608	Tato pubbe pavattā hi, saṃklesāpāyasambhavā;	960	
PA_tika-abh06_t:9609	Paṭipattivisuddhīti, na saṅgayhati bhāvanā.	960	
PA_tika-abh06_t:9611	Sampādento paniccetā, catassopi visuddhiyo;	961	
PA_tika-abh06_t:9612	Aniccā dukkhānattāti, bhāveyya tividhā kathaṃ.	961	
PA_tika-abh06_t:9614	Paccayapaccayuppannā, jātānantarabhedino;	961	
PA_tika-abh06_t:9615	Aniccā ca pabhaṅgū ca, palujjanti cavanti ca.	961	
PA_tika-abh06_t:9617	Addhuvā ca asārā ca, vibhavā ca vināsino;	961	
PA_tika-abh06_t:9618	Saṅkhatā vipariṇāma-dhammā ittarakālikā.	961	
PA_tika-abh06_t:9620	Khayadhammā vayadhammā, lahukālappavattino;	962	
PA_tika-abh06_t:9621	Tāvakālikadhammā ca, parittaṭṭhitikā tathā.	962	
PA_tika-abh06_t:9623	Khaṇattayaparicchinnā, pubbāparavicittakā;	962	
PA_tika-abh06_t:9624	Purakkhatā nirodhassa, sassatā na kudācanaṃ.	962	
PA_tika-abh06_t:9626	Jāyanti parihānāya, na tu jāyanti vuddhiyā;	962	
PA_tika-abh06_t:9627	Jiyyamānāva tiṭṭhanti, jiṇṇā bhaṅgaparāyaṇā.	962	
PA_tika-abh06_t:9629	Ahutvāyevuppajjanti, na kutocipi āgatā;	962	
PA_tika-abh06_t:9630	Hutvā antaradhāyanti, na tu katthaci sañcitā.	963	
PA_tika-abh06_t:9632	Taṃ taṃ paccayasāmaggi-mattalābhāya nissitā;	963	
PA_tika-abh06_t:9633	Nirodhadhammā jāyanti, jātā byanti bhavanti te.	963	
PA_tika-abh06_t:9635	Yathā nadī pabbateyyā, yathā dīpasikhā tathā;	963	
PA_tika-abh06_t:9636	Sīghasīghaṃ pavattantā, uppajjanti vayanti ca.	963	
PA_tika-abh06_t:9638	Jātā jātā nirujjhanti, aññe aññe tu jāyare;	963	
PA_tika-abh06_t:9639	Avīci anusambandhā, na jānanti visesato.	963	
PA_tika-abh06_t:9641	Iti nānappakārena, vipassanto vicakkhaṇo;	964	
PA_tika-abh06_t:9642	Aniccabhāvanaṃ dhīro, paripāceti sādhukaṃ.	964	
PA_tika-abh06_t:9644	Dukkhā ca dukkhavatthū ca, abhiṇhaparipīḷitā;	964	
PA_tika-abh06_t:9645	Rogā gaṇḍā ca sallā ca, aghato ca upaddavā.	964	
PA_tika-abh06_t:9647	Bhayopasaggāghamūlā,	964	
PA_tika-abh06_t:9648	Sāsavādīnavītitā;	964	
PA_tika-abh06_t:9649	Aleṇāsaraṇātāṇā,	964	
PA_tika-abh06_t:9650	Vadhakā mārakāmisā.	965	
PA_tika-abh06_t:9652	Jātidhammā jarābyādhi-	965	
PA_tika-abh06_t:9653	Sokopāyāsabhāgino;	965	
PA_tika-abh06_t:9654	Paridevasabhāvā ca,	965	
PA_tika-abh06_t:9655	Saṃklesā dukkhabhāgino.	965	
PA_tika-abh06_t:9657	Jegucchā paṭikūlā ca, bībhacchā ca virūpino;	965	
PA_tika-abh06_t:9658	Ajaññā capalā hīnā, duggandhā bālasevitā.	965	
PA_tika-abh06_t:9660	Sokantarikatāniccaṃ, taṇhāya kaḍḍhitā bhusaṃ;	966	
PA_tika-abh06_t:9661	Kapaṇā duggatā dīnā, vipannā ca vighātino.	966	
PA_tika-abh06_t:9663	Attalābhaṃ gavesanti, taṃtaṃpaccayanissitā;	966	
PA_tika-abh06_t:9664	Dukkhādhiṭṭhānamaccantaṃ, jātā puna vihaññare.	966	
PA_tika-abh06_t:9666	Aggikūpe nimuggāva, klesasantāpabhāgino;	966	
PA_tika-abh06_t:9667	Oviddhā viya sattīhi, saṅkhārā niccadukkhitā.	966	
PA_tika-abh06_t:9669	Jāyamānā ca jiyyantā, miyyantā ca khaṇe khaṇe;	966	
PA_tika-abh06_t:9670	Pasukā viya niccammā, haññanti serikāturā.	967	
PA_tika-abh06_t:9672	Tilāni tilayanteva, ucchuyanteva ucchuyo;	967	
PA_tika-abh06_t:9673	Udayabbayāvassaṃ te, pīḷayanti abhiṇhaso.	967	
PA_tika-abh06_t:9675	Manoramanavākārā, vipallāsaparikkhatā;	967	
PA_tika-abh06_t:9676	Iriyāpathasañchannā, nopatiṭṭhanti dukkhato.	967	
PA_tika-abh06_t:9678	Saṅkhāresu panetesu, vedanāssādarodhino;	967	
PA_tika-abh06_t:9679	Sāva sandulasambaddhā, sammohaparivāritā.	967	
PA_tika-abh06_t:9681	“Aduṃ dukkhamidaṃ dukkha”-miti saṃsāracārino;	968	
PA_tika-abh06_t:9682	Dukkhahetumajānantā, sambhamanti aviddasu.	968	
PA_tika-abh06_t:9684	Sukhākāramapassantā, dukkhabhāranipīḷitā;	968	
PA_tika-abh06_t:9685	Patthenti dukkhamevaññaṃ, bālā byasanabhāgino.	968	
PA_tika-abh06_t:9687	Cavantā upapajjantā, rukkhasākhaṃva makkaṭo;	968	
PA_tika-abh06_t:9688	Dukkhamekaṃ vimuccanti, tato gaṇhanti cāparaṃ.	968	
PA_tika-abh06_t:9690	Te dīgharattaṃ socanti, taṇhāsallasamappitā;	969	
PA_tika-abh06_t:9691	Diṭṭhipāsasamupetā, mānatthambhānusāyino.	969	
PA_tika-abh06_t:9693	Tamākāraṃ paniccevaṃ, vipassanto visārado;	969	
PA_tika-abh06_t:9694	Dukkhānupassanaṃ nāma, paripāceti bhāvanaṃ.	969	
PA_tika-abh06_t:9696	Dhammaṭṭhitiniyāmā hi, khandhāyatanadhātuyo;	969	
PA_tika-abh06_t:9697	Anattāsassatantā ca, īhābhogavivajjitā.	969	
PA_tika-abh06_t:9699	Payojanamadhiṭṭhāya, na tu byāpārayanti ca;	969	
PA_tika-abh06_t:9700	Paccayapaccayuppannā, janetuṃ vātha jāyituṃ.	970	
PA_tika-abh06_t:9702	Tathāpi hetusāmaggi-sambhave sambhavanti te;	970	
PA_tika-abh06_t:9703	Tabbhāvabhāvibhāvena, aññamaññapavattitā.	970	
PA_tika-abh06_t:9705	Ajāyituṃ na sakkonti, sati paccayasambhave;	970	
PA_tika-abh06_t:9706	Paccayānamalābhe tu, na jāyanti kudācanaṃ.	970	
PA_tika-abh06_t:9708	Na kiñcettha apekkhitvā, samaggā honti paccayā;	970	
PA_tika-abh06_t:9709	Na janetuṃ na sakkonti, samaggā ca kudācanaṃ.	970	
PA_tika-abh06_t:9711	Yathāpaccayalābhena, pavattanti yathā tathā;	971	
PA_tika-abh06_t:9712	Rakkhitā vā vidhātā vā, natthi assāmikā tathā.	971	
PA_tika-abh06_t:9714	“Ahaṃ mama”nti gaṇhantā, pariṇāmenti aññathā;	971	
PA_tika-abh06_t:9715	Vissasantā harantete, parābhūtā palambhino.	971	
PA_tika-abh06_t:9717	Rittā tucchā ca suññā ca, vivittā sāravajjitā;	971	
PA_tika-abh06_t:9718	Salakkhaṇaparicchinnā, dhammā natthettha puggalo.	971	
PA_tika-abh06_t:9720	Jāyamānā ca jiyyantā, miyyamānā ca saṅkhatā;	972	
PA_tika-abh06_t:9721	Vivasā parivattanti, vaso tesaṃ na katthaci.	972	
PA_tika-abh06_t:9723	Na tesu kassacisseraṃ, na tesañcatthi katthaci;	972	
PA_tika-abh06_t:9724	Na cattanīti saṅkhārā, ādhipaccavivajjitā.	972	
PA_tika-abh06_t:9726	Kadalīpattavaṭṭīva, aññamaññapatiṭṭhitā;	972	
PA_tika-abh06_t:9727	Sahajātagghanībhūtā, nopaṭṭhanti anattato.	972	
PA_tika-abh06_t:9729	Arūpanissitaṃ rūpaṃ, arūpaṃ rūpanissitaṃ;	972	
PA_tika-abh06_t:9730	Jaccandhapīṭhasappīva, aññamaññavavatthitaṃ.	973	
PA_tika-abh06_t:9732	Yantasuttena yantaṃva, kāyayantaṃ pavattati;	973	
PA_tika-abh06_t:9733	Nāmāvakaḍḍhitaṃ tattha, natthi attā sayaṃvasī.	973	
PA_tika-abh06_t:9735	Cetovipphāranipphannā, vāyodhātusamuṭṭhitā;	973	
PA_tika-abh06_t:9736	Iriyāpathaviññattivikārā pālakā matā.	973	
PA_tika-abh06_t:9738	Oviddhavedanāsallavikārapariṇāmato;	973	
PA_tika-abh06_t:9739	Bālānaṃ cittanipphannā, attāti parikappanā.	973	
PA_tika-abh06_t:9741	Suddhasaṅkhārapuñjoyaṃ, nettha sattopalabbhati;	974	
PA_tika-abh06_t:9742	Taṃ taṃ paccayamāgamma, dukkhakkhandhova jāyati.	974	
PA_tika-abh06_t:9744	Evamādippakārehi, vipassanto anattato;	974	
PA_tika-abh06_t:9745	Anattabhāvanaṃ nāma, bhāvetīti pavuccati.	974	
PA_tika-abh06_t:9747	Bhāvento tividhampetaṃ, nijjhāyati tilakkhaṇaṃ;	974	
PA_tika-abh06_t:9748	Nimittañca pavattañca, samārabbha yathākkamaṃ.	974	
PA_tika-abh06_t:9750	Attalābhanimittañca, taṃtaṃpaccayanissitā;	975	
PA_tika-abh06_t:9751	Tabbhāvabhāvibhāvena, lakkhīyanti nimittato.	975	
PA_tika-abh06_t:9753	Jāyamānā ca jiyyantā, miyyamānā ca saṅkhatā;	975	
PA_tika-abh06_t:9754	Taṃ taṃ bhāvamatikkamma, pavattanti khaṇe khaṇe.	975	
PA_tika-abh06_t:9756	Hetunissayanākāro, nimittanti tato mato;	975	
PA_tika-abh06_t:9757	Pavattaṃ vattanākāro, khaṇasantatiaddhato.	975	
PA_tika-abh06_t:9759	Apubbābhinavuppatti, uppādoti pakāsito;	975	
PA_tika-abh06_t:9760	Pubbāpariyasandhānaṃ, paṭisandhīti bhāsitā.	976	
PA_tika-abh06_t:9762	Āyūhantīti vuccanti, tadatthaṃ pana vāvaṭā;	976	
PA_tika-abh06_t:9763	Iccādipariyāyehi, bahvākārāpi saṅkhatā.	976	
PA_tika-abh06_t:9765	Nimitte ca pavatte ca, vatthuto yanti saṅgahaṃ;	976	
PA_tika-abh06_t:9766	Taṃ dvayākāramārabbha, patiṭṭhāti tilakkhaṇaṃ.	976	
PA_tika-abh06_t:9768	Paccayādhīnadhammānaṃ, uppādavayalakkhitā;	976	
PA_tika-abh06_t:9769	Aniccatānimittaṭṭhā, pavattesu na pākaṭā.	976	
PA_tika-abh06_t:9771	Pubbāparavicittānamasamatthānamattani;	977	
PA_tika-abh06_t:9772	Sannissayena nipphanno, bhāvadubbalyasādhako.	977	
PA_tika-abh06_t:9774	Hetusaṅkhātabhāvo hi, saṅkhārānamaniccatā;	977	
PA_tika-abh06_t:9775	Pavattamānā dasseti, taṃ sabhāvaṃ panattano.	977	
PA_tika-abh06_t:9777	Niccā dhuvā ce saṅkhārā, kasmā pekkhanti paccaye;	977	
PA_tika-abh06_t:9778	Ahutvā yadi nissāya, jātā kā tattha niccatā;	977	
PA_tika-abh06_t:9780	Attalābhaṃ labhitvāna, hetusāmaggilābhato;	978	
PA_tika-abh06_t:9781	Yāpessanti tamaññatra, kathaṃ nāmattadubbalā.	978	
PA_tika-abh06_t:9783	Paccaye anapekkhitvā, yadi natthi samatthatā;	978	
PA_tika-abh06_t:9784	Attalābhūpalābhāya, kiṃ samatthānupālane;	978	
PA_tika-abh06_t:9786	Janakā paccayānañhi, tadāyūhanato paraṃ;	978	
PA_tika-abh06_t:9787	Parihāritumāraddhā, jiyā khittasaro yathā.	978	
PA_tika-abh06_t:9789	Accīva vaṭṭinikkhantā, meghamuttāva vijjutā;	978	
PA_tika-abh06_t:9790	Paccayuddhaṭavissaṭṭhā, dhammā bhaṅgaparāyaṇā.	979	
PA_tika-abh06_t:9792	Tasmā nimittamākāraṃ, passanto sa vipassako;	979	
PA_tika-abh06_t:9793	“Vinassanti avassa”nti, saddahanto vimuccati.	979	
PA_tika-abh06_t:9795	Aniccato tathā hevaṃ, vipassantassa yogino;	979	
PA_tika-abh06_t:9796	Saddhāvimokkha bāhulyaṃ, bhavatīti pakāsitaṃ.	979	
PA_tika-abh06_t:9798	Iti saṅkhāradhammesu, nimittākāranicchitaṃ;	979	
PA_tika-abh06_t:9799	Aniccalakkhaṇaṃ dhīro, nijjhāyati niyāmato.	979	
PA_tika-abh06_t:9801	Bādhakattabhayākārā, pavatte dukkhitā viya;	980	
PA_tika-abh06_t:9802	Pavattamānā pīḷenti, saṅkhārā ca bhayāvahā.	980	
PA_tika-abh06_t:9804	Uppādābhinavākāraṃ, atikkamma tato paraṃ;	980	
PA_tika-abh06_t:9805	Jarājaccaritā hutvā, bhañjamānā kathaṃ sukhā.	980	
PA_tika-abh06_t:9807	Tasmā pavattamākāraṃ, nijjhāyanto nirantaraṃ;	980	
PA_tika-abh06_t:9808	Saṅkhāre dukkhato disvā, hitvāna paṇidhiṃ tahiṃ.	980	
PA_tika-abh06_t:9810	Tadāyūhananissaṅgo, passaddhadaratho sukhī;	981	
PA_tika-abh06_t:9811	Samādhibahulo yogī, vūpasantoti vuccati.	981	
PA_tika-abh06_t:9813	Byāpāravasitākāraṃ, saṅkhārānaṃ vipassato;	981	
PA_tika-abh06_t:9814	Nimitte ca pavatte ca, upaṭṭhāti anattato.	981	
PA_tika-abh06_t:9816	Anattādhīnanipphannā, vasātītappavattino;	981	
PA_tika-abh06_t:9817	Bhāvadubbalyanissārā, kathamattā bhavissare.	981	
PA_tika-abh06_t:9819	Tamevaṃ paṭivijjhanto, maññatānattalakkhaṇaṃ;	981	
PA_tika-abh06_t:9820	Vipassanārasassādī, saṃvegabahulo bhave.	982	
PA_tika-abh06_t:9822	Iccāhacca pavattānaṃ, lakkhaṇānaṃ sabhāvato;	982	
PA_tika-abh06_t:9823	Vavatthito tattha tattha, taṃtaṃlakkhaṇanicchayo.	982	
PA_tika-abh06_t:9825	Tathāpipākaṭaṭṭhāne, hetubhūte ca yoniso;	982	
PA_tika-abh06_t:9826	Vavatthapeti saṅkhāya, lakkhaṇāni vicakkhaṇo.	982	
PA_tika-abh06_t:9828	Uppādavayabhāvena, dissamānā hi saṅkhatā;	982	
PA_tika-abh06_t:9829	Pubbāparavivekena, dassenti tadaniccataṃ.	982	
PA_tika-abh06_t:9831	Tathā ca vipariṇāmaṃ, vipassanto visārado;	983	
PA_tika-abh06_t:9832	Nimittaphalanipphannaṃ, tamatthamadhimuccati.	983	
PA_tika-abh06_t:9834	Dukkhappavattihetuttā, nimittamapi paṇḍito;	983	
PA_tika-abh06_t:9835	Bhayāvahaniyāmena, bādhakanteva passati.	983	
PA_tika-abh06_t:9837	Tathā hi paccayārabbha, saṅkhārā nissayanti ce;	983	
PA_tika-abh06_t:9838	Tatovassaṃ bhavissanti, mahabbhayasamohitā.	983	
PA_tika-abh06_t:9840	Nirodhadhammā jāyanti, sallaviddhāva dukkhitā;	984	
PA_tika-abh06_t:9841	Jarāturā vipajjantā, bhijjantāva vighātino.	984	
PA_tika-abh06_t:9843	Tenevāniccato diṭṭhā, dukkhabhāvena khāyare;	984	
PA_tika-abh06_t:9844	Saṅkhatattā sabhāvo hi, dukkhāya parivattati.	984	
PA_tika-abh06_t:9846	Aniccā puna saṅkhārā, dukkhāti ca vavatthitā;	984	
PA_tika-abh06_t:9847	Anattattaniyāmena, nidassenti salakkhaṇaṃ.	984	
PA_tika-abh06_t:9849	Kathaṃ attaparādhīnā, paccayuppannabhaṅgurā;	984	
PA_tika-abh06_t:9850	Vipattiniyatā vātha, bādhamānā bhayāvahā.	985	
PA_tika-abh06_t:9852	Āhaccākārabhedena, tividhā hi vipassanā;	985	
PA_tika-abh06_t:9853	Aniccā dukkhānattāti, ayamettha vinicchayo.	985	
PA_tika-abh06_t:9855	Tidhābhūtā paniccetā, pahānākārabheditā;	985	
PA_tika-abh06_t:9856	Mahāvipassanā nāma, aṭṭhārasavidhā kathaṃ.	985	
PA_tika-abh06_t:9858	Hetusāmagginipphannamaniccanti tilakkhaṇaṃ;	985	
PA_tika-abh06_t:9859	Aniccataṃ vipassanto, niccasaññaṃ vimuñcati.	985	
PA_tika-abh06_t:9861	Aniccatāyādhiṭṭhānanimittaṃ pana passato;	986	
PA_tika-abh06_t:9862	Animitte vimuccantī, animittānupassanā.	986	
PA_tika-abh06_t:9864	Nirujjhamānadhammānaṃ, byantibhāvaṃ vipassato;	986	
PA_tika-abh06_t:9865	Samudayaṃ pajahantī, nirodhāanupassanā.	986	
PA_tika-abh06_t:9867	Sithilā jātu nissārā, dubbalā lahughātino;	986	
PA_tika-abh06_t:9868	Khayadhammāti saṅkhāya, ghanasaññaṃ vimuñcati.	986	
PA_tika-abh06_t:9870	Attalābhamatikkamma, vayantīti vicintayaṃ;	987	
PA_tika-abh06_t:9871	Jahatāyūhanaṃ tattha, putte sūtipajā viya.	987	
PA_tika-abh06_t:9873	Anavattitabhāvānaṃ, aññathattaṃ vipassato;	987	
PA_tika-abh06_t:9874	Vikārapariṇāmesu, dhuvasaññā virajjati.	987	
PA_tika-abh06_t:9876	Ālambañca tadālamba-ñāṇabhaṅgañca bhāvayaṃ;	987	
PA_tika-abh06_t:9877	Sārādānābhinivesaṃ, adhipaññāya muccati.	987	
PA_tika-abh06_t:9879	Iccāniccānimittā ca, nirodhā ca khayā vayā;	987	
PA_tika-abh06_t:9880	Viparīṇāmādhisaññā, dhammānupassanāti ca.	988	
PA_tika-abh06_t:9882	Sattānupassanābhedamaniccākāradassanaṃ;	988	
PA_tika-abh06_t:9883	Niccasaññādibhaṅgāya, paridīpenti paṇḍitā.	988	
PA_tika-abh06_t:9885	Taṃ tamākāramārabbha, tathā bāhulyavuttito;	988	
PA_tika-abh06_t:9886	Taṃlakkhaṇānugatā ca, bhedā tasseva sattadhā.	988	
PA_tika-abh06_t:9888	Sukhasaññaṃ nissajjantī, vuttā dukkhānupassanā;	988	
PA_tika-abh06_t:9889	Nibbinnā nibbidāñāṇaṃ, virāgā rāgavajjitā.	988	
PA_tika-abh06_t:9891	Jātāppaṇihitā nāma, muñcantī paṇidhiṃ tathā;	989	
PA_tika-abh06_t:9892	Nirālayābhinivesā, ādīnavānupassanā.	989	
PA_tika-abh06_t:9894	Pañcānupassanābhedaṃ, tadidaṃ dukkhadassanaṃ;	989	
PA_tika-abh06_t:9895	Sukhasaññādibhaṅgāya, pavattanti pakāsitaṃ.	989	
PA_tika-abh06_t:9897	Anattato vipassanto, attasaññā vimuccati;	989	
PA_tika-abh06_t:9898	Jahatattābhinivesaṃ, jhāyanto puna suññato.	989	
PA_tika-abh06_t:9900	Dvayānupassanābhedamanattākāradassanaṃ;	990	
PA_tika-abh06_t:9901	Attasaññābhinivesaṃ, vimokkhāya vibhāvituṃ.	990	
PA_tika-abh06_t:9903	Paṭinissaggato disvā, saṅkhāresu tilakkhaṇaṃ;	990	
PA_tika-abh06_t:9904	Jahanto saṅkhatādānaṃ, pakkhandati asaṅkhate.	990	
PA_tika-abh06_t:9906	Yathābhūtena ñāṇena, vipassanto vimuccati;	990	
PA_tika-abh06_t:9907	Sammohābhinivesamhā, avipallatthadassano.	990	
PA_tika-abh06_t:9909	Mohatābhogavimuttā, paṭisaṅkhānupassanā;	990	
PA_tika-abh06_t:9910	Jahantappaṭisaṅkhaṃ tu, paṭisaṅkhāya lakkhaṇaṃ.	991	
PA_tika-abh06_t:9912	Diṭṭhisaṅkhātadosattā, vibhāvento vivaṭṭato;	991	
PA_tika-abh06_t:9913	Saṃyogābhinivesamhā, paṭilīno vimuccati.	991	
PA_tika-abh06_t:9915	Muccītukamyatāñāṇaṃ, paṭinissaggasammataṃ;	991	
PA_tika-abh06_t:9916	Yathā bhūtaṃ tathā ñāṇaṃ, paccayākāranissitaṃ.	991	
PA_tika-abh06_t:9918	Saṅkhārupekkhāñāṇaṃ tu, paṭisaṅkhānupassanā;	991	
PA_tika-abh06_t:9919	Vuṭṭhānagāminī nāma, vivaṭṭanti pavuccati.	991	
PA_tika-abh06_t:9921	Catassopi paniccetā, ādānādippabhañjitā;	992	
PA_tika-abh06_t:9922	Lakkhaṇattayamāhacca, pavattanti yathā tathā.	992	
PA_tika-abh06_t:9924	Nimittamārabbha tathā pavattaṃ,	992	
PA_tika-abh06_t:9925	Tilakkhaṇaṃ jhāyati yāya yogī;	992	
PA_tika-abh06_t:9926	Tamitthamaṭṭhārasabhedabhinnaṃ,	992	
PA_tika-abh06_t:9927	Vipassanābhāvanamāhu dhīrā.	992	
PA_tika-abh06_t:9929	Vipassanānayamimamuttamaṃ subhaṃ,	992	
PA_tika-abh06_t:9930	Nidassitaṃ jinavacanānusārato;	993	
PA_tika-abh06_t:9931	Vibhāvayaṃ manasi hitāvahaṃ paraṃ,	993	
PA_tika-abh06_t:9932	Nirāmayaṃ padamanupāpuṇissati.	993	
PA_tika-abh06_t:9933	Iti nāmarūpaparicchede vipassanāvibhāgo nāma	993	
PA_tika-abh06_t:9934	Ekādasamo paricchedo.	993	
PA_tika-abh06_t:9935	12. Dvādasamo paricchedo	993	
PA_tika-abh06_t:9936	Dasāvatthāvibhāgo	993	
PA_tika-abh06_t:9938	Iccaṭṭhārasadhā bhinnā, paṭipakkhappahānato;	993	
PA_tika-abh06_t:9939	Lakkhaṇākārabhedena, tividhāpi ca bhāvanā.	993	
PA_tika-abh06_t:9941	Kalāpato sammasanaṃ, udayabbayadassanaṃ;	994	
PA_tika-abh06_t:9942	Bhaṅge ñāṇaṃ bhaye ñāṇaṃ, ñāṇamādīnavepi ca.	994	
PA_tika-abh06_t:9944	Tatheva nibbidāñāṇaṃ, ñāṇaṃ muccitukamyatā;	994	
PA_tika-abh06_t:9945	Paṭisaṅkhā ca saṅkhāru-pekkhāñāṇānulomakaṃ.	994	
PA_tika-abh06_t:9947	Iccāvatthāpabhedena, dasadhāpi vibhāvitā;	994	
PA_tika-abh06_t:9948	Sabhāgatthavisesena, tidhā saṅgahitā puna.	994	
PA_tika-abh06_t:9950	Yathābhūtaṃ nāma ñāṇattayaṃ sammasanādikaṃ;	995	
PA_tika-abh06_t:9951	Bhayādiñāṇaṃ tividhaṃ, nibbidāti pavuccati.	995	
PA_tika-abh06_t:9953	Tathā muccitukāmādi, virāgova catubbidhaṃ;	995	
PA_tika-abh06_t:9954	Lakkhaṇattayanijjhānavasena puna vuṭṭhitā.	995	
PA_tika-abh06_t:9956	Suññatañcānimittañca, tathāppaṇihitanti ca;	995	
PA_tika-abh06_t:9957	Sādheti maggasaṅkhātaṃ, vimokkhattayamuttamaṃ.	995	
PA_tika-abh06_t:9959	Iti bhāvetukāmassa, vibhāveti yathākkamaṃ;	995	
PA_tika-abh06_t:9960	Dasāvatthāvibhāgena, samādāya yathā kathaṃ.	996	
PA_tika-abh06_t:9962	Visuddho paṭhamaṃ tāva, sādhu sīlavisuddhiyā;	996	
PA_tika-abh06_t:9963	Upacārappanāyañca, ṭhatvā cittavisuddhiyaṃ.	996	
PA_tika-abh06_t:9965	Sappaccayaṃ pariggayha, nāmarūpaṃ sabhāvato;	996	
PA_tika-abh06_t:9966	Diṭṭhikaṅkhāvitaraṇaṃ, patvā suddhiṃ tato paraṃ.	996	
PA_tika-abh06_t:9968	Atītānāgate khandhe, paccuppanne ca sāsave;	996	
PA_tika-abh06_t:9969	Kalāpato sammasitvā, sammaseyya tilakkhaṇaṃ.	996	
PA_tika-abh06_t:9971	Ādānanikkhepanato,	997	
PA_tika-abh06_t:9972	Vayovuddhatthagāmito;	997	
PA_tika-abh06_t:9973	Āhāratopi ututo,	997	
PA_tika-abh06_t:9974	Kammato cāpi cittato.	997	
PA_tika-abh06_t:9976	Dhammatārūpato cāpi, rūpasattakato naye;	997	
PA_tika-abh06_t:9977	Kalāpato yamakato, khaṇikā paṭipāṭito.	997	
PA_tika-abh06_t:9979	Diṭṭhimugghāṭayanto ca, mānamugghāṭayaṃ tathā;	997	
PA_tika-abh06_t:9980	Nikantipariyādāno, nāmasattakato naye.	998	
PA_tika-abh06_t:9982	Niccā ce na nirujjheyyuṃ, na bādheyyuṃ sukhā yadi;	998	
PA_tika-abh06_t:9983	Vase vatteyyumattā ce, tadabhāvā na tādisā.	998	
PA_tika-abh06_t:9985	Sambhavanti hi saṅkhārā, sati paccayasambhave;	998	
PA_tika-abh06_t:9986	Tato paccayanipphannā, avassaṃ bhedagāmino.	998	
PA_tika-abh06_t:9988	Tadaniccā khayaṭṭhena, dukkhā nāma bhayaṭṭhato;	998	
PA_tika-abh06_t:9989	Anattāsārakaṭṭhena, saṅkhārāti vibhāvayaṃ.	998	
PA_tika-abh06_t:9991	Kālena sammase rūpaṃ, nāmaṃ kālena sammase;	999	
PA_tika-abh06_t:9992	Ajjhattañca bahiddhā ca, samāsabyāsato tato.	999	
PA_tika-abh06_t:9994	Yathopaṭṭhitabhedena, sammasanto samūhato;	999	
PA_tika-abh06_t:9995	Kalāpato sammasanamiti bhāveti paṇḍito.	999	
PA_tika-abh06_t:9997	Tassevaṃ sammasantassa, kammaññaṃ hoti mānasaṃ;	999	
PA_tika-abh06_t:9998	Sūpaṭṭhanti ca saṅkhārā, vodāyati ca bhāvanā.	999	
PA_tika-abh06_t:10000	Tato paraṃ vipassanto, pariggaṇhāti paṇḍito;	1000	
PA_tika-abh06_t:10001	Paccuppannasabhāvānaṃ, khandhānamudayabbayaṃ.	1000	
PA_tika-abh06_t:10003	Taṇhāsammohakammehi,	1000	
PA_tika-abh06_t:10004	Khandhapañcakasabhāvo;	1000	
PA_tika-abh06_t:10005	Rūpamāhārato hoti,	1000	
PA_tika-abh06_t:10006	Phassato vedanādayo.	1000	
PA_tika-abh06_t:10008	Viññāṇaṃ nāmarūpamhā, sambhotīti ca passato;	1000	
PA_tika-abh06_t:10009	Tassa paccayato hoti, khandhesudayadassanaṃ.	1000	
PA_tika-abh06_t:10011	Taṇhādīnaṃ nirodhā ca,	1001	
PA_tika-abh06_t:10012	Nirodho hoti passato;	1001	
PA_tika-abh06_t:10013	Tathā vīsatidhā hoti,	1001	
PA_tika-abh06_t:10014	Tattheva vayadassanaṃ.	1001	
PA_tika-abh06_t:10016	Nibbattivipariṇāmalakkhaṇaṃ pana passato;	1001	
PA_tika-abh06_t:10017	Khaṇato dasadhā nesamudayabbayadassanaṃ.	1001	
PA_tika-abh06_t:10019	Itthaṃ paññāsadhā bhedo,	1001	
PA_tika-abh06_t:10020	Khandhānamudayabbayo;	1002	
PA_tika-abh06_t:10021	Āyatanādibhedopi,	1002	
PA_tika-abh06_t:10022	Yojetabbo yathārahaṃ.	1002	
PA_tika-abh06_t:10024	Tadevamanupassanto, khandhāyatanadhātuyo;	1002	
PA_tika-abh06_t:10025	Aniccā dukkhānattāti, bhāveti bahudhā budho.	1002	
PA_tika-abh06_t:10027	Bhāvanāpasutassevaṃ, passato bodhipakkhiyā;	1002	
PA_tika-abh06_t:10028	Pātubhūtā pavattanti, visesena visāradā.	1002	
PA_tika-abh06_t:10030	Salakkhaṇaparicchinne, tilakkhaṇavavatthite;	1003	
PA_tika-abh06_t:10031	Chando sāsavasaṅkhāre, sāradaṃ pariyesati.	1003	
PA_tika-abh06_t:10033	Tattha pubbaṅgamaṃ hutvā, saṃpakkhandati mānasaṃ;	1003	
PA_tika-abh06_t:10034	Saṅkappobhiniropeti, āharanto punappunaṃ.	1003	
PA_tika-abh06_t:10036	Yathāvatthusabhāvena, tato saddhādhimuccati;	1003	
PA_tika-abh06_t:10037	Sati sūpaṭṭhitā hoti, pariggayha sabhāvato.	1003	
PA_tika-abh06_t:10039	Paññā sampaṭivijjhantī, samāhacca vipassati;	1003	
PA_tika-abh06_t:10040	Paggahetvāna vāyāmo, paṭipādeti bhāvanaṃ.	1004	
PA_tika-abh06_t:10042	Tato pītimano hoti, nipphāditamanoratho;	1004	
PA_tika-abh06_t:10043	Pāmojjabahulo hutvā, passaddhadaratho pana.	1004	
PA_tika-abh06_t:10045	Vikkhepuddhaccanittiṇṇo, samādhiyati niccalo;	1004	
PA_tika-abh06_t:10046	Upekkhā bhāvanāvīthiṃ, adhiṭṭhāti tato paraṃ.	1004	
PA_tika-abh06_t:10048	Āruḷhayoggācariyo, ājānīyaratho viya;	1004	
PA_tika-abh06_t:10049	Vātābhāve padīpova, pasannekamukhaṭṭhitā.	1004	
PA_tika-abh06_t:10051	Sukhumā nipuṇākārā, khuradhārāgatā viya;	1005	
PA_tika-abh06_t:10052	Gaṇhantī bhāvanāgabbhaṃ, pavaḍḍhati vipassanā.	1005	
PA_tika-abh06_t:10054	Sampattapaṭivedhassa,	1005	
PA_tika-abh06_t:10055	Tassevaṃ taṃ vipassato;	1005	
PA_tika-abh06_t:10056	Jāyateko upakleso,	1005	
PA_tika-abh06_t:10057	Dasopaklesavatthukā.	1005	
PA_tika-abh06_t:10059	Obhāso pīti passaddhi, adhimokkho ca paggaho;	1005	
PA_tika-abh06_t:10060	Sukhaṃ ñāṇamupaṭṭhānamupekkhā ca nikanti ca.	1006	
PA_tika-abh06_t:10062	Jātesvetesu yaṃ kiñci, uḷāraṃ jātavimhayo;	1006	
PA_tika-abh06_t:10063	Disvā vipassanāmaggā, vokkamitvā tato paraṃ.	1006	
PA_tika-abh06_t:10065	Tamahaṃkāravikkhitto, assādento mamāyati;	1006	
PA_tika-abh06_t:10066	Hotādhimāniko vātha, maññanto tamanuttaraṃ.	1006	
PA_tika-abh06_t:10068	Siyā cevamupakliṭṭhā, patitā vātha bhāvanā;	1006	
PA_tika-abh06_t:10069	Tatthevaṃ paṭisaṅkhāya, paṭivijjhati paṇḍito.	1006	
PA_tika-abh06_t:10071	Na taṇhādiṭṭhimānehi, pariyogāhahetuto;	1007	
PA_tika-abh06_t:10072	Lakkhaṇālambaṇattā ca, lokiyāyaṃ vipassanā.	1007	
PA_tika-abh06_t:10074	Diṭṭhimānanikantī ca, kummaggā paripanthakā;	1007	
PA_tika-abh06_t:10075	Maggo visuddhiyā nāma, visuddhā ca vipassanā.	1007	
PA_tika-abh06_t:10077	Sārathīva rathaṃ bhantamiti saṅkhāya sādhukaṃ;	1007	
PA_tika-abh06_t:10078	Paviṭṭhamaggaṃ vikkhittaṃ, sampādeti yathā pure.	1007	
PA_tika-abh06_t:10080	Itthaṃ magge amagge ca, yāthāvapaṭivedhakaṃ;	1008	
PA_tika-abh06_t:10081	Maggāmaggavisuddhīti, ñāṇadassanamīritaṃ.	1008	
PA_tika-abh06_t:10083	Cetopavattanākāramiti sallakkhayaṃ budho;	1008	
PA_tika-abh06_t:10084	Sādhukaṃ paṭivijjhanto, sukhumaṃ nipuṇaṃ tato.	1008	
PA_tika-abh06_t:10086	Paripanthe vimocetvā, bodhetvā bodhipakkhiye;	1008	
PA_tika-abh06_t:10087	Bhāvanaṃ paṭipādento, punadevodayabbayaṃ.	1008	
PA_tika-abh06_t:10089	Samadhiṭṭhāya medhāvī, vipassati tilakkhaṇaṃ;	1008	
PA_tika-abh06_t:10090	Udayabbayañāṇanti, tamīrenti tato paraṃ.	1009	
PA_tika-abh06_t:10092	Saṅkhārānaṃ vibhūtattā, sākārānaṃ visesato;	1009	
PA_tika-abh06_t:10093	Tilakkhaṇānaṃ diṭṭhattā, saṅkhāresu sabhāvato.	1009	
PA_tika-abh06_t:10095	Paripanthā vimuttassa, maggāmaggavisuddhiyā;	1009	
PA_tika-abh06_t:10096	Yathāvīthippavattassa, paṭipattivisuddhiyā.	1009	
PA_tika-abh06_t:10098	Indriyānaṃ sutikkhattā, paripakkā vipassanā;	1009	
PA_tika-abh06_t:10099	Udayamhā vimuccitvā, bhaṅge ṭhāti yathā kathaṃ.	1009	
PA_tika-abh06_t:10101	Uppādo paccayāyatto, dhammānamiti nicchite;	1010	
PA_tika-abh06_t:10102	Nirodhānugatā jāti, siddhāvassaṃ niyāmato.	1010	
PA_tika-abh06_t:10104	Tatodayāva paṭṭhāya, atthāya sūriyo viya;	1010	
PA_tika-abh06_t:10105	Vināsāya pavattantā, vayantevāti pekkhati.	1010	
PA_tika-abh06_t:10107	Udayābhogamohāya, vayanticceva sabbathā;	1010	
PA_tika-abh06_t:10108	Bhedassabhāvamārabbha, dhammesu sati tiṭṭhati.	1010	
PA_tika-abh06_t:10110	Atītā ca niruddhāva, nirujjhissantināgatā;	1011	
PA_tika-abh06_t:10111	Nirujjhanteva vattantā, iccevamanupassato.	1011	
PA_tika-abh06_t:10113	Nijjharova giraggamhi, vārivoṇatapokkhare;	1011	
PA_tika-abh06_t:10114	Padīpo viya jhāyanto, āraggeriva sāsapo.	1011	
PA_tika-abh06_t:10116	Ātape viya ussāvo, parissāve jalaṃ viya;	1011	
PA_tika-abh06_t:10117	Madditaṃ pheṇapiṇḍaṃva, loṇapiṇḍamivodake.	1011	
PA_tika-abh06_t:10119	Udake daṇḍarājīva, vijjutāva valāhake;	1011	
PA_tika-abh06_t:10120	Jalaṃ tattakapāleva, salile viya bubbuḷaṃ.	1012	
PA_tika-abh06_t:10122	Vātabbhāhatatūlaṃva, tīraṃ pattāva vīciyo;	1012	
PA_tika-abh06_t:10123	Phalaṃ bandhanamuttaṃva, tiṇānīva hutāvahe.	1012	
PA_tika-abh06_t:10125	Jāyantāpi ca jiyyantā, miyyantā ca nirantaraṃ;	1012	
PA_tika-abh06_t:10126	Nirodhāyābhidhāvantā, bhaṅgābhimukhapātino.	1012	
PA_tika-abh06_t:10128	Vigacchantāva dissanti, khīyantantaradhāyino;	1012	
PA_tika-abh06_t:10129	Viddhaṃsayantā saṅkhārā, patantā ca vināsino.	1012	
PA_tika-abh06_t:10131	Bhaṅgañāṇaṃ tamakkhātaṃ, yena ñāṇena passato;	1013	
PA_tika-abh06_t:10132	Aniccantānudhāvanti, tividhāpi vipassanā.	1013	
PA_tika-abh06_t:10134	Udayabbayabhaṅgesu, pākaṭā hi aniccatā;	1013	
PA_tika-abh06_t:10135	Bhayādīnavanibbede, dukkhatānattatā tato.	1013	
PA_tika-abh06_t:10137	Itthaṃ bhaṅgamadhiṭṭhāya, passantassa tilakkhaṇaṃ;	1013	
PA_tika-abh06_t:10138	Saṅkhārā sabhayā hutvā, samupaṭṭhanti yogino.	1013	
PA_tika-abh06_t:10140	Vāḷamigānubaddhāva, nimmujjantā viyaṇṇave;	1014	
PA_tika-abh06_t:10141	Amanussagahitāva, parikkhittāva verihi.	1014	
PA_tika-abh06_t:10143	Kaṇhasappasamālīḷhā, caṇḍahatthisamuṭṭhitā;	1014	
PA_tika-abh06_t:10144	Papātāvāṭapakkhantā, patantāva hutāvahe.	1014	
PA_tika-abh06_t:10146	Vajjhappattā mahācorā, chijjantā viya sīsato;	1014	
PA_tika-abh06_t:10147	Sūlamāropiyantāva, pabbatenotthaṭā viya.	1014	
PA_tika-abh06_t:10149	Jātisaṅkaṭapakkhantā, jarābyādhinipīḷitā;	1014	
PA_tika-abh06_t:10150	Maraṇāsanisammaddā, mahābyasanabhāgino.	1015	
PA_tika-abh06_t:10152	Maccunabbhāhatā niccaṃ, dukkhabhārasamotthaṭā;	1015	
PA_tika-abh06_t:10153	Sokopāyāsanissandā, paridevaparāyaṇā.	1015	
PA_tika-abh06_t:10155	Taṇhādiṭṭhimamattena, sattā etthādhimucchitā;	1015	
PA_tika-abh06_t:10156	Baddhā bhayena baddhāva, muttāva bhayamuttakā.	1015	
PA_tika-abh06_t:10158	Iti saṅkhāradhammesu, bhayuppattimudikkhato;	1015	
PA_tika-abh06_t:10159	Bhayañāṇanti bhāsanti, bhayamuttā mahesayo.	1015	
PA_tika-abh06_t:10161	Sabhayā puna saṅkhārā, sandissanti samantato;	1016	
PA_tika-abh06_t:10162	Ahitāvahitāniccamādīnavaṃ nirantaraṃ.	1016	
PA_tika-abh06_t:10164	Gūthakūpaṃva kuthitaṃ, bhasmacchannova pāvako;	1016	
PA_tika-abh06_t:10165	Sarakkhasaṃva salilaṃ, savisaṃ viya bhojanaṃ.	1016	
PA_tika-abh06_t:10167	Vanaṃ vāḷamigākiṇṇaṃ, maggo coramahabbhayo;	1016	
PA_tika-abh06_t:10168	Bhijjamānā mahānāvā, phalantā asanī yathā.	1016	
PA_tika-abh06_t:10170	Āvudhākulasannaddhā, yuddhabhūmipatiṭṭhitā;	1017	
PA_tika-abh06_t:10171	Saṅgatāva mahāsenā, ghorānatthaniyāmitā.	1017	
PA_tika-abh06_t:10173	Rathaṃ cakkasamāruḷhaṃ, vuyhantaṃ vaḷavāmukhaṃ;	1017	
PA_tika-abh06_t:10174	Kappuṭṭhānamahārambhaṃ, kappo pattantaro yathā.	1017	
PA_tika-abh06_t:10176	Tathā lokā tayopete,	1017	
PA_tika-abh06_t:10177	Mahopaddavasaṅkulā;	1017	
PA_tika-abh06_t:10178	Ḍayhantekādasaggīhi,	1017	
PA_tika-abh06_t:10179	Paripphandaparāyaṇā.	1017	
PA_tika-abh06_t:10181	Mahāraññamivādittaṃ, bhavayonigatiṭṭhiti-	1018	
PA_tika-abh06_t:10182	Sattāvāsā samībhūtā, jalitaṅgārakāsukā.	1018	
PA_tika-abh06_t:10184	Āsīvisā mahābhūtā, vadhakā khandhapañcakā;	1018	
PA_tika-abh06_t:10185	Cakkhādayo suññā gāmā, gocarā gāmaghātakā.	1018	
PA_tika-abh06_t:10187	Iccānayasamākiṇṇaṃ, bhavasāgaramaṇḍalaṃ;	1018	
PA_tika-abh06_t:10188	Leṇaṃ tāṇaṃ patiṭṭhā vā, saraṇaṃ vā na vijjati.	1018	
PA_tika-abh06_t:10190	Etthābhirodhino bālā, vaṅkaghastāva mīnakā;	1019	
PA_tika-abh06_t:10191	Mahāsakaṭupabbuḷhā, mahabbhayapatiṭṭhitā.	1019	
PA_tika-abh06_t:10193	Jāyamānāva jiyyantā, nānābyasanapīḷitā;	1019	
PA_tika-abh06_t:10194	Vipattāvaṭṭapatitā, maraṇābaddhanicchayā.	1019	
PA_tika-abh06_t:10196	Mohandhakārapihitā, caturoghasamotthaṭā;	1019	
PA_tika-abh06_t:10197	Vitunnā dukkhasallena, vihaññanti vighātino.	1019	
PA_tika-abh06_t:10199	Itthañca visapupphaṃva, nānānatthaphalāvahaṃ;	1019	
PA_tika-abh06_t:10200	Dukkhānubandhasambādhaṃ, ābādhaṃva samuṭṭhitaṃ.	1020	
PA_tika-abh06_t:10202	Āsīvisaṃva kupitaṃ, ghoraṃ bhayanibandhanaṃ;	1020	
PA_tika-abh06_t:10203	Asisūnaṃva sārambhaṃ, dukkhāyūhanakaṃ padaṃ.	1020	
PA_tika-abh06_t:10205	Savidāhaparipphandapakkabandhamivodakaṃ;	1020	
PA_tika-abh06_t:10206	Uppādañca pavattañca, nimittāyūhanaṃ tathā.	1020	
PA_tika-abh06_t:10208	Paṭisandhiñca passantaṃ, ñāṇamādīnavaṃ mataṃ;	1020	
PA_tika-abh06_t:10209	Tebhūmakesu tenāyamavuddhiṃ paṭivijjhati.	1020	
PA_tika-abh06_t:10211	Bhayabheravapakkhante, bahvādīnavapaccaye;	1021	
PA_tika-abh06_t:10212	Saṅkhāre samavekkhanto, nibbindati nirālayo.	1021	
PA_tika-abh06_t:10214	Visaṃ jīvitukāmova, verike viya bhīruko;	1021	
PA_tika-abh06_t:10215	Supaṇṇaṃ nāgarājāva, coraṃ viya mahaddhano.	1021	
PA_tika-abh06_t:10217	Dukkhānusayasambādhe, bādhamāne vibhāvayaṃ;	1021	
PA_tika-abh06_t:10218	Saṃvejeti nirānande, paripanthabhayākule.	1021	
PA_tika-abh06_t:10220	Suddho muttakarīsaṃva, suhito vamitaṃ viya;	1022	
PA_tika-abh06_t:10221	Suvilittova duggandhaṃ, sunhāto aṅgaṇaṃ viya.	1022	
PA_tika-abh06_t:10223	Rāgadosaparikliṭṭhe, caturāsavapūtike;	1022	
PA_tika-abh06_t:10224	Hīnalokāmisāsāre, saṃklesavisadūsite.	1022	
PA_tika-abh06_t:10226	Saṅkhārepi jigucchanto, nābhinandati paṇḍito;	1022	
PA_tika-abh06_t:10227	Tassetaṃ nandinissaṭṭhaṃ, nibbidāñāṇamabravuṃ.	1022	
PA_tika-abh06_t:10229	Sabhayādīnave disvā, saṅkhāre puna paṇḍito;	1022	
PA_tika-abh06_t:10230	Nibbindanto tato tehi, parimuccitumicchati.	1023	
PA_tika-abh06_t:10232	Mīnāva kumīne baddhā, pañjare viya pakkhino;	1023	
PA_tika-abh06_t:10233	Coro cārakabaddhova, peḷāyantova pannago.	1023	
PA_tika-abh06_t:10235	Paṅke sanno mahānāgo, cando rāhumukhaṃ gato;	1023	
PA_tika-abh06_t:10236	Migo yathā pāsagato, tathā saṃsāracārake.	1023	
PA_tika-abh06_t:10238	Avijjāpariyonaddhe, khandhapañcakasanthare;	1023	
PA_tika-abh06_t:10239	Diṭṭhijālapaṭicchanne, vipallāsaparikkhite.	1023	
PA_tika-abh06_t:10241	Pañcanīvaraṇābaddhe, mānatthambhasamussaye;	1024	
PA_tika-abh06_t:10242	Icchāpapātagambhīre, vipattivinipātane.	1024	
PA_tika-abh06_t:10244	Jarābyādhisamuppāde, dhūmaketupapattike;	1024	
PA_tika-abh06_t:10245	Kodhūpanāhadahane, sokopāyāsadhūpite.	1024	
PA_tika-abh06_t:10247	Madappamādāvarodhe, bhavataṇhāvakaḍḍhane;	1024	
PA_tika-abh06_t:10248	Vippayogasamuttāse, niccāpāyabhayākule.	1024	
PA_tika-abh06_t:10250	Chālambābhihate niccaṃ, phassadvārādhikuṭṭane;	1025	
PA_tika-abh06_t:10251	Sañcetanākāraṇike, vedanākammakāraṇe.	1025	
PA_tika-abh06_t:10253	Anatthālāpanigghose, klesarakkhasalālite;	1025	
PA_tika-abh06_t:10254	Maraṇārambhaniṭṭhāne, baddho muttiṃ gavesati.	1025	
PA_tika-abh06_t:10256	Aggiṃ viya ca samphuṭṭha-masuciṃ gahitaṃ viya;	1025	
PA_tika-abh06_t:10257	Petaṃ khāditukāmaṃva, vikkantentamivāvudhaṃ.	1025	
PA_tika-abh06_t:10259	Mahābyasanupassaṭṭhe, saṅkhāre mottumicchato;	1025	
PA_tika-abh06_t:10260	Muccitukamyatāñāṇamuppannanti pavuccati.	1026	
PA_tika-abh06_t:10262	Dujjahe palibajjhante, ganthānusayasaṅgame;	1026	
PA_tika-abh06_t:10263	Taṇhupādānagahaṇe, nandirāgānubandhane.	1026	
PA_tika-abh06_t:10265	Diṭṭhimānamadatthaddhe, lobhapāsanirantare;	1026	
PA_tika-abh06_t:10266	Saṃyojanamahādugge, cirakālappapañcite.	1026	
PA_tika-abh06_t:10268	Saṅkhāre muñcataccantaṃ, āvijjhitvāva pannagaṃ;	1026	
PA_tika-abh06_t:10269	Lakkhaṇānupanijjhāya, sukhumaṃ pana yoniso.	1026	
PA_tika-abh06_t:10271	Majjhattagahaṇo tasmā, nirapekkhavimuttiyā;	1027	
PA_tika-abh06_t:10272	Vaggulīvāphalaṃ rukkhaṃ, vīmaṃsati visesato.	1027	
PA_tika-abh06_t:10274	Vihataṃ viya kappāsaṃ, vihananto punappunaṃ;	1027	
PA_tika-abh06_t:10275	Gandhaṃ viya ca pisento, pisitaṃyeva sādhukaṃ.	1027	
PA_tika-abh06_t:10277	Aniccā dukkhānattāti, satimā susamāhito;	1027	
PA_tika-abh06_t:10278	Āhacca paṭivijjhanto, lakkhaṇāni vipassati.	1027	
PA_tika-abh06_t:10280	Vipassantassa tassevaṃ, paṭisaṅkhānupassanā-	1028	
PA_tika-abh06_t:10281	Ñāṇamiccāhu nipuṇaṃ, vicinantaṃ visāradā.	1028	
PA_tika-abh06_t:10283	Iti sammā vipassanto, sacchikatvā tilakkhaṇaṃ;	1028	
PA_tika-abh06_t:10284	Yathābhūtasabhāvena, tatthevamanupassati.	1028	
PA_tika-abh06_t:10286	Aniccā vata saṅkhārā, niccāti gahitā pure;	1028	
PA_tika-abh06_t:10287	Dukkhāva sukhato diṭṭhā, anattāva panattato.	1028	
PA_tika-abh06_t:10289	Aniccā dukkhānattā ca, saṅkhatā puna sabbathā;	1028	
PA_tika-abh06_t:10290	Alabbhaneyyadhammā ca, tathevākāmakāriyā.	1029	
PA_tika-abh06_t:10292	Dhātumattā parādhīnā, attādheyyavivajjitā;	1029	
PA_tika-abh06_t:10293	Maccudheyyavasānītā, upadhihatagocarā.	1029	
PA_tika-abh06_t:10295	Ahaṃ mamanti vohāro, paro vātha parassa vā;	1029	
PA_tika-abh06_t:10296	Attā vā attanīyaṃ vā, vatthuto natthi katthaci.	1029	
PA_tika-abh06_t:10298	Yathāpi aṅgasambhārā, hoti saddo ratho iti;	1029	
PA_tika-abh06_t:10299	Evaṃ khandhesu santesu, hoti sattoti sammuti.	1029	
PA_tika-abh06_t:10301	Tattha kappenti attānaṃ, bālā dummedhino janā;	1030	
PA_tika-abh06_t:10302	Ajjhattaṃ vā bahiddhā vā, passato natthi kiñcanaṃ.	1030	
PA_tika-abh06_t:10304	Sukhito dukkhito vātha, puggalo nāma katthaci;	1030	
PA_tika-abh06_t:10305	Vatthuto natthi sabbattha, saṅkhārā taṃsabhāvino.	1030	
PA_tika-abh06_t:10307	Jāyamānā ca jiyyantā, miyyamānā ca saṅkhatā;	1030	
PA_tika-abh06_t:10308	Attāva dukkhitā hete, na tu dukkhāya kassaci.	1030	
PA_tika-abh06_t:10310	Dukkhameva hi sambhoti, dukkhaṃ tiṭṭhati veti ca;	1031	
PA_tika-abh06_t:10311	Nāññatra dukkhā sambhoti, nāññaṃ dukkhā nirujjhati.	1031	
PA_tika-abh06_t:10313	Ettha gayhūpagaṃ natthi, palāsetaṃ papañcitaṃ;	1031	
PA_tika-abh06_t:10314	Niruddhassa samāyūhā, niratthakasamubbhavā.	1031	
PA_tika-abh06_t:10316	Aniccā hontu saṅkhārā, dukkhitā vā mamettha kiṃ;	1031	
PA_tika-abh06_t:10317	Anattā vāti? Saṅkhārupekkhāñāṇaṃ pavattati.	1031	
PA_tika-abh06_t:10319	Iti disvā yathābhūtaṃ, yāva bhaṅgā tato paraṃ;	1031	
PA_tika-abh06_t:10320	Gaṇhantī bhāvanāgabbhaṃ, paripakkā vipassanā.	1032	
PA_tika-abh06_t:10322	Avassaṃ bhaṅganiṭṭhāne, bhayādīnavanicchite;	1032	
PA_tika-abh06_t:10323	Nibbinditvā virajjanto, paṭisaṅkhāyupekkhati.	1032	
PA_tika-abh06_t:10325	Tattha muttakarīsaṃva, kheḷapiṇḍaṃva ujjhitaṃ;	1032	
PA_tika-abh06_t:10326	Vissaṭṭhaparaputtaṃva, vissaṭṭhabhariyaṃ viya.	1032	
PA_tika-abh06_t:10328	Pavattañca nimittañca, paṭisaṅkhāyupekkhato;	1032	
PA_tika-abh06_t:10329	Sabbasaṅkhāradhammesu, gatiyonibhavesu vā.	1032	
PA_tika-abh06_t:10331	Vāri pokkharapatteva, sūcikaggeva sāsapo;	1033	
PA_tika-abh06_t:10332	Khittaṃ kukkuṭapattaṃva, daddulaṃva hutāvahe.	1033	
PA_tika-abh06_t:10334	Na pasārīyatī cittaṃ, na tu sajjati bajjhati;	1033	
PA_tika-abh06_t:10335	Ālayā patilīyanti, parivattati vaṭṭato.	1033	
PA_tika-abh06_t:10337	Sītaṃ ghammābhitattova,	1033	
PA_tika-abh06_t:10338	Chātajjhattova bhojanaṃ;	1033	
PA_tika-abh06_t:10339	Pipāsitova pānīyaṃ,	1033	
PA_tika-abh06_t:10340	Byādhitova mahosadhaṃ.	1034	
PA_tika-abh06_t:10342	Bhīto khemantabhūmiṃva, duggatova mahānidhiṃ;	1034	
PA_tika-abh06_t:10343	Añjasaṃ maggamuḷhova, dīpaṃ viya ca aṇṇave.	1034	
PA_tika-abh06_t:10345	Ajarāmaramaccantaṃ, asaṅkhāramanāsavaṃ;	1034	
PA_tika-abh06_t:10346	Sabbadukkhakkhayaṃ ṭhānaṃ, nibbānamabhikaṅkhati.	1034	
PA_tika-abh06_t:10348	Vuṭṭhānagāminī cāyaṃ, sikhappattā vipassanā;	1034	
PA_tika-abh06_t:10349	Sakuṇī tīradassīva, sānulomā pavattati.	1034	
PA_tika-abh06_t:10351	Appavattamanimittaṃ, passanto pana santato;	1035	
PA_tika-abh06_t:10352	Pakkhīva nipphalaṃ rukkhaṃ, hitvā vuṭṭhāti saṅkhatā.	1035	
PA_tika-abh06_t:10354	Upacārasamādhīti, kāmāvacarabhāvanā;	1035	
PA_tika-abh06_t:10355	Muttoyaṃ lokiyo maggo, pubbabhāgavipassanā.	1035	
PA_tika-abh06_t:10357	Paripakkā kamenevaṃ, paribhāvitabhāvanā;	1035	
PA_tika-abh06_t:10358	Pariccajantī saṅkhāre, pakkhandantī asaṅkhate.	1035	
PA_tika-abh06_t:10360	Janetānuttaraṃ magga-māsevanavisesato;	1036	
PA_tika-abh06_t:10361	Kaṭṭhasaṅghaṭṭanā jātā, accidhūmāva bhāsuraṃ.	1036	
PA_tika-abh06_t:10363	Uggacchati yathādicco, purakkhatvāruṇaṃ tathā;	1036	
PA_tika-abh06_t:10364	Vipassanaṃ purakkhatvā, maggadhammo pavattati.	1036	
PA_tika-abh06_t:10366	Tathā pavattamāno ca, nibbānapadagocaro;	1036	
PA_tika-abh06_t:10367	Vimokkhattayanāmena, yathārahamasesato.	1036	
PA_tika-abh06_t:10369	Klesadūsitasantāne, abhihantvā vigacchati;	1036	
PA_tika-abh06_t:10370	Ekacittakkhaṇuppādo, asanī viya pabbataṃ.	1037	
PA_tika-abh06_t:10372	Pubbe vuttanayeneva, appanānayamīraye;	1037	
PA_tika-abh06_t:10373	Pādakajjhānabhedena, jhānaṅganiyamo bhave.	1037	
PA_tika-abh06_t:10375	Parikammopacārānu-lomasaṅkhātagocarā;	1037	
PA_tika-abh06_t:10376	Yaṃ kiñci lakkhaṇākāraṃ, vipassantā pavattare.	1037	
PA_tika-abh06_t:10378	Tato gotrabhu nibbāna-mālambitvāna jāyati;	1037	
PA_tika-abh06_t:10379	Bahiddhā khandhato tasmā, vuṭṭhānanti pavuccati.	1037	
PA_tika-abh06_t:10381	Tato maggo kilesamhā, vimuccanto pavattati;	1038	
PA_tika-abh06_t:10382	Vuṭṭhānaṃ ubhato tasmā, khandhato ca kilesato.	1038	
PA_tika-abh06_t:10384	Dve tathā tīṇi vā honti, phalāni ca tato paraṃ;	1038	
PA_tika-abh06_t:10385	Bhavaṅgapāto taṃ chetvā, jāyate paccavekkhaṇā.	1038	
PA_tika-abh06_t:10387	Maggaṃ phalañca nibbānaṃ, paccavekkhati paṇḍito;	1038	
PA_tika-abh06_t:10388	Hīne kilese sese ca, paccavekkhati vā na vā.	1038	
PA_tika-abh06_t:10390	Bhāvetvā paṭhamaṃ magga-mitthamādiphale ṭhito;	1039	
PA_tika-abh06_t:10391	Tato paraṃ pariggayha, nāmarūpaṃ yathā pure.	1039	
PA_tika-abh06_t:10393	Kamena ca vipassanto, punadeva yathārahaṃ;	1039	
PA_tika-abh06_t:10394	Yathānukkamamappeti, sakadāgāmiādayo.	1039	
PA_tika-abh06_t:10396	Itthaṃ vibhattaparipākavibhāvanāyaṃ,	1039	
PA_tika-abh06_t:10397	Buddhānubuddhaparibhāvitabhāvanāyaṃ;	1039	
PA_tika-abh06_t:10398	Paccuddhareti bhavasāgarapāragāmī,	1039	
PA_tika-abh06_t:10399	Maggo mahesi guṇasāgarapāragāmī.	1039	
PA_tika-abh06_t:10401	Iccetaṃ dasavidha bhāvanāvibhāgaṃ,	1040	
PA_tika-abh06_t:10402	Bhāvetvā paramahitāvahaṃ kamena;	1040	
PA_tika-abh06_t:10403	Papponti padamajarāmaraṃ cirāya,	1040	
PA_tika-abh06_t:10404	Saṃklesaṃ sakalamavassajanti dhīrā.	1040	
PA_tika-abh06_t:10405	Iti nāmarūpaparicchede dasāvatthāvibhāgo nāma	1040	
PA_tika-abh06_t:10406	Dvādasamo paricchedo.	1040	
PA_tika-abh06_t:10407	13. Terasamo paricchedo	1040	
PA_tika-abh06_t:10408	Nissandaphalavibhāgo	1040	
PA_tika-abh06_t:10410	Vipassanāya nissandamiti vuttamito paraṃ;	1041	
PA_tika-abh06_t:10411	Saccānaṃ paṭivedhādiṃ, pavakkhāmi yathākkamaṃ.	1041	
PA_tika-abh06_t:10413	Pariññā ca pahānañca, sacchikiriyā ca bhāvanā;	1041	
PA_tika-abh06_t:10414	Iti dukkhādisaccesu, kiccamāhu catubbidhaṃ.	1041	
PA_tika-abh06_t:10416	Taṃ sabbaṃ maggakālamhi, karissati tato paraṃ;	1041	
PA_tika-abh06_t:10417	Paṭipassaddhakiccattā, kataṃ hoti phale kathaṃ.	1041	
PA_tika-abh06_t:10419	Chinnatālo phalasseva, chinnānusayamūlakā;	1041	
PA_tika-abh06_t:10420	Khandhā nālamadhiṭṭhānaṃ, vipallāsapavattiyā.	1042	
PA_tika-abh06_t:10422	Accantapaṭipakkhattā, catumaggapavattiyā;	1042	
PA_tika-abh06_t:10423	Paraṃ klesā na jāyanti, daḍḍhabījaṅkuraṃ yathā.	1042	
PA_tika-abh06_t:10425	Niyyānaṭṭhavisesena, aññamaññassa paccayo;	1042	
PA_tika-abh06_t:10426	Maggova maggaṃ bhāveti, jāyamānotha vā puna.	1042	
PA_tika-abh06_t:10428	Maggappavattisantāne, bhāvanāti pavuccati;	1042	
PA_tika-abh06_t:10429	Vattamānena taṃ kiccaṃ, nipphāditamasesato.	1042	
PA_tika-abh06_t:10431	Iti tīṇipi saccāni, kiccato paṭivijjhati;	1043	
PA_tika-abh06_t:10432	Nibbānaṃ sacchikubbanto, maggo ekakkhaṇe saha.	1043	
PA_tika-abh06_t:10434	Kiccappavattito cettha, paṭivedhoti vuccati;	1043	
PA_tika-abh06_t:10435	Tañca sādheti maggoyaṃ, niyyanto santigocaro.	1043	
PA_tika-abh06_t:10437	Pariccajitvā saṅkhāre, maggassārabbha nibbutiṃ,	1043	
PA_tika-abh06_t:10438	Niyyānameva saccesu, kiccasādhanamīritaṃ.	1043	
PA_tika-abh06_t:10440	Maggo eva hi niyyāti, sesā tassopakārakā;	1044	
PA_tika-abh06_t:10441	Appentā jhānadhammā ca, bujjhantā bodhipakkhiyā.	1044	
PA_tika-abh06_t:10443	Tasmā tasseva vuṭṭhānaṃ, pakāsenti visesato;	1044	
PA_tika-abh06_t:10444	Khandhehi ca kilesehi, vimokkhattayato kathaṃ.	1044	
PA_tika-abh06_t:10446	Katvānābhinivesaṃ tu, yattha tattha yathā tathā;	1044	
PA_tika-abh06_t:10447	Bhūmidhammaṃ pariggayha, vipassitvā tato paraṃ.	1044	
PA_tika-abh06_t:10449	Yato kutoci vuṭṭhānaṃ, yadi hoti aniccato;	1044	
PA_tika-abh06_t:10450	Hutvādhimokkhabahulo, saddhindriyavisesato.	1045	
PA_tika-abh06_t:10452	Animittavimokkhena, niyyanto sattapuggalo;	1045	
PA_tika-abh06_t:10453	Saddhānusārī paṭhame, majjhe saddhāvimuttako.	1045	
PA_tika-abh06_t:10455	Ante paññāvimuttoti, tamīrenti tathāgatā;	1045	
PA_tika-abh06_t:10456	Saṅkhāre dukkhato disvā, vuṭṭhahanto sa puggalo.	1045	
PA_tika-abh06_t:10458	Passaddhibahulo hutvā, samādhindriyalābhato;	1045	
PA_tika-abh06_t:10459	Tathevāppaṇihitena, niyyanto tividho bhave.	1045	
PA_tika-abh06_t:10461	Anattato vuṭṭhahitvā, vedabāhulyayogato;	1046	
PA_tika-abh06_t:10462	Suññatenātha niyyanto, paññindriyavisesato.	1046	
PA_tika-abh06_t:10464	Dhammānusārī paṭhame, diṭṭhippatto tato paraṃ;	1046	
PA_tika-abh06_t:10465	Ante paññāvimuttoti, tampi dīpenti paṇḍitā.	1046	
PA_tika-abh06_t:10467	Āneñjapādakajjhāna-nāmakāyavisesato;	1046	
PA_tika-abh06_t:10468	Sacchikatvāna nibbānaṃ, majjhe cha kāyasakkhino.	1046	
PA_tika-abh06_t:10470	Arūpato ca maggena, āneñjena ca rūpato;	1047	
PA_tika-abh06_t:10471	Vimutto ubhatobhāga-vimutto arahā bhave.	1047	
PA_tika-abh06_t:10473	Tivimokkhamukhībhūtā, iti vuṭṭhānasādhikā;	1047	
PA_tika-abh06_t:10474	Sattapuggalabhedañca, sampādeti vipassanā.	1047	
PA_tika-abh06_t:10476	Adhimuccati saddhā ca, yathāvatthusabhāvato;	1047	
PA_tika-abh06_t:10477	Ñeyyadhammesu sabbattha, paññā ca paṭivijjhati.	1047	
PA_tika-abh06_t:10479	Tasmā saddhā ca paññā ca, vatthunicchayalakkhaṇā;	1047	
PA_tika-abh06_t:10480	Vatthuppatiṭṭhitā cāyaṃ, tilakkhaṇavipassanā.	1048	
PA_tika-abh06_t:10482	Tasmā saddhādhuro yogī, disvoḷārikalakkhaṇaṃ;	1048	
PA_tika-abh06_t:10483	Tato paramanattāti, sukhume adhimuccati.	1048	
PA_tika-abh06_t:10485	Tassevamadhimuttassa, saddhā vā pana kevalā;	1048	
PA_tika-abh06_t:10486	Samādhindriyādhikā ca, vuṭṭhānaghaṭikā bhave.	1048	
PA_tika-abh06_t:10488	Thūlalakkhaṇamohāya, paññādhure vipassato;	1048	
PA_tika-abh06_t:10489	Dhammasabhāvamāhacca, sukhumaṃ paṭivijjhati.	1048	
PA_tika-abh06_t:10491	Tasmā saddhādhurasseva, vuṭṭhānadvayamādito;	1049	
PA_tika-abh06_t:10492	Ante saddhānugatassa, paññā suparipūrati.	1049	
PA_tika-abh06_t:10494	Paññādhurassa sesanti, keci ācariyā pana;	1049	
PA_tika-abh06_t:10495	Dhurasaṃsandanaṃ nāma, vuṭṭhānesu vibhāvayuṃ.	1049	
PA_tika-abh06_t:10497	Sattakkhattuparamo ca,	1049	
PA_tika-abh06_t:10498	Kolaṃkolo tathāparo;	1049	
PA_tika-abh06_t:10499	Ekabījīti tividho,	1049	
PA_tika-abh06_t:10500	Sotāpanno pavuccati.	1050	
PA_tika-abh06_t:10502	Sakiṃdeva imaṃ lokaṃ, āgantvā puna puggalo;	1050	
PA_tika-abh06_t:10503	Sakadāgāmināmena, dutiyopi pakāsito.	1050	
PA_tika-abh06_t:10505	Antarāparinibbāyī, upahaccāparo tathā;	1050	
PA_tika-abh06_t:10506	Asaṅkhāraṃ sasaṅkhāraṃ, uddhaṃsototi pañcadhā.	1050	
PA_tika-abh06_t:10508	Anāgāmī ca tatiyo, catuttho arahāti ca;	1050	
PA_tika-abh06_t:10509	Itthaṃ phalaṭṭhā cattāro, maggaṭṭhā ca tatopare.	1050	
PA_tika-abh06_t:10511	Bhāvanāpariyāyena, paṭivedhānurūpato;	1051	
PA_tika-abh06_t:10512	Cattāro ca yugā honti, aṭṭha cāriyapuggalā.	1051	
PA_tika-abh06_t:10514	Diṭṭhikaṅkhā pahīyanti, ādimaggena sabbathā;	1051	
PA_tika-abh06_t:10515	Apāyagamanīyampi, pāpamaññaṃ pahīyati.	1051	
PA_tika-abh06_t:10517	Sakadāgāmimaggena, khīyantoḷārikā tathā;	1051	
PA_tika-abh06_t:10518	Anāgāmikamaggena, kāmadosāva sabbathā.	1051	
PA_tika-abh06_t:10520	Arahattena sabbepi, klesā khīyanti sabbathā;	1052	
PA_tika-abh06_t:10521	Klesahāni yathāyoga-miti ñeyyā vibhāvinā.	1052	
PA_tika-abh06_t:10523	Paṭisambhidā catasso, atthe dhamme niruttiyaṃ;	1052	
PA_tika-abh06_t:10524	Paṭibhāne ca bhāsanti, ñāṇaṃ bhedagataṃ budhā.	1052	
PA_tika-abh06_t:10526	Hetupphalañca nibbānaṃ, bhāsitattho tathāparo;	1052	
PA_tika-abh06_t:10527	Pākākriyāti pañcete, atthanāmena bhāsitā.	1052	
PA_tika-abh06_t:10529	Hetu cāriyamaggo ca, bhāsitañca tathāparaṃ;	1052	
PA_tika-abh06_t:10530	Kusalākusalañceti, pañca dhammo pakāsito.	1053	
PA_tika-abh06_t:10532	Tatthevaṃ dasadhā bhede, atthadhamme yathārahaṃ;	1053	
PA_tika-abh06_t:10533	Yo vohāro sabhāvena, sā niruttīti sammatā.	1053	
PA_tika-abh06_t:10535	Taṃtaṃgocarakiccādi-bhedabhinnaṃ tahiṃ tahiṃ;	1053	
PA_tika-abh06_t:10536	Pavattamānaṃ yaṃ ñāṇaṃ, paṭibhānaṃ tamīritaṃ.	1053	
PA_tika-abh06_t:10538	Pubbayogo bāhussaccaṃ,	1053	
PA_tika-abh06_t:10539	Desabhāsā tathāgamo;	1053	
PA_tika-abh06_t:10540	Paripucchā cādhigamo,	1054	
PA_tika-abh06_t:10541	Nissayo mittasampadā.	1054	
PA_tika-abh06_t:10543	Iccūpanissayaṃ laddhā, bhijjati paṭisambhidā;	1054	
PA_tika-abh06_t:10544	Asekkhabhūmiyaṃ vātha, sekkhabhūmiyameva vā.	1054	
PA_tika-abh06_t:10546	Sarassato āgamato, tathālambaṇatopi ca;	1054	
PA_tika-abh06_t:10547	Nāmuppattiṃ pakāsenti, phalassa tividhaṃ budhā.	1054	
PA_tika-abh06_t:10549	Tidhā tato samāpatti, sotāpattiphalādikā;	1054	
PA_tika-abh06_t:10550	Suññatā cānimittā ca, tathāppaṇihitāti ca.	1055	
PA_tika-abh06_t:10552	Tañca vuttanayeneva, samāpajjitumicchato;	1055	
PA_tika-abh06_t:10553	Vipassantassa saṅkhāre, phalamappeti attano.	1055	
PA_tika-abh06_t:10555	Nirodhaṃ tu samāpattiṃ, rūpārūpassa lābhako;	1055	
PA_tika-abh06_t:10556	Samāpajjatānāgāmī, arahā ca yathā tathā.	1055	
PA_tika-abh06_t:10558	Rūpārūpasamāpattiṃ, samāpajja yathākkamaṃ;	1055	
PA_tika-abh06_t:10559	Vuṭṭhahitvā vipassanto, tattha tattheva saṅkhate.	1055	
PA_tika-abh06_t:10561	Yuganandhaṃ pavattetvā, samathañca vipassanaṃ;	1056	
PA_tika-abh06_t:10562	Yāvākiñcaññāyatana-mitthaṃ patvā tato paraṃ.	1056	
PA_tika-abh06_t:10564	Adhiṭṭheyyamadhiṭṭhāya, katvābhogaṃ yathārahaṃ;	1056	
PA_tika-abh06_t:10565	Maggārūpasamāpattiṃ, samāpajjati paṇḍito.	1056	
PA_tika-abh06_t:10567	Tato nirodhaṃ phusati, cittuppādadvayā paraṃ;	1056	
PA_tika-abh06_t:10568	Tassevaṃ manasābhāvo, nirodhoti pavuccati.	1056	
PA_tika-abh06_t:10570	Phalacittasamuppādā, vuṭṭhānaṃ tassa dīpitaṃ;	1057	
PA_tika-abh06_t:10571	Tato bhavaṅgaṃ chetvāna, paccavekkhati buddhimā.	1057	
PA_tika-abh06_t:10573	Iccānekaguṇādhāraṃ, paññābhāvanamuttamaṃ;	1057	
PA_tika-abh06_t:10574	Bhāveyya matimā yogī, patthento hitamattano.	1057	
PA_tika-abh06_t:10576	Itthaṃ susampāditasīlacitta-	1057	
PA_tika-abh06_t:10577	Paññāvisuddhī paṭipādayantā;	1057	
PA_tika-abh06_t:10578	Patvāna sambodhimapetasokā,	1057	
PA_tika-abh06_t:10579	Pālenti sotthiṃ paramaṃ cirāya.	1057	
PA_tika-abh06_t:10581	Te pattipattā paramappatītā,	1058	
PA_tika-abh06_t:10582	Pakkhālitaklesamalā mahesī;	1058	
PA_tika-abh06_t:10583	Accantavodātaguṇoditattā,	1058	
PA_tika-abh06_t:10584	Lokassa hontuttamadakkhiṇeyyā.	1058	
PA_tika-abh06_t:10585	Iti nāmarūpaparicchede nissandaphalavibhāgo nāma	1058	
PA_tika-abh06_t:10586	Terasamo paricchedo.	1058	
PA_tika-abh06_t:10587	Niṭṭhito ca sabbathāpi vipassanāvibhāgo.	1058	
PA_tika-abh06_t:10588	Nigamanakathā	1058	
PA_tika-abh06_t:10590	Ettāvatā paṭiññāto, pavakkhāmīti ādito;	1059	
PA_tika-abh06_t:10591	Nāmarūpaparicchedo, pariniṭṭhāpito mayā.	1059	
PA_tika-abh06_t:10593	Teraseva paricchedā, vibhattā satta sādhikā;	1059	
PA_tika-abh06_t:10594	Nāmarūpaparicchede, bhāṇavārā pakāsitā.	1059	
PA_tika-abh06_t:10596	Abhidhammaparamatthā, samatho ca vipassanā;	1059	
PA_tika-abh06_t:10597	Visuṃ visuṃ vibhattāti, vibhāgettha tidhā matā.	1059	
PA_tika-abh06_t:10599	Soyaṃ vijjāvimokkhā ca, hadayesu vibhāvinaṃ;	1059	
PA_tika-abh06_t:10600	Vallabhattamadhiṭṭhāya, sāsanettha gavesinaṃ.	1060	
PA_tika-abh06_t:10602	Manogatatamuddhaṃsī, raviraṃsīva paṇḍito;	1060	
PA_tika-abh06_t:10603	Dassetu ciramālokaṃ, saddhammaratanālaye.	1060	
PA_tika-abh06_t:10605	Paṇḍiccaṃ paramatthesu, pāṭavaṃ paṭipattiyaṃ;	1060	
PA_tika-abh06_t:10606	Patthayantena bhikkhūna-mitthaṃ sugatasāsane.	1060	
PA_tika-abh06_t:10608	Nāmarūpapariccheda-masaṃkiṇṇamanākulaṃ;	1060	
PA_tika-abh06_t:10609	Kubbatā hitakāmena, sukatena katena me.	1060	
PA_tika-abh06_t:10611	Mahāmerunibhaṃ gehaṃ, mahācetiyabhūsitaṃ;	1061	
PA_tika-abh06_t:10612	Mahāvihāramāruḷha-mahābodhimahussavaṃ.	1061	
PA_tika-abh06_t:10614	Alaṅkātuṃ pahontālaṃ, cirakālaṃ tapodhanā;	1061	
PA_tika-abh06_t:10615	Laṅkādīpassalaṅkāraṃ, kalaṅkāpagatālayaṃ.	1061	
PA_tika-abh06_t:10617	Nāmarūpaparicchedo,	1061	
PA_tika-abh06_t:10618	Antarāyaṃ vinā yathā;	1061	
PA_tika-abh06_t:10619	Niṭṭhitoyaṃ tathā loke,	1061	
PA_tika-abh06_t:10620	Niṭṭhantajjhāsayā subhā.	1062	
PA_tika-abh06_t:10621	Iti anuruddhācariyena viracitaṃ	1062	
PA_tika-abh06_t:10622	Nāmarūpaparicchedapakaraṇaṃ niṭṭhitaṃ.	1062	
PA_tika-abh06_t:10623	Namo tassa bhagavato arahato sammāsambuddhassa	1062	
PA_tika-abh06_t:10624	Paramatthavinicchayo	1062	
PA_tika-abh06_t:10625	Ganthārambhakathā	1062	
PA_tika-abh06_t:10627	Vanditvā vandaneyyānaṃ, uttamaṃ ratanattayaṃ;	1062	
PA_tika-abh06_t:10628	Pavakkhāmi samāsena, paramatthavinicchayaṃ.	1062	
PA_tika-abh06_t:10629	Paṭhamo paricchedo	1062	
PA_tika-abh06_t:10630	1. Cittavibhāgo	1063	
PA_tika-abh06_t:10631	1. Sarūpasaṅgahakathā	1063	
PA_tika-abh06_t:10633	Cittaṃ cetasikaṃ rūpaṃ, nibbānanti niruttaro;	1063	
PA_tika-abh06_t:10634	Catudhā desayī dhamme, catusaccappakāsano.	1063	
PA_tika-abh06_t:10636	Cittamekūnanavutividhaṃ tattha vibhāvaye;	1063	
PA_tika-abh06_t:10637	Ekanavutividhaṃ vā, ekavīsasatampi vā.	1063	
PA_tika-abh06_t:10639	Dvepaññāsa sarūpena, dhammā cetasikā matā;	1063	
PA_tika-abh06_t:10640	Cittuppādavasā bhinnā, sampayogānusārato.	1064	
PA_tika-abh06_t:10642	Aṭṭhavīsavidhaṃ rūpaṃ, bhūtopādāyabhedato;	1064	
PA_tika-abh06_t:10643	Duvidhaṃ rūparūpaṃ tu, aṭṭhārasavidhaṃ bhave.	1064	
PA_tika-abh06_t:10645	Nibbānaṃ pana dīpenti, asaṅkhatamanuttaraṃ;	1064	
PA_tika-abh06_t:10646	Atthanāmavasā dvedhā, paññattīti pavuccati.	1064	
PA_tika-abh06_t:10648	Tesaṃ dāni pavakkhāmi, vibhāgaṃ tu yathākkamaṃ;	1064	
PA_tika-abh06_t:10649	Catudhā paramatthānaṃ, dvidhā paññattiyā kathaṃ.	1064	
PA_tika-abh06_t:10651	Kusalādivibhāgena, tattha cittaṃ catubbidhaṃ;	1065	
PA_tika-abh06_t:10652	Tathā bhūmivibhāgena, kāmabhūmādito kathaṃ.	1065	
PA_tika-abh06_t:10654	Somanassasahagataṃ, upekkhāsahitaṃ tathā;	1065	
PA_tika-abh06_t:10655	Ñāṇena sampayuttañca, vippayuttanti bheditaṃ.	1065	
PA_tika-abh06_t:10657	Asaṅkhāraṃ sasaṅkhāramiti bhinnaṃ punaṭṭhadhā;	1065	
PA_tika-abh06_t:10658	Kāmāvacarakusalaṃ, kāme sugatisādhakaṃ.	1065	
PA_tika-abh06_t:10660	Takkacārapītisukha-cittassekaggatāyutaṃ;	1066	
PA_tika-abh06_t:10661	Paṭhamajjhānakusalaṃ, pañcaṅgikamudāhaṭaṃ.	1066	
PA_tika-abh06_t:10663	Vitakkahīnaṃ dutiyaṃ, jhānaṃ tu caturaṅgikaṃ;	1066	
PA_tika-abh06_t:10664	Vicārahīnaṃ tatiyaṃ, jhānaṃ pana tivaṅgikaṃ.	1066	
PA_tika-abh06_t:10666	Pītihīnaṃ catutthañca, upekkhekaggatāyutaṃ;	1066	
PA_tika-abh06_t:10667	Pañcamañca pakāsenti, ubhayampi duvaṅgikaṃ.	1066	
PA_tika-abh06_t:10669	Evaṃ jhānaṅgabhedena, cittaṃ pañcavidhaṃ bhave;	1066	
PA_tika-abh06_t:10670	Rūpāvacarakusalaṃ, rūpabhūmipavattakaṃ.	1067	
PA_tika-abh06_t:10672	Ākāsānañcāyatanaṃ, kusalaṃ paṭhamaṃ bhave;	1067	
PA_tika-abh06_t:10673	Viññāṇañcāyatananti, dutiyaṃ tatiyaṃ tathā.	1067	
PA_tika-abh06_t:10675	Ākiñcaññāyatanaṃ tu, catutthaṃ pana mānasaṃ;	1067	
PA_tika-abh06_t:10676	Nevasaññānāsaññāya-tanañceti catubbidhaṃ.	1067	
PA_tika-abh06_t:10678	Āruppakusalaṃ nāma, upekkhekaggatāyutaṃ;	1067	
PA_tika-abh06_t:10679	Duvaṅgikamidaṃ sabbaṃ, āruppabhavasādhakaṃ.	1067	
PA_tika-abh06_t:10681	Sotāpattimaggacittaṃ, paṭhamānuttaraṃ tathā;	1068	
PA_tika-abh06_t:10682	Sakadāgāmi anāgāmi, arahattanti sabbathā.	1068	
PA_tika-abh06_t:10684	Catudhā maggabhedena, jhānabhedena pañcadhā;	1068	
PA_tika-abh06_t:10685	Vīsatāpariyāpannakusalaṃ dvayamissitaṃ.	1068	
PA_tika-abh06_t:10687	Itthaṃ bhūmivibhāgena, kusalaṃ tu catubbidhaṃ;	1068	
PA_tika-abh06_t:10688	Ekavīsāpi bāvīsaṃ, sattatiṃsavidhampi vā.	1068	
PA_tika-abh06_t:10690	Somanassasahagataṃ, upekkhāsahitaṃ tathā;	1069	
PA_tika-abh06_t:10691	Diṭṭhigatasampayuttaṃ, vippayuttanti bheditaṃ.	1069	
PA_tika-abh06_t:10693	Asaṅkhāraṃ sasaṅkhāramiti bhinnaṃ punaṭṭhadhā;	1069	
PA_tika-abh06_t:10694	Lobhamūlaṃ pakāsenti, lobhamohadvihetukaṃ.	1069	
PA_tika-abh06_t:10696	Domanassasahagataṃ, paṭighena samāyutaṃ;	1069	
PA_tika-abh06_t:10697	Asaṅkhāraṃ sasaṅkhāramiti bhinnaṃ dvidhā pana.	1069	
PA_tika-abh06_t:10699	Dosamūlaṃ pakāsenti, dosamohadvihetukaṃ;	1069	
PA_tika-abh06_t:10700	Vicikicchāsahagataṃ, uddhaccasahitanti ca.	1070	
PA_tika-abh06_t:10702	Upekkhāvedanāyuttaṃ, momūhaṃ duvidhaṃ pana;	1070	
PA_tika-abh06_t:10703	Mohamūlaṃ pakāsenti, mohenevekahetukaṃ.	1070	
PA_tika-abh06_t:10705	Dvādasākusalā nāma, caturāpāyasādhakā;	1070	
PA_tika-abh06_t:10706	Ete sugatiyañcāpi, vipattiphaladāyakā.	1070	
PA_tika-abh06_t:10708	Cakkhusotaghānajivhā-kāyaviññāṇanāmakā;	1070	
PA_tika-abh06_t:10709	Pañcaviññāṇayugaḷā, yugaḷaṃ sampaṭicchanaṃ.	1070	
PA_tika-abh06_t:10711	Santīraṇadvayañceva, upekkhāsahitaṃ tathā;	1071	
PA_tika-abh06_t:10712	Puññāpuññavaseneva, vipākā duvidhā ṭhitā.	1071	
PA_tika-abh06_t:10714	Upekkhāsahitā tattha, mānasā dvādaseritā;	1071	
PA_tika-abh06_t:10715	Kāyaviññāṇayugaḷaṃ, sukhadukkhayutaṃ kamā.	1071	
PA_tika-abh06_t:10717	Somanassasahagataṃ, yaṃ santīraṇamānasaṃ;	1071	
PA_tika-abh06_t:10718	Taṃ puññapākamevāhu, pāpapākaṃ na vijjati.	1071	
PA_tika-abh06_t:10720	Pañcadvāramanodvāra-vasena duvidhaṃ pana;	1072	
PA_tika-abh06_t:10721	Upekkhāvedanāyuttaṃ, kriyāvajjananāmakaṃ.	1072	
PA_tika-abh06_t:10723	Somanassasahagataṃ, hasituppādamānasaṃ;	1072	
PA_tika-abh06_t:10724	Kriyājavanamiccevaṃ, tividhāhetukakriyā.	1072	
PA_tika-abh06_t:10726	Aṭṭheva puññapākāni, pāpapākāni sattadhā;	1072	
PA_tika-abh06_t:10727	Kriyacittāni tīṇīti, aṭṭhārasa ahetukā.	1072	
PA_tika-abh06_t:10729	Sapuññehi samānā ca, mahāpākamahākriyā;	1072	
PA_tika-abh06_t:10730	Mahaggatakriyā pākā, phalacittāni ca kamā.	1073	
PA_tika-abh06_t:10732	Itthamekūnanavuti-vidhaṃ cittaṃ bhave tathā;	1073	
PA_tika-abh06_t:10733	Ekanavutividhaṃ vā, ekavīsasatampi vā.	1073	
PA_tika-abh06_t:10735	Takkacārapītisukhacittassekaggatāyutaṃ;	1073	
PA_tika-abh06_t:10736	Sotāpattimaggacittaṃ, paṭhamajjhānikaṃ mataṃ.	1073	
PA_tika-abh06_t:10738	Dutiyaṃ takkato hīnaṃ, tatiyaṃ tu vicārato;	1073	
PA_tika-abh06_t:10739	Catutthaṃ pītito hīnaṃ, upekkhekaggatāyutaṃ.	1073	
PA_tika-abh06_t:10741	Pañcamanti ca pañcete, paṭhamānuttarā matā;	1074	
PA_tika-abh06_t:10742	Diṭṭhikaṅkhāsīlabbataparāmāsappahāyino.	1074	
PA_tika-abh06_t:10744	Tatheva sakadāgāmimaggacittañca pañcadhā;	1074	
PA_tika-abh06_t:10745	Rāgadosamohattayatanuttakaramīritaṃ.	1074	
PA_tika-abh06_t:10747	Kāmadosasamugghātakaraṃ niravasesato;	1074	
PA_tika-abh06_t:10748	Tatiyānuttarañcāpi, kusalaṃ pañcadhā tathā.	1074	
PA_tika-abh06_t:10750	Rūparāgārūparāgamānuddhaccāpi cāparā;	1075	
PA_tika-abh06_t:10751	Avijjā ceti pañcuddhaṃbhāgiyānamasesato.	1075	
PA_tika-abh06_t:10753	Saṃyojanānaṃ sesānaṃ, samugghātakaraṃ paraṃ;	1075	
PA_tika-abh06_t:10754	Catutthānuttaraṃ maggacittaṃ pañcavidhanti ca.	1075	
PA_tika-abh06_t:10756	Cattāri pañcakāneva, maggesu ca phalesu ca;	1075	
PA_tika-abh06_t:10757	Sesāni cekāsītīti, ekavīsasataṃ bhave.	1075	
PA_tika-abh06_t:10759	Lokuttarānaṃ aṭṭhannaṃ, iccevaṃ pañcadhā puna;	1075	
PA_tika-abh06_t:10760	Jhānaṅgamaggabojjhaṅga-vibhāgāya yathārahaṃ.	1076	
PA_tika-abh06_t:10762	Pādakajjhānamāmaṭṭhajhānaṃ ajjhāsayo tathā;	1076	
PA_tika-abh06_t:10763	Vuṭṭhānagāminī ceva, niyāmeti vipassanāti.	1076	
PA_tika-abh06_t:10764	Iti cittavibhāge sarūpasaṅgahakathā niṭṭhitā.	1076	
PA_tika-abh06_t:10765	Paṭhamo paricchedo.	1076	
PA_tika-abh06_t:10766	Dutiyo paricchedo	1076	
PA_tika-abh06_t:10767	2. Pakiṇṇakakathā	1076	
PA_tika-abh06_t:10769	Kusalānekavīseva, dvādasākusalāni ca;	1076	
PA_tika-abh06_t:10770	Chattiṃsati vipākāni, kriyācittāni vīsati.	1077	
PA_tika-abh06_t:10772	Kāmesu catupaññāsa, rūpesu dasa pañca ca;	1077	
PA_tika-abh06_t:10773	Dvādasāruppacittāni, aṭṭhānuttaramānasā.	1077	
PA_tika-abh06_t:10775	Kāme tevīsa pākāni, puññāpuññāni vīsati;	1077	
PA_tika-abh06_t:10776	Ekādasa kriyā ceti, catupaññāsa sabbathā.	1077	
PA_tika-abh06_t:10778	Puññapākakriyābhedā, tayo rūpesu pañcakā;	1077	
PA_tika-abh06_t:10779	Āruppeti catukkāni, sattavīsa mahaggatā.	1077	
PA_tika-abh06_t:10781	Catumaggaphalānaṃ tu, vasenaṭṭhapi jhānato;	1078	
PA_tika-abh06_t:10782	Dasobhayampi missetvā, tālīsānuttarā siyuṃ.	1078	
PA_tika-abh06_t:10784	Puññapākakriyāpāpā, santi kāme mahaggate;	1078	
PA_tika-abh06_t:10785	Pāpaṃ natthi kriyāpāpā, na vijjanti anuttare.	1078	
PA_tika-abh06_t:10787	Pāpāhetukamuttāni, anavajjāni sabbathā;	1078	
PA_tika-abh06_t:10788	Ekūnasaṭṭhi cittāni, puññapākakriyāvasā.	1078	
PA_tika-abh06_t:10790	Kammacittāni tettiṃsa, puññāpuññāni sabbathā;	1079	
PA_tika-abh06_t:10791	Chattiṃsa tesaṃ pākāni, kriyā vīsa na cobhayaṃ.	1079	
PA_tika-abh06_t:10793	Cakkhuviññāṇadhātādi, pañcaviññāṇanāmakā;	1079	
PA_tika-abh06_t:10794	Pañcadvārāvajjanañca, duvidhaṃ sampaṭicchanaṃ.	1079	
PA_tika-abh06_t:10796	Manodhātuttayaṃ nāma, chasattati tato pare;	1079	
PA_tika-abh06_t:10797	Manoviññāṇadhātūti, sattadhā dhātubhedato.	1079	
PA_tika-abh06_t:10799	Manoviññāṇadhātuñca, manodhātuttayaṃ tathā;	1079	
PA_tika-abh06_t:10800	Katvā manoviññāṇanti, cha viññāṇā pakittitā.	1080	
PA_tika-abh06_t:10802	Āvajjanaṃ dassanañca, savanaṃ ghāyanaṃ tathā;	1080	
PA_tika-abh06_t:10803	Sāyanaṃ phusanañceva, sampaṭicchanatīraṇaṃ.	1080	
PA_tika-abh06_t:10805	Voṭṭhabbanañca javanaṃ, tadārammaṇanāmakaṃ;	1080	
PA_tika-abh06_t:10806	Bhavaṅgaṃ cuti sandhīti, cittaṃ cuddasadhā ṭhitaṃ.	1080	
PA_tika-abh06_t:10808	Āvajjanādayo dve dve, yugā satta yathākkamaṃ;	1080	
PA_tika-abh06_t:10809	Tīṇi tīraṇacittāni, ekaṃ voṭṭhabbanaṃ mataṃ.	1080	
PA_tika-abh06_t:10811	Kusalākusalā sabbe, phalā cāvajjanaṃ vinā;	1081	
PA_tika-abh06_t:10812	Kriyā ca pañcapaññāsa, javananti pavuccare.	1081	
PA_tika-abh06_t:10814	Santīraṇamahāpākā, tadārammaṇanāmakā;	1081	
PA_tika-abh06_t:10815	Ekādasa pavattanti, javanārammaṇe yato.	1081	
PA_tika-abh06_t:10817	Mahaggatamahāpākā, upekkhātīraṇadvayaṃ;	1081	
PA_tika-abh06_t:10818	Cutisandhibhavaṅgāni, cittānekūnavīsati.	1081	
PA_tika-abh06_t:10820	Javanāvajjanādīni, voṭṭhabbasukhatīraṇā;	1082	
PA_tika-abh06_t:10821	Mahaggatamahāpākā, upekkhātīraṇāti ca.	1082	
PA_tika-abh06_t:10823	Aṭṭhasaṭṭhi tathā dve ca, navaṭṭha dve yathākkamaṃ;	1082	
PA_tika-abh06_t:10824	Ekadviticatuppañcakiccaṭṭhānāni niddise.	1082	
PA_tika-abh06_t:10826	Rūpapākā mahāpākā, manodhātu ca tīraṇaṃ;	1082	
PA_tika-abh06_t:10827	Rūpaṃ janenti ekūnavīsati netaradvayaṃ.	1082	
PA_tika-abh06_t:10829	Abhiññāvajjitā sabbe, appanājavanā pana;	1082	
PA_tika-abh06_t:10830	Rūpaṃ janenti chabbīsa, paṇāmentiriyāpathaṃ.	1083	
PA_tika-abh06_t:10832	Abhiññādvayavoṭṭhabbaparittajavanā pana;	1083	
PA_tika-abh06_t:10833	Dvattiṃsa rūpaviññattiiriyāpathasādhakā.	1083	
PA_tika-abh06_t:10835	Pañcaviññāṇamāruppa-vipākā sabbasandhiyo;	1083	
PA_tika-abh06_t:10836	Cuti khīṇāsavasseti, soḷasete na kiñcipi.	1083	
PA_tika-abh06_t:10838	Rūpaṃ janenti cittāni, sattasattati sabbathā;	1083	
PA_tika-abh06_t:10839	Aṭṭhapaññāsa cittāni, paṇāmentiriyāpathaṃ.	1083	
PA_tika-abh06_t:10841	Dvattiṃsa catuviññattiṃ, samuṭṭhāpenti mānasā;	1084	
PA_tika-abh06_t:10842	Na janenti tassampekaṃ, yathāvuttāni soḷasa.	1084	
PA_tika-abh06_t:10844	Somanassasahagatā, parittajavanā pana;	1084	
PA_tika-abh06_t:10845	Hasanampi janentīti, catukiccāni terasa.	1084	
PA_tika-abh06_t:10847	Sabbampi pañcavokāre, kiccametaṃ pakāsitaṃ;	1084	
PA_tika-abh06_t:10848	Āruppe pana sabbampi, rūpāyattaṃ na vijjati.	1084	
PA_tika-abh06_t:10850	Asaññīnaṃ tu sabbāni, cittāneva na labbhare;	1085	
PA_tika-abh06_t:10851	Rūpakkhandhova tesaṃ tu, attabhāvoti vuccati.	1085	
PA_tika-abh06_t:10853	Pāṇātipātatheyyādivasenopacitaṃ pana;	1085	
PA_tika-abh06_t:10854	Uddhaccarahitāpuññaṃ, caturāpāyabhūmiyaṃ.	1085	
PA_tika-abh06_t:10856	Datvā sandhiṃ pavatte tu, pañcavokārabhūmiyaṃ;	1085	
PA_tika-abh06_t:10857	Uddhaccasahitañcāpi, satta pākāni paccati.	1085	
PA_tika-abh06_t:10859	Dānasīlādibhedena, pavattaṃ kusalaṃ pana;	1085	
PA_tika-abh06_t:10860	Kāme mānasamukkaṭṭhaṃ, catukkaṃ tu tihetukaṃ.	1086	
PA_tika-abh06_t:10862	Datvā tihetukaṃ sandhiṃ, kāme sugatiyaṃ pana;	1086	
PA_tika-abh06_t:10863	Soḷasa puññapākāni, pavatte tu vipaccati.	1086	
PA_tika-abh06_t:10865	Tihetukomakaṃ puññaṃ, ukkaṭṭhañca dvihetukaṃ;	1086	
PA_tika-abh06_t:10866	Datvā dvihetukaṃ sandhiṃ, kāme sugatiyaṃ tathā.	1086	
PA_tika-abh06_t:10868	Pavatte pana ñāṇena, sampayuttaṃ vivajjiya;	1086	
PA_tika-abh06_t:10869	Dvādasa puññapākāni, vipaccati yathārahaṃ.	1086	
PA_tika-abh06_t:10871	Dvihetukomakaṃ puññaṃ, paṭisandhimahetukaṃ;	1087	
PA_tika-abh06_t:10872	Deti mānusake ceva, vinipātāsure tathā.	1087	
PA_tika-abh06_t:10874	Aṭṭhāhetukapākāni, pavatte tu vipaccare;	1087	
PA_tika-abh06_t:10875	Cattāripi catukkāni, pañcavokārabhūmiyaṃ.	1087	
PA_tika-abh06_t:10877	Bhāvanāmayapuññaṃ tu, mahaggatamanuttaraṃ;	1087	
PA_tika-abh06_t:10878	Yathābhūminiyāmena, deti pākaṃ yathāsakaṃ.	1087	
PA_tika-abh06_t:10880	Kaṭattārūpapākāni, pañcavokārabhūmiyaṃ;	1088	
PA_tika-abh06_t:10881	Āruppānuttare pākaṃ, tathā rūpamasaññisu.	1088	
PA_tika-abh06_t:10883	Puññāpuññāni kammāni, tettiṃsāpi ca yabbathā;	1088	
PA_tika-abh06_t:10884	Sañjanenti yathāyogaṃ, paṭisandhipavattiyaṃ.	1088	
PA_tika-abh06_t:10885	Iti cittavibhāge pakiṇṇakakathā niṭṭhitā.	1088	
PA_tika-abh06_t:10886	Dutiyo paricchedo.	1088	
PA_tika-abh06_t:10887	Tatiyo paricchedo	1088	
PA_tika-abh06_t:10888	3. Vīthisaṅgahakathā	1088	
PA_tika-abh06_t:10890	Cakkhusotaghānajivhā-kāyāyatana pañcadhā;	1089	
PA_tika-abh06_t:10891	Pasādā hadayañceti, cha vatthūni viniddise.	1089	
PA_tika-abh06_t:10893	Cakkhusotaghānajivhā-kāyadvārā ca pañcadhā;	1089	
PA_tika-abh06_t:10894	Manodvāraṃ bhavaṅganti, cha dvārā cittavīthiyā.	1089	
PA_tika-abh06_t:10896	Rūpasaddagandharasa-phoṭṭhabbā pañca gocarā;	1089	
PA_tika-abh06_t:10897	Dhammārammaṇapaññatti, cha dvārārammaṇakkamā.	1089	
PA_tika-abh06_t:10899	Nimittagatikammāni, kammamevātha gocarā;	1089	
PA_tika-abh06_t:10900	Paṭisandhibhavaṅgānaṃ, cutiyā ca yathārahaṃ.	1090	
PA_tika-abh06_t:10902	Maraṇāsannasattassa, yathopaṭṭhitagocaraṃ;	1090	
PA_tika-abh06_t:10903	Chadvāresu tamārabbha, paṭisandhi bhavantare.	1090	
PA_tika-abh06_t:10905	Ekacittakkhaṇā hoti, yāvajīvaṃ tato paraṃ;	1090	
PA_tika-abh06_t:10906	Bhavaṅgaṃ pariyosāne, cuti cekakkhaṇā bhave.	1090	
PA_tika-abh06_t:10908	Duhetāhetucutiyā, kāmāvacarasandhiyo;	1090	
PA_tika-abh06_t:10909	Tihetukāmacutiyā, sabbāpi paṭisandhiyo.	1090	
PA_tika-abh06_t:10911	Rūpāvacaracutiyā, sahetupaṭisandhiyo;	1091	
PA_tika-abh06_t:10912	Āruppatopari kāme, tattha vāpi tihetukā.	1091	
PA_tika-abh06_t:10914	Paṭisandhi bhavaṅgañca, ekamevekajātiyaṃ;	1091	
PA_tika-abh06_t:10915	Cuti cārammaṇañcassa, evameva yathārahaṃ.	1091	
PA_tika-abh06_t:10917	Rūpādārammaṇe cakkhu-ppasādādimhi ghaṭṭite;	1091	
PA_tika-abh06_t:10918	Majjhe bhavaṅgaṃ chinditvā, vīthi nāma pavattati.	1091	
PA_tika-abh06_t:10920	Āvajjapañcaviññāṇasampaṭicchanatīraṇā;	1092	
PA_tika-abh06_t:10921	Voṭṭhabbakāmajavanatadārammaṇanāmakā.	1092	
PA_tika-abh06_t:10923	Satteva ṭhānasaṅkhepā, pañcadvārikamānasā;	1092	
PA_tika-abh06_t:10924	Catupaññāsa sabbepi, vitthārena sarūpato.	1092	
PA_tika-abh06_t:10926	Āvajjasabbajavanatadārammaṇanāmakā;	1092	
PA_tika-abh06_t:10927	Sattasaṭṭhi sarūpena, manodvārikamānasā.	1092	
PA_tika-abh06_t:10929	Iṭṭhe ārammaṇe honti, puññapākāni sabbathā;	1092	
PA_tika-abh06_t:10930	Aniṭṭhe pāpapākāni, niyamoyaṃ pakāsito.	1093	
PA_tika-abh06_t:10932	Tatthāpi atiiṭṭhamhi, tadārammaṇatīraṇaṃ;	1093	
PA_tika-abh06_t:10933	Somanassayutaṃ iṭṭhamajjhattamhi upekkhitaṃ.	1093	
PA_tika-abh06_t:10935	Gocaretiparittamhi, atiappāyuke pana;	1093	
PA_tika-abh06_t:10936	Bhavaṅgameva calati, moghavāroti so kato.	1093	
PA_tika-abh06_t:10938	Voṭṭhabbanaṃ parittamhi, dvattikkhattuṃ pavattati;	1093	
PA_tika-abh06_t:10939	Tato bhavaṅgapātova, sopi moghoti vuccati.	1093	
PA_tika-abh06_t:10941	Javanañca mahantamhi, javitvāna tato paraṃ;	1094	
PA_tika-abh06_t:10942	Na sambhoti tadālambaṃ, sopi moghoti vuccati.	1094	
PA_tika-abh06_t:10944	Gocaretimahantamhi, atidīghāyuke pana;	1094	
PA_tika-abh06_t:10945	Sambhoti ca tadālambaṃ, sampuṇṇoti pavuccati.	1094	
PA_tika-abh06_t:10947	Gocaretimahantamhi, tadārammaṇasambhavo;	1094	
PA_tika-abh06_t:10948	Pañcadvāre manodvāre, vibhūte pana gocare.	1094	
PA_tika-abh06_t:10950	Kāmāvacarasattānaṃ, kāmāvacaragocare;	1095	
PA_tika-abh06_t:10951	Parittajavanesveva, tadārammaṇamuddise.	1095	
PA_tika-abh06_t:10953	Nātitikkhe nātisīghe, nātitejussade jave;	1095	
PA_tika-abh06_t:10954	Samamandappavattamhi, tadārammaṇamicchitaṃ.	1095	
PA_tika-abh06_t:10956	Sukhopetaṃ tadālambaṃ, upekkhākriyato paraṃ;	1095	
PA_tika-abh06_t:10957	Na hotupekkhāsahitaṃ, sukhitakriyato tathā.	1095	
PA_tika-abh06_t:10959	Na hoti domanassamhā, somanassikamānasaṃ;	1095	
PA_tika-abh06_t:10960	Tadārammaṇamaññañca, bhavaṅgaṃ cuti vā tathā.	1096	
PA_tika-abh06_t:10962	Rajjanādivasenettha, javanākusalaṃ bhave;	1096	
PA_tika-abh06_t:10963	Kusalaṃ pana sambhoti, saddhāpaññādisambhave.	1096	
PA_tika-abh06_t:10965	Tadeva vītarāgānaṃ, kriyā nāma pavuccati;	1096	
PA_tika-abh06_t:10966	Avipākatamāpannaṃ, vaṭṭamūlaparikkhayā.	1096	
PA_tika-abh06_t:10968	Appanājavanaṃ sesaṃ, mahaggatamanuttaraṃ;	1096	
PA_tika-abh06_t:10969	Chabbīsati yathāyogaṃ, appanāvīthiyaṃ bhave.	1096	
PA_tika-abh06_t:10971	Parikammaṃ karontassa, kasiṇādikagocare;	1097	
PA_tika-abh06_t:10972	Susamāhitacittassa, upacārasamādhinā.	1097	
PA_tika-abh06_t:10974	Parikammopacārānulomagotrabhuto paraṃ;	1097	
PA_tika-abh06_t:10975	Pañcamaṃ vā catutthaṃ vā, javanaṃ hoti appanā.	1097	
PA_tika-abh06_t:10977	Puthujjanāna sekkhānaṃ, kāmapuññatihetuto;	1097	
PA_tika-abh06_t:10978	Tihetukāmakriyato, vītarāgānamappanā.	1097	
PA_tika-abh06_t:10980	Tatrāpi sukhitajavaṃ, sukhitadvayato paraṃ;	1098	
PA_tika-abh06_t:10981	Upekkhitamhā sambhoti, upekkhekaggatāyutaṃ.	1098	
PA_tika-abh06_t:10983	Pañca vāre cha vā satta, parittajavanaṃ bhave;	1098	
PA_tika-abh06_t:10984	Sakiṃ dve vā tadālambaṃ, sakimāvajjanādayo.	1098	
PA_tika-abh06_t:10986	Appanājavanañcekaṃ, paṭhamuppattiyaṃ pana;	1098	
PA_tika-abh06_t:10987	Tato paraṃ vasībhūtaṃ, ahorattaṃ pavattati.	1098	
PA_tika-abh06_t:10989	Sakiṃ dve vā nirodhassa, samāpattikkhaṇe pana;	1098	
PA_tika-abh06_t:10990	Catutthāruppajavanaṃ, tato cittaṃ nirujjhati.	1099	
PA_tika-abh06_t:10992	Nirodhā vuṭṭhahantassa, upariṭṭhaphaladvayaṃ;	1099	
PA_tika-abh06_t:10993	Pañcābhiññā tathā maggā, ekacittakkhaṇā matā.	1099	
PA_tika-abh06_t:10995	Phalamekadvayaṃ tathā, tisso vā maggavīthiyaṃ;	1099	
PA_tika-abh06_t:10996	Samāpattikkhaṇe tampi, ahorattaṃ pavattati.	1099	
PA_tika-abh06_t:10998	Pañcadvāre na labbhanti, lokuttaramahaggatā;	1099	
PA_tika-abh06_t:10999	Vīthimuttamanodhātu, pañca cittāni antime.	1099	
PA_tika-abh06_t:11001	Parittāneva sabbāni, pañcadvāresu sambhavā;	1100	
PA_tika-abh06_t:11002	Manodvāramhi voṭṭhabba-tadālambajavā siyuṃ.	1100	
PA_tika-abh06_t:11004	Ghānajivhākāyavīthi, tadārammaṇameva ca;	1100	
PA_tika-abh06_t:11005	Rūpe natthi tathārūpe, cakkhusotāpi vīthiyo.	1100	
PA_tika-abh06_t:11007	Sabbāpi vīthiyo kāme,	1100	
PA_tika-abh06_t:11008	Rūpe tisso pakāsitā;	1100	
PA_tika-abh06_t:11009	Ekā vīthi panārūpe,	1100	
PA_tika-abh06_t:11010	Natthāsaññīsu kācipi.	1101	
PA_tika-abh06_t:11012	Sattāpi vīthicittāni, kāme rūpe cha sambhavā;	1101	
PA_tika-abh06_t:11013	Arūpe dve manodvārā-vajjanaṃ javananti cāti.	1101	
PA_tika-abh06_t:11014	Iti cittavibhāge vīthisaṅgahakathā niṭṭhitā.	1101	
PA_tika-abh06_t:11015	Tatiyo paricchedo.	1101	
PA_tika-abh06_t:11016	Catuttho paricchedo	1101	
PA_tika-abh06_t:11017	4. Vīthiparikammakathā	1101	
PA_tika-abh06_t:11019	Paṭhamāvajjanaṃ pañca-dasannaṃ parato bhave;	1101	
PA_tika-abh06_t:11020	Dutiyāvajjanaṃ hoti, ekavīsatito paraṃ.	1102	
PA_tika-abh06_t:11022	Ekamhā pañcaviññāṇaṃ, pañcamhā sampaṭicchanaṃ;	1102	
PA_tika-abh06_t:11023	Sukhasantīraṇaṃ hoti, pañcavīsatito paraṃ.	1102	
PA_tika-abh06_t:11025	Sattatiṃsatito hoti, upekkhātīraṇadvayaṃ;	1102	
PA_tika-abh06_t:11026	Voṭṭhabbanasarūpānaṃ, dvinnaṃ kāmajavā paraṃ.	1102	
PA_tika-abh06_t:11028	Maggābhiññā paraṃ dvinnaṃ, tiṇṇannaṃ lokiyappanā;	1102	
PA_tika-abh06_t:11029	Phalā catunnaṃ pañcannaṃ, upariṭṭhaphaladvayaṃ.	1102	
PA_tika-abh06_t:11031	Bhavanti cattālīsamhā, sukhapākā dvihetukā;	1103	
PA_tika-abh06_t:11032	Tathekacattālīsamhā, upekkhāya samāyutā.	1103	
PA_tika-abh06_t:11034	Honti sattatito kāme, sukhapākā tihetukā;	1103	
PA_tika-abh06_t:11035	Dvāsattatimhā jāyanti, upekkhāsahitā pana.	1103	
PA_tika-abh06_t:11037	Ekūnasaṭṭhito rūpa-pākā pākā arūpino;	1103	
PA_tika-abh06_t:11038	Kamāṭṭhacattālīsamhā, tathekadvitihīnato.	1103	
PA_tika-abh06_t:11040	Pubbasaṅgahamiccevaṃ, vigaṇetvā vicakkhaṇo;	1104	
PA_tika-abh06_t:11041	Parasaṅgahasaṅkhyādiṃ, vibhāveyya visārado.	1104	
PA_tika-abh06_t:11043	Pañcadvārāvajjanato, dasa cittāni dīpaye;	1104	
PA_tika-abh06_t:11044	Sesāvajjanato pañcacattālīsanti bhāsitaṃ.	1104	
PA_tika-abh06_t:11046	Pañcaviññāṇato pāpavipākā sampaṭicchanā;	1104	
PA_tika-abh06_t:11047	Paramekaṃ dvayaṃ puññavipākā sampaṭicchanā.	1104	
PA_tika-abh06_t:11049	Santīraṇā dvihetumhā, pākā dvādasa jāyare;	1104	
PA_tika-abh06_t:11050	Tihetukāmapākamhā, ekavīsati labbhare.	1105	
PA_tika-abh06_t:11052	Rūpāvacarapākamhā, paramekūnavīsati;	1105	
PA_tika-abh06_t:11053	Navaṭṭhārūpapākamhā, satta chāpi yathākkamaṃ.	1105	
PA_tika-abh06_t:11055	Paṭighamhā tu satteva, sitamhā teraseritā;	1105	
PA_tika-abh06_t:11056	Pāpapuññadvihetumhā, ekavīsati bhāvaye.	1105	
PA_tika-abh06_t:11058	Dvihetukāmakriyato, aṭṭhārasa upekkhakā;	1105	
PA_tika-abh06_t:11059	Sattarasa sukhopetā, vibhāveyya vicakkhaṇo.	1105	
PA_tika-abh06_t:11061	Kāmapuññatihetumhā, tettiṃseva upekkhakā;	1106	
PA_tika-abh06_t:11062	Tepaññāsa sukhopetā, bhavantīti pakāsitaṃ.	1106	
PA_tika-abh06_t:11064	Tihetukāmakriyato, catuvīsatipekkhakā;	1106	
PA_tika-abh06_t:11065	Sukhitamhā tu dīpeyya, pañcavīsati paṇḍito.	1106	
PA_tika-abh06_t:11067	Dasarūpajavamhekā-dasadvādasa terasa;	1106	
PA_tika-abh06_t:11068	Yathākkamaṃ pañcadasa, āruppā paridīpaye.	1106	
PA_tika-abh06_t:11070	Phalamhā cuddasevāhu, maggamhā tu sakaṃ phalaṃ;	1107	
PA_tika-abh06_t:11071	Paraṃ saṅgahamiccevaṃ, vigaṇeyya visārado.	1107	
PA_tika-abh06_t:11073	Pubbāparasamodhāna-miti ñatvā tato paraṃ;	1107	
PA_tika-abh06_t:11074	Vatthuvīthisamodhānaṃ, yathāsambhavamuddise.	1107	
PA_tika-abh06_t:11076	Pañca vatthūni nissāya, kamato pañcamānasā;	1107	
PA_tika-abh06_t:11077	Tettiṃsa pana nissāya, hadayaṃ mānasā siyuṃ.	1107	
PA_tika-abh06_t:11079	Kāmapākamanodhātu-hasituppādamānasā;	1107	
PA_tika-abh06_t:11080	Dosamūlāni maggo ca, rūpajjhānāva sabbathā.	1108	
PA_tika-abh06_t:11082	Dasāvasesāpuññāni, kāmapuññamahākriyā;	1108	
PA_tika-abh06_t:11083	Voṭṭhabbārūpajavanaṃ, satta lokuttarāni ca.	1108	
PA_tika-abh06_t:11085	Dvecattālīsa cittāni, pañcavokārabhūmiyaṃ;	1108	
PA_tika-abh06_t:11086	Nissāya hadayaṃ honti, arūpe nissayaṃ vinā.	1108	
PA_tika-abh06_t:11088	Āruppapākā cattāro, anissāyeti sabbathā;	1108	
PA_tika-abh06_t:11089	Vitthārenaṭṭhadhā bhinnaṃ, saṅkhepā tividhaṃ bhave.	1108	
PA_tika-abh06_t:11091	Tecattālīsa nissāya, anissāya catubbidhaṃ;	1109	
PA_tika-abh06_t:11092	Nissitānissitā sesā, dvecattālīsa mānasā.	1109	
PA_tika-abh06_t:11094	Pañca cittappanā honti, kamenekekavīthiyaṃ;	1109	
PA_tika-abh06_t:11095	Manodhātuttikaṃ nāma, pañcadvārikamīritaṃ.	1109	
PA_tika-abh06_t:11097	Sukhatīraṇavoṭṭhabba-parittajavanā pana;	1109	
PA_tika-abh06_t:11098	Ekatiṃsāpi jāyante, chasu vīthīsu sambhavā.	1109	
PA_tika-abh06_t:11100	Mahāpākā panaṭṭhāpi, upekkhātīraṇadvayaṃ;	1110	
PA_tika-abh06_t:11101	Chasu dvāresu jāyanti, dasa muttā ca vīthiyā.	1110	
PA_tika-abh06_t:11103	Cutisandhibhavaṅgānaṃ, vasā pākā mahaggatā;	1110	
PA_tika-abh06_t:11104	Nava vīthivimuttāti, dasadhā vīthisaṅgaho.	1110	
PA_tika-abh06_t:11106	Ekadvārikacittāni, pañcachadvārikā tathā;	1110	
PA_tika-abh06_t:11107	Chadvārikavimuttā ca, vimuttāti ca sabbathā.	1110	
PA_tika-abh06_t:11109	Chattiṃsa tayekatiṃsa, dasa ceva naveti ca;	1110	
PA_tika-abh06_t:11110	Ñatvā vīthisamodhānaṃ, gocarañca samuddise.	1111	
PA_tika-abh06_t:11112	Kamato pañcaviññāṇā, lokuttaramahaggatā;	1111	
PA_tika-abh06_t:11113	Abhiññāvajjitā sabbā, pañcatālīsa mānasā.	1111	
PA_tika-abh06_t:11115	Yathāsambhavato honti, rūpādekekagocarā;	1111	
PA_tika-abh06_t:11116	Pañcagocaramīrenti, manodhātuttikaṃ pana.	1111	
PA_tika-abh06_t:11118	Santīraṇamahāpākā, parittajavanāni ca;	1111	
PA_tika-abh06_t:11119	Voṭṭhabbanamabhiññā ca, tecattālīsa sambhavā.	1111	
PA_tika-abh06_t:11121	Chārammaṇesu hontīti, aṭṭhadhā tividhā puna;	1112	
PA_tika-abh06_t:11122	Ekārammaṇacittāni, pañcachārammaṇāni ca.	1112	
PA_tika-abh06_t:11124	Saṅkhepā mānasā pañca-cattālīsa tayo tathā;	1112	
PA_tika-abh06_t:11125	Tecattālīsa ceveti, sattadhāpi siyuṃ kathaṃ.	1112	
PA_tika-abh06_t:11127	Kāmapākamanodhātu-hasituppādamānasā;	1112	
PA_tika-abh06_t:11128	Pañcavīsa yathāyogaṃ, parittārammaṇā matā.	1112	
PA_tika-abh06_t:11130	Kasiṇugghāṭimākāsaṃ, paṭhamāruppamānasaṃ;	1113	
PA_tika-abh06_t:11131	Tasseva natthibhāvaṃ tu, tatiyāruppakaṃ tathā.	1113	
PA_tika-abh06_t:11133	Ālambitvā pavattanti, āruppā kamato tato;	1113	
PA_tika-abh06_t:11134	Dutiyañca catutthañca, cha mahaggatagocarā.	1113	
PA_tika-abh06_t:11136	Appamāṇasamaññā te, nibbāne pana gocare;	1113	
PA_tika-abh06_t:11137	Aṭṭha lokuttarā dhammā, niyamena vavatthitā.	1113	
PA_tika-abh06_t:11139	Kasiṇāsubhakoṭṭhāse,	1113	
PA_tika-abh06_t:11140	Ānāpāne ca yogino;	1114	
PA_tika-abh06_t:11141	Paṭibhāganimittamhi,	1114	
PA_tika-abh06_t:11142	Appamaññānuyuñjato.	1114	
PA_tika-abh06_t:11144	Sattapaṇṇattiyañceva, rūpajjhānaṃ pavattati;	1114	
PA_tika-abh06_t:11145	Yathāvuttanimittamhi, sesamāruppakanti ca.	1114	
PA_tika-abh06_t:11147	Abhiññāvajjitā ekavīsa mahaggatā sabbā;	1114	
PA_tika-abh06_t:11148	Sabbe paṇṇattisaṅkhāte, navattabbe pavattare.	1114	
PA_tika-abh06_t:11150	Jāyantākusalā ñāṇavippayuttajavā tathā;	1115	
PA_tika-abh06_t:11151	Appamāṇaṃ vinā vīsa, parittādīsu tīsupi.	1115	
PA_tika-abh06_t:11153	Tihetukāmapuññāni, puññābhiññā ca pañcime;	1115	
PA_tika-abh06_t:11154	Catūsupi pavattanti, arahattadvayaṃ vinā.	1115	
PA_tika-abh06_t:11156	Kriyābhiññā ca voṭṭhabbaṃ, kriyākāme tihetukā;	1115	
PA_tika-abh06_t:11157	Cha sabbatthāpi hontīti, sattadhā mānasā ṭhitā.	1115	
PA_tika-abh06_t:11159	Ekaticcatukoṭṭhāsagocarā tividhā pana;	1115	
PA_tika-abh06_t:11160	Samasaṭṭhi tathā vīsa, kamenekādaseti ca.	1116	
PA_tika-abh06_t:11162	Pañcadvāresu pañcāpi, paccuppannāva gocarā;	1116	
PA_tika-abh06_t:11163	Tekālikā navattabbā, manodvāre yathārahaṃ.	1116	
PA_tika-abh06_t:11165	Ajjhattā ca bahiddhā ca, pañcadvāresu gocarā;	1116	
PA_tika-abh06_t:11166	Manodvāre navattabbo, natthibhāvopi labbhati.	1116	
PA_tika-abh06_t:11168	Pañcadvāresu pañcanna-mekameko ca gocaro;	1116	
PA_tika-abh06_t:11169	Chāpi ārammaṇā honti, manodvāramhi sabbathā.	1116	
PA_tika-abh06_t:11171	Pañcadvāresu gahitaṃ, tadaññampi ca gocaraṃ;	1117	
PA_tika-abh06_t:11172	Manodvāre vavatthānaṃ, gacchatīti hi desitaṃ.	1117	
PA_tika-abh06_t:11174	Atītā vattamānā ca, sambhavā kāmasandhiyā;	1117	
PA_tika-abh06_t:11175	Chadvāragahitā honti, tividhā tepi gocarā.	1117	
PA_tika-abh06_t:11177	Kammanimittamevekaṃ, manodvāre upaṭṭhitaṃ;	1117	
PA_tika-abh06_t:11178	Navattabbamatītañca, dhammārammaṇasaṅgahaṃ.	1117	
PA_tika-abh06_t:11180	Ālambitvā yathāyogaṃ, paṭisandhimahaggatā;	1118	
PA_tika-abh06_t:11181	Ante cuti bhave majjhe, bhavaṅgampi pavattatīti.	1118	
PA_tika-abh06_t:11182	Iti cittavibhāge vīthiparikammakathā niṭṭhitā.	1118	
PA_tika-abh06_t:11183	Catuttho paricchedo.	1118	
PA_tika-abh06_t:11184	Pañcamo paricchedo	1118	
PA_tika-abh06_t:11185	5. Bhūmipuggalakathā	1118	
PA_tika-abh06_t:11187	Ito paraṃ pavakkhāmi, bhūmipuggalabhedato;	1118	
PA_tika-abh06_t:11188	Cittānaṃ pana sabbesaṃ, kamato saṅgahaṃ kathaṃ.	1118	
PA_tika-abh06_t:11190	Nirayañca tiracchānayoni petāsurā tathā;	1119	
PA_tika-abh06_t:11191	Caturāpāyabhūmīti, kāme duggatiyo matā.	1119	
PA_tika-abh06_t:11193	Cātumahārājikā ca, tāvatiṃsā ca yāmakā;	1119	
PA_tika-abh06_t:11194	Tusitā ceva nimmānaratino vasavattino.	1119	
PA_tika-abh06_t:11196	Chaḷete devalokā ca, mānavāti ca sattadhā;	1119	
PA_tika-abh06_t:11197	Kāmasugatiyo cekādasadhā kāmabhūmiyo.	1119	
PA_tika-abh06_t:11199	Brahmānaṃ pārisajjā ca, tathā brahmapurohitā;	1119	
PA_tika-abh06_t:11200	Mahābrahmā ca tividhā, paṭhamajjhānabhūmiyo.	1120	
PA_tika-abh06_t:11202	Parittābhāppamāṇābhā, tathevābhassarāti ca;	1120	
PA_tika-abh06_t:11203	Dutiyajjhānabhūmi ca, tividhāva pakāsitā.	1120	
PA_tika-abh06_t:11205	Parittasubhāppamāṇāsubhā ca subhakiṇhakā;	1120	
PA_tika-abh06_t:11206	Tividhāpi pavuccanti, tatiyajjhānabhūmiyo.	1120	
PA_tika-abh06_t:11208	Vehapphalā asaññī ca, suddhāvāsā ca pañcadhā;	1120	
PA_tika-abh06_t:11209	Iccetā pana sattāpi, catutthajjhānabhūmiyo.	1120	
PA_tika-abh06_t:11211	Avihā ca atappā ca, sudassā ca sudassino;	1121	
PA_tika-abh06_t:11212	Akaniṭṭhāti pañcete, suddhāvāsā pakāsitā.	1121	
PA_tika-abh06_t:11214	Iti soḷasadhā bhinnā, brahmalokā pavuccare;	1121	
PA_tika-abh06_t:11215	Rūpibrahmānamāvāsā, rūpāvacarabhūmiyo.	1121	
PA_tika-abh06_t:11217	Ākāsānañcāyatananāmādīhi pakāsitā;	1121	
PA_tika-abh06_t:11218	Arūpibrahmalokā ca, catudhārūpabhūmiyo.	1121	
PA_tika-abh06_t:11220	Sotāpannādibhedena, catudhānuttarā matā;	1122	
PA_tika-abh06_t:11221	Pañcatiṃsa paniccevaṃ, sabbathāpi ca bhūmiyo.	1122	
PA_tika-abh06_t:11223	Jāyanti caturāpāye, pāpapākāya sandhiyā;	1122	
PA_tika-abh06_t:11224	Kāmāvacaradevesu, mahāpākehi jāyare.	1122	
PA_tika-abh06_t:11226	Ahetukā puññapākāhetukena tu jāyare;	1122	
PA_tika-abh06_t:11227	Bhummadevamanussesu, mahāpākehi cetare.	1122	
PA_tika-abh06_t:11229	Vipākaṃ paṭhamajjhānaṃ, paṭhamajjhānabhūmiyaṃ;	1122	
PA_tika-abh06_t:11230	Dutiyaṃ tatiyañceva, dutiyajjhānabhūmiyaṃ.	1123	
PA_tika-abh06_t:11232	Tatiyamhi catutthaṃ tu, catutthamhi ca pañcamaṃ;	1123	
PA_tika-abh06_t:11233	Āruppā ca kameneva, āruppe honti sandhiyo.	1123	
PA_tika-abh06_t:11235	Kāyavācāmanodvāre, kammaṃ pāṇavadhādikaṃ;	1123	
PA_tika-abh06_t:11236	Katvā pāpakacittehi, jāyantāpāyabhūmiyaṃ.	1123	
PA_tika-abh06_t:11238	Kāyavācāmanodvāre, dānaṃ sīlañca bhāvanaṃ;	1123	
PA_tika-abh06_t:11239	Kāmapuññehi katvāna, kāmasugatiyaṃ siyuṃ.	1123	
PA_tika-abh06_t:11241	Parittaṃ majjhimaṃ jhānaṃ, paṇītañca yathākkamaṃ;	1124	
PA_tika-abh06_t:11242	Bhāvetvā tividhā honti, tīsu bhūmīsu yogino.	1124	
PA_tika-abh06_t:11244	Vehapphalesu jāyanti, bhāvetvā pañcamaṃ tathā;	1124	
PA_tika-abh06_t:11245	Saññāvirāgatañceva, bhāvetvāsaññibhūmiyaṃ.	1124	
PA_tika-abh06_t:11247	Suddhāvāsesu jāyanti, anāgāmikapuggalā;	1124	
PA_tika-abh06_t:11248	Āruppāni ca bhāvetvā, arūpesu yathākkamaṃ.	1124	
PA_tika-abh06_t:11250	Lokuttaraṃ tu bhāvetvā, yathāsakamanantaraṃ;	1125	
PA_tika-abh06_t:11251	Samāpattikkhaṇe ceva, appeti phalamānasaṃ.	1125	
PA_tika-abh06_t:11253	Apāyamhā cutā sattā, kāmadhātumhi jāyare;	1125	
PA_tika-abh06_t:11254	Sabbaṭṭhānesu jāyanti, kāmasugatito cutā.	1125	
PA_tika-abh06_t:11256	Cutā jāyanti rūpamhā, sabbatthāpāyavajjite;	1125	
PA_tika-abh06_t:11257	Kāmasugatiyaṃ honti, arūpāsaññato cutā.	1125	
PA_tika-abh06_t:11259	Tathārūpacutā honti, tatthevoparimeva ca;	1125	
PA_tika-abh06_t:11260	Vaṭṭamūlasamucchedā, nibbāyanti anāsavā.	1126	
PA_tika-abh06_t:11262	Suddhāvāsesvanāgāmi-puggalāvopapajjare;	1126	
PA_tika-abh06_t:11263	Kāmadhātumhi jāyanti, anāgāmivivajjitā.	1126	
PA_tika-abh06_t:11265	Heṭṭhupapattibrahmānaṃ, ariyānaṃ na katthaci;	1126	
PA_tika-abh06_t:11266	Asaññasattāpāyesu, natthevāriyapuggalā.	1126	
PA_tika-abh06_t:11268	Vehapphale akaniṭṭhe, bhavagge ca patiṭṭhitā;	1126	
PA_tika-abh06_t:11269	Na punāññattha jāyanti, sabbe ariyapuggalā.	1126	
PA_tika-abh06_t:11271	Chasu devesvanāgāmī, vītarāgā na tiṭṭhare;	1127	
PA_tika-abh06_t:11272	Na ciraṭṭhāyino tattha, lokiyāpi ca yogino.	1127	
PA_tika-abh06_t:11274	Gihiliṅge na tiṭṭhanti, manussesu anāsavā;	1127	
PA_tika-abh06_t:11275	Pabbajjāyañca bhumme ca, brahmattepi ca tiṭṭhare.	1127	
PA_tika-abh06_t:11277	Yāni paññāsa vassāni,	1127	
PA_tika-abh06_t:11278	Manussānaṃ sa piṇḍito;	1127	
PA_tika-abh06_t:11279	Eko rattidivo tena,	1127	
PA_tika-abh06_t:11280	Māseko tiṃsa rattiyo.	1128	
PA_tika-abh06_t:11282	Dvādasamāsiyo vasso, tena pañcasataṃ bhave;	1128	
PA_tika-abh06_t:11283	Cātumahārājikānaṃ, pamāṇamidamāyuno.	1128	
PA_tika-abh06_t:11285	Taṃ navutivassasata-sahassaṃ pana piṇḍitaṃ;	1128	
PA_tika-abh06_t:11286	Gaṇanāya manussānaṃ, catubhāgūparūpari.	1128	
PA_tika-abh06_t:11288	Yaṃ manussavassasataṃ, tadeko divaso kato;	1128	
PA_tika-abh06_t:11289	Tena vassasahassāyu, tāvatiṃsesu desito.	1128	
PA_tika-abh06_t:11291	Koṭittayaṃ saṭṭhisatasahassañcādhikaṃ bhave;	1129	
PA_tika-abh06_t:11292	Gaṇanāya manussānaṃ, tāvatiṃsesu piṇḍitaṃ.	1129	
PA_tika-abh06_t:11294	Āyuppamāṇamiccevaṃ, devānamuparūpari;	1129	
PA_tika-abh06_t:11295	Dvikkhattuṃ dviguṇaṃ katvā, catubhāgamudāhaṭaṃ.	1129	
PA_tika-abh06_t:11297	Gaṇanāya manussānaṃ, tattha cuddasa koṭiyo;	1129	
PA_tika-abh06_t:11298	Cattālīsasatasahassādhikā yāmabhūmiyaṃ.	1129	
PA_tika-abh06_t:11300	Tusitānaṃ pakāsenti, sattapaññāsa koṭiyo;	1130	
PA_tika-abh06_t:11301	Saṭṭhisatasahassāni, vassāni adhikāni ca.	1130	
PA_tika-abh06_t:11303	Nimmānaratidevānaṃ, dvisataṃ tiṃsa koṭiyo;	1130	
PA_tika-abh06_t:11304	Cattālīsavassasatasahassāni ca sabbathā.	1130	
PA_tika-abh06_t:11306	Navakoṭisatañcekavīsativassakoṭiyo;	1130	
PA_tika-abh06_t:11307	Saṭṭhivassasatasahassādhikā vasavattisu.	1130	
PA_tika-abh06_t:11309	Kappassa tatiyo bhāgo, upaḍḍhañca yathākkamaṃ;	1130	
PA_tika-abh06_t:11310	Kappeko dve ca cattāro, aṭṭha kappā ca soḷasa.	1131	
PA_tika-abh06_t:11312	Dvattiṃsa catusaṭṭhī ca, navasu brahmabhūmisu;	1131	
PA_tika-abh06_t:11313	Vehapphalā asaññī ca, pañcakappasatāyukā.	1131	
PA_tika-abh06_t:11315	Kappasahassaṃ dve cattāri, aṭṭha soḷasa cakkamā;	1131	
PA_tika-abh06_t:11316	Sahassāni ca kappānaṃ, suddhāvāsānamuddise.	1131	
PA_tika-abh06_t:11318	Vīsakappasahassāni, cattālīsañca saṭṭhi ca;	1131	
PA_tika-abh06_t:11319	Caturāsītisahassā, kappā cāruppake kamā.	1131	
PA_tika-abh06_t:11321	Āyuppamāṇaniyamo, natthi bhumme ca mānave;	1132	
PA_tika-abh06_t:11322	Vassānaṃ gaṇanā natthi, caturāpāyabhūmiyaṃ.	1132	
PA_tika-abh06_t:11324	Puthujjanāriyā ceti, duvidhā honti puggalā;	1132	
PA_tika-abh06_t:11325	Tihetukādibhedena, tividhā ca puthujjanā.	1132	
PA_tika-abh06_t:11327	Maggaṭṭhā ca phalaṭṭhā ca,	1132	
PA_tika-abh06_t:11328	Aṭṭhevāriyapuggalā;	1132	
PA_tika-abh06_t:11329	Ādito satta sekkhā ca,	1132	
PA_tika-abh06_t:11330	Asekkho cārahāparo.	1133	
PA_tika-abh06_t:11332	Ahetukāva labbhanti, sattā duggatiyaṃ pana;	1133	
PA_tika-abh06_t:11333	Tihetukāva labbhanti, rūpārūpe sacittakā.	1133	
PA_tika-abh06_t:11335	Kāmāvacaradevesu, ahetukavivajjitā;	1133	
PA_tika-abh06_t:11336	Vinipātāsure ceva, mānave ca tayopi ca.	1133	
PA_tika-abh06_t:11338	Ariyā nāma labbhanti, asaññāpāyavajjite;	1133	
PA_tika-abh06_t:11339	Puthujjanā tu labbhanti, suddhāvāsavivajjite.	1133	
PA_tika-abh06_t:11341	Suddhāvāsamapāyañca, hitvāsaññibhavaṃ tidhā;	1134	
PA_tika-abh06_t:11342	Sotāpannādayo dvepi, sesaṭṭhānesu labbhare.	1134	
PA_tika-abh06_t:11344	Iti sabbappabhedena, bhūmipuggalasaṅgahaṃ;	1134	
PA_tika-abh06_t:11345	Ñatvā viññū vibhāveyya, tattha cittāni sambhavāti.	1134	
PA_tika-abh06_t:11346	Iti cittavibhāge bhūmipuggalakathā niṭṭhitā.	1134	
PA_tika-abh06_t:11347	Pañcamo paricchedo.	1134	
PA_tika-abh06_t:11348	Chaṭṭho paricchedo	1134	
PA_tika-abh06_t:11349	6. Bhūmipuggalacittappavattikathā	1134	
PA_tika-abh06_t:11351	Kāmasugatiyaṃ honti, mahāpākā yathārahaṃ;	1135	
PA_tika-abh06_t:11352	Mahaggatavipākā ca, yathāsandhivavatthitā.	1135	
PA_tika-abh06_t:11354	Voṭṭhabbakāmapuññāni, viyuttāni ca diṭṭhiyā;	1135	
PA_tika-abh06_t:11355	Uddhaccasahitañceti, honti sabbattha cuddasa.	1135	
PA_tika-abh06_t:11357	Santīraṇamanodhātu-cakkhusotamanā pana;	1135	
PA_tika-abh06_t:11358	Dasa cittāni jāyanti, sabbatthārūpavajjite.	1135	
PA_tika-abh06_t:11360	Diṭṭhigatasampayuttā, vicikicchāyutā tathā;	1136	
PA_tika-abh06_t:11361	Pañca sabbattha jāyanti, suddhāvāsavivajjite.	1136	
PA_tika-abh06_t:11363	Dosamūladvayañceva, ghānādittayamānasā;	1136	
PA_tika-abh06_t:11364	Aṭṭha sabbattha jāyanti, mahaggatavivajjite.	1136	
PA_tika-abh06_t:11366	Catutthāruppajavanaṃ, anāgāmiphalādayo;	1136	
PA_tika-abh06_t:11367	Mahākriyā ca jāyanti, terasāpāyavajjite.	1136	
PA_tika-abh06_t:11369	Heṭṭhāruppajavā dve dve, chāpāyuparivajjite;	1136	
PA_tika-abh06_t:11370	Sitarūpajavā honti, arūpāpāyavajjite.	1137	
PA_tika-abh06_t:11372	Sotāpattiphalādīni, suddhāpāyavivajjite;	1137	
PA_tika-abh06_t:11373	Paṭhamānuttaraṃ suddhā-pāyārūpavivajjite.	1137	
PA_tika-abh06_t:11375	Avatthābhūmibhūtattā, na gayhanti anuttarā;	1137	
PA_tika-abh06_t:11376	Ekavokārabhūmi ca, rūpamattā na gayhati.	1137	
PA_tika-abh06_t:11378	Sabhummā sabbabhummā ca, ekadvittayavajjitā;	1137	
PA_tika-abh06_t:11379	Tathārūpasuddhāvāsa-brahmāpāyavasāti ca.	1137	
PA_tika-abh06_t:11381	Mānasā pañca koṭṭhāsā, sattarasa catuddasa;	1138	
PA_tika-abh06_t:11382	Chattiṃsatekavīsā ca, ekañceva yathākkamaṃ.	1138	
PA_tika-abh06_t:11384	Aṭṭhārasāpi hontete, navadhāpi punekadhā;	1138	
PA_tika-abh06_t:11385	Catudhā tividhā ceva, ekadhāti ca bhedato.	1138	
PA_tika-abh06_t:11387	Terasāpi ca koṭṭhāsā, bhavantekatibhūmakā;	1138	
PA_tika-abh06_t:11388	Chasattekādasasatta-rasabhūmakamānasā.	1138	
PA_tika-abh06_t:11390	Ekadvayaticatukkapañcakādhikavīsajā;	1139	
PA_tika-abh06_t:11391	Chabbīsatiṃsajā ceti, yathānukkamato bhave.	1139	
PA_tika-abh06_t:11393	Cattāri puna cattāri, ekamaṭṭhaṭṭha cekakaṃ;	1139	
PA_tika-abh06_t:11394	Cattārekādasa dve dve, satta tevīsa cuddasa.	1139	
PA_tika-abh06_t:11396	Kriyājavamahāpākā, lokuttaramahaggatā;	1139	
PA_tika-abh06_t:11397	Dvepaññāsa na labbhanti, caturāpāyabhūmiyaṃ.	1139	
PA_tika-abh06_t:11399	Kāmāvacaradevesu, chasu bhumme ca mānave;	1139	
PA_tika-abh06_t:11400	Kāmasugatiyaṃ natthi, nava pākā mahaggatā.	1140	
PA_tika-abh06_t:11402	Dosamūlamahāpākā, ghānādittayamānasā;	1140	
PA_tika-abh06_t:11403	Natthārūpavipākā ca, vīsatī rūpabhūmiyaṃ.	1140	
PA_tika-abh06_t:11405	Kaṅkhādiṭṭhiyutā pañcārūpapākā catubbidhā;	1140	
PA_tika-abh06_t:11406	Pañcādonuttarā ceva, suddhāvāse na labbhare.	1140	
PA_tika-abh06_t:11408	Ādāvajjanamaggā ca, paṭighārūpamānasā;	1140	
PA_tika-abh06_t:11409	Kāmapākā sitārūpe, tecattālīsa natthi te.	1140	
PA_tika-abh06_t:11411	Sattatiṃsa parittā ca, labbhantāpāyabhūmiyaṃ;	1141	
PA_tika-abh06_t:11412	Mānasāsīti labbhanti, kāmasugatiyaṃ pana.	1141	
PA_tika-abh06_t:11414	Ekūnasattati rūpe, suddhe paññāsa pañca ca;	1141	
PA_tika-abh06_t:11415	Chacattālīsa āruppe, natthāsaññīsu kiñcipi.	1141	
PA_tika-abh06_t:11417	Itthamekadviticatupañcabhummāni soḷasa;	1141	
PA_tika-abh06_t:11418	Dasa pañcadasevātha, catuttiṃsa catuddasa.	1141	
PA_tika-abh06_t:11420	Apāyāhetukānaṃ tu, mahāpākakriyājave;	1142	
PA_tika-abh06_t:11421	Hitvā sesaparittāni, cittāni pana labbhare.	1142	
PA_tika-abh06_t:11423	Dvihetukāhetukānaṃ, sesānaṃ kāmamānasā;	1142	
PA_tika-abh06_t:11424	Labbhanti pana hitvāna, ñāṇapākakriyājave.	1142	
PA_tika-abh06_t:11426	Tihetukānaṃ sattānaṃ, tattha tatthūpapattiyaṃ;	1142	
PA_tika-abh06_t:11427	Tattha tatthūpapannānaṃ, labbhamānāni labbhare.	1142	
PA_tika-abh06_t:11429	Tihetukānaṃ sabbepi, mānasāpāyapāṇinaṃ;	1142	
PA_tika-abh06_t:11430	Sattatiṃsāvasesānaṃ, ekatālīsa niddise.	1143	
PA_tika-abh06_t:11432	Puthujjanāna sekkhānaṃ, na santi javanakriyā;	1143	
PA_tika-abh06_t:11433	Na santi vītarāgānaṃ, puññāpuññāni sabbathā.	1143	
PA_tika-abh06_t:11435	Kaṅkhādiṭṭhiyutā pañca, sekkhānaṃ natthi mānasā;	1143	
PA_tika-abh06_t:11436	Dosamūladvayañcāpi, natthānāgāmino pana.	1143	
PA_tika-abh06_t:11438	Vavatthitāriyesveva, yathāsakamanuttarā;	1143	
PA_tika-abh06_t:11439	Maggaṭṭhānaṃ sako maggo, natthaññaṃ kiñci sabbathā.	1143	
PA_tika-abh06_t:11441	Puthujjanānaṃ dvinnampi, phalaṭṭhānaṃ yathākkamaṃ;	1144	
PA_tika-abh06_t:11442	Tatiyassa phalaṭṭhassa, catutthassa ca sambhavā.	1144	
PA_tika-abh06_t:11444	Tesaṭṭhi ceva cittāni, labbhantekūnasaṭṭhi ca;	1144	
PA_tika-abh06_t:11445	Sattapaññāsa cittāni, tepaññāsa ca sabbathā.	1144	
PA_tika-abh06_t:11447	Catupaññāsa paññāsa, paññāsadvayahīnakā;	1144	
PA_tika-abh06_t:11448	Kāmesu tesaṃ sambhonti, catutālīsa cakkamā.	1144	
PA_tika-abh06_t:11450	Tecattālīsa cekūnacattālīsa yathākkamaṃ;	1145	
PA_tika-abh06_t:11451	Bhavantekūnatālīsa, pañcattiṃsa ca rūpisu.	1145	
PA_tika-abh06_t:11453	Sattavīsa ca tevīsa, tevīsa ca yathākkamaṃ;	1145	
PA_tika-abh06_t:11454	Āruppesupi labbhanti, tesamaṭṭhāraseva ca.	1145	
PA_tika-abh06_t:11456	Puthujjanā ca cattāro, apāyāhetukādayo;	1145	
PA_tika-abh06_t:11457	Ariyā ceva aṭṭhāti, dvādasannaṃ vasā siyuṃ.	1145	
PA_tika-abh06_t:11459	Chabbidhā cittakoṭṭhāsā, ekapuggalikā tathā;	1145	
PA_tika-abh06_t:11460	Catupañcachasattaṭṭha-puggalaṭṭhāti cakkamā.	1146	
PA_tika-abh06_t:11462	Chabbīsa cuddasevātha, terasa dve ca mānasā;	1146	
PA_tika-abh06_t:11463	Dasa sattādhikā ceva, puna sattādhikā dasāti.	1146	
PA_tika-abh06_t:11464	Iti cittavibhāge bhūmipuggalacittappavattikathā niṭṭhitā.	1146	
PA_tika-abh06_t:11465	Chaṭṭho paricchedo.	1146	
PA_tika-abh06_t:11466	Sattamo paricchedo	1146	
PA_tika-abh06_t:11467	7. Bhūmipuggalasambhavakathā	1146	
PA_tika-abh06_t:11469	Dvihetukāhetukānaṃ, na sampajjati appanā;	1146	
PA_tika-abh06_t:11470	Arahattañca natthīti, nattheva javanakriyā.	1147	
PA_tika-abh06_t:11472	Ñāṇapākā na vattanti, jaḷattā mūlasandhiyā;	1147	
PA_tika-abh06_t:11473	Dvihetukatadālambaṃ, siyā sugatiyaṃ na vā.	1147	
PA_tika-abh06_t:11475	Tihetukānaṃ sattānaṃ, samathañca vipassanaṃ;	1147	
PA_tika-abh06_t:11476	Bhāventānaṃ pavattanti, chabbīsatipi appanā.	1147	
PA_tika-abh06_t:11478	Arahantāna sattānaṃ, bhavanti javanakriyā;	1147	
PA_tika-abh06_t:11479	Yathābhūminiyāmena, ñāṇapākā ca labbhare.	1147	
PA_tika-abh06_t:11481	Vajjhā paṭhamamaggena, kaṅkhādiṭṭhiyutā pana;	1148	
PA_tika-abh06_t:11482	Paṭighaṃ tatiyeneva, kammamantena sāsavaṃ.	1148	
PA_tika-abh06_t:11484	Tasmā tesaṃ na vattanti, tāni cittāni sabbathā;	1148	
PA_tika-abh06_t:11485	Maggaṭṭhānaṃ tu maggova, nāññaṃ sambhoti kiñcipi.	1148	
PA_tika-abh06_t:11487	Ahetukavipākāni, labbhamānāya vīthiyā;	1148	
PA_tika-abh06_t:11488	Sabbathāpi ca sabbesaṃ, sambhavanti yathārahaṃ.	1148	
PA_tika-abh06_t:11490	Pañcadvāre manodvāre, dhuvamāvajjanadvayaṃ;	1149	
PA_tika-abh06_t:11491	Parittapuññāpuññāni, labbhanti lahuvuttito.	1149	
PA_tika-abh06_t:11493	Kriyājavanamappanā, natthāpāyesu kāraṇaṃ;	1149	
PA_tika-abh06_t:11494	Natthi sahetukā pākā, duggatattā hi sandhiyā.	1149	
PA_tika-abh06_t:11496	Brahmānaṃ paṭighaṃ natthi, jhānavikkhambhitaṃ tathā;	1149	
PA_tika-abh06_t:11497	Heṭṭhājhānaṃ virattattā, na bhāventi arūpino.	1149	
PA_tika-abh06_t:11499	Pubbeva diṭṭhasaccāva, ariyārūpabhūmakā;	1149	
PA_tika-abh06_t:11500	Tasmādimaggo natthettha, kāyābhāvā sitaṃ tathā.	1150	
PA_tika-abh06_t:11502	Suddhāvāsāpi pattāva, heṭṭhānuttarapañcakaṃ;	1150	
PA_tika-abh06_t:11503	Sattapāpapahīnā ca, tasmā natthettha tāni ca.	1150	
PA_tika-abh06_t:11505	Pañcadvārikacittāni, dvārābhāve na vijjare;	1150	
PA_tika-abh06_t:11506	Sahetukavipākā ca, yathābhūmivavatthitā.	1150	
PA_tika-abh06_t:11508	Sambhavāsambhavañcevaṃ, ñatvā puggalabhūmisu;	1150	
PA_tika-abh06_t:11509	Labbhamānavasā tattha, cittasaṅgahamuddise.	1150	
PA_tika-abh06_t:11511	Kusalādippabhedā ca, tathā bhūmādibhedato;	1151	
PA_tika-abh06_t:11512	Vatthudvārārammaṇato, bhūmipuggalatopi ca.	1151	
PA_tika-abh06_t:11514	Vibhāgo yo samuddiṭṭho,	1151	
PA_tika-abh06_t:11515	Cittānañca tu sambhavā;	1151	
PA_tika-abh06_t:11516	Ñeyyo cetasikānañca,	1151	
PA_tika-abh06_t:11517	Sampayogānusāratoti.	1151	
PA_tika-abh06_t:11518	Iti cittavibhāge bhūmipuggalasambhavakathā niṭṭhitā.	1151	
PA_tika-abh06_t:11519	Sattamo paricchedo.	1151	
PA_tika-abh06_t:11520	Niṭṭhito ca cittavibhāgo.	1152	
PA_tika-abh06_t:11521	Aṭṭhamo paricchedo	1152	
PA_tika-abh06_t:11522	2. Cetasikavibhāgo	1152	
PA_tika-abh06_t:11523	8. Cetasikasampayogakathā	1152	
PA_tika-abh06_t:11525	Iti cittavidhiṃ ñatvā, dvepaññāsa vibhāvinā;	1152	
PA_tika-abh06_t:11526	Ñeyyā cetasi sambhūtā, dhammā cetasikā kathaṃ.	1152	
PA_tika-abh06_t:11528	Phasso ca vedanā saññā, cetanekaggatā tathā;	1152	
PA_tika-abh06_t:11529	Jīvitaṃ manasikāro, satta sādhāraṇā ime.	1152	
PA_tika-abh06_t:11531	Vitakko ca vicāro ca, pīti ca vīriyaṃ tathā;	1153	
PA_tika-abh06_t:11532	Chando ca adhimokkho ca, cha pakiṇṇakanāmakā.	1153	
PA_tika-abh06_t:11534	Puññāpuññesu pākesu, kriyāsu ca yathārahaṃ;	1153	
PA_tika-abh06_t:11535	Mānasesu pavattanti, vippakiṇṇā pakiṇṇakā.	1153	
PA_tika-abh06_t:11537	Saddhā satindriyañceva, hirottappabaladvayaṃ;	1153	
PA_tika-abh06_t:11538	Alobho ca adoso ca, paññā majjhattatāpi ca.	1153	
PA_tika-abh06_t:11540	Aṭṭhete uttamā nāma, dhammā uttamasādhanā;	1154	
PA_tika-abh06_t:11541	Nivajjāti pavuccanti, yugaḷā cha tatopare.	1154	
PA_tika-abh06_t:11543	Passaddhi kāyacittānaṃ, lahutā mudutā tathā;	1154	
PA_tika-abh06_t:11544	Kammaññatā ca pāguñña-tā ca ujukatāti ca.	1154	
PA_tika-abh06_t:11546	Appamaññādvayaṃ nāma, karuṇāmuditā siyuṃ;	1154	
PA_tika-abh06_t:11547	Sammāvācā ca kammantā-jīvā ca viratittayaṃ.	1154	
PA_tika-abh06_t:11549	Pañcavīsa paniccete, anavajjā yathārahaṃ;	1154	
PA_tika-abh06_t:11550	Pāpāhetukamuttesu, anavajjesu jāyare.	1155	
PA_tika-abh06_t:11552	Lobho doso ca moho ca,	1155	
PA_tika-abh06_t:11553	Māno diṭṭhi ca saṃsayo;	1155	
PA_tika-abh06_t:11554	Thinamiddhañca uddhaccaṃ,	1155	
PA_tika-abh06_t:11555	Kukkuccañca tathā dasa.	1155	
PA_tika-abh06_t:11557	Ahirīkamanottappaṃ, issā macchariyanti ca;	1155	
PA_tika-abh06_t:11558	Honti cuddasa sāvajjā, sāvajjesveva sambhavā.	1155	
PA_tika-abh06_t:11560	Dvepaññāsa catuddhevaṃ, dhammā cetasikā ṭhitā;	1156	
PA_tika-abh06_t:11561	Tesaṃ dāni pavakkhāmi, sampayogañca saṅgahaṃ.	1156	
PA_tika-abh06_t:11563	Satta sādhāraṇā sabba-cittasādhāraṇā tato;	1156	
PA_tika-abh06_t:11564	Cittena saddhi aṭṭhannaṃ, vippayogo na katthaci.	1156	
PA_tika-abh06_t:11566	Vitakko pañcaviññāṇaṃ, dutiyādivivajjite;	1156	
PA_tika-abh06_t:11567	Vicāropi ca tattheva, tatiyādivivajjite.	1156	
PA_tika-abh06_t:11569	Somanassayute pīti-catutthajjhānavajjite;	1156	
PA_tika-abh06_t:11570	Vīriyaṃ paṭhamāvajja-vipākāhetuvajjite.	1157	
PA_tika-abh06_t:11572	Chando sambhoti sabbattha, momūhāhetuvajjite;	1157	
PA_tika-abh06_t:11573	Adhimokkho vicikicchā-pañcaviññāṇavajjite.	1157	
PA_tika-abh06_t:11575	Chasaṭṭhi pañcapaññāsa, sattati ceva soḷasa;	1157	
PA_tika-abh06_t:11576	Vīsatekādasevātha, pakiṇṇakavivajjitā.	1157	
PA_tika-abh06_t:11578	Mānasā pañcapaññāsa, savitakkā chasaṭṭhi ca;	1157	
PA_tika-abh06_t:11579	Savicārekapaññāsa, sappītikamanā tathā.	1157	
PA_tika-abh06_t:11581	Tesattati savīriyā, sachandekūnasattati;	1158	
PA_tika-abh06_t:11582	Sādhimokkhā pavuccanti, aṭṭhasattati mānasā.	1158	
PA_tika-abh06_t:11584	Paññāppamaññāviratī, hitvā ekūnasaṭṭhisu;	1158	
PA_tika-abh06_t:11585	Pāpāhetukamuttesu, saddhādekūnavīsati.	1158	
PA_tika-abh06_t:11587	Dvihetukāhetupāpavajjitesu samāsato;	1158	
PA_tika-abh06_t:11588	Paññā tu jāyate sattacattālīsesu sabbathā.	1158	
PA_tika-abh06_t:11590	Mahākriyākāmapuñña-rūpajjhānesu jāyare;	1159	
PA_tika-abh06_t:11591	Appamaññāṭṭhavīsesu, hitvā jhānaṃ tu pañcamaṃ.	1159	
PA_tika-abh06_t:11593	Lokuttaresu sabbattha, saheva viratittayaṃ;	1159	
PA_tika-abh06_t:11594	Kāmapuññesu sambhoti, yathāsambhavato visuṃ.	1159	
PA_tika-abh06_t:11596	Viratīappamaññāsu, pañcasvapi yathārahaṃ;	1159	
PA_tika-abh06_t:11597	Kadācideva sambhoti, ekekova na cekato.	1159	
PA_tika-abh06_t:11599	Ahirīkamanottappaṃ, mohauddhaccameva ca;	1159	
PA_tika-abh06_t:11600	Pāpasādhāraṇā nāma, cattāro pāpasambhavā.	1160	
PA_tika-abh06_t:11602	Lobho ca lobhamūlesu, diṭṭhiyuttesu diṭṭhi ca;	1160	
PA_tika-abh06_t:11603	Māno diṭṭhiviyuttesu, diṭṭhimānā na cekato.	1160	
PA_tika-abh06_t:11605	Dosamūlesu doso ca, issā macchariyaṃ tathā;	1160	
PA_tika-abh06_t:11606	Kukkuccamiti cattāro, vicikicchā tu kaṅkhite.	1160	
PA_tika-abh06_t:11608	Saheva thinamiddhaṃ tu, sasaṅkhāresu pañcasu;	1160	
PA_tika-abh06_t:11609	Iti cuddasa sāvajjā, sāvajjesveva nicchitā.	1160	
PA_tika-abh06_t:11611	Māno ca thinamiddhañca, saha vātha visuṃ na vā;	1161	
PA_tika-abh06_t:11612	Issāmaccherakukkuccā, aññamaññaṃ visuṃ na vāti.	1161	
PA_tika-abh06_t:11613	Iti cetasikavibhāge cetasikasampayogakathā niṭṭhitā.	1161	
PA_tika-abh06_t:11614	Aṭṭhamo paricchedo.	1161	
PA_tika-abh06_t:11615	Navamo paricchedo	1161	
PA_tika-abh06_t:11616	9. Cetasikasaṅgahakathā	1161	
PA_tika-abh06_t:11618	Satta sādhāraṇā ceva, cha dhammā ca pakiṇṇakā;	1161	
PA_tika-abh06_t:11619	Saddhādi pañcavīseti, aṭṭhatiṃsa samissitā.	1161	
PA_tika-abh06_t:11621	Kāmāvacarapuññesu, labbhanti paṭhamadvaye;	1162	
PA_tika-abh06_t:11622	Sattatiṃseva dutiye, paññāmattavivajjitā.	1162	
PA_tika-abh06_t:11624	Tatiye ca yathāvuttā, pītimattavivajjitā;	1162	
PA_tika-abh06_t:11625	Chattiṃseva catutthamhi, paññāpītidvayaṃ vinā.	1162	
PA_tika-abh06_t:11627	Mahākriyāsu yujjanti, hitvā viratiyo tathā;	1162	
PA_tika-abh06_t:11628	Pañcatiṃsa catuttiṃsadvayaṃ tettiṃsakaṃ kamā.	1162	
PA_tika-abh06_t:11630	Ṭhapetvā appamaññā ca, mahāpākesu yojitā;	1163	
PA_tika-abh06_t:11631	Tettiṃsā ceva dvattiṃsadvayekattiṃsakaṃ kamā.	1163	
PA_tika-abh06_t:11633	Appamaññā gahetvāna, hitvā viratiyo tathā;	1163	
PA_tika-abh06_t:11634	Pañcatiṃseva paṭhame, rūpāvacaramānase.	1163	
PA_tika-abh06_t:11636	Vitakkaṃ dutiye hitvā, vicārañca tato paraṃ;	1163	
PA_tika-abh06_t:11637	Catutthe pana pītiñca, appamaññañca pañcame.	1163	
PA_tika-abh06_t:11639	Yathāvuttapakārāva, catuttiṃsa yathākkamaṃ;	1163	
PA_tika-abh06_t:11640	Tettiṃsa ceva dvattiṃsa, samatiṃsañca labbhare.	1164	
PA_tika-abh06_t:11642	Pañcamena samānā ca, ṭhapetvāruppamānasā;	1164	
PA_tika-abh06_t:11643	Bhūmārammaṇabhedañca, aṅgānañca paṇītataṃ.	1164	
PA_tika-abh06_t:11645	Appamaññā ṭhapetvāna, gahetvā viratittayaṃ;	1164	
PA_tika-abh06_t:11646	Chattiṃsānuttare honti, paṭhamajjhānamānase.	1164	
PA_tika-abh06_t:11648	Vitakkaṃ dutiye hitvā, vicārañca tato paraṃ;	1164	
PA_tika-abh06_t:11649	Pītiṃ hitvā catutthe ca, pañcamepi ca sabbathā.	1164	
PA_tika-abh06_t:11651	Yathāvuttappakārāva, pañcatiṃsa yathākkamaṃ;	1165	
PA_tika-abh06_t:11652	Catuttiṃsañca tettiṃsa, tathā tettiṃsa cāpare.	1165	
PA_tika-abh06_t:11654	Evaṃ bāvīsadhā bhedo, anavajjesu saṅgaho;	1165	
PA_tika-abh06_t:11655	Ekūnasaṭṭhicittesu, aṭṭhatiṃsānamīrito.	1165	
PA_tika-abh06_t:11657	Viratī appamaññā ca, gahetvā pana sabbaso;	1165	
PA_tika-abh06_t:11658	Ekamekaṃ gahetvā ca, paccakkhāya ca sabbathā.	1165	
PA_tika-abh06_t:11660	Kāmesu sattadhā puññe, catudhā ca kriye tathā;	1166	
PA_tika-abh06_t:11661	Rūpajjhānacatukke ca, kattabboyampi saṅgaho.	1166	
PA_tika-abh06_t:11663	Iminā panupāyena, samasattati bhedato;	1166	
PA_tika-abh06_t:11664	Anavajjesu viññeyyo, cittuppādesu saṅgaho.	1166	
PA_tika-abh06_t:11666	Iti sabbappakārena, anavajjavinicchayaṃ;	1166	
PA_tika-abh06_t:11667	Ñatvā yojeyya medhāvī, sāvajjesu ca saṅgahaṃ.	1166	
PA_tika-abh06_t:11669	Satta sādhāraṇā ceva, cha dhammā ca pakiṇṇakā;	1166	
PA_tika-abh06_t:11670	Cattāro pāpasāmaññā, dhammā sattarasevime.	1167	
PA_tika-abh06_t:11672	Ekūnavīsāsaṅkhāre, paṭhame lobhadiṭṭhiyā;	1167	
PA_tika-abh06_t:11673	Dutiye lobhamānena, yathāvuttā ca tattakā.	1167	
PA_tika-abh06_t:11675	Aṭṭhārasa vinā pītiṃ, tatiye lobhadiṭṭhiyā;	1167	
PA_tika-abh06_t:11676	Catutthepi vinā pītiṃ, lobhamānena tattakā.	1167	
PA_tika-abh06_t:11678	Paṭighe ca vinā pītiṃ, asaṅkhāre tatheva te;	1167	
PA_tika-abh06_t:11679	Labbhanti dosakukkucca-macchariyāhi vīsati.	1167	
PA_tika-abh06_t:11681	Asaṅkhāresu vuttā ca, sasaṅkhāresu pañcadhā;	1168	
PA_tika-abh06_t:11682	Thinamiddhenekavīsa, vīsa dvevīsatikkamā.	1168	
PA_tika-abh06_t:11684	Chandaṃ pītiñca uddhacce, hitvā pañcadaseva te;	1168	
PA_tika-abh06_t:11685	Hitvā vimokkhaṃ kaṅkhañca, gahetvā kaṅkhite tathā.	1168	
PA_tika-abh06_t:11687	Sattavīsatidhammānaṃ, iti dvādasa saṅgahā;	1168	
PA_tika-abh06_t:11688	Dvādasāpuññacittesu, viññātabbā vibhāvinā.	1168	
PA_tika-abh06_t:11690	Hitvā chāniyate dhamme, gahetvā ca yathārahaṃ;	1169	
PA_tika-abh06_t:11691	Catuttiṃsāpi viññeyyā, saṅgahā tattha viññunā.	1169	
PA_tika-abh06_t:11693	Dvādasākusalesveva, ñatvā saṅgahamuttaraṃ;	1169	
PA_tika-abh06_t:11694	Ñeyyāhetukacittesu, saṅgahaṃ kamato kathaṃ?	1169	
PA_tika-abh06_t:11696	Satta sādhāraṇā chandavajjitā ca pakiṇṇakā;	1169	
PA_tika-abh06_t:11697	Hasituppādacittamhi, dvādaseva pakāsitā.	1169	
PA_tika-abh06_t:11699	Voṭṭhabbe ca vinā pītiṃ, vīriyaṃ sukhatīraṇe;	1169	
PA_tika-abh06_t:11700	Ekādasa yathāvuttā, dhammā dvīsupi desitā.	1170	
PA_tika-abh06_t:11702	Manodhātuttike ceva, upekkhātīraṇadvaye;	1170	
PA_tika-abh06_t:11703	Dasa honti yathāvuttā, hitvā vīriyapītiyo.	1170	
PA_tika-abh06_t:11705	Satta sādhāraṇā eva, pañcaviññāṇasambhavā;	1170	
PA_tika-abh06_t:11706	Iccāhetukacittesu, pañcadhā saṅgaho ṭhito.	1170	
PA_tika-abh06_t:11708	Iti cetasike dhamme, cittesu gaṇite puna;	1170	
PA_tika-abh06_t:11709	Cittena saha saṅgayha, gaṇeyyāpi ca paṇḍito.	1170	
PA_tika-abh06_t:11711	Aṭṭhatiṃsāti ye vuttā, cittena saha te puna;	1171	
PA_tika-abh06_t:11712	Ekūnacattālīseti, sabbatthekādhikaṃ naye.	1171	
PA_tika-abh06_t:11714	Bāvīsevaṃ dasa dve ca, pañca ceti yathārahaṃ;	1171	
PA_tika-abh06_t:11715	Saṅgahā sampayuttānaṃ, tālīsekūnakā kathā.	1171	
PA_tika-abh06_t:11717	Vitakko ca vicāro ca, pīti paññā tathā pana;	1171	
PA_tika-abh06_t:11718	Appamaññā viratīti, nava dhammā yathārahaṃ.	1171	
PA_tika-abh06_t:11720	Gahetabbāpanetabbā, bhavanti anavajjake;	1172	
PA_tika-abh06_t:11721	Parivatteti sabbattha, vedanā tu yathārahaṃ.	1172	
PA_tika-abh06_t:11723	Chandādhimokkhavīriyā, saddhādekūnavīsati;	1172	
PA_tika-abh06_t:11724	Phassādayo chaḷevāti, na calantaṭṭhavīsati.	1172	
PA_tika-abh06_t:11726	Teraseva tu sāvajje, chaḷevāhetumānase;	1172	
PA_tika-abh06_t:11727	Na calanti dasa aññe, cuddasā cha ca sambhavāti.	1172	
PA_tika-abh06_t:11728	Iti cetasikavibhāge cetasikasaṅgahakathā niṭṭhitā.	1172	
PA_tika-abh06_t:11729	Navamo paricchedo.	1172	
PA_tika-abh06_t:11730	Dasamo paricchedo	1173	
PA_tika-abh06_t:11731	10. Pabhedakathā	1173	
PA_tika-abh06_t:11733	Ekuppādā nirodhā ca, ekālambaṇavatthukā;	1173	
PA_tika-abh06_t:11734	Sahagatā sahajātā, saṃsaṭṭhā sahavuttino.	1173	
PA_tika-abh06_t:11736	Tepaññāsa paniccete, sampayuttā yathārahaṃ;	1173	
PA_tika-abh06_t:11737	Cittacetasikā dhammā, aṭṭhārasavidhāpi ca.	1173	
PA_tika-abh06_t:11739	Ekadhā chabbidhā ceva, catudhā sattadhā ṭhitā;	1173	
PA_tika-abh06_t:11740	Cittuppādapabhedena, bhinditabbā vibhāvinā.	1174	
PA_tika-abh06_t:11742	Aṭṭha dhammāvinibbhogā, bhinnāsīti navuttarā;	1174	
PA_tika-abh06_t:11743	Sattasataṃ dasa dve ca, sabbe honti samissitā.	1174	
PA_tika-abh06_t:11745	Santīraṇamanodhātu, sitavoṭṭhabbanā tathā;	1174	
PA_tika-abh06_t:11746	Apuññā kāmapuññā ca, mahāpākā mahākriyā.	1174	
PA_tika-abh06_t:11748	Paṭhamajjhānadhammā ca, lokuttaramahaggatā;	1174	
PA_tika-abh06_t:11749	Pañcapaññāsa sabbepi, vitakkā honti bheditā.	1174	
PA_tika-abh06_t:11751	Vicārāpi ca teyeva, dutiyajjhānanāmakā;	1175	
PA_tika-abh06_t:11752	Ekādasāpare ceti, chasaṭṭhi paridīpitā.	1175	
PA_tika-abh06_t:11754	Apuññā kāmapuññā ca, mahāpākā mahākriyā;	1175	
PA_tika-abh06_t:11755	Catukkā ceva cattāro, sitañca sukhatīraṇaṃ.	1175	
PA_tika-abh06_t:11757	Paṭhamāditikajjhānā, lokuttaramahaggatā;	1175	
PA_tika-abh06_t:11758	Iccevamekapaññāsa, pītiyo honti sabbathā.	1175	
PA_tika-abh06_t:11760	Sitavoṭṭhabbanā dve ca, sāvajjā cānavajjakā;	1176	
PA_tika-abh06_t:11761	Bhinnamevaṃ tu vīriyaṃ, tesattatividhaṃ bhave.	1176	
PA_tika-abh06_t:11763	Sāvajjā cānavajjā ca, momūhadvayavajjitā;	1176	
PA_tika-abh06_t:11764	Chandā bhavanti sabbepi, saṭṭhibhedā navuttarā.	1176	
PA_tika-abh06_t:11766	Santīraṇamanodhātu, sitavoṭṭhabbanā tathā;	1176	
PA_tika-abh06_t:11767	Sāvajjā cānavajjā ca, vicikicchāvivajjitā.	1176	
PA_tika-abh06_t:11769	Adhimokkhā paniccevaṃ, aṭṭhasattati bheditā;	1176	
PA_tika-abh06_t:11770	Tisataṃ navuti dve ca, bhinnā honti pakiṇṇakā.	1177	
PA_tika-abh06_t:11772	Ekūnasaṭṭhi vā honti, saddhādekūnavīsati;	1177	
PA_tika-abh06_t:11773	Sahassañca satañcekaṃ, ekavīsañca sabbathā.	1177	
PA_tika-abh06_t:11775	Ñāṇena sampayuttā ca, kāme dvādasadhāpare;	1177	
PA_tika-abh06_t:11776	Pañcatiṃsāti paññāpi, sattatālīsadhā kathā.	1177	
PA_tika-abh06_t:11778	Rūpajjhānacatukkā ca, kāmapuññā mahākriyā;	1177	
PA_tika-abh06_t:11779	Aṭṭhavīsappamaññevaṃ, chappaññāsa bhavanti ca.	1177	
PA_tika-abh06_t:11781	Anuttarā kāmapuññā, tisso viratiyo pana;	1178	
PA_tika-abh06_t:11782	Honti soḷasadhā bhinnā, aṭṭhatālīsa piṇḍitā.	1178	
PA_tika-abh06_t:11784	Pañcavīsānavajjevaṃ, sampayuttā catubbidhā;	1178	
PA_tika-abh06_t:11785	Sahassadvisatañceva, dvi ca sattati bhedato.	1178	
PA_tika-abh06_t:11787	Cattāro pāpasāmaññā, bhinnā dvādasadhā pana;	1178	
PA_tika-abh06_t:11788	Aṭṭhatālīsadhā honti, te sabbe paripiṇḍitā.	1178	
PA_tika-abh06_t:11790	Lobho panaṭṭhadhā bhinno, thinamiddhañca pañcadhā;	1179	
PA_tika-abh06_t:11791	Catudhā diṭṭhimāno ca, catudhā diṭṭhiyo visuṃ.	1179	
PA_tika-abh06_t:11793	Dvidhā dosādicattāro, vicikicchekadhāti ca;	1179	
PA_tika-abh06_t:11794	Sāvajjā sattadhā vuttā, bhinnāsīti tikuttarā.	1179	
PA_tika-abh06_t:11796	Iccaṭṭhārasadhā vuttā, tepaññāsāpi bhedato;	1179	
PA_tika-abh06_t:11797	Dvisahassañca tu sataṃ, bhavantekūnasaṭṭhi ca.	1179	
PA_tika-abh06_t:11799	Vitakkavicārapītisukhopekkhāsu pañcasu;	1179	
PA_tika-abh06_t:11800	Bhinditvā jhānabhedena, gahetabbā anuttarā.	1180	
PA_tika-abh06_t:11802	Aññatra pana sabbattha, natthi bhedappayojanaṃ;	1180	
PA_tika-abh06_t:11803	Aṭṭheva kasmā gayhanti, abhedenāti lakkhaye.	1180	
PA_tika-abh06_t:11805	Paṭhamādicatujjhānā, lokuttaramahaggatā;	1180	
PA_tika-abh06_t:11806	Iccekamekadasadhā, catutālīsa piṇḍitā.	1180	
PA_tika-abh06_t:11808	Tevīsa pañcamā ceti, sattasaṭṭhi samissitā;	1180	
PA_tika-abh06_t:11809	Appanā tattha sabbāpi, aṭṭhapaññāsa dīpitā.	1180	
PA_tika-abh06_t:11811	Pañcatiṃseva saṅkhepā, lokuttaramahaggatā;	1181	
PA_tika-abh06_t:11812	Appanā tattha sabbāpi, chabbīsati pakāsitā.	1181	
PA_tika-abh06_t:11814	Iddhividhaṃ dibbasotaṃ, cetopariyanāmakā;	1181	
PA_tika-abh06_t:11815	Pubbenivāsānussati, dibbacakkhūti pañcadhā.	1181	
PA_tika-abh06_t:11817	Abhiññāñāṇamīrenti, rūpāvacarapañcamā;	1181	
PA_tika-abh06_t:11818	Kusalañca kriyā ceti, bheditaṃ duvidhampi ca.	1181	
PA_tika-abh06_t:11820	Taṃ dvayampi sammissetvā, pañcābhiññā ca lokiyā;	1182	
PA_tika-abh06_t:11821	Āsavakkhayañāṇañca, chaḷabhiññā pavuccare.	1182	
PA_tika-abh06_t:11823	Lokiyā ca dasābhiññā, bhinditvā kusalakriyā;	1182	
PA_tika-abh06_t:11824	Sattasattati jhānāni, aṭṭhasaṭṭhi panappanā.	1182	
PA_tika-abh06_t:11826	Sattasattati cittāni, catupaññāsa sabbathā;	1182	
PA_tika-abh06_t:11827	Pacitāni ca cittāni, ekatiṃsasataṃ siyunti.	1182	
PA_tika-abh06_t:11828	Iti cetasikavibhāge pabhedakathā niṭṭhitā.	1182	
PA_tika-abh06_t:11829	Dasamo paricchedo.	1182	
PA_tika-abh06_t:11830	Ekādasamo paricchedo	1183	
PA_tika-abh06_t:11831	11. Rāsisarūpakathā	1183	
PA_tika-abh06_t:11833	Sabbaṃ sabhāvasāmañña-visesena yathārahaṃ;	1183	
PA_tika-abh06_t:11834	Gatarāsivasenātha, aṭṭhārasavidhaṃ kathaṃ.	1183	
PA_tika-abh06_t:11836	Phassapañcakarāsī ca, jhānindriyamathāpare;	1183	
PA_tika-abh06_t:11837	Maggabalahetukamma-pathalokiyarāsayo.	1183	
PA_tika-abh06_t:11839	Niravajjā cha passaddhi-ādikā ca satīmatā;	1183	
PA_tika-abh06_t:11840	Yuganandhā ca samathā, tathā yevāpanāti ca.	1184	
PA_tika-abh06_t:11842	Phasso ca vedanā saññā, cetanā cittameva ca;	1184	
PA_tika-abh06_t:11843	Phassapañcakarāsīti, pañca dhammā pakāsitā.	1184	
PA_tika-abh06_t:11845	Vitakko ca vicāro ca, pīti cekaggatā tathā;	1184	
PA_tika-abh06_t:11846	Sukhaṃ dukkhamupekkhāti, satta jhānaṅganāmakā.	1184	
PA_tika-abh06_t:11848	Saddhindriyañca vīriyaṃ, sati ceva samādhi ca;	1184	
PA_tika-abh06_t:11849	Paññā catubbidhā vuttā, mano pañcāpi vedanā.	1184	
PA_tika-abh06_t:11851	Jīvitindriyamekanti, cakkhādīni ca sattadhā;	1185	
PA_tika-abh06_t:11852	Bāvīsatindriyā nāma, dhammā soḷasa desitā.	1185	
PA_tika-abh06_t:11854	Ādimagge anaññāta-ññassāmītindriyaṃ bhave;	1185	
PA_tika-abh06_t:11855	Majjhe aññindriyaṃ ante, aññātāvindriyanti ca.	1185	
PA_tika-abh06_t:11857	Paññānuttaracittesu, honti tīṇindriyānipi;	1185	
PA_tika-abh06_t:11858	Tihetukesu sesesu, ekaṃ paññindriyaṃ mataṃ.	1185	
PA_tika-abh06_t:11860	Sukhaṃ dukkhindriyañceva, somanassindriyaṃ tathā;	1186	
PA_tika-abh06_t:11861	Domanassamupekkhāti, pañcadhā vedanā kathā.	1186	
PA_tika-abh06_t:11863	Rūpārūpavasā dvedhā, jīvitindriyamekakaṃ;	1186	
PA_tika-abh06_t:11864	Cakkhusotaghānajivhākāyitthipurisindriyā.	1186	
PA_tika-abh06_t:11866	Tattha jīvitarūpañca, aṭṭhettha na tu gayhare;	1186	
PA_tika-abh06_t:11867	Tasmā nāmindriyāneva, dasapañca viniddise.	1186	
PA_tika-abh06_t:11869	Sammādiṭṭhi ca saṅkappo, vāyāmo viratittayaṃ;	1186	
PA_tika-abh06_t:11870	Sammāsati samādhi ca, micchādiṭṭhi ca dhammato.	1187	
PA_tika-abh06_t:11872	Maggaṅgāni navetāni, dvādasāpi yato dvidhā;	1187	
PA_tika-abh06_t:11873	Sammāmicchāti saṅkappo, vāyāmo ca samādhi ca.	1187	
PA_tika-abh06_t:11875	Lokapāladukañceva, hirottappamathāparaṃ;	1187	
PA_tika-abh06_t:11876	Ahirīkamanottappaṃ, dukaṃ lokavināsakaṃ.	1187	
PA_tika-abh06_t:11878	Pañca saddhādayo ceti, baladhammā naveritā;	1187	
PA_tika-abh06_t:11879	Kaṇhasukkavasenāpi, paṭipakkhe akampiyā.	1187	
PA_tika-abh06_t:11881	Cha hetū heturāsimhi,	1188	
PA_tika-abh06_t:11882	Lobhālobhādikā tikā;	1188	
PA_tika-abh06_t:11883	Momūhe kaṅkhituddhaccā,	1188	
PA_tika-abh06_t:11884	Tattha vuttāti aṭṭhadhā.	1188	
PA_tika-abh06_t:11886	Micchādiṭṭhi abhijjhā ca, byāpādo viratittayaṃ;	1188	
PA_tika-abh06_t:11887	Sammādiṭṭhinabhijjhā ca, abyāpādo ca cetanā.	1188	
PA_tika-abh06_t:11889	Dasa kammapathānettha, vuttā viraticetanā;	1188	
PA_tika-abh06_t:11890	Lokapālavināsāti, vuttā lokadukā dvidhā.	1189	
PA_tika-abh06_t:11892	Passaddhiādiyugaḷā, niravajjā cha rāsayo;	1189	
PA_tika-abh06_t:11893	Sati ca sampajaññañca, upakāradukaṃ bhave.	1189	
PA_tika-abh06_t:11895	Yuganandhadukaṃ nāma, samatho ca vipassanā;	1189	
PA_tika-abh06_t:11896	Paggaho ca avikkhepo, samathaddukamīritaṃ.	1189	
PA_tika-abh06_t:11898	Ye sarūpena niddiṭṭhā, cittuppādesu tādinā;	1189	
PA_tika-abh06_t:11899	Te ṭhapetvāvasesā tu, yevāpanakanāmakā.	1189	
PA_tika-abh06_t:11901	Chando ca adhimokkho ca, tatramajjhattatā tathā;	1190	
PA_tika-abh06_t:11902	Uddhaccaṃ manasikāro, pañcāpaṇṇakanāmakā.	1190	
PA_tika-abh06_t:11904	Māno ca thinamiddhañca, issā macchariyaṃ tathā;	1190	
PA_tika-abh06_t:11905	Kukkuccamappamaññā ca, tisso viratiyopi ca.	1190	
PA_tika-abh06_t:11907	Ete aniyatā nāma, ekādasa yathārahaṃ;	1190	
PA_tika-abh06_t:11908	Tato ca sesā sabbepi, niyatāti pakittitā.	1190	
PA_tika-abh06_t:11910	Keci rāsiṃ na bhajanti, keci cāniyatā yato;	1191	
PA_tika-abh06_t:11911	Tasmā yevāpanāteva, dhammā soḷasa desitā.	1191	
PA_tika-abh06_t:11913	Sattatiṃsāvasesā tu, tattha tattha yathārahaṃ;	1191	
PA_tika-abh06_t:11914	Sarūpeneva niddiṭṭhā, cittuppādesu sabbathā.	1191	
PA_tika-abh06_t:11916	Desitānuttaruddhacce, nāmato viratuddhavā;	1191	
PA_tika-abh06_t:11917	Tathānuttaracittesu, niyataṃ viratittayaṃ.	1191	
PA_tika-abh06_t:11919	Cittaṃ vitakko saddhā ca,	1191	
PA_tika-abh06_t:11920	Hirottappabaladvayaṃ;	1192	
PA_tika-abh06_t:11921	Alobho ca adoso ca,	1192	
PA_tika-abh06_t:11922	Lobho doso ca diṭṭhi ca.	1192	
PA_tika-abh06_t:11924	Ahirīkamanottappaṃ,	1192	
PA_tika-abh06_t:11925	Uddhaccaṃ viratittayaṃ;	1192	
PA_tika-abh06_t:11926	Soḷasete yathāyogaṃ,	1192	
PA_tika-abh06_t:11927	Dvīsu ṭhānesu desitā.	1192	
PA_tika-abh06_t:11929	Vedanā tīsu vīriyaṃ, sati ca caturāsikā;	1192	
PA_tika-abh06_t:11930	Samādhi chasu paññā ca, sattaṭṭhānesu dīpitā.	1193	
PA_tika-abh06_t:11932	Ekavīsa paniccete, savibhattikanāmakā;	1193	
PA_tika-abh06_t:11933	Sesā dvattiṃsati dhammā, sabbepi avibhattikāti.	1193	
PA_tika-abh06_t:11934	Iti cetasikavibhāge rāsisarūpakathā niṭṭhitā.	1193	
PA_tika-abh06_t:11935	Ekādasamo paricchedo.	1193	
PA_tika-abh06_t:11936	Dvādasamo paricchedo	1193	
PA_tika-abh06_t:11937	12. Rāsivinicchayakathā	1193	
PA_tika-abh06_t:11939	Tattha viññāṇakāyā cha, satta viññāṇadhātuyo;	1193	
PA_tika-abh06_t:11940	Phassā cakkhādisamphassā, chabbidhā sattadhāpi ca.	1194	
PA_tika-abh06_t:11942	Cakkhusamphassajādīhi, bhedehi pana vedanā;	1194	
PA_tika-abh06_t:11943	Saññā ca cetanā ceva, bhinnā chadhā ca sattadhā.	1194	
PA_tika-abh06_t:11945	Cittuppādesu dhammā ca, khandhāyatanadhātuyo;	1194	
PA_tika-abh06_t:11946	Āhārā ca yathāyogaṃ, phassapañcakarāsiyaṃ.	1194	
PA_tika-abh06_t:11948	Sabbe saṅgahitā honti, tasmā nāmapariggaho;	1194	
PA_tika-abh06_t:11949	Mūlarāsi ca so sabba-saṅgahoti pavuccati.	1194	
PA_tika-abh06_t:11951	Jhānarāsimhi pañceva, dhammā sattappabhedato;	1195	
PA_tika-abh06_t:11952	Indriyāni ca bāvīsa, dhammato pana soḷasa.	1195	
PA_tika-abh06_t:11954	Nava maggaṅgadhammā ca, bhinnā dvādasadhāpi te;	1195	
PA_tika-abh06_t:11955	Chaḷeva hetuyo tattha, desitā kaṅkhituddhavā.	1195	
PA_tika-abh06_t:11957	Dasa kammapathā dhammā, chaḷeva pana desitā;	1195	
PA_tika-abh06_t:11958	Sesāva dasadhammehi, samānā caturāsayo.	1195	
PA_tika-abh06_t:11960	Paññā dasavidhā tattha, vedanā navadhā ṭhitā;	1196	
PA_tika-abh06_t:11961	Samādhi sattadhā hoti, vīriyaṃ pana pañcadhā.	1196	
PA_tika-abh06_t:11963	Sati bhinnā catudhāva, vitakko tividho mato;	1196	
PA_tika-abh06_t:11964	Dvidhā cittādayo honti, dasapañceva sambhavā.	1196	
PA_tika-abh06_t:11966	Sesā dvattiṃsa sabbepi, dhammā ekekadhāpi ca;	1196	
PA_tika-abh06_t:11967	Hitvā rūpindriyānete, vibhāgā aṭṭhadhā kathaṃ.	1196	
PA_tika-abh06_t:11969	Phasso ca cetanā saññā, vicāro pīti jīvitaṃ;	1196	
PA_tika-abh06_t:11970	Niravajjā cha yugaḷā, sāvajjamohakaṅkhitā.	1197	
PA_tika-abh06_t:11972	Yevāpanakadhammā ca, viratuddhaccavajjitā;	1197	
PA_tika-abh06_t:11973	Dvādasā ceti sabbepi, dvattiṃsakekadhā tathā.	1197	
PA_tika-abh06_t:11975	Cittaṃ manindriyaṃ cittaṃ, saddhā saddhindriyaṃ balaṃ;	1197	
PA_tika-abh06_t:11976	Balesu lokiyā vuttā, lokiye ca dukadvaye.	1197	
PA_tika-abh06_t:11978	Lobhālobhādikā dve dve,	1197	
PA_tika-abh06_t:11979	Cattāro heturāsiyaṃ;	1197	
PA_tika-abh06_t:11980	Micchādiṭṭhi ca maggaṅge,	1198	
PA_tika-abh06_t:11981	Pañcakammapathepi te.	1198	
PA_tika-abh06_t:11983	Yevāpanakarāsimhi, desitā viratuddhavā;	1198	
PA_tika-abh06_t:11984	Maggahetūsu ceveti, dvidhā pañcadasa ṭhitā.	1198	
PA_tika-abh06_t:11986	Vitakko jhānamaggesu, tividhā navadhā pana;	1198	
PA_tika-abh06_t:11987	Vedanā mūlarāsimhi, tathā jhānindriyesu ca.	1198	
PA_tika-abh06_t:11989	Indriyamaggarāsimhi, balapiṭṭhidukattike;	1198	
PA_tika-abh06_t:11990	Catudhā sati tattheva, vīriyampi ca pañcadhā.	1199	
PA_tika-abh06_t:11992	Samādhi sattadhā vutto, jhānaṅgesu ca tattha ca;	1199	
PA_tika-abh06_t:11993	Tattheva dasadhā paññā, hetukammapathesu ca.	1199	
PA_tika-abh06_t:11995	Dasanavasattapañcacatutidvekadhā ṭhitā;	1199	
PA_tika-abh06_t:11996	Chaḷekakā pañcadasa, dvattiṃsa ca yathākkamaṃ.	1199	
PA_tika-abh06_t:11998	Aṭṭha vibhāgasaṅkhepā, padāni dasadhā siyuṃ;	1199	
PA_tika-abh06_t:11999	Tepaññāseva dhammā ca, aṭṭhārasa ca rāsayo.	1199	
PA_tika-abh06_t:12001	Iti dhammavavatthāne, dhammasaṅgaṇiyaṃ pana;	1200	
PA_tika-abh06_t:12002	Cittuppādaparicchede, uddesanayasaṅgaho.	1200	
PA_tika-abh06_t:12004	Padāni caturāsīti, desitāni sarūpato;	1200	
PA_tika-abh06_t:12005	Yevāpanakanāmena, soḷaseva yathārahaṃ.	1200	
PA_tika-abh06_t:12007	Tatthāniyatanāmāni, padānekādaseva tu;	1200	
PA_tika-abh06_t:12008	Vuttānekūnanavuti, niyatāneva sambhavā.	1200	
PA_tika-abh06_t:12010	Asambhinnapadānettha, tepaññāseva sabbathā;	1201	
PA_tika-abh06_t:12011	Cittacetasikānaṃ tu, vasena paridīpaye.	1201	
PA_tika-abh06_t:12013	Vibhāgapadadhammānaṃ, vasenevaṃ pakāsito;	1201	
PA_tika-abh06_t:12014	Cittacetasikānaṃ tu, kamato rāsinicchayoti.	1201	
PA_tika-abh06_t:12015	Iti cetasikavibhāge rāsivinicchayakathā niṭṭhitā.	1201	
PA_tika-abh06_t:12016	Dvādasamo paricchedo.	1201	
PA_tika-abh06_t:12017	Terasamo paricchedo	1201	
PA_tika-abh06_t:12018	13. Rāsiyogakathā	1201	
PA_tika-abh06_t:12020	Iti rāsivīthiṃ ñatvā, labbhamānavasā budho;	1202	
PA_tika-abh06_t:12021	Tesamevātha yogampi, cittuppādesu dīpaye.	1202	
PA_tika-abh06_t:12023	Kāmāvacarakusalassa, paṭhamadvayamānase;	1202	
PA_tika-abh06_t:12024	Sabbepi rāsayo honti, yathāsambhavato kathaṃ.	1202	
PA_tika-abh06_t:12026	Phassapañcakarāsī ca, jhānapañcakarāsi ca;	1202	
PA_tika-abh06_t:12027	Indriyaṭṭhakarāsī ca, maggapañcakarāsi ca.	1202	
PA_tika-abh06_t:12029	Balasattakarāsī ca, hetukammapathattikā;	1202	
PA_tika-abh06_t:12030	Dasāvasesā rāsī ca, lokapāladukādayo.	1203	
PA_tika-abh06_t:12032	Yevāpanakanavakaṃ, niyatuddhaccavajjitā;	1203	
PA_tika-abh06_t:12033	Appamaññādvayañceva, tisso viratiyoti ca.	1203	
PA_tika-abh06_t:12035	Iti sattarasevete, desitā ca sarūpato;	1203	
PA_tika-abh06_t:12036	Yevāpanakarāsī ca, labbhantiṭṭhārasāpi ca.	1203	
PA_tika-abh06_t:12038	Chappaññāsa padānettha, desitāni sarūpato;	1203	
PA_tika-abh06_t:12039	Dhammā pana samatiṃsa, tattha honti sarūpato.	1203	
PA_tika-abh06_t:12041	Tāni yevāpanakehi, pañcasaṭṭhi padāni ca;	1204	
PA_tika-abh06_t:12042	Dhammā cekūnatālīsa, bhavanti pana sambhavā.	1204	
PA_tika-abh06_t:12044	Tattha dvādasa dhammā ca, desitā savibhattikā;	1204	
PA_tika-abh06_t:12045	Avasesā tu sabbepi, avibhattikanāmakā.	1204	
PA_tika-abh06_t:12047	Ekadvi ca ticatukka-chasattaṭṭhānikā pana;	1204	
PA_tika-abh06_t:12048	Sattavīsa ca satteko, dvekeko ca yathākkamaṃ.	1204	
PA_tika-abh06_t:12050	Niyatā tu catuttiṃsa, dhammāva sahavuttito;	1205	
PA_tika-abh06_t:12051	Yathāsambhavavuttito, pañcadhā niyatā kathā.	1205	
PA_tika-abh06_t:12053	Tattha cāniyate sabbe, gahetvā ca pahāya ca;	1205	
PA_tika-abh06_t:12054	Paccekañca gahetvāpi, sattadhā yojanakkamo.	1205	
PA_tika-abh06_t:12056	Sakimekūnatālīsa, catuttiṃsa yathākkamaṃ;	1205	
PA_tika-abh06_t:12057	Pañcakkhattuñca yojeyya, pañcatiṃsāti paṇḍito.	1205	
PA_tika-abh06_t:12059	Rāsayo ca padānīdha, dhammantaravibhattiyo;	1205	
PA_tika-abh06_t:12060	Sarūpayevāpanake, niyatāniyate yathā.	1206	
PA_tika-abh06_t:12062	Yojanānayabhedañca, gaṇanāsaṅgahaṭṭhiti;	1206	
PA_tika-abh06_t:12063	Labbhamānānumānena, sallakkhento tahiṃ tahiṃ.	1206	
PA_tika-abh06_t:12065	Ñāṇaṃ ñāṇaviyuttamhi, hitvā pītiṃ upekkhite;	1206	
PA_tika-abh06_t:12066	Vedanā parivattento, kāmapuññe ca sesake.	1206	
PA_tika-abh06_t:12068	Mahākriye ca yojeyya, pahāya viratittayaṃ;	1206	
PA_tika-abh06_t:12069	Appamaññā ca hitvātha, mahāpāke ca yojaye.	1206	
PA_tika-abh06_t:12071	Takkādiṃ kamato hitvā, sabbattha viratittayaṃ;	1207	
PA_tika-abh06_t:12072	Pañcame appamaññāya, hitvā rūpe ca yojaye.	1207	
PA_tika-abh06_t:12074	Hitvāppamaññā yojaye, yathājhānamanuttare;	1207	
PA_tika-abh06_t:12075	Lokuttarindriyañceva, gahetvā viratittayaṃ.	1207	
PA_tika-abh06_t:12077	Jhānāni catutālīsa, sukhayuttāni vattare;	1207	
PA_tika-abh06_t:12078	Upekkhitāni tevīsa, pañcamajjhāne ca sabbathā.	1207	
PA_tika-abh06_t:12080	Appamaññāviratiyo, kāmapuññesu labbhare;	1208	
PA_tika-abh06_t:12081	Appamaññā rūpajjhāna-catukke ca mahākriye.	1208	
PA_tika-abh06_t:12083	Lokuttaresu sabbattha, sambhoti viratittayaṃ;	1208	
PA_tika-abh06_t:12084	Natthidvayampi āruppe, mahāpāke ca pañcame.	1208	
PA_tika-abh06_t:12086	Vitakkādittayaṃ paññā, pañca cāniyatā calā;	1208	
PA_tika-abh06_t:12087	Hānibuddhivasā sesā, na calanti kudācanaṃ.	1208	
PA_tika-abh06_t:12089	Bāvīsatividho cettha, saṅgaho anavajjake;	1208	
PA_tika-abh06_t:12090	Dvayadvayavasā ceva, jhānapañcakatopi ca.	1209	
PA_tika-abh06_t:12092	Iti ñatvānavajjesu, rāsisaṅgaha sambhavaṃ;	1209	
PA_tika-abh06_t:12093	Sāvajjesupi viññeyyā, viññunā rāsayo kathaṃ.	1209	
PA_tika-abh06_t:12095	Lobhamūlesu paṭhame, phassapañcakarāsi ca;	1209	
PA_tika-abh06_t:12096	Jhānapañcakarāsī ca, tathevindriyapañcakaṃ.	1209	
PA_tika-abh06_t:12098	Maggabalacatukkañca, hetukammapathadukā;	1209	
PA_tika-abh06_t:12099	Lokanāsakarāsī ca, samatho samathaddukā.	1209	
PA_tika-abh06_t:12101	Tatramajjhattataṃ hitvā, yevāpanakanāmakā;	1210	
PA_tika-abh06_t:12102	Cattāro ceti labbhanti, tatthekādasa rāsayo.	1210	
PA_tika-abh06_t:12104	Dvattiṃseva padānettha, desitāni sarūpato;	1210	
PA_tika-abh06_t:12105	Tāni yevāpanakehi, chattiṃseva bhavanti ca.	1210	
PA_tika-abh06_t:12107	Asambhinnapadānettha, samavīsati sambhavā;	1210	
PA_tika-abh06_t:12108	Savibhattikanāmā ca, nava dhammā pakāsitā.	1210	
PA_tika-abh06_t:12110	Ekadvayaticatukka-chaṭṭhānaniyatā pana;	1211	
PA_tika-abh06_t:12111	Ekādasa chaḷekā ca, kameneko punekako.	1211	
PA_tika-abh06_t:12113	Natthevāniyatā hettha, yevāpanakanāmakā;	1211	
PA_tika-abh06_t:12114	Yojanānayabhedo ca, tasmā tattha na vijjati.	1211	
PA_tika-abh06_t:12116	Māno ca thinamiddhañca, issā macchariyaṃ tathā;	1211	
PA_tika-abh06_t:12117	Kukkuccamiti sāvajje, chaḷevāniyatā matā.	1211	
PA_tika-abh06_t:12119	Māno diṭṭhiviyuttesu, sasaṅkhāresu pañcasu;	1211	
PA_tika-abh06_t:12120	Thinamiddhaṃ tayo sesā, paṭighadvayayogino.	1212	
PA_tika-abh06_t:12122	Iccevamaṭṭha sāvajjā, anavajjaṭṭhavīsati;	1212	
PA_tika-abh06_t:12123	Chattiṃsa mānasā sabbe, hontāniyatayogino.	1212	
PA_tika-abh06_t:12125	Tehi yuttā yathāyogaṃ, ekadvittayapañcahi;	1212	
PA_tika-abh06_t:12126	Dve dvāvīsaṃ tayo ceva, nava cātha yathākkamaṃ.	1212	
PA_tika-abh06_t:12128	Iti vuttānusārena, labbhamānavasā pana;	1212	
PA_tika-abh06_t:12129	Tadaññesupi yojeyya, sāvajjesu yathākkamaṃ.	1212	
PA_tika-abh06_t:12131	Lobhamūlesu lobhañca, dosañca paṭighadvaye;	1213	
PA_tika-abh06_t:12132	Mohamūle kaṅkhuddhaccaṃ, gahetvā heturāsiyaṃ.	1213	
PA_tika-abh06_t:12134	Diṭṭhiṃ diṭṭhiviyuttamhi, hitvā pītimupekkhite;	1213	
PA_tika-abh06_t:12135	Vedanaṃ parivattento, dosamūle ca paṇḍito.	1213	
PA_tika-abh06_t:12137	Tathā kammapathaṃ diṭṭhiṃ,	1213	
PA_tika-abh06_t:12138	Pītiṃ chandañca momuhe;	1213	
PA_tika-abh06_t:12139	Kaṅkhite adhimokkhañca,	1213	
PA_tika-abh06_t:12140	Hitvā yojeyya rāsayo.	1214	
PA_tika-abh06_t:12142	Cittassa ṭhitiṃ pattāsu, cittassekaggatā pana;	1214	
PA_tika-abh06_t:12143	Kaṅkhite parihīnāva, indriyādīsu pañcasu.	1214	
PA_tika-abh06_t:12145	Iti dvādasadhā ñatvā, sāvajjesupi saṅgahaṃ;	1214	
PA_tika-abh06_t:12146	Ahetukepi viññeyyā, yathāsambhavato kathaṃ.	1214	
PA_tika-abh06_t:12148	Aṭṭhārasāhetukesu, pañcaviññāṇamānase;	1214	
PA_tika-abh06_t:12149	Phassapañcakarāsī ca, jhānaṭṭhānadukaṃ tathā.	1214	
PA_tika-abh06_t:12151	Indriyattikarāsī ca, yevāpanakanāmako;	1215	
PA_tika-abh06_t:12152	Eko manasikāroti, cattāro rāsayo siyuṃ.	1215	
PA_tika-abh06_t:12154	Asambhinnā panaṭṭheva, dve tattha savibhattikā;	1215	
PA_tika-abh06_t:12155	Ekadvayatikaṭṭhānā, chaḷeko ca punekako.	1215	
PA_tika-abh06_t:12157	Manodhātuttikāhetu-paṭisandhiyuge pana;	1215	
PA_tika-abh06_t:12158	Vitakko ca vicāro ca, adhikā jhānarāsiyaṃ.	1215	
PA_tika-abh06_t:12160	Sukhasantīraṇe pīti, dutiyāvajjane pana;	1216	
PA_tika-abh06_t:12161	Vīriyañca samādhiñca, labbhatindriyarāsiyaṃ.	1216	
PA_tika-abh06_t:12163	Adhikā hasite honti, pīti ca vīriyādayo;	1216	
PA_tika-abh06_t:12164	Yevāpanādhimokkho ca, pañcaviññāṇavajjite.	1216	
PA_tika-abh06_t:12166	Iccānavajje bāvīsa,	1216	
PA_tika-abh06_t:12167	Sāvajje dvādasāpare;	1216	
PA_tika-abh06_t:12168	Yogā hetumhi pañcete,	1216	
PA_tika-abh06_t:12169	Tālīsekūnakā kathāti.	1216	
PA_tika-abh06_t:12170	Iti cetasikavibhāge rāsiyogakathā niṭṭhitā.	1217	
PA_tika-abh06_t:12171	Terasamo paricchedo.	1217	
PA_tika-abh06_t:12172	Cuddasamo paricchedo	1217	
PA_tika-abh06_t:12173	14. Rāsisambhavakathā	1217	
PA_tika-abh06_t:12175	Naveva yevāpanakā, aṭṭhārasa ca rāsayo;	1217	
PA_tika-abh06_t:12176	Navabhiṃsatisambhinnā, dasa dve savibhattikā.	1217	
PA_tika-abh06_t:12178	Ekadvayaticatuchasattaṭṭhānānavajjake;	1217	
PA_tika-abh06_t:12179	Sattavīsati satteko, dvayameko punekako.	1217	
PA_tika-abh06_t:12181	Daseva yevāpanakā, ekādasa ca rāsayo;	1218	
PA_tika-abh06_t:12182	Aṭṭhavīsatisambhinnā, daseva savibhattikā.	1218	
PA_tika-abh06_t:12184	Ekadvayaticatukkachaṭṭhānaniyatā pana;	1218	
PA_tika-abh06_t:12185	Aṭṭhārasa ca satteko, eko cekova pāpake.	1218	
PA_tika-abh06_t:12187	Dve yevāpanakā honti, rāsayo ca catubbidhā;	1218	
PA_tika-abh06_t:12188	Terasettha asambhinnā, tayova savibhattikā.	1218	
PA_tika-abh06_t:12190	Ekadvayatikaṭṭhānā, dasa dveko ahetuke;	1219	
PA_tika-abh06_t:12191	Iccānavajjā sāvajjā-hetuke yoganicchayo.	1219	
PA_tika-abh06_t:12193	Sattāpi natthi sāvajje, niravajje pakāsako;	1219	
PA_tika-abh06_t:12194	Ahetuke ca maggādirāsayo natthi cuddasa.	1219	
PA_tika-abh06_t:12196	Anavajjā tu sāvajje, sāvajjakānavajjake;	1219	
PA_tika-abh06_t:12197	Cittuppādamhi nattheva, natthobhayamahetuke.	1219	
PA_tika-abh06_t:12199	Sāvajjā pana sāvajje, anavajjānavajjake;	1219	
PA_tika-abh06_t:12200	Gahetabbā tu sabbattha, sādhāraṇā pakiṇṇakā.	1220	
PA_tika-abh06_t:12202	Jhānapañcakacittesu, sattasaṭṭhisu niddise;	1220	
PA_tika-abh06_t:12203	Jhānaṅgayogabhedena, rāsibhedaṃ tahiṃ tahiṃ.	1220	
PA_tika-abh06_t:12205	Catuchakkānavajjesu, ñāṇapītikataṃ tathā;	1220	
PA_tika-abh06_t:12206	Catuvīsa parittesu, catudhā bhedamuddise.	1220	
PA_tika-abh06_t:12208	Sarāgavītarāgānaṃ, appamaññāpavattiyaṃ;	1220	
PA_tika-abh06_t:12209	Karuṇāmuditā honti, kāmapuññamahākriye.	1220	
PA_tika-abh06_t:12211	Upacārappanāpattā, sukhitā sattagocarā;	1221	
PA_tika-abh06_t:12212	Tasmā na pañcamāruppe, mahāpāke anuttare.	1221	
PA_tika-abh06_t:12214	Sotāpatitupekkhāsu, parikammādisambhave;	1221	
PA_tika-abh06_t:12215	Jhānānaṃ tulyapākattā, tappākesu ca labbhare.	1221	
PA_tika-abh06_t:12217	Viratī ca sarāgānaṃ, vītikkamanasambhavā;	1221	
PA_tika-abh06_t:12218	Sampatte ca samādāne, kāmapuññesu labbhare.	1221	
PA_tika-abh06_t:12220	Taṃtaṃdvārikadussilya-cetanucchedakiccato;	1222	
PA_tika-abh06_t:12221	Magge ca tulyapākattā, phale ca niyatā siyuṃ.	1222	
PA_tika-abh06_t:12223	Pavattākāravisayabhinnā pañcāpi sambhavā;	1222	
PA_tika-abh06_t:12224	Lokiye labbhamānāpi, visuṃ ceva siyuṃ na vā.	1222	
PA_tika-abh06_t:12226	Pāpā labbhanti pāpesu, satta chakkekakā kamā;	1222	
PA_tika-abh06_t:12227	Sarūpayevobhayakā, niyataṭṭha chaḷetare.	1222	
PA_tika-abh06_t:12229	Sādhāraṇā ca sabbattha, yathāvuttā pakiṇṇakā;	1222	
PA_tika-abh06_t:12230	Tattha cekaggatā natthi, indriyādīsu kaṅkhite.	1223	
PA_tika-abh06_t:12232	Chandādhimokkhā yevāpi, vīsekādasavajjite;	1223	
PA_tika-abh06_t:12233	Uddhaccamekādasasu, majjhattamanavajjake.	1223	
PA_tika-abh06_t:12235	Sabbattha manasikāro, tidvekadvitikāpare;	1223	
PA_tika-abh06_t:12236	Aṭṭhaṭṭhavīsacatūsu, pañcadvīsu yathākkamaṃ.	1223	
PA_tika-abh06_t:12238	Samudāyavasenettha, uddhaccaviratittayaṃ;	1223	
PA_tika-abh06_t:12239	Savibhattikamaññattha, avibhattikameva taṃ.	1223	
PA_tika-abh06_t:12241	Cittuppādesu tenetaṃ, vibhattiavibhattikaṃ;	1224	
PA_tika-abh06_t:12242	Iti sādhu sallakkheyya, sambhavāsambhavaṃ budhoti.	1224	
PA_tika-abh06_t:12243	Iti cetasikavibhāge rāsisambhavakathā niṭṭhitā.	1224	
PA_tika-abh06_t:12244	Cuddasamo paricchedo.	1224	
PA_tika-abh06_t:12245	Pannarasamo paricchedo	1224	
PA_tika-abh06_t:12246	15. Rāsisaṅgahakathā	1224	
PA_tika-abh06_t:12248	Tettiṃsa ceva dvattiṃsa, ekatiṃsa ca tiṃsa ca;	1224	
PA_tika-abh06_t:12249	Ekadvattiṃsahīnā ca, tiṃsa dhammānavajjake.	1224	
PA_tika-abh06_t:12251	Dasa dhammā tu sāvajje, chapañcacaturādhikā;	1225	
PA_tika-abh06_t:12252	Ekādasa dasa nava, sattadhāhetuke pana.	1225	
PA_tika-abh06_t:12254	Itthaṃ cuddasadhā bhinnā, koṭṭhāsā tu sarūpato;	1225	
PA_tika-abh06_t:12255	Vibhattā tehi yuttā ca, cittuppādā yathākkamaṃ.	1225	
PA_tika-abh06_t:12257	Tikaṭṭhakā pañcavīsa, dasa pañcādhikā nava;	1225	
PA_tika-abh06_t:12258	Aṭṭhāraseti sattete, anavajjā tathetare.	1225	
PA_tika-abh06_t:12260	Dve cattāro chaḷekaṃ dve,	1226	
PA_tika-abh06_t:12261	Pañcātha dasadhāpare;	1226	
PA_tika-abh06_t:12262	Sāvajjāhetukā ceti,	1226	
PA_tika-abh06_t:12263	Koṭṭhāsā honti cuddasa.	1226	
PA_tika-abh06_t:12265	Nava cāpi cha cattāro, catupañcachasattakā;	1226	
PA_tika-abh06_t:12266	Nava dve dve tatheko ca, yevāpanakasaṅgahā.	1226	
PA_tika-abh06_t:12268	Tehi yuttā panaṭṭhātha, vīsekatiṃsa mānasā;	1226	
PA_tika-abh06_t:12269	Dve dve dve tīṇi cekaṃ dve, aṭṭha dasa yathākkamaṃ.	1226	
PA_tika-abh06_t:12271	Sattatiṃsakato yāva, ekatiṃsānavajjake;	1227	
PA_tika-abh06_t:12272	Tikaṭṭhakādike satta, ṭhitā niyatasaṅgahā.	1227	
PA_tika-abh06_t:12274	Pāpesu vīsa cekūna-vīsaṭṭhārasa soḷasa;	1227	
PA_tika-abh06_t:12275	Catudhā dvīsu catūsu, catūsu dvīsu caṭṭhitā.	1227	
PA_tika-abh06_t:12277	Ekadvipañcadasasu, ca dvidhāhetukesu ca;	1227	
PA_tika-abh06_t:12278	Tikadvekādhikā dhammā, dasaṭṭha ca yathākkamaṃ.	1227	
PA_tika-abh06_t:12280	Pañcadvekadvibhipañca, koṭṭhāsā niyatā ṭhitā;	1228	
PA_tika-abh06_t:12281	Tehi yuttā panaṭṭhātha, vīsa dve dve tikekakā.	1228	
PA_tika-abh06_t:12283	Pubbāparadvayāpuññe, kāmapāke ahetuke;	1228	
PA_tika-abh06_t:12284	Pañcamānuttarāruppe, natthāniyatasambhavo.	1228	
PA_tika-abh06_t:12286	Chattiṃsamānasesveva, labbhantāniyatā na vā;	1228	
PA_tika-abh06_t:12287	Tepaññāsāvasesā tu, sabbe niyatayogino.	1228	
PA_tika-abh06_t:12289	Niyatāniyate katvā, labbhantobhayathā tathā;	1228	
PA_tika-abh06_t:12290	Sarūpayevobhayakā, tividhevaṃ tu saṅgahā.	1229	
PA_tika-abh06_t:12292	Ñeyyā vuttānusārena, tehi yuttāva mānasā;	1229	
PA_tika-abh06_t:12293	Tato puna vibhāveyya, sabbasaṅgāhikaṃ nayaṃ.	1229	
PA_tika-abh06_t:12295	Ekūnatālīsakato, yāvekattiṃsakā ṭhitā;	1229	
PA_tika-abh06_t:12296	Navadhā anavajjesu, tehi yuttā ca mānasā.	1229	
PA_tika-abh06_t:12298	Dve cattāro dasevātha, tikapañcādhikā dasa;	1229	
PA_tika-abh06_t:12299	Tevīsa kamato satta, dve ca pañcadasāpare.	1229	
PA_tika-abh06_t:12301	Dve ca dve tikadve dvekā, sāvajjesu ca soḷasa;	1230	
PA_tika-abh06_t:12302	Ekūnavīsa vīsātha, vīsekadvitayādhikā.	1230	
PA_tika-abh06_t:12304	Ahetuke panaṭṭhātha, dasekadvitayādhikā;	1230	
PA_tika-abh06_t:12305	Dasapañca dvikekāti, bhavantekūnavīsati.	1230	
PA_tika-abh06_t:12307	Labbhamānānusārena, dhammānaṃ pana saṅgaho;	1230	
PA_tika-abh06_t:12308	Sakkā vuttanayeneva, viññātuṃ pana viññunāti.	1230	
PA_tika-abh06_t:12309	Iti cetasikavibhāge rāsisaṅgahakathā niṭṭhitā.	1230	
PA_tika-abh06_t:12310	Pannarasamo paricchedo.	1231	
PA_tika-abh06_t:12311	Soḷasamo paricchedo	1231	
PA_tika-abh06_t:12312	16. Cittuppādakathā	1231	
PA_tika-abh06_t:12314	Cittuppādesu dhammānaṃ, iti ñatvā vinicchayaṃ;	1231	
PA_tika-abh06_t:12315	Cittuppādānamevātha, ñātabbo bhedasaṅgaho.	1231	
PA_tika-abh06_t:12317	Vedanāhārato ceva, hetādhipatito tathā;	1231	
PA_tika-abh06_t:12318	Jhānindriyamaggabalā, yevāpanapathādito.	1231	
PA_tika-abh06_t:12320	Tattha sukhā ca dukkhā ca, adukkhamasukhāti ca;	1232	
PA_tika-abh06_t:12321	Tisso ca vedanā vuttā, sambhogatthavisesato.	1232	
PA_tika-abh06_t:12323	Sukhaṃ dukkhaṃ somanassaṃ, domanassamathāparaṃ;	1232	
PA_tika-abh06_t:12324	Upekkhindriyamiccevaṃ, pañcindriyavibhāgato.	1232	
PA_tika-abh06_t:12326	Kāyaviññāṇayugaḷe, sukhadukkhā hi vedanā;	1232	
PA_tika-abh06_t:12327	Somanassaṃ domanassaṃ, iti nāmaṃ labhanti na.	1232	
PA_tika-abh06_t:12329	Aññattha pana sabbattha, sukhā dukkhā ca vedanā;	1232	
PA_tika-abh06_t:12330	Somanassaṃ domanassaṃ, iti nāmaṃ labhanti ca.	1233	
PA_tika-abh06_t:12332	Adukkhi asukhopekkhā, majjhattāti ca vedanā;	1233	
PA_tika-abh06_t:12333	Pañcapaññāsacittesu, tadaññesu pakāsitā.	1233	
PA_tika-abh06_t:12335	Sukhadukkhindriyayuttaṃ, kāyaviññāṇakadvayaṃ;	1233	
PA_tika-abh06_t:12336	Domanassindriyayuttaṃ, paṭighadvayamānasaṃ.	1233	
PA_tika-abh06_t:12338	Aṭṭhārasa parittāni, catukkajjhānamādito;	1233	
PA_tika-abh06_t:12339	Somanassindriyayuttā, dvāsaṭṭhividha mānasā.	1233	
PA_tika-abh06_t:12341	Dvattiṃsa ca parittāni, tevīsa jhānapañcamā;	1234	
PA_tika-abh06_t:12342	Hontipekkhindriyayuttā, pañcapaññāsa mānasā.	1234	
PA_tika-abh06_t:12344	Sukhayuttā tu tesaṭṭhi, dukkhayuttā tayo tahiṃ;	1234	
PA_tika-abh06_t:12345	Adukkhamasukhayuttā, pañcapaññāsupekkhakā.	1234	
PA_tika-abh06_t:12347	Ojaṭṭhamakarūpañca, vedanaṃ sandhimānasaṃ;	1234	
PA_tika-abh06_t:12348	Nāmarūpañca kamato, āharantīti desitā.	1234	
PA_tika-abh06_t:12350	Āhārā kabaḷīkāro, phasso sañcetanā tathā;	1235	
PA_tika-abh06_t:12351	Viññāṇañceti cattāro, upatthambhā ca sambhavā.	1235	
PA_tika-abh06_t:12353	Cittuppādesu sabbattha,	1235	
PA_tika-abh06_t:12354	Āhārārūpino tayo;	1235	
PA_tika-abh06_t:12355	Kabaḷīkāro āhāro,	1235	
PA_tika-abh06_t:12356	Kāme kāyānupālako.	1235	
PA_tika-abh06_t:12358	Alobho ca adoso ca,	1235	
PA_tika-abh06_t:12359	Amoho ca tathāparo;	1235	
PA_tika-abh06_t:12360	Lobho doso ca moho ca,	1236	
PA_tika-abh06_t:12361	Hetū dhammā cha desitā.	1236	
PA_tika-abh06_t:12363	Kusalākusalā hetū, tayo abyākatāti ca;	1236	
PA_tika-abh06_t:12364	Navadvādasadhā tattha, vipākakriyabhedato.	1236	
PA_tika-abh06_t:12366	Dasa pañcādhikā honti, bhūmibhedā tato tahiṃ;	1236	
PA_tika-abh06_t:12367	Puññapākakriyābhedā, tālīsa catunūnakā.	1236	
PA_tika-abh06_t:12369	Santīraṇamanodhātu-pañcaviññāṇamānase;	1236	
PA_tika-abh06_t:12370	Voṭṭhabbane ca hasite, hetu nāma na vijjati.	1237	
PA_tika-abh06_t:12372	Lobhamūlesu lobho ca,	1237	
PA_tika-abh06_t:12373	Moho ca paṭighadvaye;	1237	
PA_tika-abh06_t:12374	Doso moho ca labbhanti,	1237	
PA_tika-abh06_t:12375	Moho ekova momuhe.	1237	
PA_tika-abh06_t:12377	Ñāṇena vippayuttesu,	1237	
PA_tika-abh06_t:12378	Alobhādidvayaṃ bhave;	1237	
PA_tika-abh06_t:12379	Tato sesesu sabbattha,	1237	
PA_tika-abh06_t:12380	Alobhāditayopi ca.	1238	
PA_tika-abh06_t:12382	Tihetukā sattacattā-līsa honti dvihetukā;	1238	
PA_tika-abh06_t:12383	Bāvīsa dvekahetukā, aṭṭhārasa ahetukā.	1238	
PA_tika-abh06_t:12385	Chando cittañca vīriyaṃ, vīmaṃsāti catubbidhā;	1238	
PA_tika-abh06_t:12386	Sahajātādhipā dhammā, vuttādhipatayo siyuṃ.	1238	
PA_tika-abh06_t:12388	Yamālambaṃ garuṃ katvā, nāmadhammā pavattare;	1238	
PA_tika-abh06_t:12389	Ārammaṇādhipanāmena, tadālambaṇamīritaṃ.	1238	
PA_tika-abh06_t:12391	Tihetukajavesveko, catūsupi yathārahaṃ;	1239	
PA_tika-abh06_t:12392	Dvihetukesu sambhoti, vīmaṃsādhipatiṃ vinā.	1239	
PA_tika-abh06_t:12394	Anuttare kāmapuññe, tihetukamahākriye;	1239	
PA_tika-abh06_t:12395	Lobhamūle ca sāvajje, labbhatālambaṇādhipo.	1239	
PA_tika-abh06_t:12397	Tattha cāniyatā kāme, labbhamānāpi labbhare;	1239	
PA_tika-abh06_t:12398	Mahaggatānuttaresu, niyatāva yathārahaṃ.	1239	
PA_tika-abh06_t:12400	Kriyādvihetupaṭighe,	1240	
PA_tika-abh06_t:12401	Natthevālambaṇādhipo;	1240	
PA_tika-abh06_t:12402	Momūhāhetuke pāke,	1240	
PA_tika-abh06_t:12403	Lokiye ca na kocipi.	1240	
PA_tika-abh06_t:12405	Ubhayādhipayuttā ca, sahajādhipayogino;	1240	
PA_tika-abh06_t:12406	Ubhayāniyatādhippā, sahajāniyatādhipā.	1240	
PA_tika-abh06_t:12408	Ubhayavippayuttā ca, pañcadhā tattha mānasā;	1240	
PA_tika-abh06_t:12409	Aṭṭhaṭṭhārasa vīsaṃ cha, sattatiṃsa yathākkamaṃ.	1240	
PA_tika-abh06_t:12411	Pañcādhipatiyogā ca, caturādhipayogino;	1241	
PA_tika-abh06_t:12412	Tividhādhipayuttā ca, vimuttāpi ca sabbathā.	1241	
PA_tika-abh06_t:12414	Soḷasātha samattiṃsa, chaḷevātha yathākkamaṃ;	1241	
PA_tika-abh06_t:12415	Sattatiṃsatividhāti, catudhevampi niddise.	1241	
PA_tika-abh06_t:12417	Vīmaṃsādhipayuttā ca, sahajādhipayogino;	1241	
PA_tika-abh06_t:12418	Ālambādhipayuttā ca, vippamuttāpi sabbathā.	1241	
PA_tika-abh06_t:12420	Catuttiṃsa dvipaññāsa, aṭṭhavīsa yathākkamaṃ;	1242	
PA_tika-abh06_t:12421	Sattatiṃsati ceveti, catudhevampi niddise.	1242	
PA_tika-abh06_t:12423	Sahajādhipaladdhā tu, dvepaññāseva sabbathā;	1242	
PA_tika-abh06_t:12424	Ālambādhipaladdhā ca, ubhayādhipalābhino.	1242	
PA_tika-abh06_t:12426	Aṭṭhavīseva sabbepi, dvepaññāseva sādhipā;	1242	
PA_tika-abh06_t:12427	Sesā nirādhipā sabbe, sattatiṃsāpi sabbathā.	1242	
PA_tika-abh06_t:12429	Vedanādivasenevaṃ, ñatvā bhedaṃ catubbidhaṃ;	1242	
PA_tika-abh06_t:12430	Jhānindriyamaggabala-vasenāpi vibhāvaye.	1243	
PA_tika-abh06_t:12432	Vitakkaheṭṭhimaṃ jhānaṃ, manoparaṃ manindriyaṃ;	1243	
PA_tika-abh06_t:12433	Hetuparañca maggaṅgaṃ, balaṃ vīriyapacchimaṃ.	1243	
PA_tika-abh06_t:12435	Avitakke pakatiyā, tasmā jhānaṃ na vijjati;	1243	
PA_tika-abh06_t:12436	Ahetuke ca maggaṅgaṃ, balañcāvīriye yathā.	1243	
PA_tika-abh06_t:12438	Aṭṭha rūpindriyānettha, agayhanteva sabbathā;	1243	
PA_tika-abh06_t:12439	Maggindriyabalaṭṭhesu, samādhi ca na kaṅkhite.	1243	
PA_tika-abh06_t:12441	Kāmapuññesvaniyatā, viratīpi anuddhatā;	1244	
PA_tika-abh06_t:12442	Paññānuttaracittesu, indriyattayabhājitā.	1244	
PA_tika-abh06_t:12444	Sesā vuttānusārena, labbhamānajjhānādikā;	1244	
PA_tika-abh06_t:12445	Tehi yuttā ca viññeyyā, cittuppādā yathākkamaṃ.	1244	
PA_tika-abh06_t:12447	Somanassayuttā kāme, lokuttaramahaggate;	1244	
PA_tika-abh06_t:12448	Paṭhamajjhānacittā ca, pañcajhānaṅgikā matā.	1244	
PA_tika-abh06_t:12450	Dukkhupekkhāyuttā kāme, pañcaviññāṇavajjitā;	1245	
PA_tika-abh06_t:12451	Dutiyajjhānacittā ca, catujhānaṅgikā siyuṃ.	1245	
PA_tika-abh06_t:12453	Jhānaṅgattayasaṃyuttā, tatiyajjhānamānasā;	1245	
PA_tika-abh06_t:12454	Catutthapañcamāruppā, jhānaṅgadvayayogino.	1245	
PA_tika-abh06_t:12456	Pañcaviññāṇayugaḷe, jhānaṅgaṃ natthi kiñcipi;	1245	
PA_tika-abh06_t:12457	Itthaṃ jhānānaṃ bhedena, pañcadhā mānasā ṭhitā.	1245	
PA_tika-abh06_t:12459	Ekūnatiṃsati satta-tiṃsa cekādasāpare;	1245	
PA_tika-abh06_t:12460	Catuttiṃsa dasevātha, gaṇikā tu yathākkamaṃ.	1246	
PA_tika-abh06_t:12462	Lokuttaresu sabbesu, indriyāni navuccare;	1246	
PA_tika-abh06_t:12463	Tihetukesu sabbesu, lokiyesu panaṭṭhadhā.	1246	
PA_tika-abh06_t:12465	Ñāṇena vippayuttesu, sattadhāva samuddhare;	1246	
PA_tika-abh06_t:12466	Sitavoṭṭhabbanā puññe, pañcadhāva pakāsaye.	1246	
PA_tika-abh06_t:12468	Vicikicchāsahagate, catudhāva viniddise;	1246	
PA_tika-abh06_t:12469	Tīṇindriyāni vuttāni, sesāhetukamānase.	1246	
PA_tika-abh06_t:12471	Aṭṭha cekūnatālīsa, dvādasa vātha terasa;	1247	
PA_tika-abh06_t:12472	Ekañca soḷasa ceti, chabbidhā tattha saṅgaho.	1247	
PA_tika-abh06_t:12474	Paṭhamānuttaraṃ jhānaṃ, aṭṭhamaggaṅgikaṃ mataṃ;	1247	
PA_tika-abh06_t:12475	Sattamaggaṅgikaṃ nāma, sesaṃ jhānamanuttaraṃ.	1247	
PA_tika-abh06_t:12477	Lokiyaṃ paṭhamaṃ jhānaṃ, tathā kāme tihetukaṃ;	1247	
PA_tika-abh06_t:12478	Pañcamaggaṅgikā nāma, cittuppādā pakāsitā.	1247	
PA_tika-abh06_t:12480	Sesaṃ mahaggataṃ jhānaṃ, sampayuttā ca diṭṭhiyā;	1248	
PA_tika-abh06_t:12481	Ñāṇena vippayuttā ca, catumaggaṅgikā matā.	1248	
PA_tika-abh06_t:12483	Dosamūladvayañceva, uddhaccasahitaṃ tathā;	1248	
PA_tika-abh06_t:12484	Diṭṭhiyā vippayuttā ca, maggaṅgattayayogino.	1248	
PA_tika-abh06_t:12486	Vicikicchāsampayutto, vutto maggo duvaṅgiko;	1248	
PA_tika-abh06_t:12487	Amaggāhetuko ceti, sattadhā tattha saṅgaho.	1248	
PA_tika-abh06_t:12489	Aṭṭha dvattiṃsati ceva, dasa pañcādhikāpare;	1248	
PA_tika-abh06_t:12490	Tālīsa kamato satta, ekañcaṭṭhadasāpare.	1249	
PA_tika-abh06_t:12492	Balāni pana satteva, sabbatthāpi tihetuke;	1249	
PA_tika-abh06_t:12493	Ñāṇena vippayuttesu, cha balāni samuddise.	1249	
PA_tika-abh06_t:12495	Catudhākusale honti, tividhā kaṅkhite pana;	1249	
PA_tika-abh06_t:12496	Dvibalaṃ sitavoṭṭhabbaṃ, abalaṃ sesamīritaṃ.	1249	
PA_tika-abh06_t:12498	Chabbidho saṅgaho tattha, sattatālīsathāpare;	1249	
PA_tika-abh06_t:12499	Dvādasekādasekaṃ dve, soḷaseti yathākkamaṃ.	1249	
PA_tika-abh06_t:12501	Itthaṃ pañca cha satta cha-koṭṭhāsā kamato ṭhitā;	1250	
PA_tika-abh06_t:12502	Catuvīsati sabbepi, jhānaṅgādivasā kathā.	1250	
PA_tika-abh06_t:12503	Iti cetasikavibhāge cittuppādakathā niṭṭhitā.	1250	
PA_tika-abh06_t:12504	Soḷasamo paricchedo.	1250	
PA_tika-abh06_t:12505	Sattarasamo paricchedo	1250	
PA_tika-abh06_t:12506	17. Diṭṭhisaṅgahakathā	1250	
PA_tika-abh06_t:12508	Yevāpanakanāmena, dhammā chandādayo tathā;	1250	
PA_tika-abh06_t:12509	Khandhādayo ca koṭṭhāsā, uddiṭṭhā hi yathārahaṃ.	1250	
PA_tika-abh06_t:12511	Tattha chandādayo dhammā, vibhattāva yathārahaṃ;	1251	
PA_tika-abh06_t:12512	Khandhādirāsayo vāpi, viññeyyā dāni sambhavā.	1251	
PA_tika-abh06_t:12514	Vedanā vedanākkhandho, cakkhusamphassajādikā;	1251	
PA_tika-abh06_t:12515	Saññā ca saññākkhandhoti, chabbidhāpi pakāsitā.	1251	
PA_tika-abh06_t:12517	Saṅkhārakkhandhanāmena, sesā cetasikā matā;	1251	
PA_tika-abh06_t:12518	Vuttā viññāṇakāyā cha, viññāṇakkhandhanāmato.	1251	
PA_tika-abh06_t:12520	Rūpakkhandho punekova, sampayuttāviyogino;	1252	
PA_tika-abh06_t:12521	Arūpino ca cattāro, pañcakkhandhā pavuccare.	1252	
PA_tika-abh06_t:12523	Manāyatananāmaṃ tu, cittameva tathāparā;	1252	
PA_tika-abh06_t:12524	Cakkhuviññāṇadhātādisattaviññāṇadhātuyo.	1252	
PA_tika-abh06_t:12526	Sabbe cetasikā dhammā, dhammāyatanasaṅgahā;	1252	
PA_tika-abh06_t:12527	Dhammadhātūti ca vuttā, dvipaññāsāpi sabbathā.	1252	
PA_tika-abh06_t:12529	Sukhumāni ca rūpāni, nibbānañcettha gayhare;	1252	
PA_tika-abh06_t:12530	Oḷārikāni rūpāni, dasāyatanadhātuyo.	1253	
PA_tika-abh06_t:12532	Cakkhusotaghānajivhā-kāyāyatananāmakā;	1253	
PA_tika-abh06_t:12533	Rūpasaddagandharasa-phoṭṭhabbāyatanāni ca.	1253	
PA_tika-abh06_t:12535	Dvādasāyatanā sabbe, hontaṭṭhārasadhātuyo;	1253	
PA_tika-abh06_t:12536	Khandhā ṭhapetvā nibbānaṃ, natthi paṇṇatti tīsupi.	1253	
PA_tika-abh06_t:12538	Āhārādi ca koṭṭhāsā, pubbe vuttanayāva te;	1253	
PA_tika-abh06_t:12539	Iti missakasaṅkhepo, viññātabbo vibhāvinā.	1253	
PA_tika-abh06_t:12541	Dvādasākusalesveva, cuddasāpi vavatthitā;	1254	
PA_tika-abh06_t:12542	Ye sāvajjāva tesampi, saṅgaho dāni niyyate.	1254	
PA_tika-abh06_t:12544	Kāmāsavo bhavāsavo, diṭṭhāvijjāsavāti ca;	1254	
PA_tika-abh06_t:12545	Cattāro āsavā vuttā, tayo dhammā sarūpato.	1254	
PA_tika-abh06_t:12547	Āsavā āsavaṭṭhena,	1254	
PA_tika-abh06_t:12548	Oghā vuyhanato tathā;	1254	
PA_tika-abh06_t:12549	Yojentīti ca yogāti,	1254	
PA_tika-abh06_t:12550	Te cattāro ca desitā.	1255	
PA_tika-abh06_t:12552	Kāmabbhavo ca paṭigho, māno diṭṭhi ca saṃsayo;	1255	
PA_tika-abh06_t:12553	Sīlabbataparāmāso, bhavarāgo tathāparo.	1255	
PA_tika-abh06_t:12555	Issā macchariyāvijjā, iti saṃyojanā dasa;	1255	
PA_tika-abh06_t:12556	Aṭṭha dhammā sarūpena, abhidhamme pakāsitā.	1255	
PA_tika-abh06_t:12558	Issāmacchariyaṃ hitvā, katvā mānuddhavaṃ tahiṃ;	1255	
PA_tika-abh06_t:12559	Bhinditvā bhavarāgañca, rūpārūpavasā dvidhā.	1255	
PA_tika-abh06_t:12561	Pañcorambhāgiyā ceva, pañcuddhambhāgiyāti ca;	1256	
PA_tika-abh06_t:12562	Dasa saṃyojanā vuttā, sutte satta sarūpato.	1256	
PA_tika-abh06_t:12564	Ganthā dhammā ca cattāro, tayo dhammā sarūpato;	1256	
PA_tika-abh06_t:12565	Abhijjhākāyagantho ca, byāpādo ca pavuccati.	1256	
PA_tika-abh06_t:12567	Sīlabbataparāmāso, kāyagantho tathāparo;	1256	
PA_tika-abh06_t:12568	Idaṃsaccābhiniveso, iti diṭṭhi vibhedito.	1256	
PA_tika-abh06_t:12570	Kāmacchando ca byāpādo, thinamiddhamathāparaṃ;	1257	
PA_tika-abh06_t:12571	Tathā uddhaccakukkuccaṃ, kaṅkhāvijjāti aṭṭhime.	1257	
PA_tika-abh06_t:12573	Dhammā nivaraṇā nāma, chadhā ca pana desitā;	1257	
PA_tika-abh06_t:12574	Micchādiṭṭhi panekāva, parāmāsoti vuccati.	1257	
PA_tika-abh06_t:12576	Upādānāni cattāri, kāmupādādināmakā;	1257	
PA_tika-abh06_t:12577	Diṭṭhisīlabbataṃ atta-vādupādānameva ca.	1257	
PA_tika-abh06_t:12579	Lobhadiṭṭhivasā dveva, tividhā diṭṭhi desitā;	1257	
PA_tika-abh06_t:12580	Diṭṭhi sīlabbatamatta-vādo ceti mahesinā.	1258	
PA_tika-abh06_t:12582	Lobho doso ca moho ca,	1258	
PA_tika-abh06_t:12583	Māno diṭṭhi ca saṃsayo;	1258	
PA_tika-abh06_t:12584	Thinamuddhaccamevātha,	1258	
PA_tika-abh06_t:12585	Lokanāsayugaṃ tathā.	1258	
PA_tika-abh06_t:12587	Itthaṃ kilesavatthūni, kilesāti pakāsitā;	1258	
PA_tika-abh06_t:12588	Dasete tu samānāva, parato ca sarūpato.	1258	
PA_tika-abh06_t:12590	Kāmarāgo ca paṭigho, māno diṭṭhi ca saṃsayo;	1259	
PA_tika-abh06_t:12591	Bhavarāgo avijjāti, cha sattānusayā matā.	1259	
PA_tika-abh06_t:12592	620. Gāhā ca palibodhā ca, papañcā ceva maññanā.	1259	
PA_tika-abh06_t:12593	Taṇhā māno ca diṭṭhi ca, diṭṭhi taṇhā ca nissayā.	1259	
PA_tika-abh06_t:12595	Parāmāsekako dveva, nissayā maññanā tayo;	1259	
PA_tika-abh06_t:12596	Āsavoghayogaganthā, upādānā ca dubbidhā.	1259	
PA_tika-abh06_t:12598	Aṭṭha nīvaraṇā vuttā, sattadhānusayā kathā;	1259	
PA_tika-abh06_t:12599	Saṃyojanā kilesā ca, daseva parato ṭhitā.	1259	
PA_tika-abh06_t:12601	Ekadvitichasattaṭṭhadasakā tu yathārahaṃ;	1260	
PA_tika-abh06_t:12602	Dhammā sarūpato honti, yathāvuttesu rāsisu.	1260	
PA_tika-abh06_t:12604	Kāmarāgabhavarāgā, kāmāsavabhavāsavā;	1260	
PA_tika-abh06_t:12605	Rūparāgārūparāga, iti lobho vibhedito.	1260	
PA_tika-abh06_t:12607	Idaṃsaccābhiniveso, diṭṭhi sīlabbataṃ tathā;	1260	
PA_tika-abh06_t:12608	Attavādo parāmāso, iti diṭṭhi pavuccati.	1260	
PA_tika-abh06_t:12610	Diṭṭhi pañcadasavidhā, lobhaṭṭhārasadhā tahiṃ;	1261	
PA_tika-abh06_t:12611	Sesā sapararāsīhi, samānā dvādasaṭṭhitā.	1261	
PA_tika-abh06_t:12613	Ekādasasamuṭṭhāne, diṭṭhilobhā vavatthitā;	1261	
PA_tika-abh06_t:12614	Avijjā sattasu vuttā, paṭigho pana pañcasu.	1261	
PA_tika-abh06_t:12616	Māno ca vicikicchā ca, catuṭṭhānesu uddhaṭo;	1261	
PA_tika-abh06_t:12617	Tīsu dvīsu ca thīnanti, aṭṭhete savibhattikā.	1261	
PA_tika-abh06_t:12619	Issāmaccherakukkuccamiddhalokavināsakā;	1261	
PA_tika-abh06_t:12620	Chāvibhattikadhammāti, asambhinnā catuddasa.	1262	
PA_tika-abh06_t:12622	Rūparāgārūparāga-kāmāsavabhavāsavā;	1262	
PA_tika-abh06_t:12623	Honti diṭṭhiviyuttesu, pubbe vuttanayā pana.	1262	
PA_tika-abh06_t:12625	Iti sāvajjasaṅkhepaṃ, ñatvā puna vicakkhaṇo;	1262	
PA_tika-abh06_t:12626	Bodhipakkhiyadhammānaṃ, saṅgahampi vibhāvaye.	1262	
PA_tika-abh06_t:12628	Yesu saññācittadiṭṭhi-vipallāsā yathākkamaṃ;	1262	
PA_tika-abh06_t:12629	Subhaṃ sukhaṃ niccamattā, iti dvādasadhā ṭhitā.	1262	
PA_tika-abh06_t:12631	Tattha kāye vedanāsu, citte dhammesu cakkamā;	1263	
PA_tika-abh06_t:12632	Asubhaṃ dukkhamaniccamanattāti upaṭṭhitā.	1263	
PA_tika-abh06_t:12634	Yathāvuttavipallāsapahānāya yathārahaṃ;	1263	
PA_tika-abh06_t:12635	Bhinnā visayakiccānaṃ, vasena pana sambhavā.	1263	
PA_tika-abh06_t:12637	Cattāro satipaṭṭhānā, kāyānupassanādayo;	1263	
PA_tika-abh06_t:12638	Iti vuttā panekāva, sammāsati mahesinā.	1263	
PA_tika-abh06_t:12640	Uppannānuppannapāpapahānānuppannāya ca;	1264	
PA_tika-abh06_t:12641	Anuppannuppannehi vā, nibbatti abhivuddhiyā.	1264	
PA_tika-abh06_t:12643	Padahantassa vāyāmo, kiccābhogavibhāgato;	1264	
PA_tika-abh06_t:12644	Sammappadhānā cattāro, iti vuttā mahesinā.	1264	
PA_tika-abh06_t:12646	Chando ca vīriyaṃ cittaṃ, vīmaṃsāti ca tādinā;	1264	
PA_tika-abh06_t:12647	Cattāro iddhipādāti, vibhattā caturādhipā.	1264	
PA_tika-abh06_t:12649	Saddhindriyañca vīriyaṃ, sati ceva samādhi ca;	1264	
PA_tika-abh06_t:12650	Paññindriyañca pañceva, bodhipakkhiyasaṅgahe.	1265	
PA_tika-abh06_t:12652	Indriyānindriyaṭṭhena, balaṭṭhena balāni ca;	1265	
PA_tika-abh06_t:12653	Iti bhinnā vibhattā ca, duvidhāpi mahesinā.	1265	
PA_tika-abh06_t:12655	Satī ca dhammavicayo, tathā vīriyapītiyo;	1265	
PA_tika-abh06_t:12656	Passaddhi ca samādhi ca, upekkhāti ca tādinā.	1265	
PA_tika-abh06_t:12658	Desitā satta bojjhaṅgā, bujjhantassa sabhāvato;	1265	
PA_tika-abh06_t:12659	Kāyacittavasā bhinnaṃ, katvā passaddhimekakaṃ.	1265	
PA_tika-abh06_t:12661	Sammādiṭṭhi ca saṅkappo, vāyāmo viratittayaṃ;	1266	
PA_tika-abh06_t:12662	Sammāsati samādhī ca, maggo aṭṭhaṅgiko mato.	1266	
PA_tika-abh06_t:12664	Iti satteva saṅkhepā, sattatiṃsa pabhedato;	1266	
PA_tika-abh06_t:12665	Ekaṃ katvāna passaddhiṃ, asambhinnā catuddasa.	1266	
PA_tika-abh06_t:12667	Navadhā vīriyaṃ vuttaṃ, chasu rāsīsu pañcasu;	1266	
PA_tika-abh06_t:12668	Aṭṭhadhā sati sesā tu, samānapadarāsikā.	1266	
PA_tika-abh06_t:12670	Pañcasveva tu paññā ca, samādhi caturāsiko;	1267	
PA_tika-abh06_t:12671	Saddhā dvīsu vibhattāti, pañcete savibhattikā.	1267	
PA_tika-abh06_t:12673	Navā vibhattikā sesā, chando cittamathāparaṃ;	1267	
PA_tika-abh06_t:12674	Pīti passaddhipekkhā ca, saṅkappo viratittayaṃ.	1267	
PA_tika-abh06_t:12676	Iti vuttanayā sabbe, bodhipakkhiyasaṅgahā;	1267	
PA_tika-abh06_t:12677	Lokuttaresu sambhonti, sabbathāpi yathārahaṃ.	1267	
PA_tika-abh06_t:12679	Pubbabhāge yathāyogaṃ, lokiyesu ca labbhare;	1267	
PA_tika-abh06_t:12680	Nibbedabhāvanākāle, chabbisuddhipavattiyaṃ.	1268	
PA_tika-abh06_t:12682	Iti missakasāvajjā, bodhipakkhiyasaṅgahā;	1268	
PA_tika-abh06_t:12683	Yevāpanakarāsimhi, yathāsambhavato ṭhitā.	1268	
PA_tika-abh06_t:12685	Kammapathā tu sambhonti, puññāpuññesu sabbathā;	1268	
PA_tika-abh06_t:12686	Apathā ca sucaritā, tathā duccaritāpi ca.	1268	
PA_tika-abh06_t:12688	Tattha kammapathaṭṭhāne, anabhijjhādayo pana;	1268	
PA_tika-abh06_t:12689	Upacārena vuccanti, vipākesu kriyesu vāti.	1268	
PA_tika-abh06_t:12690	Iti cetasikavibhāge diṭṭhisaṅgahakathā niṭṭhitā.	1269	
PA_tika-abh06_t:12691	Sattarasamo paricchedo.	1269	
PA_tika-abh06_t:12692	Niṭṭhito ca sabbathāpi cetasikavibhāgo.	1269	
PA_tika-abh06_t:12693	Aṭṭhārasamo paricchedo	1269	
PA_tika-abh06_t:12694	3. Rūpavibhāgo	1269	
PA_tika-abh06_t:12695	18. Sarūpakathā	1269	
PA_tika-abh06_t:12697	Tepaññāsa paniccevaṃ, nāmadhammā pakāsitā;	1269	
PA_tika-abh06_t:12698	Aṭṭhavīsavidhaṃ dāni, rūpaṃ nāma kathīyati.	1269	
PA_tika-abh06_t:12700	Pathavāpo ca tejo ca, vāyo ceti catubbidho;	1270	
PA_tika-abh06_t:12701	Cakkhusotaghānajivhā, kāyoti pana pañca ca.	1270	
PA_tika-abh06_t:12703	Rūpasaddagandharasā, cattāro ca athāparaṃ;	1270	
PA_tika-abh06_t:12704	Itthipumbhāvayugaḷaṃ, jīvitaṃ hadayampi ca.	1270	
PA_tika-abh06_t:12706	Kāyaviññatti cevātha, vacīviññatti ca dvayaṃ;	1270	
PA_tika-abh06_t:12707	Ākāsadhātu rūpassa, lahutā mudutā tassa.	1270	
PA_tika-abh06_t:12709	Kammaññatā upacayo, santati jaratā pana;	1270	
PA_tika-abh06_t:12710	Aniccatā ca kabaḷīkārāhāroti sabbathā.	1271	
PA_tika-abh06_t:12712	Aṭṭhavīsavidhaṃ hoti, rūpametaṃ sarūpato;	1271	
PA_tika-abh06_t:12713	Tassa lakkhaṇabhedena, sabhāvañca vibhāvaye.	1271	
PA_tika-abh06_t:12715	Sandhāraṇaṃ tu pathavīdhātu kakkhaḷalakkhaṇā;	1271	
PA_tika-abh06_t:12716	Ābandhanamāpodhātu, āpaggharaṇalakkhaṇā.	1271	
PA_tika-abh06_t:12718	Paripācanatā tejodhātu uṇhattalakkhaṇā;	1271	
PA_tika-abh06_t:12719	Samudīraṇatā vāyodhātu vitthambhalakkhaṇā.	1271	
PA_tika-abh06_t:12721	Sabbatthāvinibhuttāpi, asammissakalakkhaṇā;	1272	
PA_tika-abh06_t:12722	Taṃtaṃbhāvasamussannasambhāresupalakkhitā.	1272	
PA_tika-abh06_t:12724	Aññamaññenupatthaddhā, sesarūpassa nissayā;	1272	
PA_tika-abh06_t:12725	Catudhevaṃ kalāpesu, mahābhūtā pavattare.	1272	
PA_tika-abh06_t:12727	Cakkhu sambhāracakkhumhi, sattakkhipaṭalocite;	1272	
PA_tika-abh06_t:12728	Kaṇhamaṇḍalamajjhamhi, pasādoti pavuccati.	1272	
PA_tika-abh06_t:12730	Yena cakkhupasādena, rūpāni anupassati;	1273	
PA_tika-abh06_t:12731	Parittaṃ sukhumañcetaṃ, ūkāsirasamūpamaṃ.	1273	
PA_tika-abh06_t:12733	Sotaṃ sotabilassanto,	1273	
PA_tika-abh06_t:12734	Tambalomācite tathā;	1273	
PA_tika-abh06_t:12735	Aṅgulivedhanākāre,	1273	
PA_tika-abh06_t:12736	Pasādoti pakāsito.	1273	
PA_tika-abh06_t:12738	Anto ajapadaṭṭhāne, ghānaṃ ghānabile ṭhitaṃ;	1273	
PA_tika-abh06_t:12739	Jivhā jivhāya majjhamhi, uppalākārasannibhe.	1273	
PA_tika-abh06_t:12741	Iccevaṃ pana cattāro, taṃtaṃdesavavatthitā;	1274	
PA_tika-abh06_t:12742	Kāyappasādopādinne, sabbaketi yathākkamaṃ.	1274	
PA_tika-abh06_t:12744	Rūpādyābhighātārahabhūtānaṃ vā yathārahaṃ;	1274	
PA_tika-abh06_t:12745	Daṭṭhukāmanidānādikammabhūtānameva vā.	1274	
PA_tika-abh06_t:12747	Pasādalakkhaṇā bhūtarūpānaṃ bhūtanissitā;	1274	
PA_tika-abh06_t:12748	Kappāsapaṭalasnehasannibhāti ca vaṇṇitā.	1274	
PA_tika-abh06_t:12750	Pañcāpi jīvitārakkhā, rūpādiparivāritā;	1275	
PA_tika-abh06_t:12751	Dhītarāva kumārāva, kalāpantaravuttino.	1275	
PA_tika-abh06_t:12753	Rūpaṃ nibhāso bhūtānaṃ, saddo nigghosanaṃ tathā;	1275	
PA_tika-abh06_t:12754	Gandho ca gandhanaṃ tattha, raso ca rasanīyatā.	1275	
PA_tika-abh06_t:12756	Bhūtattayañca phoṭṭhabbaṃ, āpodhātuvivajjitaṃ;	1275	
PA_tika-abh06_t:12757	Saddo aniyato tattha, tadaññe sahavuttino.	1275	
PA_tika-abh06_t:12759	Cakkhādipaṭihananalakkhaṇā tu yathākkamaṃ;	1275	
PA_tika-abh06_t:12760	Pañceva pañcaviññāṇavīthiyā visayā matā.	1276	
PA_tika-abh06_t:12762	Itthindriyaṃ panitthittaṃ, itthibhāvoti desito;	1276	
PA_tika-abh06_t:12763	Purisattaṃ tathābhāvo, purisindriya nāmako.	1276	
PA_tika-abh06_t:12765	Taṃ dvayaṃ panupādinne, kāye sabbattha labbhati;	1276	
PA_tika-abh06_t:12766	Kalāpantarabhinnañca, bhinnasantānavatti ca.	1276	
PA_tika-abh06_t:12768	Rūpānaṃ kammajātānaṃ, anupālanalakkhaṇaṃ;	1276	
PA_tika-abh06_t:12769	Jīvitindriyarūpanti, āyu nāma pavuccati.	1276	
PA_tika-abh06_t:12771	Manodhātuyā ca tathā, manoviññāṇadhātuyā;	1277	
PA_tika-abh06_t:12772	Nissayalakkhaṇaṃ vatthurūpaṃ hadayanissitaṃ.	1277	
PA_tika-abh06_t:12774	Majjhe hadayakosamhi, aḍḍhappasatalohite;	1277	
PA_tika-abh06_t:12775	Bhūtarūpamupādāya, cakkhādi viya vattati.	1277	
PA_tika-abh06_t:12777	Ākāsadhātu rūpānaṃ, paricchedakalakkhaṇā;	1277	
PA_tika-abh06_t:12778	Taṃtaṃrūpakalāpānaṃ, pariyantoti vuccati.	1277	
PA_tika-abh06_t:12780	Cittaṃ sahajarūpānaṃ, kāyassa gamanādisu;	1278	
PA_tika-abh06_t:12781	Santhambhanasandhāraṇacalanassa tu paccayo.	1278	
PA_tika-abh06_t:12783	Vāyodhātuvikāroyaṃ, kāyaviññattināmako;	1278	
PA_tika-abh06_t:12784	Vāyodhātādhikānaṃ tu, bhūtānamiti kecanā.	1278	
PA_tika-abh06_t:12786	Tathā cittasamuṭṭhino, vacīghosappavattiyaṃ;	1278	
PA_tika-abh06_t:12787	Upādinnarūpakāyaghaṭṭanassa tu paccayo.	1278	
PA_tika-abh06_t:12789	Pathavīdhātuvikāroyaṃ, vacīviññattināmako;	1278	
PA_tika-abh06_t:12790	Pathavīdhātādhikānaṃ tu, bhūtānamiti kecanā.	1279	
PA_tika-abh06_t:12792	Dvepi kāyavacīkammadvārabhūtā yathākkamaṃ;	1279	
PA_tika-abh06_t:12793	Te pana ghaṭṭanāhetu-vikārākāralakkhaṇā.	1279	
PA_tika-abh06_t:12795	Viññāpetīti kāyena, vācāya ca vicintitaṃ;	1279	
PA_tika-abh06_t:12796	Sayañca viññāyatīti, viññattīti pakittitā.	1279	
PA_tika-abh06_t:12798	Lahutā pana rūpānaṃ, adandhākāralakkhaṇā;	1279	
PA_tika-abh06_t:12799	Mudutāpi ca rūpānaṃ, maddavākāralakkhaṇā.	1279	
PA_tika-abh06_t:12801	Kammaññatā ca rūpānaṃ, yoggatākāralakkhaṇā;	1280	
PA_tika-abh06_t:12802	Gāravathaddhatā yoggapaṭipakkhā yathākkamaṃ.	1280	
PA_tika-abh06_t:12804	Sappāyamutumāhāraṃ, labhitvā cittasampadaṃ;	1280	
PA_tika-abh06_t:12805	Lahū mudu ca kammaññaṃ, yadā rūpaṃ pavattati.	1280	
PA_tika-abh06_t:12807	Tathāpavattarūpassa, pavattākārabheditaṃ;	1280	
PA_tika-abh06_t:12808	Lahutādittayampetaṃ, sahavutti tadā bhave.	1280	
PA_tika-abh06_t:12810	Sappāyaṃ paṭivedhāya, paṭipattupakāritā;	1281	
PA_tika-abh06_t:12811	Sākārā rūpasampatti, paññattāva mahesinā.	1281	
PA_tika-abh06_t:12813	Rūpassopacayo nāma, rūpassācayalakkhaṇo;	1281	
PA_tika-abh06_t:12814	Pavattilakkhaṇā rūpasantatīti pakāsitā.	1281	
PA_tika-abh06_t:12816	Rūpamācayarūpena, jāyaticcuparūpari;	1281	
PA_tika-abh06_t:12817	Pekkhatopacayākārā, jāti gayhati yogino.	1281	
PA_tika-abh06_t:12819	Anuppabandhākārena, jāyatīti sapekkhato;	1281	
PA_tika-abh06_t:12820	Tadāyaṃ santatākārā, jāti gayhati tassa tu.	1282	
PA_tika-abh06_t:12822	Evamābhogabhedena, jātirūpaṃ dvidhā kataṃ;	1282	
PA_tika-abh06_t:12823	Attūpaladdhibhāvena, jāyantaṃ vātha kevalaṃ.	1282	
PA_tika-abh06_t:12825	Rūpaṃ vivittokāsassa, pūrakaṭṭhena cīyati;	1282	
PA_tika-abh06_t:12826	Abhāvā punabhāvāya, pavattaṃ santatīti ca.	1282	
PA_tika-abh06_t:12828	Evamākārabhedāva, sabbākāravarākaro;	1282	
PA_tika-abh06_t:12829	Jātirūpaṃ dvidhākāsi, jātirūpavirocano.	1282	
PA_tika-abh06_t:12831	Jaratā navatāhāyā, rūpānaṃ pākalakkhaṇā;	1283	
PA_tika-abh06_t:12832	Aniccatanti mappatti, paribhijjanalakkhaṇā.	1283	
PA_tika-abh06_t:12834	Iti lakkhaṇarūpaṃ tu, tividhaṃ bhinnakālikaṃ;	1283	
PA_tika-abh06_t:12835	Sabhāvarūpadhammesu, taṃtaṃkālopalakkhitaṃ.	1283	
PA_tika-abh06_t:12837	Yena lakkhīyati rūpaṃ, bhinnākāraṃ khaṇe khaṇe;	1283	
PA_tika-abh06_t:12838	Vipassanānayatthāya, tamiccāha tathāgato.	1283	
PA_tika-abh06_t:12840	Kabaḷīkāro āhāro,	1284	
PA_tika-abh06_t:12841	Yāpetabbojalakkhaṇo;	1284	
PA_tika-abh06_t:12842	Āhāro sendriyajāto,	1284	
PA_tika-abh06_t:12843	Rūpakāyānupālako.	1284	
PA_tika-abh06_t:12845	Iccevaṃ saparicchedā, savikārā salakkhaṇā;	1284	
PA_tika-abh06_t:12846	Akiccapaṭivedhāya, dayāpannena tādinā.	1284	
PA_tika-abh06_t:12848	Tattha tattha yathāyogaṃ, desitāti pakāsitā;	1284	
PA_tika-abh06_t:12849	Rūpadhammā sarūpena, aṭṭhavīsati sabbathā.	1284	
PA_tika-abh06_t:12851	Katvāna jātimekaṃ tu, tatthopacayasantatiṃ;	1285	
PA_tika-abh06_t:12852	Sattavīsati rūpāni, bhavantīti viniddise.	1285	
PA_tika-abh06_t:12854	Bhūtattayaṃ tu phoṭṭhabbaṃ, katvā chabbīsadhāpi ca;	1285	
PA_tika-abh06_t:12855	Ubhayaṃ jātiphoṭṭhabbaṃ, gahetvā pañcavīsati.	1285	
PA_tika-abh06_t:12857	Rūpadhammānamiccevaṃ, vibhāveyya visārado;	1285	
PA_tika-abh06_t:12858	Sarūpaṃ nāmasaṅkhepaṃ, sabhāvañca salakkhaṇanti.	1285	
PA_tika-abh06_t:12859	Iti rūpavibhāge sarūpakathā niṭṭhitā.	1285	
PA_tika-abh06_t:12860	Aṭṭhārasamo paricchedo.	1286	
PA_tika-abh06_t:12861	Ekūnavīsatimo paricchedo	1286	
PA_tika-abh06_t:12862	19. Pabhedakathā	1286	
PA_tika-abh06_t:12864	Aṭṭhavīsavidhampetaṃ, rūpaṃ dāni yathārahaṃ;	1286	
PA_tika-abh06_t:12865	Bhūtarūpādibhedehi, vibhajeyya vicakkhaṇo.	1286	
PA_tika-abh06_t:12867	Pathavādikamidanti, bhūtarūpaṃ catubbidhaṃ;	1286	
PA_tika-abh06_t:12868	Upādārūpamaññaṃ tu, catuvīsatividhaṃ bhave.	1286	
PA_tika-abh06_t:12870	Pañcavidhampi cakkhādirūpamajjhattikaṃ mataṃ;	1287	
PA_tika-abh06_t:12871	Tevīsatividhaṃ sesaṃ, bāhiranti pavuccati.	1287	
PA_tika-abh06_t:12873	Rūpasaddagandharasaphoṭṭhabbā satta pañcadhā;	1287	
PA_tika-abh06_t:12874	Pañcappasādavisayā, pañcārammaṇanāmakā.	1287	
PA_tika-abh06_t:12876	Ekavīsatividhaṃ sesaṃ, dhammārammaṇasaṅgahaṃ;	1287	
PA_tika-abh06_t:12877	Manoviññāṇaviññeyyaṃ, manodvārassa gocaraṃ.	1287	
PA_tika-abh06_t:12879	Pasādā visayā ceva, pañcakā dvepi sambhavā;	1287	
PA_tika-abh06_t:12880	Dvādasāpi sarūpena, dasāyatanadhātuyo.	1288	
PA_tika-abh06_t:12882	Yadedaṃ pana sabbampi, rūpaṃ sappaṭighaṃ mataṃ;	1288	
PA_tika-abh06_t:12883	Tadevoḷārikaṃ nāma, santiketi pavuccati.	1288	
PA_tika-abh06_t:12885	Sesamappaṭighaṃ nāma, dhammāyatanadhātu ca;	1288	
PA_tika-abh06_t:12886	Sukhumañceva rūpañca, rūpaṃ soḷasadhā ṭhitaṃ.	1288	
PA_tika-abh06_t:12888	Chabbidhā vatthurūpaṃ tu, pasādahadayampi ca;	1288	
PA_tika-abh06_t:12889	Avatthurūpaṃ sesaṃ tu, dvāvīsatividhaṃ bhave.	1288	
PA_tika-abh06_t:12891	Pasādā ceva viññatti, dvārarūpaṃ tu sattadhā;	1289	
PA_tika-abh06_t:12892	Sesaṃ advārarūpaṃ tu, ekavīsavidhampi ca.	1289	
PA_tika-abh06_t:12894	Pasādā bhāvayugaḷaṃ, jīvitañceti aṭṭhadhā;	1289	
PA_tika-abh06_t:12895	Indriyarūpamaññaṃ tu, vīsadhānindriyaṃ siyā.	1289	
PA_tika-abh06_t:12897	Vaṇṇo gandho raso ojā, bhūtarūpanti aṭṭhadhā;	1289	
PA_tika-abh06_t:12898	Avinibbhogamitaraṃ, vinibbhogaṃ tu vīsadhā.	1289	
PA_tika-abh06_t:12900	Avinibbhogarūpāni, saddavatthindriyāni ca;	1290	
PA_tika-abh06_t:12901	Nipphannaṃ aṭṭhārasadhā, rūparūpanti veditaṃ.	1290	
PA_tika-abh06_t:12903	Paricchedo panākāso, viññattilahutādayo;	1290	
PA_tika-abh06_t:12904	Vikārā lakkhaṇā ceva, rūpassupacayādayo.	1290	
PA_tika-abh06_t:12906	Dasadhāpi anipphannaṃ, natthetaṃ paramatthato;	1290	
PA_tika-abh06_t:12907	Rūpassetanti katvāna, rūpamicceva vuccati.	1290	
PA_tika-abh06_t:12909	Rūpāyatanamevekaṃ, sanidassanamīritaṃ;	1290	
PA_tika-abh06_t:12910	Anidassanamaññaṃ tu, sattavīsatividhampi ca.	1291	
PA_tika-abh06_t:12912	Kammajaṃ panupādinnaṃ, anupādinnakāparaṃ;	1291	
PA_tika-abh06_t:12913	Tividhaṃ cittajañceva, utujāhārajanti ca.	1291	
PA_tika-abh06_t:12915	Cakkhusamphassavatthūti, cakkhudhātu pakittitā;	1291	
PA_tika-abh06_t:12916	Na vatthu tassa sesaṃ tu, sattavīsatividhaṃ bhave.	1291	
PA_tika-abh06_t:12918	Sotasamphassavatthādi-vasā ca duvidhā tathā;	1291	
PA_tika-abh06_t:12919	Tividhā ca vibhāveyya, yathāsambhavato kathaṃ.	1291	
PA_tika-abh06_t:12921	Sanidassanarūpañca, vaṇṇo sappaṭighampi ca;	1292	
PA_tika-abh06_t:12922	Anidassanamaññaṃ tu, thūlaṃ sappaṭighaṃ bhave.	1292	
PA_tika-abh06_t:12924	Anidassanarūpañca, sesamappaṭighampi ca;	1292	
PA_tika-abh06_t:12925	Soḷasāti ca sabbampi, rūpaṃ tividhamuddise.	1292	
PA_tika-abh06_t:12927	Apattagāhakaṃ nāma, cakkhusotadvayaṃ pana;	1292	
PA_tika-abh06_t:12928	Sampattagāhakaṃ nāma, ghānādittayamīritaṃ.	1292	
PA_tika-abh06_t:12930	Agāhakamato sesaṃ, tevīsatividhaṃ bhave;	1293	
PA_tika-abh06_t:12931	Kiñci sārammaṇaṃ nāma, na gayhatīti sabbathā.	1293	
PA_tika-abh06_t:12933	Upādā ajjhattikaṃ rūpaṃ, upādā bāhiraṃ tathā;	1293	
PA_tika-abh06_t:12934	Nopādā bāhirañceti, evampi tividhaṃ bhave.	1293	
PA_tika-abh06_t:12936	Ajjhattikamupādinnaṃ, bāhirañca tathāparaṃ;	1293	
PA_tika-abh06_t:12937	Anupādinnakañceti, evamādivasāpi ca.	1293	
PA_tika-abh06_t:12939	Diṭṭhaṃ rūpaṃ sutaṃ saddo, gandhādi tividhaṃ mutaṃ;	1293	
PA_tika-abh06_t:12940	Viññātamaññaviññeyyaṃ, manasāti catubbidhaṃ.	1294	
PA_tika-abh06_t:12942	Rūparūpaṃ paricchedo, vikāro lakkhaṇaṃ kamā;	1294	
PA_tika-abh06_t:12943	Aṭṭhārasekakaṃ pañca, catukkanti ca taṃ tathā.	1294	
PA_tika-abh06_t:12945	Dvārañca hoti vatthu ca, na vatthu dvārameva tu;	1294	
PA_tika-abh06_t:12946	Na dvāraṃ vatthumevātha, nobhayanti ca niddise.	1294	
PA_tika-abh06_t:12948	Upādā anupādinnaṃ, anupādinnakaṃ tathā;	1294	
PA_tika-abh06_t:12949	Nopādā duvidhañceti, catuddhevampi desitaṃ.	1294	
PA_tika-abh06_t:12951	Sappaṭigghamupādā ca, rūpamappaṭighaṃ tathā;	1295	
PA_tika-abh06_t:12952	Nopādā duvidhañceti, catuddhā evamādito.	1295	
PA_tika-abh06_t:12954	Ekādasekajarūpaṃ, hadayindriyanavakaṃ;	1295	
PA_tika-abh06_t:12955	Kammajaṃ cittajañceva, tathā viññattikaṃ dvayaṃ.	1295	
PA_tika-abh06_t:12957	Saddo cittotujo tasmā, rūpamekaṃ dvijaṃ mataṃ;	1295	
PA_tika-abh06_t:12958	Cittotāhārasambhūtaṃ, lahutādittayaṃ tijaṃ.	1295	
PA_tika-abh06_t:12960	Navākāsāvinibbhogā, kammādicatusambhavā;	1296	
PA_tika-abh06_t:12961	Atha lakkhaṇarūpanti, rūpamevaṃ tu pañcadhā.	1296	
PA_tika-abh06_t:12963	Navākāsāvinibbhogā, nava vatthindriyāni ca;	1296	
PA_tika-abh06_t:12964	Aṭṭhārasavidhaṃ rūpaṃ, kammajaṃ hoti piṇḍitaṃ.	1296	
PA_tika-abh06_t:12966	Saddākāsāvinibbhogā, viññattilahutādayo;	1296	
PA_tika-abh06_t:12967	Pañcadasavidhaṃ rūpaṃ, cittasambhavamuddise.	1296	
PA_tika-abh06_t:12969	Saddākāsāvinibbhogā, lahutādittayanti ca;	1296	
PA_tika-abh06_t:12970	Utusambhavamīrenti, rūpaṃ terasadhā ṭhitaṃ.	1297	
PA_tika-abh06_t:12972	Paricchedāvinibbhogā, lahutādittayampi ca;	1297	
PA_tika-abh06_t:12973	Evamāhārajaṃ nāma, rūpaṃ dvādasadhā ṭhitaṃ.	1297	
PA_tika-abh06_t:12975	Jāti jarā ca maraṇaṃ, na kutocipi jāyati;	1297	
PA_tika-abh06_t:12976	Evampi pañcadhā hoti, rūpajātivibhāgato.	1297	
PA_tika-abh06_t:12978	Pañcavīsatividhaṃ kammaṃ, kāmarūpavavatthitaṃ;	1297	
PA_tika-abh06_t:12979	Janeti kammajaṃ rūpaṃ, kāmarūpabhavadvaye.	1297	
PA_tika-abh06_t:12981	Pañcaviññāṇamāruppa-vipākā sabbasandhiyo;	1298	
PA_tika-abh06_t:12982	Cuti khīṇāsavasseti, soḷasete vivajjaye.	1298	
PA_tika-abh06_t:12984	Pañcasattati sesāni, cittānimāni sambhavā;	1298	
PA_tika-abh06_t:12985	Janenti cittajaṃ rūpaṃ, pañcavokārabhūmiyaṃ.	1298	
PA_tika-abh06_t:12987	Janebhi utujaṃ rūpaṃ, tejodhātu bhavadvaye;	1298	
PA_tika-abh06_t:12988	Kāmabhūmiyamojā tu, janetāhārajaṃ tathā.	1298	
PA_tika-abh06_t:12990	Kammaṃ janeti rūpāni, attajāni khaṇe khaṇe;	1299	
PA_tika-abh06_t:12991	Cittamuppādakālamhi, uppādānantaraṃ paraṃ.	1299	
PA_tika-abh06_t:12993	Utusambhavamīrenti, rūpaṃ terasadhā ṭhitaṃ;	1299	
PA_tika-abh06_t:12994	Paricchedāvinibbhogā, lahutādittayampi ca.	1299	
PA_tika-abh06_t:12996	Sandhiyampi kammajaṃ tu, pavattepi ca sambhavā;	1299	
PA_tika-abh06_t:12997	Janeti rūpaṃ sesāni, pavatte, na tu sandhiyaṃ.	1299	
PA_tika-abh06_t:12999	Indriyabaddhasantāne, kammādi tividhampi ca;	1299	
PA_tika-abh06_t:13000	Janeti rūpaṃ matake, bāhire tu yathārahaṃ.	1300	
PA_tika-abh06_t:13002	Iti kammādayo rūpaṃ, janenti ca yathāsakaṃ;	1300	
PA_tika-abh06_t:13003	Sesānampi ca rūpānaṃ, paccayā honti sambhavā.	1300	
PA_tika-abh06_t:13005	Iti rūpavibhāgañca, jātibhedañca sambhavā;	1300	
PA_tika-abh06_t:13006	Janakādippabhedañca, rūpānaṃ tattha dīpayeti.	1300	
PA_tika-abh06_t:13007	Iti rūpavibhāge pabhedakathā niṭṭhitā.	1300	
PA_tika-abh06_t:13008	Ekūnavīsatimo paricchedo.	1300	
PA_tika-abh06_t:13009	Vīsatimo paricchedo	1300	
PA_tika-abh06_t:13010	20. Kalāpakathā	1301	
PA_tika-abh06_t:13012	Iti vuttappakārena, sabbaṃ rūpampi piṇḍitaṃ;	1301	
PA_tika-abh06_t:13013	Sahavuttiniyāmena, ekavīsavidhaṃ kathaṃ.	1301	
PA_tika-abh06_t:13015	Kammaṃ cittotukāhārasamuṭṭhānā yathākkamaṃ;	1301	
PA_tika-abh06_t:13016	Nava cha caturo dve ca, kalāpā ekavīsati.	1301	
PA_tika-abh06_t:13018	Jīvitañcāvinibbhoga-rūpāni ca yathākkamaṃ;	1301	
PA_tika-abh06_t:13019	Cakkhādikehi yojetvā, dasakā aṭṭha dīpitā.	1301	
PA_tika-abh06_t:13021	Cakkhusotaghānajivhādasakā ca catubbidhā;	1302	
PA_tika-abh06_t:13022	Kāyitthipumbhāvavatthudasakā ca tathāpare.	1302	
PA_tika-abh06_t:13024	Jīvitenāvinibbhogarūpāni navakanti ca;	1302	
PA_tika-abh06_t:13025	Navete kammajā nāma, kalāpā samudīritā.	1302	
PA_tika-abh06_t:13027	Avinibbhogarūpāni, suddhaṭṭhakamathāparaṃ;	1302	
PA_tika-abh06_t:13028	Kāyaviññattinavakaṃ, kāyaviññattiyā saha.	1302	
PA_tika-abh06_t:13030	Vacīviññattidasakaṃ, saddena sahavuttito;	1303	
PA_tika-abh06_t:13031	Lahutādekādasakaṃ, tiṇṇannaṃ saha sambhavā.	1303	
PA_tika-abh06_t:13033	Kāyaviññattilahutādīhi dvādasakaṃ bhave;	1303	
PA_tika-abh06_t:13034	Vacīviññattilahutādīhi terasakaṃ tathā.	1303	
PA_tika-abh06_t:13036	Iti cittasamuṭṭhānā, kalāpā cha pakāsitā;	1303	
PA_tika-abh06_t:13037	Rūpākāravikārampi, saṅgahetvā yathārahaṃ.	1303	
PA_tika-abh06_t:13039	Suddhaṭṭhakaṃ tu paṭhamaṃ, saddena navakaṃ bhave;	1303	
PA_tika-abh06_t:13040	Lahutādekādasakaṃ, lahutādīhi tīhipi.	1304	
PA_tika-abh06_t:13042	Saddena lahutādīhi, tathā dvādasakanti ca;	1304	
PA_tika-abh06_t:13043	Kalāpā utusambhūtā, catudhāva pakittitā.	1304	
PA_tika-abh06_t:13045	Suddhaṭṭhakañca paṭhamaṃ, āhārajamathāparaṃ;	1304	
PA_tika-abh06_t:13046	Lahutādekādasakaṃ, iti dve ojajā matā.	1304	
PA_tika-abh06_t:13048	Kalāpānaṃ paricchedalakkhaṇattā vicakkhaṇā;	1304	
PA_tika-abh06_t:13049	Na kalāpaṅgamiccāhu, ākāsaṃ lakkhaṇāni ca.	1304	
PA_tika-abh06_t:13051	Tattha cekūnanavuti, tesaṭṭhi ca yathākkamaṃ;	1305	
PA_tika-abh06_t:13052	Tālīsekūnavīsā ca, kalāpaṅgāni tāni ca.	1305	
PA_tika-abh06_t:13054	Lakkhaṇākāsarūpāni, kalāpesu tahiṃ tahiṃ;	1305	
PA_tika-abh06_t:13055	Pañca pañceti rūpāni, tisataṃ soḷasādhikaṃ.	1305	
PA_tika-abh06_t:13057	Agahītaggahaṇena, aṭṭhavīsavidhānipi;	1305	
PA_tika-abh06_t:13058	Rūpakoṭṭhāsanāmena, pañcavīsati bhāvaye.	1305	
PA_tika-abh06_t:13060	Bhūtattayaṃ tu phoṭṭhabbaṃ, katvāpacayasantatiṃ;	1306	
PA_tika-abh06_t:13061	Jātimekañca katvā vā, vinātha hadayaṃ tahiṃ.	1306	
PA_tika-abh06_t:13063	Dhammasaṅgaṇiyaṃ hetaṃ, rūpakaṇḍe sarūpato;	1306	
PA_tika-abh06_t:13064	Vatthurūpaṃ na niddiṭṭhaṃ, paṭṭhāne desitaṃ tu taṃ.	1306	
PA_tika-abh06_t:13066	Dve saddanavakā ceva,	1306	
PA_tika-abh06_t:13067	Tayo suddhaṭṭhakāpi ca;	1306	
PA_tika-abh06_t:13068	Dve dve cittotusambhūtā,	1306	
PA_tika-abh06_t:13069	Eko āhārajoti ca.	1306	
PA_tika-abh06_t:13071	Tesamuṭṭhānikā pañca, kammajāni naveti ca;	1307	
PA_tika-abh06_t:13072	Rūparūpavasenete, kalāpā cuddaseritā.	1307	
PA_tika-abh06_t:13074	Dasakesveva saṅgayha, jīvitanavakaṃ tahiṃ;	1307	
PA_tika-abh06_t:13075	Bhāvaddasakamekaṃ vā, katvā vatthuṃ vinā tathā.	1307	
PA_tika-abh06_t:13077	Saddā cittotujā dveva, tesamuṭṭhānikā tayo;	1307	
PA_tika-abh06_t:13078	Suddhaṭṭhakā ca satteva, kammajā dasakāni ca.	1307	
PA_tika-abh06_t:13080	Channavūtividhaṃ tattha, rūpaṃ bhāsanti paṇḍitā;	1308	
PA_tika-abh06_t:13081	Agahītaggahaṇena, aṭṭhārasavidhaṃ bhave.	1308	
PA_tika-abh06_t:13083	Tesameva kalāpānaṃ, sattakacchakkapañcakā;	1308	
PA_tika-abh06_t:13084	Catukkā ca tikadvikā, ekakā ca yathārahaṃ.	1308	
PA_tika-abh06_t:13086	Dve satta nava cha tayo, tayopi ca yathākkamaṃ;	1308	
PA_tika-abh06_t:13087	Cattāroti catuttiṃsa, sahavuttikarāsayo.	1308	
PA_tika-abh06_t:13089	Cakkhusotaghānajivhā-kāyavatthuvasā siyuṃ;	1308	
PA_tika-abh06_t:13090	Itthipumbhāvadasakasahitā sattakā dvidhā.	1309	
PA_tika-abh06_t:13092	Cakkhusotaghānahīnā, paccekaṃ dve sabhāvakā;	1309	
PA_tika-abh06_t:13093	Abhāvato bhāvahīno, itthaṃ chakkāpi sattadhā.	1309	
PA_tika-abh06_t:13095	Cakkhusotavihīnā ca,	1309	
PA_tika-abh06_t:13096	Cakkhughānavihīnakā;	1309	
PA_tika-abh06_t:13097	Sotaghānavihīnā ca,	1309	
PA_tika-abh06_t:13098	Sabhāvā dve tayo tayo.	1309	
PA_tika-abh06_t:13100	Cakkhādekekato hīnā,	1310	
PA_tika-abh06_t:13101	Tividhāpi abhāvato;	1310	
PA_tika-abh06_t:13102	Iccevaṃ pañcakā nāma,	1310	
PA_tika-abh06_t:13103	Navakā rāsayo siyuṃ.	1310	
PA_tika-abh06_t:13105	Cakkhādittayahīnāva, ekato dve sabhāvakā;	1310	
PA_tika-abh06_t:13106	Cakkhādittayato dvīhi, tayo hīnā abhāvakā.	1310	
PA_tika-abh06_t:13108	Rūpaloke cakkhusota-vatthujīvitanavakā;	1310	
PA_tika-abh06_t:13109	Cattārova kalāpāti, catukkā cha yathārahaṃ.	1310	
PA_tika-abh06_t:13111	Jivhākāyavatthuvasā,	1311	
PA_tika-abh06_t:13112	Abhāvo dve sabhāvakā;	1311	
PA_tika-abh06_t:13113	Kāyabhāvavatthuvasā,	1311	
PA_tika-abh06_t:13114	Iti honti tayo tikā.	1311	
PA_tika-abh06_t:13116	Kāyavatthuvaseneko, dve ca cittotusambhavā;	1311	
PA_tika-abh06_t:13117	Saddanavakaṭṭhakāti, dukā ca tividhā siyuṃ.	1311	
PA_tika-abh06_t:13119	Jīvitanavakañcekaṃ, tesamuṭṭhānikāni ca;	1311	
PA_tika-abh06_t:13120	Suddhaṭṭhakāni tīṇīti, cattāro ekakā siyuṃ.	1312	
PA_tika-abh06_t:13122	Catuttiṃsa paniccete, sandhiyañca pavattiyaṃ;	1312	
PA_tika-abh06_t:13123	Rūparūpakalāpānaṃ, rāsayo honti sambhavā.	1312	
PA_tika-abh06_t:13125	Sattati saṭṭhimiccevamādinā ca yathārahaṃ;	1312	
PA_tika-abh06_t:13126	Kalāparāsirūpāni, tattha tattha vibhāvaye.	1312	
PA_tika-abh06_t:13128	Soḷasa pañcadasetiādibhedavasāpi ca;	1312	
PA_tika-abh06_t:13129	Agahītaggahaṇena, tattha tattha viniddise.	1312	
PA_tika-abh06_t:13131	Catucattālīsasataṃ, kalāpā honti piṇḍitā;	1313	
PA_tika-abh06_t:13132	Chabbīsa tattha rūpāni, sahassañca catussataṃ.	1313	
PA_tika-abh06_t:13134	Iccāpāyacatukke ca, kāme sugatisattake;	1313	
PA_tika-abh06_t:13135	Rūpe ca pañcadasake, asaññāpāyabhūmiyaṃ.	1313	
PA_tika-abh06_t:13137	Catukoṭṭhāsikesveva, sattavīsavidhesupi;	1313	
PA_tika-abh06_t:13138	Jātiṭṭhānesu sattānaṃ, sandhiyañca pavattiyaṃ.	1313	
PA_tika-abh06_t:13140	Indriyabaddhasantāne, tathānindriyakamhi ca;	1314	
PA_tika-abh06_t:13141	Bahisaṅkhārasantāne, matakāye ca sambhavā.	1314	
PA_tika-abh06_t:13143	Labbhamānakalāpā ca, kalāpānañca rāsayo;	1314	
PA_tika-abh06_t:13144	Tattha vitthārasaṅkhepā, rūpānaṃ gaṇanāpi ca.	1314	
PA_tika-abh06_t:13146	Ettha rūpā avuttā hi, yathāvuttānusārato;	1314	
PA_tika-abh06_t:13147	Vitthāretvāna viññeyyā, sabbathāpi ca viññunāti.	1314	
PA_tika-abh06_t:13148	Iti rūpavibhāge kalāpakathā niṭṭhitā.	1314	
PA_tika-abh06_t:13149	Vīsatimo paricchedo.	1314	
PA_tika-abh06_t:13150	Ekavīsatimo paricchedo	1315	
PA_tika-abh06_t:13151	21. Uppattikathā	1315	
PA_tika-abh06_t:13153	Aṭṭhavīsati rūpāni, kalāpā cekavīsati;	1315	
PA_tika-abh06_t:13154	Vuttā cettāvatā tesaṃ, uppādo dāni niyyate.	1315	
PA_tika-abh06_t:13156	Aṇḍajā jalābujā ca, saṃsedajopapātikā;	1315	
PA_tika-abh06_t:13157	Iccuppattipabhedena, catasso yoniyo matā.	1315	
PA_tika-abh06_t:13159	Bhummavajjesu devesu,	1315	
PA_tika-abh06_t:13160	Pete nijjhāmataṇhike;	1316	
PA_tika-abh06_t:13161	Nirayesu ca sambhoti,	1316	
PA_tika-abh06_t:13162	Yonekāvopapātikā.	1316	
PA_tika-abh06_t:13164	Bhummadeve manussesu,	1316	
PA_tika-abh06_t:13165	Tiracchānāsure tathā;	1316	
PA_tika-abh06_t:13166	Petesu cāvasesesu,	1316	
PA_tika-abh06_t:13167	Catassopi ca yoniyo.	1316	
PA_tika-abh06_t:13169	Tatthaṇḍajā jalābujā, gabbhaseyyasamuggamo;	1316	
PA_tika-abh06_t:13170	Saṃsedajopapātikā, opapātikanāmakā.	1317	
PA_tika-abh06_t:13172	Tattha sampuṇṇāyatano, gabbhaseyyasamuggamo;	1317	
PA_tika-abh06_t:13173	Abhāvo dve sabhāvā ca, itthipumbhāvamissitā.	1317	
PA_tika-abh06_t:13175	Paripuṇṇāparipuṇṇo, opapātikanāmako;	1317	
PA_tika-abh06_t:13176	Abhāvo dve sabhāvā ca, caturāpāyabhūmiyaṃ.	1317	
PA_tika-abh06_t:13178	Sampuṇṇāyatanoveso,	1317	
PA_tika-abh06_t:13179	Kāme sugatiyaṃ pana;	1317	
PA_tika-abh06_t:13180	Ādikappe abhāvo ca,	1318	
PA_tika-abh06_t:13181	Dve sabhāvā tato paraṃ.	1318	
PA_tika-abh06_t:13183	Aparipuṇṇāyatano, abhāvo ca mahaggate;	1318	
PA_tika-abh06_t:13184	Iccevaṃ dasadhā honti, sabbā sandhisamuggamā.	1318	
PA_tika-abh06_t:13186	Tattheva dasadhā bhinne, attabhāvasamuggame;	1318	
PA_tika-abh06_t:13187	Sandhiyañca pavatte ca, rūpuppattiṃ vibhāvaye.	1318	
PA_tika-abh06_t:13189	Tatthābhāvakasattānaṃ, gabbhaseyyasamuggame;	1318	
PA_tika-abh06_t:13190	Kāyavatthuvasā dveva, dasakā honti kammajā.	1319	
PA_tika-abh06_t:13192	Rūpasantatisīsāni, dve ca rūpāni vīsati;	1319	
PA_tika-abh06_t:13193	Agahītaggahaṇena, tatthekādasa niddise.	1319	
PA_tika-abh06_t:13195	Tato paraṃ pavattimhi, vaḍḍhamānassa jantuno;	1319	
PA_tika-abh06_t:13196	Cakkhudasakādayo ca, cattāro honti sambhavā.	1319	
PA_tika-abh06_t:13198	Iccābhāvakasattānaṃ, chaḷevuttamakoṭiyā;	1319	
PA_tika-abh06_t:13199	Heṭṭhimakoṭiyā dveva, gabbhaseyyasamuggame.	1319	
PA_tika-abh06_t:13201	Cakkhusotaghānavasā, tattha tidvekahīnakā;	1320	
PA_tika-abh06_t:13202	Eko tayo tayo ceva, siyuṃticatupañcakā.	1320	
PA_tika-abh06_t:13204	Opapātikasaṅkhāte, abhāvakasamuggame;	1320	
PA_tika-abh06_t:13205	Jivhākāyavatthuvasā, tayo heṭṭhimakoṭiyā.	1320	
PA_tika-abh06_t:13207	Uttamakoṭiyā honti, chaḷevobhinnamantare;	1320	
PA_tika-abh06_t:13208	Catukkapañcakā tattha, dvekahīnā tayo tayo.	1320	
PA_tika-abh06_t:13210	Chakkādayo abhāvānaṃ,	1321	
PA_tika-abh06_t:13211	Iccevaṃ pañcasaṅgahā;	1321	
PA_tika-abh06_t:13212	Eko tayo tayo ceko,	1321	
PA_tika-abh06_t:13213	Ekoti ca yathākkamaṃ.	1321	
PA_tika-abh06_t:13215	Sabhāvakānaṃ dvinnampi, duvidhā sattakādayo;	1321	
PA_tika-abh06_t:13216	Bhāvādikā yathāvuttā, navadhā navadhā siyuṃ.	1321	
PA_tika-abh06_t:13218	Sattevuttamato heṭṭhā, ticatukkā tadantare;	1321	
PA_tika-abh06_t:13219	Catukkapañcakacchakkā, pañcachakkāpi ca dvidhā.	1321	
PA_tika-abh06_t:13221	Tiṇṇannampi vaseneva, sattakacchakkapañcakā;	1322	
PA_tika-abh06_t:13222	Catukkatikadukkā ca, cha koṭṭhāsā yathārahaṃ.	1322	
PA_tika-abh06_t:13224	Dve satta ca nava pañca, tayo ceko yathākkamaṃ;	1322	
PA_tika-abh06_t:13225	Rūpasantatisīsānaṃ, rāsayo sattavīsati.	1322	
PA_tika-abh06_t:13227	Kammajātā yathāyogaṃ, pavattanti khaṇe khaṇe;	1322	
PA_tika-abh06_t:13228	Kāmāvacarasattānaṃ, paṭisandhipavattiyaṃ.	1322	
PA_tika-abh06_t:13230	Tattha santatisīsāni, rūpāni ca yathārahaṃ;	1323	
PA_tika-abh06_t:13231	Pubbe vuttanayeneva, sabbatthāpi viniddise.	1323	
PA_tika-abh06_t:13233	Sītuṇhotusamaññātā,	1323	
PA_tika-abh06_t:13234	Tejodhātu ṭhitikkhaṇe;	1323	
PA_tika-abh06_t:13235	Bhūtā sandhikkhaṇe rūpaṃ,	1323	
PA_tika-abh06_t:13236	Janeti utujaṭṭhakaṃ.	1323	
PA_tika-abh06_t:13238	Paṭisandhimatikkamma, cittaṃ cittajamaṭṭhakaṃ;	1323	
PA_tika-abh06_t:13239	Bhavaṅgādimupādāya, janetuppattiyaṃ pana.	1323	
PA_tika-abh06_t:13241	Bhuttāhāro ṭhitippatto, mātarā ca sayampi ca;	1324	
PA_tika-abh06_t:13242	Sarīrānugato hutvā, janetāhārajaṭṭhakaṃ.	1324	
PA_tika-abh06_t:13244	Iti suddhaṭṭhakāni ca, tesamuṭṭhānikāpare;	1324	
PA_tika-abh06_t:13245	Saddaviññattilahutā, sambhave sambhavanti ca.	1324	
PA_tika-abh06_t:13247	Itthaṃ catusamuṭṭhānā, kalāpā kāmabhūmiyaṃ;	1324	
PA_tika-abh06_t:13248	Yāvajīvaṃ pavattanti, dīpajālāva santati.	1324	
PA_tika-abh06_t:13250	Cakkhusotavatthuvasā, dasakā ca tayo paraṃ;	1325	
PA_tika-abh06_t:13251	Jīvitanavakañceva, rūpāvacarabhūmiyaṃ.	1325	
PA_tika-abh06_t:13253	Honti sandhipavattīsu, cattāro kammajā sadā;	1325	
PA_tika-abh06_t:13254	Pubbe vuttanayeneva, pavatte utucittajā.	1325	
PA_tika-abh06_t:13256	Jīvitanavakañcekaṃ, paṭisandhipavattiyaṃ;	1325	
PA_tika-abh06_t:13257	Pavatte utujañceti, dvedhāsaññīnamuddise.	1325	
PA_tika-abh06_t:13259	Iccuppattikamaṃ ñatvā, vibhāveyya tato paraṃ;	1325	
PA_tika-abh06_t:13260	Kalāpānañca rūpānaṃ, sambhavāsambhavampi ca.	1326	
PA_tika-abh06_t:13262	Indriyabaddhasantāne, sabbe sambhonti sambhavā;	1326	
PA_tika-abh06_t:13263	Kalāpā ceva rūpāni, tathā santatirāsayo.	1326	
PA_tika-abh06_t:13265	Bahiddhā matakāye ca, nopalabbhanti kammajā;	1326	
PA_tika-abh06_t:13266	Cittojajā kalāpā ca, utujā lahutādayo.	1326	
PA_tika-abh06_t:13268	Tathā suddhaṭṭhakasadda-navakañcotu sabbathā;	1326	
PA_tika-abh06_t:13269	Kalāpā tattha labbhanti, dve ca rūpāni uddise.	1326	
PA_tika-abh06_t:13271	Tesamuṭṭhānikā sabbe, kalāpā natthi sandhiyaṃ;	1327	
PA_tika-abh06_t:13272	Uppādakāle sabbattha, jaratāniccatāpi ca.	1327	
PA_tika-abh06_t:13274	Kalāpā kammajā santi, jātirūpañca sandhiyaṃ;	1327	
PA_tika-abh06_t:13275	Rūpāni ca kalāpā ca, sabbepi ca pavattiyaṃ.	1327	
PA_tika-abh06_t:13277	Santi sabbāni rūpāni, kāmesu catusambhavā;	1327	
PA_tika-abh06_t:13278	Jīvitanavakaṃ hitvā, kalāpā honti vīsati.	1327	
PA_tika-abh06_t:13280	Dasakesveva gahitaṃ, visuṃ kāme na labbhati;	1328	
PA_tika-abh06_t:13281	Jīvitanavakaṃ nāma, rūpaloke visuṃ siyā.	1328	
PA_tika-abh06_t:13283	Āhārajakalāpā ca, bhāvā dve cādikappike;	1328	
PA_tika-abh06_t:13284	Ādikāle na labbhanti, pacchā labbhanti kecipi.	1328	
PA_tika-abh06_t:13286	Ghānajivhākāyabhāva-dasakā rūpabhūmiyaṃ;	1328	
PA_tika-abh06_t:13287	Āhārajakalāpā ca, na labbhanteva sabbathā.	1328	
PA_tika-abh06_t:13289	Cakkhusotavatthusaddā, kalāpā cittajāpi ca;	1328	
PA_tika-abh06_t:13290	Asaññibhūmiyaṃ pubbe, vuttāpi ca na labbhare.	1329	
PA_tika-abh06_t:13292	Kalāpā satta rūpāni, pañca rūpesvasaññisu;	1329	
PA_tika-abh06_t:13293	Natthekādasa rūpāni, kalāpekūnavīsati.	1329	
PA_tika-abh06_t:13295	Tasmā tevīsa rūpāni, kalāpā pana cuddasa;	1329	
PA_tika-abh06_t:13296	Tesamuṭṭhānikā santi, rūpāvacarabhūmiyaṃ.	1329	
PA_tika-abh06_t:13298	Sattaraseva rūpāni, kalāpā dve dvisambhavā;	1329	
PA_tika-abh06_t:13299	Asaññīnaṃ tu sambhonti, natthārūpesu kiñcipi.	1329	
PA_tika-abh06_t:13301	Uppattikkamamiccevaṃ, sambhavāsambhavampi ca;	1330	
PA_tika-abh06_t:13302	Kalāpānañca rūpānaṃ, yathāyogaṃ vibhāvayeti.	1330	
PA_tika-abh06_t:13303	Iti rūpavibhāge uppattikathā niṭṭhitā.	1330	
PA_tika-abh06_t:13304	Ekavīsatimo paricchedo.	1330	
PA_tika-abh06_t:13305	Dvāvīsatimo paricchedo	1330	
PA_tika-abh06_t:13306	22. Pakiṇṇakakathā	1330	
PA_tika-abh06_t:13308	Itthaṃ rūpānamuppattiṃ, dīpetvā dāni vuccati;	1330	
PA_tika-abh06_t:13309	Pavattikosallatthāya, tatthevetaṃ pakiṇṇakaṃ.	1330	
PA_tika-abh06_t:13311	Duvidhā sandhiyo tattha, missāmissavibhāgato;	1331	
PA_tika-abh06_t:13312	Tividhāpi cekacatu-pañcavokārabhedato.	1331	
PA_tika-abh06_t:13314	Rūpamattā asaññīnaṃ, nāmābhāvā amissitā;	1331	
PA_tika-abh06_t:13315	Nāmamattā arūpīnaṃ, rūpābhāvāti ca dvidhā.	1331	
PA_tika-abh06_t:13317	Kāmāvacarikā ceva, rūpāvacarikāti ca;	1331	
PA_tika-abh06_t:13318	Duvidhā missitā ceti, bhavanti ca catubbidhā.	1331	
PA_tika-abh06_t:13320	Ekaccatuvokārā ca, amissā pañca sandhiyo;	1332	
PA_tika-abh06_t:13321	Chabbīsatividhā missā, pañcavokārasandhiyo.	1332	
PA_tika-abh06_t:13323	Itthaṃ bhūmippabhedena, ekatiṃsavidhāpi ca;	1332	
PA_tika-abh06_t:13324	Santatirāsibhedena, siyuṃ tiṃsavidhā kathaṃ.	1332	
PA_tika-abh06_t:13326	Rūpasantatisīsānaṃ,	1332	
PA_tika-abh06_t:13327	Rāsayo sattavīsati;	1332	
PA_tika-abh06_t:13328	Vuttā kāme vasā tesaṃ,	1332	
PA_tika-abh06_t:13329	Sattakā kāmasandhiyo.	1332	
PA_tika-abh06_t:13331	Vedanāsaññāsaṅkhāra-viññāṇakkhandhasaṅgahā;	1333	
PA_tika-abh06_t:13332	Sabbatthāpi catassova, nāmasantatiyo siyuṃ.	1333	
PA_tika-abh06_t:13334	Iccubhinnaṃ vasā honti, tatthekādasakādayo;	1333	
PA_tika-abh06_t:13335	Santatirāsayo pubbe, vibhattā sattakādayo.	1333	
PA_tika-abh06_t:13337	Ekādasakadasaka-navaṭṭhasattakā siyuṃ;	1333	
PA_tika-abh06_t:13338	Chakkena saddhiṃ viññeyyā, tasmā tattha cha saṅgahā.	1333	
PA_tika-abh06_t:13340	Aṭṭha santatiyo honti, rūpalokena missitā;	1334	
PA_tika-abh06_t:13341	Aṭṭhako rāsi tattheko, tasmā santati vuccati.	1334	
PA_tika-abh06_t:13343	Jīvitanavako tveko, asaññī paṭisandhiyaṃ;	1334	
PA_tika-abh06_t:13344	Arūpīnaṃ catassopi, nāmasantatiyo siyuṃ.	1334	
PA_tika-abh06_t:13346	Iccekakacatukkānaṃ, vasena dve amissitā;	1334	
PA_tika-abh06_t:13347	Aṭṭhavīsañca missāti, tiṃseva honti sandhiyo.	1334	
PA_tika-abh06_t:13349	Ekuppādanirodhā ca, amissā tattha rāsayo;	1334	
PA_tika-abh06_t:13350	Missitānaṃ vibhāgoyaṃ, yathāyogaṃ kathīyati.	1335	
PA_tika-abh06_t:13352	Uppādaṭṭhitibhaṅgānaṃ, vasā tīṇi khaṇānipi;	1335	
PA_tika-abh06_t:13353	Samānāneva nāmānaṃ, ekacittakkhaṇaṃ mataṃ.	1335	
PA_tika-abh06_t:13355	Tulyamuppādabhaṅgānaṃ, rūpānampi khaṇadvayaṃ;	1335	
PA_tika-abh06_t:13356	Ekūnapaññāsamattaṃ, ṭhitikkhaṇamudīritaṃ.	1335	
PA_tika-abh06_t:13358	Nāmarūpānamuppādo, bhaṅgopi hi samo mato;	1335	
PA_tika-abh06_t:13359	Dandhaṃ hi vattikaṃ rūpaṃ, nāmaṃ tu lahuvattikaṃ.	1335	
PA_tika-abh06_t:13361	Tathā hi rūpe tiṭṭhante, cittuppādā tu soḷasa;	1336	
PA_tika-abh06_t:13362	Uppajjitvā pavattitvā, bhijjanti ca lahuṃ lahuṃ.	1336	
PA_tika-abh06_t:13364	Tasmā hi ekapaññāsa-khaṇarūpakkhaṇaṃ tathā;	1336	
PA_tika-abh06_t:13365	Sattarasacittakkhaṇaṃ, tikhaṇanti ca vuccati.	1336	
PA_tika-abh06_t:13367	Cittakkhaṇaṃ hi tiṇṇannaṃ, tattha viññattikadvayaṃ;	1336	
PA_tika-abh06_t:13368	Lakkhaṇattayarūpaṃ tu, salakkhaṇavavatthitaṃ.	1336	
PA_tika-abh06_t:13370	Tasmā hitvā dvayañcetaṃ, bāvīsatividhampi ca;	1337	
PA_tika-abh06_t:13371	Rūpaṃ nāma catukkañca, salakkhaṇaniyāmitaṃ.	1337	
PA_tika-abh06_t:13373	Ekuppādanirodhā ca, tattha tulyakkhaṇā matā;	1337	
PA_tika-abh06_t:13374	Atulyakkhaṇadhammānaṃ, siyā bhedaṃ yathārahaṃ.	1337	
PA_tika-abh06_t:13376	Paṭisandhikkhaṇe jātaṃ, tasmā rūpaṃ tato paraṃ;	1337	
PA_tika-abh06_t:13377	Sattarasamacittassa, bhaṅgena saha bhijjati.	1337	
PA_tika-abh06_t:13379	Tassa ṭhitikkhaṇe jātaṃ, rūpampi ca tato paraṃ;	1337	
PA_tika-abh06_t:13380	Aṭṭhārasamacittassa, uppāde pana bhijjati.	1338	
PA_tika-abh06_t:13382	Tassa bhaṅgakkhaṇe jātaṃ, rūpampi ca tato paraṃ;	1338	
PA_tika-abh06_t:13383	Aṭṭhārasamacittassa, ṭhitikālesu bhijjati.	1338	
PA_tika-abh06_t:13385	Tathā dutiyacittassa, uppādamhi samuṭṭhitaṃ;	1338	
PA_tika-abh06_t:13386	Aṭṭhārasamacittassa, bhaṅgena saha bhijjati.	1338	
PA_tika-abh06_t:13388	Iti vuttaniyāmena, sajātikkhaṇato paraṃ;	1338	
PA_tika-abh06_t:13389	Ṭhatvā ekūnapaññāsa, khaṇāni puna bhijjati.	1338	
PA_tika-abh06_t:13391	Tasmā ekūnapaññāsa, kalāpā saha vattare;	1339	
PA_tika-abh06_t:13392	Eko jāyati eko ca, bhijjatīti ca sabbathā.	1339	
PA_tika-abh06_t:13394	Ekasantatisambandhā, kalāpā saha kammajā;	1339	
PA_tika-abh06_t:13395	Yathānupubbaghaṭitā, ekapaññāsa labbhare.	1339	
PA_tika-abh06_t:13397	Sattavīsa paniccevaṃ, kāme dve rūpabhūmiyaṃ;	1339	
PA_tika-abh06_t:13398	Rūpasantatisīsānaṃ, rāsayo sattakādayo.	1339	
PA_tika-abh06_t:13400	Ekūnatiṃsa sabbepi, kammajātā yathārahaṃ;	1340	
PA_tika-abh06_t:13401	Ekapaññāsa ghaṭikā, pavattanti khaṇe khaṇe.	1340	
PA_tika-abh06_t:13403	Tattha sandhikkhaṇe jātaṃ, sattarasamacetaso;	1340	
PA_tika-abh06_t:13404	Uppāde bhijjaticcevaṃ, vutto aṭṭhakathānayo.	1340	
PA_tika-abh06_t:13406	Taṃ nayaṃ paṭibāhitvā, cittena saha bhijjati;	1340	
PA_tika-abh06_t:13407	Cittena saha jātanti, vuttamācariyena hi.	1340	
PA_tika-abh06_t:13409	Ānāpānatakkacārā, ekuppādanirodhakā;	1340	
PA_tika-abh06_t:13410	Vuttā hi yamake kāyavacīsaṅkhāranāmakā.	1341	
PA_tika-abh06_t:13412	Cittuppādakkhaṇe jātā, utu tassa ṭhitikkhaṇe;	1341	
PA_tika-abh06_t:13413	Rūpaṃ janeti tatthāpi, utu bhaṅgakkhaṇepi ca.	1341	
PA_tika-abh06_t:13415	Anupubbakkamenevaṃ, jātaṃ rūpaṃ tathāparaṃ;	1341	
PA_tika-abh06_t:13416	Aṭṭhārasamauppādaṭṭhitiādīsu bhijjati.	1341	
PA_tika-abh06_t:13418	Itthaṃ kalāpā ghaṭitā, utujāhārajāpi ca;	1341	
PA_tika-abh06_t:13419	Ekasantatisambandhā, ekapaññāsa labbhare.	1341	
PA_tika-abh06_t:13421	Kalāpā cittajā yasmā, uppādakkhaṇasambhūtā;	1342	
PA_tika-abh06_t:13422	Ghaṭikā saha labbhanti, tasmā sattaraseva te.	1342	
PA_tika-abh06_t:13424	Sabbepi rūpajanakā, cittuppāde yathāsakaṃ;	1342	
PA_tika-abh06_t:13425	Janenti ṭhitibhaṅgesu, na janentīti kecanā.	1342	
PA_tika-abh06_t:13427	Kusalābyākatādīnaṃ, ekuppādanirodhatā;	1342	
PA_tika-abh06_t:13428	Dhammānaṃ yamake vuttā, iti pāḷi vadanti ca.	1342	
PA_tika-abh06_t:13430	Kusalādikasambandhā, tattha tattha hi desitā;	1343	
PA_tika-abh06_t:13431	Iti vatvā pure vuttaṃ, icchantācariyā nayaṃ.	1343	
PA_tika-abh06_t:13433	Iccevaṃ catusambhūtā, rūpasantatirāsayo;	1343	
PA_tika-abh06_t:13434	Rūpāni ca kalāpā ca, ekābaddhā yathārahaṃ.	1343	
PA_tika-abh06_t:13436	Suttapavattamattānaṃ, sambuddhānampi pāṇinaṃ;	1343	
PA_tika-abh06_t:13437	Yāva maraṇakālāpi, pavattanti nirantaraṃ.	1343	
PA_tika-abh06_t:13439	Āyukkhayā ca maraṇaṃ, tathā kammakkhayā siyā;	1343	
PA_tika-abh06_t:13440	Ubhinnaṃ vā khayā cātha, upacchedakakammunā.	1344	
PA_tika-abh06_t:13442	Catudhāpi marantassa, tassevaṃ tu yathārahaṃ;	1344	
PA_tika-abh06_t:13443	Sattarasacittakkhaṇamattasesamhi jīvite.	1344	
PA_tika-abh06_t:13445	Upariccuticittassa, sattarasamacetaso;	1344	
PA_tika-abh06_t:13446	Ṭhitikālamupādāya, na tu jāyati kammajaṃ.	1344	
PA_tika-abh06_t:13448	Tassuppādakkhaṇe jātaṃ,	1344	
PA_tika-abh06_t:13449	Rūpañca cutiyā saha;	1344	
PA_tika-abh06_t:13450	Bhijjatīti mato nāma,	1345	
PA_tika-abh06_t:13451	Tato hoti sa puggalo.	1345	
PA_tika-abh06_t:13453	Cittajāhārajañcāpi, na jāyati tato paraṃ;	1345	
PA_tika-abh06_t:13454	Utusambhavarūpaṃ tu, avasissati vā na vā.	1345	
PA_tika-abh06_t:13456	Tato vuttanayeneva, matasatto yathārahaṃ;	1345	
PA_tika-abh06_t:13457	Missāmissāhi sandhīhi, punadevopapajjati.	1345	
PA_tika-abh06_t:13459	Tato vuttanayeneva, ekūnatiṃsa kammajā;	1345	
PA_tika-abh06_t:13460	Tesamuṭṭhānikā pañca, catuttiṃsa samissitā.	1346	
PA_tika-abh06_t:13462	Kalāpā rāsayo honti, sattavīsatibhūmisu;	1346	
PA_tika-abh06_t:13463	Iti sabbapakārena, rūpadhammā pakāsitāti.	1346	
PA_tika-abh06_t:13464	Iti rūpavibhāge pakiṇṇakakathā niṭṭhitā.	1346	
PA_tika-abh06_t:13465	Dvāvīsatimo paricchedo.	1346	
PA_tika-abh06_t:13466	Niṭṭhito ca sabbathāpi rūpavibhāgo.	1346	
PA_tika-abh06_t:13467	Tevīsatimo paricchedo	1346	
PA_tika-abh06_t:13468	4. Nibbānavibhāgo	1346	
PA_tika-abh06_t:13469	23. Mūlavisuddhikathā	1346	
PA_tika-abh06_t:13471	Itthaṃ cittaṃ cetasikaṃ, rūpañcevāti saṅkhatā;	1347	
PA_tika-abh06_t:13472	Vuttā asaṅkhataṃ dāni, nibbānanti pavuccati.	1347	
PA_tika-abh06_t:13474	Sīlavisuddhi ādimhi, tato cittavisuddhi ca;	1347	
PA_tika-abh06_t:13475	Diṭṭhivisuddhināmā ca, kaṅkhāvitaraṇāpi ca.	1347	
PA_tika-abh06_t:13477	Tato paraṃ maggāmagga-ñāṇadassananāmikā;	1347	
PA_tika-abh06_t:13478	Tathā paṭipadāñāṇa-dassanā ñāṇadassanaṃ.	1347	
PA_tika-abh06_t:13480	Iccānukkamato vuttā, satta honti visuddhiyo;	1348	
PA_tika-abh06_t:13481	Sattamānuttarā tattha, pubbabhāgā cha lokiyā.	1348	
PA_tika-abh06_t:13483	Saṃvaro pātimokkho ca, tathevindriyasaṃvaro;	1348	
PA_tika-abh06_t:13484	Ājīvapārisuddhi ca, sīlaṃ paccayanissitaṃ.	1348	
PA_tika-abh06_t:13486	Iti sīlavisuddhīti, suddhametaṃ pavuccati;	1348	
PA_tika-abh06_t:13487	Catupārisuddhisīlaṃ, dhutaṅgaparivāritaṃ.	1348	
PA_tika-abh06_t:13489	Kasiṇāni dasāsubhā, dasānussatiyo pana;	1348	
PA_tika-abh06_t:13490	Appamaññā ca saññā ca, vavatthāruppakāti ca.	1349	
PA_tika-abh06_t:13492	Samathakkammaṭṭhānāni, tālīsaṭṭhakathānaye;	1349	
PA_tika-abh06_t:13493	Pāḷiyaṃ tu vibhattāni, aṭṭhatiṃsāti vaṇṇitaṃ.	1349	
PA_tika-abh06_t:13495	Pathavāpo ca tejo ca,	1349	
PA_tika-abh06_t:13496	Vāyo nīlañca pītakaṃ;	1349	
PA_tika-abh06_t:13497	Lohitodātamākāsaṃ,	1349	
PA_tika-abh06_t:13498	Ālokakasiṇanti ca.	1349	
PA_tika-abh06_t:13500	Kasiṇāni dasetāni, vuttānaṭṭhakathānaye;	1350	
PA_tika-abh06_t:13501	Aṭṭheva pāḷiyaṃ hitvā, ante tu kasiṇadvayaṃ.	1350	
PA_tika-abh06_t:13503	Uddhumātaṃ vinīlañca, vipubbakaṃ vikhāyitaṃ;	1350	
PA_tika-abh06_t:13504	Vicchiddakañca vikkhittaṃ, hatavikkhittalohitaṃ.	1350	
PA_tika-abh06_t:13506	Puḷavakaṃ aṭṭhikañceti, asubhā dasa desitā;	1350	
PA_tika-abh06_t:13507	Rūpakāyavibhāgāya, dasakāyavipattiyā.	1350	
PA_tika-abh06_t:13509	Buddhe dhamme ca saṅghe ca, sīle cāge ca attanā;	1350	
PA_tika-abh06_t:13510	Devatopasamāyañca, sattānussatiyo kamā.	1351	
PA_tika-abh06_t:13512	Maraṇassati nāmekā, tathā kāyagatāsati;	1351	
PA_tika-abh06_t:13513	Ānāpānassaticcevaṃ, dasānussatiyo matā.	1351	
PA_tika-abh06_t:13515	Mettā karuṇā muditā, upekkhāti catubbidhā;	1351	
PA_tika-abh06_t:13516	Vuttā brahmavihārā ca, appamaññāti tādinā.	1351	
PA_tika-abh06_t:13518	Ekāhāre paṭikkūla-saññā nāmekameva tu;	1351	
PA_tika-abh06_t:13519	Catudhātuvavatthānaṃ, catudhātupariggaho.	1351	
PA_tika-abh06_t:13521	Ākāsānañcāyatanaṃ, viññāṇañcamathāparaṃ;	1352	
PA_tika-abh06_t:13522	Ākiñcaññaṃ tathā neva-saññānāsaññanāmakaṃ.	1352	
PA_tika-abh06_t:13524	Iccānukkamato vuttā, arūpajjhānikā pana;	1352	
PA_tika-abh06_t:13525	Arūpakammaṭṭhānāni, cattāropi pakittitā.	1352	
PA_tika-abh06_t:13527	Kasiṇāsubhakoṭṭhāse, ānāpāne ca sabbathā;	1352	
PA_tika-abh06_t:13528	Disvā sutvā phusitvā vā, parikammaṃ tu kubbato.	1352	
PA_tika-abh06_t:13530	Uggaho nāma sambhoti, nimittaṃ tattha yuñjato;	1353	
PA_tika-abh06_t:13531	Paṭibhāgo tamārabbha, tattha vattati appanā.	1353	
PA_tika-abh06_t:13533	Sādhu sattā sukhī hontu, dukkhā muccantu pāṇino;	1353	
PA_tika-abh06_t:13534	Aho sattā sukhappattā, hontu yadicchakāti ca.	1353	
PA_tika-abh06_t:13536	Uddissa vā anodissa, yuñjato sattagocare;	1353	
PA_tika-abh06_t:13537	Appamaññā panappenti, anupubbena vattikā.	1353	
PA_tika-abh06_t:13539	Kasiṇugghāṭimākāse, paṭhamāruppamānase;	1353	
PA_tika-abh06_t:13540	Tasseva natthibhāve ca, tatiyāruppaketi ca.	1354	
PA_tika-abh06_t:13542	Yuñjantassa panetesu, gocaresu catūsupi;	1354	
PA_tika-abh06_t:13543	Appenti anupubbena, āruppāpi catubbidhā.	1354	
PA_tika-abh06_t:13545	Ānāpānañca kasiṇaṃ, pañcakajjhānikaṃ tahiṃ;	1354	
PA_tika-abh06_t:13546	Paṭhamajjhānikā vuttā, koṭṭhāsāsubhabhāvanā.	1354	
PA_tika-abh06_t:13548	Sukhitajjhānikā tisso, appamaññā ca heṭṭhimā;	1354	
PA_tika-abh06_t:13549	Upekkhāruppakā pañca, upekkhājhānikāti ca.	1354	
PA_tika-abh06_t:13551	Ekā dasekā dasa ca, tayo pañceti sabbathā;	1355	
PA_tika-abh06_t:13552	Parikammavasā tiṃsa, cha koṭṭhāsā yathākkamaṃ.	1355	
PA_tika-abh06_t:13554	Pañcakādisukhopekkhā, jhānabhedā catubbidhā;	1355	
PA_tika-abh06_t:13555	Ekaccatupañcajhāna-vasena tividhā siyuṃ.	1355	
PA_tika-abh06_t:13557	Rūpārūpavasā dve ca, appanāto punekadhā;	1355	
PA_tika-abh06_t:13558	Iccevamappanā kamma-ṭṭhānabhedā samissitā.	1355	
PA_tika-abh06_t:13560	Dve ca saññāvavatthānā, aṭṭhānussatiyoti ca;	1356	
PA_tika-abh06_t:13561	Sesā dasa pavuccanti, upacārasamādhikā.	1356	
PA_tika-abh06_t:13563	Parikammopacārānulomagotrabhuto paraṃ;	1356	
PA_tika-abh06_t:13564	Pañcamaṃ vā catutthaṃ vā, javanaṃ hoti appanā.	1356	
PA_tika-abh06_t:13566	Appanājavanaṃ sabbaṃ, lokuttaramahaggataṃ;	1356	
PA_tika-abh06_t:13567	Tihetukaparittāni, purimāni yathārahaṃ.	1356	
PA_tika-abh06_t:13569	Āvajjanā ca vasitā, taṃsamāpajjanā tathā;	1356	
PA_tika-abh06_t:13570	Adhiṭṭhānā ca vuṭṭhānā, paccavekkhaṇa pañcamā.	1357	
PA_tika-abh06_t:13572	Vasitāhi vasībhūtā, iti katvāna pañcahi;	1357	
PA_tika-abh06_t:13573	Bhāventassa panappenti, uparūpari appanā.	1357	
PA_tika-abh06_t:13575	Yuñjantassa tu vuṭṭhāya, kasiṇajjhānapañcamā;	1357	
PA_tika-abh06_t:13576	Pañcābhiññā hi appenti, rūpasaddādigocare.	1357	
PA_tika-abh06_t:13578	Lokuttarā panappenti, sabbe nibbānagocare;	1357	
PA_tika-abh06_t:13579	Aniccadukkhānattāti, bhūmidhamme vipassato.	1357	
PA_tika-abh06_t:13581	Tattha ca pādakajjhānaṃ, sammaṭṭhajjhānameva vā;	1358	
PA_tika-abh06_t:13582	Ajjhāsayo ca vuṭṭhāna-gāminī ca vipassanā.	1358	
PA_tika-abh06_t:13584	Maggānaṃ jhānabhedāya, yathāyogaṃ niyāmatā;	1358	
PA_tika-abh06_t:13585	Yathāsakaṃ phalānaṃ tu, maggā honti niyāmatā.	1358	
PA_tika-abh06_t:13587	Maggānantaramevātha, bhūmidhamme vipassato;	1358	
PA_tika-abh06_t:13588	Phalasamāpattiyampi, appeti phalamānasaṃ.	1358	
PA_tika-abh06_t:13590	Anupubbasamāpattiṃ, samāpajjissa vuṭṭhito;	1359	
PA_tika-abh06_t:13591	Jhānadhamme vipassitvā, tattha tattheva paṇḍito.	1359	
PA_tika-abh06_t:13593	Catutthāruppamappetvā, ekadvijavanāparaṃ;	1359	
PA_tika-abh06_t:13594	Nirodhaṃ nāma phusati, samāpattimacittakaṃ.	1359	
PA_tika-abh06_t:13596	Arahā vā anāgāmī, pañcavokārabhūmiyaṃ;	1359	
PA_tika-abh06_t:13597	Yathāsakaṃ phaluppādo, vuṭṭhānanti tato mato.	1359	
PA_tika-abh06_t:13599	Appanāpariyosāne, siyā sabbattha sambhavā;	1359	
PA_tika-abh06_t:13600	Bhavaṅgapāto taṃ chetvā, jāyate paccavekkhaṇā.	1360	
PA_tika-abh06_t:13602	Iti vuttānusārena, appanānayasaṅgahaṃ;	1360	
PA_tika-abh06_t:13603	Yathāyogaṃ vibhāveyya, tattha tattha vicakkhaṇo.	1360	
PA_tika-abh06_t:13605	Cittavisuddhi nāmāyaṃ, cittasaṃklesasodhano;	1360	
PA_tika-abh06_t:13606	Upacārappanābhedo, samatho pubbabhāgiyoti.	1360	
PA_tika-abh06_t:13607	Iti nibbānavibhāge mūlavisuddhikathā niṭṭhitā.	1360	
PA_tika-abh06_t:13608	Tevīsatimo paricchedo.	1360	
PA_tika-abh06_t:13609	Catuvīsatimo paricchedo	1360	
PA_tika-abh06_t:13610	24. Pariggahavisuddhikathā	1361	
PA_tika-abh06_t:13612	Sīlacittavisuddhīhi, yathāvuttāhi maṇḍito;	1361	
PA_tika-abh06_t:13613	Payogāsayasampanno, nibbānābhirato tato.	1361	
PA_tika-abh06_t:13615	Khandhāyatanadhātādippabhedehi yathārahaṃ;	1361	
PA_tika-abh06_t:13616	Lakkhaṇapaccupaṭṭhāna-padaṭṭhānavibhāgato.	1361	
PA_tika-abh06_t:13618	Pariggahetvā saṅkhāre, nāmarūpaṃ yathākathaṃ;	1361	
PA_tika-abh06_t:13619	Vavatthapento tatthevamanupassati paññavā.	1361	
PA_tika-abh06_t:13621	Nāmarūpamidaṃ suddhaṃ, attabhāvoti vuccati;	1362	
PA_tika-abh06_t:13622	Natthettha koci attā vā, satto jīvo ca puggalo.	1362	
PA_tika-abh06_t:13624	Yathāpi aṅgasambhārā, hoti saddo ratho iti;	1362	
PA_tika-abh06_t:13625	Evaṃ khandhesu santesu, hoti sattoti sammuti.	1362	
PA_tika-abh06_t:13627	Khandhāyatanadhātūnaṃ, yathāyogamanukkamo;	1362	
PA_tika-abh06_t:13628	Abbocchinno pavattanto, saṃsāroti pavuccati.	1362	
PA_tika-abh06_t:13630	Iti nānappakārena, tebhūmakapariggaho;	1363	
PA_tika-abh06_t:13631	Bhūmidhammavavatthānaṃ, suddhasaṅkhāradassanaṃ.	1363	
PA_tika-abh06_t:13633	Attadiṭṭhipahānena, diṭṭhisaṃklesasodhanaṃ;	1363	
PA_tika-abh06_t:13634	Diṭṭhivisuddhi nāmāti, ñāṇametaṃ pavuccati.	1363	
PA_tika-abh06_t:13636	Pariggahitasaṅkhāro, nāmarūpamapatthiyā;	1363	
PA_tika-abh06_t:13637	Tato paraṃ yathāyogaṃ, pariggaṇhati paccaye.	1363	
PA_tika-abh06_t:13639	Dukkhasamudayo tattha, taṇhā saṃsāranāyikā;	1363	
PA_tika-abh06_t:13640	Samodhāneti saṅkhāre, tattha tatthupapattiyā.	1364	
PA_tika-abh06_t:13642	Taṇhāsambhavamevetaṃ, tasmā dukkhaṃ pavuccati;	1364	
PA_tika-abh06_t:13643	Tadappavatti nibbānaṃ, maggo taṃpāpakoti ca.	1364	
PA_tika-abh06_t:13645	Catusaccavavatthāna-mukhenevampi paccaye;	1364	
PA_tika-abh06_t:13646	Pariggaṇhanti ekacce, saṅkhārānamathāpare.	1364	
PA_tika-abh06_t:13648	Ālokākāsavāyāpapathaviñcupanissayaṃ;	1364	
PA_tika-abh06_t:13649	Bhavaṅgapariṇāmañca, labhitvāva yathārahaṃ.	1364	
PA_tika-abh06_t:13651	Cha vatthūni ca nissāya, cha dvārārammaṇāni ca;	1365	
PA_tika-abh06_t:13652	Paṭicca manasikāraṃ, pavattanti arūpino.	1365	
PA_tika-abh06_t:13654	Yathāsakasamuṭṭhānaṃ, vibhāgehi ca rūpino;	1365	
PA_tika-abh06_t:13655	Pavattanti ekacceti, pariggaṇhanti paccaye.	1365	
PA_tika-abh06_t:13657	Avijjāpaccayā honti, saṅkhārā tu tato tathā;	1365	
PA_tika-abh06_t:13658	Viññāṇaṃ nāmarūpañca, saḷāyatananāmakaṃ.	1365	
PA_tika-abh06_t:13660	Phasso ca vedanā taṇhā, upādānaṃ bhavo tato;	1366	
PA_tika-abh06_t:13661	Jāti jarā maraṇañca, pavattati yathārahaṃ.	1366	
PA_tika-abh06_t:13663	Tato soko paridevo, dukkhañceva tathāparaṃ;	1366	
PA_tika-abh06_t:13664	Domanassamupāyāso, sambhoti ca yathārahaṃ.	1366	
PA_tika-abh06_t:13666	Etassa kevalassevaṃ, dukkhakkhandhassa sambhavo;	1366	
PA_tika-abh06_t:13667	Paṭiccasamuppādova, natthañño koci kārako.	1366	
PA_tika-abh06_t:13669	Tatthāvijjādayo dvepi, addhātīto anāgato;	1366	
PA_tika-abh06_t:13670	Jātādayopare aṭṭha, paccuppannoti vaṇṇito.	1367	
PA_tika-abh06_t:13672	Puññāpuññāneñjavasā, saṅkhārā tividhā tathā;	1367	
PA_tika-abh06_t:13673	Bhavekadeso kammañca, kammavaṭṭanti vuccati.	1367	
PA_tika-abh06_t:13675	Avijjātaṇhupādānā, klesavaṭṭamathāpare;	1367	
PA_tika-abh06_t:13676	Vipākavaṭṭaṃ sattāpi, upapattibhavopi ca.	1367	
PA_tika-abh06_t:13678	Avijjāsaṅkhārānaṃ tu, gahaṇe gahitāva te;	1367	
PA_tika-abh06_t:13679	Taṇhupādānabhavāti, atīte pañca hetavo.	1367	
PA_tika-abh06_t:13681	Taṇhupādānabhavānaṃ, gahaṇe gahitāva te;	1368	
PA_tika-abh06_t:13682	Avijjā saṅkhārā ceti, paccuppannepi pañcake.	1368	
PA_tika-abh06_t:13684	Viññāṇādisarūpena, dassitaṃ phalapañcakaṃ;	1368	
PA_tika-abh06_t:13685	Tathā tadeva jātādi-nāmenānāgatanti ca.	1368	
PA_tika-abh06_t:13687	Atīte hetavo pañca, idāni phalapañcakaṃ;	1368	
PA_tika-abh06_t:13688	Idāni hetavo pañca, āyatiṃ phalapañcakaṃ.	1368	
PA_tika-abh06_t:13690	Hetuphalaṃ phalahetu, puna hetuphalāni ca;	1369	
PA_tika-abh06_t:13691	Tisandhi catusaṅkhepaṃ, vīsatākāramabravuṃ.	1369	
PA_tika-abh06_t:13693	Atthadhammapaṭivedha-desanānaṃ yathārahaṃ;	1369	
PA_tika-abh06_t:13694	Gambhīrattā catunnampi, catugambhīratā matā.	1369	
PA_tika-abh06_t:13696	Ekattanānattanayā, abyāpāranayoparo;	1369	
PA_tika-abh06_t:13697	Tathevaṃdhammatā ceti, nayā vuttā catubbidhā.	1369	
PA_tika-abh06_t:13699	Jarāmaraṇasokādi-pīḷitānamabhiṇhaso;	1369	
PA_tika-abh06_t:13700	Āsavānaṃ samuppādā, avijjā ca pavattati.	1370	
PA_tika-abh06_t:13702	Avijjāpaccayā honti, saṅkhārāpi yathā pure;	1370	
PA_tika-abh06_t:13703	Baddhāvicchedamiccevaṃ, bhavacakkamanādikaṃ.	1370	
PA_tika-abh06_t:13705	Taṇhāvijjānābhikaṃ taṃ, jarāmaraṇanemikaṃ;	1370	
PA_tika-abh06_t:13706	Sesākārādighaṭikaṃ, tibhavārathayojitaṃ.	1370	
PA_tika-abh06_t:13708	Tiaddhañca tivaṭṭañca, tisandhighaṭikaṃ tathā;	1370	
PA_tika-abh06_t:13709	Catusaṅkhepagambhīranayamaṇḍitadesanaṃ.	1370	
PA_tika-abh06_t:13711	Vīsatākāravibhāgaṃ, dvādasākārasaṅgahaṃ;	1371	
PA_tika-abh06_t:13712	Dhammaṭṭhitīti dīpenti, idappaccayataṃ budhā.	1371	
PA_tika-abh06_t:13714	Paṭiccasamuppādoyaṃ, paccayākāranāmato;	1371	
PA_tika-abh06_t:13715	Saṅkhepato ca vitthārā, vividhākārabhedato.	1371	
PA_tika-abh06_t:13717	Janeti paccayuppanne, avijjādipavattiyā;	1371	
PA_tika-abh06_t:13718	Avijjādinirodhena, nirodheti ca sabbathā.	1371	
PA_tika-abh06_t:13720	Paccayappaccayuppanna-vaseneva pavattati;	1372	
PA_tika-abh06_t:13721	Saṃsāroyanti ekacce, pariggaṇhanti paccaye.	1372	
PA_tika-abh06_t:13723	Samantapaṭṭhānamahāpakaraṇavibhāgato;	1372	
PA_tika-abh06_t:13724	Ekacce pariggaṇhanti, catuvīsati paccaye.	1372	
PA_tika-abh06_t:13726	Iti nānappakārena, paccayānaṃ pariggaho;	1372	
PA_tika-abh06_t:13727	Sappaccayanāmarūpaṃ, vavatthānanti veditaṃ.	1372	
PA_tika-abh06_t:13729	Idappaccayatāñāṇaṃ, paccayākāradassanaṃ;	1372	
PA_tika-abh06_t:13730	Dhammaṭṭhiti yathābhūtañāṇadassananāmakaṃ.	1373	
PA_tika-abh06_t:13732	Kālattayavibhāgesu, kaṅkhāsaṃklesasodhanaṃ;	1373	
PA_tika-abh06_t:13733	Kaṅkhāvitaraṇā nāma, visuddhīti pavuccatīti.	1373	
PA_tika-abh06_t:13734	Iti nibbānavibhāge pariggahavisuddhikathā niṭṭhitā.	1373	
PA_tika-abh06_t:13735	Catuvīsatimo paricchedo.	1373	
PA_tika-abh06_t:13736	Pañcavīsatimo paricchedo	1373	
PA_tika-abh06_t:13737	25. Vipassanāvuddhikathā	1373	
PA_tika-abh06_t:13739	Sīlacittadiṭṭhikaṅkhāvitaraṇavisuddhiyo;	1373	
PA_tika-abh06_t:13740	Patvā kalāpato tāva, sammaseyya tato paraṃ.	1374	
PA_tika-abh06_t:13742	Kalāpato sammasanaṃ, udayabbayadassanaṃ;	1374	
PA_tika-abh06_t:13743	Bhaṅgañāṇaṃ bhayañāṇaṃ, tathādīnavanibbidā.	1374	
PA_tika-abh06_t:13745	Muccitukamyatāñāṇaṃ, paṭisaṅkhānupassanā;	1374	
PA_tika-abh06_t:13746	Saṅkhārupekkhānulomamiccānukkamato ṭhitā.	1374	
PA_tika-abh06_t:13748	Vipassanāti cakkhātā, dasañāṇaparamparā;	1374	
PA_tika-abh06_t:13749	Lakkhaṇattayamāhacca, saṅkhāresu pavattati.	1374	
PA_tika-abh06_t:13751	Tasmā kalāpato tāva, sammaseyya tilakkhaṇaṃ;	1375	
PA_tika-abh06_t:13752	Sammasitvā atītādikhandhāyatanadhātuyo.	1375	
PA_tika-abh06_t:13754	Aniccā te khayaṭṭhena, khandhā dukkhā bhayaṭṭhato;	1375	
PA_tika-abh06_t:13755	Anattā asārakaṭṭhena, iccābhiṇhaṃ vicintayaṃ.	1375	
PA_tika-abh06_t:13757	Tassevaṃ sammasantassa, upaṭṭhāti tilakkhaṇaṃ;	1375	
PA_tika-abh06_t:13758	Saṅkhāresu tato yogī, khaṇasantatiaddhato.	1375	
PA_tika-abh06_t:13760	Paccuppannāna dhammānaṃ, udayañca vayaṃ tathā;	1376	
PA_tika-abh06_t:13761	Paññāsākārabhedehi, anupassati tattha hi.	1376	
PA_tika-abh06_t:13763	Avijjātaṇhākammānaṃ, udayā ca nirodhato;	1376	
PA_tika-abh06_t:13764	Samudayā nirodhā ca, pañcannaṃ dassitā tathā.	1376	
PA_tika-abh06_t:13766	Rūpassāhārato tiṇṇaṃ, phassato nāmarūpato;	1376	
PA_tika-abh06_t:13767	Viññāṇasseti sabbepi, cattālīsa samissitā.	1376	
PA_tika-abh06_t:13769	Nibbattilakkhaṇaṃ bhaṅga-	1376	
PA_tika-abh06_t:13770	Lakkhaṇañcettha passato;	1377	
PA_tika-abh06_t:13771	Khaṇatodayato ceti,	1377	
PA_tika-abh06_t:13772	Samapaññāsa honti te.	1377	
PA_tika-abh06_t:13774	Iti khandhamukhenete, vibhattā udayabbayā;	1377	
PA_tika-abh06_t:13775	Āyatannādibhedehi, yojetabbā yathārahaṃ.	1377	
PA_tika-abh06_t:13777	Udayañca vayañcevaṃ, passato tassa yogino;	1377	
PA_tika-abh06_t:13778	Vibhūtā honti saṅkhārā, samuṭṭhāti tilakkhaṇaṃ.	1377	
PA_tika-abh06_t:13780	Bodhipakkhiyadhammā ca,	1378	
PA_tika-abh06_t:13781	Te passanti visesato;	1378	
PA_tika-abh06_t:13782	Tato jāyantupaklesā,	1378	
PA_tika-abh06_t:13783	Dasopaklesavatthukā.	1378	
PA_tika-abh06_t:13785	Obhāso pīti passaddhi, adhimokkho ca paggaho;	1378	
PA_tika-abh06_t:13786	Sukhaṃ ñāṇamupaṭṭhānaṃ, upekkhā ca nikanti ca.	1378	
PA_tika-abh06_t:13788	Taṇhāmānadiṭṭhiggāhavasena tividhepi te;	1378	
PA_tika-abh06_t:13789	Assādento unnamanto, mamāyanto kilissati.	1378	
PA_tika-abh06_t:13791	Maggaṃ phalañca nibbānaṃ, pattosmīti akovido;	1379	
PA_tika-abh06_t:13792	Vekkhabujjhāti maññanto, pappoti adhimāniko.	1379	
PA_tika-abh06_t:13794	Maggādayo na hontete,	1379	
PA_tika-abh06_t:13795	Taṇhāgāhādivatthuto;	1379	
PA_tika-abh06_t:13796	Taṇhāmānadiṭṭhiyo cupaklesā paripanthakā.	1379	
PA_tika-abh06_t:13798	Porāṇameva khandhānaṃ, udayabbayadassanaṃ;	1379	
PA_tika-abh06_t:13799	Tilakkhaṇārammaṇato, maggo nibbānapaccayo.	1379	
PA_tika-abh06_t:13801	Iti maggaṃ amaggañca, visodhentassa sijjhati;	1380	
PA_tika-abh06_t:13802	Visuddhi ca maggāmaggañāṇadassananāmikā.	1380	
PA_tika-abh06_t:13804	Tathāparā visuddhīnaṃ, udayabbayadassanaṃ;	1380	
PA_tika-abh06_t:13805	Ādiṃ katvā paṭipadāñāṇadassananāmikā.	1380	
PA_tika-abh06_t:13807	Pacchā saṃklesavikkhepavisuddhantaṃ yathā pure;	1380	
PA_tika-abh06_t:13808	Paṭipajjati medhāvī, udayabbayadassanaṃ.	1380	
PA_tika-abh06_t:13810	Iti khodayabbayānupassanāñāṇavīthiyaṃ;	1381	
PA_tika-abh06_t:13811	Sikkhantassācireneva, paripakkā vipassanā.	1381	
PA_tika-abh06_t:13813	Pahāyodayavohāraṃ, vayamevādhimuccato;	1381	
PA_tika-abh06_t:13814	Uppādābhogamohāya, bhaṅgamevānutiṭṭhati.	1381	
PA_tika-abh06_t:13816	Tato nijjharadhārāva, gaṅgāvārodakaṃ viya;	1381	
PA_tika-abh06_t:13817	Bhijjamānatiṇāniva, paṭipajjā sikhā viya.	1381	
PA_tika-abh06_t:13819	Patante ca vayante ca, bhijjanticceva saṅkhate;	1381	
PA_tika-abh06_t:13820	Passato tassa bhaṅgānupassanāñāṇamīritaṃ.	1382	
PA_tika-abh06_t:13822	Tato bhayānupassanā, sabhayāti vipassato;	1382	
PA_tika-abh06_t:13823	Ādīnavānupassanā-ñāṇaṃ ādīnavāti ca.	1382	
PA_tika-abh06_t:13825	Nibbidānupassanā ca, nibbindantassa yogino;	1382	
PA_tika-abh06_t:13826	Muccitukamyatāñāṇaṃ, tato muccitumicchato.	1382	
PA_tika-abh06_t:13828	Niccā ce na nirujjheyya, na bādheyya sukhā yadi;	1382	
PA_tika-abh06_t:13829	Vase vatteyya attā ce, tadabhāvā na te tathā.	1382	
PA_tika-abh06_t:13831	Suṭṭhu muccitumiccevaṃ, paṭipaccakkhato tato;	1383	
PA_tika-abh06_t:13832	Paṭisaṅkhānupassanā-ñāṇaṃ jātanti vuccati.	1383	
PA_tika-abh06_t:13834	Sādhukaṃ paṭisaṅkhāya, saṅkhāresu tilakkhaṇaṃ;	1383	
PA_tika-abh06_t:13835	Supariññātasaṅkhāre, tatheva paṭipassati.	1383	
PA_tika-abh06_t:13837	Aniccā dukkhānattā ca, saṅkhārāva na cāparo;	1383	
PA_tika-abh06_t:13838	Attā vā attanīyaṃ vā, nāhaṃ na tu mamāti ca.	1383	
PA_tika-abh06_t:13840	Tatova tattha majjhatto, nandirāgavinissaṭo;	1384	
PA_tika-abh06_t:13841	Attattaniyabhāvena, saṅkhāresvajjhupekkhati.	1384	
PA_tika-abh06_t:13843	Saṅkhārupekkhāsaṅkhātaṃ, ñāṇaṃ tassa itīritaṃ;	1384	
PA_tika-abh06_t:13844	Tato vuṭṭhānaghaṭitaṃ, anulomanti vuccati.	1384	
PA_tika-abh06_t:13846	Supariññātasaṅkhāre, susammaṭṭhatilakkhaṇe;	1384	
PA_tika-abh06_t:13847	Upekkhantassa tasseva, sikhāpattā vipassanā.	1384	
PA_tika-abh06_t:13849	Saṅkhāradhamme ārabbha, tāva kālaṃ pavattati;	1384	
PA_tika-abh06_t:13850	Tīradassīva sakuṇo, yāva pāraṃ na passati.	1385	
PA_tika-abh06_t:13852	Yadā passati nibbānaṃ, vuṭṭhānagahitā tadā;	1385	
PA_tika-abh06_t:13853	Vuṭṭhānagāminī nāma, sānulomā pavuccati.	1385	
PA_tika-abh06_t:13855	Iti dvīhi visuddhīhi, visuddhāya vipassato;	1385	
PA_tika-abh06_t:13856	Vipassanāpaṭipadaṃ, pūretīti pavuccatīti.	1385	
PA_tika-abh06_t:13857	Iti nibbānavibhāge vipassanāvuddhikathā niṭṭhitā.	1385	
PA_tika-abh06_t:13858	Pañcavīsatimo paricchedo.	1385	
PA_tika-abh06_t:13859	Chabbisatimo paricchedo	1385	
PA_tika-abh06_t:13860	26. Vuṭṭhānavisuddhikathā	1386	
PA_tika-abh06_t:13862	Tassevaṃ paṭipannassa, sikhāpattā vipassanā;	1386	
PA_tika-abh06_t:13863	Vuṭṭhānagāminī nāma, yadā hoti tadā pana.	1386	
PA_tika-abh06_t:13865	Parikammopacārānulomagotrabhuto paraṃ;	1386	
PA_tika-abh06_t:13866	Maggo tato phalaṃ hoti, bhavaṅgā paccavekkhaṇā.	1386	
PA_tika-abh06_t:13868	Parikammopacārānulomasaṅkhātagocarā;	1386	
PA_tika-abh06_t:13869	Maggassāvajjanaṃ hutvā, nibbāne hoti gotrabhu.	1386	
PA_tika-abh06_t:13871	Catutthaṃ pañcamaṃ vātha, chaṭṭhaṃ vāpi yathārahaṃ;	1387	
PA_tika-abh06_t:13872	Appeti maggajavanaṃ, nibbāne sakimeva taṃ.	1387	
PA_tika-abh06_t:13874	Tato phalāni tīṇi dve, ekaṃ vātha yathākkamaṃ;	1387	
PA_tika-abh06_t:13875	Maggāvasesanirodhamaggavuṭṭhānavīthiyaṃ.	1387	
PA_tika-abh06_t:13877	Tato bhavaṅgapātova,	1387	
PA_tika-abh06_t:13878	Taṃ chetvā paccavekkhaṇā;	1387	
PA_tika-abh06_t:13879	Tisso pañcavidhā honti,	1387	
PA_tika-abh06_t:13880	Yathāyogaṃ tathā hi ca.	1388	
PA_tika-abh06_t:13882	Maggaṃ phalañca nibbānaṃ, avassaṃ paccavekkhati;	1388	
PA_tika-abh06_t:13883	Hīne kilese sese ca, paccavekkhati vā na vā.	1388	
PA_tika-abh06_t:13885	Tato ca puna saṅkhāre, vipassanto yathā pure;	1388	
PA_tika-abh06_t:13886	Appeti anupubbena, sesamaggaphalāni ca.	1388	
PA_tika-abh06_t:13888	Tattha vuccanti nibbāna-phalamaggavipassanā;	1388	
PA_tika-abh06_t:13889	Suññatā cānimittā ca, tathāpaṇihitāni ca.	1388	
PA_tika-abh06_t:13891	Suññatāvipassanādināmena hi vipassati;	1389	
PA_tika-abh06_t:13892	Vimokkhamukhabhūtāti, tividhā bhājitā tathā.	1389	
PA_tika-abh06_t:13894	Suññatādikanāmena, vimokkhā tividhā matā;	1389	
PA_tika-abh06_t:13895	Nibbānaphalamaggā ca, samāpattisamādhayo.	1389	
PA_tika-abh06_t:13897	Tattheva paṭhamabhūmiṃ, patto ariyapuggalo;	1389	
PA_tika-abh06_t:13898	Sattakkhattuparamo so, sotāpannoti vuccati.	1389	
PA_tika-abh06_t:13900	Patto dutiyabhūmiñca, sakadāgāmināmako;	1390	
PA_tika-abh06_t:13901	Sakimeva imaṃ lokaṃ, āgantvā hoti mānusaṃ.	1390	
PA_tika-abh06_t:13903	Patto tatiyabhūmiñca, anāgāmīti vuccati;	1390	
PA_tika-abh06_t:13904	Brahmalokā anāgantvā, idhakāmopapattiyā.	1390	
PA_tika-abh06_t:13906	Patto catutthabhūmiñca, arahā aggapuggalo;	1390	
PA_tika-abh06_t:13907	Diṭṭheva dhamme dukkhaggiṃ, nibbāpetīti vuccati.	1390	
PA_tika-abh06_t:13909	Iti maggaphalaṭṭhānaṃ, vasā ariyapuggalā;	1390	
PA_tika-abh06_t:13910	Dvidhāpi catudhā yuggā, aṭṭha honti vibhāgato.	1391	
PA_tika-abh06_t:13912	Ubhatobhāgavimutta-	1391	
PA_tika-abh06_t:13913	Vibhāgādivasā pana;	1391	
PA_tika-abh06_t:13914	Vibhattā honti sattete,	1391	
PA_tika-abh06_t:13915	Yathāyogaṃ tathā hi ca.	1391	
PA_tika-abh06_t:13917	Saddhādhurassāniccato, vuṭṭhānaṃ dukkhatopi ca;	1391	
PA_tika-abh06_t:13918	Paññādhurassānattato, iti dīpenti paṇḍitā.	1391	
PA_tika-abh06_t:13920	Saddhānusāri ādimhi, majjhe saddhāvimuttako;	1392	
PA_tika-abh06_t:13921	Ante paññāvimuttova, tasmā saddhādhuro siyā.	1392	
PA_tika-abh06_t:13923	Dhammānusāri ādimhi, diṭṭhippatto tatopari;	1392	
PA_tika-abh06_t:13924	Ante paññāvimuttova, hoti paññādhuropi ca.	1392	
PA_tika-abh06_t:13926	Samathayānikā ceva, rūpānuttarapādakā;	1392	
PA_tika-abh06_t:13927	Vipassanāyānikā ca, sabbe sukkhavipassakā.	1392	
PA_tika-abh06_t:13929	Dhuravuṭṭhānabhedena, honti pañceva sabbathā;	1392	
PA_tika-abh06_t:13930	Āruppapādakā cāpi, ādimhi duvidhā tathā.	1393	
PA_tika-abh06_t:13932	Chasu ṭhānesu majjhake, kāyasakkhīti bhājitā;	1393	
PA_tika-abh06_t:13933	Ubhatobhāgavimutto, arahatte patiṭṭhito.	1393	
PA_tika-abh06_t:13935	Itthaṃ vuttayānadhura-vuṭṭhānānaṃ vibhāgato;	1393	
PA_tika-abh06_t:13936	Maggapphalabhūmiyo ca, sattaṭṭhāriyapuggalā.	1393	
PA_tika-abh06_t:13938	Tattha cānuttarañāṇaṃ, saccānaṃ paṭivedhakaṃ;	1393	
PA_tika-abh06_t:13939	Samucchedappahānena, klesānusayasodhanaṃ.	1393	
PA_tika-abh06_t:13941	Catumaggavibhāgena, vuṭṭhānanti pakittitaṃ;	1394	
PA_tika-abh06_t:13942	Ñāṇadassanavisuddhi, nāma hoti tathāpi ca.	1394	
PA_tika-abh06_t:13944	Maggo ca parijānāti, dukkhaṃ tebhūmakaṃ tathā;	1394	
PA_tika-abh06_t:13945	Yathāyogaṃ pajahati, taṇhāsamudayampi ca.	1394	
PA_tika-abh06_t:13947	Nirodhaṃ sacchikaroti, maggasaccamanuttaraṃ;	1394	
PA_tika-abh06_t:13948	Bhāvanāvīthimotiṇṇo, bhāvetīti pavuccati.	1394	
PA_tika-abh06_t:13950	Diṭṭhiggatavicikicchā-sīlabbatamasesato;	1395	
PA_tika-abh06_t:13951	Apāyagamanīyañca, rāgadosādikattayaṃ.	1395	
PA_tika-abh06_t:13953	Tadekaṭṭhe kilese ca, sahajātappahānato;	1395	
PA_tika-abh06_t:13954	Pajahāti sotāpatti-maggo paṭhamabhūmiko.	1395	
PA_tika-abh06_t:13956	Tadekaṭṭhe pajahati, rāgadosādikepi ca;	1395	
PA_tika-abh06_t:13957	Thūle tu sakadāgāmi-maggo dutiyabhūmiko.	1395	
PA_tika-abh06_t:13959	Pajahāti anāgāmi-maggo niravasesato;	1395	
PA_tika-abh06_t:13960	Kāmarāgabyāpāde ca, tadekaṭṭhe ca sambhavā.	1396	
PA_tika-abh06_t:13962	Rūpārūparāgamānu-ddhaccāvijjāti pañcakaṃ;	1396	
PA_tika-abh06_t:13963	Aggamaggo pajahati, klese sese ca sabbathā.	1396	
PA_tika-abh06_t:13965	Iti saccapaṭivedhaṃ, klesakkhayaphalāvahaṃ;	1396	
PA_tika-abh06_t:13966	Maggañāṇaṃ pakāsenti, visuddhiṃ sattamaṃ budhā.	1396	
PA_tika-abh06_t:13968	Chabbisuddhikamenevaṃ, sabbathāya visuddhiyā;	1396	
PA_tika-abh06_t:13969	Sattamāyānupattabbaṃ, nibbānanti pavuccati.	1396	
PA_tika-abh06_t:13971	Klesakkhayakaraṃ tāṇaṃ, saṃsārātikkamaṃ paraṃ;	1397	
PA_tika-abh06_t:13972	Pārimaṃ tīramabhayaṃ, sabbasaṅkhāranissaṭaṃ.	1397	
PA_tika-abh06_t:13974	Tenammadanimmadanaṃ, pipāsavinayādinā;	1397	
PA_tika-abh06_t:13975	Klesasaṃsārasaṅkhāra-paṭipakkhanidassitaṃ.	1397	
PA_tika-abh06_t:13977	Ajarāmaramaccanta-manuppādamasaṅkhataṃ;	1397	
PA_tika-abh06_t:13978	Anuttaramasaṅkhāraṃ, anantamatulañca taṃ.	1397	
PA_tika-abh06_t:13980	Paramatthamanopammaṃ, santi appaṭimaṃ sukhaṃ;	1398	
PA_tika-abh06_t:13981	Nirodhasacca nibbānaṃ, ekantaṃ amataṃ padaṃ.	1398	
PA_tika-abh06_t:13983	Sopādisesanibbāna-dhātu ceva tathāparā;	1398	
PA_tika-abh06_t:13984	Anupādisesā ceti, duvidhā pariyāyato.	1398	
PA_tika-abh06_t:13986	Suññataṃ cānimittañca, tathāpaṇihitanti ca;	1398	
PA_tika-abh06_t:13987	Attādigāhābhāvena, tividhāpi ca bhājitaṃ.	1398	
PA_tika-abh06_t:13989	Klesasaṃsārasaṅkhāra-paccanīkavibhāgato;	1398	
PA_tika-abh06_t:13990	Bhavakkhayādibhedehi, bahudhāpi pavuccati.	1399	
PA_tika-abh06_t:13992	Tadevamaccutaṃ dhammaṃ, lokuttaramakālikaṃ;	1399	
PA_tika-abh06_t:13993	Vānābhāvā vānātīto, “nibbāna”nti pakittitaṃ.	1399	
PA_tika-abh06_t:13994	Iti nibbānavibhāge vuṭṭhānavisuddhikathā niṭṭhitā.	1399	
PA_tika-abh06_t:13995	Chabbīsatimo paricchedo.	1399	
PA_tika-abh06_t:13996	Niṭṭhito ca sabbathāpi nibbānavibhāgo.	1399	
PA_tika-abh06_t:13997	Sattavīsatimo paricchedo	1399	
PA_tika-abh06_t:13998	5. Paññattivibhāgo	1399	
PA_tika-abh06_t:13999	27. Pabhedakathā	1399	
PA_tika-abh06_t:14001	Cittaṃ cetasikaṃ rūpaṃ, nibbānampi ca bhājitaṃ;	1400	
PA_tika-abh06_t:14002	Tasmā dāni yathāyogaṃ, paññattipi pavuccati.	1400	
PA_tika-abh06_t:14004	Sā cāyaṃ atthapaññatti-nāmapaññattibhedato;	1400	
PA_tika-abh06_t:14005	Duvidhā hoti paññatti, atthapaññatti tattha ca.	1400	
PA_tika-abh06_t:14007	Sattasambhārasaṇṭhāna-saṅghāṭapariṇāmato;	1400	
PA_tika-abh06_t:14008	Vikappupaṭṭhānākāravohārābhinivesato.	1400	
PA_tika-abh06_t:14010	Tathā pavattasaṅketasiddhā atthā pakappitā;	1401	
PA_tika-abh06_t:14011	Paññāpīyanti nāmāti, paññattīti pakittitā.	1401	
PA_tika-abh06_t:14013	Atthā hi paramatthatthā, paññattatthāti ca dvidhā;	1401	
PA_tika-abh06_t:14014	Tattha ca paramatthatthā, saccikaṭṭhā salakkhaṇā.	1401	
PA_tika-abh06_t:14016	Paññattatthā saccikaṭṭhasalakkhaṇasabhāvato;	1401	
PA_tika-abh06_t:14017	Aññathā gahitā taṃtamupādāya pakappitā.	1401	
PA_tika-abh06_t:14019	Tasmā upādāpaññatti, atthapaññattināmakā;	1401	
PA_tika-abh06_t:14020	Paññapetabbanāmāva, paññattatthāva sabbathā.	1402	
PA_tika-abh06_t:14022	Paramatthā yathāvuttā, cittacetasikādayo;	1402	
PA_tika-abh06_t:14023	Paññattā itthipurisamañcapīṭhapaṭādayo.	1402	
PA_tika-abh06_t:14025	Yena vuccati taṃ nāmaṃ, paññapetīti vuccati;	1402	
PA_tika-abh06_t:14026	Paññattīti ca sā nāmapaññattīti tato matā.	1402	
PA_tika-abh06_t:14028	Saṅkhā samaññā paññatti, vohāroti ca bhājitā;	1402	
PA_tika-abh06_t:14029	Catudhā paññapetabbapaññattīti hi vaṇṇitā.	1402	
PA_tika-abh06_t:14031	Tato nāmaṃ nāmakammaṃ, nāmadheyyaṃ athāparaṃ;	1403	
PA_tika-abh06_t:14032	Nirutti byañjanamabhilāpoti pana bhājitā.	1403	
PA_tika-abh06_t:14034	Nāmapaññatti nāmāti, paññatti duvidhā katā;	1403	
PA_tika-abh06_t:14035	Sabbeva dhammā paññattipathāti pana bhājitā.	1403	
PA_tika-abh06_t:14037	Paramatthapaññattatthā, duvidhā honti tattha ca;	1403	
PA_tika-abh06_t:14038	Paññattipathāva honti, paramatthā salakkhaṇā.	1403	
PA_tika-abh06_t:14040	Paññattatthā paññatti ca, paññapetabbamattato;	1404	
PA_tika-abh06_t:14041	Paññattipathā ca nāmapaññattipathabhāvato.	1404	
PA_tika-abh06_t:14043	Nāmampi paññāpetabbameva kiñcāpi kenaci;	1404	
PA_tika-abh06_t:14044	Nāmamevampetaṃ tattha, paññatticceva vaṇṇitaṃ.	1404	
PA_tika-abh06_t:14046	Paññapetabbadhammā ca, tesaṃ paññāpitāpi ca;	1404	
PA_tika-abh06_t:14047	Icchitabbāpi paññattipathā paññattinānatā.	1404	
PA_tika-abh06_t:14049	Iti vuttānusārena, vuttaṃ aṭṭhakathānaye;	1404	
PA_tika-abh06_t:14050	Nayaṃ gahetvā etthāpi, paññatti duvidhā katā.	1405	
PA_tika-abh06_t:14052	Tasmimpi paramatthā ca, saccikaṭṭhasalakkhaṇā;	1405	
PA_tika-abh06_t:14053	Atthā paññattimattā ca, atthapaññattināmakā.	1405	
PA_tika-abh06_t:14055	Tesaṃ paññāpikā ceva, nāmapaññattināmikā;	1405	
PA_tika-abh06_t:14056	Iccevaṃ vaṇṇanāmagge, ñeyyattā tividhā katā.	1405	
PA_tika-abh06_t:14058	Paramatthasaccaṃ nāma, paramatthāva tattha ca;	1405	
PA_tika-abh06_t:14059	Saccikaṭṭhasabhāvattā, avisaṃvādakā hi te.	1405	
PA_tika-abh06_t:14061	Sammutisaccaṃ paññattidvayaṃ vohāravuttiyā;	1406	
PA_tika-abh06_t:14062	Lokasamaññādhippāyāvisaṃvādakabhāvato.	1406	
PA_tika-abh06_t:14064	Iti saccadvayampetaṃ, akkhāsi purisuttamo;	1406	
PA_tika-abh06_t:14065	Tenāpi nāmasaṃviññū, vohareyyubhayampi vā.	1406	
PA_tika-abh06_t:14066	Iti paññattivibhāge pabhedakathā niṭṭhitā.	1406	
PA_tika-abh06_t:14067	Sattavīsatimo paricchedo.	1406	
PA_tika-abh06_t:14068	Aṭṭhavīsatimo paricchedo	1406	
PA_tika-abh06_t:14069	28. Atthapaññattikathā	1406	
PA_tika-abh06_t:14071	Tattha ca pubbāpariya-pavattakkhandhasammatā;	1407	
PA_tika-abh06_t:14072	Viññattindriyavipphāra-visesopanibandhanā.	1407	
PA_tika-abh06_t:14074	Devayakkhamanussādi-nānābhedā salakkhikā;	1407	
PA_tika-abh06_t:14075	Sattapaññatti nāmāyaṃ, svāyaṃ sattoti sammato.	1407	
PA_tika-abh06_t:14077	Vaṭṭattayamupādāya,	1407	
PA_tika-abh06_t:14078	Khandhāyatanavuttiyā;	1407	
PA_tika-abh06_t:14079	Kārako vedako vāyaṃ,	1407	
PA_tika-abh06_t:14080	Sandhāvati bhave bhave.	1408	
PA_tika-abh06_t:14082	Tasmā saṃsāramāpanno, satto nāma sa puggalo;	1408	
PA_tika-abh06_t:14083	Ahamattāparā itthī, purisoti ca kappito.	1408	
PA_tika-abh06_t:14085	Svāyaṃ khandhādito satto, aññoti ca na vuccati;	1408	
PA_tika-abh06_t:14086	Khandhādivinimuttassa, sattasseva abhāvato.	1408	
PA_tika-abh06_t:14088	Khandhā khandhānamevāyaṃ, sattoti ca na vuccati;	1408	
PA_tika-abh06_t:14089	Khandhavohārato tassa, aññavohārasambhavā.	1408	
PA_tika-abh06_t:14091	Iccevaṃ khandhanānatte-kattamuttopi atthato;	1409	
PA_tika-abh06_t:14092	Tabbisesāvacarita-vohāro ca tu dissati.	1409	
PA_tika-abh06_t:14094	Tenāyaṃ puggalo satto, jāyatijjiyyatīti ca;	1409	
PA_tika-abh06_t:14095	Mīyatīti ca tassāyaṃ, saṃsāroti pavuccati.	1409	
PA_tika-abh06_t:14097	Mato jāto ca na sveva, khandhabhedopacārato;	1409	
PA_tika-abh06_t:14098	Nāparo sveva santānabhedābhāvopacārato.	1409	
PA_tika-abh06_t:14100	Nānattekattamiccevaṃ, puggalassopacārato;	1410	
PA_tika-abh06_t:14101	Ucchedasassatattaṃ vā, tasmā nopeti puggalo.	1410	
PA_tika-abh06_t:14103	Iccāyaṃ puggalo nāma, satto saṃsārakārako;	1410	
PA_tika-abh06_t:14104	Khandhādikamupādāya, paññattoti pavuccati.	1410	
PA_tika-abh06_t:14106	Tasmā puggalasaṅkhātā, saṃsāropanibandhanā;	1410	
PA_tika-abh06_t:14107	Sattapaññatti nāmāti, viññātabbā vibhāvinā.	1410	
PA_tika-abh06_t:14109	Ajjhattikā ca kesādikoṭṭhāsā bāhiresu ca;	1410	
PA_tika-abh06_t:14110	Bhūmipabbatapāsāṇatiṇarukkhalatādikā.	1411	
PA_tika-abh06_t:14112	Bhūtasambhāranibbattivibhāgaparikappitā;	1411	
PA_tika-abh06_t:14113	Tamupādāya sambhārapaññattīti pavuccati.	1411	
PA_tika-abh06_t:14115	Bhūtasambhārasaṇṭhānavibhāgaparikappitā;	1411	
PA_tika-abh06_t:14116	Saṇṭhānapaññatti nāma, thambhakumbhādikā matā.	1411	
PA_tika-abh06_t:14118	Bhūtasambhārasaṅghātavisesaparikappitā;	1411	
PA_tika-abh06_t:14119	Saṅghātapaññatti nāma, rathagehādikā matā.	1411	
PA_tika-abh06_t:14121	Bhūtasambhāravisesapariṇāmapakappitā;	1412	
PA_tika-abh06_t:14122	Pariṇāmapaññattīti, dadhibhattādikā matā.	1412	
PA_tika-abh06_t:14124	Itthamajjhattabahiddhā, dhammā sambhārasambhūtā;	1412	
PA_tika-abh06_t:14125	Santānavutti saṅketasiddhā paññatti pañcadhā.	1412	
PA_tika-abh06_t:14127	Tathā tathā samuppannavikappābhogasammatā;	1412	
PA_tika-abh06_t:14128	Vikappapaññatti nāma, kālākāsadisādikā.	1412	
PA_tika-abh06_t:14130	Taṃ taṃ nimittamāgamma, tatopaṭṭhānakappitā;	1413	
PA_tika-abh06_t:14131	Upaṭṭhānapaññattīti, paṭibhāgādikā matā.	1413	
PA_tika-abh06_t:14133	Visesākāramattāpi, atthantarapakappitā;	1413	
PA_tika-abh06_t:14134	Ākārapaññatti nāma, viññattilahutādikā.	1413	
PA_tika-abh06_t:14136	Taṃ taṃ kāraṇamāgamma, tathā vohārakappitā;	1413	
PA_tika-abh06_t:14137	Vohārapaññatti nāma, kathināpattiādikā.	1413	
PA_tika-abh06_t:14139	Bālo yo so ca me attā,	1413	
PA_tika-abh06_t:14140	So bhavissāmi maṃ ca tu;	1414	
PA_tika-abh06_t:14141	Nicco dhuvo sassatoti-	1414	
PA_tika-abh06_t:14142	Ādikā pana sabbathā.	1414	
PA_tika-abh06_t:14144	Tabbohāranimittānaṃ, abhāvepi pavattito;	1414	
PA_tika-abh06_t:14145	Abhinivesapaññatti, nāma titthiyakappitā.	1414	
PA_tika-abh06_t:14147	Iccevaṃ lokasāsanatitthāyatanakappitā;	1414	
PA_tika-abh06_t:14148	Santānamuttasaṅketasiddhā atthāpi pañcadhā.	1414	
PA_tika-abh06_t:14150	Saṅkānavuttisantānamuttabhedavasā dvidhā;	1415	
PA_tika-abh06_t:14151	Atthapaññatti nāmāyaṃ, dasadhā paridīpitā.	1415	
PA_tika-abh06_t:14153	Iti vuttappakāresu, paññattatthesu paṇḍitā;	1415	
PA_tika-abh06_t:14154	Paññattimattaṃ sandhāya, voharanti yathākathaṃ.	1415	
PA_tika-abh06_t:14156	Tadaññe pana bālā ca, titthiyāpi akovidā;	1415	
PA_tika-abh06_t:14157	Paññattimatidhāvitvā, gaṇhanti paramatthato.	1415	
PA_tika-abh06_t:14159	Te tathā gahitākārā, aññāṇagahitā janā;	1415	
PA_tika-abh06_t:14160	Micchattābhiniviṭṭhā ca, vaḍḍhanti bhavabandhanaṃ.	1416	
PA_tika-abh06_t:14162	Duvidhesupi atthesu, tasmā paṇḍitajātiko;	1416	
PA_tika-abh06_t:14163	Paramatthapaññattīsu, vibhāgamiti lakkhayeti.	1416	
PA_tika-abh06_t:14164	Iti paññattivibhāge atthapaññattikathā niṭṭhitā.	1416	
PA_tika-abh06_t:14165	Aṭṭhavīsatimo paricchedo.	1416	
PA_tika-abh06_t:14166	Ekūnatiṃsatimo paricchedo	1416	
PA_tika-abh06_t:14167	29. Nāmapaññattikathā	1416	
PA_tika-abh06_t:14169	Nāmavohārasaṅketakāraṇopanibandhanā;	1416	
PA_tika-abh06_t:14170	Yathāvuttatthasaddānaṃ, antarā cintanā gatā.	1417	
PA_tika-abh06_t:14172	Nāmapaññatti nāmāyaṃ, atthasaddavinissaṭā;	1417	
PA_tika-abh06_t:14173	Taṃdvayābaddhasaṅketañeyyākāropalakkhitā.	1417	
PA_tika-abh06_t:14175	Yā gayhati nāmaghosagocaruppannavīthiyā;	1417	
PA_tika-abh06_t:14176	Pavattānantaruppanna-manodvārikavīthiyā.	1417	
PA_tika-abh06_t:14178	Mañcapīṭhādisaddaṃ hi, sotaviññāṇavīthiyā;	1417	
PA_tika-abh06_t:14179	Sutvā tameva cintetvā, manodvārikavīthiyā.	1417	
PA_tika-abh06_t:14181	Tato saṅketanipphannaṃ, nāmaṃ cintāya gayhati;	1418	
PA_tika-abh06_t:14182	Nāmapaññattiatthā tu, tato gayhanti sambhavā.	1418	
PA_tika-abh06_t:14184	Saddanāmatthapaññattiparamatthavasena hi;	1418	
PA_tika-abh06_t:14185	Catudhā tividhā vātha, cintanā tattha icchitā.	1418	
PA_tika-abh06_t:14187	Itthamaṭṭhakathāmaggaṃ, vaṇṇentena hi dassito;	1418	
PA_tika-abh06_t:14188	Nayo ācariyeneti, vibhāgoyaṃ pakāsito.	1418	
PA_tika-abh06_t:14190	Natthaññā kāci viññatti, vikārasahito pana;	1419	
PA_tika-abh06_t:14191	Saddova nāmapaññatti, iccekaccehi vaṇṇitaṃ.	1419	
PA_tika-abh06_t:14193	Tadetaṃ nāmapaññattibhāvenekavidhampi ca;	1419	
PA_tika-abh06_t:14194	Neruttikayādicchakavasā nāmaṃ dvidhā bhave.	1419	
PA_tika-abh06_t:14196	Saññāsu dhāturūpāni, paccayañca tato paraṃ;	1419	
PA_tika-abh06_t:14197	Katvā vaṇṇāgamādiñca, saddalakkhaṇasādhitaṃ.	1419	
PA_tika-abh06_t:14199	Neruttikamudīrenti, nāmaṃ yādicchakaṃ padaṃ;	1419	
PA_tika-abh06_t:14200	Yadicchāya katamattaṃ, byañjanatthavivajjitaṃ.	1420	
PA_tika-abh06_t:14202	Tividhampi tadanvatthakādimañcopacārimaṃ;	1420	
PA_tika-abh06_t:14203	Nibbacanatthasāpekkhaṃ, tatthānvatthamudīritaṃ.	1420	
PA_tika-abh06_t:14205	Yadicchākatasaṅketaṃ, kādimañcopacārimaṃ;	1420	
PA_tika-abh06_t:14206	Atambhūtassa tabbhāvavohāroti pavuccati.	1420	
PA_tika-abh06_t:14208	Tathā sāmaññanāmañca, guṇanāmañca kittimaṃ;	1420	
PA_tika-abh06_t:14209	Opapātikamiccevaṃ, nāmaṃ hoti catubbidhaṃ.	1420	
PA_tika-abh06_t:14211	Mahājanasammatañca, anvatthañceva tādisaṃ;	1421	
PA_tika-abh06_t:14212	Tīṇi nāmāni candādināmaṃ tatthopapātikaṃ.	1421	
PA_tika-abh06_t:14214	Yādicchakamāvatthikaṃ, nemittakamathāparaṃ;	1421	
PA_tika-abh06_t:14215	Liṅgikaṃ ruḷhikañceti, nāmaṃ pañcavidhaṃ bhave.	1421	
PA_tika-abh06_t:14217	Yādicchakaṃ yathāvuḍḍhaṃ, vacchadammādikaṃ pana;	1421	
PA_tika-abh06_t:14218	Āvatthikaṃ nemittakaṃ, sīlavāpaññavādikaṃ.	1421	
PA_tika-abh06_t:14220	Liṅgikaṃ diṭṭhaliṅgaṃ tu, daṇḍīchattītiādikaṃ;	1422	
PA_tika-abh06_t:14221	Ruḷhikaṃ lesamattena, ruḷhaṃ gomahiṃsādikaṃ.	1422	
PA_tika-abh06_t:14223	Vijjamānāvijjamāna-paññattobhayamissitā;	1422	
PA_tika-abh06_t:14224	Vibhattā nāmapaññatti, chabbidhā hoti tattha hi.	1422	
PA_tika-abh06_t:14226	Vijjamānapaññattīti, vijjamānatthadīpitā;	1422	
PA_tika-abh06_t:14227	Vuccati khandhāyatana-dhātupañcindriyādikā.	1422	
PA_tika-abh06_t:14229	Avijjamānapaññatti-nāmikā paramatthato;	1422	
PA_tika-abh06_t:14230	Avijjamānamañcādi, atthapaññattidīpitā.	1423	
PA_tika-abh06_t:14232	Vijjamānena avijja-mānapaññattināmikā;	1423	
PA_tika-abh06_t:14233	Tevijjo chaḷabhiñño ca, sīlavā paññavāpi ca.	1423	
PA_tika-abh06_t:14235	Avijjamānena vijja-mānapaññattināmikā;	1423	
PA_tika-abh06_t:14236	Itthirūpaṃ itthisaddo, itthicittantiādikā.	1423	
PA_tika-abh06_t:14238	Vijjamānena tu vijja-mānapaññattināmikā;	1423	
PA_tika-abh06_t:14239	Cakkhuviññāṇaṃ ca cakkhu-samphasso cevamādikā.	1423	
PA_tika-abh06_t:14241	Avijjamānenāvijja-mānapaññattināmikā;	1424	
PA_tika-abh06_t:14242	Khattiyaputto brāhmaṇa-putto iccevamādikā.	1424	
PA_tika-abh06_t:14244	Iti vuttānusārena, nāmapaññattiyā budho;	1424	
PA_tika-abh06_t:14245	Sarūpaṃ visayañceva, vibhāgañca vibhāvaye.	1424	
PA_tika-abh06_t:14247	Iccevaṃ paramatthā ca, yathāvuttā catubbidhā;	1424	
PA_tika-abh06_t:14248	Paññatti duvidhā ceti, ñeyyatthā chabbidhā matāti.	1424	
PA_tika-abh06_t:14249	Iti paññattivibhāge nāmapaññattikathā niṭṭhitā.	1424	
PA_tika-abh06_t:14250	Ekūnatiṃsatimo paricchedo.	1425	
PA_tika-abh06_t:14251	Niṭṭhito ca sabbathāpi paññattivibhāgo.	1425	
PA_tika-abh06_t:14252	Nigamanakathā	1425	
PA_tika-abh06_t:14254	Seṭṭhe kañcivare raṭṭhe, kāverinagare vare;	1425	
PA_tika-abh06_t:14255	Kule sañjātabhūtena, bahussutena ñāṇinā.	1425	
PA_tika-abh06_t:14257	Anuruddhena therena, aniruddhayasassinā;	1425	
PA_tika-abh06_t:14258	Tambaraṭṭhe vasantena, nagare tañjanāmake.	1425	
PA_tika-abh06_t:14260	Tattha saṅghavisiṭṭhena, yācitena anākulaṃ;	1426	
PA_tika-abh06_t:14261	Mahāvihāravāsīnaṃ, vācanāmagganissitaṃ.	1426	
PA_tika-abh06_t:14263	Paramatthaṃ pakāsentaṃ, paramatthavinicchayaṃ;	1426	
PA_tika-abh06_t:14265	Pakaraṇaṃ kataṃ tena, paramatthatthavedināti.	1426	
PA_tika-abh06_t:14266	Iti anuruddhācariyena racito	1426	
PA_tika-abh06_t:14267	Paramatthavinicchayo niṭṭhito.	1426	
PA_tika-abh06_t:14268	Namo tassa bhagavato arahato sammāsambuddhassa	1426	
PA_tika-abh06_t:14269	Saccasaṅkhepo	1426	
PA_tika-abh06_t:14270	Ganthārambhakathā	1427	
PA_tika-abh06_t:14272	Namassitvā tilokaggaṃ, ñeyyasāgarapāraguṃ;	1427	
PA_tika-abh06_t:14273	Bhavābhāvakaraṃ dhammaṃ, gaṇañca guṇasāgaraṃ.	1427	
PA_tika-abh06_t:14275	Nissāya pubbācariyamataṃ atthāvirodhinaṃ;	1427	
PA_tika-abh06_t:14276	Vakkhāmi saccasaṅkhepaṃ, hitaṃ kārakayoginaṃ.	1427	
PA_tika-abh06_t:14277	1. Paṭhamo paricchedo	1427	
PA_tika-abh06_t:14278	Rūpasaṅkhepo	1427	
PA_tika-abh06_t:14280	Saccāni paramatthañca, sammutiñcāti dve tahiṃ;	1428	
PA_tika-abh06_t:14281	Thaddhabhāvādinā ñeyyaṃ, saccaṃ taṃ paramatthakaṃ.	1428	
PA_tika-abh06_t:14283	Sannivesavisesādiñeyyaṃ sammuti taṃ dvayaṃ;	1428	
PA_tika-abh06_t:14284	Bhāvasaṅketasiddhīnaṃ, tathattā saccamīritaṃ.	1428	
PA_tika-abh06_t:14286	Paramattho sanibbānapañcakkhandhettha rāsito;	1428	
PA_tika-abh06_t:14287	Khandhattho ca samāsetvā, vuttotītādibhedanaṃ.	1428	
PA_tika-abh06_t:14289	Vedanādīsupekasmiṃ, khandhasaddo tu ruḷhiyā;	1428	
PA_tika-abh06_t:14290	Samuddādekadese tu, samuddādiravo yathā.	1429	
PA_tika-abh06_t:14292	Tattha sītādiruppattā, rūpaṃ bhvāpānalānilaṃ;	1429	
PA_tika-abh06_t:14293	Bhūtaṃ kathinadavatāpacanīraṇabhāvakaṃ.	1429	
PA_tika-abh06_t:14295	Cakkhu sotañca ghānañca, jivhā kāyo pabhā ravo;	1429	
PA_tika-abh06_t:14296	Gandho rasojā itthī ca, pumā vatthu ca jīvitaṃ.	1429	
PA_tika-abh06_t:14298	Khaṃ jāti jaratā bhaṅgo, rūpassa lahutā tathā;	1429	
PA_tika-abh06_t:14299	Mudukammaññatā kāyavacīviññatti bhūtikaṃ.	1429	
PA_tika-abh06_t:14301	Cakkhādī daṭṭhukāmādihetukammajabhūtikā;	1430	
PA_tika-abh06_t:14302	Pasādā rūpasaddādī, cakkhuñāṇādigocarā.	1430	
PA_tika-abh06_t:14304	Ojā hi yāpanā itthipumaliṅgādihetukaṃ;	1430	
PA_tika-abh06_t:14305	Bhāvadvayaṃ tu kāyaṃva, byāpi no sahavuttikaṃ.	1430	
PA_tika-abh06_t:14307	Nissayaṃ vatthu dhātūnaṃ, dvinnaṃ kammajapālanaṃ;	1430	
PA_tika-abh06_t:14308	Jīvitaṃ uppalādīnaṃ, udakaṃva ṭhitikkhaṇe.	1430	
PA_tika-abh06_t:14310	Khaṃ rūpānaṃ paricchedo, jātiādittayaṃ pana;	1431	
PA_tika-abh06_t:14311	Rūpanibbatti pāko ca, bhedo ceva yathākkamaṃ.	1431	
PA_tika-abh06_t:14313	Lahutādittayaṃ taṃ hi, rūpānaṃ kamato siyā;	1431	
PA_tika-abh06_t:14314	Adandhathaddhatā cāpi, kāyakammānukūlatā.	1431	
PA_tika-abh06_t:14316	Abhikkamādijanakacittajassānilassa hi;	1431	
PA_tika-abh06_t:14317	Vikāro kāyaviññatti, rūpatthambhādikāraṇaṃ.	1431	
PA_tika-abh06_t:14319	Vacībhedakacittena, bhūtabhūmivikāratā;	1431	
PA_tika-abh06_t:14320	Vacīviññattupādinnaghaṭṭanasseva kāraṇaṃ.	1432	
PA_tika-abh06_t:14322	Rūpamabyākataṃ sabbaṃ, vippayuttamahetukaṃ;	1432	
PA_tika-abh06_t:14323	Anālambaṃ parittādi, iti ekavidhaṃ naye.	1432	
PA_tika-abh06_t:14325	Ajjhattikāni cakkhādī, pañceteva pasādakā;	1432	
PA_tika-abh06_t:14326	Vatthunā vatthu tāneva, dvārā viññattibhī saha.	1432	
PA_tika-abh06_t:14328	Sesaṃ bāvīsati cekavīsa vīsati bāhiraṃ;	1432	
PA_tika-abh06_t:14329	Appasādamavatthuṃ ca, advārañca yathākkamaṃ.	1432	
PA_tika-abh06_t:14331	Pasādā pañca bhāvāyu, indriyanindriyetaraṃ;	1433	
PA_tika-abh06_t:14332	Vināpaṃ ādito yāva, rasā thūlaṃ na cetaraṃ.	1433	
PA_tika-abh06_t:14334	Aṭṭhakaṃ avinibbhogaṃ, vaṇṇagandharasojakaṃ;	1433	
PA_tika-abh06_t:14335	Bhūtaṃ taṃ tu vinibbhogamitaranti viniddise.	1433	
PA_tika-abh06_t:14337	Aṭṭhārasādito rūpā, nipphannaṃ tu na cetaraṃ;	1433	
PA_tika-abh06_t:14338	Phoṭṭhabbamāpavajjaṃ tu, bhūtaṃ kāme na cetaraṃ.	1433	
PA_tika-abh06_t:14340	Sekkhasappaṭighāsekkhapaṭighaṃ dvayavajjitaṃ;	1434	
PA_tika-abh06_t:14341	Vaṇṇaṃ taditaraṃ thūlaṃ, sukhumañceti taṃ tidhā.	1434	
PA_tika-abh06_t:14343	Kammajākammajaṃnevakammākammajato tidhā;	1434	
PA_tika-abh06_t:14344	Cittojautujādīnaṃ, vasenāpi tidhā tathā.	1434	
PA_tika-abh06_t:14346	Diṭṭhaṃ sutaṃ mutañcāpi, viññātaṃ vata cetasā;	1434	
PA_tika-abh06_t:14347	Ekamekañca pañcāpi, vīsati ca kamā siyuṃ.	1434	
PA_tika-abh06_t:14349	Hadayaṃ vatthu viññatti, dvāraṃ cakkhādipañcakaṃ;	1434	
PA_tika-abh06_t:14350	Vatthu dvārañca sesāni, vatthu dvārañca no siyā.	1435	
PA_tika-abh06_t:14352	Nipphannaṃ rūparūpaṃ khaṃ, paricchedotha lakkhaṇaṃ;	1435	
PA_tika-abh06_t:14353	Jātiādittayaṃ rūpaṃ, vikāro lahutādikaṃ.	1435	
PA_tika-abh06_t:14355	Yathā saṅkhatadhammānaṃ, lakkhaṇaṃ saṅkhataṃ tathā;	1435	
PA_tika-abh06_t:14356	Paricchedādikaṃ rūpaṃ, tajjātimanatikkamā.	1435	
PA_tika-abh06_t:14358	Kammacittānalāhārapaccayānaṃ vasenidha;	1435	
PA_tika-abh06_t:14359	Ñeyyā pavatti rūpassa, piṇḍānañca vasā kathaṃ.	1435	
PA_tika-abh06_t:14361	Kammajaṃ sendriyaṃ vatthu, viññatti cittajā ravo;	1436	
PA_tika-abh06_t:14362	Cittaggijo lahutādittayaṃ cittānalannajaṃ.	1436	
PA_tika-abh06_t:14364	Aṭṭhakaṃ jāti cākāso, catujā jaratā khayaṃ;	1436	
PA_tika-abh06_t:14365	Kutoci neva jātaṃ tappākabhedaṃ hi taṃ dvayaṃ.	1436	
PA_tika-abh06_t:14367	Jātiyāpi na jātattaṃ, kutociṭṭhakathānayā;	1436	
PA_tika-abh06_t:14368	Lakkhaṇābhāvato tassā, sati tasmiṃ na niṭṭhiti.	1436	
PA_tika-abh06_t:14370	Kammacittānalannehi, piṇḍā nava ca satta ca;	1437	
PA_tika-abh06_t:14371	Cattāro dve ca viññeyyā, sajīve dve ajīvake.	1437	
PA_tika-abh06_t:14373	Aṭṭhakaṃ jīvitenāyunavakaṃ bhāvavatthunā;	1437	
PA_tika-abh06_t:14374	Cakkhādī pañca dasakā, kalāpā nava kammajā.	1437	
PA_tika-abh06_t:14376	Suddhaṭṭhaviññattiyuttanavakopi ca dasako;	1437	
PA_tika-abh06_t:14377	Suddhasaddena navako, lahutādidasekako.	1437	
PA_tika-abh06_t:14379	Viññattilahutādīhi, puna dvādasa terasa;	1437	
PA_tika-abh06_t:14380	Cittajā iti viññeyyā, kalāpā satta vā cha vā.	1438	
PA_tika-abh06_t:14382	Suddhaṭṭhaṃ saddanavakaṃ, lahutādidasekakaṃ;	1438	
PA_tika-abh06_t:14383	Saddenalahutādīhi, caturotujakaṇṇikā.	1438	
PA_tika-abh06_t:14385	Suddhaṭṭhalahutādīhi, annajā dvetime nava;	1438	
PA_tika-abh06_t:14386	Satta cattāri dve ceti, kalāpā vīsatī dvibhi.	1438	
PA_tika-abh06_t:14388	Tayaṭṭhakā ca cattāro, navakā dasakā nava;	1438	
PA_tika-abh06_t:14389	Tayo dveko ca ekena, dasa dvīhi ca tīhi ca.	1438	
PA_tika-abh06_t:14391	Catunnampi ca dhātūnaṃ, adhikaṃsavasenidha;	1439	
PA_tika-abh06_t:14392	Rūpabhedotha viññeyyo, kammacittānalannajo.	1439	
PA_tika-abh06_t:14394	Kesādimatthaluṅgantā, pathavaṃsāti vīsati;	1439	
PA_tika-abh06_t:14395	Pittādimuttakantā te, jalaṃsā dvādasīritā.	1439	
PA_tika-abh06_t:14397	Yena santappanaṃ yena, jīraṇaṃ dahanaṃ tathā;	1439	
PA_tika-abh06_t:14398	Yenasitādipākoti, caturaṃsānalādhikā.	1439	
PA_tika-abh06_t:14400	Uddhādhogamakucchiṭṭhā, koṭṭhāseyyaṅgasāri ca;	1440	
PA_tika-abh06_t:14401	Assāsoti ca viññeyyā, chaḷaṃsā vāyunissitā.	1440	
PA_tika-abh06_t:14403	Pubbamuttakarīsañcudariyaṃ caturotujā;	1440	
PA_tika-abh06_t:14404	Kammā pācaggi cittamhā-ssāsoti chapi ekajā.	1440	
PA_tika-abh06_t:14406	Sedasiṅghānikassu ca, kheḷo cittotusambhavā;	1440	
PA_tika-abh06_t:14407	Dvijā dvattiṃsa koṭṭhāsā, sesā eva catubbhavā.	1440	
PA_tika-abh06_t:14409	Ekajesvādicatūsu, utujā caturaṭṭhakā;	1440	
PA_tika-abh06_t:14410	Jīvītanavako pācessāse cittabhavaṭṭhako.	1441	
PA_tika-abh06_t:14412	Dvijesu manatejehi, dve dve honti panaṭṭhakā;	1441	
PA_tika-abh06_t:14413	Sesatejānilaṃsesu, ekekamhi tayo tayo.	1441	
PA_tika-abh06_t:14415	Aṭṭhakojamanaggīhi, honti aṭṭhasu kammato;	1441	
PA_tika-abh06_t:14416	Aṭṭhāyunavakā evaṃ, ime aṭṭha catubbhavā.	1441	
PA_tika-abh06_t:14418	Catuvīsesu sesesu, catujesuṭṭhakā tayo;	1441	
PA_tika-abh06_t:14419	Ekekamhi ca viññeyyā, piṇḍā cittānalannajā.	1441	
PA_tika-abh06_t:14421	Kammajā kāyabhāvavhā, dasakāpi siyuṃ tahiṃ;	1442	
PA_tika-abh06_t:14422	Catuvīsesu aṃsesu, ekekamhi duve duve.	1442	
PA_tika-abh06_t:14424	Pañcāpi cakkhusotādī, padesadasakā puna;	1442	
PA_tika-abh06_t:14425	Navakā saddasaṅkhātā, dveticcevaṃ kalāpato.	1442	
PA_tika-abh06_t:14427	Tepaññāsa dasekañca, navuttarasatāni ca;	1442	
PA_tika-abh06_t:14428	Dasakā navakā ceva, aṭṭhakā ca siyuṃ kamā.	1442	
PA_tika-abh06_t:14430	Sekapañcasataṃ kāye, sahassaṃ taṃ pavattati;	1443	
PA_tika-abh06_t:14431	Paripuṇṇindriye rūpaṃ, nipphannaṃ dhātubhedato.	1443	
PA_tika-abh06_t:14433	Cittuppāde siyuṃ rūpa-hetū kammādayo pana;	1443	
PA_tika-abh06_t:14434	Ṭhiti na pāṭhe cittassa, na bhaṅge rūpasambhavo.	1443	
PA_tika-abh06_t:14436	“Aññathattaṃ ṭhitassā”ti, vuttattāva ṭhitikkhaṇaṃ;	1443	
PA_tika-abh06_t:14437	Atthīti ce pabandhena, ṭhiti tattha pavuccati.	1443	
PA_tika-abh06_t:14439	Atha vā tikkhaṇe kammaṃ, cittamattudayakkhaṇe;	1443	
PA_tika-abh06_t:14440	Utuojāttano ṭhāne, rūpahetū bhavanti hi.	1444	
PA_tika-abh06_t:14442	Seyyassādikkhaṇe kāya-	1444	
PA_tika-abh06_t:14443	Bhāvavatthuvasā tayo;	1444	
PA_tika-abh06_t:14444	Dasakā hontibhāvissa,	1444	
PA_tika-abh06_t:14445	Vinā bhāvaṃ duve siyuṃ.	1444	
PA_tika-abh06_t:14447	Tato parañca kammaggicittajā te ca piṇḍikā;	1444	
PA_tika-abh06_t:14448	Aṭṭhakā ca duve pubbe, vuttavuttakkhaṇe vade.	1444	
PA_tika-abh06_t:14450	Kālenāhārajaṃ hoti, cakkhādidasakāni ca;	1445	
PA_tika-abh06_t:14451	Catupaccayato rūpaṃ, sampiṇḍevaṃ pavattati.	1445	
PA_tika-abh06_t:14453	Taṃ sattarasacittāyu, vinā viññattilakkhaṇaṃ;	1445	
PA_tika-abh06_t:14454	Santatāmaraṇā rūpaṃ, jarādiphalamāvahaṃ.	1445	
PA_tika-abh06_t:14456	Bhaṅgā sattarasuppāde, jāyate kammajaṃ na taṃ;	1445	
PA_tika-abh06_t:14457	Taduddhaṃ jāyate tasmā, takkhayā maraṇaṃ bhave.	1445	
PA_tika-abh06_t:14459	Āyukammubhayesaṃ vā, khayena maraṇaṃ bhave;	1445	
PA_tika-abh06_t:14460	Upakkamena vā kesañcupacchedakakammunā.	1446	
PA_tika-abh06_t:14462	Opapātikabhāvissa, dasakā satta kammajā;	1446	
PA_tika-abh06_t:14463	Kāme ādo bhavantaggijāhi pubbeva bhūyate.	1446	
PA_tika-abh06_t:14465	Ādikappanarānañca, apāye andhakassa ca;	1446	
PA_tika-abh06_t:14466	Badhirassāpi ādo cha, pubbevetarajā siyuṃ.	1446	
PA_tika-abh06_t:14468	Tatthevandhabadhirassa, pañca honti abhāvino;	1446	
PA_tika-abh06_t:14469	Yuttiyā idha viññeyyā, pañca vā caturopi vā.	1446	
PA_tika-abh06_t:14471	Cakkhādittayahīnassa, caturova bhavantiti;	1447	
PA_tika-abh06_t:14472	Vuttaṃ upaparikkhitvā, gahetabbaṃ vijānatā.	1447	
PA_tika-abh06_t:14474	Rūpe jīvitachakkañca, cakkhādisattakattayaṃ;	1447	
PA_tika-abh06_t:14475	Pañca cha utucittehi, pañca chāsaññinaṃ bhave.	1447	
PA_tika-abh06_t:14477	Pañcadhātvādiniyamā, pāṭhe gandharasojanaṃ;	1447	
PA_tika-abh06_t:14478	Nuppatti tattha bhūtānaṃ, aphoṭṭhabbapavattinaṃ.	1447	
PA_tika-abh06_t:14480	Thaddhuṇhīraṇabhāvova, natthi dhātvādikiccato;	1448	
PA_tika-abh06_t:14481	Aññaṃ gandhādīnaṃ tesaṃ, takkiccenopaladdhito.	1448	
PA_tika-abh06_t:14483	Rūpe sappaṭighattādi, tattha ruppanatā viya;	1448	
PA_tika-abh06_t:14484	Ghaṭṭanañca ravuppādassaññatthasseva hetutā.	1448	
PA_tika-abh06_t:14486	Icchitabbamimekantamevaṃ pāṭhāvirodhato;	1448	
PA_tika-abh06_t:14487	Atha vā tehi viññeyyaṃ, dasakaṃ navakaṭṭhakaṃ.	1448	
PA_tika-abh06_t:14489	Sabbaṃ kāmabhave rūpaṃ, rūpe ekūnavīsati;	1448	
PA_tika-abh06_t:14490	Asaññīnaṃ dasa gandharasojāhi ca brahmunaṃ.	1449	
PA_tika-abh06_t:14491	Iti saccasaṅkhepe rūpasaṅkhepo nāma	1449	
PA_tika-abh06_t:14492	Paṭhamo paricchedo.	1449	
PA_tika-abh06_t:14493	2. Dutiyo paricchedo	1449	
PA_tika-abh06_t:14494	Khandhattayasaṅkhepo	1449	
PA_tika-abh06_t:14496	Vedanānubhavo tedhā, sukhadukkhamupekkhayā;	1449	
PA_tika-abh06_t:14497	Iṭṭhāniṭṭhānubhavanamajjhānubhavalakkhaṇā.	1449	
PA_tika-abh06_t:14499	Kāyikaṃ mānasaṃ dukkhaṃ, sukhopekkhā ca vedanā;	1449	
PA_tika-abh06_t:14500	Ekaṃ mānasameveti, pañcadhindriyabhedato.	1450	
PA_tika-abh06_t:14502	Yathā tathā vā saññāṇaṃ, saññā satinibandhanaṃ;	1450	
PA_tika-abh06_t:14503	Chadhā chadvārasambhūtaphassajānaṃ vasena sā.	1450	
PA_tika-abh06_t:14505	Saṅkhārā cetanā phasso,	1450	
PA_tika-abh06_t:14506	Manakkārāyu saṇṭhiti;	1450	
PA_tika-abh06_t:14507	Takko cāro ca vāyāmo,	1450	
PA_tika-abh06_t:14508	Pīti chandodhimokkhako.	1450	
PA_tika-abh06_t:14510	Saddhā sati hirottappaṃ, cāgo mettā mati puna;	1451	
PA_tika-abh06_t:14511	Majjhattatā ca passaddhī, kāyacittavasā duve.	1451	
PA_tika-abh06_t:14513	Lahutā mudukammaññapāguññamujutā tathā;	1451	
PA_tika-abh06_t:14514	Dayā mudā micchāvācā, kammantājīvasaṃvaro.	1451	
PA_tika-abh06_t:14516	Lobho doso ca moho ca, diṭṭhi uddhaccameva ca;	1451	
PA_tika-abh06_t:14517	Ahirīkaṃ anottappaṃ, vicikicchitameva ca.	1451	
PA_tika-abh06_t:14519	Māno issā ca maccheraṃ, kukkuccaṃ thinamiddhakaṃ;	1451	
PA_tika-abh06_t:14520	Iti eteva paññāsa, saṅkhārakkhandhasaññitā.	1452	
PA_tika-abh06_t:14522	Byāpāro cetanā phasso, phusanaṃ saraṇaṃ tahiṃ;	1452	
PA_tika-abh06_t:14523	Manakkāro pālanāyu, samādhi avisāratā.	1452	
PA_tika-abh06_t:14525	Āropanānumajjaṭṭhā, takkacārā panīhanā;	1452	
PA_tika-abh06_t:14526	Vīriyaṃ pīnanā pīti, chando tu kattukāmatā.	1452	
PA_tika-abh06_t:14528	Adhimokkho nicchayo saddhā,	1452	
PA_tika-abh06_t:14529	Pasādo saraṇaṃ sati;	1452	
PA_tika-abh06_t:14530	Hirī pāpajigucchā hi,	1453	
PA_tika-abh06_t:14531	Ottappaṃ tassa bhīrutā.	1453	
PA_tika-abh06_t:14533	Alaggo ca acaṇḍikkaṃ, cāgo mettā mati pana;	1453	
PA_tika-abh06_t:14534	Yāthāvabodho majjhattaṃ, samavāhitalakkhaṇaṃ.	1453	
PA_tika-abh06_t:14536	Cha yugāni kāyacittadaragāravathaddhatā-	1453	
PA_tika-abh06_t:14537	Akammaññattagelaññakuṭilānaṃ vinodanā.	1453	
PA_tika-abh06_t:14539	Tānuddhatādithinādidiṭṭhādīnaṃ yathākkamaṃ;	1453	
PA_tika-abh06_t:14540	Sesakādiasaddhādimāyādīnaṃ vipakkhino.	1454	
PA_tika-abh06_t:14542	Dukkhāpanayanakāmā, dayā modā pamodanā;	1454	
PA_tika-abh06_t:14543	Vacīduccaritādīnaṃ, virāmo viratittayaṃ.	1454	
PA_tika-abh06_t:14545	Lobho doso ca moho ca,	1454	
PA_tika-abh06_t:14546	Gedhacaṇḍamanandhanā;	1454	
PA_tika-abh06_t:14547	Kamena diṭṭhi duggāho,	1454	
PA_tika-abh06_t:14548	Uddhaccaṃ bhantataṃ mataṃ.	1454	
PA_tika-abh06_t:14550	Ahirīkamalajjattaṃ, anottappamatāsatā;	1455	
PA_tika-abh06_t:14551	Saṃsayo vicikicchā hi, māno unnatilakkhaṇo.	1455	
PA_tika-abh06_t:14553	Parassakasampattīnaṃ,	1455	
PA_tika-abh06_t:14554	Usūyā ca nigūhanā;	1455	
PA_tika-abh06_t:14555	Issāmaccherakā tāpo,	1455	
PA_tika-abh06_t:14556	Katākatassa socanā.	1455	
PA_tika-abh06_t:14558	Thinaṃ cittassa saṅkoco, akammaññattatā pana;	1455	
PA_tika-abh06_t:14559	Middhamiccevametesaṃ, lakkhaṇañca naye budho.	1455	
PA_tika-abh06_t:14561	Vedanādisamādhantā, satta sabbagasaññitā;	1456	
PA_tika-abh06_t:14562	Takkādiadhimokkhantā, cha pakiṇṇakanāmakā.	1456	
PA_tika-abh06_t:14564	Saddhādayo viramantā, araṇā pañcavīsati;	1456	
PA_tika-abh06_t:14565	Lobhādimiddhakantāni, saraṇāni catuddasa.	1456	
PA_tika-abh06_t:14567	Issāmaccherakukkuccadosā kāme dayā mudā;	1456	
PA_tika-abh06_t:14568	Kāme rūpe ca sesā cha-cattālīsa tidhātujā.	1456	
PA_tika-abh06_t:14570	Chandanicchayamajjhattamanakkārā sauddhavā;	1457	
PA_tika-abh06_t:14571	Dayādī pañca mānādī, cha yevāpana soḷasa.	1457	
PA_tika-abh06_t:14573	Chandādī pañca niyatā, tatthekādasa netarā;	1457	
PA_tika-abh06_t:14574	Ahirīkamanottappaṃ, lokanāsanakaṃ dvayaṃ.	1457	
PA_tika-abh06_t:14576	Ete dve mohuddhaccāti, cattāro pāpasabbagā;	1457	
PA_tika-abh06_t:14577	Lokapāladukaṃ vuttaṃ, hiriottappanāmakaṃ.	1457	
PA_tika-abh06_t:14579	Ārammaṇūpanijjhānā, jhānaṅgā takkacārakā;	1457	
PA_tika-abh06_t:14580	Pīti ekaggatā ceti, satta vittittayena ve.	1458	
PA_tika-abh06_t:14582	Saddhā sati matekagga-dhiti lokavināsakā;	1458	
PA_tika-abh06_t:14583	Pālakā nava cetāni, balāni avikampato.	1458	
PA_tika-abh06_t:14585	Ettha saddhādipañcāyu, katvātra catudhā matiṃ;	1458	
PA_tika-abh06_t:14586	Vedanāhi dvisattete, indriyānādhipaccato.	1458	
PA_tika-abh06_t:14588	Manarūpindriyehete, sabbe indriyanāmakā;	1458	
PA_tika-abh06_t:14589	Bāvīsati bhavantāyudvayaṃ katvekasaṅgahaṃ.	1458	
PA_tika-abh06_t:14591	Diṭṭhīhekaggatātakkasatīviratiyo pathā;	1459	
PA_tika-abh06_t:14592	Aṭṭha niyyānato ādicaturo bhitvāna dvādasa.	1459	
PA_tika-abh06_t:14594	Phasso ca cetanā ceva,	1459	
PA_tika-abh06_t:14595	Dvevetthāhāraṇattato;	1459	
PA_tika-abh06_t:14596	Āhārā manavojāhi,	1459	
PA_tika-abh06_t:14597	Bhavanti caturothavā.	1459	
PA_tika-abh06_t:14599	Hetu mūlaṭṭhato pāpe,	1459	
PA_tika-abh06_t:14600	Lobhādittayamīritaṃ;	1460	
PA_tika-abh06_t:14601	Kusalābyākate cāpi,	1460	
PA_tika-abh06_t:14602	Alobhādittayaṃ tathā.	1460	
PA_tika-abh06_t:14604	Diṭṭhilobhadusā kammapathāpāyassa maggato;	1460	
PA_tika-abh06_t:14605	Tabbipakkhā sugatiyā, tayoti cha pathīritā.	1460	
PA_tika-abh06_t:14607	Passaddhādiyugāni cha, vaggattā yugaḷāni tu;	1460	
PA_tika-abh06_t:14608	Upakārā sati dhī ca, bahūpakārabhāvato.	1460	
PA_tika-abh06_t:14610	Oghāharaṇato yogā,	1461	
PA_tika-abh06_t:14611	Yojanenābhavaggato;	1461	
PA_tika-abh06_t:14612	Savanenāsavā diṭṭhi-	1461	
PA_tika-abh06_t:14613	Mohejettha dudhā lubho.	1461	
PA_tika-abh06_t:14615	Daḷhaggāhena diṭṭhejā, upādānaṃ tidhā tahiṃ;	1461	
PA_tika-abh06_t:14616	Diṭṭhi dosena te ganthā, ganthato diṭṭhiha dvidhā.	1461	
PA_tika-abh06_t:14618	Pañcāvaraṇato kāma-kaṅkhādosuddhavaṃ tapo;	1461	
PA_tika-abh06_t:14619	Thinamiddhañca mohena, cha vā nīvaraṇānitha.	1461	
PA_tika-abh06_t:14621	Katvā tāpuddhavaṃ ekaṃ, thinamiddhañca vuccati;	1462	
PA_tika-abh06_t:14622	Kiccassāhārato ceva, vipakkhassa ca lesato.	1462	
PA_tika-abh06_t:14624	Diṭṭhejuddhavadosandha-	1462	
PA_tika-abh06_t:14625	Kaṅkhāthinuṇṇatī dasa;	1462	
PA_tika-abh06_t:14626	Lokanāsayugenete,	1462	
PA_tika-abh06_t:14627	Kilesā cittaklesato.	1462	
PA_tika-abh06_t:14629	Lobhadosamūhamāna-diṭṭhikaṅkhissamaccharā;	1462	
PA_tika-abh06_t:14630	Saṃyojanāni diṭṭhejā, bhitvā bandhanato dudhā.	1463	
PA_tika-abh06_t:14632	Tāni mohuddhavaṃmānakaṅkhādosejadiṭṭhiyo;	1463	
PA_tika-abh06_t:14633	Dudhādiṭṭhi tidhā lobhaṃ, bhitvā sutte dasīritā.	1463	
PA_tika-abh06_t:14635	Diṭṭhilobhamūhamānadosakaṅkhā tahiṃ dudhā;	1463	
PA_tika-abh06_t:14636	Katvā lobhamime sattānusayā samudīritā.	1463	
PA_tika-abh06_t:14638	Diṭṭhi eva parāmāso, ñeyyo evaṃ samāsato;	1463	
PA_tika-abh06_t:14639	Attho saṅkhārakkhandhassa, vutto vuttānusārato.	1463	
PA_tika-abh06_t:14640	Iti saccasaṅkhepe khandhattayasaṅkhepo nāma	1464	
PA_tika-abh06_t:14641	Dutiyo paricchedo.	1464	
PA_tika-abh06_t:14642	3. Tatiyo paricchedo	1464	
PA_tika-abh06_t:14643	Cittapavattiparidīpano	1464	
PA_tika-abh06_t:14645	Cittaṃ visayaggāhaṃ taṃ, pākāpākadato dudhā;	1464	
PA_tika-abh06_t:14646	Kusalākusalaṃ pubbaṃ, paramabyākataṃ mataṃ.	1464	
PA_tika-abh06_t:14648	Kusalaṃ tattha kāmādibhūmito catudhā siyā;	1464	
PA_tika-abh06_t:14649	Aṭṭha pañca cattāri ca, cattāri kamato kathaṃ.	1464	
PA_tika-abh06_t:14651	Somanassamatiyuttamasaṅkhāramanamekaṃ;	1465	
PA_tika-abh06_t:14652	Sasaṅkhāramanañcekaṃ, tathā hīnamatidvayaṃ.	1465	
PA_tika-abh06_t:14654	Tathopekkhāmatiyuttaṃ, matihīnanti aṭṭhadhā;	1465	
PA_tika-abh06_t:14655	Kāmāvacarapuññettha, bhijjate vedanādito.	1465	
PA_tika-abh06_t:14657	Dānaṃ sīlañca bhāvanā, pattidānānumodanā;	1465	
PA_tika-abh06_t:14658	Veyyāvaccāpacāyañca, desanā suti diṭṭhiju.	1465	
PA_tika-abh06_t:14660	Etesvekamayaṃ hutvā, vatthuṃ nissāya vā na vā;	1466	
PA_tika-abh06_t:14661	Dvārahīnādiyonīnaṃ, gatiyādippabhedavā.	1466	
PA_tika-abh06_t:14663	Tikālikaparittādigocaresvekamādiya;	1466	
PA_tika-abh06_t:14664	Udeti kālamuttaṃ vā, matihīnaṃ vināmalaṃ.	1466	
PA_tika-abh06_t:14666	Chagocaresu rūpādipañcakaṃ pañca gocarā;	1466	
PA_tika-abh06_t:14667	Sesaṃ rūpamarūpañca, paññatti chaṭṭhagocaro.	1466	
PA_tika-abh06_t:14669	Ñāṇayuttavaraṃ tattha, datvā sandhiṃ tihetukaṃ;	1466	
PA_tika-abh06_t:14670	Pacchā paccati pākānaṃ, pavatte aṭṭhake duve.	1467	
PA_tika-abh06_t:14672	Tesuyeva nihīnaṃ tu, datvā sandhiṃ duhetukaṃ;	1467	
PA_tika-abh06_t:14673	Deti dvādasa pāke ca, pavatte dhīyutaṃ vinā.	1467	
PA_tika-abh06_t:14675	Evaṃ dhīhīnamukkaṭṭhaṃ, sandhiyañca pavattiyaṃ;	1467	
PA_tika-abh06_t:14676	Hīnaṃ panubhayatthāpi, hetuhīneva paccati.	1467	
PA_tika-abh06_t:14678	Kāmasugatiyaṃyeva, bhavabhogadadaṃ idaṃ;	1467	
PA_tika-abh06_t:14679	Rūpāpāye pavatteva, paccate anurūpato.	1467	
PA_tika-abh06_t:14681	Vitakkacārapītīhi, sukhekaggayutaṃ manaṃ;	1468	
PA_tika-abh06_t:14682	Ādi cārādipītādisukhādīhi paraṃ tayaṃ.	1468	
PA_tika-abh06_t:14684	Upekkhekaggatāyantamāruppañcevamaṅgato;	1468	
PA_tika-abh06_t:14685	Pañcadhā rūpapuññaṃ tu, hotārammaṇato pana.	1468	
PA_tika-abh06_t:14687	Ādissāsubhamantassu-	1468	
PA_tika-abh06_t:14688	Pekkhā mettādayo tayo;	1468	
PA_tika-abh06_t:14689	Ādo catunnaṃ pañcannaṃ,	1468	
PA_tika-abh06_t:14690	Sassāsakasiṇāni tu.	1469	
PA_tika-abh06_t:14692	Nabhatammanatassuññataccittacatugocare;	1469	
PA_tika-abh06_t:14693	Kamenātikkamāruppapuññaṃ hoti catubbidhaṃ.	1469	
PA_tika-abh06_t:14695	Amalaṃ santimārabbha, hoti taṃ maggayogato;	1469	
PA_tika-abh06_t:14696	Catudhā pādakajjhānabhedato puna vīsati.	1469	
PA_tika-abh06_t:14698	Diṭṭhikaṅkhānudaṃ ādi, kāmadosatanūkaraṃ;	1469	
PA_tika-abh06_t:14699	Paraṃ paraṃ taducchedī, antaṃ sesakanāsakaṃ.	1469	
PA_tika-abh06_t:14701	Evaṃ bhūmittayaṃ puññaṃ, bhāvanāmayamettha hi;	1470	
PA_tika-abh06_t:14702	Paṭhamaṃ vatthuṃ nissāya, dutiyaṃ ubhayenapi.	1470	
PA_tika-abh06_t:14704	Tatiye ādi nissāya,	1470	
PA_tika-abh06_t:14705	Sesā nissāya vā na vā;	1470	
PA_tika-abh06_t:14706	Honti ādidvayaṃ tattha,	1470	
PA_tika-abh06_t:14707	Sādheti sakabhūbhavaṃ.	1470	
PA_tika-abh06_t:14709	Sādhetānuttaraṃ santiṃ, abhiññā panidheva tu;	1470	
PA_tika-abh06_t:14710	Jhānūdayaphalattā na, phaladānāpi sambhavā.	1471	
PA_tika-abh06_t:14712	Nāññabhūphaladaṃ kammaṃ, rūpapākassa gocaro;	1471	
PA_tika-abh06_t:14713	Sakammagocaroyeva, na caññoyamasambhavo.	1471	
PA_tika-abh06_t:14715	Pāpaṃ kāmikamevekaṃ, hetuto taṃ dvidhā puna;	1471	
PA_tika-abh06_t:14716	Mūlato tividhaṃ lobha-dosamohavasā siyā.	1471	
PA_tika-abh06_t:14718	Somanassakudiṭṭhīhi, yuttamekamasaṅkharaṃ;	1471	
PA_tika-abh06_t:14719	Sasaṅkhāramanañcekaṃ, hīnadiṭṭhidvayaṃ tathā.	1471	
PA_tika-abh06_t:14721	Upekkhādiṭṭhiyuttampi, tathā diṭṭhiviyuttakaṃ;	1472	
PA_tika-abh06_t:14722	Vedanādiṭṭhiādīhi, lobhamūlevamaṭṭhadhā.	1472	
PA_tika-abh06_t:14724	Sadukkhadosāsaṅkhāraṃ, itaraṃ dosamūlakaṃ;	1472	
PA_tika-abh06_t:14725	Mohamūlampi sopekkhaṃ, kaṅkhuddhaccayutaṃ dvidhā.	1472	
PA_tika-abh06_t:14727	Tattha dosadvayaṃ vatthuṃ, nissāyevitare pana;	1472	
PA_tika-abh06_t:14728	Nissāya vā na vā honti, vadhādisahitā kathaṃ.	1472	
PA_tika-abh06_t:14730	Pharussavadhabyāpādā, sadosena salobhato;	1473	
PA_tika-abh06_t:14731	Kudiṭṭhimethunābhijjhā, sesā kammapathā dvibhi.	1473	
PA_tika-abh06_t:14733	Sandhiṃ catūsvapāyesu, deti sabbattha vuttiyaṃ;	1473	
PA_tika-abh06_t:14734	Paccate gocaraṃ tassa, sakalaṃ amalaṃ vinā.	1473	
PA_tika-abh06_t:14736	Abyākataṃ dvidhā pāka-kriyā tatthādi bhūmito;	1473	
PA_tika-abh06_t:14737	Catudhā kāmapākettha, puññapākādito dudhā.	1473	
PA_tika-abh06_t:14739	Puññapākā dvidhāhetu-sahetūti dviraṭṭhakā;	1473	
PA_tika-abh06_t:14740	Ahetū pañca ñāṇāni, gahaṇaṃ tīraṇā ubho.	1474	
PA_tika-abh06_t:14742	Kāyañāṇaṃ sukhī tattha, somanassādi tīraṇaṃ;	1474	
PA_tika-abh06_t:14743	Sopekkhāni cha sesāni, sapuññaṃva sahetukaṃ.	1474	
PA_tika-abh06_t:14745	Kevalaṃ sandhibhavaṅga-tadālambacutibbasā;	1474	
PA_tika-abh06_t:14746	Jāyate sesametassa, pubbe vuttanayā naye.	1474	
PA_tika-abh06_t:14748	Manussavinipātīnaṃ, sandhādi antatīraṇaṃ;	1474	
PA_tika-abh06_t:14749	Hoti aññena kammena, sahetupi ahetunaṃ.	1474	
PA_tika-abh06_t:14751	Pāpajā puññajāhetu-samā tīraṃ vinādikaṃ;	1475	
PA_tika-abh06_t:14752	Sadukkhaṃ kāyaviññāṇaṃ, aniṭṭhārammaṇā ime.	1475	
PA_tika-abh06_t:14754	Te sātagocarā tesu, dviṭṭhānaṃ āditīraṇaṃ;	1475	
PA_tika-abh06_t:14755	Pañcaṭṭhānāparā dve te, parittavisayākhilā.	1475	
PA_tika-abh06_t:14757	Sampaṭicchadvipañcannaṃ, pañca rūpādayo tahiṃ;	1475	
PA_tika-abh06_t:14758	Paccuppannāva sesānaṃ, pākānaṃ cha tikālikā.	1475	
PA_tika-abh06_t:14760	Rūpārūpavipākānaṃ, sabbaso sadisaṃ vade;	1476	
PA_tika-abh06_t:14761	Sakapuññena sandhādi-sakiccattayataṃ vinā.	1476	
PA_tika-abh06_t:14763	Samānuttarapākāpi, sakapuññena sabbaso;	1476	
PA_tika-abh06_t:14764	Hitvā mokkhamukhaṃ taṃ hi, dvidhā magge tidhā phale.	1476	
PA_tika-abh06_t:14766	Kriyā tidhāmalābhāvā,	1476	
PA_tika-abh06_t:14767	Bhūmito tattha kāmikā;	1476	
PA_tika-abh06_t:14768	Dvidhā hetusahetūti,	1476	
PA_tika-abh06_t:14769	Tidhāhetu tahiṃ kathaṃ.	1476	
PA_tika-abh06_t:14771	Āvajjahasitāvajjā, sopekkhasukhupekkhavā;	1477	
PA_tika-abh06_t:14772	Pañcachakāmāvacarā, sakalārammaṇā ca te.	1477	
PA_tika-abh06_t:14774	Saheturūparūpā ca, sakapaññaṃvārahato;	1477	
PA_tika-abh06_t:14775	Vuttiyā na phale pupphaṃ, yathā chinnalatā phalaṃ.	1477	
PA_tika-abh06_t:14777	Anāsevanayāvajja-dvayaṃ puthujjanassa hi;	1477	
PA_tika-abh06_t:14778	Na phale vattamānampi, moghapupphaṃ phalaṃ yathā.	1477	
PA_tika-abh06_t:14780	Tisatta dvicha chattiṃsa, catupañca yathākkamaṃ;	1478	
PA_tika-abh06_t:14781	Puññaṃ pāpaṃ phalaṃ kriyā, ekūnanavutīvidhaṃ.	1478	
PA_tika-abh06_t:14783	Sandhi bhavaṅgamāvajjaṃ, dassanādikapañcakaṃ;	1478	
PA_tika-abh06_t:14784	Gahatīraṇavoṭṭhabba-javataggocaraṃ cuti.	1478	
PA_tika-abh06_t:14786	Iti esaṃ dvisattannaṃ, kiccavuttivasādhunā;	1478	
PA_tika-abh06_t:14787	Cittappavatti chadvāre, saṅkhepā vuccate kathaṃ.	1478	
PA_tika-abh06_t:14789	Kāme sarāginaṃ kamma-nimittādi cutikkhaṇe;	1478	
PA_tika-abh06_t:14790	Khāyate manasoyeva, sesānaṃ kammagocaro.	1479	
PA_tika-abh06_t:14792	Upaṭṭhitaṃ tamārabbha, pañcavāraṃ javo bhave;	1479	
PA_tika-abh06_t:14793	Tadālambaṃ tato tamhā, cuti hoti javehi vā.	1479	
PA_tika-abh06_t:14795	Avijjātaṇhāsaṅkhāra-sahajehi apāyinaṃ;	1479	
PA_tika-abh06_t:14796	Visayādīnavacchādi-namanakkhipakehi tu.	1479	
PA_tika-abh06_t:14798	Appahīnehi sesānaṃ, chādanaṃ namanampi ca;	1479	
PA_tika-abh06_t:14799	Khipakā pana saṅkhārā, kusalāva bhavantiha.	1479	
PA_tika-abh06_t:14801	Kiccattaye kate evaṃ, kammadīpitagocare;	1480	
PA_tika-abh06_t:14802	Tajjaṃ vatthuṃ sahuppannaṃ, nissāya vā na vā tahiṃ.	1480	
PA_tika-abh06_t:14804	Tajjā sandhi siyā hitvā, antarattaṃ bhavantare;	1480	
PA_tika-abh06_t:14805	Antarattaṃ vinā dūre, paṭisandhi kathaṃ bhave.	1480	
PA_tika-abh06_t:14807	Iheva kammataṇhādi-hetuto pubbacittato;	1480	
PA_tika-abh06_t:14808	Cittaṃ dūre siyā dīpa-paṭighosādikaṃ yathā.	1480	
PA_tika-abh06_t:14810	Nāsaññā cavamānassa, nimittaṃ na cutī ca yaṃ;	1481	
PA_tika-abh06_t:14811	Uddhaṃ sandhinimittaṃ kiṃ, paccayopi kanantaro.	1481	
PA_tika-abh06_t:14813	Pubbabhave cuti dāni, kāme jāyanasandhiyā;	1481	
PA_tika-abh06_t:14814	Aññacittantarābhāvā, hotānantarakāraṇaṃ.	1481	
PA_tika-abh06_t:14816	Bhavantarakataṃ kammaṃ, yamokāsaṃ labhe tato;	1481	
PA_tika-abh06_t:14817	Hoti sā sandhi teneva, upaṭṭhāpitagocare.	1481	
PA_tika-abh06_t:14819	Yasmā cittavirāgattaṃ, kātuṃ nāsakkhi sabbaso;	1481	
PA_tika-abh06_t:14820	Tasmā sānusayasseva, punuppatti siyā bhave.	1482	
PA_tika-abh06_t:14822	Pañcadvāre siyā sandhi, vinā kammaṃ dvigocare;	1482	
PA_tika-abh06_t:14823	Bhavasandhānato sandhi, bhavaṅgaṃ taṃ tadaṅgato.	1482	
PA_tika-abh06_t:14825	Tamevante cuti tasmiṃ, gocare cavanena tu;	1482	
PA_tika-abh06_t:14826	Ekasantatiyā evaṃ, uppattiṭṭhitibhedakā.	1482	
PA_tika-abh06_t:14828	Athaññārammaṇāpātha-gate cittantarassa hi;	1482	
PA_tika-abh06_t:14829	Hetusaṅkhyaṃ bhavaṅgassa, dvikkhattuṃ calanaṃ bhave.	1482	
PA_tika-abh06_t:14831	Ghaṭṭite aññavatthumhi, aññanissitakampanaṃ;	1483	
PA_tika-abh06_t:14832	Ekābaddhena hotīti, sakkharopamayā vade.	1483	
PA_tika-abh06_t:14834	Manodhātukriyāvajjaṃ, tato hoti sakiṃ bhave;	1483	
PA_tika-abh06_t:14835	Dassanādi sakadvāra-gocaro gahaṇaṃ tato.	1483	
PA_tika-abh06_t:14837	Santīraṇaṃ tato tamhā, voṭṭhabbañca sakiṃ tato;	1483	
PA_tika-abh06_t:14838	Sattakkhattuṃ javo kāme, tamhā tadanurūpato.	1483	
PA_tika-abh06_t:14840	Tadālambadvikaṃ tamhā, bhavaṅgaṃtimahantari;	1484	
PA_tika-abh06_t:14841	Javā mahante voṭṭhabbā, paritte nitare manaṃ.	1484	
PA_tika-abh06_t:14843	Voṭṭhabbassa paritte tu, dvattikkhattuṃ javo viya;	1484	
PA_tika-abh06_t:14844	Vadanti vuttiṃ taṃ pāṭhe, anāsevanato na hi.	1484	
PA_tika-abh06_t:14846	Niyamopidha cittassa, kammādiniyamo viya;	1484	
PA_tika-abh06_t:14847	Ñeyyo ambopamādīhi, dassetvā taṃ sudīpaye.	1484	
PA_tika-abh06_t:14849	Manodvāretarāvajjaṃ, bhavaṅgamhā siyā tato;	1484	
PA_tika-abh06_t:14850	Javokāme vibhūte tu, kāmavhe visaye tato.	1485	
PA_tika-abh06_t:14852	Kāmīnaṃ tu tadālambaṃ, bhavaṅgaṃ tu tato siyā;	1485	
PA_tika-abh06_t:14853	Avibhūte paritte ca, bhavaṅgaṃ javato bhave.	1485	
PA_tika-abh06_t:14855	Avibhūte vibhūte ca, paritte aparittake;	1485	
PA_tika-abh06_t:14856	Javāyeva bhavaṅgaṃ tu, brahmānaṃ catugocare.	1485	
PA_tika-abh06_t:14858	Mahaggataṃ panārabbha, javite dosasaṃyute;	1485	
PA_tika-abh06_t:14859	Viruddhattā bhavaṅgaṃ na, kiṃ siyā sukhasandhino.	1485	
PA_tika-abh06_t:14861	Upekkhātīraṇaṃ hoti, parittenāvajjaṃ kathaṃ.	1486	
PA_tika-abh06_t:14862	Niyamo na vināvajjaṃ, maggato phalasambhavā.	1486	
PA_tika-abh06_t:14864	Mahaggatāmalā sabbe, javā gotrabhuto siyuṃ;	1486	
PA_tika-abh06_t:14865	Nirodhā ca phaluppatti, bhavaṅgaṃ javanādito.	1486	
PA_tika-abh06_t:14867	Sahetusāsavā pākā, tīraṇā dve cupekkhakā;	1486	
PA_tika-abh06_t:14868	Ime sandhi bhavaṅgā ca, cuti cekūnavīsati.	1486	
PA_tika-abh06_t:14870	Dve dve āvajjanādīni, gahaṇantāni tīṇi tu;	1487	
PA_tika-abh06_t:14871	Santīraṇāni ekaṃva, voṭṭhabbamitināmakaṃ.	1487	
PA_tika-abh06_t:14873	Aṭṭha kāmamahāpākā, tīṇi santīraṇāni ca;	1487	
PA_tika-abh06_t:14874	Ekādasa bhavantete, tadārammaṇanāmakā.	1487	
PA_tika-abh06_t:14876	Kusalākusalaṃ sabbaṃ, kriyā cāvajjavajjitā;	1487	
PA_tika-abh06_t:14877	Phalāni pañcapaññāsa, javanāni bhavantime.	1487	
PA_tika-abh06_t:14878	Iti saccasaṅkhepe cittapavattiparidīpano nāma	1487	
PA_tika-abh06_t:14879	Tatiyo paricchedo.	1487	
PA_tika-abh06_t:14880	4. Catuttho paricchedo	1488	
PA_tika-abh06_t:14881	Viññāṇakkhandhapakiṇṇakanayasaṅkhepo	1488	
PA_tika-abh06_t:14883	Ekadhādinayodāni, paṭuvaḍḍhāya yoginaṃ;	1488	
PA_tika-abh06_t:14884	Vuccate visayaggāhā, sabbamekavidhaṃ manaṃ.	1488	
PA_tika-abh06_t:14886	Ekāsīti tibhūmaṭṭhaṃ, lokiyaṃ suttarañca taṃ;	1488	
PA_tika-abh06_t:14887	Sesaṃ lokuttaraṃ aṭṭha, anuttarañcitī dvidhā.	1488	
PA_tika-abh06_t:14889	Lokapākakriyāhetū, cekahetūti sattahi;	1488	
PA_tika-abh06_t:14890	Tiṃsa nādhipati sādhi-pati sesātipī dvidhā.	1489	
PA_tika-abh06_t:14892	Chandacittīhavīmaṃsā-svekena matimā yutaṃ;	1489	
PA_tika-abh06_t:14893	Vinā vīmaṃsamekena, ñāṇahīnamanaṃ yutaṃ.	1489	
PA_tika-abh06_t:14895	Parittānappamāṇāni, mahaggatamanāniti;	1489	
PA_tika-abh06_t:14896	Tidhā chanava caṭṭha ca, tinavā ca yathākkamaṃ.	1489	
PA_tika-abh06_t:14898	Dvipañca cittaṃ viññāṇaṃ, tisso hi manodhātuyo;	1489	
PA_tika-abh06_t:14899	Chasattati manoñāṇa-dhātūti tividhā puna.	1489	
PA_tika-abh06_t:14901	Ekārammaṇacittāni, anabhiññaṃ mahaggataṃ;	1490	
PA_tika-abh06_t:14902	Amalaṃ pañcaviññāṇaṃ, navapañca bhavantime.	1490	
PA_tika-abh06_t:14904	Pañcālambaṃ manodhātu, sābhiññaṃ kāmadhātujaṃ;	1490	
PA_tika-abh06_t:14905	Sesaṃ chārammaṇaṃ taṃ hi, tecattālīsa saṅkhyato.	1490	
PA_tika-abh06_t:14907	Kāmapākadusā cādi-maggo cādikriyā duve;	1490	
PA_tika-abh06_t:14908	Rūpā sabbetirūpe na, tecattālīsa hontime.	1490	
PA_tika-abh06_t:14910	Vināva rūpenāruppa-vipākā caturo siyuṃ;	1491	
PA_tika-abh06_t:14911	Dvecattālīsa sesāni, vattantubhayathāpi ca.	1491	
PA_tika-abh06_t:14913	Catudhāpi ahetvekadvihetukatihetuto;	1491	
PA_tika-abh06_t:14914	Aṭṭhārasa dve bāvīsa, sattacattālisaṃ bhave.	1491	
PA_tika-abh06_t:14916	Kāme javā savoṭṭhabbā, abhiññādvayameva ca;	1491	
PA_tika-abh06_t:14917	Rūpiriyāpathaviññattikarāme caturaṭṭhakā.	1491	
PA_tika-abh06_t:14919	Chabbīsati javā sesā, karā rūpiriyāpathe;	1491	
PA_tika-abh06_t:14920	Dvipañcamanavajjāni, kāmarūpaphalāni ca.	1492	
PA_tika-abh06_t:14922	Ādikriyāti cekūna-vīsa rūpakarā ime;	1492	
PA_tika-abh06_t:14923	Sesā cuddasa bhinnāvacuti sandhi na tīṇipi.	1492	
PA_tika-abh06_t:14925	Ekakiccādito pañca-vidhā tatthekakiccakā;	1492	
PA_tika-abh06_t:14926	Dvipañcacittaṃ javanaṃ, manodhātuṭṭhasaṭṭhime.	1492	
PA_tika-abh06_t:14928	Dvikiccādīni voṭṭhabbaṃ, sukhatīraṃ mahaggate;	1492	
PA_tika-abh06_t:14929	Pākā kāmamahāpākā, sesā tīrā yathākkamaṃ.	1492	
PA_tika-abh06_t:14931	Dassanaṃ savanaṃ diṭṭhaṃ, sutaṃ ghāyanakādikaṃ;	1493	
PA_tika-abh06_t:14932	Tayaṃ mutaṃ manodhātuttayaṃ diṭṭhaṃ sutaṃ mutaṃ.	1493	
PA_tika-abh06_t:14934	Diṭṭhaṃ sutaṃ mutaṃ ñātaṃ, sābhiññaṃ sesakāmikaṃ;	1493	
PA_tika-abh06_t:14935	Viññātārammaṇaṃ sesamevaṃ chabbidhamīraye.	1493	
PA_tika-abh06_t:14937	Sattadhā sattaviññāṇadhātūnaṃ tu vasā bhave;	1493	
PA_tika-abh06_t:14938	Vuccatedāni tasseva, anantaranayakkamo.	1493	
PA_tika-abh06_t:14940	Puññesvādidvayā kāme, rūpapuññamanantakaṃ;	1494	
PA_tika-abh06_t:14941	Tappādakuttarānantaṃ, bhavaṅgañcāditīraṇaṃ.	1494	
PA_tika-abh06_t:14943	Dutiyantadvayā tīraṃ, bhavaṅgaṃ tatiyadvayā;	1494	
PA_tika-abh06_t:14944	Te anantāmalaṃ puññaṃ, majjhattañca mahaggataṃ.	1494	
PA_tika-abh06_t:14946	Sabbavāre sayañceti, tepaññāsa tisatta ca;	1494	
PA_tika-abh06_t:14947	Tettiṃsa ca bhavantete, rūpesu pana puññato.	1494	
PA_tika-abh06_t:14949	Tappākā ca matiyutta-kāmapākā sayaṃ dasa;	1494	
PA_tika-abh06_t:14950	Āruppapuññato te ca, sako pāko sayaṃ puna.	1495	
PA_tika-abh06_t:14952	Adhopākā ca antamhā, tatiyañca phalantime;	1495	
PA_tika-abh06_t:14953	Dasekadvitipañcāhi, maggā cekaṃ sakaṃ phalaṃ.	1495	
PA_tika-abh06_t:14955	Lobhamūlekahetūhi, antakāmasubhā viya;	1495	
PA_tika-abh06_t:14956	Satta dosadvayā kāma-bhavaṅgapekkhavā sayaṃ.	1495	
PA_tika-abh06_t:14958	Mahāpākatihetūhi, sāvajjā sabbasandhiyo;	1495	
PA_tika-abh06_t:14959	Kāmaccutīhi sesāhi, sāvajjā kāmasandhiyo.	1495	
PA_tika-abh06_t:14961	Kāmaccuti ca voṭṭhabbaṃ, sayañca sukhatīrato;	1496	
PA_tika-abh06_t:14962	Paṭicchā tīraṇāni dve, itarā sakatīraṇaṃ.	1496	
PA_tika-abh06_t:14964	Sakaṃ sakaṃ paṭicchaṃ tu, viññāṇehi dvipañcahi;	1496	
PA_tika-abh06_t:14965	Rūpapākehi sāvajjā, sandhiyohetuvajjitā.	1496	
PA_tika-abh06_t:14967	Arūpapākesvādimhā, kāmapākā tihetukā;	1496	
PA_tika-abh06_t:14968	Antāvajjampi cāruppa-pākā ca nava hontime.	1496	
PA_tika-abh06_t:14970	Dutiyādīhi teyeva, adhopākaṃ vinā vinā;	1497	
PA_tika-abh06_t:14971	Phalā tihetukā pākā, sayañceti catuddasa.	1497	
PA_tika-abh06_t:14973	Dvipañcādikriyā hāsā, sayañcāruppavajjitā;	1497	
PA_tika-abh06_t:14974	Ñāṇayuttabhavaṅgāti, dasa voṭṭhabbato pana.	1497	
PA_tika-abh06_t:14976	Kāme javā bhavaṅgā ca, kāmarūpe sayampi vā;	1497	
PA_tika-abh06_t:14977	Navapañca sahetādi-kiriyadvayato pana.	1497	
PA_tika-abh06_t:14979	Sayaṃ bhavaṅgamatimā, rūpe sātakriyāpi ca;	1497	
PA_tika-abh06_t:14980	Tappādakantimañceti, bāvīsa tatiyā pana.	1498	
PA_tika-abh06_t:14982	Te ca pākā sayañcante, phalaṃ majjhā mahaggatā;	1498	
PA_tika-abh06_t:14983	Kriyāti vīsati honti, sesadvīhi dukehi tu.	1498	
PA_tika-abh06_t:14985	Vuttapākā sayañceti, cuddasevaṃ kriyājavā;	1498	
PA_tika-abh06_t:14986	Tadārammaṇaṃ muñcitvā, paṭṭhānanayato naye.	1498	
PA_tika-abh06_t:14988	Atha sātakriyā sātaṃ, sesaṃ sesakriyāpi ca;	1498	
PA_tika-abh06_t:14989	Tadālambaṃ yathāyogaṃ, vade aṭṭhakathānayā.	1498	
PA_tika-abh06_t:14991	Mahaggatā kriyā sabbā, sakapuññasamā tahiṃ;	1499	
PA_tika-abh06_t:14992	Antā phalantimaṃ hoti, ayameva visesatā.	1499	
PA_tika-abh06_t:14994	Imassānantarā dhammā, ettakāti pakāsitā;	1499	
PA_tika-abh06_t:14995	Imaṃ panettakehīti, vuccateyaṃ nayodhunā.	1499	
PA_tika-abh06_t:14997	Dvīhi kāmajavā tīhi, rūpārūpā catūhi tu;	1499	
PA_tika-abh06_t:14998	Maggā chahi phalādi dve, sesā dve pana sattahi.	1499	
PA_tika-abh06_t:15000	Ekamhā dasa pañcahi, paṭicchā sukhatīraṇaṃ;	1500	
PA_tika-abh06_t:15001	Kāme dosakriyāhīna-javehi gahato sakā.	1500	
PA_tika-abh06_t:15003	Kāme javā kriyāhīnā, tadālambā savoṭṭhabbā;	1500	
PA_tika-abh06_t:15004	Sagahañceti tettiṃsacittehi paratīraṇā.	1500	
PA_tika-abh06_t:15006	Kāmapuññasukhītīrakaṇhavoṭṭhabbato dvayaṃ;	1500	
PA_tika-abh06_t:15007	Mahāpākantimaṃ hoti, anāruppacutīhi ca.	1500	
PA_tika-abh06_t:15009	Sattatiṃsa panetāni, ettha hitvā dusadvayaṃ;	1500	
PA_tika-abh06_t:15010	Etehi pañcatiṃsehi, jāyate dutiyadvayaṃ.	1501	
PA_tika-abh06_t:15012	Sukhatīrādi sattete, kriyato cāpi sambhavā;	1501	
PA_tika-abh06_t:15013	Ñeyyā sesāni cattāri, bhavaṅgena ca labbhare.	1501	
PA_tika-abh06_t:15015	Maggavajjā savoṭṭhabbasukhitīrajavākhilā;	1501	
PA_tika-abh06_t:15016	Cutīti navakaṭṭhāhi, tatiyadvayamādise.	1501	
PA_tika-abh06_t:15018	Etehi dosavajjehi, sattatīhitaradvayaṃ;	1501	
PA_tika-abh06_t:15019	Rūpapākā vināruppapākāhetuduhetuke.	1501	
PA_tika-abh06_t:15021	Tehevekūnasaṭṭhīhi, hontiruppādikaṃ vinā;	1502	
PA_tika-abh06_t:15022	Hāsāvajje jave rūpe, aṭṭhachakkehi tehi tu.	1502	
PA_tika-abh06_t:15024	Sādhopākehi teheva, dutiyādīni attanā;	1502	
PA_tika-abh06_t:15025	Adhodhojavahīnehi, ekekūnehi jāyare.	1502	
PA_tika-abh06_t:15027	Sukhatīrabhavaṅgāni, sayañcāti tisattahi;	1502	
PA_tika-abh06_t:15028	Antāvajjaṃ anāruppabhavaṅgehi panetaraṃ.	1502	
PA_tika-abh06_t:15030	Vuttānantarasaṅkhāto, nayo dāni anekadhā;	1503	
PA_tika-abh06_t:15031	Puggalādippabhedāpi, pavatti tassa vuccate.	1503	
PA_tika-abh06_t:15033	Puthujjanassa jāyante, diṭṭhikaṅkhāyutāni ve;	1503	
PA_tika-abh06_t:15034	Sekkhassevāmalā satta, anantānitarassa tu.	1503	
PA_tika-abh06_t:15036	Antāmalaṃ anāvajjakriyā cekūnavīsati;	1503	
PA_tika-abh06_t:15037	Kusalākusalā sesā, honti sekkhaputhujjane.	1503	
PA_tika-abh06_t:15039	Itarāni panāvajjadvayaṃ pākā ca sāsavā;	1503	
PA_tika-abh06_t:15040	Tiṇṇannampi siyuṃ evaṃ, pañcadhā sattabhedato.	1504	
PA_tika-abh06_t:15042	Kāme soḷasa ghānādittayaṃ dosamahāphalā;	1504	
PA_tika-abh06_t:15043	Rūpārūpe sapākoti, pañcavīsati ekajā.	1504	
PA_tika-abh06_t:15045	Kāmapākā ca sesādimaggo ādikriyā duve;	1504	
PA_tika-abh06_t:15046	Rūpe javāti bāvīsa, dvijā sesā tidhātujā.	1504	
PA_tika-abh06_t:15048	Vitthāropi ca bhūmīsu, ñeyyo kāmasubhāsubhaṃ;	1504	
PA_tika-abh06_t:15049	Hāsavajjamahetuñca, apāye sattatiṃsime.	1504	
PA_tika-abh06_t:15051	Hitvā mahaggate pāke, asīti sesakāmisu;	1505	
PA_tika-abh06_t:15052	Cakkhusotamanodhātu, tīraṇaṃ voṭṭhabbampi ca.	1505	
PA_tika-abh06_t:15054	Dosahīnajavā so so, pāko rūpe anāriye;	1505	
PA_tika-abh06_t:15055	Pañcasaṭṭhi chasaṭṭhī tu, parittābhādīsu tīsu.	1505	
PA_tika-abh06_t:15057	Ādipañcāmalā kaṅkhādiṭṭhiyutte vinā tahiṃ;	1505	
PA_tika-abh06_t:15058	Teyeva pañcapaññāsa, jāyare suddhabhūmisu.	1505	
PA_tika-abh06_t:15060	Ādimaggadusāhāsarūpahīnajavā sako;	1506	
PA_tika-abh06_t:15061	Pāko voṭṭhabbanañcāti, titālīsaṃ siyuṃ nabhe.	1506	
PA_tika-abh06_t:15063	Adhodhomanavajjā te,	1506	
PA_tika-abh06_t:15064	Pāko ceva sako sako;	1506	
PA_tika-abh06_t:15065	Dutiyādīsu jāyante,	1506	
PA_tika-abh06_t:15066	Dve dve ūnā tato tato.	1506	
PA_tika-abh06_t:15068	Arūpesvekamekasmiṃ, rūpesvādittikepi ca;	1506	
PA_tika-abh06_t:15069	Tike ca tatiye ekaṃ, dve honti dutiyattike.	1506	
PA_tika-abh06_t:15071	Antimaṃ rūpapākaṃ tu, chasu vehapphalādisu;	1507	
PA_tika-abh06_t:15072	Kāmasugatiyaṃyeva, mahāpākā pavattare.	1507	
PA_tika-abh06_t:15074	Ghāyanādittayaṃ kāme, paṭighadvayameva ca;	1507	
PA_tika-abh06_t:15075	Sattarasesu paṭhamaṃ, amalaṃ mānavādisu.	1507	
PA_tika-abh06_t:15077	Ariyāpāyavajjesu, caturodipphalādikā;	1507	
PA_tika-abh06_t:15078	Apāyāruppavajjesu, hāsarūpasubhakriyaṃ.	1507	
PA_tika-abh06_t:15080	Apāyuddhattayaṃ hitvā, hotākāsasubhakriyaṃ;	1508	
PA_tika-abh06_t:15081	Tathāpāyuddhadve hitvā, viññāṇakusalakriyaṃ.	1508	
PA_tika-abh06_t:15083	Bhavaggāpāyavajjesu, ākiñcaññasubhakriyaṃ;	1508	
PA_tika-abh06_t:15084	Diṭṭhikaṅkhāyutā suddhe, vinā sabbāsu bhūmisu.	1508	
PA_tika-abh06_t:15086	Amalāni ca tīṇante,	1508	
PA_tika-abh06_t:15087	Bhavagge ca subhakriyā;	1508	
PA_tika-abh06_t:15088	Mahākriyā ca hontete,	1508	
PA_tika-abh06_t:15089	Terasevānapāyisu.	1508	
PA_tika-abh06_t:15091	Anāruppe manodhātu, dassanaṃ savatīraṇaṃ;	1509	
PA_tika-abh06_t:15092	Kāme aniṭṭhasaṃyoge, brahmānaṃ pāpajaṃ phalaṃ.	1509	
PA_tika-abh06_t:15094	Voṭṭhabbaṃ kāmapuññañca, diṭṭhihīnaṃ sauddhavaṃ;	1509	
PA_tika-abh06_t:15095	Cuddasetāni cittāni, jāyare tiṃsabhūmisu.	1509	
PA_tika-abh06_t:15097	Indriyāni duve antadvayavajjesvahetusu;	1509	
PA_tika-abh06_t:15098	Tīṇi kaṅkhetarāhetupāpe cattāri terasa.	1509	
PA_tika-abh06_t:15100	Cha ñāṇahīne tabbantasāsave satta nimmale;	1510	
PA_tika-abh06_t:15101	Cattālīse panaṭṭhevaṃ, ñeyyamindriyabhedato.	1510	
PA_tika-abh06_t:15103	Dve balāni ahetvantadvaye tīṇi tu saṃsaye;	1510	
PA_tika-abh06_t:15104	Cattāritarapāpe cha, honti sesaduhetuke.	1510	
PA_tika-abh06_t:15106	Ekūnāsīticittesu, matiyuttesu satta tu;	1510	
PA_tika-abh06_t:15107	Abalāni hi sesāni, vīriyantaṃ balaṃ bhave.	1510	
PA_tika-abh06_t:15109	Ajhānaṅgāni dvepañca, takkantā hi tadaṅgatā;	1510	
PA_tika-abh06_t:15110	Jhāne pītiviratte ta-ppādake amale duve.	1511	
PA_tika-abh06_t:15112	Tatiye sāmale tīṇi, cattāri dutiye tathā;	1511	
PA_tika-abh06_t:15113	Kāme nippītike cāpi, pañcaṅgāni hi sesake.	1511	
PA_tika-abh06_t:15115	Maggā dve saṃsaye diṭṭhihīnasesāsubhe tayo;	1511	
PA_tika-abh06_t:15116	Duhetuketare suddhajjhāne ca dutiyādike.	1511	
PA_tika-abh06_t:15118	Cattāro pañca paṭhamajhānakāmatihetuke;	1511	
PA_tika-abh06_t:15119	Sattāmale dutiyādi-jhānike aṭṭha sesake.	1511	
PA_tika-abh06_t:15121	Hetvantato hi maggassa, amaggaṅgamahetukaṃ;	1512	
PA_tika-abh06_t:15122	Chamaggaṅgayutaṃ natthi, balehipi ca pañcahi.	1512	
PA_tika-abh06_t:15124	Sukhitīratadālambaṃ, iṭṭhe puññajupekkhavā;	1512	
PA_tika-abh06_t:15125	Iṭṭhamajjhetaraṃ hoti, tabbipakkhe tu gocare.	1512	
PA_tika-abh06_t:15127	Dosadvayā tadālambaṃ, na sukhikriyato pana;	1512	
PA_tika-abh06_t:15128	Sabbaṃ subhāsubhe naṭṭhe, tadālambaṇavācato.	1512	
PA_tika-abh06_t:15130	Kriyato vā tadālambaṃ, sopekkhāya sukhī na hi;	1513	
PA_tika-abh06_t:15131	Itarā itarañceti, idaṃ suṭṭhupalakkhaye.	1513	
PA_tika-abh06_t:15133	Sandhidāyakakammena, tadālambapavattiyaṃ;	1513	
PA_tika-abh06_t:15134	Niyāmanaṃ javassāha, kammassevaññakammato.	1513	
PA_tika-abh06_t:15136	Citte cetasikā yasmiṃ,	1513	
PA_tika-abh06_t:15137	Ye vuttā te samāsato;	1513	
PA_tika-abh06_t:15138	Vuccare dāni dvepañce,	1513	
PA_tika-abh06_t:15139	Sabbagā satta jāyare.	1513	
PA_tika-abh06_t:15141	Takkacārādhimokkhehi, teyeva jāyare dasa;	1514	
PA_tika-abh06_t:15142	Pañcaṭṭhānamanodhātu-pañcake sukhatīraṇe.	1514	
PA_tika-abh06_t:15144	Ete pītādhikā hāse, vāyāmena ca dvādhikā;	1514	
PA_tika-abh06_t:15145	Voṭṭhabbanepi eteva, dasekā pītivajjitā.	1514	
PA_tika-abh06_t:15147	Pāpasādhāraṇā te ca, tipañcuddhaccasaññute;	1514	
PA_tika-abh06_t:15148	Kaṅkhāyuttepi eteva, sakaṅkhā hīnanicchayā.	1514	
PA_tika-abh06_t:15150	Kaṅkhāvajjā paneteva, sadosacchandanicchayā;	1515	
PA_tika-abh06_t:15151	Sattarasa duse honti, salobhantadvaye pana.	1515	
PA_tika-abh06_t:15153	Dosavajjā salobhā te,	1515	
PA_tika-abh06_t:15154	Tatiyādidukesu te;	1515	
PA_tika-abh06_t:15155	Diṭṭhipītidvayādhikā,	1515	
PA_tika-abh06_t:15156	Dvinavekūnavīsati.	1515	
PA_tika-abh06_t:15158	Pīticārappanāvajjā, ādito yāva tiṃsime;	1515	
PA_tika-abh06_t:15159	Uppajjanti catutthādi-rūpārūpamanesu ve.	1515	
PA_tika-abh06_t:15161	Pīticāravitakkesu,	1516	
PA_tika-abh06_t:15162	Ekena dvititikkamā;	1516	
PA_tika-abh06_t:15163	Tatiyādīsu teyeva,	1516	
PA_tika-abh06_t:15164	Tiṃsekadvetayodhikā.	1516	
PA_tika-abh06_t:15166	Etevādidvaye kāme, dutiyādidukesu hi;	1516	
PA_tika-abh06_t:15167	Matiṃ pītiṃ matippītiṃ, hitvā te kamato siyuṃ.	1516	
PA_tika-abh06_t:15169	Jhāne vuttāva tajjhānikāmale viratādhikā;	1516	
PA_tika-abh06_t:15170	Tatthetā niyatā vittiṃ, vade sabbattha sambhavā.	1517	
PA_tika-abh06_t:15172	Kāmapuññesu paccekaṃ,	1517	
PA_tika-abh06_t:15173	Jayantāniyatesu hi;	1517	
PA_tika-abh06_t:15174	Viratīyo dayāmodā,	1517	
PA_tika-abh06_t:15175	Kāme sātasubhakriye.	1517	
PA_tika-abh06_t:15177	Majjhattepi vadanteke, sahetukasubhakriye;	1517	
PA_tika-abh06_t:15178	Sukhajjhānepi paccekaṃ, hontiyeva dayāmudā.	1517	
PA_tika-abh06_t:15180	Thinamiddhaṃ sasaṅkhāre, diṭṭhihīnadvaye tahiṃ;	1518	
PA_tika-abh06_t:15181	Mānena vā tayo sesadiṭṭhihīne vidhekako.	1518	
PA_tika-abh06_t:15183	Issāmaccherakukkuccā, visuṃ dosayutadvaye;	1518	
PA_tika-abh06_t:15184	Tatthantake siyuṃ thinamiddhakena tayopi vā.	1518	
PA_tika-abh06_t:15186	Ye vuttā ettakā ettha, iti cetasikākhilā;	1518	
PA_tika-abh06_t:15187	Tatthettakesvidantevaṃ, vuccateyaṃ nayodhunā.	1518	
PA_tika-abh06_t:15189	Tesaṭṭhiyā sukhaṃ dukkhaṃ, tīsupekkhāpi vedanā;	1518	
PA_tika-abh06_t:15190	Pañcapaññāsacittesu, bhave indriyato pana.	1519	
PA_tika-abh06_t:15192	Ekatthekattha ceva dvesaṭṭhiyā dvīsu pañcahi;	1519	
PA_tika-abh06_t:15193	Paññāsāyāti viññeyyaṃ, sukhādindriyapañcakaṃ.	1519	
PA_tika-abh06_t:15195	Dasuttarasate hoti, nicchayo vīriyaṃ tato;	1519	
PA_tika-abh06_t:15196	Pañcahīne tatokūne, samādhindriyamādise.	1519	
PA_tika-abh06_t:15198	Chando ekasatekūnavīsa saddhādayo pana;	1519	
PA_tika-abh06_t:15199	Ñāṇavajjā navahīnasate honti matī pana.	1519	
PA_tika-abh06_t:15201	Ekūnāsītiyā cāro, chasaṭṭhīsu panappanā;	1520	
PA_tika-abh06_t:15202	Pañcapaññāsake pīti, ekapaññāsake siyā.	1520	
PA_tika-abh06_t:15204	Viratī chaṭṭhake vīse, karuṇāmuditātha vā;	1520	
PA_tika-abh06_t:15205	Aṭṭhasopekkhacittena, aṭṭhavīsatiyā siyuṃ.	1520	
PA_tika-abh06_t:15207	Ahīrikamanottappamohuddhaccā dvādaseva;	1520	
PA_tika-abh06_t:15208	Lobho aṭṭhasu cittesu, thinamiddhaṃ tu pañcasu.	1520	
PA_tika-abh06_t:15210	Māno catūsu diṭṭhi ca, tathā dvīsu manesu hi;	1521	
PA_tika-abh06_t:15211	Doso issā ca maccheraṃ, kukkuccañca bhavantime.	1521	
PA_tika-abh06_t:15213	Ekasmiṃ vimatī hoti, evaṃ vuttānusārato;	1521	
PA_tika-abh06_t:15214	Appavattinayo cāpi, sakkā ñātuṃ vijānatā.	1521	
PA_tika-abh06_t:15216	Asmiṃ khandheva viññeyyo, vedanādīsvayaṃ nayo;	1521	
PA_tika-abh06_t:15217	Ekadhādividho yutti-vasātenāviyogato.	1521	
PA_tika-abh06_t:15219	Upamā pheṇupiṇḍo ca, bubbuḷo migataṇhikā;	1521	
PA_tika-abh06_t:15220	Kadalī māyā viññeyyā, khandhānaṃ tu yathākkamaṃ.	1522	
PA_tika-abh06_t:15222	Tesaṃ vimaddāsahanakhaṇasobhappalobhana-	1522	
PA_tika-abh06_t:15223	Nisāravañcakattehi, samānattaṃ samāhaṭaṃ.	1522	
PA_tika-abh06_t:15225	Te sāsavā upādānakkhandhā khandhāvanāsavā;	1522	
PA_tika-abh06_t:15226	Tatthādī dukkhavatthuttā, dukkhā bhārā ca khādakā.	1522	
PA_tika-abh06_t:15228	Khandhāniccādidhammā te, vadhakā sabhayā itī;	1522	
PA_tika-abh06_t:15229	Asukhaddhammato cikkhā, ukkhittāsikarī yathā.	1522	
PA_tika-abh06_t:15230	Iti saccasaṅkhepe viññāṇakkhandhapakiṇṇakanayasaṅkhepo nāma	1523	
PA_tika-abh06_t:15231	Catuttho paricchedo.	1523	
PA_tika-abh06_t:15232	5. Pañcamo paricchedo	1523	
PA_tika-abh06_t:15233	Nibbānapaññattiparidīpano	1523	
PA_tika-abh06_t:15235	Rāgādīnaṃ khayaṃ vuttaṃ, nibbānaṃ santilakkhaṇaṃ;	1523	
PA_tika-abh06_t:15236	Saṃsāradukkhasantāpatattassālaṃ sametave.	1523	
PA_tika-abh06_t:15238	Khayamattaṃ na nibbānaṃ, sagambhīrādivācato;	1523	
PA_tika-abh06_t:15239	Abhāvassa hi kummānaṃ, lomasseva na vācatā.	1523	
PA_tika-abh06_t:15241	Khayoti vuccate maggo, tappāpattā idaṃ khayaṃ;	1524	
PA_tika-abh06_t:15242	Arahattaṃ viyuppāda-vayābhāvā dhuvañca taṃ.	1524	
PA_tika-abh06_t:15244	Saṅkhataṃ sammutiñcāpi, ñāṇamālamba neva hi;	1524	
PA_tika-abh06_t:15245	Chinde male tato vatthu, icchitabbamasaṅkhataṃ.	1524	
PA_tika-abh06_t:15247	Pattukāmena taṃ santiṃ, chabbisuddhiṃ samādiya;	1524	
PA_tika-abh06_t:15248	Ñāṇadassanasuddhī tu, sādhetabbā hitatthinā.	1524	
PA_tika-abh06_t:15250	Cetanādividhā sīla-suddhi tattha catubbidhā;	1525	
PA_tika-abh06_t:15251	Sopacārasamādhī tu, cittasuddhīti vuccate.	1525	
PA_tika-abh06_t:15253	Sampādetvādidvesuddhiṃ, namanā nāmaṃ tu ruppa-	1525	
PA_tika-abh06_t:15254	To rūpaṃ natthi attādivatthūti ca vavatthape.	1525	
PA_tika-abh06_t:15256	Maṇindhanātape aggi, asantopi samāgame;	1525	
PA_tika-abh06_t:15257	Yathā hoti tathā cittaṃ, vatthālambādisaṅgame.	1525	
PA_tika-abh06_t:15259	Paṅgulandhā yathā gantuṃ, paccekamasamatthakā;	1525	
PA_tika-abh06_t:15260	Yanti yuttā yathā evaṃ, nāmarūpavhayā kriyā.	1526	
PA_tika-abh06_t:15262	Na nāmarūpato añño, attādi iti dassanaṃ;	1526	
PA_tika-abh06_t:15263	Sodhanattā hi duddiṭṭhiṃ, diṭṭhisuddhīti vuccati.	1526	
PA_tika-abh06_t:15265	Avijjātaṇhupādāna-kammenādimhi taṃ dvayaṃ;	1526	
PA_tika-abh06_t:15266	Rūpaṃ kammādito nāmaṃ, vatthādīhi pavattiyaṃ.	1526	
PA_tika-abh06_t:15268	Sadā sabbattha sabbesaṃ, sadisaṃ na yato tato;	1526	
PA_tika-abh06_t:15269	Nāhetunāñño attādiniccahetūti passati.	1526	
PA_tika-abh06_t:15271	Evaṃ tīrayate kaṅkhā, yāya paññāya paccaye;	1527	
PA_tika-abh06_t:15272	Diṭṭhattā suddhi sā kaṅkhātaraṇaṃ iti vuccati.	1527	
PA_tika-abh06_t:15274	Pattaññātapariñño so, atraṭṭho yatateyati;	1527	
PA_tika-abh06_t:15275	Tīraṇavhapariññāya, visuddhatthaṃ sadādaro.	1527	
PA_tika-abh06_t:15277	Tikālādivasā khandhe, samāsetvā kalāpato;	1527	
PA_tika-abh06_t:15278	Aniccā dukkhānattāti, ādo evaṃ vipassati.	1527	
PA_tika-abh06_t:15280	Khandhāniccā khayaṭṭhena, bhayaṭṭhena dukhāva te;	1528	
PA_tika-abh06_t:15281	Anattāsārakaṭṭhena, iti passe punappunaṃ.	1528	
PA_tika-abh06_t:15283	Ākārehi aniccādicattālīsehi sammase;	1528	
PA_tika-abh06_t:15284	Lakkhaṇānaṃ vibhūtatthaṃ, khandhānaṃ pana sabbaso.	1528	
PA_tika-abh06_t:15286	Evañcāpi asijjhante, navadhā nisitindriyo;	1528	
PA_tika-abh06_t:15287	Sattakadvayato sammā, rūpārūpe vipassaye.	1528	
PA_tika-abh06_t:15289	Rūpamādānanikkhepā, vayovuddhattagāmito;	1528	
PA_tika-abh06_t:15290	Sammasevannajādīhi, dhammatārūpatopi ca.	1529	
PA_tika-abh06_t:15292	Nāmaṃ kalāpayamato, khaṇato kamatopi ca;	1529	
PA_tika-abh06_t:15293	Diṭṭhimānanikantīnaṃ, passe ugghāṭanādito.	1529	
PA_tika-abh06_t:15295	Avijjātaṇhākammanna-hetuto rūpaṃ ubbhave;	1529	
PA_tika-abh06_t:15296	Vināhāraṃ saphassehi, vedanādittayaṃ bhave.	1529	
PA_tika-abh06_t:15298	Tehiyeva vinā phassaṃ,	1529	
PA_tika-abh06_t:15299	Nāmarūpādhikehi tu;	1529	
PA_tika-abh06_t:15300	Cittaṃ hetukkhayā so so,	1530	
PA_tika-abh06_t:15301	Veti ve tassa tassa tu.	1530	
PA_tika-abh06_t:15303	Hetutodayanāsevaṃ, khaṇodayavayenapi;	1530	
PA_tika-abh06_t:15304	Iti paññāsākārehi, passe punūdayabbayaṃ.	1530	
PA_tika-abh06_t:15306	Yogissevaṃ samāraddhaudayabbayadassino;	1530	
PA_tika-abh06_t:15307	Pātubhonti upaklesā, sabhāvā hetutopi ca.	1530	
PA_tika-abh06_t:15309	Te obhāsamatussāhapassaddhisukhupekkhanā;	1530	
PA_tika-abh06_t:15310	Sati pītādhimokkho ca, nikanti ca dasīritā.	1531	
PA_tika-abh06_t:15312	Taṇhādiṭṭhunnatiggāhavatthuto tiṃsadhā te ca;	1531	
PA_tika-abh06_t:15313	Taduppanne cale bālo, amagge maggadassako.	1531	
PA_tika-abh06_t:15315	Vipassanā pathokkantā, tadāsi matimādhunā;	1531	
PA_tika-abh06_t:15316	Na maggo gāhavatthuttā, tesaṃ iti vipassati.	1531	
PA_tika-abh06_t:15318	Upaklese aniccādi-vasage sodayabbaye;	1531	
PA_tika-abh06_t:15319	Passato vīthinokkantadassanaṃ vuccate patho.	1531	
PA_tika-abh06_t:15321	Maggāmagge vavatthetvā, yā paññā evamuṭṭhitā;	1532	
PA_tika-abh06_t:15322	Maggāmaggikkhasaṅkhātā, suddhi sā pañcamī bhave.	1532	
PA_tika-abh06_t:15324	Pahānavhapariññāya, ādito suddhisiddhiyā;	1532	
PA_tika-abh06_t:15325	Tīraṇavhapariññāya, antago yatatedhunā.	1532	
PA_tika-abh06_t:15327	Jāyate navañāṇī sā, visuddhi kamatodaya-	1532	
PA_tika-abh06_t:15328	Bbayādī ghaṭamānassa, nava honti panettha hi.	1532	
PA_tika-abh06_t:15330	Santatīriyato ceva, ghanenāpi ca channato;	1533	
PA_tika-abh06_t:15331	Lakkhaṇāni na khāyante, saṃkiliṭṭhā vipassanā.	1533	
PA_tika-abh06_t:15333	Tatotra sammase bhiyyo, punadevudayabbayaṃ;	1533	
PA_tika-abh06_t:15334	Tenāniccādisampassaṃ, paṭutaṃ paramaṃ vaje.	1533	
PA_tika-abh06_t:15336	Āvaṭṭetvā yaduppādaṭṭhitiādīhi passato;	1533	
PA_tika-abh06_t:15337	Bhaṅgeva tiṭṭhate ñāṇaṃ, tadā bhaṅgamatī siyā.	1533	
PA_tika-abh06_t:15339	Evaṃ passayato bhaṅgaṃ, tibhavo khāyate yadā;	1533	
PA_tika-abh06_t:15340	Sīhādiva bhayaṃ hutvā, siyā laddhā bhayikkhaṇā.	1534	
PA_tika-abh06_t:15342	Sādīnavā patiṭṭhante, khandhādittagharaṃ viya;	1534	
PA_tika-abh06_t:15343	Yadā tadā siyā laddhā, ādīnavānupassanā.	1534	
PA_tika-abh06_t:15345	Saṅkhārādīnavaṃ disvā, ramate na bhavādisu;	1534	
PA_tika-abh06_t:15346	Mati yadā tadā laddhā, siyā nibbidapassanā.	1534	
PA_tika-abh06_t:15348	Ñāṇaṃ muccitukāmaṃ te, sabbabhūsaṅkhate yadā;	1534	
PA_tika-abh06_t:15349	Jālādīhi ca macchādī, tadā laddhā cajjamati.	1534	
PA_tika-abh06_t:15351	Saṅkhāre asubhāniccadukkhatonattato mati;	1535	
PA_tika-abh06_t:15352	Passantī cattumussukkā, paṭisaṅkhānupassanā.	1535	
PA_tika-abh06_t:15354	Vuttātra paṭubhāvāya, sabbañāṇapavattiyā;	1535	
PA_tika-abh06_t:15355	Mīnasaññāya sappassa, gāhaluddasamopamā.	1535	
PA_tika-abh06_t:15357	Attattaniyato suññaṃ, dvidhā “nāhaṃ kvacā”dinā;	1535	
PA_tika-abh06_t:15358	Catudhā chabbidhā cāpi, bahudhā passato bhusaṃ.	1535	
PA_tika-abh06_t:15360	Āvaṭṭatiggimāsajja,	1536	
PA_tika-abh06_t:15361	Nhārūva mati saṅkhataṃ;	1536	
PA_tika-abh06_t:15362	Cattabhariyo yathā dose,	1536	
PA_tika-abh06_t:15363	Tathā taṃ samupekkhate.	1536	
PA_tika-abh06_t:15365	Tāva sādīnavānampi, lakkhaṇe tiṭṭhate mati;	1536	
PA_tika-abh06_t:15366	Na passe yāva sā tīraṃ, sāmuddasakuṇī yathā.	1536	
PA_tika-abh06_t:15368	Saṅkhārupekkhāñāṇāyaṃ, sikhāpattā vipassanā;	1536	
PA_tika-abh06_t:15369	Vuṭṭhānagāminīti ca, sānulomāti vuccati.	1536	
PA_tika-abh06_t:15371	Patvā mokkhamukhaṃ satta, sādhetiriyapuggale;	1537	
PA_tika-abh06_t:15372	Jhānaṅgādippabhede ca, pādakādivasena sā.	1537	
PA_tika-abh06_t:15374	Aniccato hi vuṭṭhānaṃ, yadi yassāsi yogino;	1537	
PA_tika-abh06_t:15375	Sodhimokkhassa bāhullā, tikkhasaddhindriyo bhave.	1537	
PA_tika-abh06_t:15377	Dukkhatonattato tañce, siyā honti kamena te;	1537	
PA_tika-abh06_t:15378	Passaddhivedabāhullā, tikkhekaggamatindriyā.	1537	
PA_tika-abh06_t:15380	Paññādhurattamuddiṭṭhaṃ, vuṭṭhānaṃ yadinattato;	1538	
PA_tika-abh06_t:15381	Saddhādhurattaṃ sesehi, taṃ viyābhinivesato.	1538	
PA_tika-abh06_t:15383	Dve tikkhasaddhasamathā, siyuṃ saddhānusārino;	1538	
PA_tika-abh06_t:15384	Ādo majjhesu ṭhānesu, chasu saddhāvimuttakā.	1538	
PA_tika-abh06_t:15386	Itaro dhammānusārīdo, diṭṭhippatto anantake;	1538	
PA_tika-abh06_t:15387	Paññāmuttobhayatthante, ajhānijhānikā ca te.	1538	
PA_tika-abh06_t:15389	Tikkhasaddhassa cantepi, saddhāmuttattamīritaṃ;	1538	
PA_tika-abh06_t:15390	Visuddhimagge majjhassa, kāyasakkhittamaṭṭhasu.	1539	
PA_tika-abh06_t:15392	Vuttaṃ mokkhakathāyaṃ yaṃ, tikkhapaññārahassa tu;	1539	
PA_tika-abh06_t:15393	Diṭṭhipattattaṃ hetañca, tañca natthābhidhammike.	1539	
PA_tika-abh06_t:15395	Te sabbe aṭṭhamokkhānaṃ, lābhī ce chasu majjhasu;	1539	
PA_tika-abh06_t:15396	Kāyasakkhī siyuṃ ante, ubhatobhāgamuttakā.	1539	
PA_tika-abh06_t:15398	Anulomāni cattāri, tīṇi dve vā bhavanti hi;	1539	
PA_tika-abh06_t:15399	Maggassa vīthiyaṃ mandamajjhatikkhamatibbasā.	1539	
PA_tika-abh06_t:15401	Visuddhimagge cattāri, paṭisiddhāni sabbathā;	1540	
PA_tika-abh06_t:15402	Evamaṭṭhasāliniyā, vuttattā evamīritaṃ.	1540	
PA_tika-abh06_t:15404	Bhavaṅgāsannadosopi, nappanāya thirattato;	1540	
PA_tika-abh06_t:15405	Suddhiṃ paṭipadāñāṇadassanevaṃ labhe yati.	1540	
PA_tika-abh06_t:15407	Āvajjaṃ viya maggassa, chaṭṭhasattamasuddhinaṃ;	1540	
PA_tika-abh06_t:15408	Antarā santimārabbha, tehi gotrabhu jāyate.	1540	
PA_tika-abh06_t:15410	Saṃyojanattayacchedī, maggo uppajjate tato;	1541	
PA_tika-abh06_t:15411	Phalāni ekaṃ dve tīṇi, tato vuttamatikkamā.	1541	
PA_tika-abh06_t:15413	Tathā bhāvayato hoti, rāgadosatanūkaraṃ;	1541	
PA_tika-abh06_t:15414	Dutiyo tapphalaṃ tamhā, sakadāgāmi tapphalī.	1541	
PA_tika-abh06_t:15416	Evaṃ bhāvayato rāgadosanāsakarubbhave;	1541	
PA_tika-abh06_t:15417	Tatiyo tapphalaṃ tamhā, tapphalaṭṭhonāgāmiko.	1541	
PA_tika-abh06_t:15419	Evaṃ bhāvayato sesadosanāsakarubbhave;	1541	
PA_tika-abh06_t:15420	Catuttho tapphalaṃ tamhā, arahā tapphalaṭṭhako.	1542	
PA_tika-abh06_t:15422	Katakicco bhavacchedo, dakkhiṇeyyopadhikkhayā;	1542	
PA_tika-abh06_t:15423	Nibbutiṃ yāti dīpova, sabbadukkhantasaññitaṃ.	1542	
PA_tika-abh06_t:15425	Evaṃ siddhā siyā suddhi, ñāṇadassanasaññitā;	1542	
PA_tika-abh06_t:15426	Vuttaṃ ettāvatā saccaṃ, paramatthaṃ samāsato.	1542	
PA_tika-abh06_t:15428	Saccaṃ sammuti sattādiavatthu vuccate yato;	1542	
PA_tika-abh06_t:15429	Na labbhālātacakkaṃva, taṃ hi rūpādayo vinā.	1542	
PA_tika-abh06_t:15431	Tena tena pakārena, rūpādiṃ na vihāya tu;	1543	
PA_tika-abh06_t:15432	Tathā tathābhidhānañca, gāhañca vattate tato.	1543	
PA_tika-abh06_t:15434	Labbhate parikappena, yato taṃ na musā tato;	1543	
PA_tika-abh06_t:15435	Avuttālambamiccāhu, parittādīsvavācato.	1543	
PA_tika-abh06_t:15437	Pāpakalyāṇamittoyaṃ, sattoti khandhasantati;	1543	
PA_tika-abh06_t:15438	Ekattena gahetvāna, voharantīdha paṇḍitā.	1543	
PA_tika-abh06_t:15440	Pathavādi viyekopi, puggalo na yato tato;	1544	
PA_tika-abh06_t:15441	Kudiṭṭhivatthubhāvena, puggalaggahaṇaṃ bhave.	1544	
PA_tika-abh06_t:15443	Etaṃ visayato katvā, saṅkhādīhi padehi tu;	1544	
PA_tika-abh06_t:15444	Avijjamānapaññatti, iti taññūhi bhāsitā.	1544	
PA_tika-abh06_t:15446	Paññatti vijjamānassa, rūpādivisayattato;	1544	
PA_tika-abh06_t:15447	Kāyaṃ paññatti ce suṭṭhu, vadato suṇa saccato.	1544	
PA_tika-abh06_t:15449	Saviññattivikāro hi, saddo saccadvayassa tu;	1544	
PA_tika-abh06_t:15450	Paññāpanattā paññatti, iti taññūhi bhāsitā.	1545	
PA_tika-abh06_t:15452	Paccuppannādiālambaṃ, niruttipaṭisambhidā-	1545	
PA_tika-abh06_t:15453	Ñāṇassāti idañcevaṃ, sati yujjati nāññathā.	1545	
PA_tika-abh06_t:15455	Saddābhidheyyasaṅkhādi, iti ce sabbavatthunaṃ;	1545	
PA_tika-abh06_t:15456	Paññāpetabbato hoti, paññattipadasaṅgaho.	1545	
PA_tika-abh06_t:15458	“Sabbe paññattidhammā”ti, desetabbaṃ tathā sati;	1545	
PA_tika-abh06_t:15459	Atha paññāpanassāpi, paññāpetabbavatthunaṃ.	1545	
PA_tika-abh06_t:15461	Vibhāgaṃ ñāpanatthaṃ hi, tathuddeso katoti ce;	1546	
PA_tika-abh06_t:15462	Na kattabbaṃ visuṃ tena, paññattipathasaṅgahaṃ.	1546	
PA_tika-abh06_t:15464	Paññāpiyattā catūhi, paññattādipadehi sā;	1546	
PA_tika-abh06_t:15465	Parehi paññāpanattā, iti ācariyābravuṃ.	1546	
PA_tika-abh06_t:15467	Rūpādayo upādāya, paññāpetabbato kira;	1546	
PA_tika-abh06_t:15468	Avijjamānopādāyapaññatti paṭhamā tato.	1546	
PA_tika-abh06_t:15470	Sotaviññāṇasantānānantaraṃ pattajātinā;	1547	
PA_tika-abh06_t:15471	Gahitapubbasaṅketamanodvārikacetasā.	1547	
PA_tika-abh06_t:15473	Paññāpenti gahitāya, yāya sattarathādayo;	1547	
PA_tika-abh06_t:15474	Iti sā nāmapaññatti, dutiyāti ca kittitā.	1547	
PA_tika-abh06_t:15476	Saddato aññanāmāvabodhenatthāvabodhanaṃ;	1547	
PA_tika-abh06_t:15477	Kicchasādhanato pubbanayo eva pasaṃsiyo.	1547	
PA_tika-abh06_t:15479	Sā vijjamānapaññatti, tathā avijjamānatā;	1547	
PA_tika-abh06_t:15480	Vijjamānena cāvijjamānā tabbiparītakā.	1548	
PA_tika-abh06_t:15482	Avijjamānena vijjamānatabbiparītakā;	1548	
PA_tika-abh06_t:15483	Iccetā chabbidhā tāsu, paṭhamā matiādikā.	1548	
PA_tika-abh06_t:15485	Satto saddho narussāho,	1548	
PA_tika-abh06_t:15486	Seniyo manacetanā;	1548	
PA_tika-abh06_t:15487	Iccevametā viññeyyā,	1548	
PA_tika-abh06_t:15488	Kamato dutiyādikā.	1548	
PA_tika-abh06_t:15490	Evaṃ lakkhaṇato ñatvā,	1549	
PA_tika-abh06_t:15491	Saccadvayamasaṅkaraṃ;	1549	
PA_tika-abh06_t:15492	Kātabbo pana vohāro,	1549	
PA_tika-abh06_t:15493	Viññūhi na yathā tathāti.	1549	
PA_tika-abh06_t:15494	Iti saccasaṅkhepe nibbānapaññattiparidīpano nāma	1549	
PA_tika-abh06_t:15495	Pañcamo paricchedo.	1549	
PA_tika-abh06_t:15496	Saccasaṅkhepo niṭṭhito.	1549	
