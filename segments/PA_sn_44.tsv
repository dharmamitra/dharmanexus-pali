segmentnr	original	folio	analyzed
PA_sn_44:1.0.1	Saṁyutta Nikāya 44.1	1	
PA_sn_44:1.0.2	1. Abyākatavagga	1	
PA_sn_44:1.0.3	Khemāsutta	1	
PA_sn_44:1.1.1	Ekaṁ samayaṁ bhagavā sāvatthiyaṁ viharati jetavane anāthapiṇḍikassa ārāme.	1	
PA_sn_44:1.1.2	Tena kho pana samayena khemā bhikkhunī kosalesu cārikaṁ caramānā antarā ca sāvatthiṁ antarā ca sāketaṁ toraṇavatthusmiṁ vāsaṁ upagatā hoti.	1	
PA_sn_44:1.1.3	Atha kho rājā pasenadi kosalo sāketā sāvatthiṁ gacchanto, antarā ca sāketaṁ antarā ca sāvatthiṁ toraṇavatthusmiṁ ekarattivāsaṁ upagacchi.	1	
PA_sn_44:1.1.4	Atha kho rājā pasenadi kosalo aññataraṁ purisaṁ āmantesi:	1	
PA_sn_44:1.1.5	“ehi tvaṁ, ambho purisa, toraṇavatthusmiṁ tathārūpaṁ samaṇaṁ vā brāhmaṇaṁ vā jāna yamahaṁ ajja payirupāseyyan”ti.	1	
PA_sn_44:1.2.1_0	“Evaṁ, devā”ti kho so puriso rañño pasenadissa kosalassa paṭissutvā kevalakappaṁ	1	
PA_sn_44:1.2.1_1	toraṇavatthuṁ āhiṇḍanto nāddasa tathārūpaṁ samaṇaṁ vā brāhmaṇaṁ vā yaṁ rājā pasenadi	1	
PA_sn_44:1.2.1_2	kosalo payirupāseyya.	1	
PA_sn_44:1.2.2	Addasā kho so puriso khemaṁ bhikkhuniṁ toraṇavatthusmiṁ vāsaṁ upagataṁ.	1	
PA_sn_44:1.2.3	Disvāna yena rājā pasenadi kosalo tenupasaṅkami; upasaṅkamitvā rājānaṁ pasenadiṁ kosalaṁ etadavoca:	1	
PA_sn_44:1.3.1	“Natthi kho, deva, toraṇavatthusmiṁ tathārūpo samaṇo vā brāhmaṇo vā yaṁ devo payirupāseyya.	1	
PA_sn_44:1.3.2	Atthi ca kho, deva, khemā nāma bhikkhunī, tassa bhagavato sāvikā arahato sammāsambuddhassa.	1	
PA_sn_44:1.3.3	Tassā kho pana ayyāya evaṁ kalyāṇo kittisaddo abbhuggato:	1	
PA_sn_44:1.3.4	‘paṇḍitā, viyattā medhāvinī bahussutā cittakathā kalyāṇapaṭibhānā’ti.	1	
PA_sn_44:1.3.5	Taṁ devo payirupāsatū”ti.	1	
PA_sn_44:1.4.1_0	Atha kho rājā pasenadi kosalo yena khemā bhikkhunī tenupasaṅkami; upasaṅkamitvā khemaṁ	1	
PA_sn_44:1.4.1_1	bhikkhuniṁ abhivādetvā ekamantaṁ nisīdi. Ekamantaṁ nisinno kho rājā pasenadi kosalo	1	
PA_sn_44:1.4.1_2	khemaṁ bhikkhuniṁ etadavoca:	1	
PA_sn_44:1.4.2	“kiṁ nu kho, ayye, hoti tathāgato paraṁ maraṇā”ti?	1	
PA_sn_44:1.4.3	“Abyākataṁ kho etaṁ, mahārāja, bhagavatā:	1	
PA_sn_44:1.4.4	‘hoti tathāgato paraṁ maraṇā’”ti.	1	
PA_sn_44:1.4.5	“Kiṁ panayye, na hoti tathāgato paraṁ maraṇā”ti?	1	
PA_sn_44:1.4.6	“Etampi kho, mahārāja, abyākataṁ bhagavatā:	1	
PA_sn_44:1.4.7	‘na hoti tathāgato paraṁ maraṇā’”ti.	1	
PA_sn_44:1.4.8	“Kiṁ nu kho, ayye, hoti ca na ca hoti tathāgato paraṁ maraṇā”ti?	1	
PA_sn_44:1.4.9	“Abyākataṁ kho etaṁ, mahārāja, bhagavatā:	1	
PA_sn_44:1.4.10	‘hoti ca na ca hoti tathāgato paraṁ maraṇā’”ti.	1	
PA_sn_44:1.4.11	“Kiṁ panayye, neva hoti na na hoti tathāgato paraṁ maraṇā”ti.	1	
PA_sn_44:1.4.12	“Etampi kho, mahārāja, abyākataṁ bhagavatā:	1	
PA_sn_44:1.4.13	‘neva hoti na na hoti tathāgato paraṁ maraṇā’”ti.	1	
PA_sn_44:1.5.1	“‘Kiṁ nu kho, ayye, hoti tathāgato paraṁ maraṇā’ti, iti puṭṭhā samānā:	1	
PA_sn_44:1.5.2	‘abyākataṁ kho etaṁ, mahārāja, bhagavatā—	1	
PA_sn_44:1.5.3	hoti tathāgato paraṁ maraṇā’ti vadesi.	1	
PA_sn_44:1.5.4	‘Kiṁ panayye, na hoti tathāgato paraṁ maraṇā’ti iti puṭṭhā samānā:	1	
PA_sn_44:1.5.5	‘etampi kho, mahārāja, abyākataṁ bhagavatā—	1	
PA_sn_44:1.5.6	na hoti tathāgato paraṁ maraṇā’ti vadesi.	1	
PA_sn_44:1.5.7	‘Kiṁ nu kho, ayye, hoti ca na ca hoti tathāgato paraṁ maraṇā’ti iti puṭṭhā samānā:	1	
PA_sn_44:1.5.8	‘abyākataṁ kho etaṁ, mahārāja, bhagavatā—	1	
PA_sn_44:1.5.9	hoti ca na ca hoti tathāgato paraṁ maraṇā’ti vadesi.	1	
PA_sn_44:1.5.10	‘Kiṁ panayye, neva hoti na na hoti tathāgato paraṁ maraṇā’ti iti puṭṭhā samānā:	1	
PA_sn_44:1.5.11	‘etampi kho, mahārāja, abyākataṁ bhagavatā—	1	
PA_sn_44:1.5.12	neva hoti na na hoti tathāgato paraṁ maraṇā’ti vadesi.	1	
PA_sn_44:1.5.13	Ko nu kho, ayye, hetu, ko paccayo yenetaṁ abyākataṁ bhagavatā”ti?	1	
PA_sn_44:1.6.1	“Tena hi, mahārāja, taññevettha paṭipucchissāmi. Yathā te khameyya tathā naṁ byākareyyāsi.	1	
PA_sn_44:1.6.2	Taṁ kiṁ maññasi, mahārāja,	1	
PA_sn_44:1.6.3	atthi te koci gaṇako vā muddiko vā saṅkhāyako vā yo pahoti gaṅgāya vālukaṁ gaṇetuṁ—	1	
PA_sn_44:1.6.4	ettakā vālukā iti vā, ettakāni vālukasatāni iti vā, ettakāni vālukasahassāni iti vā, ettakāni vālukasatasahassāni iti vā”ti?	1	
PA_sn_44:1.6.5	“No hetaṁ, ayye”.	1	
PA_sn_44:1.6.6	“Atthi pana te koci gaṇako vā muddiko vā saṅkhāyako vā yo pahoti mahāsamudde udakaṁ gaṇetuṁ—	1	
PA_sn_44:1.6.7	ettakāni udakāḷhakāni iti vā, ettakāni udakāḷhakasatāni iti vā, ettakāni udakāḷhakasahassāni iti vā, ettakāni udakāḷhakasatasahassāni iti vā”ti?	1	
PA_sn_44:1.6.8	“No hetaṁ, ayye”.	1	
PA_sn_44:1.6.9	“Taṁ kissa hetu”?	1	
PA_sn_44:1.6.10	“Mahāyye, samuddo gambhīro appameyyo duppariyogāho”ti.	1	
PA_sn_44:1.6.11	“Evameva kho, mahārāja, yena rūpena tathāgataṁ paññāpayamāno paññāpeyya taṁ rūpaṁ tathāgatassa pahīnaṁ ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.	1	
PA_sn_44:1.6.12	Rūpasaṅkhāyavimutto kho, mahārāja, tathāgato gambhīro appameyyo duppariyogāho—	1	
PA_sn_44:1.6.13	seyyathāpi mahāsamuddo.	1	
PA_sn_44:1.6.14_0	‘Hoti tathāgato paraṁ maraṇā’tipi na upeti, ‘na hoti tathāgato paraṁ maraṇā’tipi	1	
PA_sn_44:1.6.14_1	na upeti, ‘hoti ca na ca hoti tathāgato paraṁ maraṇā’tipi na upeti, ‘neva hoti na	1	
PA_sn_44:1.6.14_2	na hoti tathāgato paraṁ maraṇā’tipi na upeti.	1	
PA_sn_44:1.7.1	Yāya vedanāya tathāgataṁ paññāpayamāno paññāpeyya, sā vedanā tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	1	
PA_sn_44:1.7.2	Vedanāsaṅkhāyavimutto, mahārāja, tathāgato gambhīro appameyyo duppariyogāho—	1	
PA_sn_44:1.7.3	seyyathāpi mahāsamuddo.	1	
PA_sn_44:1.7.4_0	‘Hoti tathāgato paraṁ maraṇā’tipi na upeti, ‘na hoti tathāgato paraṁ maraṇā’tipi	1	
PA_sn_44:1.7.4_1	na upeti, ‘hoti ca na ca hoti tathāgato paraṁ maraṇā’tipi na upeti, ‘neva hoti na	1	
PA_sn_44:1.7.4_2	na hoti tathāgato paraṁ maraṇā’tipi na upeti.	1	
PA_sn_44:1.8.1	Yāya saññāya tathāgataṁ …pe…	1	
PA_sn_44:1.8.2	yehi saṅkhārehi tathāgataṁ paññāpayamāno paññāpeyya, te saṅkhārā tathāgatassa pahīnā ucchinnamūlā tālāvatthukatā anabhāvaṅkatā āyatiṁ anuppādadhammā.	1	
PA_sn_44:1.8.3	Saṅkhārasaṅkhāyavimutto kho, mahārāja, tathāgato gambhīro appameyyo duppariyogāho—	1	
PA_sn_44:1.8.4	seyyathāpi mahāsamuddo.	1	
PA_sn_44:1.8.5_0	‘Hoti tathāgato paraṁ maraṇā’tipi na upeti, ‘na hoti tathāgato paraṁ maraṇā’tipi	1	
PA_sn_44:1.8.5_1	na upeti, ‘hoti ca na ca hoti tathāgato paraṁ maraṇā’tipi na upeti, ‘neva hoti na	1	
PA_sn_44:1.8.5_2	na hoti tathāgato paraṁ maraṇā’tipi na upeti.	1	
PA_sn_44:1.9.1	Yena viññāṇena tathāgataṁ paññāpayamāno paññāpeyya taṁ viññāṇaṁ tathāgatassa pahīnaṁ ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.	1	
PA_sn_44:1.9.2	Viññāṇasaṅkhāyavimutto kho, mahārāja, tathāgato gambhīro appameyyo duppariyogāho—	1	
PA_sn_44:1.9.3	seyyathāpi mahāsamuddo.	1	
PA_sn_44:1.9.4_0	‘Hoti tathāgato paraṁ maraṇā’tipi na upeti, ‘na hoti tathāgato paraṁ maraṇā’tipi	1	
PA_sn_44:1.9.4_1	na upeti, ‘hoti ca na ca hoti tathāgato paraṁ maraṇā’tipi na upeti, ‘neva hoti na	1	
PA_sn_44:1.9.4_2	na hoti tathāgato paraṁ maraṇā’tipi na upetī”ti.	1	
PA_sn_44:1.9.5	Atha kho rājā pasenadi kosalo khemāya bhikkhuniyā bhāsitaṁ abhinanditvā anumoditvā uṭṭhāyāsanā khemaṁ bhikkhuniṁ abhivādetvā padakkhiṇaṁ katvā pakkāmi.	1	
PA_sn_44:1.10.1_0	Atha kho rājā pasenadi kosalo aparena samayena yena bhagavā tenupasaṅkami; upasaṅkamitvā	1	
PA_sn_44:1.10.1_1	bhagavantaṁ abhivādetvā ekamantaṁ nisīdi. Ekamantaṁ nisinno kho rājā pasenadi kosalo	1	
PA_sn_44:1.10.1_2	bhagavantaṁ etadavoca:	1	
PA_sn_44:1.10.2	“kiṁ nu kho, bhante, hoti tathāgato paraṁ maraṇā”ti?	1	
PA_sn_44:1.10.3	“Abyākataṁ kho etaṁ, mahārāja, mayā:	1	
PA_sn_44:1.10.4	‘hoti tathāgato paraṁ maraṇā’”ti.	1	
PA_sn_44:1.10.5	“Kiṁ pana, bhante, na hoti tathāgato paraṁ maraṇā”ti?	1	
PA_sn_44:1.10.6	“Etampi kho, mahārāja, abyākataṁ mayā:	1	
PA_sn_44:1.10.7	‘na hoti tathāgato paraṁ maraṇā’”ti.	1	
PA_sn_44:1.10.8	“Kiṁ nu kho, bhante, hoti ca na ca hoti tathāgato paraṁ maraṇā”ti?	1	
PA_sn_44:1.10.9	“Abyākataṁ kho etaṁ, mahārāja, mayā:	1	
PA_sn_44:1.10.10	‘hoti ca na ca hoti tathāgato paraṁ maraṇā’”ti.	1	
PA_sn_44:1.10.11	“Kiṁ pana, bhante, neva hoti na na hoti tathāgato paraṁ maraṇā”ti?	1	
PA_sn_44:1.10.12	“Etampi kho, mahārāja, abyākataṁ mayā:	1	
PA_sn_44:1.10.13	‘neva hoti na na hoti tathāgato paraṁ maraṇā’”ti.	1	
PA_sn_44:1.10.14	“‘Kiṁ nu kho, bhante, hoti tathāgato paraṁ maraṇā’ti iti puṭṭho samāno:	1	
PA_sn_44:1.10.15	‘abyākataṁ kho etaṁ, mahārāja, mayā—hoti tathāgato paraṁ maraṇā’ti vadesi …pe….	1	
PA_sn_44:1.10.16	“‘Kiṁ pana, bhante, neva hoti na na hoti tathāgato paraṁ maraṇā’ti iti puṭṭho samāno:	1	
PA_sn_44:1.10.17	‘etampi kho, mahārāja, abyākataṁ mayā—	1	
PA_sn_44:1.10.18	neva hoti na na hoti tathāgato paraṁ maraṇā’ti vadesi.	1	
PA_sn_44:1.10.19	Ko nu kho, bhante, hetu, ko paccayo, yenetaṁ abyākataṁ bhagavatā”ti?	1	
PA_sn_44:1.11.1	“Tena hi, mahārāja, taññevettha paṭipucchissāmi. Yathā te khameyya tathā naṁ byākareyyāsi.	1	
PA_sn_44:1.11.2	Taṁ kiṁ maññasi, mahārāja, atthi te koci gaṇako vā muddiko vā saṅkhāyako vā yo pahoti gaṅgāya vālukaṁ gaṇetuṁ—	1	
PA_sn_44:1.11.3	ettakā vālukā iti vā …pe… ettakāni vālukasatasahassāni iti vā”ti?	1	
PA_sn_44:1.11.4	“No hetaṁ, bhante”.	1	
PA_sn_44:1.11.5	“Atthi pana te koci gaṇako vā muddiko vā saṅkhāyako vā yo pahoti mahāsamudde udakaṁ gaṇetuṁ—	1	
PA_sn_44:1.11.6	ettakāni udakāḷhakāni iti vā …pe… ettakāni udakāḷhakasatasahassāni iti vā”ti?	1	
PA_sn_44:1.11.7	“No hetaṁ, bhante”.	1	
PA_sn_44:1.11.8	“Taṁ kissa hetu”?	1	
PA_sn_44:1.11.9	“Mahā, bhante, samuddo gambhīro appameyyo duppariyogāho.	1	
PA_sn_44:1.11.10	Evameva kho, mahārāja, yena rūpena tathāgataṁ paññāpayamāno paññāpeyya, taṁ rūpaṁ tathāgatassa pahīnaṁ ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.	1	
PA_sn_44:1.11.11	Rūpasaṅkhāyavimutto kho, mahārāja, tathāgato gambhīro appameyyo duppariyogāho—	1	
PA_sn_44:1.11.12	seyyathāpi mahāsamuddo.	1	
PA_sn_44:1.11.13	‘Hoti tathāgato paraṁ maraṇā’tipi na upeti …pe…	1	
PA_sn_44:1.11.14	‘neva hoti na na hoti tathāgato paraṁ maraṇā’tipi na upeti.	1	
PA_sn_44:1.11.15	Yāya vedanāya …pe…	1	
PA_sn_44:1.11.16	yāya saññāya …pe… yehi saṅkhārehi …pe….	1	
PA_sn_44:1.12.1	Yena viññāṇena tathāgataṁ paññāpayamāno paññāpeyya, taṁ viññāṇaṁ tathāgatassa pahīnaṁ ucchinnamūlaṁ tālāvatthukataṁ anabhāvaṅkataṁ āyatiṁ anuppādadhammaṁ.	1	
PA_sn_44:1.12.2	Viññāṇasaṅkhāyavimutto kho, mahārāja, tathāgato gambhīro appameyyo duppariyogāho—	1	
PA_sn_44:1.12.3	seyyathāpi mahāsamuddo.	1	
PA_sn_44:1.12.4_0	‘Hoti tathāgato paraṁ maraṇā’tipi na upeti, ‘na hoti tathāgato paraṁ maraṇā’tipi	1	
PA_sn_44:1.12.4_1	na upeti, ‘hoti ca na ca hoti tathāgato paraṁ maraṇā’tipi na upeti, ‘neva hoti na	1	
PA_sn_44:1.12.4_2	na hoti tathāgato paraṁ maraṇā’tipi na upetī”ti.	1	
PA_sn_44:1.13.1	“Acchariyaṁ, bhante, abbhutaṁ, bhante.	1	
PA_sn_44:1.13.2	Yatra hi nāma satthu ceva sāvikāya ca atthena attho byañjanena byañjanaṁ saṁsandissati, samessati, na virodhayissati yadidaṁ aggapadasmiṁ.	1	
PA_sn_44:1.13.3	Ekamidāhaṁ, bhante, samayaṁ khemaṁ bhikkhuniṁ upasaṅkamitvā etamatthaṁ apucchiṁ.	1	
PA_sn_44:1.13.4	Sāpi me ayyā etehi padehi etehi byañjanehi etamatthaṁ byākāsi, seyyathāpi bhagavā.	1	
PA_sn_44:1.13.5	Acchariyaṁ, bhante, abbhutaṁ, bhante.	1	
PA_sn_44:1.13.6	Yatra hi nāma satthu ceva sāvikāya ca atthena attho byañjanena byañjanaṁ saṁsandissati, samessati, na virodhayissati yadidaṁ aggapadasmiṁ.	1	
PA_sn_44:1.13.7	Handa dāni mayaṁ, bhante, gacchāma.	1	
PA_sn_44:1.13.8	Bahukiccā mayaṁ bahukaraṇīyā”ti.	1	
PA_sn_44:1.13.9	“Yassadāni tvaṁ, mahārāja, kālaṁ maññasī”ti.	1	
PA_sn_44:1.13.10	Atha kho rājā pasenadi kosalo bhagavato bhāsitaṁ abhinanditvā anumoditvā uṭṭhāyāsanā bhagavantaṁ abhivādetvā padakkhiṇaṁ katvā pakkāmīti.	1	
PA_sn_44:1.13.11	Paṭhamaṁ.	1	
PA_sn_44:2.0.1	Saṁyutta Nikāya 44.2	2	
PA_sn_44:2.0.2	1. Abyākatavagga	2	
PA_sn_44:2.0.3	Anurādhasutta	2	
PA_sn_44:2.1.1	Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.	2	
PA_sn_44:2.1.2	Tena kho pana samayena āyasmā anurādho bhagavato avidūre araññakuṭikāyaṁ viharati.	2	
PA_sn_44:2.1.3	Atha kho sambahulā aññatitthiyā paribbājakā yenāyasmā anurādho tenupasaṅkamiṁsu; upasaṅkamitvā āyasmatā anurādhena saddhiṁ sammodiṁsu.	2	
PA_sn_44:2.1.4	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho te aññatitthiyā paribbājakā āyasmantaṁ anurādhaṁ etadavocuṁ:	2	
PA_sn_44:2.1.5	“yo so, āvuso anurādha, tathāgato uttamapuriso paramapuriso paramapattipatto, taṁ tathāgato imesu catūsu ṭhānesu paññāpayamāno paññāpeti:	2	
PA_sn_44:2.1.6	‘hoti tathāgato paraṁ maraṇā’ti vā, ‘na hoti tathāgato paraṁ maraṇā’ti vā, ‘hoti ca na ca hoti tathāgato paraṁ maraṇā’ti vā, ‘neva hoti na na hoti tathāgato paraṁ maraṇā’ti vā”ti?	2	
PA_sn_44:2.1.7	“Yo so, āvuso, tathāgato uttamapuriso paramapuriso paramapattipatto, taṁ tathāgato aññatra imehi catūhi ṭhānehi paññāpayamāno paññāpeti:	2	
PA_sn_44:2.1.8	‘hoti tathāgato paraṁ maraṇā’ti vā, ‘na hoti tathāgato paraṁ maraṇā’ti vā, ‘hoti ca na ca hoti tathāgato paraṁ maraṇā’ti vā, neva hoti na na hoti tathāgato paraṁ maraṇāti vā”ti.	2	
PA_sn_44:2.1.9	Evaṁ vutte, te aññatitthiyā paribbājakā āyasmantaṁ anurādhaṁ etadavocuṁ:	2	
PA_sn_44:2.1.10	“so cāyaṁ bhikkhu navo bhavissati acirapabbajito, thero vā pana bālo abyatto”ti.	2	
PA_sn_44:2.1.11	Atha kho te aññatitthiyā paribbājakā āyasmantaṁ anurādhaṁ navavādena ca bālavādena ca apasādetvā uṭṭhāyāsanā pakkamiṁsu.	2	
PA_sn_44:2.2.1	Atha kho āyasmato anurādhassa acirapakkantesu aññatitthiyesu paribbājakesu etadahosi:	2	
PA_sn_44:2.2.2	“sace kho maṁ te aññatitthiyā paribbājakā uttariṁ puccheyyuṁ,	2	
PA_sn_44:2.2.3_0	kathaṁ byākaramāno nu khvāhaṁ tesaṁ aññatitthiyānaṁ paribbājakānaṁ vuttavādī ceva	2	
PA_sn_44:2.2.3_1	bhagavato assaṁ, na ca bhagavantaṁ abhūtena abbhācikkheyyaṁ, dhammassa cānudhammaṁ	2	
PA_sn_44:2.2.3_2	byākareyyaṁ, na ca koci sahadhammiko vādānuvādo gārayhaṁ ṭhānaṁ āgaccheyyā”ti?	2	
PA_sn_44:2.2.4	Atha kho āyasmā anurādho yena bhagavā tenupasaṅkami; upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinno kho āyasmā anurādho bhagavantaṁ etadavoca:	2	
PA_sn_44:2.2.5	“idhāhaṁ, bhante, bhagavato avidūre araññakuṭikāyaṁ viharāmi.	2	
PA_sn_44:2.2.6	Atha kho, bhante, sambahulā aññatitthiyā paribbājakā yenāhaṁ tenupasaṅkamiṁsu; upasaṅkamitvā mayā saddhiṁ sammodiṁsu.	2	
PA_sn_44:2.2.7	Sammodanīyaṁ kathaṁ sāraṇīyaṁ vītisāretvā ekamantaṁ nisīdiṁsu. Ekamantaṁ nisinnā kho, bhante, te aññatitthiyā paribbājakā maṁ etadavocuṁ:	2	
PA_sn_44:2.2.8	‘yo so, āvuso anurādha, tathāgato uttamapuriso paramapuriso paramapattipatto, taṁ tathāgato imesu catūsu ṭhānesu paññāpayamāno paññāpeti:	2	
PA_sn_44:2.2.9	“hoti tathāgato paraṁ maraṇā”ti vā …pe…	2	
PA_sn_44:2.2.10	“neva hoti na na hoti tathāgato paraṁ maraṇā”ti vā’ti?	2	
PA_sn_44:2.2.11	Evaṁ vuttāhaṁ, bhante, te aññatitthiye paribbājake etadavocaṁ:	2	
PA_sn_44:2.2.12	‘yo so, āvuso, tathāgato uttamapuriso paramapuriso paramapattipatto, taṁ tathāgato aññatra imehi catūhi ṭhānehi paññāpayamāno paññāpeti:	2	
PA_sn_44:2.2.13	“hoti tathāgato paraṁ maraṇā”ti vā …pe…	2	
PA_sn_44:2.2.14	“neva hoti na na hoti tathāgato paraṁ maraṇā”ti vā’ti.	2	
PA_sn_44:2.2.15	Evaṁ vutte, bhante, te aññatitthiyā paribbājakā maṁ etadavocuṁ:	2	
PA_sn_44:2.2.16	‘so cāyaṁ bhikkhu navo bhavissati acirapabbajito thero vā pana bālo abyatto’ti.	2	
PA_sn_44:2.2.17	Atha kho maṁ, bhante, te aññatitthiyā paribbājakā navavādena ca bālavādena ca apasādetvā uṭṭhāyāsanā pakkamiṁsu.	2	
PA_sn_44:2.2.18	Tassa mayhaṁ, bhante, acirapakkantesu tesu aññatitthiyesu paribbājakesu etadahosi:	2	
PA_sn_44:2.2.19_0	‘sace kho maṁ te aññatitthiyā paribbājakā uttariṁ puccheyyuṁ, kathaṁ byākaramāno	2	
PA_sn_44:2.2.19_1	nu khvāhaṁ tesaṁ aññatitthiyānaṁ paribbājakānaṁ vuttavādī ceva bhagavato assaṁ, na	2	
PA_sn_44:2.2.19_2	ca bhagavantaṁ abhūtena abbhācikkheyyaṁ, dhammassa cānudhammaṁ byākareyyaṁ, na ca	2	
PA_sn_44:2.2.19_3	koci sahadhammiko vādānuvādo gārayhaṁ ṭhānaṁ āgaccheyyā’”ti?	2	
PA_sn_44:2.3.1	“Taṁ kiṁ maññasi, anurādha,	2	
PA_sn_44:2.3.2	rūpaṁ niccaṁ vā aniccaṁ vā”ti?	2	
PA_sn_44:2.4.1	“Aniccaṁ, bhante”.	2	
PA_sn_44:2.5.1	“Yaṁ panāniccaṁ dukkhaṁ vā taṁ sukhaṁ vā”ti?	2	
PA_sn_44:2.6.1	“Dukkhaṁ, bhante”.	2	
PA_sn_44:2.7.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	2	
PA_sn_44:2.7.2	‘etaṁ mama, esohamasmi, eso me attā’”ti?	2	
PA_sn_44:2.8.1	“No hetaṁ, bhante”.	2	
PA_sn_44:2.9.1	“Vedanā niccā vā aniccā vā”ti?	2	
PA_sn_44:2.9.2	…pe…	2	
PA_sn_44:2.9.3	Saññā …pe…	2	
PA_sn_44:2.9.4	saṅkhārā …pe…	2	
PA_sn_44:2.9.5	“viññāṇaṁ niccaṁ vā aniccaṁ vā”ti?	2	
PA_sn_44:2.10.1	“Aniccaṁ, bhante”.	2	
PA_sn_44:2.11.1	“Yaṁ panāniccaṁ dukkhaṁ vā taṁ sukhaṁ vā”ti?	2	
PA_sn_44:2.12.1	“Dukkhaṁ, bhante”.	2	
PA_sn_44:2.13.1	“Yaṁ panāniccaṁ dukkhaṁ vipariṇāmadhammaṁ, kallaṁ nu taṁ samanupassituṁ:	2	
PA_sn_44:2.13.2	‘etaṁ mama, esohamasmi, eso me attā’”ti?	2	
PA_sn_44:2.14.1	“No hetaṁ, bhante”.	2	
PA_sn_44:2.15.1_0	“Tasmātiha, anurādha, yaṁ kiñci rūpaṁ atītānāgatapaccuppannaṁ ajjhattaṁ vā bahiddhā	2	
PA_sn_44:2.15.1_1	vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike vā, sabbaṁ rūpaṁ	2	
PA_sn_44:2.15.1_2	‘netaṁ mama, nesohamasmi, na meso attā’ti evametaṁ yathābhūtaṁ sammappaññāya daṭṭhabbaṁ.	2	
PA_sn_44:2.15.2	Yā kāci vedanā atītānāgatapaccuppannā …pe…	2	
PA_sn_44:2.15.3	yā kāci saññā …pe…	2	
PA_sn_44:2.15.4	ye keci saṅkhārā …pe…	2	
PA_sn_44:2.15.5_0	yaṁ kiñci viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ vā sukhumaṁ	2	
PA_sn_44:2.15.5_1	vā hīnaṁ vā paṇītaṁ vā yaṁ dūre santike vā, sabbaṁ viññāṇaṁ ‘netaṁ mama, nesohamasmi,	2	
PA_sn_44:2.15.5_2	na meso attā’ti evametaṁ yathābhūtaṁ sammappaññāya daṭṭhabbaṁ.	2	
PA_sn_44:2.15.6	Evaṁ passaṁ, anurādha, sutavā ariyasāvako rūpasmimpi nibbindati, vedanāyapi nibbindati, saññāyapi nibbindati, saṅkhāresupi nibbindati, viññāṇasmimpi nibbindati.	2	
PA_sn_44:2.15.7	Nibbindaṁ virajjati; virāgā vimuccati; vimuttasmiṁ vimuttamiti ñāṇaṁ hoti.	2	
PA_sn_44:2.15.8	‘Khīṇā jāti, vusitaṁ brahmacariyaṁ, kataṁ karaṇīyaṁ, nāparaṁ itthattāyā’ti pajānāti.	2	
PA_sn_44:2.16.1	Taṁ kiṁ maññasi, anurādha,	2	
PA_sn_44:2.16.2	rūpaṁ tathāgatoti samanupassasī”ti?	2	
PA_sn_44:2.16.3	“No hetaṁ, bhante”.	2	
PA_sn_44:2.16.4	“Vedanaṁ tathāgatoti samanupassasī”ti?	2	
PA_sn_44:2.16.5	“No hetaṁ, bhante”.	2	
PA_sn_44:2.16.6	“Saññaṁ tathāgatoti samanupassasī”ti?	2	
PA_sn_44:2.16.7	“No hetaṁ, bhante”.	2	
PA_sn_44:2.16.8	“Saṅkhāre tathāgatoti samanupassasī”ti?	2	
PA_sn_44:2.16.9	“No hetaṁ, bhante”.	2	
PA_sn_44:2.16.10	“Viññāṇaṁ tathāgatoti samanupassasī”ti?	2	
PA_sn_44:2.16.11	“No hetaṁ, bhante”.	2	
PA_sn_44:2.16.12	“Taṁ kiṁ maññasi, anurādha,	2	
PA_sn_44:2.16.13	rūpasmiṁ tathāgatoti samanupassasī”ti?	2	
PA_sn_44:2.16.14	“No hetaṁ, bhante”.	2	
PA_sn_44:2.16.15	“Aññatra rūpā tathāgatoti samanupassasī”ti?	2	
PA_sn_44:2.16.16	“No hetaṁ, bhante”.	2	
PA_sn_44:2.16.17	“Vedanāya …pe…	2	
PA_sn_44:2.16.18	aññatra vedanāya …pe…	2	
PA_sn_44:2.16.19	saññāya …pe…	2	
PA_sn_44:2.16.20	aññatra saññāya …pe…	2	
PA_sn_44:2.16.21	saṅkhāresu …pe…	2	
PA_sn_44:2.16.22	aññatra saṅkhārehi …pe…	2	
PA_sn_44:2.16.23	viññāṇasmiṁ tathāgatoti samanupassasī”ti?	2	
PA_sn_44:2.16.24	“No hetaṁ, bhante”.	2	
PA_sn_44:2.16.25	“Aññatra viññāṇā tathāgatoti samanupassasī”ti?	2	
PA_sn_44:2.16.26	“No hetaṁ, bhante”.	2	
PA_sn_44:2.17.1	“Taṁ kiṁ maññasi, anurādha,	2	
PA_sn_44:2.17.2	rūpaṁ, vedanaṁ, saññaṁ, saṅkhāre, viññāṇaṁ tathāgatoti samanupassasī”ti?	2	
PA_sn_44:2.17.3	“No hetaṁ, bhante”.	2	
PA_sn_44:2.17.4	“Taṁ kiṁ maññasi, anurādha,	2	
PA_sn_44:2.17.5	ayaṁ so arūpī avedano asaññī asaṅkhāro aviññāṇo tathāgatoti samanupassasī”ti?	2	
PA_sn_44:2.17.6	“No hetaṁ, bhante”.	2	
PA_sn_44:2.17.7	“Ettha ca te, anurādha, diṭṭheva dhamme saccato thetato tathāgate anupalabbhiyamāne kallaṁ nu te taṁ veyyākaraṇaṁ—	2	
PA_sn_44:2.17.8	yo so, āvuso, tathāgato uttamapuriso paramapuriso paramapattipatto, taṁ tathāgato aññatra imehi catūhi ṭhānehi paññāpayamāno paññāpeti:	2	
PA_sn_44:2.17.9	‘hoti tathāgato paraṁ maraṇā’ti vā …pe…	2	
PA_sn_44:2.17.10	‘neva hoti na na hoti tathāgato paraṁ maraṇā’ti vā”ti?	2	
PA_sn_44:2.17.11	“No hetaṁ, bhante”.	2	
PA_sn_44:2.17.12	“Sādhu sādhu, anurādha.	2	
PA_sn_44:2.17.13	Pubbe cāhaṁ, anurādha, etarahi ca dukkhañceva paññāpemi dukkhassa ca nirodhan”ti.	2	
PA_sn_44:2.17.14	Dutiyaṁ.	2	
PA_sn_44:3.0.1	Saṁyutta Nikāya 44.3	3	
PA_sn_44:3.0.2	1. Abyākatavagga	3	
PA_sn_44:3.0.3	Paṭhamasāriputtakoṭṭhikasutta	3	
PA_sn_44:3.1.1	Ekaṁ samayaṁ āyasmā ca sāriputto, āyasmā ca mahākoṭṭhiko bārāṇasiyaṁ viharanti isipatane migadāye.	3	
PA_sn_44:3.1.2	Atha kho āyasmā mahākoṭṭhiko sāyanhasamayaṁ paṭisallānā vuṭṭhito yenāyasmā sāriputto tenupasaṅkami; upasaṅkamitvā āyasmatā sāriputtena saddhiṁ sammodi.	3	
PA_sn_44:3.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā mahākoṭṭhiko āyasmantaṁ sāriputtaṁ etadavoca:	3	
PA_sn_44:3.2.1	“Kiṁ nu kho, āvuso sāriputta, hoti tathāgato paraṁ maraṇā”ti?	3	
PA_sn_44:3.2.2	“Abyākataṁ kho etaṁ, āvuso, bhagavatā:	3	
PA_sn_44:3.2.3	‘hoti tathāgato paraṁ maraṇā’”ti.	3	
PA_sn_44:3.2.4	“Kiṁ panāvuso, na hoti tathāgato paraṁ maraṇā”ti?	3	
PA_sn_44:3.2.5	“Etampi kho, āvuso, abyākataṁ bhagavatā:	3	
PA_sn_44:3.2.6	‘na hoti tathāgato paraṁ maraṇā’”ti.	3	
PA_sn_44:3.2.7	“Kiṁ nu kho, āvuso, hoti ca na ca hoti tathāgato paraṁ maraṇā”ti?	3	
PA_sn_44:3.2.8	“Abyākataṁ kho etaṁ, āvuso, bhagavatā:	3	
PA_sn_44:3.2.9	‘hoti ca na ca hoti tathāgato paraṁ maraṇā’”ti.	3	
PA_sn_44:3.2.10	“Kiṁ panāvuso, neva hoti na na hoti tathāgato paraṁ maraṇā”ti?	3	
PA_sn_44:3.2.11	“Etampi kho, āvuso, abyākataṁ bhagavatā:	3	
PA_sn_44:3.2.12	‘neva hoti na na hoti tathāgato paraṁ maraṇā’”ti.	3	
PA_sn_44:3.3.1	“‘Kiṁ nu kho, āvuso, hoti tathāgato paraṁ maraṇā’ti iti puṭṭho samāno, ‘abyākataṁ kho etaṁ, āvuso, bhagavatā—	3	
PA_sn_44:3.3.2	hoti tathāgato paraṁ maraṇā’ti vadesi …pe…	3	
PA_sn_44:3.3.3	‘kiṁ panāvuso, neva hoti na na hoti tathāgato paraṁ maraṇā’ti iti puṭṭho samāno:	3	
PA_sn_44:3.3.4	‘etampi kho, āvuso, abyākataṁ bhagavatā—	3	
PA_sn_44:3.3.5	neva hoti na na hoti tathāgato paraṁ maraṇā’ti vadesi.	3	
PA_sn_44:3.3.6	Ko nu kho, āvuso, hetu, ko paccayo yenetaṁ abyākataṁ bhagavatā”ti?	3	
PA_sn_44:3.4.1	“Hoti tathāgato paraṁ maraṇāti kho, āvuso, rūpagatametaṁ.	3	
PA_sn_44:3.4.2	Na hoti tathāgato paraṁ maraṇāti, rūpagatametaṁ.	3	
PA_sn_44:3.4.3	Hoti ca na ca hoti tathāgato paraṁ maraṇāti, rūpagatametaṁ.	3	
PA_sn_44:3.4.4	Neva hoti na na hoti tathāgato paraṁ maraṇāti, rūpagatametaṁ.	3	
PA_sn_44:3.4.5	Hoti tathāgato paraṁ maraṇāti kho, āvuso, vedanāgatametaṁ.	3	
PA_sn_44:3.4.6	Na hoti tathāgato paraṁ maraṇāti, vedanāgatametaṁ.	3	
PA_sn_44:3.4.7	Hoti ca na ca hoti tathāgato paraṁ maraṇāti, vedanāgatametaṁ.	3	
PA_sn_44:3.4.8	Neva hoti na na hoti tathāgato paraṁ maraṇāti, vedanāgatametaṁ.	3	
PA_sn_44:3.4.9	Hoti tathāgato paraṁ maraṇāti kho, āvuso, saññāgatametaṁ.	3	
PA_sn_44:3.4.10	Na hoti tathāgato paraṁ maraṇāti, saññāgatametaṁ.	3	
PA_sn_44:3.4.11	Hoti ca na ca hoti tathāgato paraṁ maraṇāti, saññāgatametaṁ.	3	
PA_sn_44:3.4.12	Neva hoti na na hoti tathāgato paraṁ maraṇāti, saññāgatametaṁ.	3	
PA_sn_44:3.4.13	Hoti tathāgato paraṁ maraṇāti kho, āvuso, saṅkhāragatametaṁ.	3	
PA_sn_44:3.4.14	Na hoti tathāgato paraṁ maraṇāti, saṅkhāragatametaṁ.	3	
PA_sn_44:3.4.15	Hoti ca na ca hoti tathāgato paraṁ maraṇāti, saṅkhāragatametaṁ.	3	
PA_sn_44:3.4.16	Neva hoti na na hoti tathāgato paraṁ maraṇāti, saṅkhāragatametaṁ.	3	
PA_sn_44:3.4.17	Hoti tathāgato paraṁ maraṇāti kho, āvuso, viññāṇagatametaṁ.	3	
PA_sn_44:3.4.18	Na hoti tathāgato paraṁ maraṇāti, viññāṇagatametaṁ.	3	
PA_sn_44:3.4.19	Hoti ca na ca hoti tathāgato paraṁ maraṇāti, viññāṇagatametaṁ.	3	
PA_sn_44:3.4.20	Neva hoti na na hoti tathāgato paraṁ maraṇāti, viññāṇagatametaṁ.	3	
PA_sn_44:3.4.21	Ayaṁ kho, āvuso, hetu ayaṁ paccayo, yenetaṁ abyākataṁ bhagavatā”ti.	3	
PA_sn_44:3.4.22	Tatiyaṁ.	3	
PA_sn_44:4.0.1	Saṁyutta Nikāya 44.4	4	
PA_sn_44:4.0.2	1. Abyākatavagga	4	
PA_sn_44:4.0.3	Dutiyasāriputtakoṭṭhikasutta	4	
PA_sn_44:4.1.1	Ekaṁ samayaṁ āyasmā ca sāriputto, āyasmā ca mahākoṭṭhiko bārāṇasiyaṁ viharanti isipatane migadāye …pe…	4	
PA_sn_44:4.1.2	(sāyeva pucchā.)	4	
PA_sn_44:4.1.3	“Ko nu kho, āvuso, hetu, ko paccayo, yenetaṁ abyākataṁ bhagavatā”ti?	4	
PA_sn_44:4.1.4_0	“Rūpaṁ kho, āvuso, ajānato apassato yathābhūtaṁ, rūpasamudayaṁ ajānato apassato yathābhūtaṁ,	4	
PA_sn_44:4.1.4_1	rūpanirodhaṁ ajānato apassato yathābhūtaṁ, rūpanirodhagāminiṁ paṭipadaṁ ajānato apassato	4	
PA_sn_44:4.1.4_2	yathābhūtaṁ, ‘hoti tathāgato paraṁ maraṇā’tipissa hoti;	4	
PA_sn_44:4.1.5	‘na hoti tathāgato paraṁ maraṇā’tipissa hoti;	4	
PA_sn_44:4.1.6	‘hoti ca na ca hoti tathāgato paraṁ maraṇā’tipissa hoti;	4	
PA_sn_44:4.1.7	‘neva hoti na na hoti tathāgato paraṁ maraṇā’tipissa hoti.	4	
PA_sn_44:4.1.8	Vedanaṁ …pe…	4	
PA_sn_44:4.1.9	saññaṁ …pe…	4	
PA_sn_44:4.1.10	saṅkhāre …pe…	4	
PA_sn_44:4.1.11_0	viññāṇaṁ ajānato apassato yathābhūtaṁ, viññāṇasamudayaṁ ajānato apassato yathābhūtaṁ,	4	
PA_sn_44:4.1.11_1	viññāṇanirodhaṁ ajānato apassato yathābhūtaṁ, viññāṇanirodhagāminiṁ paṭipadaṁ ajānato	4	
PA_sn_44:4.1.11_2	apassato yathābhūtaṁ, ‘hoti tathāgato paraṁ maraṇā’tipissa hoti;	4	
PA_sn_44:4.1.12	‘na hoti tathāgato paraṁ maraṇā’tipissa hoti;	4	
PA_sn_44:4.1.13	‘hoti ca na ca hoti tathāgato paraṁ maraṇā’tipissa hoti;	4	
PA_sn_44:4.1.14	‘neva hoti na na hoti tathāgato paraṁ maraṇā’”tipissa hoti.	4	
PA_sn_44:4.2.1_0	Rūpañca kho, āvuso, jānato passato yathābhūtaṁ, rūpasamudayaṁ jānato passato yathābhūtaṁ,	4	
PA_sn_44:4.2.1_1	rūpanirodhaṁ jānato passato yathābhūtaṁ, rūpanirodhagāminiṁ paṭipadaṁ jānato passato	4	
PA_sn_44:4.2.1_2	yathābhūtaṁ, ‘hoti tathāgato paraṁ maraṇā’tipissa na hoti …pe…	4	
PA_sn_44:4.2.2	‘neva hoti na na hoti tathāgato paraṁ maraṇā’tipissa na hoti.	4	
PA_sn_44:4.2.3	Vedanaṁ …pe…	4	
PA_sn_44:4.2.4	saññaṁ …pe…	4	
PA_sn_44:4.2.5	saṅkhāre …pe…	4	
PA_sn_44:4.2.6_0	viññāṇaṁ jānato passato yathābhūtaṁ, viññāṇasamudayaṁ jānato passato yathābhūtaṁ,	4	
PA_sn_44:4.2.6_1	viññāṇanirodhaṁ jānato passato yathābhūtaṁ, viññāṇanirodhagāminiṁ paṭipadaṁ jānato	4	
PA_sn_44:4.2.6_2	passato yathābhūtaṁ, ‘hoti tathāgato paraṁ maraṇā’tipissa na hoti;	4	
PA_sn_44:4.2.7	‘na hoti tathāgato paraṁ maraṇā’tipissa na hoti;	4	
PA_sn_44:4.2.8	‘hoti ca na ca hoti tathāgato paraṁ maraṇā’tipissa na hoti;	4	
PA_sn_44:4.2.9	‘neva hoti na na hoti tathāgato paraṁ maraṇā’tipissa na hoti.	4	
PA_sn_44:4.2.10	Ayaṁ kho, āvuso, hetu ayaṁ paccayo, yenetaṁ abyākataṁ bhagavatā”ti.	4	
PA_sn_44:4.2.11	Catutthaṁ.	4	
PA_sn_44:5.0.1	Saṁyutta Nikāya 44.5	5	
PA_sn_44:5.0.2	1. Abyākatavagga	5	
PA_sn_44:5.0.3	Tatiyasāriputtakoṭṭhikasutta	5	
PA_sn_44:5.1.1	Ekaṁ samayaṁ āyasmā ca sāriputto, āyasmā ca mahākoṭṭhiko bārāṇasiyaṁ viharanti isipatane migadāye …pe…	5	
PA_sn_44:5.1.2	(sāyeva pucchā.)	5	
PA_sn_44:5.1.3	“Ko nu kho, āvuso, hetu ko paccayo, yenetaṁ abyākataṁ bhagavatā”ti?	5	
PA_sn_44:5.1.4	“Rūpe kho, āvuso, avigatarāgassa avigatacchandassa avigatapemassa avigatapipāsassa avigatapariḷāhassa avigatataṇhassa ‘hoti tathāgato paraṁ maraṇā’tipissa hoti …pe…	5	
PA_sn_44:5.1.5	‘neva hoti na na hoti tathāgato paraṁ maraṇā’tipissa hoti.	5	
PA_sn_44:5.1.6	Vedanāya …pe…	5	
PA_sn_44:5.1.7	saññāya …pe…	5	
PA_sn_44:5.1.8	saṅkhāresu …pe…	5	
PA_sn_44:5.1.9	viññāṇe avigatarāgassa avigatacchandassa avigatapemassa avigatapipāsassa avigatapariḷāhassa avigatataṇhassa ‘hoti tathāgato paraṁ maraṇā’tipissa hoti …pe…	5	
PA_sn_44:5.1.10	‘neva hoti na na hoti tathāgato paraṁ maraṇā’tipissa hoti.	5	
PA_sn_44:5.1.11	Rūpe ca kho, āvuso, vigatarāgassa …pe…	5	
PA_sn_44:5.1.12	vedanāya …pe…	5	
PA_sn_44:5.1.13	saññāya …pe…	5	
PA_sn_44:5.1.14	saṅkhāresu …pe…	5	
PA_sn_44:5.1.15	viññāṇe vigatarāgassa vigatacchandassa vigatapemassa vigatapipāsassa vigatapariḷāhassa vigatataṇhassa ‘hoti tathāgato paraṁ maraṇā’tipissa na hoti …pe…	5	
PA_sn_44:5.1.16	‘neva hoti na na hoti tathāgato paraṁ maraṇā’tipissa na hoti.	5	
PA_sn_44:5.1.17	Ayaṁ kho, āvuso, hetu, ayaṁ paccayo, yenetaṁ abyākataṁ bhagavatā”ti.	5	
PA_sn_44:5.1.18	Pañcamaṁ.	5	
PA_sn_44:6.0.1	Saṁyutta Nikāya 44.6	6	
PA_sn_44:6.0.2	1. Abyākatavagga	6	
PA_sn_44:6.0.3	Catutthasāriputtakoṭṭhikasutta	6	
PA_sn_44:6.1.1	Ekaṁ samayaṁ āyasmā ca sāriputto, āyasmā ca mahākoṭṭhiko bārāṇasiyaṁ viharanti isipatane migadāye.	6	
PA_sn_44:6.1.2	Atha kho āyasmā sāriputto sāyanhasamayaṁ paṭisallānā vuṭṭhito yenāyasmā mahākoṭṭhiko tenupasaṅkami; upasaṅkamitvā āyasmatā mahākoṭṭhikena saddhiṁ sammodi.	6	
PA_sn_44:6.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho āyasmā sāriputto āyasmantaṁ mahākoṭṭhikaṁ etadavoca:	6	
PA_sn_44:6.1.4	“‘kiṁ nu kho, āvuso koṭṭhika, hoti tathāgato paraṁ maraṇā’ti …pe…	6	
PA_sn_44:6.1.5	‘kiṁ panāvuso, neva hoti na na hoti tathāgato paraṁ maraṇā’ti iti puṭṭho samāno:	6	
PA_sn_44:6.1.6	‘etampi kho, āvuso, abyākataṁ bhagavatā—	6	
PA_sn_44:6.1.7	neva hoti na na hoti tathāgato paraṁ maraṇā’ti vadesi.	6	
PA_sn_44:6.1.8	Ko nu kho, āvuso, hetu, ko paccayo, yenetaṁ abyākataṁ bhagavatā”ti?	6	
PA_sn_44:6.2.1	“Rūpārāmassa kho, āvuso, rūparatassa rūpasammuditassa rūpanirodhaṁ ajānato apassato yathābhūtaṁ, ‘hoti tathāgato paraṁ maraṇā’tipissa hoti;	6	
PA_sn_44:6.2.2	‘na hoti tathāgato paraṁ maraṇā’tipissa hoti;	6	
PA_sn_44:6.2.3	‘hoti ca na ca hoti tathāgato paraṁ maraṇā’tipissa hoti;	6	
PA_sn_44:6.2.4	‘neva hoti na na hoti tathāgato paraṁ maraṇā’tipissa hoti.	6	
PA_sn_44:6.2.5	Vedanārāmassa kho, āvuso, vedanāratassa vedanāsammuditassa, vedanānirodhaṁ ajānato apassato yathābhūtaṁ, ‘hoti tathāgato paraṁ maraṇā’tipissa hoti …pe…	6	
PA_sn_44:6.2.6	saññārāmassa kho, āvuso …pe…	6	
PA_sn_44:6.2.7	saṅkhārārāmassa kho āvuso …pe…	6	
PA_sn_44:6.2.8	viññāṇārāmassa kho, āvuso, viññāṇaratassa viññāṇasammuditassa viññāṇanirodhaṁ ajānato apassato yathābhūtaṁ, ‘hoti tathāgato paraṁ maraṇā’tipissa hoti …pe…	6	
PA_sn_44:6.2.9	‘neva hoti na na hoti tathāgato paraṁ maraṇā’tipissa hoti.	6	
PA_sn_44:6.3.1	Na rūpārāmassa kho, āvuso, na rūparatassa na rūpasammuditassa, rūpanirodhaṁ jānato passato yathābhūtaṁ, ‘hoti tathāgato paraṁ maraṇā’tipissa na hoti …pe…	6	
PA_sn_44:6.3.2	‘neva hoti na na hoti tathāgato paraṁ maraṇā’tipissa na hoti.	6	
PA_sn_44:6.3.3	Na vedanārāmassa kho, āvuso …pe…	6	
PA_sn_44:6.3.4	na saññārāmassa kho, āvuso …pe…	6	
PA_sn_44:6.3.5	na saṅkhārārāmassa kho, āvuso …pe…	6	
PA_sn_44:6.3.6	na viññāṇārāmassa kho, āvuso, na viññāṇaratassa na viññāṇasammuditassa, viññāṇanirodhaṁ jānato passato yathābhūtaṁ, ‘hoti tathāgato paraṁ maraṇā’tipissa na hoti …pe…	6	
PA_sn_44:6.3.7	‘neva hoti na na hoti tathāgato paraṁ maraṇā’tipissa na hoti.	6	
PA_sn_44:6.3.8	Ayaṁ kho, āvuso, hetu, ayaṁ paccayo, yenetaṁ abyākataṁ bhagavatā”ti.	6	
PA_sn_44:6.4.1	“Siyā panāvuso, aññopi pariyāyo, yenetaṁ abyākataṁ bhagavatā”ti?	6	
PA_sn_44:6.4.2	“Siyā, āvuso.	6	
PA_sn_44:6.4.3	Bhavārāmassa kho, āvuso, bhavaratassa bhavasammuditassa, bhavanirodhaṁ ajānato apassato yathābhūtaṁ, ‘hoti tathāgato paraṁ maraṇā’tipissa hoti …pe…	6	
PA_sn_44:6.4.4	‘neva hoti na na hoti tathāgato paraṁ maraṇā’tipissa hoti.	6	
PA_sn_44:6.4.5	Na bhavārāmassa kho, āvuso, na bhavaratassa na bhavasammuditassa, bhavanirodhaṁ jānato passato yathābhūtaṁ, ‘hoti tathāgato paraṁ maraṇā’tipissa na hoti …pe…	6	
PA_sn_44:6.4.6	‘neva hoti na na hoti tathāgato paraṁ maraṇā’tipissa na hoti.	6	
PA_sn_44:6.4.7	Ayampi kho, āvuso, pariyāyo, yenetaṁ abyākataṁ bhagavatā”ti.	6	
PA_sn_44:6.5.1	“Siyā panāvuso, aññopi pariyāyo, yenetaṁ abyākataṁ bhagavatā”ti?	6	
PA_sn_44:6.5.2	“Siyā, āvuso.	6	
PA_sn_44:6.5.3	Upādānārāmassa kho, āvuso, upādānaratassa upādānasammuditassa, upādānanirodhaṁ ajānato apassato yathābhūtaṁ, ‘hoti tathāgato paraṁ maraṇā’tipissa hoti …pe…	6	
PA_sn_44:6.5.4	‘neva hoti na na hoti tathāgato paraṁ maraṇā’tipissa hoti.	6	
PA_sn_44:6.5.5	Na upādānārāmassa kho, āvuso, na upādānaratassa na upādānasammuditassa, upādānanirodhaṁ jānato passato yathābhūtaṁ, ‘hoti tathāgato paraṁ maraṇā’tipissa na hoti …pe…	6	
PA_sn_44:6.5.6	‘neva, hoti na na hoti tathāgato paraṁ maraṇā’tipissa na hoti.	6	
PA_sn_44:6.5.7	Ayampi kho, āvuso, pariyāyo, yenetaṁ abyākataṁ bhagavatā”ti.	6	
PA_sn_44:6.6.1	“Siyā panāvuso, aññopi pariyāyo, yenetaṁ abyākataṁ bhagavatā”ti?	6	
PA_sn_44:6.6.2	“Siyā, āvuso.	6	
PA_sn_44:6.6.3	Taṇhārāmassa kho, āvuso, taṇhāratassa taṇhāsammuditassa, taṇhānirodhaṁ ajānato apassato yathābhūtaṁ, ‘hoti tathāgato paraṁ maraṇā’tipissa hoti …pe…	6	
PA_sn_44:6.6.4	‘neva hoti na na hoti tathāgato paraṁ maraṇā’tipissa hoti.	6	
PA_sn_44:6.6.5	Na taṇhārāmassa kho, āvuso, na taṇhāratassa na taṇhāsammuditassa, taṇhānirodhaṁ jānato passato yathābhūtaṁ, ‘hoti tathāgato paraṁ maraṇā’tipissa na hoti …pe…	6	
PA_sn_44:6.6.6	‘neva hoti na na hoti tathāgato paraṁ maraṇā’tipissa na hoti.	6	
PA_sn_44:6.6.7	Ayampi kho, āvuso, pariyāyo, yenetaṁ abyākataṁ bhagavatā”ti.	6	
PA_sn_44:6.7.1	“Siyā panāvuso, aññopi pariyāyo, yenetaṁ abyākataṁ bhagavatā”ti?	6	
PA_sn_44:6.7.2	“Ettha dāni, āvuso sāriputta, ito uttari kiṁ icchasi?	6	
PA_sn_44:6.7.3	Taṇhāsaṅkhayavimuttassa, āvuso sāriputta, bhikkhuno vaṭṭaṁ natthi paññāpanāyā”ti.	6	
PA_sn_44:6.7.4	Chaṭṭhaṁ.	6	
PA_sn_44:7.0.1	Saṁyutta Nikāya 44.7	7	
PA_sn_44:7.0.2	1. Abyākatavagga	7	
PA_sn_44:7.0.3	Moggallānasutta	7	
PA_sn_44:7.1.1	Atha kho vacchagotto paribbājako yenāyasmā mahāmoggallāno tenupasaṅkami; upasaṅkamitvā āyasmatā mahāmoggallānena saddhiṁ sammodi.	7	
PA_sn_44:7.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho vacchagotto paribbājako āyasmantaṁ mahāmoggallānaṁ etadavoca:	7	
PA_sn_44:7.2.1	“Kiṁ nu kho, bho moggallāna, sassato loko”ti?	7	
PA_sn_44:7.2.2	“Abyākataṁ kho etaṁ, vaccha, bhagavatā:	7	
PA_sn_44:7.2.3	‘sassato loko’”ti.	7	
PA_sn_44:7.2.4	“Kiṁ pana, bho moggallāna, asassato loko”ti?	7	
PA_sn_44:7.2.5	“Etampi kho, vaccha, abyākataṁ bhagavatā:	7	
PA_sn_44:7.2.6	‘asassato loko’”ti.	7	
PA_sn_44:7.2.7	“Kiṁ nu kho, bho moggallāna, antavā loko”ti?	7	
PA_sn_44:7.2.8	“Abyākataṁ kho etaṁ, vaccha, bhagavatā:	7	
PA_sn_44:7.2.9	‘antavā loko’”ti.	7	
PA_sn_44:7.2.10	“Kiṁ pana, bho moggallāna, anantavā loko”ti?	7	
PA_sn_44:7.2.11	“Etampi kho, vaccha, abyākataṁ bhagavatā:	7	
PA_sn_44:7.2.12	‘anantavā loko’”ti.	7	
PA_sn_44:7.2.13	“Kiṁ nu kho, bho moggallāna, taṁ jīvaṁ taṁ sarīran”ti?	7	
PA_sn_44:7.2.14	“Abyākataṁ kho etaṁ, vaccha, bhagavatā:	7	
PA_sn_44:7.2.15	‘taṁ jīvaṁ taṁ sarīran’”ti.	7	
PA_sn_44:7.2.16	“Kiṁ pana, bho moggallāna, aññaṁ jīvaṁ aññaṁ sarīran”ti?	7	
PA_sn_44:7.2.17	“Etampi kho, vaccha, abyākataṁ bhagavatā:	7	
PA_sn_44:7.2.18	‘aññaṁ jīvaṁ aññaṁ sarīran’”ti.	7	
PA_sn_44:7.2.19	“Kiṁ nu kho, bho moggallāna, hoti tathāgato paraṁ maraṇā”ti?	7	
PA_sn_44:7.2.20	“Abyākataṁ kho etaṁ, vaccha, bhagavatā:	7	
PA_sn_44:7.2.21	‘hoti tathāgato paraṁ maraṇā’”ti.	7	
PA_sn_44:7.2.22	“Kiṁ pana, bho moggallāna, na hoti tathāgato paraṁ maraṇā”ti?	7	
PA_sn_44:7.2.23	“Etampi kho, vaccha, abyākataṁ bhagavatā:	7	
PA_sn_44:7.2.24	‘na hoti tathāgato paraṁ maraṇā’”ti.	7	
PA_sn_44:7.2.25	“Kiṁ nu kho, bho moggallāna, hoti ca na ca hoti tathāgato paraṁ maraṇā”ti?	7	
PA_sn_44:7.2.26	“Abyākataṁ kho etaṁ, vaccha, bhagavatā:	7	
PA_sn_44:7.2.27	‘hoti ca na ca hoti tathāgato paraṁ maraṇā’”ti.	7	
PA_sn_44:7.2.28	“Kiṁ pana, bho moggallāna, neva hoti na na hoti tathāgato paraṁ maraṇā”ti?	7	
PA_sn_44:7.2.29	“Etampi kho, vaccha, abyākataṁ bhagavatā:	7	
PA_sn_44:7.2.30	‘neva hoti na na hoti tathāgato paraṁ maraṇā’”ti.	7	
PA_sn_44:7.3.1	“Ko nu kho, bho moggallāna, hetu ko paccayo, yena aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti—	7	
PA_sn_44:7.3.2_0	sassato lokoti vā, asassato lokoti vā, antavā lokoti vā, anantavā lokoti vā, taṁ	7	
PA_sn_44:7.3.2_1	jīvaṁ taṁ sarīranti vā, aññaṁ jīvaṁ aññaṁ sarīranti vā, hoti tathāgato paraṁ maraṇāti	7	
PA_sn_44:7.3.2_2	vā, na hoti tathāgato paraṁ maraṇāti vā, hoti ca na ca hoti tathāgato paraṁ maraṇāti	7	
PA_sn_44:7.3.2_3	vā, neva hoti na na hoti tathāgato paraṁ maraṇāti vā?	7	
PA_sn_44:7.3.3	Ko pana, bho moggallāna, hetu ko paccayo, yena samaṇassa gotamassa evaṁ puṭṭhassa na evaṁ veyyākaraṇaṁ hoti—	7	
PA_sn_44:7.3.4_0	sassato lokotipi, asassato lokotipi, antavā lokotipi, anantavā lokotipi, taṁ jīvaṁ	7	
PA_sn_44:7.3.4_1	taṁ sarīrantipi, aññaṁ jīvaṁ aññaṁ sarīrantipi, hoti tathāgato paraṁ maraṇātipi,	7	
PA_sn_44:7.3.4_2	na hoti tathāgato paraṁ maraṇātipi, hoti ca na ca hoti tathāgato paraṁ maraṇātipi,	7	
PA_sn_44:7.3.4_3	neva hoti na na hoti tathāgato paraṁ maraṇātipī”ti?	7	
PA_sn_44:7.4.1	“Aññatitthiyā kho, vaccha, paribbājakā cakkhuṁ ‘etaṁ mama, esohamasmi, eso me attā’ti samanupassanti …pe…	7	
PA_sn_44:7.4.2	jivhaṁ ‘etaṁ mama, esohamasmi, eso me attā’ti samanupassanti …pe…	7	
PA_sn_44:7.4.3	manaṁ ‘etaṁ mama, esohamasmi, eso me attā’ti samanupassanti.	7	
PA_sn_44:7.4.4	Tasmā aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti—	7	
PA_sn_44:7.4.5	sassato lokoti vā …pe…	7	
PA_sn_44:7.4.6	neva hoti na na hoti tathāgato paraṁ maraṇāti vā.	7	
PA_sn_44:7.4.7	Tathāgato ca kho, vaccha, arahaṁ sammāsambuddho cakkhuṁ ‘netaṁ mama, nesohamasmi, na meso attā’ti samanupassati …pe…	7	
PA_sn_44:7.4.8	jivhaṁ ‘netaṁ mama, nesohamasmi, na meso attā’ti samanupassati …pe…	7	
PA_sn_44:7.4.9	manaṁ ‘netaṁ mama, nesohamasmi, na meso attā’ti samanupassati.	7	
PA_sn_44:7.4.10	Tasmā tathāgatassa evaṁ puṭṭhassa na evaṁ veyyākaraṇaṁ hoti—	7	
PA_sn_44:7.4.11	sassato lokotipi …pe…	7	
PA_sn_44:7.4.12	neva hoti na na hoti tathāgato paraṁ maraṇātipī”ti.	7	
PA_sn_44:7.5.1	Atha kho vacchagotto paribbājako uṭṭhāyāsanā yena bhagavā tenupasaṅkami; upasaṅkamitvā bhagavatā saddhiṁ sammodi.	7	
PA_sn_44:7.5.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho vacchagotto paribbājako bhagavantaṁ etadavoca:	7	
PA_sn_44:7.5.3	“kiṁ nu kho, bho gotama, sassato loko”ti?	7	
PA_sn_44:7.5.4	“Abyākataṁ kho etaṁ, vaccha, mayā: ‘sassato loko’ti …pe….	7	
PA_sn_44:7.5.5	“Kiṁ pana, bho gotama, neva hoti na na hoti tathāgato paraṁ maraṇā”ti?	7	
PA_sn_44:7.5.6	“Etampi kho, vaccha, abyākataṁ mayā:	7	
PA_sn_44:7.5.7	‘neva hoti na na hoti tathāgato paraṁ maraṇā’”ti.	7	
PA_sn_44:7.6.1	“Ko nu kho, bho gotama, hetu ko paccayo, yena aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti:	7	
PA_sn_44:7.6.2	‘sassato loko’ti vā …pe…	7	
PA_sn_44:7.6.3	‘neva hoti na na hoti tathāgato paraṁ maraṇā’ti vā?	7	
PA_sn_44:7.6.4	Ko pana, bho gotama, hetu ko paccayo, yena bhoto gotamassa evaṁ puṭṭhassa na evaṁ veyyākaraṇaṁ hoti:	7	
PA_sn_44:7.6.5	‘sassato loko’tipi …pe…	7	
PA_sn_44:7.6.6	‘neva hoti na na hoti tathāgato paraṁ maraṇā’tipī”ti?	7	
PA_sn_44:7.7.1	“Aññatitthiyā kho, vaccha, paribbājakā cakkhuṁ ‘etaṁ mama, esohamasmi, eso me attā’ti samanupassanti …pe…	7	
PA_sn_44:7.7.2	jivhaṁ ‘etaṁ mama, esohamasmi, eso me attā’ti samanupassanti …pe…	7	
PA_sn_44:7.7.3	manaṁ ‘etaṁ mama, esohamasmi, eso me attā’ti samanupassanti.	7	
PA_sn_44:7.7.4	Tasmā aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti:	7	
PA_sn_44:7.7.5	‘sassato loko’ti vā …pe…	7	
PA_sn_44:7.7.6	‘neva hoti na na hoti tathāgato paraṁ maraṇā’ti vā.	7	
PA_sn_44:7.7.7	Tathāgato ca kho, vaccha, arahaṁ sammāsambuddho cakkhuṁ ‘netaṁ mama, nesohamasmi, na meso attā’ti samanupassati …pe…	7	
PA_sn_44:7.7.8	jivhaṁ ‘netaṁ mama, nesohamasmi, na meso attā’ti samanupassati …pe…	7	
PA_sn_44:7.7.9	manaṁ ‘netaṁ mama, nesohamasmi, na meso attā’ti samanupassati.	7	
PA_sn_44:7.7.10	Tasmā tathāgatassa evaṁ puṭṭhassa na evaṁ veyyākaraṇaṁ hoti:	7	
PA_sn_44:7.7.11_0	‘sassato loko’tipi, ‘asassato loko’tipi, ‘antavā loko’tipi, ‘anantavā loko’tipi,	7	
PA_sn_44:7.7.11_1	‘taṁ jīvaṁ taṁ sarīran’tipi, ‘aññaṁ jīvaṁ aññaṁ sarīran’tipi, ‘hoti tathāgato paraṁ	7	
PA_sn_44:7.7.11_2	maraṇā’tipi, ‘na hoti tathāgato paraṁ maraṇā’tipi, ‘hoti ca na ca hoti tathāgato	7	
PA_sn_44:7.7.11_3	paraṁ maraṇā’tipi, ‘neva hoti na na hoti tathāgato paraṁ maraṇā’tipī”ti.	7	
PA_sn_44:7.8.1	“Acchariyaṁ, bho gotama, abbhutaṁ, bho gotama.	7	
PA_sn_44:7.8.2	Yatra hi nāma satthu ca sāvakassa ca atthena attho byañjanena byañjanaṁ saṁsandissati samessati na virodhayissati, yadidaṁ aggapadasmiṁ.	7	
PA_sn_44:7.8.3	Idānāhaṁ, bho gotama, samaṇaṁ mahāmoggallānaṁ upasaṅkamitvā etamatthaṁ apucchiṁ.	7	
PA_sn_44:7.8.4	Samaṇopi me moggallāno etehi padehi etehi byañjanehi tamatthaṁ byākāsi, seyyathāpi bhavaṁ gotamo.	7	
PA_sn_44:7.8.5	Acchariyaṁ, bho gotama, abbhutaṁ, bho gotama.	7	
PA_sn_44:7.8.6	Yatra hi nāma satthu ca sāvakassa ca atthena attho byañjanena byañjanaṁ saṁsandissati samessati na virodhayissati, yadidaṁ aggapadasmin”ti.	7	
PA_sn_44:7.8.7	Sattamaṁ.	7	
PA_sn_44:8.0.1	Saṁyutta Nikāya 44.8	8	
PA_sn_44:8.0.2	1. Abyākatavagga	8	
PA_sn_44:8.0.3	Vacchagottasutta	8	
PA_sn_44:8.1.1	Atha kho vacchagotto paribbājako yena bhagavā tenupasaṅkami; upasaṅkamitvā bhagavatā saddhiṁ sammodi.	8	
PA_sn_44:8.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho vacchagotto paribbājako bhagavantaṁ etadavoca:	8	
PA_sn_44:8.1.3	“kiṁ nu kho, bho gotama, sassato loko”ti?	8	
PA_sn_44:8.1.4	“Abyākataṁ kho etaṁ, vaccha, mayā: ‘sassato loko’ti …pe….	8	
PA_sn_44:8.1.5	“Kiṁ pana, bho gotama, ‘neva hoti na na hoti tathāgato paraṁ maraṇā’”ti?	8	
PA_sn_44:8.1.6	“Etampi kho, vaccha, abyākataṁ mayā:	8	
PA_sn_44:8.1.7	‘neva hoti na na hoti tathāgato paraṁ maraṇā’”ti.	8	
PA_sn_44:8.2.1	“Ko nu kho, bho gotama, hetu, ko paccayo, yena aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti:	8	
PA_sn_44:8.2.2	‘sassato loko’ti vā …pe…	8	
PA_sn_44:8.2.3	‘neva hoti na na hoti tathāgato paraṁ maraṇā’ti vā?	8	
PA_sn_44:8.2.4	Ko pana, bho gotama, hetu, ko paccayo, yena bhoto gotamassa evaṁ puṭṭhassa na evaṁ veyyākaraṇaṁ hoti:	8	
PA_sn_44:8.2.5	‘sassato loko’tipi …pe…	8	
PA_sn_44:8.2.6	‘neva hoti na na hoti tathāgato paraṁ maraṇā’tipī”ti?	8	
PA_sn_44:8.3.1	“Aññatitthiyā kho, vaccha, paribbājakā rūpaṁ attato samanupassanti, rūpavantaṁ vā attānaṁ, attani vā rūpaṁ, rūpasmiṁ vā attānaṁ.	8	
PA_sn_44:8.3.2	Vedanaṁ attato samanupassanti …pe…	8	
PA_sn_44:8.3.3	saññaṁ …pe…	8	
PA_sn_44:8.3.4	saṅkhāre …pe…	8	
PA_sn_44:8.3.5	viññāṇaṁ attato samanupassanti, viññāṇavantaṁ vā attānaṁ, attani vā viññāṇaṁ, viññāṇasmiṁ vā attānaṁ.	8	
PA_sn_44:8.3.6	Tasmā aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti:	8	
PA_sn_44:8.3.7	‘sassato loko’ti vā …pe…	8	
PA_sn_44:8.3.8	‘neva hoti na na hoti tathāgato paraṁ maraṇā’ti vā.	8	
PA_sn_44:8.3.9	Tathāgato ca kho, vaccha, arahaṁ sammāsambuddho na rūpaṁ attato samanupassati, na rūpavantaṁ vā attānaṁ, na attani vā rūpaṁ, na rūpasmiṁ vā attānaṁ.	8	
PA_sn_44:8.3.10	Na vedanaṁ attato samanupassati …pe…	8	
PA_sn_44:8.3.11	na saññaṁ …pe…	8	
PA_sn_44:8.3.12	na saṅkhāre …pe…	8	
PA_sn_44:8.3.13	na viññāṇaṁ attato samanupassati, na viññāṇavantaṁ vā attānaṁ, na attani vā viññāṇaṁ, na viññāṇasmiṁ vā attānaṁ.	8	
PA_sn_44:8.3.14	Tasmā tathāgatassa evaṁ puṭṭhassa na evaṁ veyyākaraṇaṁ hoti:	8	
PA_sn_44:8.3.15	‘sassato loko’tipi …pe…	8	
PA_sn_44:8.3.16	‘neva hoti na na hoti tathāgato paraṁ maraṇā’tipī”ti.	8	
PA_sn_44:8.4.1	Atha kho vacchagotto paribbājako uṭṭhāyāsanā yenāyasmā mahāmoggallāno tenupasaṅkami; upasaṅkamitvā āyasmatā mahāmoggallānena saddhiṁ sammodi.	8	
PA_sn_44:8.4.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho vacchagotto paribbājako āyasmantaṁ mahāmoggallānaṁ etadavoca:	8	
PA_sn_44:8.4.3	“kiṁ nu kho, bho moggallāna, sassato loko”ti?	8	
PA_sn_44:8.4.4	“Abyākataṁ kho etaṁ, vaccha, bhagavatā: ‘sassato loko’ti …pe….	8	
PA_sn_44:8.4.5	“Kiṁ pana, bho moggallāna, ‘neva hoti na na hoti tathāgato paraṁ maraṇā’”ti?	8	
PA_sn_44:8.4.6	“Etampi kho, vaccha, abyākataṁ bhagavatā:	8	
PA_sn_44:8.4.7	‘neva hoti na na hoti tathāgato paraṁ maraṇā’”ti.	8	
PA_sn_44:8.5.1	“Ko nu kho, bho moggallāna, hetu, ko paccayo, yena aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti:	8	
PA_sn_44:8.5.2	‘sassato loko’ti vā …pe…	8	
PA_sn_44:8.5.3	‘neva hoti na na hoti tathāgato paraṁ maraṇā’ti vā?	8	
PA_sn_44:8.5.4	Ko pana, bho moggallāna, hetu, ko paccayo yena samaṇassa gotamassa evaṁ puṭṭhassa na evaṁ veyyākaraṇaṁ hoti:	8	
PA_sn_44:8.5.5	‘sassato loko’tipi …pe…	8	
PA_sn_44:8.5.6	‘neva hoti na na hoti tathāgato paraṁ maraṇā’tipī”ti?	8	
PA_sn_44:8.6.1	“Aññatitthiyā kho, vaccha, paribbājakā rūpaṁ attato samanupassanti, rūpavantaṁ vā attānaṁ, attani vā rūpaṁ, rūpasmiṁ vā attānaṁ.	8	
PA_sn_44:8.6.2	Vedanaṁ attato samanupassanti …pe…	8	
PA_sn_44:8.6.3	saññaṁ …pe…	8	
PA_sn_44:8.6.4	saṅkhāre …pe…	8	
PA_sn_44:8.6.5	viññāṇaṁ attato samanupassanti, viññāṇavantaṁ vā attānaṁ, attani vā viññāṇaṁ, viññāṇasmiṁ vā attānaṁ.	8	
PA_sn_44:8.6.6	Tasmā aññatitthiyānaṁ paribbājakānaṁ evaṁ puṭṭhānaṁ evaṁ veyyākaraṇaṁ hoti:	8	
PA_sn_44:8.6.7	‘sassato loko’ti vā …pe…	8	
PA_sn_44:8.6.8	‘neva hoti na na hoti tathāgato paraṁ maraṇā’ti vā.	8	
PA_sn_44:8.6.9	Tathāgato ca kho, vaccha, arahaṁ sammāsambuddho na rūpaṁ attato samanupassati, na rūpavantaṁ vā attānaṁ, na attani vā rūpaṁ, na rūpasmiṁ vā attānaṁ.	8	
PA_sn_44:8.6.10	Na vedanaṁ attato samanupassati …pe…	8	
PA_sn_44:8.6.11	na saññaṁ …pe…	8	
PA_sn_44:8.6.12	na saṅkhāre …pe…	8	
PA_sn_44:8.6.13	na viññāṇaṁ attato samanupassati, na viññāṇavantaṁ vā attānaṁ, na attani vā viññāṇaṁ, na viññāṇasmiṁ vā attānaṁ.	8	
PA_sn_44:8.6.14	Tasmā tathāgatassa evaṁ puṭṭhassa na evaṁ veyyākaraṇaṁ hoti:	8	
PA_sn_44:8.6.15_0	‘sassato loko’tipi, ‘asassato loko’tipi, ‘antavā loko’tipi, ‘anantavā loko’tipi,	8	
PA_sn_44:8.6.15_1	‘taṁ jīvaṁ taṁ sarīran’tipi, ‘aññaṁ jīvaṁ aññaṁ sarīran’tipi, ‘hoti tathāgato paraṁ	8	
PA_sn_44:8.6.15_2	maraṇā’tipi, ‘na hoti tathāgato paraṁ maraṇā’tipi, ‘hoti ca na ca hoti tathāgato	8	
PA_sn_44:8.6.15_3	paraṁ maraṇā’tipi, ‘neva hoti na na hoti tathāgato paraṁ maraṇā’tipī”ti.	8	
PA_sn_44:8.7.1	“Acchariyaṁ, bho moggallāna, abbhutaṁ, bho moggallāna.	8	
PA_sn_44:8.7.2	Yatra hi nāma satthu ca sāvakassa ca atthena attho byañjanena byañjanaṁ saṁsandissati, samessati, na virodhayissati, yadidaṁ aggapadasmiṁ.	8	
PA_sn_44:8.7.3	Idānāhaṁ, bho moggallāna, samaṇaṁ gotamaṁ upasaṅkamitvā etamatthaṁ apucchiṁ.	8	
PA_sn_44:8.7.4	Samaṇopi me gotamo etehi padehi etehi byañjanehi etamatthaṁ byākāsi, seyyathāpi bhavaṁ moggallāno.	8	
PA_sn_44:8.7.5	Acchariyaṁ, bho moggallāna, abbhutaṁ, bho moggallāna.	8	
PA_sn_44:8.7.6	Yatra hi nāma satthu ca sāvakassa ca atthena attho byañjanena byañjanaṁ saṁsandissati samessati na virodhayissati, yadidaṁ aggapadasmin”ti.	8	
PA_sn_44:8.7.7	Aṭṭhamaṁ.	8	
PA_sn_44:9.0.1	Saṁyutta Nikāya 44.9	9	
PA_sn_44:9.0.2	1. Abyākatavagga	9	
PA_sn_44:9.0.3	Kutūhalasālāsutta	9	
PA_sn_44:9.1.1	Atha kho vacchagotto paribbājako yena bhagavā tenupasaṅkami; upasaṅkamitvā bhagavatā saddhiṁ sammodi.	9	
PA_sn_44:9.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho vacchagotto paribbājako bhagavantaṁ etadavoca:	9	
PA_sn_44:9.2.1	“Purimāni, bho gotama, divasāni purimatarāni sambahulānaṁ nānātitthiyānaṁ samaṇabrāhmaṇānaṁ paribbājakānaṁ kutūhalasālāyaṁ sannisinnānaṁ sannipatitānaṁ ayamantarākathā udapādi:	9	
PA_sn_44:9.2.2	‘ayaṁ kho pūraṇo kassapo saṅghī ceva gaṇī ca gaṇācariyo ca ñāto yasassī titthakaro sādhusammato bahujanassa.	9	
PA_sn_44:9.2.3	Sopi sāvakaṁ abbhatītaṁ kālaṅkataṁ upapattīsu byākaroti:	9	
PA_sn_44:9.2.4	“asu amutra upapanno, asu amutra upapanno”ti.	9	
PA_sn_44:9.2.5	Yopissa sāvako uttamapuriso paramapuriso paramapattipatto tampi sāvakaṁ abbhatītaṁ kālaṅkataṁ upapattīsu byākaroti:	9	
PA_sn_44:9.2.6	“asu amutra upapanno, asu amutra upapanno”ti.	9	
PA_sn_44:9.3.1	Ayampi kho makkhali gosālo …pe…	9	
PA_sn_44:9.3.2	ayampi kho nigaṇṭho nāṭaputto …pe…	9	
PA_sn_44:9.3.3	ayampi kho sañcayo belaṭṭhaputto …pe…	9	
PA_sn_44:9.3.4	ayampi kho pakudho kaccāno …pe…	9	
PA_sn_44:9.3.5	ayampi kho ajito kesakambalo saṅghī ceva gaṇī ca gaṇācariyo ca ñāto yasassī titthakaro sādhusammato bahujanassa.	9	
PA_sn_44:9.3.6	Sopi sāvakaṁ abbhatītaṁ kālaṅkataṁ upapattīsu byākaroti:	9	
PA_sn_44:9.3.7	“asu amutra upapanno, asu amutra upapanno”ti.	9	
PA_sn_44:9.3.8	Yopissa sāvako uttamapuriso paramapuriso paramapattipatto tampi sāvakaṁ abbhatītaṁ kālaṅkataṁ upapattīsu byākaroti:	9	
PA_sn_44:9.3.9	“asu amutra upapanno, asu amutra upapanno”’ti.	9	
PA_sn_44:9.4.1	Ayampi kho samaṇo gotamo saṅghī ceva gaṇī ca gaṇācariyo ca ñāto yasassī titthakaro sādhusammato bahujanassa.	9	
PA_sn_44:9.4.2	Sopi sāvakaṁ abbhatītaṁ kālaṅkataṁ upapattīsu byākaroti:	9	
PA_sn_44:9.4.3	‘asu amutra upapanno, asu amutra upapanno’ti.	9	
PA_sn_44:9.4.4	Yopissa sāvako uttamapuriso paramapuriso paramapattipatto tañca sāvakaṁ abbhatītaṁ kālaṅkataṁ upapattīsu na byākaroti:	9	
PA_sn_44:9.4.5	‘asu amutra upapanno, asu amutra upapanno’ti.	9	
PA_sn_44:9.4.6	Api ca kho naṁ evaṁ byākaroti:	9	
PA_sn_44:9.4.7	‘acchecchi taṇhaṁ, vivattayi saṁyojanaṁ, sammā mānābhisamayā antamakāsi dukkhassā’ti.	9	
PA_sn_44:9.4.8	Tassa mayhaṁ, bho gotama, ahu deva kaṅkhā, ahu vicikicchā:	9	
PA_sn_44:9.4.9	‘kathaṁ nāma samaṇassa gotamassa dhammo abhiññeyyo’”ti?	9	
PA_sn_44:9.5.1	“Alañhi te, vaccha, kaṅkhituṁ, alaṁ vicikicchituṁ.	9	
PA_sn_44:9.5.2	Kaṅkhanīye ca pana te ṭhāne vicikicchā uppannā.	9	
PA_sn_44:9.5.3	Saupādānassa khvāhaṁ, vaccha, upapattiṁ paññāpemi no anupādānassa.	9	
PA_sn_44:9.5.4	Seyyathāpi, vaccha, aggi saupādāno jalati, no anupādāno;	9	
PA_sn_44:9.5.5	evameva khvāhaṁ, vaccha, saupādānassa upapattiṁ paññāpemi, no anupādānassā”ti.	9	
PA_sn_44:9.6.1	“Yasmiṁ, bho gotama, samaye acci vātena khittā dūrampi gacchati, imassa pana bhavaṁ gotamo kiṁ upādānasmiṁ paññāpetī”ti?	9	
PA_sn_44:9.6.2	“Yasmiṁ kho, vaccha, samaye acci vātena khittā dūrampi gacchati, tamahaṁ vātūpādānaṁ paññāpemi.	9	
PA_sn_44:9.6.3	Vāto hissa, vaccha, tasmiṁ samaye upādānaṁ hotī”ti.	9	
PA_sn_44:9.6.4	“Yasmiñca pana, bho gotama, samaye imañca kāyaṁ nikkhipati, satto ca aññataraṁ kāyaṁ anupapanno hoti, imassa pana bhavaṁ gotamo kiṁ upādānasmiṁ paññāpetī”ti?	9	
PA_sn_44:9.6.5	“Yasmiṁ kho, vaccha, samaye imañca kāyaṁ nikkhipati, satto ca aññataraṁ kāyaṁ anupapanno hoti, tamahaṁ taṇhūpādānaṁ vadāmi.	9	
PA_sn_44:9.6.6	Taṇhā hissa, vaccha, tasmiṁ samaye upādānaṁ hotī”ti.	9	
PA_sn_44:9.6.7	Navamaṁ.	9	
PA_sn_44:10.0.1	Saṁyutta Nikāya 44.10	10	
PA_sn_44:10.0.2	1. Abyākatavagga	10	
PA_sn_44:10.0.3	Ānandasutta	10	
PA_sn_44:10.1.1	Atha kho vacchagotto paribbājako yena bhagavā tenupasaṅkami; upasaṅkamitvā bhagavatā saddhiṁ sammodi.	10	
PA_sn_44:10.1.2	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho vacchagotto paribbājako bhagavantaṁ etadavoca:	10	
PA_sn_44:10.1.3	“kiṁ nu kho, bho gotama, atthattā”ti?	10	
PA_sn_44:10.1.4	Evaṁ vutte, bhagavā tuṇhī ahosi.	10	
PA_sn_44:10.1.5	“Kiṁ pana, bho gotama, natthattā”ti?	10	
PA_sn_44:10.1.6	Dutiyampi kho bhagavā tuṇhī ahosi.	10	
PA_sn_44:10.1.7	Atha kho vacchagotto paribbājako uṭṭhāyāsanā pakkāmi.	10	
PA_sn_44:10.2.1	Atha kho āyasmā ānando acirapakkante vacchagotte paribbājake bhagavantaṁ etadavoca:	10	
PA_sn_44:10.2.2	“kiṁ nu kho, bhante, bhagavā vacchagottassa paribbājakassa pañhaṁ puṭṭho na byākāsī”ti?	10	
PA_sn_44:10.2.3	“Ahañcānanda, vacchagottassa paribbājakassa ‘atthattā’ti puṭṭho samāno ‘atthattā’ti byākareyyaṁ, ye te, ānanda, samaṇabrāhmaṇā sassatavādā tesametaṁ saddhiṁ abhavissa.	10	
PA_sn_44:10.2.4	Ahañcānanda, vacchagottassa paribbājakassa ‘natthattā’ti puṭṭho samāno ‘natthattā’ti byākareyyaṁ, ye te, ānanda, samaṇabrāhmaṇā ucchedavādā tesametaṁ saddhiṁ abhavissa.	10	
PA_sn_44:10.2.5	Ahañcānanda, vacchagottassa paribbājakassa ‘atthattā’ti puṭṭho samāno ‘atthattā’ti byākareyyaṁ, api nu me taṁ, ānanda, anulomaṁ abhavissa ñāṇassa uppādāya:	10	
PA_sn_44:10.2.6	‘sabbe dhammā anattā’”ti?	10	
PA_sn_44:10.2.7	“No hetaṁ, bhante”.	10	
PA_sn_44:10.2.8	“Ahañcānanda, vacchagottassa paribbājakassa ‘natthattā’ti puṭṭho samāno ‘natthattā’ti byākareyyaṁ, sammūḷhassa, ānanda, vacchagottassa paribbājakassa bhiyyo sammohāya abhavissa:	10	
PA_sn_44:10.2.9	‘ahuvā me nūna pubbe attā, so etarahi natthī’”ti.	10	
PA_sn_44:10.2.10	Dasamaṁ.	10	
PA_sn_44:11.0.1	Saṁyutta Nikāya 44.11	11	
PA_sn_44:11.0.2	1. Abyākatavagga	11	
PA_sn_44:11.0.3	Sabhiyakaccānasutta	11	
PA_sn_44:11.1.1	Ekaṁ samayaṁ āyasmā sabhiyo kaccāno ñātike viharati giñjakāvasathe.	11	
PA_sn_44:11.1.2	Atha kho vacchagotto paribbājako yenāyasmā sabhiyo kaccāno tenupasaṅkami; upasaṅkamitvā āyasmatā sabhiyena kaccānena saddhiṁ sammodi.	11	
PA_sn_44:11.1.3	Sammodanīyaṁ kathaṁ sāraṇīyaṁ vītisāretvā ekamantaṁ nisīdi. Ekamantaṁ nisinno kho vacchagotto paribbājako āyasmantaṁ sabhiyaṁ kaccānaṁ etadavoca:	11	
PA_sn_44:11.1.4	“kiṁ nu kho bho, kaccāna, hoti tathāgato paraṁ maraṇā”ti?	11	
PA_sn_44:11.1.5	“Abyākataṁ kho etaṁ, vaccha, bhagavatā:	11	
PA_sn_44:11.1.6	‘hoti tathāgato paraṁ maraṇā’”ti.	11	
PA_sn_44:11.1.7	“Kiṁ pana, bho kaccāna, na hoti tathāgato paraṁ maraṇā”ti?	11	
PA_sn_44:11.1.8	“Etampi kho, vaccha, abyākataṁ bhagavatā:	11	
PA_sn_44:11.1.9	‘na hoti tathāgato paraṁ maraṇā’”ti.	11	
PA_sn_44:11.2.1	“Kiṁ nu kho, bho kaccāna, hoti ca na ca hoti tathāgato paraṁ maraṇā”ti?	11	
PA_sn_44:11.2.2	“Abyākataṁ kho etaṁ, vaccha, bhagavatā:	11	
PA_sn_44:11.2.3	‘hoti ca na ca hoti tathāgato paraṁ maraṇā’”ti.	11	
PA_sn_44:11.2.4	“Kiṁ pana, bho kaccāna, neva hoti na na hoti tathāgato paraṁ maraṇā”ti?	11	
PA_sn_44:11.2.5	“Etampi kho, vaccha, abyākataṁ bhagavatā:	11	
PA_sn_44:11.2.6	‘neva hoti na na hoti tathāgato paraṁ maraṇā’”ti.	11	
PA_sn_44:11.3.1	“‘Kiṁ nu kho, bho kaccāna, hoti tathāgato paraṁ maraṇā’ti, iti puṭṭho samāno:	11	
PA_sn_44:11.3.2	‘abyākataṁ kho etaṁ, vaccha, bhagavatā—	11	
PA_sn_44:11.3.3	hoti tathāgato paraṁ maraṇā’ti vadesi.	11	
PA_sn_44:11.3.4	‘Kiṁ pana, bho kaccāna, na hoti tathāgato paraṁ maraṇā’ti, iti puṭṭho samāno:	11	
PA_sn_44:11.3.5	‘abyākataṁ kho etaṁ, vaccha, bhagavatā—	11	
PA_sn_44:11.3.6	na hoti tathāgato paraṁ maraṇā’ti vadesi.	11	
PA_sn_44:11.3.7	‘Kiṁ nu kho, bho kaccāna, hoti ca na ca hoti tathāgato paraṁ maraṇā’ti, iti puṭṭho samāno:	11	
PA_sn_44:11.3.8	‘abyākataṁ kho etaṁ, vaccha, bhagavatā—	11	
PA_sn_44:11.3.9	hoti ca na ca hoti tathāgato paraṁ maraṇā’ti vadesi.	11	
PA_sn_44:11.3.10	‘Kiṁ pana, bho kaccāna, neva hoti na na hoti tathāgato paraṁ maraṇā’ti, iti puṭṭho samāno:	11	
PA_sn_44:11.3.11	‘etampi kho, vaccha, abyākataṁ bhagavatā—	11	
PA_sn_44:11.3.12	neva hoti na na hoti tathāgato paraṁ maraṇā’ti vadesi.	11	
PA_sn_44:11.3.13	Ko nu kho, bho kaccāna, hetu, ko paccayo, yenetaṁ abyākataṁ samaṇena gotamenā”ti?	11	
PA_sn_44:11.3.14_0	“Yo ca, vaccha, hetu, yo ca paccayo paññāpanāya rūpīti vā arūpīti vā saññīti vā asaññīti	11	
PA_sn_44:11.3.14_1	vā nevasaññīnāsaññīti vā, so ca hetu, so ca paccayo sabbena sabbaṁ sabbathā sabbaṁ	11	
PA_sn_44:11.3.14_2	aparisesaṁ nirujjheyya.	11	
PA_sn_44:11.3.15	Kena naṁ paññāpayamāno paññāpeyya rūpīti vā arūpīti vā saññīti vā asaññīti vā nevasaññīnāsaññīti vā”ti.	11	
PA_sn_44:11.3.16	“Kīvaciraṁ pabbajitosi, bho kaccānā”ti?	11	
PA_sn_44:11.3.17	“Naciraṁ, āvuso, tīṇi vassānī”ti.	11	
PA_sn_44:11.3.18	“Yassapassa, āvuso, etamettakena ettakameva tampassa bahu, ko pana vādo evaṁ abhikkante”ti.	11	
PA_sn_44:11.3.19	Ekādasamaṁ.	11	
PA_sn_44:11.3.20	Abyākatavaggo paṭhamo.	11	
PA_sn_44:11.4.0	Tassuddānaṁ	11	
PA_sn_44:11.4.1	Khemātherī anurādho,	11	
PA_sn_44:11.4.2	sāriputtoti koṭṭhiko;	11	
PA_sn_44:11.4.3	Moggallāno ca vaccho ca,	11	
PA_sn_44:11.4.4	kutūhalasālānando;	11	
PA_sn_44:11.4.5	Sabhiyo ekādasamanti.	11	
PA_sn_44:11.4.6	Abyākatasaṁyuttaṁ samattaṁ.	11	
PA_sn_44:11.5.0	Tassuddānaṁ	11	
PA_sn_44:11.5.1	Saḷāyatanavedanā,	11	
PA_sn_44:11.5.2	mātugāmo jambukhādako;	11	
PA_sn_44:11.5.3	Sāmaṇḍako moggallāno,	11	
PA_sn_44:11.5.4	citto gāmaṇi saṅkhataṁ;	11	
PA_sn_44:11.5.5	Abyākatanti dasadhāti.	11	
PA_sn_44:11.5.6	Saḷāyatanavaggo catuttho.	11	
PA_sn_44:11.5.7	Saḷāyatanavaggasaṁyuttapāḷi niṭṭhitā.	11	
